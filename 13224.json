[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبسم الله الرحمن الرحيم\r\nامام كاظم عليهم السلام :\r\nبعد از علم قرآن هيچ دانشى اشرف از دانش نجوم نيست ، زيرا اختر شناسى ، دانش پيامبران ، اوصياء و وارثان پيامبران و كسانى است كه خداوند درباره آنان فرموده است : ( وعلامات وبالنجم هم يهتدون ) ما اين دانش را مى دانيم و منكر آن نمى باشيم . ( 1 )\r\n\r\n\r\n","description":"","footnote":"\r\n( 1 ) . بحار الانوار ، ج 58 ، ص 525 ، و ج 48 ، ص 145 .\r\n","page_name":" 2 ","page_number":2},
  {"content":"\r\n\r\nهيئت و نجوم اسلامى\r\n( جلد چهارم )\r\nاختر شناسان و نوآوران مسلمان\r\nمؤلف : على زمانى قمشه اى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nفهرستنويسى پيش از انتشار توسط : مؤسسهء تعليماتى و تحقيقاتى امام صادق عليهم السلام\r\nزمانى قمشه اى ، على ، 1321\r\nهيئت و نجوم اسلامى / على زمانى قمشه اى . قم : مؤسسه فرهنگى سماء ، 1381 .\r\nج . - ( مصور ، جدول )\r\nISBN : 978 - 964 - 357 - 333 - 1 ( ج . 3 )\r\nISBN : 978 - 964 - 357 - 334 - 8 ( ج . 4 )\r\nكتابنامه به صورت زير نويس\r\nج . 3 و 4 اختر شناسان و نوآوران مسلمان -\r\n1 . نجوم اسلامى . 2 . نجوم - تاريخ . الف . عنوان\r\n9 ه 9 ز / 23 QB\r\n0917671 / 520\r\nاسم كتاب : هيئت و نجوم اسلامى\r\nمؤلف : على زمانى\r\nنوبت چاپ : اول\r\nتاريخ انتشار : 1387\r\nچاپ : مؤسسهء امام صادق عليهم السلام قم\r\nتيراژ : 1000 نسخه\r\nناشر : مؤسسهء امام صادق عليهم السلام قم\r\nحق چاپ براى مؤلف محفوظ است\r\nتلفن : 7745457 و 09121519271\r\nفكس : 2922331 251 0098\r\nمركز پخش : قم : خيابان شهداء انتشارات توحيد\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد چهارم\r\n\r\nقطب الدّين شيرازى ( 634 - 710 ق / 1236 - 1311 م )\r\nابو الثّناء ، محمود بن مسعود بن مصلح فارسى كازرونى ، منجّم ، رياضىدان و نورشناس از بزرگان سدهء 7 و 8 ق ، و از شاگردان به نام خواجه نصير الدّين طوسى و صدر الدّين قونوى و كاتبى قزوينى است ، وى در دانش‌هاى فراوانى همچون رياضيات ، هندسه ، نجوم ، فلسفه ، عرفان ، ادب ، منطق ، طب ، ساخت ابزار و آلات رصد ، صاحب نظر و داراى تأليف بوده است .\r\nآثار : از جمله تأليفات او مىتوان به موارد زير اشاره كرد :\r\n1 . اختيارات المظفرى ، اين كتاب را به نام مظفر الدّين يولق ارسلان تأليف كرد و مشتمل بر چهار مقاله در هيئت است .\r\n2 . انموذج العلوم .\r\n3 . التحفة الشاهية ، اين كتاب را براى وزير كبير امير شاه محمّد بن حيدر سعيه تأليف كرده است .\r\n4 . ترجمه تحرير اقليدس .\r\n5 . سزاوار افتخار .\r\n6 . شرح حكمة الاشراق كه از شرح و تحرير خواجه نصير الدّين بر حكمة الاشراق سهروردى ، فراهم آورده است .\r\n7 . شرح كليات قانون ابن سينا در طب .\r\n8 . شرح مختصر الاصول حاجبى .\r\n9 . شرح مفتاح العلوم سكاكى ، كه تنها قسم سوم آن در معانى ، بيان و عروض است اين شرح مزجى است و به مفتاح المفتاح نام گرفته .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n10 . شرح الاشراف .\r\n11 . نهاية الادراك فى دراية الافلاك .\r\nمرگ قطب الدّين شيرازى در 24 رمضان 710 يا 716 ق در 76 يا 82 يا 86 سالگى در تبريز اتفاق افتاد و در قبرستان چرنداب گجيل نزديك قبر قاضى بيضاوى دفن گرديد . « 1 »\r\n\r\nكمال الدّين فارسى ( م 720 ق / 1320 م )\r\nابو الحسن ، محمد بن حسن ، يكى از دانشمندان سرشناس و همپايه ابن هيثم ، بلكه مبتكرتر از او بود ، قطب الدّين شيرازى توجه او را به بحث نور شناخت جلب كرد ، و او دراين‌باره يك سلسله آزمايش‌هاى عالى خاصه در مورد انكسارها و انعكاس‌هاى نور بر يك محيط ، از قبيل قوس و قزح ، هاله ، تاريكخانه و جز اين‌ها به عمل آورد . « 2 »\r\nيكى از آثار بسيار ارزشمند كمال الدّين كتاب تنقيح المناظر است كه خود سرگذشت جالبى دارد .\r\nبه گفته « دوو » مناظر ابن هيثم شارح برجسته‌اى همچون كمال الدّين فارسى متوفى در حدود 720 ق / 1320 م داشته است ، فارسى خود به كارهاى مربوط به مناظر مىپرداخت و اساس كار وى كتاب اپتيك اقليدس بود ، ولى جان و عقل او راضى نبود تا آنكه روزى كسى كتاب ابن هيثم را به او نشان داد . خود وى گفته است كه باكمال شوق به مطالعهء آن پرداخت ، و بيشتر اين مسأله مورد\r\n\r\n\r\n","description":"","footnote":"\r\n( 1 ) . الاعلام ، زركلى ، ج 7 ، ص 187 ، ط 6 ، دار العلم للملايين ، بيروت ، 1984 م . لغت‌نامه دهخدا ، قطب الدّين شيرازى .\r\n( 2 ) . لغت‌نامه دهخدا\r\n","page_name":" 6 ","page_number":6},
  {"content":"\r\n\r\nتوجه او قرار گرفت كه چشم چگونه تصاوير را بالخاصه از طريق انكسار ، دريافت مىكند ، وى گفته است كه : من متوجه شده بودم كه اجسام غوطه‌ور در آب يا ديده شده از پشت يك « بلور درّگوهى » اشكال گوناگون به خود مىگيرند ، آنچه مطلوب من بود در كتاب اقليدس وجود نداشت ، علاوه بر اين من به اين نتيجه رسيده بودم كه در نتيجه تحقيقات دانشمندان معلوم شده است كه نور به خط مستقيم حركت مىكند ، و هنگامى كه به سطحى همچون سطح آب برمىخورد به زاويه‌اى بر آن منعكس مىشود كه برابر با زاويه تابش است و در عين حال با زاويهء ديگرى شكسته و داخل در آب مىشود ، اين چيزها مرا به تعجّب انداخته بود ، من اين مشاهدات را همچون اصلى برگزيدم و از آن نتايجى استخراج كردم كه با تجربه مطابق در نمىآمد .\r\nكمال الدّين دربارهء اين نابسامانى با قطب الدّين شيرازى مشورت كرد ، قطب الدّين اندكى تأمل كرد و به فارسى گفت : كه در جوانى و در آن هنگام كه هنوز موهايش سفيد نشده بود ، در كتابخانه‌اى از فارس كتابى از ابن هيثم در دو جلد بزرگ ديده بوده است ، شايد بتوانى در آن به چيزى كه درصدد يافتن آنى دسترسى پيدا كنى ، كمال الدّين گفت اين كتاب اگر در ثريّا هم باشد به جستجوى آن خواهم رفت . استادش كتاب را براى وى از جاى دور خواست و آن را به او داد ، كمال الدّين توضيح روشنى دربارهء آنچه مىخواست در آن يافت ، و ملاحظاتى عالى در آن مشاهده كرد كه هم بر دلايل هندسى متّكى بود و هم بر مشاهدات آزمايشى ، و مقدارى مسايل زيبا در آن ديد كه اين علم را همچون تاجى بر سر رياضيات مىنهاد آن‌گاه فهميد كه چرا استنتاجى كه دربارهء شكست نور كرده نادرست بوده است ، چون كتاب را براى مبتديان و دانشجويان بسيار مفصل ديد از قطب الدّين خواست تا خلاصه‌اى از آن را فراهم آورد ، ولى اين دانشمند به او نوشت كه وقتش مصروف شرحى بر مخروطات آپولونيوس\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nاست ، كمال الدّين نيز به نوبه خود مشغول نوشتن يك كليات در طبّ بود ، بااين‌همه هر دو دانشمند به مطالعه كتاب ابن هيثم پرداختند ، و پس از مدتى تفكر ، سرانجام كمال الدّين تحرير تازه‌اى از آن فراهم آورد كه در آن واحد هم خلاصه و هم شرح شده بود نام اين تحرير تازه‌فارسى « تنقيح المناظر » است .\r\nمحاسن و معايبى كه كمال الدّين از كتاب ابن هيثم برشمرده همه درست است ، گفته است كه كتابى عالى ، زيبا ولى اندكى طولانى است و . . . « 1 »\r\nاز ديگر تأليفات كمال الدّين ، حاشيه بر تذكره نصيريه ، اين كتاب كوچك حاشيه‌اى است بر كتاب تذكره خواجه نصير طوسى التذكرة فى علم الهيئة خود كتابى است مختصر و جامع مسائل علم هيئت و مشتمل بر چهار باب است ، اين كتاب مورد اعجاب علماء و عنايت آنان قرار گرفته و بر آن شرحها و حاشيه‌ها نوشته‌اند ، زيرا مؤلف آن شهرت زيادى در علم فلك داشته است . « 2 »\r\n\r\nابن بناء ( حدود 650 - 721 ق )\r\nابن بنّا ، ابو العباس احمد بن محمد بن عثمان ازدى مراكشى ، رياضىدان ، منجم و اديب صوفى مشرب در سده‌هاى 7 و 8 ق / 13 و 14 م . در باب تاريخ ولادت او اختلاف است . ابن قاضى در يك جا 646 ق / 1248 م و در جاى ديگر 9 ذيحجهء 654 ق / 28 دسامبر 1256 م ذكر كرده و تنبكتى به روايت از ابن زكريا تولد او را در 649 ق ياد كرده است . در اينكه ابن بنّا در مراكش متولد شده است ، ظاهرا اختلافى نيست ، با اين‌همه برخى او را غرناطى و برخى ديگر سرقسطى\r\n\r\n\r\n","description":"","footnote":"\r\n( 1 ) . متفكران اسلام ، بارون كارادو وو ، ترجمه احمد آرام ، ج 1 ، ص 231 و بعد ، دفتر نشر فرهنگ اسلامى ، 1359 ش ، .\r\n( 2 ) . فلاسفه شيعه ، ص 69 و 298 .\r\n","page_name":" 8 ","page_number":8},
  {"content":"\r\n\r\nناميده‌اند . البتّه دور نيست كه پدر يا نياى او در اصل از اندلس بوده و در دوران پرآشوب نزاعهاى ميان مسلمانان و مسيحيان اسپانيا ، به مغرب كوچيده باشد .\r\nبه‌هرحال ابن بنّا به سبب شغل پدر ( بنّايى ) به ابن بنّا موسوم شد . دربارهء لقب ديگر او : عدى يا عدوى بايد گفت : ، اگرچه اشتغال به رياضيات ، اين احتمال را به بار مىآورد كه بدين سبب او را عددى ناميده باشند ، ولى به نظر مىرسد كه وى كرد واقع به « العدوة » - نام منطقه‌اى در مراكش - انتساب يافته باشد ، خاصه كه يكى از شاگردانش در آنجا به محضر او شتافت . دربارهء دوران رشد وى اطلاعى در دست نيست . ابن رشيد كه از ياران و معاصران ابن بنّا بود و در اثر خود از وى ياد كرده از زندگى او سخنى به ميان نياورده است . بيشتر اطلاعات ما از ابن بنّا درباره استادان متعدد اوست كه علوم و فنون مختلف را نزد آنان آموخته است : در آغاز قرآن را نزد ابو عبد اللّه بن مبشّر و على صالح الاحدب ، عروض و همچنين برخى از مسائل ميراث را نزد ابو بكر قلّوسى ( ملقب به الفار - موش ) ، ، الكتاب سيبويه و كراسهء جزولى را در محضر ابو اسحاق بن عبد السلام صنهاجى ، حديث را از ابن الدهاق ، فقه را ابو عمران زناتى و دو كتاب غزالى المعيار و المستصفى را از ابو الوليد بن ابى بكر محمد بن حجاج ، ادب عرب را نزد قاضى محمد بن على بن يحيى الشريف ، هيئت و نجوم را نزد عبد اللّه بن مخلوف سجلماسى ، رياضيات را نزد عبد اللّه بن حجله ، و طب را نزد طبيبى معروف به مريخ بياموخت . مشهورترين كسى كه در اعتلاى علمى و شهرت ابن بنّا كوشيد ، شيخ عبد الرحمن هزميرى ، صوفى و رهبر دينى معروف مغرب بود كه ابن بنّا در طريقهء او وارد شد و توسط همو يك سال عزلت گزيد و چنان كه خود گفته در اين سير و سلوك ، شگفتىها ديد .\r\nابن بنّا در روزگارى كه به دانش شهره بود ، به كار تدريس نيز مىپرداخت و شاگردانى پرورش داد و بازنهاد كه ميراث علمى او را به شرق و غرب منتقل\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nكردند . از آن ميان مىتوان از احمد بن ابراهيم بن احمد بن صفوان ، رياضىدان ، اديب و لغوى ابو زيد عبد الرحمن اللّجائى منجم مشهور و ابو عبد اللّه ابلّى كه خود استاد ابن خلدون بود نام برد . وى گذشته از آنكه در علوم دستى قوى داشت ، تحت تأثير شيخ هزميرى به پيشگويى نيز مىپرداخت و گفته‌اند كه زمان مرگ امير ابو سعيد بن يعقوب مرينى را به درخواست خود او پيش‌بينى كرد .\r\nهمچنين موارد مشابه ديگرى نيز از او نقل شده است . امّا آنچه او را به عنوان يك دانشمند مشهور كرد ، توجه او به رياضيات و نجوم بود . به گفتهء ورنت ، كتاب منهاج الطالب او كتابى بسيار مفيد براى محاسبهء پديده‌هاى زودگذر و حاوى جداول نجومى است . كتاب تلخيص اعمال الحساب او نيز حاوى قاعدهء خطائين ( دو خطا ) است ( طريقه‌اى در حل بعضى از مسائل سادهء رياضى به وسيلهء فرض دو عدد دلخواه ) كه در تعيين جذر تقريبى اعداد گنگ به كار مىرود .\r\nابن بنّا كه ابن خلدون او را « شيخ المغرب » در نجوم و سيميا و اسرار حروف ناميده و ابن قنفذ از او با عنوان استاد استادان در هيئت و نجوم و رياضيات ياد كرده و وى را در كنار ابن الشاط و قاضى ابو عبد اللّه محمد بن محمد لخمى ، يكى از سه دانشمند بزرگ مغرب دانسته كه صناعت تأليف در مغرب با او به پايان رسيده است .\r\nابن بنا سرانجام در 721 ق / 1321 م و به روايتى 726 ق در مراكش درگذشت « 1 » .\r\nتاريخ درگذشت او را 724 ق نيز ذكر كرده‌اند كه به نظر مىرسد مربوط به ابو العباس احمد بن محمد مالقى قاضى اغمات بوده باشد . وى هر روز پس از نماز صبح تا نزديك غروب به كار مىپرداخت . « 2 » ، بسيار اندك سخن مىگفت و\r\n\r\n\r\n","description":"","footnote":"\r\n( 1 ) . ابن قنفذ ، وفيات ، 343 ؛ ابن قاضى ، درة الحجال 1 / 15 .\r\n( 2 ) . ابن حجر ، 1 / 330 .\r\n","page_name":" 10 ","page_number":10},
  {"content":"\r\n\r\nچون آغاز سخن مىكرد جز به مسائل علمى نمىپرداخت و همه از مجلس او سود مىبردند . دربارهء اين امساك در سخن ، ابياتى از خود ابن بنّا نيز نقل شده است .\r\n\r\nآثار\r\nآثار ابن بنا در رياضيات ، نجوم ، علوم دينى ، تفسير ، ادب ، اسرار حروف و طلسمات بالغ بر 85 كتاب و رسالهء خرد و كلان است كه برخى از مهم‌ترين آنها از اين قرارند :\r\nدر رياضيات : 1 . تلخيص فى اعمال الحساب كه اقتباس و خلاصه‌اى است از كتاب محمد بن عبد اللّه حصّار و از آثار مشهور در اين زمينه است كه شروح متعدد بر آن نوشته شده است ، از جمله كسانى مانند ابو زكريا محمد اشبيلى ، ابن المجدى مصرى ، قلصاوى اندلسى و عبد العزيز بن على بن داود الهوارى آن را شرح كرده‌اند . ابن بنّا خود اين كتاب را شرح كرده و نام رفع الحجاب عن تلخيص اعمال الحساب بر آن نهاده است . تلخيص اعمال الحساب در نيمهء دوم سده 19 م توسط آ . مار به فرانسه ترجمه شد و در نشريهء آكادمى لينجه‌يى به چاپ رسيد و بعدا در 1865 م نيز مستقلا در رم منتشر شد . ابن قاضى اين كتاب را به نظم درآورد و ابن هائم آن را خلاصه كرد و الحاوى نام نهاد ؛\r\n2 . الجبر و المقابلة كه ظاهرا همان كتاب الاصول اوست .\r\n3 . المقالات الاربع يا المقالات فى علم الحساب در اعداد صحيح ، كسر ، جذر و كعب و تناسب . اين رساله در 1984 م در عمّان به كوشش احمد سعيدان به چاپ رسيد .\r\n4 . مقدمه بر اصول اقليدس در هندسه .\r\nدر نجوم و زيج و تقويم : 1 . كتاب فى الانواء در صور كواكب . اين كتاب در 1948 م توسط رنو با ترجمهء فرانسوى آن به نام « تقويم ابن البناى مراكشى » به\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nچاپ رسيد ؛\r\n2 . اليسارة فى تعديل السيارة يا اليسارة فى تقويم الكواكب السيارة .\r\n3 . منهاج الطالب فى تعديل الكواكب كه خلاصه‌اى از زيج ابن اسحاق تونسى است كه مورد توجه بسيار واقع شد . اين اثر توسط ورنت همراه با ترجمهء اسپانيايى آن در انستيتوى مطالعات تطوان در 1952 م به چاپ رسيد ؛\r\n4 . المناخ فى تركيب الازياج . به گفتهء سارتن ، اين قديم‌ترين كاربرد مكتوب واژهء المناخ بدين مفهوم است .\r\nدر طلسمات و اسرار حروف : 1 . عمل الطلسمات ؛ 2 . طبائع الحروف ، سارتن اين كتاب را با مدخل النجوم يكى دانسته است ، 3 . الزجر و الفأل و الكهانة .\r\nدر تفسير : تفسير سورهء عصر و كوثر ؛ 2 . اختصار تفسير كشاف زمخشرى ؛ 3 . تسمية الحروف و خاصية وجودها فى اوائل السور القرآن ؛ 4 . تفسير الباء من بسم اللّه الرحمن الرحيم .\r\nدر علوم دين : 1 . الاقتضاب و التقريب للطالب اللبيب ، در اصول دين كه شايد همان التقريب فى اصول الدّين باشد .\r\nدر ادب : 1 . الروش المريع فى صناعة البديع ؛ 2 . عيوب الشعر ؛ 3 . قانون فى الفرق بين الحكمة و الشعر .\r\nدر منطق : كليات فى المنطق و شرحى كه خود وى بر آن نوشت . « 1 »\r\nاز آثار منسوب به ابن بنّا ، رساله‌اى درباره نوعى اسطرلاب به نام « صحيفه شكاذيه » را كه نوع ديگرى است از « صحيفه زرقاليه » و نسخه‌هاى خطى متعددى دربارهء آن در كتابخانه‌هاى شمال آفريقا وجود دارد مىتوان نام برد ، مطالعه بعضى از اين نسخه‌هاى خطى اختلافى را كه از جنبهء نظرى بايد بين اين دو آلت\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ج 3 ، ماده ابن بنّا .\r\n","page_name":" 12 ","page_number":12},
  {"content":"\r\n\r\nنجومى باشد نشان نمىدهد . « 1 »\r\n\r\nعلّامه حلى ( 648 - 726 ق )\r\nحسن بن يوسف بن زين الدّين ، على بن مطهّر حلى ، كنيهء او ابو منصور ، ابن مطهّر ، لقب او آيت‌اللّه ، جمال الدّين ، فاضل و معروف به علامه و علّامة الدهر ، از برجستگان علماى شيعه اماميه ، فقيه ، اصولى ، محدث ، رجالى ، اديب ، رياضىدان ، هيوى ، حكيم ، متكلم ، مفسّر در 648 ق در حله ديده به جهان گشود ، وى از كودكى به زيادى هوش و فراست مشهور بود و حكمت و معقول را نزد خواجه نصير الدّين طوسى و كاتبى قزوينى و حكيم منطقى خواند ، كلام و فقه و اصول و رياضيات و ادبيات و علوم عربى و ديگر دانش‌هاى متداول را نزد خال خود محقق حلّى و پدر خود شيخ سديد الدّين يوسف و نزد سيد احمد بن طاوس و سيد على بن طاوس و ابن ميثم بحرانى و پسر عم مادرش شيخ نجيب الدّين يحيى و شيخ تقى الدّين عبد اللّه و ديگران فراگرفت .\r\nعلامه در خطبه كتاب منتهى گويد كه پيش از بيست‌وشش‌سالگى از تصنيف كلام و حكمت فراغت يافته و به تحرير فقه پرداخته است . او تصنيفات زيادى در علوم معقول و منقول و كلام و حكمت و رياضى و نجوم دارد ، در مجمع البحرين از برخى فضلا نقل شده كه به خط خود علّامه پانصد ( 500 ) نسخه از مصنفات كوچك و بزرگش را ديده ، غير از نسخه‌هايى كه به خط ديگران بوده است .\r\nتأليفات علامه در زمينه‌هاى فقه ، اصول فقه ، نجوم ، حكمت ، كلام ، رجال ، درايه ، تفسير ، حديث ، رياضيات ، ادبيات ، دعا ، اصول دين ، منطق .\r\n\r\n\r\n","description":"","footnote":"\r\n( 1 ) . زندگىنامه علمى دانشمندان اسلامى ، بخش اول ، ص 16 ، شركت انتشارات علمى و فرهنگى ، چاپ اوّل ، 1365 ش .\r\n","page_name":" 13 ","page_number":13},
  {"content":"\r\n\r\nدر فن حكمت تأليفات او به شرح زير است :\r\n1 . الاشارات الى معانى الامارات و يا شرح الاشارات الى معنى الاشارات كه شرح اشارات و تنبيهات ابن سينا است .\r\n2 . ايضاح المعضلات من شرح الاشارات ، كه شرح اشارات خواجه نصير الدّين طوسى است .\r\n3 . بسط الاشارات ، و آن شرح سومى است بر اشارات و تنبيهات ابو على سينا .\r\n4 . ايضاح المقاصد من حكمة عين القواعد كه شرح حكمة العين كاتبى قزوينى است .\r\n5 . حل المشكلات من كتاب التلويحات كه شرح كتاب تلويحات شيخ شهاب الدّين سهروردى است .\r\n6 . شرح شفاى بو على سينا در دو جلد .\r\nدر زمينه نجوم و هيئت تأليف مستقل او عبارت است از « التحفة » در هيئت « 1 » .\r\nگفتنى است علامه حلى در خلال كتب كلام و حكمت هرجا سخن از مباحث نجوم و هيئت آمده به استادى شرح و تفصيل داده و مهارت و چيره‌دستى خود را نشان داده است از جمله در شرح تجريد خواجه به نام كشف المراد اين مطلب آشكار است .\r\nبديهى است چنو كسى كه شارح كتب ابن سينا و خواجه نصير الدّين طوسى باشد مىطلبد كه در علوم و فنون مختلف سرآمد و شاخص باشد ، مثلا علّامه يك فراز از كتاب كشف المراد براى كروى بودن زمين دو دليل مىآورد ، يكى خسوف قمر ، ( ماه گرفتگى ) و ديگرى ره‌پويى كه بر خطى از\r\n\r\n\r\n","description":"","footnote":"\r\n( 1 ) . لغت‌نامه دهخدا ، ماده علامه حلّى .\r\n","page_name":" 14 ","page_number":14},
  {"content":"\r\n\r\nخطوط نصف النهار به جانب شمال حركت مىكند . . . « 1 »\r\nعلّامه شعرانى با توجه به شرح علامه حلى مىنويسد : عوام زمان ما خصوصا شيفتگان فرنگ معتقدند كه كرويت زمين را فرنگىها در اين عصر اخير كشف كردند و مردم پيش به اين سرّ مستور پىنبرده بودند ، با آنكه همه كتب عربى از ادله كرويت زمين مشحون و پر است .\r\nعلّامه حلّى كه بزرگ‌ترين فقهاى ما است در شرح كتاب [ يعنى در كشف المراد 
  ] از ادلّه كرويت زمين 1 . خسوف ماه را شمرد ، چون در وقتى معين در شهرى اعتبار كنيم ، در شهر ديگر كه در طول با آن شهر مخالف است در آن‌وقت اتفاق نخواهد افتاد ، يعنى ماه در يك‌وقت مىگيرد و ما آن را مثلا دو ساعت از غروب گذشته مشاهده مىكنيم ، امّا كسى كه در طول شرقى يا غربى ما است در آن ساعت و وقت معين نمىبيند ، بلكه غربى در يك ساعت از شب گذشته مىبيند و صاحب طول شرقى سه ساعت بعد از غروب ، با آنكه حقيقتا يك‌وقت است ، و اين را دليل كره بودن زمين و حركت ظاهرى خورشيد از مشرق به مغرب بايد دانست ، 2 . و نيز فرمود كسى كه به‌طرف شمال رود ، روى يك خط نصف النهار ، به تدريج قطب شمالى براى او مرتفع مىگردد ، مثلا اگر يك درجه سير كند ، قطب هم يك درجه مرتفع مىشود و همچنين آنكه رو به جنوب سير مىكند ارتفاع قطب شمال كم مىشود ، و اين دليل كرويت زمين است از شمال به جنوب ، و پستى بلندىهاى زمين تأثيرى در كرويت ندارد به خاطر خردى و ناچيزى آنها ، امّا شايد فهم اين دليل بر مردم زمان ما دشوار باشد .\r\nو مىتوان گفت در وقت خسوف سايه زمين كه بر ماه مىافتد به شكل دايره است ، پس زمين هم گرد است كه سايه‌اش گرد است . علامه رحمه اللّه درباره كرويت آب دريا فرمود : مسافر دريا چون به كوهى نزديك شود اوّل قلّه كوه بر\r\n\r\n\r\n","description":"","footnote":"\r\n( 1 ) . كشف المراد ، مقصد ثانى ، فصل 2 ، مسأله 2 ، فى البحث عن العناصر البسيطة .\r\n","page_name":" 15 ","page_number":15},
  {"content":"\r\n\r\nوى نمايان مىشود پس از آن دامنه ، با آنكه دامنه به او نزديك‌تر است و هر دو بيرون آبند ، البتّه اين را ديگران هم گفته‌اند امّا كلام علّامه از جهت آنكه عالم دينى است حجت را تمام‌تر است و حق آن است كه يونانيان ، بلكه كلدانيان ( قبل از يونيان ) نيز كرويت زمين را مىدانستند ، و اولين كسى كه اين را اظهار كرد ، در عالم قديم معلوم نيست . « 1 » ما در آينده نيز اشاره‌اى به اين سخن خواهيم داشت .\r\nنه تنها علّامه بر كرويت زمين استدلال كرده بلكه فرزند دانشمند او فخر المحققين ( م 771 ق ) نيز در كتب فقهى خويش از كرويت زمين بهره‌بردارى فقهى نموده است ، وى ذيل فرمايش پدر بزرگوارش علامه حلى « و لو رأى هلال رمضان ثم سار الى موضع لم ير فيه فالأقرب وجوب الصوم يوم واحد و ثلاثين » ، يعنى اگر ماه رمضان را ديد سپس به جايى رفت كه هلال در آنجا ديده نشده است ، اقرب آن است كه روزه روز 31 نيز واجب است . مىفرمايد : وجه اقربيّت وجوب روز سى و يكم و مبناى اين مسأله بر اين است كه آيا زمين كروى و يا مسطح است ، اقرب كرويت زمين است ، زيرا كواكب در مساكن شرقى قبل از طلوعشان در بلاد غربى طلوع مىكنند و غروبشان نيز قبل از بلاد غربى است بنابراين هر شهرى در مناطق غربى به اندازه هزار ميل از شهر شرقى دور باشد غروب آن به اندازهء يك ساعت بعد از غروب شرقى است ، ما اين مطلب را از رصد ماه‌گرفتگىها به دست آورديم ، چون ماه‌گرفتگى در ساعتهايى كمتر از غروب گذشته نسبت به شهر ما اتفاق افتاد و حال آنكه ساعاتى بيشتر از شهر ما در شهرهاى شرقى از شب گذشته واقع شد پس دانستيم كه غروب خورشيد در مساكن شرقى قبل از غروبش در شهر ما و در شهرهاى غربىتر از ما واقع شده است ، و اگر زمين مسطح بود بايد طلوع و غروب در همه جا يك‌وقت واقع\r\n\r\n\r\n","description":"","footnote":"\r\n( 1 ) . شرح تجريد شعرانى ، ذيل همان مسأله 2 .\r\n","page_name":" 16 ","page_number":16},
  {"content":"\r\n\r\nشود .\r\nنيز كسى كه روى يك خط از خطوط نصف النهار به جانب شمال حركت مىكند ، ارتفاع قطب شمال بر او زياد مىشود و قطب جنوبى به همان اندازه فرومىرود و به‌عكس . « 1 »\r\nبنابراين آنچه گفته شده كه كرويت زمين نزد اهل‌فن بديهى بوده سخنى استوار است و كسانى كه در دانش فلك دستى داشته‌اند به خوبى به اين نكته اذعان داشته‌اند با اين‌همه بوده‌اند فقيهانى كه كرويت زمين را منكر شده‌اند از جمله صاحب حدائق الناظره ( م 1181 ق ) مىنويسد : از چيزهايى كه قول به كرويت زمين را باطل مىكند و از متفرعات آن اين است كه يك روز معيّن براى گروهى پنجشنبه و براى دسته‌اى جمعه و براى قومى شنبه باشد ، و اين چيزى است كه اخبار مستفيضه آن را ردّ مىكند ، زيرا آنچه از اخبار مستفيضه به دست مىآيد آن است كه هر روز از ايام هفته و هر ماه از ماه‌هاى سال ، زمان معيّن و مشخص واقعى دارند ، مانند اخبارى كه دلالت بر فضيلت روز جمعه دارند از قبيل احترام جمعه ، عمل در روز جمعه ، سيّد روزها بودن آن ، و هركه در اين روز بميرد شهيد مرده ، همچنين رواياتى كه درباره فضيلت عيدها همچون غدير و ساير ايام شريفه دارند ، و رواياتى كه درباره فضيلت ماه رمضان و احترام آن وارد شده است ، همه اين‌ها ظهور دارند كه اين روزها همه در واقع مشخّص و معين و حقيقت آنها ذاتى است ، و اگر زمين كروى باشد بايد اين روزها را اعتبارى بشمريم . . . خلاصه اينكه قول به كرويت زمين باطل است و بطلان آن در برابر ادله سمعى و اخبار نبوى هيچ پوشيده نيست و . . . « 2 »\r\nشگفت‌انگيزتر اين است كه صاحب جواهر ( م 1266 ق ) در بحث تعريف\r\n\r\n\r\n","description":"","footnote":"\r\n( 1 ) . ايضاح الفوائد فى شرح القواعد ، ج 1 ، ص 251 و بعد ، ط ، 1 ، مطبعه علميه ، قم 1387 ق .\r\n( 2 ) . الحدائق الناظرة ، ج 13 ، ص 266 و بعد ، نشر آخوندى ، مطبعة النجف ، 1384 ه\r\n","page_name":" 17 ","page_number":17},
  {"content":"\r\n\r\nجهت قبله قائل به توسعه در جهت شده مىگويد تكيه بر قواعد علم هيئت كه بر پايه كرويت زمين استوار است اشكال را زيادتر مىكند ، وى در بطلان كرويت زمين معتقد است آنچه دانشمندان هيئت درباره كرويت گفته‌اند و دليل‌هايى كه اقامه كرده‌اند حتى ظن‌آور هم نيست چه رسد به قطع ، به ويژه كه فقها با آن همراه و موافق نيستند و زمين را كروى نمىدانند ، بلكه ظاهر قرآن و كتاب عزيز نيز بر خلاف آنان مىباشد ، خداوند متعال مىفرمايد :  الَّذِي جَعَلَ لَكُمُ الْأَرْضَ فِراشاً  « خدايى كه زمين را بر شما فرش‌گونه قرار داد » ، و فرمود :  أَ لَمْ نَجْعَلِ الْأَرْضَ مِهاداً  « آيا ما زمين را چونان گهواره قرار نداديم ؟ » ، و فرمود :  وَ إِلَى الْأَرْضِ كَيْفَ سُطِحَتْ  « آيا به زمين نمىنگرند كه چگونه مسطح شده است » . « 1 »\r\nصاحب جواهر همچنين در بحث عدم ثبوت هلال توسط رؤيت در شهرهاى دور اشكال كرده مىگويد : اختلاف مطالع در ربع مسكون ممنوع است ، بدين جهت كه يا زمين كروى نيست ، بلكه مسطح است و در اين صورت مطالع ستارگان اختلاف ندارند و يا به خاطر اينكه اختلاف مطالع بسيار اندك است . « 2 »\r\nحال آنكه نراقيان كه قبل از صاحب جواهر زندگى مىكردند ازآنجاكه به دانش نجوم اطلاع كافى داشتند ، بر كرويت زمين استدلال آورده‌اند ، چنان‌كه خواهد آمد .\r\n\r\nنظام اعراج ( د 730 ق )\r\nنظام الدّين ، حسن بن محمد بن حسين قمى نيشابورى از شاگردان قطب الدّين شيرازى ، دانشمند ، هيوى ، منجم ، رياضىدان ، اديب ، او در نيشابور\r\n\r\n\r\n","description":"","footnote":"\r\n( 1 ) . جواهر الكلام ، نجفى ، ج 7 ، ص 343 ، دار احياء التراث العربى ، 1981 م .\r\n( 2 ) . جواهر ، ج 16 ، ص 361 .\r\n","page_name":" 18 ","page_number":18},
  {"content":"\r\n\r\nزاده شد سپس به قم و هند مسافرت نمود و به كسب دانش پرداخت و در اكثر فنون متبحر گرديد وى تا سال 730 ق حيات داشته است ، آثار او عبارت است از :\r\n1 . تفسير التحرير كه حاشيه‌اى است بر تحرير مجسطى از خواجه نصير طوسى .\r\n2 . كشف الحقائق در شرح زيج ايلخانى تأليف خواجه نصير الدّين طوسى .\r\n3 . تفسير غرائب القرآن معروف به تفسير نيشابورى ، تأليف 728 ق .\r\n4 . اوقاف القرآن .\r\n5 . البصائر فى مختصر تنقيح المناظر .\r\n6 . توضيح الذكر ، در شرح تذكره خواجه نصير الدّين طوسى .\r\n7 . شرح نظام بر شافيهء ابن حاجب .\r\n8 . رساله‌اى در حساب . « 1 »\r\n\r\nاسماعيل ابو الفداء ( 732672 ق / 1273 - 1332 م )\r\nالملك المؤيد ، عماد الدّين ، اسماعيل بن على بن محمود ، امير ، مورّخ ، جغرافىدان ، رياضىدان و منجم ، وى كه از خاندان ايوبيان بود - نياى بزرگ او شاهنشاه ، برادر صلاح الدّين ايوبى بوده است - در دمشق تولد يافت ، در آن زمان خانواده او به سبب ترس از حمله تاتارها حماه را ترك گفته و به دمشق آمده بودند ، او هنگامى كه 16 ساله بود در پيكار براى بيرون راندن صليبيان از طرابلس شركت نمود .\r\n\r\n\r\n","description":"","footnote":"\r\n( 1 ) . لغت‌نامه دهخدا ، تفسير غرائب القرآن ، ج 1 ، ص 14 و بعد ، تحقيق دكتر حمزه نشرتى ، نشر مكتبه قيّمه ، قاهره ، بىتا .\r\n","page_name":" 19 ","page_number":19},
  {"content":"\r\n\r\nابو الفداء هم‌زمان با « ماركوپولو » مىزيست ، اما برعكس وى به جهانگردى نپرداخت و تنها به عربستان ، مصر ، بخش شرقى آسياى صغير و شمال بين النهرين سفر كرد ، وى مردى متفكر ، سريع الانتقال ، بسيار مطلع ، صاحب استعداد شاعرى و درعين‌حال مردى شجاع و داراى استعداد جنگى بود ، خوش‌رفتارى وى كه زبانزد بسيارى از معاصرانش بود ، با استعداد سياسى او درهم آميخت ، به‌گونه‌اى كه توانست در دورانى بسيار آشفته حيطه فرمانروايى پدرى را حفظ كند ، توسعه بخشد و حكومت خويش را همچنان باقى نگاه دارد ، عصر ابو الفداء روزگارى بس دشوار بود ، پيكار با صليبيان ادامه داشت ، پيشروى مغولان به جانب شام كاملا متوقف نشده و حاكميت مماليك در شام هنوز استقرار نيافته بود ، همه چيز نشان مىداد كه سلطان مصر از نيروى عمده‌اى برخوردار خواهد بود ، اين نكته را ابو الفداء دريافت و چه‌بسا به همين دليل از منزلتى استوار برخوردار گرديد .\r\nهنگامى كه ابو الفداء در حماه اقامت داشت ( 717 ق ) به تدوين كتاب جغرافيايى خود دست زد كه نام متواضعانهء « تقويم البلدان » دارد .\r\nنظريات ابو الفداء در رياضيات و نجوم نيز براى زمان خود جالب توجه بوده است در اين زمينه وى در درجه نخست به نوشته‌هاى ابو ريحان بيرونى به ويژه كتاب قانون مسعودى او توجه نموده است ، وى احتمالا از منابع شفاهى و گفته‌هاى ديگران نيز بهره جسته است اين نكته را در نوشته او در مصب رود اتل ( ولگا ) از گفتهء يك بازرگان و مردم آن ديار و قول مسافران دربارهء هندوستان مىتوان مشاهده نمود . « 1 »\r\n\r\n\r\n","description":"","footnote":"\r\n( 1 ) . دايرةالمعارف بزرگ اسلامى ، ج 6 ، ماده ابو الفداء .\r\n","page_name":" 20 ","page_number":20},
  {"content":"\r\n\r\n\r\nمحمود جغمينى ( م 745 ق )\r\nمحمود بن محمد بن عمر چغمينى - از توابع خوارزم - منجم ، رياضىدان ، پزشك از بزرگان و اكابر دانشمندان سدهء هشتم است ، وى صاحب نظر در نجوم و رياضى و طب و داراى تأليف در اين زمينه است از جمله :\r\n1 . قانونچه طب ، اين كتاب جزء كتب درسى طب در حوزه‌هاى دينى به شمار مىرفته است .\r\n2 . الملخص فى الهيئة دانشمندانى بر اين كتاب شرح نوشته و از كتب كلاسيك در نجوم بشمار رفته و در حوزه‌هاى دينى تدريس مىگرديد ، نگارنده نيز اين كتاب را از محضر حضرت استاد حسن‌زاده - مد ظلّه العالى - فراگرفتم .\r\nبر كتاب مزبور شرحهايى به نگارش رفته از جمله ، شرح سيد شريف جرجانى ، شرح قاضىزاده رومى ، حواشى محمد عبد الحليم لكنهوى ، حواشى محمد على كنتورى ، ابو الفضل محمد حفيظ اللّه و ترجمه آلمانى ، و . . . شرح قاضىزاده رومى جزء بهترين شرحها بر اين كتاب است ، اين شرح مزجى است و با متن مورد تعليم و تعلم حوزه‌هاى دينى است . « 1 »\r\n\r\nيحيى كاشانى ( م بعد از 773 ق )\r\nقاضى عماد الدّين يحيى كاشانى فرزند احمد از عالمان دينى ، رياضىدان و محدث سدهء 8 ق در يزد و اصفهان مىزيست ، در ادبيات ، حديث و رياضى\r\n\r\n\r\n","description":"","footnote":"\r\n( 1 ) . ر . ك : تاريخ نجوم اسلامى ، نلينو ترجمه احمد آرام ، ص 52 ، كانون نشر پژوهش‌هاى اسلامى 1349 ش ، ريحانة الادب ، محمد على مدرس ، چاپ سوم ، ص 449 ، نشر كتابفروشى خيام .\r\n","page_name":" 21 ","page_number":21},
  {"content":"\r\n\r\nتبحّر داشت ، يكى از شاگردان محقق كركى در رساله مشايخ الشيعة ، و شيخ يحيى مفتى بحرانى در تذكرة المجتهدين از او ياد كرده‌اند ، آثار او عبارت است از :\r\n1 . اللباب فى الحساب ( تأليف 774 ق ) .\r\n2 . ايضاح المقاصد ، لفرائد الفوائد .\r\n3 . حاشيه بر شرح آداب المناظرة و البحث سمرقندى .\r\n4 . شرح مفتاح العلوم سكاكى .\r\n5 . اعداد و اوفاق . « 1 »\r\n\r\nقطب الدّين رازى ( م 776 ق )\r\nقطب الدّين ، ابو جعفر ، محمد بن محمد ، قطب المحققين از اكابر علماى جامع معقول و منقول اسلام است ، او در كلمات بزرگان به علامه رازى و سلطان المحققين شهرت دارد اصل او از ورامين از توابع رى بوده ازاين‌رو او به رازى شهرت يافته است .\r\nقطب الدّين از شاگردان مبرز علّامه حلّى است و قواعد علامه را به خط خود استنساخ كرد و علامه در پشت همان نسخه به سال 713 ق در قصبه ورامين براى او اجازه نوشت ، وى در سال 776 وفات يافت و در مقبره صالحيه دمشق دفن شد ، سپس او را به جايى ديگر نقل كردند ، آثار او عبارت‌اند از :\r\n1 . بحر الاصداف كه شرح تفسير كشاف زمخشرى است .\r\n\r\n\r\n","description":"","footnote":"\r\n( 1 ) . مفاخر يزد ، ج 2 ، ص 556 ، به اهتمام سيد محمد كاظم مدرسى ، نشر بنياد ريحانة الرسول ، 1382 ش .\r\n","page_name":" 22 ","page_number":22},
  {"content":"\r\n\r\n2 . تحرير القواعد المنطقيه در شرح شمسيه و به شرح شمسيه مشهور است .\r\nاين كتاب از كتب درسى منطق در حوزه‌هاى دينى است .\r\n3 . تحفة الاشراف فى شرح الكشاف ، اين كتاب بزرگ‌تر از بحر الاصداف است .\r\n4 . تحقيق معنى التصور و التصديق .\r\n5 . تقسيم العلم .\r\n6 . حاشيه قواعد علامه ، اين كتاب را حواشى قطبيه گويند .\r\n7 . شرح اشارات .\r\n8 . شرح مطالع الانوار قاضى سراج الدّين ارموى .\r\n9 . المحاكمات بين شرحى الاشارات ( شرح اشارات فخر رازى و خواجه طوسى ) . « 1 »\r\nشهيد اول در شهر شام براى نخستين‌بار با حكيم متأله ، فقيه محقق قطب الدّين رازى بويهى شاگرد علامه حلى و مؤلف شرح مطالع و شرح قواعد و كتاب محاكمات و دو حاشيه كشاف و ساير كتب حكمى تفسيرى و فقهى ، آشنا شد از او استفاده فراوان برد و حكمت و فلسفه و ساير علوم عقلى را از او آموخت .\r\nشهيد درباره استاد خود گويد : من در شهر دمشق در ماه شعبان سال 768 ق با او آشنا شدم ، او را دريايى بىكناره يافتم و به من اجازه داد ، باز درباره او گويد : امام علامه ، سلطان علماء ، ملك فضلاء ، دانشمند دريا دانش ، قطب الدّين محمد بن محمد رازى بويهى را به خدمتش رسيدم از انفاس او بهره گرفتم ، و به\r\n\r\n\r\n","description":"","footnote":"\r\n( 1 ) . لغت‌نامه دهخدا ، ماده قطب الدّين رازى .\r\n","page_name":" 23 ","page_number":23},
  {"content":"\r\n\r\nمن اجازه داد روايت كنم تمام مصنفات خود از معقول و منقول و تمام مروياتش را ، وى از شاگردان ويژه امام جمال الدّين ( علامه حلى رحمه اللّه ) است . « 1 »\r\n\r\nابن شاطر ( 704 777 ق / 1304 - 1375 م )\r\nابن شاطر ، ابو الحسن علاء الدّين على بن ابراهيم بن محمد بن همام انصارى معروف به مطعّم فلكى ، اخترشناس و رياضىدان مشهور دمشقى . وى از سوى بيشتر دانشمندان معاصرش لقب علّامه يافت و به سبب انتساب به نخستين معلّم خود ابن شاطر كه بعدها به ابن شاطر ارشد معروف شد ، با اين عنوان خوانده مىشد .\r\nاز جزئيات زندگى ابن شاطر اطلاع دقيقى در دست نيست . بنا بر بيشتر روايات در دمشق زاده شد و در شش‌سالگى پدر خود را از دست داد و جدش سرپرستى او را برعهده گرفت . پس از چندى او را به على بن ابراهيم بن شاطر كه شوى خاله و پسر عم پدرش بود ، سپردند . ابن شاطر نزد على بن ابراهيم ، هنر كنده‌كارى بر روى عاج را آموخت و به همين سبب به « مطعّم » معروف شد و نيز نزد همو هيئت و حساب و هندسه را فراگرفت . هنر و مهارت ابن شاطر در كنده‌كارى مورد توجه واقع شد و از اين راه ثروتى اندوخت كه امكان مسافرت و ادامهء تحصيل را براى او فراهم ساخت . در 719 ق / 1319 م به قاهره و سپس اسكندريه رفت و در اين دو شهر به فراگرفتن هيئت و نجوم و رياضى پرداخت و در اين علوم مهارت يافت . سپس رياست مؤذنان و مسئوليت تعيين اوقات شرعى در جامع اموى دمشق را به عهده گرفت و قسمت اعظم زندگى خود را در\r\n\r\n\r\n","description":"","footnote":"\r\n( 1 ) . اللمعة الدمشقية ، ص 94 ، المقدمه ، دار العالم الاسلام ، بيروت .\r\n","page_name":" 24 ","page_number":24},
  {"content":"\r\n\r\nاين كار به سر برد . ابن شاطر در اين‌باره جداولى ترتيب داد كه مجموعه‌اى بود از جداولى كه مقادير بعضى از توابع كروى نجومى مربوط به اوقات نماز از آنها به دست مىآمد . اين جدولها تا 1974 م كشف نشده بود .\r\nابن شاطر ، همانند ديگر دانشمندان معاصر خود به ساختن اسطرلاب و ربع و ساعتهاى آفتابى علاقه‌اى وافر داشت و غالبا خود را به ساختن وسائل و ابزار نجومى و آلات گاه‌شمارى و گاه‌شناسى و محاسباتى كه گواه مهارت و دانش و چيره‌دستى او بود و نيز به نوشتن رساله‌هايى دربارهء خصوصيات و طرز كاربرد آنها مشغول مىداشت . اهميت ابن شاطر در اين زمينه از دو جهت است :\r\nطراحى و تكميل آلات نجومى ، به ويژه ساخت ساعت آفتابى و نظريهء سياره‌اى او . در اين نظريات ، تلاش‌هايى براى تكميل فرضيه‌هاى اخترشناسان پيشين و پالايش نظام بطلميوسى از خطاهايى كه به نظر او رسيده ، به چشم مىخورد .\r\n\r\nآثار\r\nآثار ابن شاطر را مىتوان دو قسمت كرد :\r\n\r\nالف . ساخته‌ها :\r\nاگرچه از ساخته‌هاى ابن شاطر جز اندكى به دست ما نرسيده ، ولى رساله‌هاى موجود دربارهء نحوهء كاربرد آن آلات دلالت بر وجود دستگاه‌هاى مربوط دارد كه عبارتند از :\r\n1 . اسطرلابى كه در 22 سالگى ساخت و هم‌اكنون در رصدخانهء ملّى پاريس موجود است . ابن شاطر دو اسطرلاب نيز در 34 سالگى طرح كرد و خود آن را « الآلة الجامعة » ناميد كه نمونه‌اى از آنها در موزهء هنر اسلامى قاهره و دو نمونهء ديگر در كتابخانهء ملى پاريس نگهدارى مىشود .\r\n2 . ربع تام . ابن شاطر اين دستگاه را براى شناخت اوقات شرعى طرح ريزى كرد و خود معتقد بود كه چون دستگاه‌هاى قبلى را با وجود كثرتشان كافى\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nو كامل نديده ، به ساختن اين‌چنين آلتى اقدام كرده است . ابن شاطر اين دستگاه را « ربع التام لمواقيت الاسلام » نام گذاشته بود و منظور از ابداع آن ، انجام عمليات نجومى به طريق ساده بوده است . ربع تام داراى شبكه‌اى از خطوط هم فاصله است كه به موازات اضلاع يك مثلث متساوى الاضلاع كه در ربع محاط است و يكى از محورها قاعدهء آن است ، ترسيم شده‌اند .\r\n3 . ربع علايى ، منسوب است به علاء الدّين كه لقب خود ابن شاطر است .\r\nربع علايى و نيز ربع تام اشكال تغيير يافته‌اى از ربع مجيّب ، در طرحى ساده‌تر و مآلا سودمندترند . اين ربع مانند ربع مجيّب ، شبكه‌اى از خطوط مختصات متعامد دارد كه هر محور را به شصت ( يا نود ) جزء مساوى تقسيم مىكنند و نيز مشتمل بر دسته‌اى خطوط موازى است كه نقاط دو محور را به هم مىپيوندند .\r\nوى اين ربع‌ها را در عمليّات رياضى و محاسباتى زمان خود و پيدا كردن حاصل ضربها و خارج قسمت‌ها و توابع متعارف مثلثاتى و نيز براى حل مسائل متعارف نجوم كروى و مسائلى همچون تعيين ميل اوّل و دوم و بعد مستقيم ، براى طول معين دايرةالبروجى و همچنين براى تعيين مدت شفق و فلق براى عرض جغرافيايى ، يا طول خورشيدى يا ارتفاع خورشيدى معين به كار مىبرده است .\r\nابن شاطر كوشيد زاويهء ميل دائرةالبروج را تعيين كند . وى با استفاده از وسائل مكانيكى خود ، مقدار آن را 23 و 31 تعيين كرد . جورج سارتن پس از ذكر مقدار مذكور كه ابن شاطر در 767 ق / 1365 م موفق به محاسبهء آن شد ، يادآورى كرده كه مقدارى كه دانشمندان معاصر با استفاده از ماشين‌هاى محاسباتى يافته‌اند ، 23 و 31 و 8 / 19 است . ابن شاطر در 765 ق براى عرض جغرافيايى دمشق به‌جاى 27 و 33 رقم 30 و 33 را به دست آورد و در آثار بعدى خود همين عدد را به كار برد .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n4 . ساعت آفتابى ، وسيله‌اى كه ابن شاطر مىتوانست با استفاده از آن در هر ساعت از روز ، زمانى را كه از طلوع آفتاب گذشته يا به غروب آن مانده بود ، برحسب ساعات اعتدالى اندازه بگيرد و اوقات نماز ظهر و عصر و نيز نصف النهار محل و از روى آن جهت قبله را تعيين كند . ساعتى كه در 767 ق ساخت و آن را « صندوق اليواقيت الجامع لاعمال المواقيت » ناميد و فعلا در كتابخانهء مدرسهء احمديهء حلب ، در مجموعهء افندى بن طاهازاده موجود است ، براى استفاده در همين زمينه بود . اين دستگاه نجومى داراى دو خاصيت ويژه و قابل ملاحظه است . يكى آنكه بر خلاف ديگر دستگاه‌هاى مشابه كه مدورند ، مربع شكل است و دايرهء نجومى در اين مربع محاط شده است ؛ ديگر آنكه دستگاه در جعبه‌اى كه سطح آن به شكل مربع به ضلع 12 سانتىمتر و به ضخامت 3 سانتىمتر است ، قرار گرفته بوده ، به‌گونه‌اى كه حركت داخل دستگاه بر روى صفحه منتقل مىشده و جهت قبله و نصف النهار محل را نشان مىداده است . اين دستگاه از لحاظ اينكه مكمل دستگاه‌هاى علمى زمان خود بوده ، شايان توجه است .\r\nابن ابى الفتح صوفى ستاره‌شناس مصرى ، دربارهء طرز استفاده از صندوق اليواقيت ابن شاطر رسالة مختصرة بالعمل بصندوق اليواقيت را در ده باب نوشته كه نسخه‌هايى از آن در كتابخانه‌ها موجود است . لوئىژانن و ديويد كينگ اين اثر را با ترجمه و توضيح رياضى آن به زبان‌هاى فرانسه و انگليسى در مجلهء تاريخ منتشر كرده‌اند . ابن شاطر در 773 ق نيز ساعت آفتابى افقى باشكوهى ساخت كه بر منارهء شمالى مسجد اموى نصب شد .\r\nاين ساعت ساختمانى پيچيده و بسيار دقيق داشت كه علامات منطقة البروج را نيز شامل بود و با دو صفحهء آهنى به‌طور افقى در امتداد شرقى - غربى تعبيه شده بود . در پى كاوشهاى باستان‌شناسى در 1958 م در مسجد اموى ، سه\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nقطعه سنگ مرمر و يك لوحهء نجومى يافته شد كه نشان مىداد قسمت‌هايى از يك ساعت آفتابى بوده‌اند . در روى اين قطعه سنگ‌ها نوشته‌اى به خط عربى ديده مىشود كه با وجود اينكه چند كلمه‌اى براثر شكستن سنگ از بين رفته ، باز لطمه‌اى به مفهوم نوشته وارد نيامده است . اين نوشته‌ها نشان‌دهندهء نام دستگاه ( الجامعة الاعمال الميقاتية ) ، نام فرمانرواى وقت در شام ( الاشراف شعبان ) ، سازندهء دستگاه ( على بن ابراهيم محمد الانصارى الموقّت بالجامع الاموى الشهير بابن الشاطر ) و تاريخ ساخت آن ( 733 ق ) است . قطعات مذكور هم‌اكنون در موزهء ملى دمشق نگهدارى مىشود . در هر حال اين ساعت آفتابى ، مسلما كامل‌ترين ، دقيق‌ترين و هنرمندانه‌ترين آلتى است كه در ممالك اسلامى شناخته شده است . رسم و طرح سه صفحه ، فراوانى خطوط و منحنىها ، رسم خطوط متقارن با سبكى خاص ، مدولها ( واحد قراردادى در معمارى براى تنظيم تناسب ستونها يا قسمت‌هاى يك ساختمان ، معمولا برابر نصف قطر پايين تخته‌بندى ستونها ) ، حكّ و ثبت بسيار دقيق نكات متعدد ، ظرافت و جز اين‌ها به دستگاه مزبور امتياز خاصّى بخشيده است . چنان كه مردم براى تميز و تشخيص آن از ديگر دستگاه‌هاى مشابه ، به آن نام مخصوص « البسط » يا « البسيط » داده بودند .\r\nساعت‌هاى آفتابى ، آلات گاه‌شمارى و رسائل مربوط به آنها كه توسط ابن شاطر تهيه و تصنيف شده ، قرون متمادى در مصر ، شام ، قلمرو دولت عثمانى و ديگر ممالك اسلامى ، مرجعى براى تعيين و ضبط اوقات شرعى بوده است .\r\nساعت ابن شاطر تا حدود 1290 ق / 1873 م در مئذنة العروس مسجد اموى موجود بود . طنطاوى ( 1241 - 1306 ق / 1825 - 1889 م ) اخترشناس معروف مصرى ، هنگام تنظيم آن متوجه اختلالاتى مىشود و درصدد تعمير آن منتها براساس افق حقيقى برمىآيد ، ولى مواجه با مخالفت بعضى از مردم دمشق\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمىشود ، ازاين‌رو براساس همان افق مرئى ( ظاهرى ) آن را تنظيم كرده ، در جاى خود قرار مىدهد . مقايسهء قطعات موجود در موزه با ساعت فعلى كه بر اسلوب نجوم سنتى قرون وسطايى تهيه و در 1293 ق به وسيلهء طنطاوى بر مناره نصب شده ، حكايت از آن دارد كه اين ساعت ، تقليد كاملى از ابن شاطر است كه به موجب نوشتهء موجود بر روى صفحهء آن طنطاوى چيزهايى بر آن افزوده است .\r\nبه نوشتهء نعيمى ، صفدى ، مورخ معاصر ابن شاطر ، اشاره به اسطرلابى مىكند كه ابن شاطر خود آن را ساخته و بر ديوارى در خانه‌اش قرار داده بود و شب و روز بدون چرخ يا آب و يا وسيلهء محركهء ديگرى در حركت بوده و ساعات اعتدالى و زمانى را نشان مىداده است . مسلما دستگاه مزبور كه سير و حركت دورانى داشته ، اسطرلاب نبوده ، بلكه همان ساعتى بوده كه بعدها به اروپا منتقل شده است .\r\nگذشته از ساخت و تكميل آلات نجومى ، مهم‌ترين كار تئوريك ابن شاطر نظريّهء سيّاره‌اى اوست كه تغييرات تازه‌اى در الگوهاى بطلميوس وارد كرد . وى ضمن تشريح و انتقاد اغلب نظريات بطلميوس ، براساس رصدها و الگوهاى مندرج در الزيج الجديد خود ، سير اجرام آسمانى براساس نظام بطلميوسى را رد كرده و دلايلى در اثبات نظريهء خود ارائه كرده است . ابن شاطر حركت خورشيد را از ديد ناظر در زمين به صورت مجموع حركت‌هاى تدويرى در نظر گرفته است . وى در اين نظريه به‌طور آشكار فلك حامل خارج از مركز و فلك معدل المسير را كه در مدل بطلميوسى آمده ، حذف كرده و به‌جاى آنها از فلكهاى تدوير درجهء دوم استفاده كرده است . هدف نهايى وى نه اصلاح مبانى نجوم عملى ، بلكه به وجود آوردن يك نظريهء سياره‌اى بوده است كه از حركات يكنواخت در مدارهاى دايره‌اى فراهم آمده باشد . در مورد خورشيد هيچ مزيتى از\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nفلك تدوير اضافى به دست نياورد . در مورد ماه اين تمهيد جديد تا حدى عيب عمدهء نظريهء بطلميوسى را اصلاح كرد .\r\nدفاع ( العلوم البحتة ، ص 424 ) بر آن است كه ارزش واقعى ابن شاطر تا نيمهء قرن بيستم شناخته نبود ، زيرا كپرنيك نظريات نجومى وى را بر خلاف واقع به خود نسبت داده و علماى نجوم در اروپا نيز بر اين ادعا صحه گذاشته بودند .\r\nاين توهم مدت 5 قرن همچنان باقى بود تا اينكه نخستين‌بار در 1950 م نظريهء سياره‌اى ابن شاطر مورد پژوهش قرار گرفت و معلوم شد كه الگوهاى وى از نظر رياضى با الگوهاى كپرنيك يكى است . مستشرق انگليسى ديويد كينگ در مقاله‌اى كه در قاموس الشخصيات العلمية در 1370 ق / 1950 م منتشر شده ، اكثر نظريات نجومى منسوب به كپرنيك را مقتبس و مأخوذ از نظريات ابن شاطر دانسته است . در 1393 ق / 1973 م از نسخ موجود در لهستان ، مسقط الرأس كپرنيك ، معلوم شده كه او از اين نسخ خطى عربى بهره برده و ابتكار ابن شاطر را به خود منسوب ساخته است . عده‌اى نيز احتمال مىدهند كه كپرنيك در مورد مركزيت كرهء خورشيد در وسط عالم و عدم قبول آنچه بطلميوس به عنوان عنصر جديد ، فلك معدل المسير ناميده و همچنين ترك نظام بطلميوسى ، از نظريات دانشمندان قبل از زمان ابن شاطر مانند ابو عبيد بوزجانى ، عمر خيام ، زرقانى ، نصير الدّين طوسى ، قطب الدّين شيرازى و خود ابن شاطر استفاده كرده است .\r\nامروزه در اين موضوع شكى باقى نمانده كه كپرنيك با نظريات مسلمانان به‌طور گسترده‌اى آشنايى داشته است . به‌طور كلى اصول همهء آنچه را كه در طرح كپرنيك تازگى دارد ، مىتوان در مكتب طوسى و شاگردانش پيدا كرد ( نصر ، 178 ) . برخى حتى برآنند كه گاليله در اختراع تلسكوپ ، از افكار و نظريات ابن شاطر استفاده كرده است . ( دفاع العلوم البحتة ، 423 ) . مسأله‌اى كه امروزه محققان\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nرا به خود مشغول داشته ، نحوهء انتقال اين آثار و نظريات به غرب است ، معلوم نيست كه آيا آثار اين دانشمندان به لاتينى يا يونانى ترجمه شده و مورد استفادهء دانشمندان غرب قرار گرفته بوده است . يا اينكه با فتح قسطنطنيه ( در 1453 م ) ، همانند بسيارى از آثار علمى ديگر به وسيلهء مسيحيان به مركز دينى مسيحيت و مقر پاپ يعنى روم منتقل شده و در آنجا مورد بهره‌بردارى دانشمندان غرب واقع شده است .\r\nدر مورد اينكه آيا نظريهء سياره‌اى ابن شاطر به اروپا انتقال يافته بوده يا نه ، تحقيقات چندى انجام گرفته است ، ولى تحقيق دربارهء نجوم ابن شاطر و منابع او هنوز در مراحل ابتدايى است . چه رسد به نظريهء سياره‌اى او و نفوذ آن در جهان اسلام و اروپا .\r\n\r\nب . تأليفات :\r\nدر حدود چهل و پنج اثر نجومى و رياضى به ابن شاطر نسبت داده شده كه غالب آنها در كتابخانه‌هاى جهان موجود است : 1 . الزيج الجديد ، مهم‌ترين و مشهورترين اثر ابن شاطر است كه وى آن را به دستور سلطان مراد اوّل عثمانى تأليف كرد . منظور سلطان از اين كار ، تحرير زيجى بود كه شامل تمام نظريات فلكى و معلومات جديد باشد ، به‌طورى كه خود مؤلف در مقدمهء الزيج الجديد نوشته ، وى شمار زيادى از آثار و نوشته‌هاى اخترشناسان گذشته ، مانند مجريطى و محيى الدّين مغربى را مورد مطالعه قرار داده و متوجه شده كه آنان و عده‌اى ديگر مانند ابن هيثم ، نصير الدّين طوسى در درستى نظريهء بطلميوس ، دربارهء افلاك اظهار ترديد كرده و درصدد ساختن الگوهايى برآمده‌اند كه حركات عرضى و طولى سيارات را به صورت صحيح نمايش دهد ، ولى در اين كار خود توفيقى حاصل نكرده‌اند . ازاين‌رو ابن شاطر نظريهء سياره‌اى جديدى ارائه داده و در رساله‌اى به نام تعليق الارصاد به شرح روشها و\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nرصدهايى پرداخته كه به كمك آنها نظريهء خود را طرح‌ريزى كرده و پارامترهايى استخراج نموده است . بدبختانه هيچ نسخه‌اى از اين رساله در منابع خطى موجود شناخته نشده است . وى سپس در كتاب نهاية السول فى تصحيح الاصول ، دلايلى را كه الگوهاى سياره‌اى جديدش بر آنها مبتنى بوده ، گردآورده است .\r\nسرانجام پس از نقد و بررسى آثار پيشينيان از قبيل مؤيد الدّين عرضى ، محيى الدّين مغربى ، قطب الدّين شيرازى و ديگران كه از آنها نام برده شد ، و بهره‌گيرى از مطالب و نوشته‌هاى آنان كتاب مهم خود الزيج الجديد را مشتمل بر قواعدى براى تعيين دقيق اوضاع و حركات و رازهاى سيارات كه خود از طريق رصد و مشاهده و استنتاج صحيح دريافته بوده ، به رشتهء تحرير درآورده و در اعمال و مسائل نجومى را به شكل دقيق صورت‌بندى كرده است . در الزيج الجديد كه مشتمل بر 100 باب و 118 جدول است . مجموعهء جديدى از جداول سياره‌اى ديده مىشود . اين زيج مدت چندين قرن در دمشق مورد استفاده بوده است . قلقشندى آن را كامل‌ترين زيج زمان خود دانسته ، مىنويسد كه نسخه‌هايش منتشر نشده و كمياب است . زيج ابن شاطر را در قرون مختلف علماى متعددى تصحيح و يا تلخيص كرده‌اند . نسخه‌هاى بسيارى از اين اثر در كتابخانه‌هاى جهان مانند حلب ، دمشق ، تهران ، واشنگتن ، استانبول ، پاريس ، ليدن موجود است .\r\n2 . ارجوزة فى الكواكب ، منظومه‌اى است دربارهء ستارگان . نسخه‌اى از آن در ليدن موجود است .\r\n3 . ايضاح المغيّب فى العمل بربع المجيّب كه در يك مقدمه و 205 باب ترتيب يافته است . نسخه‌هاى آن در كتابخانه‌هاى قاهره ، بورسا ، حراجىزاده و تونس ، المكتبة الوطنية مضبوط است .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n4 . تحفة السامع فى العلم بالربع الجامع ، كه مشتمل بر يك مقدمه و 41 باب و يك خاتمه است .\r\n5 . تحفة الاحباب فى الضرورى و الاصل من علم الاسطرلاب يا تخبير الاحباب فى الضرورى من علم الاسطرلاب . چهار نسخه با عنوان اول در كتابخانهء علميهء صبيحيه در سلا و يك نسخه با عنوان دوم در تونس ، دار الكتب الوطنية موجود است .\r\n6 . تسهيل المواقيت فى العمل بصندوق اليواقيت ، رساله‌اى است دربارهء طرز كاربرد « صندوق اليواقيت » كه از ابداعات خود ابن شاطر بود . اين رساله مشتمل بر 155 مسألهء فلكى است كه به طريقهء جبرى مطرح‌شده است . تاكنون نسخه‌اى از آن گزارش نشده است .\r\n7 . تعليق الارصاد . اين رساله كه ضمن الزيج الجديد توضيح داده شد ، احتمالا همان رساله‌اى است كه حاجى خليفه از آن با عنوان رصد ابن الشاطر بالشام ياد كرده است .\r\n8 . الجبر و المقابلة . به گفتهء عزاوى كتابى با اين عنوان از ابن شاطر در قاهره محفوظ است .\r\n9 . جدول الظلّ . در اين اثر قامت انسان هفت قدم ( پا ) فرض و جدول بر اين قياس استخراج شده و پس از آن ، طريقى ديگر براى استخراج حد روز و شب آمده است .\r\n10 . مجموعه‌اى از جداول . تعيين وقت نماز براى عرض جغرافيايى 34 درجه كه به صورت كتابى فراهم آمده است . متن اصلى آن در دار الكتب قاهره و مقدمهء آن در كتابخانهء دانشگاه ليدن نگهدارى مىشود .\r\n11 . جدول لعرض شمال فى معرفة الغاية و نصف القوس و الحديد ،\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nنسخه‌اى از آن در ليدن موجود است .\r\n12 . خطبة الزيج على مقتضى الهيئة المبتكرة . نسخهء منحصر به فرد آن جزو نسخ خطى فلسطين موجود است .\r\n13 . رسالة الاسطرلاب ( رسالة فى اسطرلاب ) . رساله‌اى است كه در يك نسخه و 12 باب ترتيب يافته است . نسخه‌اى از آن در ظاهريهء دمشق و نسخهء ديگرى در موزهء بريتانيا هست .\r\n14 . رسالة الاشعة اللامعة فى العمل بالآلة الجامعة ، رساله‌اى است دربارهء طرز كار با آلتى كه ابن شاطر خود آن را « جامعه » ناميده بود . اين رساله جامع تمام اعمال فلكى است كه در علم مواقيت براى هر محلى و دربارهء هر عرض جغرافيايى ترتيب يافته و مشتمل بر يك مقدمه و 60 باب است . نسخه‌هاى آن در انستيتو خاورشناسى شوروى ، منچستر ، آمستردام ، احمديهء حلب موجود است .\r\nاين رساله را فردى ناشناس در يك مقدمه و 30 باب و يك خاتمه خلاصه كرده و آن را الثمار اليانعة فى قطوف الآلة الجامعة ناميده است . كحاله كتاب اخير را جزو تأليفات ابن شاطر ذكر مىكند .\r\n15 . رسالة جيب ، مشتمل بر يك مقده و 10 باب كه نسخه‌اى از آن در كتابخانهء ظاهريه موجود است . عناوين و موضوعات هر 10 باب در همين مأخذ ذكر شده است .\r\n16 . رسالة الربع التّام ( رسالة فى الربع التام الموضوع لمواقيت الاسلام » ، رساله‌اى است مشتمل بر يك مقدمه و 46 باب . ابن شاطر اين رساله را براى كسانى كه طالب ايجاز و اختصار هستند ، ترتيب داده است . نسخه‌هايى از آن در برلين ، ليدن ، واتيكان و كاوالا نگهدارى مىشود .\r\n17 . رسالة على الآلة المسماة بالمثلث . نسخه‌اى از آن در المكتبة الوقفيهء\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nحلب موجود است .\r\n18 . رسالة عن صنع الاسطرلاب .\r\n19 . رسالة فى استخراج التاريخ ، دربارهء محاسبات گاه‌شمارى ، نسخه‌اى از آن در كمبريج نگهدارى مىشود .\r\n20 . رسالة فى اصول علم الاسطرلاب .\r\n21 . النفع العام فى العمل بالربع التام لمواقيت الاسلام . ابن شاطر با وجود فراوانى آلات فلكى ، چون آنها را براى شناخت اوقات شرعيه كافى و وافى نديده ، به تصنيف اين رساله مبادرت كرده كه دربارهء دستگاه ربع التام لمواقيت الاسلام است . اين رساله مشتمل بر يك مقدمه و يك خاتمه و 200 باب است و مؤلف در پايان آن صد پرسش و پاسخ دربارهء موضوعات مربوط به نجوم كروى بر آن ضميمه كرده است . ابن شاطر اين رساله را خلاصه كرده و از آن رسالهء ديگرى كه شامل يك مقدمه و 200 باب است ، ترتيب داده است .\r\nنسخه‌هايى از اين رساله در كتابخانه‌هاى ازهريه ، دار الكتب ، ليدن ، برلين و واتيكان موجود است .\r\n22 . رسالة فى الربع العلائى . يك نسخه از آن در آكسفورد نگهدارى مىشود .\r\n23 . رسالة فى العمل بدقائق اختلاف الآفاق المرئية ، كه نسخه‌اى از آن در قاهره موجود است .\r\n24 . رسالة فى العمل بالربع الجمع ، مشتمل بر يك مقدمه و 18 باب .\r\nنسخه‌اى از آن در قاهره وجود دارد ؛\r\n25 . النجوم الزاهرة فى العمل بالربع المجيّب بلا مرى و لا دائرة . ابن شاطر در اين رساله اكثر عمليات را بر مبناى عرض جغرافيايى دمشق قرار داده و\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبااين‌همه در ربع ، مدارات سه‌گانه و دو خط طول و عرض و مدارات روزانه را اضافه كرده است . اين رساله چندبار توسط دانشمندان بعدى خلاصه و تصحيح شده است .\r\n26 . رسالة فى العمل بالربع المجيّب الهلالى . اين رساله شامل يك مقدمه و 10 باب است . ابن شاطر در مقدمهء آن مىنويسد كه اين رساله از نظر سادگى بر رسالهء ديگرى كه دربارهء ربع نوشته ، برترى دارد . يك نسخه از آن در ظاهريهء دمشق موجود است .\r\n27 . رسالة فى العمل بربع الشكارية ، مشتمل بر 19 باب ، نسخه‌هايى از آن در قاهره و در المكتبة الوقفيهء حلب مضبوط است .\r\n28 . رسالة فى العمل بالمربعة ، كه در حلب موجود است .\r\n29 . رسالة فى النسبة الستينية ، محتملا دربارهء حساب شصتگانى .\r\n30 . رسالة فى الهيئة الجديدة . نسخهء منحصربه‌فرد آن جزو نسخ خطى فلسطين موجود است .\r\n31 . الروضات المزهرات فى العمل بربع المقنطرات ، شامل يك مقدمه و 35 باب است . نسخه‌هاى آن در ميلان ، كتابخانهء آمبروزيانا و حلب ، كتابخانهء احمديه موجود است . در مورد نويسندهء اين اثر بين بروكلمان و ادوارد براون اختلاف‌نظر وجود دارد . براون آن را به ابن شاطر منسوب مىكند و متذكر مىشود كه بروكلمان اشتباها آن را به شخص ديگرى به نام محمد بن احمد بن عبد الرحمن مزى نسبت داده است . زوتر نيز اين كتاب را به ابن شاطر منسوب كرده است .\r\n32 . كشف المغيّب فى الحساب بالربع المجيّب . اين كتاب در يك مقدمه و 54 باب ترتيب يافته است . نسخه‌اى از آن در ازهريه موجود است . بغدادى\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nمىنويسد : اين كتاب در 205 باب ترتيب يافته است . تصور مىرود نامبرده اين اثر را با كتاب ايضاح المغيب فى العمل بالربع المجيب اشتباه كرده باشد .\r\n33 . كفاية القنوع فى العمل بالربع المقطوع . ضمنا به همين نام كتابى از ابو عبد اللّه محمد بن محمد سبط ماردينى نيز موجود است .\r\n34 . لفظ الجواهر فى معرفة الخطوط و الدوائر .\r\n35 . لمعة ابن الشاطر ، كه در حلب ، كتابخانهء احمديه موجود است . كتابى هم با عنوان اللمعة فى حل السبعة در منچستر نگهدارى مىشود كه به شهاب الدّين غلام اللّه بن احمد الكوم الريشى منسوب است . اين اثر 12 فصل دارد و بسيارى از لوحه‌هاى نجومى آن به ابن شاطر نسبت داده شده است .\r\n36 . المختصر فى الجيب ، نسخه‌اى از آن در ليدن موجود است .\r\n37 . مختصر فى العمل بالاسطرلاب و ربع المقنطرات و الربع المجيّب ، نسخه‌اى از آن در موزهء بريتانيا نگهدارى مىشود .\r\n38 . المزيد المرى فى العمل بالجيب به غير مرى . ابن شاطر در پايان رسالهء النفع العام فى العمل بالربع التام ، از اين رساله به عنوان تأليف خود نام برده است .\r\n39 . نزهة السامع فى العمل بالربع الجامع . اين رساله ملخص رسالهء تحفة السامع فى العمل بالربع الجامع است و منظور ابن شاطر از اين تلخيص ، تسريع و تسهيل اعمال رياضى و نجومى بوده است . اين كتاب مشتمل بر يك مقدمه و 41 باب و يك خاتمه است . نسخه‌هايى از آن در دار الكتب المصرية و نيز كتابخانه‌هاى آكسفورد و ظاهريهء دمشق موجود است .\r\n40 . نهاية السول فى تصحيح الاصول . ابن شاطر در اين كتاب طرحى بر مبناى طرح خواجه نصير طوسى براى حركت ماه پيشنهاد كرده است . وى با توجه به طرح طوسى ، از فلك خارج مركز چشم پوشيده و فلك تدوير دومى در\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nمنظومه‌هاى شمسى و قمرى وارد كرده است . و اين همان نظريه‌اى است كه حدود دو قرن بعد توسط كپرنيك دربارهء قمر پيشنهاد شد . اين كتاب يك مقدمه و سى باب و يك خاتمه دارد . نسخه‌هايى از آن در موزهء اوقاف عامه در بغداد و كتابخانه‌هاى ليدن ، آكسفورد ، بادليان ، سپهسالار ، حلب موجود است . حاجى خليفه جزو آثار ابن شاطر از كتابى به نام نهاية السول نام مىبرد كه ظاهرا همين اثر است .\r\n41 . نهاية الغايات فى الاعمال الفلكيات . ابن شاطر در الزيج الجديد از اين كتاب نام برده است . « 1 »\r\n\r\nمكتب نجومى مراغه و ابن شاطر\r\nژرژ صليبا « 2 » استاد دانشگاه كلمبيا در نيويورك در پژوهشى شايسته چنين\r\n\r\n\r\n","description":"","footnote":"\r\n( 1 ) . برگرفته از دائرةالمعارف بزرگ اسلامى ، ج 4 ، ص 55 و بعد ، نيز مراجعه شود به زندگىنامهء دانشمندان اسلامى ، بخش اوّل ، ص 80 و بعد .\r\n( 2 ) . استاد بخش زبانها و فرهنگهاى خاورميانه و آسيا ، در دانشگاه كلمبيا ( نيويورك ) . پژوهشها و آثار علمى صليبا عمدتا به مسائل اخترشناسى دورهء اسلامى ، خصوصا ابتكارات اخترشناسان اسلامى در اصلاح اخترشناسى بطلميوسى و انتقادهاى ايشان از آن ، مربوط مىشود .\r\nبرخى كتابهاى چاپ‌شدهء او عبارتند از : تصحيح انتقادى كتاب الهيئة اثر مؤيّد الدّين عرضى براساس تمام نسخه‌هاى خطى همراه با مقدمه‌اى مبسوط به زبان انگليسى ؛ تاريخ اخترشناسى اسلامى ( فرضيهء سيّارات در دورهء زرين تمدن اسلامى ) ؛ و ويراستارى كتاب از فلك حامل به فلك معدّل المسير ( مجموعه مقالات دربارهء تاريخ علوم عهد باستان و قرون ميانه در خاور نزديك اهداشده به ادوارد كندى ) ، همچنين تصحيح انتقادى او از كتاب ابن شاطر ، نهاية السؤل فى تصحيح الاصول ، براساس نسخه‌هاى موجود به‌زودى چاپ خواهد شد .\r\nبه‌علاوه ، بيش از 50 مقاله در موضوعات مختلف تاريخ علم و خصوصا اخترشناسى در مجلات\r\n","page_name":" 38 ","page_number":38},
  {"content":"\r\n\r\nمىنويسد :\r\nاز زمان كشف كتاب نهاية السؤل فى تصحيح الاصول ، تأليف ابن شاطر دمشقى ( متوفّى 777 / 1375 ) در 1957 ميلادى ، مهمترين جنبهء اخترشناسى دورهء اسلامى ، دستيابى به نتايج انقلابى توسط اخترشناسان قرون وسطى بوده است كه عموما به آن « مكتب مراغه » مىگويند .\r\nموضوع مهم دربارهء هويت و پيشينهء اعضاى مكتب مراغه به وسيلهء ابن شاطر در مقدمه‌اش بر كتاب نهاية السّؤل مطرح شد . نامهايى چون مجريطى ( متوفّى 398 / 1007 ) ، جابرين افلح ( قرن دوازدهم ميلادى ) ، مؤيّد الدّين عرضى ( متوفى 711 / 1266 ) ، نصير الدّين طوسى ( متوفّى 672 / 1274 ) و قطب الدّين شيرازى ( متوفّى 711 / 1311 ) ، اين اسامى به وسيلهء ابن شاطر به عنوان كسانى معرفى شده‌اند كه مدل‌هاى نجومى به وجود آوردند كه ، با مدلهاى تثبيت‌شدهء بطلميوس متفاوت بود . همچنين اخترشناسانى ديگر ، چون ابن هيثم ( متوفّى ح 431 / 1040 ) ، الوليد المغربى ( احتمالا ابن رشد ، متوفى 591 / 1195 ) و يحيى بن ابو شكر مغربى ( متوفّى 682 / 1283 ) ، در مقدمهء اثر متأخرتر ديگر ابن شاطر به نام الزيج الجديد ، به عنوان كسانى معرف شده‌اند كه بر مدل بطلميوسى\r\n\r\n\r\n","description":"","footnote":"\r\nمعتبر تاريخ علم و فلسفه و اخترشناسى ، گردهمايىهاى علمى و دائرةالمعارف‌ها ارائه و چاپ كرده است . از آن جمله : « معناى جبر و مقابله » ، « محاسبه جداول اخترشناسى اسلامى در اواخر قرون ميانه » ، « روش‌هاى محاسبه در مجموعه‌اى از جداول اخترشناسى اواخر قرون ميانه » ، « نخستين اخترشناسى غير بطلميوسى در مكتب مراغه » ، « ابن سينا و ابو عبيد جوزجانى : مشكل فلك معدّل المسير بطلميوسى » ، « پيشنهاد نظام اخترشناسى غير بطلميوسى از سوى اخترشناسى دمشقى » ، « علم اخترشناسى و علم احكام اخترشناسى اسلامى » ، « فرضيه و مشاهده در اخترشناسى اسلامى » ، « اخترشناسى اسلامى و كپرنيك » ، « يك دفتر يادداشت ، مبتنى بر مشاهده از يك اخترشناس قرن سيزدهم » ، « بيرونى » و . . .\r\n","page_name":" 39 ","page_number":39},
  {"content":"\r\n\r\nانتقادهايى داشته‌اند . برخى از آثار اخترشناسان پيش از ابن شاطر ، شناخته و بررسى شده‌اند ، درحالىكه آثار ديگر بايد شناسايى و عرضه شوند و مورد مداقّه قرار گيرند . تا آنجا كه مىدانم اخترشناسان معاصر و يا بعد از ابن شاطر كه به‌طور مشابه ، بطلميوس را مورد انتقاد قرار داده‌اند ، مورد توجه كمى قرار داده‌اند ، مورد توجه كمى قرار گرفته است .\r\nمن در اين مقاله مىخواهم وضعيت آگاهى خودمان را به اخترشناسان مكتب اخترشناسى مراغه شرح دهم ، و به‌طور خلاصه مهمترين نتايجى كه تاكنون به دست آمده است ، ارائه كنم و سپس راه تحقيق آينده را پيشنهاد نمايم .\r\nاميدوارم بتوانم نشان بدهم كه مهمترين اظهارنظرى كه مىتواند در زمان حاضر دربارهء تحوّل انقلابى اخترشناسى دورهء اسلامى بيان شود ، اين است كه ، اين امر نه به شهر مراغه واقع در شمال ايران - كه مكتب مراغه نيز نام خود را از آنجا مىگيرد - محدود مىشود و نه به قرن سيزدهم و چهاردهم ميلادى نيز منحصر مىگردد ؛ بلكه اين تحول مشخصهء عمدهء پژوهشهاى اخترشناسى دورهء اسلامى بود ، كه از قرن يازدهم تا شانزدهم ادامه داشت .\r\n\r\nمطالعات مربوط به مكتب مراغه\r\nدر اين بخش به تفصيل ، وضعيت كنونى پژوهش دربارهء اخترشناسان مكتب مراغه را شرح مىدهم . در آغاز بايد ذكر كنم كه « نويگه بائر » براى نخستين بار نظر ديگران را به اهميت دستاوردهاى مكتب مراغه معطوف كرد . ولى مستقل از اين موضوع ، در روايت آمده است كه مهمترين اثر ابن شاطر يعنى نهاية السّؤل ، به‌طور اتفاقى در اختيار ادوارد كندى قرار گرفت زمانى كه وى در كتابخانهء بادليان در انتظار زيج ابن شاطر ايستاده بود . در هر حال ، آنچه مسلّم به نظر مىرسد اين است كه تلاقى كشف اتفاقى كندى و پژوهش مستمر نويگه\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبائر بود كه حركت اوليه را به پژوهشهاى مربوط به مكتب مراغه ، بخشيد .\r\nبه‌علاوه ، از آنجا كه اهميت حقيقى مكتب اخترشناسى مراغه معمولا در ارتباط آن با اخترشناسى كپرنيكى ديده مىشود ، آغاز پژوهش‌هاى جدّى دربارهء مكتب مراغه را مىتوان 1957 دانست ، همان زمان كه نويگه بائر و ويكتور رابرت ، هر دو آثار خودشان را چاپ كردند : بائر در ضميمه‌اى بر دومين چاپ كتاب‌اش « علوم دقيق در عهد قديم » ، و رابرت در نخستين مقالهء خود كه در به مدل‌هاى خورشيدى و قمرى ابن شاطر اختصاص داشت . در مقالهء رابرت كه الهام گرفته از كندى بود ، به مدل ابن شاطر ، با عنوان « مدل پيش كپرنيكى - كپرنيكى » اشاره شده بود . رابرت ، به حق در دومين پانوشت همان مقاله ، اعتبار كشف ارتباط اخترشناسى كپرنيكى را به نويگه بائر داد . در همان زمان ، نويگه بائر به تشابهاتى بين آثار كپرنيك و عضو ديگر مكتب مراغه ، يعنى خواجه نصير الدّين طوسى ، پىبرده بود .\r\nدر سال‌هاى بعد ، ويكتور رابرت ، ادوارد كندى و فؤاد عبّود به‌طور مستقل و يا مشتركا توانستند يادداشت‌هايى را دربارهء مدل‌هاى برجاىماندهء ابن شاطر و نيز دربارهء ارتباط ممكن با كپرنيك چاپ كنند . « 1 » عبّود تا آنجا پيش رفت كه پارامترهاى عددى زيج ابن شاطر را با كتاب گردش افلاك كپرنيك سنجيد و نتيجه گرفت كه اگرچه جداول ابن شاطر همانند جداول كپرنيك هستند ، ولى اين جداول كپرنيك يك رونويسى مستقيم از كارهاى ابن شاطر نيست . به‌رغم\r\n\r\n\r\n","description":"","footnote":"\r\n( 1 ) . تمام اين مقالات در حال حاضر توسط ادوارد كندى و ديگران با عنوان مطالعاتى در علوم دقيق اسلامى ، دانشگاه امريكايى بيروت ، بيروت 1983 ، ص 1075 ، در يك جا جمع شده است . فصل مهم اثر طوسى كه در آن شرح او از مدل حركت قمر يافت مىشود به وسيلهء كارادوو ترجمه شده است .\r\n","page_name":" 41 ","page_number":41},
  {"content":"\r\n\r\nاين حقيقت كه هر دو آنها در جهتى مشابه ، از جداول بطلميوسى منحرف شدند .\r\nدر 1966 هنگامى كه كندى نتايج بدست آمده تا آن تاريخ را خلاصه مىكرد ، اصطلاح « مكتب مراغه » را ابداع كرد و مدل دو نفر ديگر از اعضا اين مكتب ، نصير الدّين طوسى و قطب الدّين شيرازى را شناسايى كرد . بعدها اين نكته نشان داده شد كه مدل شيرازى براى كواكب فوقانى ، آن‌چنان‌كه در مقاله كندى شرح داده شده بود ، در حقيقت توسط مؤيّد الدّين عرضى ، سومين عضو مكتب مراغه تدوين شده بود . از آن زمان به بعد ، تصحيح انتقادى از اثر عرضى همراه با برگردان انگليسى و تفسيرى بر تمام متن توسط نگارنده بر چاپ آماده شد و اينك زير چاپ است .\r\nبه عنوان دستاورد اين پژوهش‌ها ، آثارى كه از اخترشناسان مكتب مراغه مورد تحليل قرار گرفته‌اند ، عبارتند از :\r\n1 ) نهاية ابن شاطر ، به عنوان منبع اصلى ، و از طريق اين كتاب تمام مدل‌هاى اخترشناسى ابن شاطر در فاصله سال‌هاى 1957 تا 1966 مورد مطالعه شد .\r\n2 ) مدل حركت قمر نصير الدّين طوسى همچنين نمونهء وى براى كواكب فوقانى توسط كارا بارون‌دو وو در 1893 و كندى در 1966 مطالعه شد .\r\n3 ) مدل‌هاى قطب الدّين شيرازى نيز توسط كندى در 1966 مطالعه شد . به استثناى مدل كواكب فوقانى كه ذكر شد ، مدل‌هاى ديگرى شيرازى يعنى مدل‌هاى ماه و عطارد - تاكنون مدل‌هاى اصيل او بشمار مىروند . امّا بررسى دقيق مقاله كندى در جايى كه او اعتراف مىكند كه مشكل بزرگى در بر طرف كردن شك دربارهء اثر اصيل شيرازى داشته است ، همچنين مطالعهء دو اثر مهم باقيمانده از شيرازى يعنى نهاية الادراك و التحفة الشاهية مرا بر اين باور داشت كه\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nمطالعات آينده ، ممكن است تصويرى را كه ما اينك از مساهمهء شيرازى در مكتب مراغه داريم ، دگرگون كند .\r\nاز تمام مطالعاتى كه تاكنون ذكر شد ، تنها موردى كه متن اصلى را در برمىگرفت ، مقاله‌اى بود كه مدل عرضى را براى كواكب فوقانى شرح مىدهد .\r\nساير متون تا به امروز چاپ نشده باقى مانده‌اند . بجز تصحيح انتقادى اثر عرضى كه اشاره شد و نيز ترجمهء انگليسى آن ، نگارنده اخيرا تصحيح انتقادى نهايه ابن شاطر را نيز تمام كرده است . بجز اين من فقط از كارى كه جريان دارد دربارهء چاپ تذكرهء طوسى اطلاع دارم ، امّا در اين مقطع نمىتوانم صحبتى دربارهء چگونگى آن بيان كنم . اين اطلاعات ، كم‌وبيش ، مجموعهء آگاهى ما نسبت به مكتب مراغه تاكنون است .\r\nآثار اخترشناسان پيشين كه مربوط به مكتب مراغه مىشوند و در دو دههء اخير شناخته شده‌اند ، عبارتند از :\r\n1 ) نقد ابن هيثم بر نظام بطلميوسى . متن اين اثر بسيار مهم به تصحيح عبد الحميد صبره و نبيل شهابى به چاپ رسيده ، امّا تاكنون نه رسما به هيچ زبانى ترجمه شده و نه حقيقتا به‌طور كامل مطالعه شده است . من از يك ترجمهء اين متن كه به عنوان پايان‌نامه دكترا در دانشگاه شيكاگو ارائه شده اطلاع دارم ، امّا در حال حاضر مشكل است كه كيفيت اين ترجمه را ارزيابى كرد و يا بگوييم كه اين ترجمه آيا هرگز چاپ خواهد شد .\r\nتمام آنچه كه مىتوان گفت اين است كه متن ابن هيثم در ميان ساير مباحث ، مسئلهء اهميت ترجمه‌هاى عربى متون بطلميوسى يعنى المجسطى و فرضيه حركت سيارات را مطرح كرده است . از آنجايى كه انتقاد ابن هيثم از بطلميوس به‌طور عمده بستگى به تفاوت‌هاى ظريف متون بطلميوسى دارد و از\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nآنجايى كه او از اين متون به صورت ترجمهء عربى آنها آگاهى داشت ، منطقى است كه بگوييم كه صحه گذاشتن بر ماهيت دقيق انتقاد ابن هيثم تنها مىتواند بعد از تحليل دقيق ترجمه‌هاى عربى متون بطلميوسى ، فهميده شود .\r\n2 ) متن ديگرى كه مربوط به فعاليتهاى مكتب مراغه مىشود و انتقادى بر اخترشناسى بطلميوسى را دربر مىگيرد ، اثر بطروجى است . البتّه اين متن از اسپانياى مسلمان به دست آمد و بنابراين سنت نقادى متفاوتى دارد . يك چاپ گراورى از آن همراه با ترجمه به چاپ رسيد و اينك هنوز در انتظار يك تصحيح انتقادى است .\r\n\r\nمكتب مراغه و كپرنيك\r\nنخست اينكه دستاوردهاى مكتب مراغه از همان آغاز به واسطهء ارتباطى كه با آثار كپرنيكى داشت ، بسيار مهم تلقى مىشد . ولى بىدرنگ بايد گفته شود كه اين رابطه مفهوم كپرنيكى خورشيد مركزى را بررسى نمىكند . آن مشخصهء اخترشناسى كپرنيكى تغيير مدل‌هاى رياضى زمين مركزى به مدل‌هاى خورشيد مركزى را در مىگيرد ، از راه وارونه كردن بردارهاى متّصل‌كنندهء خورشيد به زمين ، درحالىكه ساير مدل‌هاى رياضى را دست‌نخورده رها مىكند . بلكه تشابه صورت‌هاى نظريهء كپرنيكى زمين مركزى به مدل‌هاى اخترشناسان مكتب مراغه است كه كنجكاوى را برانگيخت .\r\nدوم اينكه ، ادعايى كه غالبا مطرح مىشود همان‌طور كه « كوارا » بيان كرد « شكوه اخترشناسى كپرنيكى اين بود كه فلك معدّل المسير را مهجور كرد . » توسط نويگه بائر نشان داده شد كه نه حقيقت دارد و نه اينكه فلك معدّل المسير يك مسئلهء اصلى براى كپرنيك بود . اين امر اينك با تحقيقات مكتب مراغه قابل عرضه است . در حقيقت نويگه بائر و سوردلو اخيرا به كپرنيك به عنوان\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n« مهمترين پيرو مكتب مراغه » اشاره كرده‌اند ، بويژه آنكه او مانند اخترشناسان مكتب مراغه كه پيش از خودش بوده‌اند ، علاقه‌مند به گسترش مدل‌هايى بود كه تأثير فلك معدّل المسير را حفظ كرده‌اند و نه كوشش براى مهجور كردن آن و سعى بر مهجور ساختن آن نداشت .\r\nسرانجام ، تقرير رسمى نويگه بائر دربارهء ارتباط كپرنيك و اخترشناسان مراغه ، در يك مقالهء تخصصى كه از اخترشناسى كپرنيك ، بحث مىكرد و به سال 1968 منتشر شد ، اعلام گرديد ، در آن مقاله ، او از « پيشينهء دورهء اسلامى مدلهاى كپرنيكى » گفتگو كرد و تا آنجا پيش رفت كه چنين اظهار نظر كرد : « همانندى بنيادين روش‌هاى كپرنيكى با روش‌هاى دورهء اسلامى نياز به تأكيد در هر مورد بخصوصى ندارد .\r\nدر پنج سال گذشته ، ويلى هارتنر و نوئل سوردلو هريك از اين ارتباط را بيشتر پيگيرى كردند و حداقل پنج كار اساسى دربارهء كپرنيك و مكتب مراغه ارائه كردند . هارتنر پيشتر رفت و قاطعانه اين نظر را اعلام كرد كه در مورد فرضيهء خاص رياضى كه نويگه بائر آن را « دستگاه طوسى » و بعدها « جفت طوسى » ناميده است ، دست‌كم يك انتقال متن وجود داشته است . در 1973 ، هارتنر مقاله‌اى به تبيين نمودار « جفت طوسى » ، اختصاص داد و در آن كوشيد نشان دهد كه طوسى و كپرنيك هر دو ، يك دسته علائم الفبايى براى مشخص كردن نقطه‌هاى هندسى نمودار مورد نظرشان به كار برده‌اند . در همان سال و در همان شماره از « مجموعهء مقالات انجمن فلسفى امريكا » سوردلو يك نتيجه‌گيرى متهوّرانه دربارهء رابطهء ميان كپرنيك و مكتب مراغه را بيان كرد كه تا آن زمان عنوان نشده بود . در زمينهء تفسيرى مفصل بر كتاب كپرنيك ، سوردلو متوجه شد كه وسعت ارتباط ميان كپرنيك و اخترشناسان متقدم مراغه نمىتواند حمل بر\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nتصادف شود .\r\nبه صورت فنى ، اين ارتباط بستگى تام به دو قضيهء بنيانى رياضى دارد ، يكى قضيهء مشهور « جفت طوسى » و ديگرى اصل موضوعى كه من در جاى ديگر آن را « اصل عرضى » خوانده‌ام اهميت اين قضيه‌ها نمىتواند مورد تأكيد قرار نگيرد ، زيرا قضيهء نخست ، موضوع تبديل مدل‌هاى حركت دورانى به حركت خطى را نتيجه مىدهد و ، دومى صورت گسترش‌يافته‌اى از قضيهء اپولونيوس است كه تبديل مدل‌هاى خروج از مركزى را به فلكهاى تدوير نتيجه مىدهد . وام‌دارى واقعى كپرنيك به مكتب مراغه تنها در اين حقيقت نهفته نيست كه او همان قضيه‌ها را براى ساختن مدل‌هاى خود به كار مىبرد ، بلكه اين حقيقت نيز مطرح است كه او از اين قضيه‌ها در مشخص كردن نقاط ، به همان صورت استفاده مىكرد كه پيش از او اخترشناسان مراغه استفاده كرده بودند . حال پرسش اين است كه آيا براى كپرنيك امكان آگاهى از اين دو قضيه وجود داشته است ؟ و اگر چنين است از چه طرقى به آنها راه برده است ؟\r\nتنها مدرك مستند نسبت به انتقال كارهاى مكتب مراغه به زبان لاتين در مغرب ، يك‌بار ابتدا توسط نويگه بائر برملا شد . او در كتاب حجيم خود با عنوان تاريخچهء اخترشناسى رياضى در عهد باستان ، عكس صفحه‌اى از يك نسخهء خطى بيزانسى يونانى را چاپ كرد كه سرانجام اندكى بعد از سقوط قسطنطنيه در 1453 ميلادى به مجموعهء واتيكان وارد شد . نويگه بائر در آن صفحه ، تبيين روشن « جفت طوسى » را تذكار داد و همان نمودار را به كار بست تا خط سير احتمال انتقال متون حاوى دستاوردهاى اخترشناسان مراغه را به اروپا نشان دهد . با اين‌همه ، او به نمودار قسمت بالايى همان صفحه اشاره نكرده است ، كه به نظر مىرسد ارائه‌اى نارسا از « مدل حركت قمر » ابن شاطر باشد آن‌چنان‌كه در\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nكره‌هاى توپر ديده مىشود . در هر صورت ، ارزش جدّى كشف نويگه بائر در اين حقيقت نهفته است كه اين دستاوردها كه سرانجام به ايتاليا رسيد - كشورى كه كپرنيك چند سالى در آنجا سكنى گزيد - مىتوانسته است در مراحل متعدد انتقال خود ، در دسترس كپرنيك بوده باشد . زيرا آنها به زبان يونانى نوشته شده بودند ، زبانى كه كپرنيك توانايى خواندن آن را داشت . حال مىماند اينكه نشان دهيم ، كپرنيك يك‌بار يا بيشتر ، اين نسخهء مخصوص خطى يونانى را ديده يا دربارهء مطالب آن با كسى كه آن را مطالعه كرده بود ، بحث و مناقشه داشته است .\r\nده سال بعد ، نويگه بائر با چاپ برگى ديگر از همان نسخهء خطى يونانى كوشيد ردّ پاى خط انتقال مزبور را ارائه كند . از آن برگ كاملا هويداست كه نسخهء يونانى ، شامل مدل حركت قمر نيز بوده ، و همچنين شامل نمودارى بوده است كه استحالهء « جفت طوسى » را به صورت اجسام توپر مجسم مىكند . البتّه هيچ بحث جدّى متضمن نقش اين نسخهء خطى ، پيش از آنكه چاپ انتقادى تمام متن يونانى صورت پذيرد ، نمىتواند انجام شود . تا آنجاكه من مطلعم ، تصحيح اين متن به‌وسيله ديويد پنگرى در دانشگاه براون در دست انجام است .\r\n\r\nمكتب مراغه و اخترشناسى اسلامى\r\nآثار ابن شاطر پرسش‌هاى بسيارى را بيش از آنچه پاسخ گويد ، پيش آورد ، و به سرعت ، از اين متون دانسته شد كه اثر ابن شاطر پيش از تأليف نهايه ، يعنى همان كارى كه او آن را تعليق الارصاد ناميده ، براى بررسى در اختيار نبوده است و در حال حاضر به عنوان اثرى مفقود تلقى مىشود . ما اينك ايدهء بسيار روشنى نسبت به موضوع آن متن داريم ، چرا كه در ساير آثار ابن شاطر چندين ارجاع به آن وجود دارد ؛ امّا هنوز فاقد آگاهى كامل نسبت به ارتباط مشاهدات رصدى و فرضيه‌اى هستيم كه در آن متن ظاهرا به تفصيل مورد بحث قرار گرفته است .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nما همچنين از آثار ابن شاطر دريافتيم كه تاريخ نقد نظام بطلميوسى ، تاريخى كهن در اخترشناسى دورهء اسلامى است و اينكه چندين اخترشناس ، چند سده پيش از ابن شاطر از راه‌هاى گوناگون به نقد آن نظام پرداخته بودند .\r\nتصويرى كه از اين امر به دست مىآيد آن نيست كه ابن شاطر مستقل الرأى ، مدلهاى خود را در عالم رؤيا بدون داشتن پيشينه ذهنى مىبافته است .\r\nجنبه‌هاى ديگرى از اخترشناسى اسلامى با پژوهش مستمر دربارهء مكتب مراغه ، مورد مداقّه قرار گرفت . موضوع تعيين تاريخ تأليف آثار يكايك اخترشناسان ، هروقت كه مشكلى ايجاد مىكرد ، بسيار مهم مىشد ؛ زيرا اين امر براى تبيين پيشرفت منطقى قضاياى رياضى و گسترش گام‌به‌گام خود مدل‌ها ، مورد نياز بود . در يك بررسى نهايى نيز ، به منظور تعيين دليل واقعى ، كه موجب انتقاد از نظام بطلميوس مىشد ، آگاهى از اين ترتيب زمانى ضرورت داشت از اين ديدگاه اين نكتهء مهم بايد يادآورى شود كه مثلا « جفت طوسى » در آغاز با انگيزهء حفظ فرضيهء بطلميوسى تشريح افلاك ، كه خلل برداشته و نيمه‌جان شده بود ، ابداع شد ؛ و هرگز ، انگيزه اين نبود كه مشكل فلك معدّل المسير را در مدل‌هاى ديگر اخترشناسى حل كند ، چنانچه بعدها چنين شد .\r\nدر هر حال دلالت‌هاى پژوهش‌هاى مكتب مراغه براى تاريخ عمومى اخترشناسى اسلامى ، هميشه درست فهميده نشده است . نخست اينكه ما مىبينيم كه اگرچه پژوهش‌هاى مكتب مراغه باكمال حسن نيّت انجام مىگرفت ، بااين‌حال سهمى از افسانه و تعبيرات نادرست به آنها راه يافته بود ، كه متأسفانه اينك به منافع درجهء دوم و سوم نيز رسيده است . يكى از اين افسانه‌ها به هدفى كه اخترشناسان مراغه پيگيرى مىكردند و ضمنا به هدف سراسر سنت‌هاى اسلامى كه اين اخترشناسان پيرو آن بودند ، مربوط مىشود . رايج‌ترين تعبير در\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nاين خصوص آن است كه بيان شود كه تمام تلاش مدل‌سازى اخترشناسان ، فقط به انگيزه حفظ حركت يكنواخت افلاك متحد المركز ارسطويى بود و به عبارت ديگر به كارگيرى ملاحظات فيلسوفانه به‌جاى مشاهده تجربى بود .\r\nالبتّه انسان مىتواند ادعا كند كه بسيارى از مدل‌هاى جديدى كه با هدف جايگزينى مدل‌هاى بطلميوسى ساخته مىشدند ، اساسا با اين انگيزه بود كه نياز به نگاهدارى حركت دورانى يكنواخت را برآورند ؛ همان حركتى كه در فلسفه كلاسيك يونانى به خوبى مقبول افتاده بود ؛ امّا هيچ‌كس نمىتواند اين بحث را پيش كشد كه تمام مدل‌ها براين اساس طراحى شدند و نيز نمىتواند ادعا كند كه انگيزهء واقعى فقط اين بوده است كه به شكل حركت دورانى يكنواخت توجه شود ؛ همان حركتى كه خيلى پرسروصدا توسط بطلميوس مورد بىحرمتى قرار گرفته بود . من در مقالهء ديگرى كه اخيرا نوشته‌ام اين بحث را مطرح كرده‌ام كه ابن شاطر ، به عنوان مثال ، صريحا و آشكار بيان كرد كه هيچ اعتراضى به مدل خورشيدى بطلميوس ندارد و او هنوز احساس نمىكرد كه مجبور است مدل ديگرى را جايگزين آن كند ، مدلى كه براى مشاهده‌كنندگان به سادگى قابل مراجعه و ملاحظه باشد .\r\nتوضيح بطلميوس دربارهء اندازهء بيرونى قرص خورشيدى - كه 31 دقيقه و 20 ثانيه است - و همواره در تمام فواصل آن نسبت به زمين ثابت مىماند و ، نيز با اندازهء ظاهرى قرص ماه هنگامى كه ماه در دورترين نقطهء خود از زمين قرار دارد مساوى مىماند ، توضيحات و شرح‌هاى فلسفى نيستند و به آسانى مىتوانند به وسيلهء يك مثال در يك كسوف حلقوى مورد نقض قرار گيرند . اگرچه موضوع كسوف حلقوى تا آن زمان مطرح نشده بود ، مدل كامل خورشيدى ابن شاطر بويژه به منظور محاسبهء تغييرات ظاهرى قرص خورشيدى طراحى شده بود .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nهمچنين در همان مقاله به اين واقعيت توجه دادم كه ابن شاطر دقيقا از مشكلات مشاهده‌اى كه در مدل قمرى بطلميوس وجود داشت ، آگاه بود . در آنجا برحسب آن مدل ، حدس زده مىشود كه ماه در حالت تربيع هميشه دوبار به صورت كامل ديده مىشود . ابن شاطر بر اين امر انتقاد كرد و گفت كه ماه چنين ديده نمىشود ( لم ير كذلك ) . او در مدل خودش اين تناقض را با مشاهده حل كرد .\r\nهمچنين در مقاله‌اى ديگر نشان داده‌ام كه « جفت طوسى » براى نخستين بار در تحرير اقليدس به منظور حل مسائل سينماتيك فرضيهء حركت عرضى بطلميوس پيشنهاد شد و بنابراين براى ساختن مدل به كار نرفت . اين فلسفه‌بافى نيست . دومين تبيين و تفسير اين است كه بايد ارتباط بين اين فعاليت جديد مدل‌سازى و پارامترهايى كه اخترشناسان به صورت سؤال در زيج‌هاى اخترشناسى معتبر خود به كار مىبردند ، بررسى شود .\r\nانسان ، برخى تاريخ‌نگاران اخترشناسى اسلامى را مىبيند كه ، متأسفانه اظهار مىكنند ، اگرچه يك اخترشناس مشخص منظومه‌اى از مدل‌هاى جديد را بوجود آورد ، امّا ترتيب جداول در زيجى كه فراهم آورد ، يا حتى گاهى پارامترهايى كه در آن جدول‌ها به كار برد ، تغييراتى بسيار اندك را نسبت به پارامترهايى بطلميوس يا نظام جدول‌هاى بطلميوس ، آن‌گونه كه در روايت ثئون آمده است ، نشان مىدهد . در نتيجه اين تفسير به اينجا انجاميد كه تمام اين فعاليت‌ها هيچ دلالت و فايدهء ملموس و محسوس در عمل نداشته است .\r\nحال تن در دادن به اين معرفى و گفتن اينكه سازندگان مدل‌ها قصد داشتند اين مدلها را به شكل جداول اخترشناسى برگردانند ، تا بتوانند ، در زيج‌هاى كاربردى براى خودشان دست‌وپا كنند ، به منزلهء وانهادن مقصود جدّى\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nتلاش‌هاى سازندگان مدل‌هاست . در حقيقت ، شمارى از اخترشناسان ، مانند مؤيد الدّين عرضى ، وجود داشتند كه حتى يك زيج ننوشتند ولى او جامع‌ترين قواعد اخترشناسى يونانى را از نو نوشت ، و چنانچه من در سطور بالا اشاره كردم ، اصلاحيهء مؤثر و قوى مدل يونانى را فراهم ساخت .\r\nبراى اينكه فهميده شود چرا عرضى اين كار را انجام داد ، بايد تفصيل اين نقد بطلميوس را تجربه كرد . هيچ‌يك از اخترشناسان مكتب مراغه كه مىشناسم ، دربارهء نادرستى مدل‌هاى بطلميوسى ، بخاطر ناتوانى آن در پيشگويى جاى ستارگان ، شكوه‌اى نداشته‌اند . نهايت انتقاد آنها از اين لحاظ ، محدود به تفصيل مشاهدات جزئى مىشد ، مانند انحراف كسوف ، مقدار انحراف يا سرعت حركت نقطهء اوج خورشيد كه خيلى زود بر طرف شد . در واقع ، بسيارى از اين انتقادهاى جزئى ، پيش از آن ، از قرن نهم ميلادى نيز مطرح و پاسخ گفته شده بود ؛ يعنى تقريبا چهار يا پنج قرن پيش از دورهء اخترشناسان مراغه ازين‌رو تنها بر آن اساس نيازى به تدوين مجدد مدل‌هاى بطلميوسى نبود .\r\nانتقاد شديدترى كه بر مدل‌هاى بطلميوسى وارد مىشد ، ناگزير با موضوع جدّىتر ، كه در ذات اخترشناسى بطلميوسى بود ، ارتباط مىيافت . بطلميوس در ابتداى المجسطى حركت دورانى يكنواخت را به عنوان تنها حركت مناسب با اجرام سماوى پذيرفته بود و سپس پيشتر رفت ، كه آن حركت را به زبان رياضى شرح دهد ( يعنى با به كار بردن مدل‌هاى رياضى ) حال آنكه زبان رياضى اين حركت دورانى يكنواخت را توجيه نمىكرد ، بنابراين مشكل ، مسئلهء انسجام اخترشناسى بطليموسى بود . اين مهم نيست كه انسان عالم را ساخته شده از لايه‌هاى كروى بداند - آن‌گونه كه به وسيلهء بطلميوس در فرضيه سيّارات ارائه شد - يا آن را مجموعه‌اى از كرات كامل بداند ، چنانچه باور عمومى بيشتر\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاخترشناسان عهد باستان و دوران ميانه بود . مسئلهء مهم داشتن توانايى براى تبيين اين امر است كه انسان كدام سيستم را در يك‌زبان رياضى مىتواند بپذيرد كه حركت سيستم را شرح دهد . به عبارت ديگر انسان نمىتوانست مجموعه‌اى از اصول را كه به افلاك تشكيل‌دهندهء جهان مربوط مىشد ، بپذيرد - به همان طريق كه بطلميوسى انجام داد و سپس مدل‌هايى از نوع مدل بطلميوس پديد آورد كه اين افلاك را به حركت يكنواخت بر گرد محورهايى كه از مركزشان نمىگذرد ، وادارد .\r\nبيان اين موضوع كه لزوم انسجام دقيق ، فقط يك لازمهء فلسفى است و با دانش اخترشناسى فىنفسه كارى ندارد ، بىاهميت كردن تفاوت ميان موضوعات فلسفى و انسجام روش تحقيق است كه لازمهء هر نظام علمى است .\r\nتحليل دقيق كارهاى اخترشناسان مراغه به سهولت آشكار مىكند كه علاقهء آنها منحصرا به آموزه‌هاى مقدمات فلسفى شناخت طبيعت عالم و حركت مناسب با آن ، معطوف نبود . آنها بيشتر به اين امر توجه داشتند كه يك روش تحقيق رياضى را بسط دهند تا بتواند در يك‌زبان رياضى ، هر آموزهء فلسفى را كه انسان به آن پايبند است ، تبيين كند . در واقع اين پايبندى به فرمول‌بندى رياضى همگن براى شرح و تبيين مشاهدات تجربى ، با ديد فلسفى دربارهء ماهيت كيهان و حركت مناسب با آن ، متفاوت است .\r\nبنابراين اخترشناسان مراغه خود را نيازمند مجموعه‌اى كاملا سازگار مىيافتند و تلاش مىكردند تا مدل‌هايى بسازند كه بتواند تناقضات مدل بطلميوسى را حل كند . آنها اساسا به يك رياضيات هماهنگ نياز داشتند تا جهان طبيعت قابل مشاهده را شرح دهد ، بدون آنكه به آموزه‌هاى مربوط به طبيعت جهان نظر داشته باشد . بدين‌طريق ، انتقاد آنها متوجّه وجههء پيشگويىكنندهء\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nسيستم بطلميوسى نبود ، چرا كه اين سيستم براى همه اهداف كاربردى موفقيت‌آميز بود .\r\nبه عنوان يك نتيجه ، اخترشناسان مراغه مايل بودند كه صحت مشاهدات مدل بطلميوسى را بپذيرند ، دستگاهى مشابه با دستگاه بطلميوسى را به كار گيرند و يا به تدريج آن را اصلاح كنند ؛ اما آنها همه با اين پرسش روبر بودند كه آيا مدل‌هاى بطلميوسى از نظر سازگارى با آنچه ذاتا متضمّن آن است ، مطابقت با واقع دارد يا نه . دانشمندى مانند عرضى به صراحت بيان كرد كه هيچ اعتراضى به مشاهدات بطلميوسى فىنفسه ندارد ، مگر همان اعتراضاتى كه به روش‌هاى رياضى مورد كاربرد بطلميوس دارد ؛ يعنى روش‌هايى كه بطلميوس براى تشريح حركت افلاك - كه قبلا آنها را فرض كرده بود - به كار مىگرفت . او حتّى تا آنجا پيش رفت كه گفت مشاهدات ، فى نفسه ، مىتوانند به وسيلهء مدل‌هاى رياضى مختلف توجيه و تفسير شوند و آن مدلهايى كه توسط بطلميوس فرض شده‌اند ، وافى و مناسب با مقصود نيست .\r\nبه هر صورت ، مسئلهء سازگارى و هماهنگى مورد بحث در سطور بالا ، به خوبى قابل فهم است و كسى از اخترشناسان مراغه توقع ندارد كه مدل‌هاى خود را به صورت جدول‌هايى درآورده باشند كه در شكل و حتّى محتوا با جداول اخترشناسى بطلميوسى متفاوت باشند .\r\nانسان به آسانى مىتواند بگويد : فرض مىكنيم سيارات در نقاط بحرانى مطرح‌شده به وسيلهء بطلميوس هستند ، درست در همان نقطه‌هايى كه بطلميوس گفته است ( زيرا آنها چندان دور از جاى واقعى خود نبودند ) ؛ ولى سؤال بر جاى خود مىماند كه انسان چگونه ، مدلى رياضى طراحى كند كه بودن سيارات را در اين نقاط ممكن سازد و با مشاهدات جديدى كه با مشاهدات بطلميوس\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمتفاوت است تطبيق كند ، بدون اينكه به ناسازگارى و تناقض افتد .\r\nبراى مثال ما مىتوانيم از ويكتور رابرت بگوييم كه يك نسخهء كهن مدل خورشيدى ابن شاطر را چاپ كرد و دربارهء آن گفت : « ابن شاطر هيچ انگيزه‌اى را ارائه نمىكند كه چرا دو فلك تدوير انتخاب كرده است و ، بسيار مشكل است كه بررسى شود ، چگونه اين مدل نوعى پيشرفت و كمال نسبت به مدل بطلميوسى دارد » از آنجا كه دليل احتياج به دو فلك تدوير براى رابرت فهميده نشده بود ، چنين به نظر مىرسد كه او فكر مىكرده است هدف اين مدل ، اصلاح پيشگويىهاى مربوط به ارتفاع خورشيد است ؛ يعنى بهبود بخشيدن به معادلهء خورشيدى موجود در زيج . امّا مدل ابن شاطر اين كار را انجام نمىداد ، زيرا هيچ تفاوت قابل ملاحظه‌اى بين مشاهدات و ارتفاع خورشيدى كه در مدل بطلميوسى پيشگويى مىشد ، وجود نداشت . اين مدل در حقيقت در مقام اصلاح مقدار خروج از مركز خورشيد ، البتّه به آرامش و به تدريج ، بود ؛ به گونه‌اى كه همچنان با ماكزيمم معادله خورشيدى سازگار افتد ؛ هرچند شيوه‌اى حاشيه‌اى در پيش گرفته بود . نقطهء توجه اصلى مدل ابن شاطر ، در هر صورت ، اين بود كه تغييرات اندازهء آشكار قرص خورشيد را شرح دهد و بر همين اساس پيشنهاد مىكرد كه پيشگويىهاى مربوط به ارتفاع خورشيد در مدل بطلميوس حفظ شود . اين حقيقت كه اين ويژگىها هيچ‌گونه نقش مهم و مستقيم در شكل جداول معادلات خورشيدى در زيجها ندارد ؛ از جانب رابرت و پيروانش كاملا مغفول ماند .\r\n\r\nاهميت پژوهش‌هاى مكتب مراغه\r\nبا همهء اين احوال ، نتايج زير تاكنون قطعيّت يافته‌اند :\r\nالف ) اخترشناسى دورهء اسلامى را بيش از اين نمىتوان فقط يك خزينه و\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nانبار براى اخترشناسى يونانى تصور كرد . حتّى كسانى كه صحت انتقاد از اخترشناسى بطلميوسى را باور نمىكنند ، بايد بپذيرند كه اين انتقادها نافذ ، مؤثر و در مواردى كاملا نو و ابتكارى بوده است .\r\nب ) بعد از پژوهش‌هاى مكتب مراغه ، اخترشناسى دورهء اسلامى بيش از اين نمىتواند در حاشيه اخترشناسى قرون ميانه يا دورهء نوزايى در نظر گرفته شود . ارتباط فرضى با كپرنيك نه تنها ما را به تجديدنظر نسبت به كانال‌هاى سنّتى خودمان در ارتباط اروپا و شرق وامىدارد ، بلكه همچنين ما را مجبور مىكند كه دوره‌هاى ارتباط را با توجه به سبك و سياق آنها از نو بازنگرى كنيم .\r\nچنين ارتباطهايى آشارا با پايان يافتن قرن سيزدهم متوقف نشدند ، همچنان‌كه روش‌هاى ارتباط نيز فقط منحصر به ترجمه از متون عربى به لاتين نبود .\r\nج ) با همين ديدگاه ، موضوع دوره‌بندى اخترشناسى اسلامى كه به‌طور سنتى به چهار مقطع ترجمه ، مشابه‌سازى ، ابداع و افول تقسيم شده است ، بايد كنار گذاشته شود ؛ ازآن‌رو كه بيشتر دستاوردهاى مهم مكتب مراغه ، به همين دورهء افول تعلق دارد .\r\nد ) به محض اينكه اين دوره‌بندى مقدس كنار گذاشته شود ، انسان مىتواند بر دورهء افول پرتو بيفكند و نتايجى اساسى را انتظار بكشد . در واقع ، مطالعهء مقدماتى دورهء افول تاكنون دريافت‌هاى جالب توجهى را به دست داده است ؛ مهمترين آنها اين است كه مىتوان قاطعانه اظهار كرد كه انتقاد ابن شاطر دمشقى هم‌زمان بوده است با انتقاد فرد ديگرى كه از شهر بخارا در آسياى مركزى مطرح‌شده بود . نويسندهء اين اثر انتقادى ، عالم مذهبى و زبانشناس ، تاج الشريعة 776 / 1374 خود شخصا و به استقلال ، مكتبى را كه پيش از او به‌وسيله طوسى ، عرضى و قطب الدّين شيرازى آغاز شده بود ، ادامه داد و مدل‌هايى را\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبراى خود ساخت . آثار مهم ديگرى از منجمان متأخر ، در زير بررسى خواهد شد .\r\nپژوهش آينده :\r\n\r\nآغاز انتقاد از نظام بطلميوسى\r\nاين فعاليت به آغاز اخترشناسى اسلامى برمىگردد . ممكن است انسان منابع كافى در اختيار نداشته باشد كه اين موضوع را تا زمان‌هاى پيش از قرن نهم ميلادى رديابى كند ، امّا برخى تلاش‌هاى منظم و مداوم بايد صورت پذيرد تا انتقاد روشمندى كه با آغاز قرن نهم به تصحيح اخترشناسى بطلميوس در مورد حركت تقديمى ، خروج از مركز خورشيد و نقطهء اوج خورشيدى انجاميد ، تبيين گردد .\r\nبه نظر مىرسد در قرن يازدهم ، انتقاد از نظام بطلميوسى نظم بيشترى يافته است و كتابهايى كامل و تمام ، آشكارا در اين موضوع نوشته شده بود . ما پيش از اين به اثر موجود ابن هيثم در اين باب اشاره كرديم . امّا از هيچ كوششى نسبت به ارائهء دو اثر مشابه مهم نبايد دريغ شود : يكى اثرى كه به وسيلهء نويسندهء ناشناس اسپانيايى تأليف شد و ديگرى اثرى از ابو ريحان بيرونى .\r\nدربارهء نويسندهء اسپانيايى ، ما تصور اجمالى نسبت به محتواى كتابش ، الاستدراك على بطلميوس داريم ، و اگر اين اثر يافت شود بر منابع اخترشناسى دورهء اسلامى پرتوى عالى خواهد افكند ؛ چرا كه اين كتاب آگاهى قابل توجهى دربارهء فعاليت انتقادى از بطلميوس و آغاز اين حركت به دست خواهد داد ، هم چنان‌كه پرتوى بسيار ارجمند بر مبادى مكتب انتقادى اسپانيا خواهد افكند . « 1 »\r\n\r\n\r\n","description":"","footnote":"\r\n( 1 ) . تنها ارجاعى كه به اين كتاب داريم ، از يك رسالهء مقدماتى به نام كتاب الهيئه است كه به\r\n","page_name":" 56 ","page_number":56},
  {"content":"\r\n\r\nعنوان و شرح محتواى كتاب بيرونى كاملا در معرض ديد قرار گرفته است ، امّا خود كتاب هنوز پيدا نشده است . همهء آنچه ما تاكنون مىدانيم از يك اثر نسبتا ناشناختهء قطب الدّين شيرازى نشأت مىگيرد . نام اين اثر « فعلت فلا تلّم » ( كارى كرده‌ام ، پس مرا نكوهش مكن ) است . در اين كتاب به مناسبت بحث از فرضيهء بطلميوس دربارهء عرض سيّارات ، قطب الدّين شيرازى عبارتى را از بيرونى نقل مىكند . او مىنويسد : به همين دليل ، استاد ابو ريحان بيرونى در كتاب ابطال البهتان بايراد البرهان اين مطلب را بيان كرد : « به خاطر حركت رو به كاهش نقطهء اوج پنج فلك تدوير ، چنانچه مشهور است و در مجسطى به آن اشاره شده است ، به حركت‌هايى نياز هست كه مناسب با دستگاه‌هاى بنو موسى باشد و متعلّق به اصول هيئت نباشد . » « 1 »\r\nاين نقل قول صريح ، چنان كه ديده مىشود ، نسبت به هويت مؤلف يا انگيزهء او از تأليف كتاب ترديد بر جاى نمىگذارد . ما دربارهء اين كتاب از هيچ مأخذ ديگرى اطلاع به دست نياورده‌ايم ، امّا بعيد نيست كه بيرونى كتابى را به فرضيهء مشكل بطلميوس دربارهء عرض جغرافيايى اختصاص داده باشد . البتّه چون فهرستى از آثار بيرونى نوشته شده به دست خود او ، در اختيار داريم ، بايد چنين درنظربگيريم كه اين كتاب - كه به نظر مىرسد بيرونى در آن بر فرضيهء بطلميوسى انتقاد كرده باشد - در سالهاى پايانى عمر او تأليف شده باشد .\r\nچنانچه در بالا بيان كرديم ، ما هنوز بايد نسبت به نسخه‌هاى برجاىماندهء آثار ابن هيثم - كه به همان قرن مربوط مىشود پيگيرى مىكنيم . اين نسخه‌ها بايد\r\n\r\n\r\n","description":"","footnote":"\r\nوسيلهء همان مؤلف ناشناخته اسپانيايى تأليف شده است . اين رساله اينك در كتابخانهء عثمانيهء حيدرآباد ، قسمت نسخ خطى ، ش  RH  - 52 نگهدارى مىشود .\r\n( 1 ) . بخش نسخ خطى احمد ثالث ، ش 3338 ، گ 4 پ ، كتابخانهء طوپ‌قاپى سراى ، استانبول .\r\n","page_name":" 57 ","page_number":57},
  {"content":"\r\n\r\nبه خوبى ويرايش ، ترجمه ( انگليسى ) و شرح شود و با دقت به پيكرهء ( عظيم ) دانش ما از اخترشناسى دورهء اسلامى بپيوندد .\r\nما پيش از اين يادآورى كرديم كه اثرى از مجريطى - كه قبلا در مقدّمهء نهايه ابن شاطر بدان اشاره رفته است - نيز نسبت به اخترشناسى بطلميوسى انتقاد دارد . لازم است اين اثر يافته و مطالعه شود .\r\nما همچنين به اثر بطروجى ، متعلق به قرن بعدى ، اشاره كرديم و اهميت آن اثر را در ارتباط با مكتب انتقادى اسپانيا ( بر بطلميوس ) بازگو نموديم . اساسا مكتب اسپانيا سزاوار عنايتى بيشتر از مطالعاتى كه تاكنون به صورت بسيار شتابزده دربارهء آن انجام گرفته ، مىباشد و كار بطروجى شايستهء آن است كه در مجموعهء آن مكتب جاى گيرد . به همان قياس ، كار دانشمند معاصر او ، جابر بن افلح ، كه به زبان عربى و لاتين برجا مانده ، كاملا ضرورت دارد كه به مجموعهء آثار همان مكتب بپيوندد .\r\nتمام اين آثار در واقع پيشتازان و پيشگامان فعاليت‌هاى علمى اخترشناسان مراغه است و اين به شدت گستاخانه است كه ما فكر كنيم مىتوانيم تبيين منظومه‌اى و دسته‌بندى در ارتباط با انگيزه‌هاى اخترشناسان مراغه ارائه دهيم ، بدون آنكه اعتبار و حيثيت لازم را نسبت به آثار اين مؤلفان متقدم لحاظ كنيم .\r\n\r\nآثار موجود اخترشناسان مراغه\r\nدر سطور بالا اشاره كردم كه بيشتر مطالعات مربوط به مكتب مراغه كه تاكنون به منصهء ظهور رسيده ، مبتنى بر تحليل متون موجود ابن شاطر ، خواجه نصير الدّين طوسى و قطب الدّين شيرازى بوده است . به‌علاوه يادآورى كردم كه كارهاى مؤيّد الدّين عرضى اينك در دست چاپ است و تصحيح انتقادى كتاب\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nابن شاطر ، نهايه ، نيز پايان پذيرفته و در انتظار چاپ است . به‌علاوه به كار در دست اقدام مربوط به تذكره ، خواجه نصير الدّين طوسى اشاره كردم .\r\nاين ، تمام كار مؤثرى است كه نسبت به آن متون انقلابى صورت پذيرفته است . انسان بىدرنگ درمىيابد كه اگر در مقام ارزيابى فراگير نسبت به اين آثار باشد ، با مشكلاتى چند روبه‌رو است و آنچه انجام گرفته بسيار ضعيف و ناكارآمد است . ما حتّى در مقام شروع ، تمام نسخه‌هاى موجود از آثار اخترشناسان مراغه را به صورت چاپ شده در دست نداريم تا بتوانيم همگى كارى مشترك در بررسى آنها انجام دهيم . همچنين بسيارى از متون مهم اين اخترشناسان هنوز در انتظار يافته شدن هستند .\r\nبراى مثال ، ما به‌طور مشخص نيازمند تصحيح‌هاى انتقادى كارهاى متقدم طوسى ، خصوصا تحرير المجسطى و رساله‌هاى فارسى او مانند حل اشكال معينيّه هستيم ، چرا كه اين هر دو متن ، نقش بسيار جدّى در انگيزه‌ها و اهداف اخترشناسان مراغه داشته است .\r\nاز كارهاى قطب الدّين شيرازى تاكنون هيچ‌يك چاپ نشده است و در آينده نزديك نيز ، تا آنجا كه اطلاع دارم ، پيش‌بينى چاپ هيچ‌يك از آنها نمىشود . مسئله به مقدار زحمتى مربوط مىشود كه هر فردى اگر بخواهد تصحيح انتقادى آثار مفصل موجود قطب الدّين شيرازى را به انجام برساند ، بايد تحمل كند ، هريك از آثار پرحجم شيرازى بيش از دويست صفحه قطع كامل با نوشته‌هاى متراكم است و به تعبير كندى - آنجا كه مىكوشد مدل‌هاى سيّارات شيرازى را شرح دهد - هر صفحه از اين كتاب به اندازهء خودش « خشمگين‌كننده » است . بعد از خواندن سومين اثر مشهور وى ، فعلت فلا تلم كه هنوز مطالعهء عمقى روى آن انجام نگرفته است ، ما درمىيابيم كه چرا كندى چنين گفته است .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nشيرازى خود توضيح مىدهد كه نه مدل براى حل مشكل فلك معدّل المسير عطارد درست كرده است ، كه فقط نهمين آنها صحيح است . هشت‌تاى ديگر هركدام يك خطا دارد . شيرازى در ادامه مىگويد : كه « خطا بودن شش‌تاى از آنها را در تحفه [ اثر ديگرى از همو 
  ] بيان كرده بود و خطاهاى مربوط به مدل هفتم و هشتم را به منظور آزمودن افراد باهوش وانهاده بود تا ببيند آيا آنان اين خطاها را كشف مىكنند يا نه » . اين اثر به همين شكل بدون شگردهاى عمدى مؤلف به اندازه كافى دشوار است .\r\nولى مهم اين نيست كه اين اثر چه اندازه مشكل است ، آنچه بايد مشخص شود سهم قطب الدّين شيرازى در پژوهش‌هاى مكتب مراغه است ؛ و براى اينكه اين مطلب معلوم شود بايد اين آثار ، در اين زمان يا زمانى ديگر مورد مداقّه قرار گيرند . امر ناراحت‌كننده‌تر آن است كه انسان با معضل تعيين مدل واقعى شيرازى رها شده است ، زيرا در بالا اشاره كرده‌ام كه مدل حركت كواكب فوقانى را كه كندى به شيرازى نسبت داده بود سال قبل به درستى از آن عرضى دانستم .\r\nانسان به‌طور آرمانى علاقه دارد كه تصحيح انتقادى سه اثر موجود و مشهور قطب الدّين شيرازى ، نهايه ، تحفه و فعلت را همراه با ترجمه و شرح‌هاى آنها در دست داشته باشد ، و نيز تحليل كاملى از طبيعت مدل‌هاى رياضى براى همه سيارات را داشته باشد . اين كارها بايد انجام شود تا كارهاى كاملا ابداعى شخص ابن شاطر فهم گردد . امّا پيش از آنكه ما به آن پلهء نهايى تحليل متون متعلق به مكتب مراغه برسيم ، كارهاى ضرورى بيشترى بايد در مورد خود نسخه‌هاى خطى صورت پذيرد .\r\nبالاخره ، آخرين عضو مكتب مراغه ، كه ابن شاطر به خاطر نقش او در طراحى مدلهايش نام مىبرد ، يحيى بن ابو شكر مغربى 683 / 1283 است . آثارى\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nكه از او مورد توجه ابن شاطر قرار گرفته است ، هنوز شناسايى نشده‌اند . بررسى كه اخيرا به تلخيص المجسطى اختصاص داده‌ام ، سبب كشف اين واقعيت شد كه اين اثر ، به‌هيچ‌روى روايتى از مدل مورد اشارهء ابن شاطر را در برندارد .\r\n\r\nدورهء بعد از ابن شاطر\r\nپيشتر اشاره شد كه آثار منجمان معاصر يا متأخر بر ابن شاطر ، تاكنون بسيار كم مورد توجه قرار گرفته‌اند . از اين گذشته ، چون ما خودمان را متقاعد كرده بوديم كه قرن‌هاى بعد از ابن شاطر را قرنهاى افول تلقّى كنيم ، در نتيجه پژوهش دربارهء آثار اخترشناسان اين دوره نتايج بىسابقه و بديعى به دست خواهد داد . درحقيقت ، فقط در يك ارزيابى شتابزده از اين آثار ، كه من براساس شمار كمى از مجموعهء نسخه‌هاى خطى استانبول در طول دو ماه از تابستان سال 1989 ( به آن رهنمون شدم ، آثار مهم زير را كه بايد مورد بازيابى و پژوهش قرار گيرند ، كشف كردم :\r\n1 ) در ميان آثار منسوب به ملا على قوشجى 879 / 1474 دو رساله وجود دارد كه از نظر تحقيقات ما داراى اهميت ويژه‌اى است . نخستين آنها رساله‌اى است كه از حل اشكالات مدل قمرى بطلميوس بحث مىكند كه آشكارا نام حل اشكال القمر را دارد . « 1 » هيچ مطلبى دربارهء محتواى اين رساله گفته نشده است ، جز آنكه شخص الغ بيگ - كه در آغاز نسبت به اهميت آن نظر مثبتى نداشت - سرانجام وقتى توسط مؤلّف براى وى خوانده شد ، از آن تقدير كرد . بخت يار ما خواهد شد اگر نسخهء خطى اين رساله از ميان انبوه مجموعه‌هاى اخترشناسى\r\n\r\n\r\n","description":"","footnote":"\r\n( 1 ) . اين رساله را طاش كويرىزاده در الشقايق النعمانية فى دولة العثمانية ، ويرايش احمد . س .\r\nفرات ، دانشكدهء ادبيات و دانشگاه استانبول 1985 ، ش 3353 ، ص 159 ، نام برده است .\r\n","page_name":" 61 ","page_number":61},
  {"content":"\r\n\r\nاسلامى ، كه هنوز در خاورميانه هستند ، بازشناسى شود .\r\nرسالهء دوم نسخه‌هاى متعددى دارد و از حل مدل عطارد بحث مىكند . « 1 » در مقاله‌اى كه به‌زودى منتشر خواهد شد ، نگارنده در نظر دارد تصحيح انتقادى اين رساله را همراه با ترجمه و شرح آن چاپ كند .\r\nو بالاخره ، يك كار عمومى مقدماتى از قوشجى در دست است به نام رسالة الفتحيّة فى الهيئة ، كه براى سلطان محمد فاتح ( حك : 855 - 886 ) به مناسبت فتح عراق نوشته است . اين رساله هيچ انتقاد اساسى بر مدل‌هاى بطلميوسى ، از آن دست كه در اين مقاله بحث شده دربر ندارد ؛ امّا چنانچه به‌زودى خواهيم ديد در برآمدن چنين انتقادهايى نقش داشته است .\r\n2 ) محمد بن محمد بن قاضىزادهء رومى يا ميرم چلبى . او از طرف مادر نوادهء قوشجى و از طرف پدر نوادهء قاضىزادهء رومى بود . در كنار شرحى كه چلبى بر زيج الغ بيگ نوشت ، شرحى نيز بر فتحيه نگاشت - همان رسالهء مقدماتى پدر بزرگش كه اشاره كرديم - و آن را ذيل الفتحيّة ناميد . متن اين رساله نيز تاكنون عرضه نشده است . امّا موضوع آن به وضوح به آن دسته از متونى تعلق دارد كه در اين پژوهش مطرح‌شده‌اند . در تنها نسخهء موجود شرح چلبى بر فتحيّه كه تاكنون مورد مراجعهء نگارنده قرار گرفته است عبارتى كه در زير مىآيد ، دربارهء مشكلات مدل عطارد بيان شده است . « آنچه توسط منجمان جديد - شكّر اللّه مساعيهم - در ارتباط با افلاك كواكب متحيّره و قمر افزوده شد ، در اين مختصر قابل بيان نيست . امّا قصد من - اگر اجل مهلت دهد و لطف قادر متعال\r\n\r\n\r\n","description":"","footnote":"\r\n( 1 ) . نخستين‌بار در 1981 به‌وسيله الف . آى . صبره از دانشگاه هاروارد به وجود اين رساله پى بردم . او با محبت تصوير برگزيده اين رساله را كه خود استنساخ كرده بود ، براى من فرستاد ، از اين اقدام دوستانه او نهايت سپاس را دارم .\r\n","page_name":" 62 ","page_number":62},
  {"content":"\r\n\r\nشامل حال من شود - آن است كه همهء اين مطالب را در رساله‌اى كه وعده كرده‌ام ، الذيل ، ذكر كنم . به توفيق و عنايت الهى . . . » عبارت مشابهى نيز در مبحث اصلاحات قمر در اين كتاب ديده مىشود . بنابراين ، كشف رسالهء چلبى ، الذيل ، نويد به دست آمدن نتايج مثبتى دربارهء كار خود او روى اين موضوع مىدهد ، هم چنان‌كه نسبت به اسلاف و معاصران او چنين خواهد بود .\r\n3 ) در همان قرن در شيراز ، عالمى جامع ، ظهور كرد كه آثار او از نظر موضوع ما بسيار جالب توجه است . اين دانشمند نسبتا ناشناخته ، غياث الدّين منصور محمد حسينى دشتكى شيرازى است ( متوفّى 949 / 1542 ) . در مجموعه‌اى از متون كه در طوپ‌قاپىسرا ( استانبول ) نگهدارى مىشود ، او كوشيده است مسايل علمى و مباحث عقايدى را با عنوان « كلام » گردآورد . در اين مجموعه ، مؤلف رسالهء كوچكى را با عنوان السفير فى علم الهيئة قرار داده است .\r\nاين رساله در جاى خود يك مقدمهء ابتدايى براى اخترشناسى بطلميوسى بشمار مىآيد . امّا در طول بحث از اين اخترشناسى ، غياث الدّين دشتكى ، به مناسبت‌هايى خطاهاى اين اخترشناسى را شرح مىدهد ، كه به موجب آن ما را به آثار ديگر خودش ، كه ارتباط آشكارترى با موضوع بحث ما دارد ، رهنمون ، مىشود . براى مثال ، هنگامى كه از حركت افلاك قمر بحث مىكند ، او مىگويد :\r\n« اين امر كه حركت بر گرد مركز عالم حركت يكنواخت است ، به‌جاى حركت يكنواخت بر گرد خودش [ منظور او حركت دورانى فلك حامل است 
  ] ؛ يكى از اشكالات اين نظام مىباشد ، پيشينيان دراين‌باره چيزى نگفته‌اند . حلّ اين اشكال با بهره‌گيرى از ديدگاه‌هاى محقق طوسى از راه به كارگيرى « الاصل الكبير » انجام مىپذيرد [ نويسنده در اينجا به كرات بزرگ و كوچك « جفت طوسى » ارجاع داده است 
  ] و از ديدگاه مؤلّف كتاب التّحفة ( قطب الدّين شيرازى )\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nاز راه اصل هم مركز كردن افلاك انجام مىگيرد [ المحيطه ؛ اين ارجاعى است به اصل موضوع عرضى ، آن‌گونه كه اين فرضيه در تحفه و نهايه نام برده شده است 
  ] . من روشهاى عالى ديگرى ( براى حل اين اشكال ) دارم كه آنها را در كتاب الهيئة المنصوريه شرح داده‌ام و همچنين در كتاب اللوامع و المعارج به شيوه‌هاى اعجاب‌انگيز ديگر نيز ارجاع داده‌ام » . در جاى ديگر ، هنگامى كه از مشكل محاذاة بحث مىكند ، مىگويد : « اين محاذاة نيز يكى از موارد اشكال است . راه‌حل‌هاى مشهور [ كه تاكنون ارائه شده 
  ] براى آن غير ممكن است . بسيارى از كسان شرح‌هايى را دربارهء آن دادند كه همه واهى و خيالى بودند . حقيقت در اين باب همان است كه من در الهيئة المنصوريّة بنيان نهاده‌ام ، همان‌كه همراه با لوامع مىدرخشد . در ادامه وقتى از مشكل فلك معدّل المسير بحث مىكند ، مىگويد :\r\n« اين نيز يكى از معضلاتى است كه الهيئة المنصوريّة توان حل آن را دارد . محقق طوسى « الاصل الكبير » را به منظور حل آن به كار گرفت ، درحالىكه مؤلف التحفة اصل هم مركزى را به كار برد » .\r\nدر شرحى كه نسبت به اخترشناسى بهاء الدّين عاملى در زير خواهد آمد ، ما به بيانى كه شارح در حاشيه كتاب آورده است ، اشاره خواهيم كرد . اين شارح حتما بايد دست‌كم يك قرن بعد از غياث الدّين مىزيسته باشد . او در مقام اشاره به مشكلات اخترشناسى بطلميوسى مىنويسد : « هركس مايل است نسبت به حل اين مشكلات تلاش كند ، لازم است آنها را در المعارج [ بخشى 
  ] از اللوامع از كتاب المنصوريّة جستجو نمايد . »\r\nبنابراين ، بدون شك ، غياث الدّين دو اثر تأليفى مستقل داشته كه اختصاصا از اصطلاحات اخترشناسى بطلميوسى بحث مىكرده است . ضرورت دارد اين دو اثر يافته شوند و به دقت مورد مطالعه قرار گيرند . نام اثر نخست الهيئة\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nالمنصوريّة و نام اثر دوم اللوامع و المعارج است .\r\n4 ) در همان قرن ، كتابى ارزشمند بر دست دانشمند سورى اهل حلب ، غرس الدّين احمد بن خليل چلبى ( متوفّى 970 / 1563 ) تأليف شد . عنوان كتاب ، كه نگارنده هنوز حتى بر ميكروفيلم آن نيز دست نيافته تا آن را مطالعه كند ، تنبيه النّقّاد على ما للهيئة المشهورة من الفساد است . تا آنجا كه مىتوانم بگويم تنها نسخهء اين كتاب همراه با مجموعه‌اى از نسخ خطى اخترشناسى در كتابخانهء سليمانيه استانبول نگهدارى مىشود . براساس يادداشت‌هاى نگارنده ، نويسنده در اين متن گفته است : « از آنجا كه اخترشناسى ، رايج و پذيرفته شده مبرا از ترديدهايى ( شكوك ) نيست ، خصوصا مطالبى كه به خروج از مركز مربوط مىشود ؛ من آن اشكالات را در اين رساله بحث كرده‌ام نه به اين منظور كه اصول اين صناعت را بىارزش كنم بلكه مىخواهم لغزش‌هايى را نشان دهم كه هماهنگ نيستند و آن را به عنوان برهانى براى آنچه در تحرير الوصول الى نهاية السؤل نوشته‌ام ، ارائه دهم . اين رساله را در پنج فصل تدوين كرده‌ام » .\r\nفصل چهارم اين رساله كه به چند بخش تقسيم مىشود ، به شكوك مربوط به افلاك قمر اختصاص دارد . خود رساله تاريخ 958 / 1551 را دارد .\r\nاگرچه كتاب تنبيه غرس الدّين ممكن است در جاى خود داراى اهميت باشد ، زيرا به سادگى به نظر مىرسد كه با مسئلهء خروج از مركز سروكار دارد ، امّا اين كتاب بدان جهت نيز اهميت دارد كه داراى تاريخى متأخرتر و متعلق به سوريه است . اهميت آن از اين نظر نيز بيشتر مىشود كه او به كتاب نهاية السؤل ابن شاطر ارجاع داده و از آن برمىآيد كه غرس الدّين بر اين كتاب شرح نوشته بوده است . مطالب محتوايى آن كتاب ، اگر هروقت بتوانند مشخص گردند .\r\nمحتملا بسيار مهم است ، نه فقط ازآن‌رو كه ظاهرا اين شرح بايد به مسئلهء خروج\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nاز مركز پرداخته باشد - مسأله‌اى كه تا آنجا كه ما مىدانيم به‌طور جدى در اخترشناسى اسپانيا مطرح شد - بلكه ازآن‌جهت كه اين شرح بر موضوع پژوهش در آثار ابن شاطر دمشقى و تأثير احتمالى او بر اخترشناسان متأخر سورى پرتو مىافكند .\r\n5 ) اثر نجومى محمد بن حسين بهاء الدّين عاملى [ معروف به شيخ بهايى 
  ] 1031 / 1622 با عنوان تشريح الافلاك در واقع رساله‌اى مقدماتى در موضوع اخترشناسى بطلميوسى است امّا در اين دوره ، اشكالات مربوط به اخترشناسى بطلميوس چنان شناخته شده بودند كه براى هر اخترشناسى - مهم نيست كه متن او چه اندازه ابتدايى باشد - توجه نكردن به آنها مشكل بود . در حالى كه اثر بهاء الدّين عاملى احتمالا شامل بحث تفصيلى از اصطلاحات اخترشناسى بطلميوس نمىشود ، شرح‌هايى او در واقع اين شكاف را پر مىكند .\r\nبه‌هرحال ، شواهدى وجود دارد كه خود او احتمالا در نهايت در كتاب خود ، شرح الحديقة الهلالية من حدائق الصالحين ، كه اينك ضمن مجموعه‌اى همراه با ساير نسخه‌هاى خطى رياضى و اخترشناسى نگهدارى مىشود . به اين موضوع پرداخته باشد به‌علاوه ، اين رسالهء عاملى دربرگيرندهء موضوعاتى از جمله دفاع از دانش اخترشناسى است .\r\nامّا حوزه فراموش‌شده‌تر تحقيق عبارت است از : شارحانى كه بر تشريح الافلاك بهاء الدّين عاملى حاشيه نوشته‌اند . نام دو تن از اين شارحان عبد اللّه فخرى و محمد باقر در صفحهء اوّل يكى از نسخه‌هاى كتاب عاملى ثبت شده است . هرچند مشكل است با قاطعيت بگوييم كه هريك از اين دو تن چه گفته‌اند ، اين نكتهء حائز اهميت را بايد يادآورى كنيم كه دست‌كم يكى از ايشان شرحى بر خطاهاى اخترشناسى بطلميوسى نوشته است .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nهنگامى كه عاملى به حركت افلاك قمر اشاره مىكند ، تبيين بطلميوسى آن حركت را به وضوح ارائه كرده و چنين مىگويد : « حركت هريك از افلاك نسبت به مركز آن يكنواخت است ، بجز فلك حامل قمر ، كه نسبت به مركز عالم يكنواخت است » . به اين مناسبت يكى از آن دو شارح مىنويسد : « اين يكى از اشكالاتى است كه دربارهء حل آن از سوى پيشينيان ، از زمان آدم است ، انسان با ديد مثبت و اميدوارانه مىتواند اظهار كند كه پژوهش‌هاى آينده در ارتباط با اصلاح اخترشناسى بطلميوسى از ابهامات بسيار وسيع و جالب توجهى پرده برخواهد افكند ، به مراتب بيش از آنچه تاكنون مشخص شده است .\r\nنتيجه‌اى كه در اين مقطع مىتوانيم بگيريم اين است كه دستاوردهاى مكتب مراغه حقيقتا به محدودهء بسيار گسترده‌اى از اخترشناسان رسيد و در قرن‌هاى بعدى توفيق يافت كه حتى بر اخترشناسان اندكى سفسطه‌گر و نيز شارحان آثار اخترشناسى اثر بگذارد . هركس در نهايت اطمينان مىتواند اظهار كند كه بعد از قرن چهاردهم هيچ اخترشناس متخصصى نمىتوانست خود را نسبت به دستاوردهاى مكتب مراغه بىاطلاع نگاه دارد . در يك زمينهء متفاوت قصد دارم نشان دهم كه اين آگاهى گسترده نسبت به مشكلات آزاردهندهء اخترشناسى بطلميوسى ، درحالىكه اخترشناسان فرزانه را به جستجو و يافتن پاسخ‌هاى جديد وامىداشت ، احتمالا به برخى دانشمندان مذهبى نيز مطالبى را آموخته است ، همانها كه در اين تجديد نظرهاى مستمر اخترشناسى دليل كافى براى شك كردن نسبت به اعتبار اين شيوه‌ها يافتند .\r\n\r\nپيوند موضوع با كپرنيك\r\nدر پايان ، تلاشى كه از سوى نويگه بائر از نظر بررسى ارتباط بين كپرنيك و اخترشناسان مراغه رها شد ، نياز به تعمق و پيگيرى نظام‌مند دارد . البتّه در حال\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nحاضر گروه مورد نظر ما بزرگتر از آن است كه در آغاز فكر مىكرديم . ما بىصبرانه در انتظار چاپ كامل آثار گرگورى كيونيادس ( پايان قرن سيزدهم و آغاز قرن چهاردهم ميلادى ) كه به وسيلهء ديويدونگرى در دانشگاه براون صورت مىپذير هستيم ؛ زيرا نسخهء خطى بيزانسى حاوى نمودار « جفت طوسى » و مدل حركت قمر - كه قبلا به دست نويگه بائر چاپ شد - و همچنين بسيارى از آثار كيونيادس را دربر دارد . يكى از اين آثار اختصاصا به اخترشناسى نظرى پرداخته و مدل‌هاى مربوط به نمودارها را نگاهدارى مىكند . اين سخن نه بدان معناست كه ما بايد پژوهش براى ساير كانال‌هاى ارتباطى بين اروپاى دوره‌ى نوزايى و شرق را متوقف كنيم . ما نبايد همواره چنين بينديشيم كه ارتباط شرق و غرب فقط از رهگذر متون صورت مىپذيرفته است ، يا گمان كنيم كه اهميت تاريخى مكتب مراغه تنها بايد از زاويهء بازتاب اروپايى آن ديده شود . « 1 »\r\n\r\nشهيد اوّل ( 734 - 786 ق )\r\nمحمد بن جمال الدّين مكّى عاملى ، فقيه ، حكيم ، رجالى ، مفسر ، اديب ، منجم و هيوى سده هشتم در جزين جبل عامل در خانوادهء علم و دين ديده به جهان گشود ، آموزش‌هاى ابتدايى را در زادگاه خود نزد پدر دانشمندش فرا گرفت ، آن‌گاه به حلّه ، كربلا ، بغداد ، مكه ، مدينه ، شام و بيت المقدس مسافرت كرد ، در حلّه از محضر فخر المحققين فرزند دانشمند علامه حلى و ديگران همچون ابن نما ، ابن ابى الفوارس و ابن معيّه و عميد الدّين و ضياء الدّين دانش\r\n\r\n\r\n","description":"","footnote":"\r\n( 1 ) . برگرفته به اختصار از مجله تحقيقات اسلامى ص 61 و بعد ، نشريه دايرةالمعارف اسلامى ، سال هشتم ، شماره 1 و 2 ، 1372 ش .\r\n","page_name":" 68 ","page_number":68},
  {"content":"\r\n\r\nاندوخت . شهيد در شام به سال 776 ق در محضر درس حكيم متألّه ، فقيه محقق قطب الدّين رازى بويهى شاگرد علامه حلى حضور يافت و در دو فن معقول و منقول از او بهره گرفت ، وى بيشترين علوم عقلى و فلسفه و كلام و نجوم را نزد قطب الدّين رازى خواند ، ازاين‌رو دانشمندان بزرگ از جمله شيخ حرّ عاملى در حق شهيد چنين نوشته است ، عالم ماهر ، فقيه ، محدث ، متبحّر كامل جامع فنون عقليات و نقليات ، زاهد ، عابد ، شاعر ، اديب ، يگانه روزگار ، بىمثل و مانند در زمان خويش ، صاحب نفس زكيه بود . « 1 »\r\nجامعيت شهيد سبب شده در كتب فقهى خويش با قدرت و سيطره به پديده‌هاى نجومى و تأثير آنها در فقه بپردازد ، چنان‌كه از لمعه دمشقيه و ديگر آثار فقهى او روشن است .\r\nگفتنى است مرحوم مقدس اردبيلى ( م 933 ق ) در كتاب زبدة البيان ، ص 67 و مجمع الفائدة ، ج 2 ، ص 73 ) اشكالاتى به شهيد اوّل از كتاب روض الجنان كرده و سخن شهيد اوّل را پيرامون قطب و علامت بودن بر اهل عراق مخدوش دانسته است ، درحالىكه حق با شهيد است ، چنان‌كه ما در مقالهء قبله عراق از ديدگاه مقدس اردبيلى توضيح داديم . « 2 »\r\n\r\n\r\n","description":"","footnote":"\r\n( 1 ) . مقدمه اللمعة الدمشقية ، محمد مهدى آصفى ، دار العالم الاسلامى ، بيروت .\r\n( 2 ) . مقالات كنگرهء محقق اردبيلى ، ج 10 ، ص 347 و بعد ، به كوشش دفتر كنگره مقدس اردبيلى ، قم 1375 ش .\r\n","page_name":" 69 ","page_number":69},
  {"content":"\r\n\r\n\r\nسيد شرف آملى ( سده نهم )\r\nشرف آملى از منجمان سدهء نهم و از هم‌روزگاران غياث الدّين جمشيد كاشانى است ، شرف آملى پسرى رياضىدان و منجم به نام ركن الدّين ( م 830 ق ) دارد ، او نيز از هم‌روزگاران و همكاران غياث الدّين جمشيد كاشانى است ، وى در ديباچه زيج جامع سعيدى مىگويد : رصدخانه تازه در سال 830 ق آغاز گشت . « 1 »\r\nبنابراين به گفته او رصدخانه سمرقند ( الغ بيك ) در سال 830 آغاز شده است . ازاين‌رو مولى على قوشچى مىنويسد : در تاريخ اوّل محرم سال هشتصد و چهل و يكم ( ضما ) از هجرت نبى صلّى اللّه عليه و آله كه ما زيج جديد را بر آن وضع كرده‌ايم اوج شمس در دو درجه و بيست و شش دقيقه ( 26 ، 2 ) سرطان واقع است . . . « 2 » بنابراين محاسبات فلكى نجومى از سال 830 براساس زيج الغ بيك پايه‌ريزى شده است و بسيارى از منجمان در شكوفايى رصدخانه سمرقند و زيج الغ بيك سهم فراوان داشته كه در صدر آنان غياث الدّين جمشيد كاشانى قرار داشته است .\r\nگفتنى است خواجه نصير الدّين طوسى در رساله سى فصل اوج سيارات را كمتر از اوج آنها در زمان الغ بيك به نگارش آورده مىنويسد : اوج آفتاب در تاريخ 658 يزدجردى در بيست و هفتم ( 27 ) درجه جوز است و . . . « 3 »\r\nبراى توضيح بيشتر به آنجا مراجعه شود .\r\n\r\n\r\n","description":"","footnote":"\r\n( 1 ) . لغت‌نامه دهخدا ، ماده غياث الدّين .\r\n( 2 ) . مولى على قوشچى ، فارسى هيئت ، همراه خلاصة الحساب شيخ بهايى ، ص 30 ، فصل دوم .\r\n( 3 ) . همو ص 33 .\r\n","page_name":" 70 ","page_number":70},
  {"content":"\r\n\r\nسيد ركن الدّين شرف الدّين حسينى آملى داراى اثرى به نام پنج باب سلطانى در معرفت اسطرلاب دارد كه به نام ابو القاسم بابر بهادر خان بن بايسنقر بن شاهرخ بن تيمور گوركانى است ، نيز وى رساله‌هايى در رجعت ، استقامت و استخراج طالع دارد . « 1 »\r\n\r\nغياث الدّين جمشيد كاشانى ( حدود 790 - 832 ق )\r\n\r\nجمشيد بن مسعود بن محمود بن محمد كاشانى\r\nاز بزرگترين دانشمندانى است كه در قرن نهم هجرى در حكمت و رياضيات و فلك و نجوم و علوم ديگر اشتهار يافت . ولادت او ظاهرا در قرن چهاردهم ميلادى در شهر كاشان ايران اتفاق افتاده است و مدتى در آن شهر اقامت مىكرد و سپس به جايى ديگر كوچ كرد ، و پس از آن به دعوت الغ بيگ شيعى كه به نام معين الدّين سلطان شاه حكومت مىكرد رهسپار سمرقند شد .\r\nبيشتر آثار خود را كه موجب و سبب معروفيت او شد همان‌جا به رشتهء تحرير در آورد .\r\nمؤلفان در تاريخ وفات او اختلاف دارند ، برخى وفات او را در حدود سال 1424 ميلادى و برخى در حدود سال 1436 ميلادى مىدانند .\r\nاستاد طوقان را عقيده بر اين است كه وفات او بايد در قرن پانزدهم ميلادى در سمرقند بعد از سال 1421 ميلادى اتفاق افتاده باشد و اين همان سالى است كه رصدخانهء سمرقند در آن ايجاد گرديد .\r\n\r\n\r\n","description":"","footnote":"\r\n( 1 ) . هدايت طلاب به دانش اسطرلاب ص 35 ، ابو الفضل نبئ ، نشر آستان قدس رضوى ، 1371 ش .\r\n","page_name":" 71 ","page_number":71},
  {"content":"\r\n\r\nولى تهرانى صاحب الذريعهء با تأكيد مىگويد كه وفات كاشانى در سال 832 هجرى بوده و او را در عداد مصنفان شيعه ياد كرده و از او به عنوان حكيم و رياضيدان و منجم مطلع و برجسته نام برده است . « 1 »\r\nبا آنكه كاشانى در باب رصد و زيج و در رياضيات شهرت بسيارى داشت و موقعيت علمى او قابل تقدير و ستايش بوده ، باز درعين‌حال در كتاب‌هاى تراجم و تاريخ حق او به خوبى ادا نشده بلكه نسبت به او نيز مثل بسيارى از متفكران برجستهء ديگر كم‌توجهى شده است .\r\nكاشانى از دانشمندانى است كه الغ بيگ را تشويق كرد و توجه او را به رياضيات و فلك‌شناسى معطوف داشت .\r\nوى يكى از آن سه نفرى است كه به كوشش‌هاى خود در زمينه‌هاى رياضى و فلكى شهرت يافته‌اند و عبارت بودند از :\r\nغياث الدّين كاشانى ، صلاح الدّين موسى ، معروف به قاضىزادهء رومى و على قوشچى ، كه هر سه در رصدخانهء سمرقند كار مىكردند و بنا به خواهش الغ بيگ به امور مربوط به رصدخانه و زيج پرداختند ؛ ولى گفته‌اند كه غياث الدّين كاشانى در همان اوقات كه تازه رصدخانه بنا شده بود وفات كرد و قاضىزادهء رومى هم پيش از اتمام رصدخانه بمرد و به فرمان الغ بيگ ، على قوشچى مأمور تكميل اين كار شد .\r\nاين رصدخانه ( رصدخانهء سمرقند ) يكى از عجايب زمان خود بود چون از عظيم‌ترين ابزارها گرفته تا دقيق‌ترين آلات را در آنجا فراهم آورده بودند .\r\nكاشانى در هيئت نيز شهرت داشت و كسوف‌هايى را كه در سال‌هاى 809 و 810 و 811 هجرى اتفاق افتاد همو رصدگيرى كرده بود .\r\n\r\n\r\n","description":"","footnote":"\r\n( 1 ) . الذريعة ، ج 1 ، ص 72 .\r\n","page_name":" 72 ","page_number":72},
  {"content":"\r\n\r\nاو را تأليفاتى به فارسى و عربى است . برخى از تأليفات فارسى او عبارتند از :\r\n1 . كتاب زيج خاقانى در تكميل ايلخانى ، كه در اين كتاب زيج ايلخانى تأليف خواجهء طوسى را تصحيح كرده است و در زيج خاقانى در جدول‌هاى نجومى كه رصدكنندگان در مراغه تحت نظر خواجهء طوسى فراهم كرده بودند دقت‌هايى به عمل آورده است . به‌علاوه براهين رياضى و دلايل فلكى را كه در زيجهاى پيشين سابقه نداشت در يك جا گردآورده و به الغ بيگ اهدا كرده است .\r\n2 . جام جمشيد ، كه تهرانى در الذريعة از آن ياد كرده است .\r\nبرخى از مؤلفات او به عربى عبارتند از :\r\n3 . الابعاد و الاجرام ، كه تهرانى آن را در الذريعة نام برده و اوّلش چنين است : « الحمد للّه الذى رفع السماء به غير عمد . . . » . نسخه‌هاى از اين كتاب در بين كتاب‌هاى موقوفه بر مدرسهء فاضل خان در مشهد ، خراسان موجود است كه در سال 859 هجرى يعنى كمى پس از وفات مؤلف آن ، نوشته شده است .\r\n4 . زيج التسهيلات كه تهرانى در الذريعة از آن نام برده است .\r\n5 . نزهة الحدائق ، تهرانى و طوقان هر دو از اين كتاب نام برده‌اند و موضوع آن بحث در كيفيت استعمال و به كار بردن يكى از ابزارهاى رصدى است كه آن را طبق المناطق مىناميدند ، اين كتاب را براى رصدخانهء سمرقند نوشت و گويند كه با همان وسيله و ابزار مىتوانستند تقويم سيارات و عرض آنها ، همچنين دورى سيارات را در حال كسوف و خسوف تشخيص دهند و از ديگر امور مربوط به كسوف و خسوف آگاهى يابند . اين رساله در 818 ق نگارش يافته است .\r\n6 . رسالة سلم السماء ، كه در آن از ابعاد اجرام سخن رفته و بحث شده\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nاست .\r\n7 . رسالة المحيطية ، تهرانى و طوقان هر دو از اين كتاب ياد كرده‌اند و در اين رساله از كيفيت تعيين نسبت محيط دائره به قطر بحث شده است .\r\nطوقان از اسميت چنين آورده است كه اين نسبت به درجه‌اى نزديك به واقع است كه هيچ‌كس پيش از او آن را بيان نداشته است . همچنين اسميت اعتراف مىكند كه مسلمانان در عصر كاشانى بر اروپاييان در اتخاذ و عمل به روش اعشارى پيشى داشتند و به‌طور كامل بر كسور اعشارى آگاه بودند .\r\n8 . رسالة الجيب و الوتر در هندسه ، مؤلف در كتاب خود مفتاح الحساب گويد : اين كار بر پيشينيان مشكل بود ، به‌طورى كه صاحب المجسطى گفته است راهى براى دانستن آن در دست نيست .\r\n9 . مفتاح الحساب ، تهرانى و طوقان از اين كتاب نام برده‌اند و طوقان كتاب مفتاح الحساب را از مهم‌ترين كتابهاى كاشانى مىداند زيرا در اين كتاب به حل برخى از مسائل حسابى و اكتشافاتى جديد در اين زمينه نايل آمده است و صالح زكى صاحب آثار باقيه اين كتاب را آخرين كتاب مبسوطى مىداند كه توسط رياضيدانان شرقى نوشته شده است و صاحب كشف الظنون در مورد آن گفته است كه مؤلف از راه قوانين حسابى به مرحلهء نهايى و حقيقى اعمال هندسى دست‌يافت . اين كتاب مشتمل بر يك مقدمه و پنج مقاله است ، مقالهء اوّل در حساب صحيح ، مقالهء دوم در حساب كسرى ، مقالهء سوم در حساب منجمان ، مقالهء چهارم در مساحت و مقالهء پنجم در استخراج مجهولات است و اين كتاب مفيدى است كه با اين عبارت آغاز مىشود : « الحمد للّه توحد بابداع الآحاد . . . » . اين كتاب را براى الغ بيگ تأليف كرد و سپس آن را مختصر كرد و تلخيص المفتاح\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nناميد . برخى از دانشمندان همين كتاب تلخيص را شرح كرده‌اند . « 1 »\r\n10 . استخراج حبيب درجة واحدة كه در ذيل مفتاح الحساب و با شرح قاضىزادهء رومى برچغمينى به سال 1360 هجرى قمرى در تهران به چاپ رسيده است . « 2 »\r\nمحيط طباطبايى چنين مىنويسد : جمشيد پسر مسعود بن محمود بن محمد طبيب از مردم كاشان بود . تاريخ تولد او را از روى قرينه و قياس مىتوان بدست آورد . وى در سال 810 ه - ق چنان‌كه خود در زيج تسهيلات اشاره كرده ، براى استخراج اوساط قمر در كاشان خسوفى را رصد مىكرد و در حدود 827 كه نامهء تاريخى خويش را براى پدر به كاشان مىنوشته مانند مرد كم‌تجربه و جوانى از خود سخن مىگويد ، و از مرگ او كه در 832 ه - ق واقع شده است ديگران مانند يك قسم ناكامى و حادثهء بىموقعى ياد كرده‌اند بنابراين مىتوان چنين پنداشت كه در حدود 790 ه - ق به دنيا آمده باشد .\r\nغياث الدّين در آغاز عمر چون ذوق وافر و استعداد مخصوص خارق‌العاده براى آموختن دروس رياضى داشت از تعقيب دانش پزشكى كه پيشهء خاندانى او بود چشم‌پوشيده در پى آموختن رياضى رفت . در دورهء فرمانروايى خانان مغول كار ستاره‌شناسى و آموختن رياضى و نجوم در ايران رواج فوق‌العاده داشت و گواه اين معنى چند نوبت رصد كواكب ، تدوين چند زيج معتبر و تأليف صدها كتاب و رساله راجع به هيئت و احكام نجوم در آن عصر\r\n\r\n\r\n","description":"","footnote":"\r\n( 1 ) . كشف الظنون ، ج 2 ، ص 479 . در اين ترجمه بر نوشتهء استاد طوقان در كتاب پرارزش خود تراث العرب العلمى ، صص 402 ، 404 ، 406 ، 408 اعتماد كرده و به الذريعة ، ج 1 ، ص 72 نيز رجوع كرده‌ام .\r\n( 2 ) . الذريعة ، ج 1 ، ص 21 ، فلاسفه شيعه ، ص 389 .\r\n","page_name":" 75 ","page_number":75},
  {"content":"\r\n\r\nاست . گمان نرود كه اين نهضت علمى نتيجه دانش‌دوستى و فضل‌پرستى سران آن قوم بيابانى بوده است بلكه بيشتر با موهوم‌پرستى و اعتقاد تاتارها به غيب گويى و تأثير نجوم و عوامل نهفتهء ديگر در زندگانى ، پيوستگى داشته است .\r\nپيش از غياث الدّين جمشيد ، زيج ايلخانى توسط خواجه نصير الدّين طوسى تصنيف شده بود ولى چون ناقص بود و احتياج به تكميل و جرح و تعديل داشت اين امر غياث الدّين را به تكميل هيئت و رياضى براى تصحيح زيج ايلخانى مصمم گردانيد وى در نامهء خود كه به پدرش نوشته است از نقص زيج ايلخانى چنين سخن مىراند : « . . . مولانا بدر الدّين نقل كرده بود كه گفته : در رصد مراغه طلبه بودم مع هذا در زيج ايلخانى چند جا ناقص است ، از نقصان علم و فكر و ذهن ايشان است ، و اگر در بعضى مواضع اندك خدشهء هست امثال مولانا بدر الدّين آن را نمىداند و آنجا كه او مىگويد غلط است راست و در غايت خوبى است ، تفاوتى كه حال از او معلوم مىشود به واسطهء تفاوت سنين است كه از آن مدت تاكنون واقع شده . . . » .\r\nغياث الدّين در مقدمهء مفتاح الحساب مىگويد : « نيازمندترين مردم به آمرزش خدا ، جمشيد پسر مسعود بن محمد پزشك كاشى كه ملقب به غياث است و خدا روزگارش را نيك گرداند ، مىگويد : پس از آنكه در اعمال حساب و قوانين هندسه ممارست نمودم تا آنكه به حقايق آن رسيدم و به دقايق آن پى بردم ، و از مسائل سخت و دشوار رياضى پرده برداشته اشكالات آن را حل كردم و قواعد و قوانين تازه‌اى در آن استنباط نموده ، آنچه را كه استخراج آن براى ديگران بسيار دشوار بود استخراج كردم و زيج خاقانى را در تكميل زيج ايلخانى پرداختم . . . » .\r\nهمچنين در نسخهء زيج فارسى او كه فعلا در كتابخانهء آستانهء رضوى\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nهست و به گمان نگارنده شايد « زيج تسهيلات » باشد كه در مقدمهء مفتاح الحساب از آن نام برده ، چنين مىگويد : « سه خسوف رصد كرديم در بلدهء كاشان و اوساط قمر از آن استخراج كرديم . . . امّا وسط خسوف سوم در شب هجدهم شهريورماه قديم سنة ست و سبعين و سبعمائه يزدجردى ( 776 يزدجردى - 809 - 810 ه ) بوده . »\r\nغياث الدّين جمشيد به رهبرى بخت يا معرفى قاضىزاده و به رهنمايى آثار علمى خود از كاشان به سمرقند رفت . با وجود اينكه در نامهء خود مىنويسد پيش از عزيمت به سمرقند همواره در كنج خانه مىزيسته ، در فصل مساحت مقرنس از مفتاح الحساب اظهار مىكند كه در عمارات كهنهء اصفهان چنان و چنين ديده است و اين خود مىنمايد كه به اصفهان نيز سفر كرده است ، و معين الدّين خواهرزادهء وى كه يكى از رياضىدانان معروف عصر بود با او در سفر سمرقند همراهى داشت و چنان كه نوشته‌اند الغ بيگ هر دو را از كاشان به درگاه خود خواسته بود .\r\nغياث الدّين نتيجهء اعمال رصدى را كه در كاشان براى تصحيح و رفع نواقص زيج ايلخانى انجام داده بود در زيجى مدون ساخت و به مناسبت شهرت ميرزا شاهرخ ، پدر الغ بيك به « خاقان » مطلق ، در مقابل اشتهار تيمور به صاحبقران ، آن را زيج خاقانى نام داد و به الغ بيك تقديم كرد .\r\nنسخهء از اين زيج كه در 816 ه - ق نوشته شده است اكنون در كتابخانهء ديوان هند لندن محفوظ است و ازاين‌رو مىتوان استنباط كرد كه غياث الدّين در فاصله 812 - 816 ه - ق به سمرقند رفته است و گمان نمىرود كه اين تاريخ زودتر از 815 باشد . چون عدهء قريب هفتاد تن از رياضىدانان و ستاره‌شناسان درگاه الغ بيك گردآمده بودند و هريك از اينان در بوم و بر خويش نام و شهرتى\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nداشتند و براى جاه و مقامى افزونتر به سمرقند آمده بودند ، غالبا فضلاى تازه را به محك امتحان مىزدند تا معلوم شود سزاوار نزديكى بدان درگاه هستند يا نه ؟\r\nغياث الدّين با وجود شهرت پيشين كه سبب احضار او به سمرقند شده بود ، از اين آزمايش و رسيدگى بر كنار نماند و به قرار معمول در مجالس و محافل متعدد مورد امتحان‌هاى مختلف قرار گرفت ، و چنان‌كه در نامهء خود اين قسمت را به تفصيل به پدرش نوشته از هر نوبت آزمايش كامياب و سرافراز بيرون آمده ، مورد لطف و مرحمت مخصوص الغ بيك واقع شد و پس از آن غالبا در مجلس يا هنگام گردش مانند حوزهء درس و مدرسه طرف محاوره و پرسش و پاسخ ميرزا بود و پس از قاضىزاده كه به حكم سبقت زمانى و تقاضاى مرتبهء استادى اميرزاده بر همه‌كس برترى داشت ، غياث الدّين بر ساير دانشمندان تقدم يافت .\r\nدر نتيجهء تشويق‌هاى مادى و معنوى ، گلبن خاطرش شكفتن آغاز نهاد و پيوسته موضوع‌هاى تازه و مسائل شگرف و رسالات بديع در هيئت و رياضى از ذهن وقاد او پديد مىآمد . در سال 818 ه - ق آلت رصد تازه‌اى به نام « طبق المناطق » اختراع كرد و دربارهء چگونگى عمل بدان و يك آلت ديگرى كه پيش از آن به نام « لوح اتصالات » براى برخى اعمال رصدى ساخته بود ، رسالهء جامع و مفيدى موسوم به « نزهة الحدائق » نوشت و پس از آنكه مطالب و فوائد آن را در سال 829 ه - ق تكميل كرد ، آلت « طبق المناطق » را به درخواست دوستان خويش به مناسبت نام خود جمشيد ، به « جام جم » موسوم ساخت ولى چنان‌كه خود هم پيش‌بينى كرده بود نام تازه بر آن اسم قديم چيرگى نيافت و همان يكى در خاطره‌ها باقى ماند .\r\nالغ بيك آن انديشهء ديرينه را كه راجع به رصد جديد كواكب داشت در سال 823 ه - ق به‌موقع عمل درآورد و در شمال سمرقند قدرى مايل به‌سوى\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nخاور بر فراز تپهء « كوهك » كه اكنون تپهء « چوپان‌آتا » نام دارد ، رصدخانه‌اى بنياد نهاد . خواند مير آغاز ساختمان آن را در 824 و مير خواند در 825 و نويسندگان اروپايى در 832 نوشته‌اند ، ولى 823 كه عبد الرزاق سمرقندى در مطلع السعدين گفته است به نظر بهتر و درست‌تر مىآيد . طرح و نقشهء رصدخانه را غياث الدّين جمشيد فراهم آورد و پس از تصويب الغ بيك آنچه مربوط به ساختمان بود به وسيلهء اسماعيل نامى انجام مىگرفت و آنچه از مقولهء آلات رصد محسوب مىشد ، بناى رصد سه مرتبه يا سه آشيانه داشت كه متدرجا باكمال دقت علمى و استوارى از نظر معمارى بالا مىرفت و در تاريخى كه غياث الدّين به پدر خويش نامه مىنوشته و آن بعد از 824 است كه عماد نظامى مشهدى شرح تجنيس حساب خود را در آن سال تأليف كرده است . مقدار پانصد تومان كه دست‌كم با پانصد هزار ريال سيم برابرى مىكرده است در آن مصالح به كار رفته و هنوز به جايى نرسيده بود . غياث الدّين در همين اثنا از كار رصد شخصى نيز فراغت نداشت و زيج تسهيلات خود را در سمرقند تدوين مىكرد ، چه در آنجا به رصد الغ بيك هم اشاره دارد و در جايى از آن مىگويد : « اگر عمر وفا كند و دولت پادشاه جهان ياور گردد ، رصد باقى كواكب بكنيم و بر آن زيجى وضع مىكنيم ان‌شاءاللّه تعالى » . چنان‌كه ركن الدّين پسر شرف آملى از معاصران غياث الدّين در ديباچهء زيج جامع سعيدى مىگويد : رصد تازه در سال 830 آغاز گشت و در ابتداى عمل به گفتار خود غياث و اقرار الغ بيك در ديباچهء زيج جديد سلطانى يا گوركانى سرپرستى و ادارهء رصدخانه و دستيارى ميرزا در كار استخراج ، با غياث الدّين بوده است و ديگرى با وى در اين افتخار شركت نداشت . همين موضوع آتش حسد را در دل فضلاى بىفضيلت برافروخته عاقبت داغ جوانمرگى غياث را بر دل ياران او گذاشت . چنان‌كه از سياق‌نامهء وى به پدرش معلوم مىشود\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nغالبا كارهاى او مورد اعتراض و اشكال‌تراشى همكاران حسدپيشه و رياضىدانان كوتاه انديشه بود . هر نظرى كه غياث الدّين مىآورد و هر كارى كه مىكرد فورا هدف تير ملامت و انتقاد همكاران خود مىشد . و الغ بيك چون فريفتهء نجوم و رصد بود به سخن‌چينى و بدگويى حسودان دربارهء غياث نمىپرداخت ولى سرانجام تحت تأثير بدگويى قرار گرفت و بدين سبب غياث در پايان كار رصدخانه يا در آغاز آن مورد بىلطفى واقع شد ، و بدين‌ترتيب رصد سمرقند با سرگذشت خواجه نصير الدّين طوسى بانى رصد مراغه بىشباهت نبوده است .\r\nغياث الدّين در اواخر نامه‌اى كه به پدرش نوشته است گويى مىخواهد عذر حقيقت‌گويى و عدم موافقت با نظريات ديگران را كه با مبادى علمى سازگار نبوده است بخواهد و راجع به اختلاف‌نظر خود با الغ بيك چنين مىنويسد : « . . . و واقع كه استنباطات لطيفه مىفرمايند كه هيچ خدشه در آن نيست و اگر در بعضى نكته‌اى است كه در خاطر اين بندگان نمىنشيند بر آن مباحثه مىشود و اگر غلط از اين طرف باشد روشن مىشود و اگر از آن طرف ، فى الحال مسلم مىدارند . . . » به‌هرحال چنان‌كه الغ بيك در ديباچهء زيج مىگويد ، غياث الدّين جمشيد كه در كار رصد نخستين دستيار او بود در همان آغاز شروع به كار درگذشت . تاريخ وفات غياث را كاتب نسخهء زيج خطى تأليف او كه اكنون در كتابخانهء آستانهء قدس رضوى محفوظ است و به حدس نگارنده شايد « زيج تسهيلات » باشد در حاشيهء صفحهء دوم آن چنين آورده است : « توفى المولى المخدوم الاعظم غياث الملة و الدّين جمشيد ، طيب اللّه مضجعه و طاب ثراه و جعل الجنة مأواه و مثواه ، و هو مصنف هذا الزيج فى صباح يوم الاربعاء تاسع عشر من رمضان سنة 832 هجرية خارج بلدة سمرقند بموضع رصد » . آقاى عبد العلى اكتايى مدير كتابخانهء مزبور از روى كهنگى خط نسخه و خصوصيات عبارتى كه نوشته شده\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nتشخيص داده‌اند كه نويسندهء آن يكى از نزديكان و متشرفين به حضور غياث الدّين بوده است و شايد اين اتفاق در حين تحرير زيج رخ داده و در حاشيه يادداشت كرده باشد ، بنابراين غياث الدّين جمشيد در بامداد روز چهارشنبه نوزدهم رمضان سال 832 ه - ق در رصدخانهء بيرون شهر سمرقند درگذشته است و بعيد نيست قبرى كه اكنون بر فراز تپهء « چوپان آتا » به يك آدم موهوم افسانه‌اى نسبت مىدهند آرامگاه غياث الدّين باشد . پس آنچه در كتاب شاهد صادق و به پيروى از آن در منتظم ناصرى راجع به مرگ غياث در سال 840 نوشته شده است علاوه بر آنكه با نوشتهء حاشيهء زيج كه قدمت آن قابل انكار نيست موافقت ندارد با اظهار الغ بيك در مقدمهء زيج گوركانى كه به سال 841 پرداخته است نيز مخالفت دارد و مانند سال 919 كه كاتب چلبى براى تاريخ وفات او در ذيل نام « سلم السماء » در كشف الظنون ذكر كرده است بىاساس و خطاست .\r\n\r\nآثار غياث الدّين\r\n1 . زيج خاقانى ، غياث الدّين چنان‌كه در ديباچهء مفتاح الحساب مىگويد جداول زيج ايلخانى را دوباره استخراج كرد و هرچه را از كارهاى ستاره شناسان استنباط نمود بر آن افزود و به صورت زيج خاقانى درآورد و چيزهايى را در آن وارد كرد كه در زيج ديگرى نبود . تا اين اواخر گمان مىرفت كه زيج خاقانى شايد همان زيج گوركانى يا الغ بيكى باشد چه در پشت بعضى از نسخه‌هاى خطى اين زيج نام زيج خاقانى نوشته بودند ولى اين مطلب براى صاحبان اطلاع ، با وجود عدم اطلاع از وجود زيج خاقانى در كتابخانه‌ها ، مسلم بود كه زيج خاقانى جز زيج گوركانى است و آن مانند نوبر بوستان فكر غياث الدّين بشمار مىآمده است ، و خود او در كتاب مفتاح الحساب كه پيش از 830 يعنى پيش از شروع به رصد سمرقند تأليف كرده است از زيج خاقانى در\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nمقدمهء نام كتابهايش مانند تأليف مستقلى نام مىبرد . ملا عبد العلى بيرجندى از منجمان معروف اوايل قرن دهم هجرى در ضمن مطالب شرحى مبسوط و گرانبها كه بر زيج جديد سلطانى نوشته است از زيج خاقانى نام مىبرد و نقل و استشهاد مىكند . با وجود اين چون نسخه‌اى از آن در دست نبود و سهوا به برخى نسخه‌هاى زيج جديد سلطانى نام زيج خاقانى داده بودند براى برخى ترديد نظر و خلط موضوعى پيدا مىشد تا آنكه نسخهء ناقصى از يك زيج خطى تأليف غياث الدّين كه در كتابخانهء آستانهء رضوى محفوظ مانده ، نظر مدير محقق كتابخانه را جلب كرد و به نگارنده نوشتند كه به علاقهء برخى از عبارات ظن آن مىرود كه همين زيج ناقص زيج خاقانى باشد ولى در ضمن جستجوهايى ديگر معلوم گشت نسخه‌اى از زيج خاقانى كه در 816 نوشته شده است در كتابخانهء ديوان هند لندن هست و مشتمل بر شش مقاله است . متأسفانه فهرست چاپى كتابخانه « ديوان هند » بدست نيامد و ناگزير به نقل آنچه در فهرست كتابخانهء « بودلى » ضمن ذكر زيج گوركانى راجع به اين اثر نفيس ناياب نوشته شده است اكتفا مىكند : « نخستين متن جداول زيج گوركانى را جمشيد پسر مسعود بن محمد پزشك كاشانى معروف به غياث ترتيب داد و زيج الغ بيك يا زيج خاقانى نام نهاد كه نسخهء از آن در كتابخانهء ديوان هند به شمارهء 430 ( در شش مقاله مؤرخ به سال 816 هجرى ) محفوظ است . اين جداول مورد تجديدنظر قرار گرفت و در رصدخانهء سمرقند از 823 تا 841 از نو رسيدگى شد ، و نتيجهء آن به نام زيج جديد سلطانى موسوم گشت اين زيج جديد در يك نسخه از كتابخانهء ديوان هند به نام زيج خاقانى ثبت شده است » عجالتا بيش از اين راجع به زيج خاقانى اطلاعى در دست ما نيست .\r\n2 . زيج تسهيلات ، غياث در ديباچهء مفتاح الحساب پس از ذكر زيج\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nخاقانى چنين مىگويد : و زيج تسهيلات را نيز وضع كردم با جداول پراكنده‌اى » .\r\nاز اين زيج هنوز در آثار سلف جز در همين مورد نام و نشانى نيافته‌ايم و نگارنده نتوانسته است نسخهء زيج خطى كتابخانهء آستانه را مطالعه كند . از سياق اطلاعاتى كه از نامهء فاضلانهء آقاى اكتايى مدير كتابخانهء مزبور به دست آورد چنين انديشيد كه زيج خطى شمارهء 102 بخش رياضى از فهرست تأليفى آقاى اكتايى بايد قسمتى از همان زيج تسهيلات باشد . اينك يك قسمت از نامهء ايشان را كه راجع به همين موضوع است در اينجا عينا نقل مىكند : اين نسخهء فارسى است و به خط نسخ 22 سطرى در 30 صفحه هر صفحه به طول 25 و به عرض 5 / 19 سانتيمتر نوشته شده است و متأسفانه صدر و ذيل آن افتاده و ناقص است و بدين جمله آغاز شده است : « فصل ششم در تسهيل تقويم كواكب و عروض آنها امّا در آفتاب به مركز از جدول بعد از اوج برداريم » و به جملهء زير هم به پايان رسيده است : « امّا اگر خواهند كه به افق حس معلوم كنند اختلاف منظر كلى آن كوكب حاصل بايد كرد و آن ارتفاع حقيقى از كوكب باشد در وقت بودن آن كوكب بر افق حس به آن ارتفاع طالع استخراج كنيم و مضمون اين فصل هم در هيچ زيج نديده‌ايم » . افتادگى و نقصان نسخه با بىاطلاعى از زيج خاقانى كه استاد در ديباچهء مفتاح الحساب ياد كرده دشوار داشته است كه اين نسخه را همان زيج خاقانى بدانيم . ليك مدعى تشخيص اين نسخه را به زيج خاقانى به دعواى ايهامى كه در جمله آخر نسخه است : « و مضمون اين فصل هم در هيچ زيج نديده‌ايم » با در نظر گرفتن جملهء كه در توصيف زيج خاقانى در مفتاح الحساب نوشته شده است : « و جمعت فيه جميع ما استنبطت من اعمال المنجمين ممّا لا تأتى فى زيج آخر » دليل هم عجالتا بر رد نداريم . از زمان تدوين اين زيج هم اطلاعى نداريم و عبارات زير شايد براى كسى موجب حدس و تخمين زمان\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nتدوين اين زيج يا بدست آوردن نكته‌هاى ديگر باشد : « در صفحهء 4 : سه خسوف رصد كرديم در بلدهء كاشان و اوساط قمر از آن استخراج كرديم ، تا آنجا كه گويد :\r\nامّا وسط خسوف سوم در شب هجدهم شهريورماه قديم سنهء ست و سبعين سبعمائة يزدجردى بود » ، « در صفحهء 6 : اگر عمر وفا كند و دولت پادشاه جهان ياور گردد رصد باقى كواكب بكنيم و بر آن زيجى وضع كنيم ان‌شاءاللّه تعالى » ، « در صفحهء 7 : و بحسب رصد الغ بيك » ، « در صفحه 9 : واضح باشد كه حضرت مصنف غاية تعديل شمس را كه . . . « 1 » است از اوج شمس در مبدأ سال هشتصد و چهل و يك هجرى كه مبدأ حركات اوساط از آنجا نهاده است كم كرده است » .\r\n( پايان سخنان آقاى اكتايى ) از چند جمله كه مدير فاضل كتابخانه در نامهء خويش ايراد كرده است نويسندهء اين سطور توانست اين اطلاعات را بدست آورد و تا اين اندازه به مطلب پى ببرد :\r\nاوّلا آنچه از صفحهء 4 نقل شده است مىرساند كه مؤلف اين زيج از مردم كاشان بوده است و بنابراين غياث الدّين يا معين الدّين است و علاوه بر آنكه در حاشيهء اين زيج به مؤلف آن غياث الدّين تصريح شده است تاكنون در جايى ديده نشده است كه تأليفى را در زيج به معين الدّين نسبت داده باشند پس در انتساب آن به غياث مجال ترديدى نيست . ثانيا اين نسخه به قرينهء عباراتى كه از دو صفحهء 6 و 7 آن نقل شده بايد پس از سال 823 كه الغ بيك دست به كار رصد زده است تأليف شده است و در صورتى كه نسخهء خطى از زيج خاقانى كه در سال 816 نوشته شده موجود است نمىتوان اين نسخه را زيج خاقانى محسوب داشت . ثالثا آغاز فصل ششم كه ابتداى نسخه ناقص است چنين شروع مىشود ، « در تسهيل تقويم كواكب و عروض آنها » و اين عبارت ذهن را متوجه به « زيج\r\n\r\n\r\n","description":"","footnote":"\r\n( 1 ) . در اينجا كلمهء ناخوانا بود .\r\n","page_name":" 84 ","page_number":84},
  {"content":"\r\n\r\nتسهيلات » مىكند .\r\nرابعا آنچه از صفحهء 9 نسخه نقل شد نبايد ذهن را به بعد از سال 841 براى تعيين تاريخ تأليف آن متوجه سازد ، زيرا اختيار مبدأ سالى براى آنكه مبدأ حركات اوساط را از آنجا حساب كنند مستلزم آن نمىشود كه اين سال پيش از موقع اختيار يا مقارن آن باشد بلكه يكى از سالهاى آينده را نيز مىتوان اختيار كرد .\r\nخامسا چون فعلا به اصل نسخه دسترس نيست تا از سياق عبارت منقول از صفحهء 9 آن استنباط نمايد كه منظور نويسندهء زيج از مصنف كيست ؟ آيا اشاره به كارهاى الغ بيك دارد و يا آنكه متن زيج آميخته به شرحى است كه شارح در آن به غياث اشاره مىكند ؟\r\n3 . « سلّم السماء » غياث الدّين در ديباچهء كتاب مفتاح الحساب پس از ذكر زيجهاى خود مىگويد : « رساله‌هاى ديگرى تصنيف نمودم مانند رسالهء موسوم به سلم السماء در حل اشكالى كه براى پيشينيان در ابعاد و اجرام رخ داده بود » .\r\nاين رساله مشتمل بر هفت مقاله و يك خاتمه است و خود مؤلف در ديباچهء آن سبب تأليف را چنين مىنويسد : « نيازمندترين مردم خدا به آمرزش و بخشش او جمشيد پسر مسعود بن محمود طبيب كاشى ملقب به غياث چنين مىگويد كه :\r\nچون به مطالعهء كتاب‌هاى رياضى و مباحث هيئت و سماويات به ويژه مسألهء ابعاد فلكها و استخراج انصاف قطرها پرداختم ديدم صاحبان فن در اين باب اختلافهايى دارند چنان‌كه بيشتر ايشان افلاك را به ترتيب مشهور اثبات كرده و فلك ناهيد را زير فلك خورشيد تعيين نموده‌اند ، و برخى پنداشته‌اند كه فلك زهره بر فراز فلك شمس است و دليل بر آن آورده‌اند كه در مجسطى دورى بين فلك مايل قمر و مقعر فلك خورشيد را طورى معين ساخته است كه براى ثخن و\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nستبرى دو فلك زهره و عطارد كافى نيست چه رسد بدانكه فاصلهء ميان محدب جوزهر قمر و مقعر فلك شمس گنجايش آن دو را داشته باشد ، با وجود اين به مقادير نيمه قطرهاى كواكب التفاتى نداشته ، در صورتى كه مسافت همهء آنها از نيمهء قطر يا شعاع عالم كون و فساد به اندازهء ده هزار و دويست و بيست و هفت فرسخ بيشتر است و دورترين بعد هر كوكبى را همانا نزديك‌ترين بعد كوكبى كه بر فراز آن واقع شده است گرفته‌اند . مدتى بود كه خود را به حل اين اشكال وادار كرده بودم و به اينكه گره از اين موضوع گشاده شود مشعوف بودم ، پس از خداوند مشكل‌گشا يارى جستم كه آنچه در اين باب مقرون به صواب است به من الهام كند و مرا به راه راست هدايت نمايد ، و به اعمال حسابى براى استنباط اين بعدها سرگرم گشتم ، و تقويم قمر و عرض آن را به همان تاريخ وقوع دو خسوفى كه بطلميوس در مجسطى آورده استخراج نمودم تا قطر قمر را بدست آوردم و حساب را باز از سر گرفتم و دقت كامل نمودم كه حتى يك ثالثه هم از نظر نيفتد ، و به كسورى رسيدم كه پيش از اين در استخراج عرض قمر هنگام آن دو خسوف بدان التفاتى نداشتند و آنها را به حساب آوردم تا آنكه به اندازهء بعدهاى فلك عطارد و فلك زهره راه يافتم ، و آن مقدار بازمانده كه ثخن جوزهر قمر بوده ، ديگر نيازى به تغيير نظم افلاك نباشد . پس اين رساله را در باب استخراج بعدهاى كواكب و نيمه قطرهاى آنها و اندازهء اجرام بدون سهل‌انگارى در محاسبه نوشتم تا براى دوستان يادبودى و براى خردمندان رهنمايى باشد و آن را « سلم السماء » نام نهادم .\r\nرسالهء سلم السماء در پايان كتاب شرح قاضىزاده بر ملخص جغمينى به چاپ رسيده است و نسخه‌هاى خطى متعدد از آن در دست است . آقاى اكتايى مدير كتابخانهء آستانهء رضوى در ضمن نامهء خود به نگارنده از وجود رساله‌اى به\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nنام « رسالهء كماليه » در آن كتابخانه اطلاع داده ، نوشته‌اند : چنان‌كه از مقدمهء آن معلوم مىشود غياث الدّين اين رساله را به نام كمال الدّين محمود وزير تأليف كرده است و اين نام را با نام كمال الدّين محمود از وزراى دورهء تيمورى كه در دستور الوزراء خواند مير صفحهء 343 وارد است يكى دانسته‌اند از وصف اجمالى كه از مقدمه و مقالات آن رساله شده است و عباراتى كه از آغاز و انجام آن نقل گرديده است چنين معلوم مىشود كه اين رسالهء كماليه كه تاريخ تأليف آن را در 809 تشخيص داده‌اند بايد همان رسالهء سلم السماء باشد و به جهت نامعلومى آن را به دو اسم خوانده‌اند .\r\n4 . محيطيه ، غياث الدّين جمشيد رسالهء محيطيه را در باب استخراج نسبت ما بين محيط دايره و قطر كه در اين زمان آن را به حرف يونانى « پى » مىنمايند تأليف كرده است . نسخهء اصلى آن به خط مؤلف در كتابخانهء آستانهء قدس رضوى محفوظ است و گواه صحت انتساب آن ، شرحى است كه شيخ بهائى در پشت آن نسخه به خط دست خويش نوشته است ، بدين مضمون : الرسالة المحيطية و هى نسخة الاصل به خط مؤلفها المولى الاجل الافضل بطلميوس زمانه مولانا غياث الدّين جمشيد الكاشى طاب ثراه ، حرره الفقير بهاء الدّين محمد العاملى » ، و در بالاى اين عبارت ، چنان‌كه آقاى اكتايى نوشته‌اند ، امضاى شيخ بهائى به خط طغرا كه معروف خط شناسان است ديده مىشود . اين نسخه ابتدا در كتابخانهء صفويه بوده است و در سال 1145 ه - ق به وسيلهء نادر شاه از اصفهان به مشهد انتقال يافته وارد كتابخانهء آستانه شده است . نسخه به خط نسخ و داراى 58 صفحهء 21 سطرى به اندازهء 25 * 15 سانتيمتر است ، و آغاز آن چنين است :\r\n« الحمد للّه العالم بنسبة القطر الى المحيط . . . » .\r\n5 . رساله وتر و جيب : غياث در ديباچهء مفتاح آن را چنين وصف\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nمىكند : « رسالهء وتر و جيب در استخراج آن دو براى يك‌سوم قوسى كه وتر و جيب آن معلوم باشد و اين موضوع نيز از آن چيزهايى است كه براى پيشينيان بس دشوار بوده چنان‌كه بطلميوس هم در مجسطى گفته : براى بدست آوردن آن راهى در دست نيست » . در حاشيهء مفتاح الحساب چاپى براى عبارت متن چنين نوشته شده است : « جيب يك درجه را تا مرتبهء نهم از راه جبر و مقابله به غير مسائل ششگانهء معروف باكمال دقت و صحت استخراج نمود امّا توفيق اتمام رساله را براى كوتاهى عمرش نيافت ، و فيلسوف دانشمند قاضىزاده پس از آن كه استخراج او را رؤيت نموده رسالهء مشروحى نوشت كه در اين مجلد وارد است » . متأسفانه كاتب اصل يا ناشر نسخهء چاپى به وعدهء خود وفا نكرده است و در پايان مفتاح الحساب چاپى از آن رساله فعلا نشانى نيست ، ولى در پايان كتاب شرح قاضىزاده بر ملخص چغمينى آنچه را از قلم قاضىزاده در اين باب تحرير يافته به چاپ رسانيده‌اند . با وجود تصريح غياث الدّين در ديباچهء مفتاح ديگر نمىتوان باور كرد كه غياث الدّين رساله را به پايان نياورده ، ناقص گذارده باشد . به‌هرحال آنچه امروز به اين نام در دست است همان رسالهء تحريرى قاضىزاده است كه در ديباچهء آن چنين مىنويسد : « اين رساله‌اى است در استخراج جيب يك درجه كه براساس قواعدى از هندسه و حساب قرار گرفته است كه آنها را برادر ارجمند و يكتاى روزگار خويش جمشيد پسر مسعود پزشك ملقب به غياث به الهام دريافته است . سرآمدن فن رياضى و كسانى كه پيوسته در اين كار مىكوشند با آنكه شمارهء ايشان بسيار و وسائل كار آنها فراوان بود ، پيرامون پژوهش اين موضوع نرفته‌اند و به راه‌هاى تقريبى براى تدقيق آن اكتفا كرده‌اند تا جايى كه برخى از رياضىدانان گفته‌اند : براى يافتن وتر ثلث قوسى كه وتر آن معلوم است راهى نيست . امّا چون در سخن او ( غياث الدّين )\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nايجازى است كه از حد لغز هم گذشته ، و تصرفاتى ديده مىشود كه از كثرت تعقيد راه فهم را بربسته ، و به جايى رسيده است كه به راهنمايى نياز پيدا كرده است ، بر من از راه دوستى واجب آمد كه آنچه را كه او گفته ، شرح و بسط بدهم و هرچه را پوشيده گذارده بازنمايم و دشوارى آن را هموار سازم و تصرفات وى را بيان ساخته بر مقدمات آن برهان آورم تا سود آن براى همه‌كس باشد و نتيجهء آن پراكنده گردد . . . » . پس از مقدمهء دوم قدرى از اصطلاحات و قواعد جبرى مىگويد و آنگاه در پايان تعريف مقترنات از مسائل جبر چنين مىگويد : « اين شش مسأله‌اى است كه دانشمندان متقدم و متأخر بدان اكتفا كرده‌اند و چگونگى استخراج مجهول را پس از آنكه معادله به يكى از اين شش صورت درمىآيد بيان كرده‌اند و به واسطهء دشوارى و پيچيدگى به معادلات ديگرى نپرداخته‌اند ، زيرا كم اتفاق مىافتد كه مسائل جبرى به غير آنها منتهى گردد ، مگر اينكه برخى از متأخران مسائلى را كه نزديك به مسائل ششگانه معروف است در آثار خود متعرض شده‌اند و گفته‌اند كه مولى شرف الدّين محمد بن مسعود مسعودى راه استخراج مجهول ( شىء ) را در نوزده مسأله ديگر بيان كرده است ، در صورتى كه گاهى مسأله‌اى به غير معادلات ششگانه منجر گردد ، بسا اتفاق مىافتد كسانى كه در حساب زبردست هستند از برخى صور و موارد راهى براى استخراج مجهول از روى حدس صائب و نظر باريك‌بين مىيابند . . . » . پس از بيان مقدمات ديگر آن راهى را كه غياث الدّين براى استخراج مجهولات درجهء سوم به بالا انديشيده است نقل مىكند ، و در اينجاست كه دانشجويان قديم هنگام آموختن اين رساله با نبوغ و استعداد خارق‌العادهء غياث الدّين در فن رياضى اندك آشنايى يافته ، نسبت به نام او علاقهء خاصى پيدا مىكردند . ( از مجلهء آموزش و پرورش وزارت فرهنگ سال 10 ، شمارهء 3 ، ص 1 تا 8 ، مقالهء آقاى محيط طباطبايى ، و ايضا سال\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n10 شمارهء 4 ، ص 17 تا 24 ) . صاحب ريحانة الادب آثار و مؤلفات غياث الدّين جمشيد با به ترتيب زير آورده است . « 1 »\r\n1 . الابعاد و الاجرام ، كه يك نسخه از آن در ضمن كتب موقوفهء فاضل خان ، مشهد مقدس هست .\r\n2 . استخراج جيب درجة واحدة .\r\n3 . الحاقات العشرة بذيل نزهة الحدائق ، كه با خود كتاب نزهة الحدائق در ايران چاپ شده است .\r\n4 . تفسير القرآن ، كه به تفسير جمشيد معروف است ، دربارهء اين تفسير و نسبت آن به غياث الدّين جمشيد اقوال گوناگونى است . ( رجوع به ريحانة الادب ، ج 3 ، ص 165 شود ) .\r\n5 . تلخيص المفتاح ، كه ملخص مفتاح الحساب تأليف خود اوست .\r\n6 . تنوير المصباح فى شرح تلخيص المفتاح ( كتاب مذكور ) .\r\n7 . جام جمشيد ، كه نام ديگر آن طبق المناطق است ، و آن آلتى از اختراعاتت خود اوست ، و كتاب نزهة الحدائق را نيز در مورد همين آلت نوشته است .\r\n8 . زيج التسهيلات .\r\n9 . زيج خاقانى ، كه در تكميل زيج ايلخانى خواجه نصير طوسى تأليف كرد .\r\n10 . محيطيه ( رسالهء محيطيه ) .\r\n11 . مفتاح الحساب .\r\n\r\n\r\n","description":"","footnote":"\r\n( 1 ) . اين فهرست شامل آثارى است كه آقاى محيط طباطبايى مشروحا ذكر كرده‌اند و قبل از اين نقل شد .\r\n","page_name":" 90 ","page_number":90},
  {"content":"\r\n\r\n12 . نزهة الحدائق .\r\n( از ريحانة الادب ، ج 3 ، ص 165 و 166 ) دو تصنيف زير نيز در معجم المؤلفين و مقالهء آقاى محيط طباطبائى آمده است :\r\n13 . رسالة الجيب و الوتر .\r\n14 . رسالة سلم السماء .\r\nتصنيف زير نيز به او نسبت داده شده است :\r\n15 . نوادر سمرقند . در مجلهء آموزش و پرورش ( سال 10 شمارهء 4 ص 55 تا 60 ) قسمتى از همين نسخهء نوادر سمرقند نقل شده است . « 1 »\r\nگفتنى است در سال 1379 ش كنگره بزرگداشت غياث الدّين جمشيد كاشى در سمرقند و كاشان برگزار گرديد ، و در پى آن در شهر قم ، به تاريخ 22 آبان 1379 ، مركز مطالعات و پژوهش‌هاى فلكى نجومى نيز همايشى دراين‌باره بر پا نمود و تعدادى از پژوهشگران داخلى و خارجى و گروهى از مردم در آن شركت كردند .\r\nپروفسوريان پ‌هوخندانگ ، از استادان دانشكده رياضى ، دانشگاه اتروخت هلند كارگاه اسطرلاب دائر نمود ، كيت اين اسطرلاب نمونه ساده‌شده‌اى مشابه يكى از قديمىترين اسطرلاب‌هاى موجود است ، يعنى اسطرلاب برنجى ابو محمّد ، حامد بن خضر خجندى ( م 390 ق ) رياضىدان و منجم ايرانى كه در سال 374 ق در بغداد ساخته است . ساختار رياضى اين اسطرلاب مبتنى بر تسطيح كره آسمان ، از قطب جنوب آسمان بر صفحه‌اى موازى با صفحه استواى آسمانى است . كيت اسطرلاب شامل چهار جزء است .\r\n1 . عنكبوت : ( كه روى برگهء شفاف تصوير شده است ) اين عنكبوت\r\n\r\n\r\n","description":"","footnote":"\r\n( 1 ) . ديگر از آثار او « بحثى با سيد شريف جرجانى » است . * لغت‌نامه ( دهخدا ) ماده غياث الدّين .\r\n","page_name":" 91 ","page_number":91},
  {"content":"\r\n\r\nهمانند آنچه در اسطرلاب خجندى وجود دارد شامل تسطيح دائرةالبروج و 33 ستاره مربوط به اسطرلاب است ، موقعيت ستارگان براى سال 2000 م محاسبه و تصحيح شده است .\r\n2 . صفحه : ( براى عرض جغرافياى 37 درجه شمالى ) با حجره كه به 360 درجه تقسيم شده ، همچنين كرسى ، حلقه ، تسطيح نقطه‌ها و دايره‌ها در آسمان ، نقطه سياه در مركز ، قطب شمال آسمان ، مدارهاى رأس السرطان ، استواى آسمانى ، رأس الجدى دايره فلق و شفق كه 18 درجه زير افق است ، و بخش بزرگى از افق ، جهت‌هاى شرق ، شمال و غرب روى افق ديده مىشود ، مقنطرات دايره‌هاى تقريبا هم مراكز 10 ، 20 . . . 80 درجه بالاى افق هستند ، سمت الرأس نقطه درست بالاى سر ناظر ( 90 درجه بالاى افق ) است ، روى صفحه همچنين بخش‌هايى از دايره‌هاى سمت يا دايره‌هاى هم‌جهت بين افق و دايره ارتفاع 80 درجه ديده مىشود ، دايره‌هاى سمت ده درجه به ده درجه رسم شده‌اند و شمارهء آنها در محل برخوردشان با افق نوشته شده است .\r\n3 . پشت اسطرلاب : در اين نمونه بسيار ساده‌شده پشت اسطرلاب تنها داراى مقياسى براى اندازه‌گيرى ارتفاع خورشيد يا ستارگان است .\r\n4 . عضاده : داراى دو روزنه ديد و يك شاخص است ، اين جزء اسطرلاب حول مركز صفحهء پشتى مىچرخد و به كمك آن مىتوان ارتفاع ستارگان ( كه در حالت قائم اسطرلاب از درون دو روزنه ديده مىشود ) يا خورشيد را ( در حالتى كه دايرهء روشن پرتوهاى گذرنده از روزنه بالايى ، روى روزنه پايينى مىافتد ) اندازه گرفت .\r\nبا دانستن موقعيت خورشيد روى دايرةالبروج در روز مورد نظر ، از اسطرلاب مىتوان براى تعيين وقت محلى و نيز به عنوان قطب‌نما استفاده كرد ،\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nموقعيت تقريبى خورشيد را مىتوان به اين ترتيب ( با خطاى كمتر از 3 درجه ) تعيين كرد ، خورشيد در طول سال 12 برج را مىپيمايد و در هر برج با سرعت تقريبى يك درجه در هر روز حركت مىكند .\r\nبراى هر روز خاص مىتوان موقعيت خورشيد را روى عنكبوت مشخّص كرد ، و چنانچه در صبح يا بعد از ظهر رصد شود ارتفاع خورشيد را مىتوان به كمك عضاده تعيين كرد ، و مىتوان عنكبوت را چنان تنظيم كرد كه موقعيت درست صورت‌هاى فلكى را نسبت به افق نشان دهد ، با استفاده از دايره‌هاى سمت مىتوان سمت خورشيد را خواند ، با چرخاندن عنكبوت مىتوان فاصلهء زمانى بين لحظه رصد و لحظه غروب يا ظهر ، يا طلوع آفتاب را يافت .\r\nبراى استفاده از اين روش در شب بايد به‌جاى خورشيد يكى از 33 ستاره‌اى كه تصويرش روى عنكبوت هست به كار گرفت ، و موقعيت خورشيد روى دايره فلق و شفق آغاز فلق و پايان شفق را مشخّص مىكند ، اسطرلاب در احكام نجوم هم كاربردهاى فراوان دارد مثل تعيين طالع يا نقطه‌اى در حال طلوع دايرةالبروج بر افق شرقى .\r\n\r\nاسطرلاب غياث الدّين\r\nيكى ديگر از سخنرانان همايش غياث الدّين جمشيد كاشانى درباره اسطرلاب غياث الدّين به نام « جام جمشيدى » سخنرانى كرد و گفت در متون كهن اسطرلاب را با نام جام جم مىشناختند . و لغت يونانى اسطرلاب كم‌كم جانشين آن گشته ، و چون پيشينيان بيشتر از اين وسيله در جهت افلاك استفاده مىكردند لغت اسطرلاب يعنى ترازوى آفتاب بر آن نهادند ، چنان‌كه امير خسرو دراين‌باره سروده است :\r\n به يونانى « اسطر » ترازو بود * كه در سكه‌اى عدل‌ساز او بود \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n و گر معنىاش بازپرسى ز « لاب » * بود او به گفتار روم آفتاب »\r\nپس آنگه مراد از سطرلاب جست * ترازوى خورشيد بايد درست \r\nحمزة بن حسن اصفهانى ( سدهء 4 ) در تاريخ اصفهان نيز اسطرلاب را ستاره‌ياب دانسته است .\r\nمرحوم غياث الدّين جمشيد كاشانى با توجه به اسطرلاب‌هاى آن زمان وسيله‌اى به نام « طبق المناطق » ابداع كرد و در كتابى شامل دو باب دربارهء آن توضيحاتى داد ، باب اوّل در چگونگى ساختمان آن ، و باب دوم در چگونگى استفاده از آن . كاشانى حالت يك صفحه بودن اسطرلاب را تكامل بخشيد و بر آن چند صفحه در نظر گرفت و در هر صفحه مقنطراتى مناسب عرضهاى مختلف در نظر گرفت ازاين‌رو واژهء طبق المناطق را بر آن انتخاب كرد ، لذا بايد بارى هر منطقه از صفحه‌اى مخصوص آن منطقه استفاده كرد و صفحات را تغيير داد ، و اگر گزاف نگوييم با پيشرفت زمان و استفاده از وسائل و ابزار الكترونيك رايانهء امروزى همان اسطرلاب و طبق الناطق جمشيد كاشانى است كه با تعويض ديسكت ، هارد ، سىدى و . . . مىتوان برنامه‌ها را تغيير داد ، و شايد فردا همين وسيلهء رايانه كه ديروز طبق المناطق بود به وسيله‌اى جديد بدل گردد كه كارايى آن فرامرز تصور امروز ما باشد .\r\nبارى با ابداعات و نوآورىهايى كه غياث الدّين در اسطرلاب به وجود آورد بايد گفت : « رنسانس » دوران اسطرلاب بود ، امّا دوستانش با اصرار زياد از او خواستند كه طبق المناطق را به نام خودش بگذارد يعنى جام جم سرانجام نام جام جمشيد را بر آن نهاد و بعد از آن نام جام جمشيدى بر آن شهرت يافت . و اسطرلابى كه در سال 1059 ق ساخته شده تاريخ ساخت آن را با شعر چنين بيان كرده است :\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n بهر تاريخش خرد گفتا بگو * « جام جمشيدى » شد اسطرلاب ما \r\nشايان ذكر است ، در وجه تسميه اسطرلاب به جام جم گفته شده يكى از سرداران ايران كه دانشمند ستاره‌شناس و منجم با علاقه بود نام او « يم » كه پسوند « شيد » را طبق احترام بر آن آورده‌اند يمشيد يا جمشيد بوده و براى اختصار گاهى به نام جم از او ياد مىكردند ، اين شخص وسيله‌اى داشت به نام « جام يم » يا « جام جم » كه آن را جام جم ، جام جهان‌نما ، يا جام جهان‌بين و يا جام جمشيدى مىناميده‌اند ، چنان‌كه حافظ در اين مورد سروده است :\r\n در سفالين كاسهء رندان به خوارى منگريد * كاين حريفان خدمت جام جهان‌بين كرده‌اند\r\nگفتم اين جام جهان‌بين به تو كى داد حكيم * گفت آن روز كه اين گنبد مينا مىكرد \r\nحافظ در اين شعر اشاره به اسطرلاب‌هاى ساخته شده از نوع كاسه‌هاى سفالين كرده و در جاى ديگر با توجه به خطوط مقنطراتى آنها به عنوان خط ساغر سروده است :\r\n هرآن‌كه راز دوعالم ز خط ساغر خواند * رموز جام جم از نقش خاك ره دانست \r\n\r\n","description":"","footnote":"","page_name":" 95 ","page_number":95},
  {"content":"\r\n\r\nنمونه كوچك اسطرلاب ساخته‌شده در كارگاه\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nرصدخانه سمرقند از راه انيميشن\r\nاز ديگر مهمانان خارجى همايش يادشده خانم دكتر ايوانه دسمپلونيوس از كشور هلند و داراى دكتراى تاريخ رياضيات و استاد دانشگاه هايدنبرگ آلمان بود ، وى ابتدا فيلمى با نام « آرامگاه خيالى غياث الدّين جمشيد كاشانى » ساخت كه در سالن پخش كند ، ايشان به سبب ساختن اين فيلم و نمايش آن در كنگره بزرگداشت غياث الدّين جمشيد كاشانى ( آبان 79 ، كاشان ) از سوى شهردار كاشان به عنوان شهروند افتخارى معرفى گرديد .\r\nتوضيح محتواى فيلم : خود غياث الدّين جمشيد گنبدها را به پنج نوع تقسيم كرده و در كتاب خود محاسبه سطح و حجم آنها را بيان داشته است .\r\nخانم دكتر ايوانه نحوه طراحى هريك از اين اقسام را در اين فيلم نمايش داده و نمونه واقعى آن را در سمرقند نشان مىدهد ، وى در بخش خيالى ديگرى از فيلم مىگويد : حيف است چنين شخصى آرامگاهى نداشته باشد و قبر او در سمرقند مجهول باشد ، لذا به عنوان آرامگاه را وى گنبدى خيالى به طريقه انيميشن نيز ساخته و تمام تزيينات آن را از امكنه سمرقند اخذ كرده است . اين آرامگاه را در نزديكى رصدخانه سمرقند ( كه بنايى سه‌طبقه بوده و الآن از بين رفته است ) طرّاحى كرده است . از جمله تصاويرى كه در اين فيلم به نمايش گذاشته شد مدرسه الغ بيك در سمرقند است كه كاشانى در آن درس خوانده است .\r\nآرامگاه قاضىزاده رومى ( اوّلين مدرس مدرسه الغ بيك ) در سمرقند ، گنبد كوچك قبر قاضىزاده رومى كه برطبق گنبد مدرسه الغ بيك طراحى شده ، و مدرسه طلاكارى سمرقند در ميدان ريگستان نزديك همان مدرسه ، و مسجد كلان در بخارا و مقبره امير تيمور و الغ بيك كه در يك جا مىباشند ، چهار منار در\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nبخارا و گنبد مجازى انيميشنى براى آرامگاه كاشانى به عنوان يكى از بزرگترين دانشمندان اسلامى ، تزيينات داخل گنبد و بنا از مدرسه طلاكارى نشأت گرفته شده و روش‌هاى ساخت اين گنبد مجازى از روش‌هاى كاشانى الهام گرفته شده است ، چنان‌كه نزد تيموريان رايج بود كه چند قبر در يك آرامگاه باشد در اين آرامگاه نيز چنين است . شكل پنجره‌ها شبيه به پنجره‌هاى مدرسه شيردار ( روبه‌روى مدرسه الغ بيك ) مىباشد ، آرامگاه نزديك رصدخانه سمرقند طراحى شده كه مدير و سازندهء آن كاشانى بوده است .\r\nكاشانى در نامه‌اى به پدرش راجع به رصدخانه و آلات آن و همكارانش در مدرسه الغ بيك مطالبى را بيان داشته است .\r\nرصدخانه داراى يك قوس سنگى 60 درجه به نام سدس فخرى مىباشد كه از روزنه‌اى آفتاب بر آن مىتابد . هزار سال پيش خجندى . ( ابو حامد بن خضر خجندى ) نظير آن را در شهر رى براى فخر الدوله ديلمى ساخته است كه 40 متر طول دارد و 11 متر آن در زمين است .\r\nشكل ظاهرى رصدخانه ( كه اكنون آثار مخروبهء آن باقى است ) با الهام از منابع معاصر كاشانى طراحى شده است ، سپس تصويرى از رصدخانه سمرقند در حال فعلى و قوس سنگى مدرج به دقيقهء آن در داخل گودالى تاريك نمايش داده شد .\r\nكاشانى با ساخت رصدخانه ، سمرقند را بزرگترين مركز علمى رصدشناسى قرار داد كه به مدت سى سال در آن رصد مىشد و نتايج آن در زيج الغ بيك ثبت شده است پنجره‌هاى مختلف رصدخانه مربوط به ثوابت و سياراتى است كه در مقابل هركدام قرار گرفته‌اند .\r\nاز ديگر شركت‌كنندگان در اين همايش دكتر ابو الفضل نبئى بود كه\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبزرگترين اسطرلاب ساخت خويش را به نمايش گذاشت و پيرامون آن شرح داد و سبب ساخت ، كاربرد و جزئيات آن را تشريح نمود .\r\nديگر شركت‌كنندگان عبارت بودند از جناب مهندس باقرى منجم و مترجم همايش ، جناب آقاى محمد رضا صياد كارشناس سخت‌كوش دانش نجوم و همچنين ساير استادان و فيزيكدانان و پژوهشگران و دانش‌پژوهان رسته نجوم و . . . « 1 »\r\n\r\nطراحى اسطرلاب\r\nنگارنده به سال 1384 ش كتاب اسطرلاب را در مدرسه علميه الهادى حوزه علميه قم تدريس نمود و به سال 1385 ش موفق به طراحى و ساخت آن گرديد ، ازاين‌رو مناسب است در اينجا اشاره‌اى مختصر و گذرا به طراحى و ساخت آن داشته باشيم .\r\nاسطرلاب چنان‌كه اشاره شد ابزارى است كه طبق قواعد تسطيح كره همه كره فضا و كره زمين در آن مسطح فرض مىشود و داراى چند صفحه ثابت و متحرك است صفحه‌هاى ثابت به نام مادر ( - امّ ) بر پايه عرض‌هاى مختلف كره زمين طراحى مىشوند و صفحه متحرك به نام شبكه يا عنكبوت شامل صورت‌هاى ستارگان نيمكره شمالى و يا جنوبى فضا روى صفحه ثابت نصب مىگردد .\r\nدر اين صفحه اگر ستارگان شمال داخل مدار منطقة البروج قرار گرفته باشند اسطرلاب را شمالى و چنانچه ستارگان جنوب داخل آن باشند اسطرلاب\r\n\r\n\r\n","description":"","footnote":"\r\n( 1 ) . ر ك ، مجله نجم ، پيش شماره ، شماره هشتم ، 8 آذر 1379 ش ، وابسته به مركز مطالعات و پژوهش‌هاى فلكى ، نجومى ، قم .\r\n","page_name":" 99 ","page_number":99},
  {"content":"\r\n\r\nرا جنوبى خوانند .\r\n\r\nرسم مدارات روى صفحه مادر\r\nچون ما در نيمكره شمالى زندگى داريم طبعا با ستارگان نيمكره شمالى بيشتر سروكار داريم ازاين‌رو قصد بر اين است كه براى عرض 35 درجه شمالى - كه به افق قم و تهران و ساير شهرهاى همعرض - كره زمين نيز مفيد خواهد بود - اسطرلابى طرح كنيم ، بنابراين دايره ا ، ب ، ج ، د ، به مركز ه ، رسم مىكنيم ، نام اين دايره مدار رأس جدى است ، در اين دايره قطر ا ، ه ، ج ، خط مشرق و مغرب ناميده مىشود ، و نيم قطر ( - شعاع ) د ، ه ، خط وسط سماء و نيم قطر ه ، ب ، خط وسط ارض خوانده مىشود .\r\nو چون بخواهيم مدار اوّل حمل و ميزان را رسم كنيم نخست : قوس د ، ز ، را مساوى ميل كلى ( تقريبا 5 / 23 درجه ) جدا كرده و با خط مستقيم نقطه ز ، را به نقطه الف وصل مىكنيم ، اين خط مستقيم بايد خط د ، ه ، را بر نقطه ح قطع نمايد سپس نقطه ه مركز پرگار قرار مىگيرد و به فاصله ه ، ح ، دايرهء ح ، ط ، ى ، ك ، رسم مىشود كه مدار رأس حمل و ميزان است .\r\nو چون بخواهيم مدار اوّل سرطان را رسم كنيم بايد خطّى مستقيم از مركز ه ، به ز ، رسم شود ، اين خط مدار حمل را در نقطه ط ، قطع مىكند ، بنابراين قوس ط ، ح ميل كلى ( 5 / 23 درجه ) در مدار حمل مىباشد ، آن‌گاه خط مستقيم ديگر از نقطه ك ، به ط ، وصل كرده كه خط ه ، د ، را بر نقطه ل ، قطع مىكند ، در اين هنگام نقطه ه ، را مركز پرگار قرار داده و به فاصله ه ، ل ، دايره ، ل ، س ، م رسم كرده كه نامش مدار رأس سرطان است .\r\nبنابراين در ساخت اسطرلاب سه دايره ( رأس جدى ، رأس حمل و رأس سرطان ) لازم و ضرورى است . البتّه مىتوان با روش مزبور مدارات ساير برجها\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nو حتى درجات آنها را نيز رسم نمود ، چنان كه در شكل زير مشاهده مىشود .\r\n\r\nرسم دايره افق و مقنطرات ارتفاع\r\nبعد از رسم مدارهاى اول جدى ، حمل و سرطان ، صفحه نسبتا بزرگترى را انتخاب كرده و خط وسط سماء يعنى خط ه ، د ، را امتداد داده از دايره رأس جدى خارج مىنماييم زيرا مركز دايره افق و برخى مقنطرات روى اين خطّ ( وسط آسمان ) قرار گرفته و از مدار جدى خارج مىشوند .\r\n1 . دايره افق : در شكل زير نقطه ك ( اوّل حمل ) را قطب تسطيح مىناميم و\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nهريك از دو قوس ك ، ز ، م ، ط ، را به اندازه عرض دلخواه ( مثلا 35 درجه ) فرض كرده و خطى مستقيم از نقطه ك به ط ، وصل كرده كه خط ه ، ب ، را در نقطه س ، قطع مىكند ، نيز خطى مستقيم از نقطه ك ، به ، ز ، وصل نموده و مستقيم ادامه تا به خط وسط سماء رسيده و در نقطه ل تلاقى كنند ، سپس فاصله بين ل ، س ، را نصف كرده كه طبعا به نقطه ع ، مىرسد ، آن‌گاه نقطه ع ، را مركز پرگار قرار داده و دايره‌اى به فاصله ع ، س ، رسم نموده كه بخشى از آن قوس ، م ، س ، ك مىباشد و بدين صورت دايره افق پديد مىآيد .\r\nنشانه درستى رسم افق اين است كه بايد بر دونقطه مدار حمل و تقاطع آن با خط مشرق و مغرب - يعنى دونقطه م ، ك ، - بگذرد ، و در غير اين صورت عمل صحيح نيست .\r\n2 . مقنطرات : بعد از رسم دايره افق مىتوان مقنطرات را يك درجه ، دو درجه ، سه درجه . . . ده درجه انتخاب نمود و همان روش دايره افق را به كار گرفت ، بنابراين اگر مقنطرات يك درجه يك درجه رسم شوند اسطرلاب را تامّ خوانند و اگر دو درجه دو درجه باشند نصفى و اگر سه درجه سه درجه رسم شوند ثلثى و . . . يعنى مثلا خمسى ، سدسى . . . عشرى .\r\nمثلا در اسطرلاب خمسى از نقطه ط پنج درجه بالاتر و از نقطه ز ، 5 درجه بالاتر به نقطه ى ، ر ، مىرسيم آن‌گاه از نقطه ك خطى مستقيم به ى و خط مستقيم ديگرى به نقطه ر ، و بالاتر رسم نموده تا به نقطه ص برسيم آن‌گاه فاصله بين ص و نقطه ف ( نقطه تقاطع خط ه ب و خط ك ، ى ) را دونيم نموده كه طبعا به نقطهء ق مىرسيم و آن را مركز پرگار قرار داده كه دايره ، ش ، ف ، ر ، مقنطره‌اى است كه از سطح افق پنج درجه ارتفاع دارد ، ساير مقنطرات نيز به همين شيوه پياده مىشود و چنانچه كار با دقت انجام شود مقنطره 55 درجه با دايره حمل و خط\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nوسط آسمان در يك نقطه تلاقى خواهند داشت . بنابراين شيوه عمل يكى است .\r\n3 . دايره فلق و شفق : مشهور آن است كه دايره فلق و شفق 18 درجه زير افق قرار دارد بر اين اساس اگر ما از نقطه ط ، و از نقطه ، ز ، 18 درجه پايين بياييم و به روش رسم دايره افق و مقطنرات عمل نماييم قوس فلق شفق زير قوس افق قرار خواهد گرفت .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\nطراحى منطقة البروج\r\nبراى طراحى دايره منقطة البروج روى صفحه عنكبوت يا شبكه دقّت در چند امر لازم است :\r\n1 . سه دايره مزبور يعنى مدار جدى ، حمل و سرطان و دو خط مشرق و مغرب و شمال و جنوب رسم مىشود ، خط شمال و جنوب به نوبه خود به دو بخش « وتد ارض - زمين » و « وتد سماء - ميخ و محور آسمان » تقسيم مىشود ، يعنى خط ه ، ب ، و خطّ ه ، د ، چنان‌كه گذشت .\r\n2 . فاصله بين مدار سرطان در خط وتد ارض و بين مدار جدى را از خط وتد سماء به دو نصف بخش مىكنيم و نقطه نصف را مركز پرگار قرار داده دايره‌اى رسم مىكنيم كه همان « منطقة البروج » باشد .\r\nاز نشانه‌هاى درستى عمل آن است كه نقطه مقعّر منطقة البروج با محدب ( - كوژ ) مدار سرطان - در خط وتد ارض - و نقطه محدب منقطة البروج با نقطه مقعّر ( - گودى ) مدار جدى - در خط وسط سماء تلاقى كنند ، مانند دايره ح ، ط ، ز ، م ، در شكل زير كه تلاقى آنها در نقطه ، ز ، و نقطه د ، مىباشد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nعمل ستارگان روى عنكبوت\r\nبر پايه حركت تقديمى محور زمين صورت ستارگان ثابت از برجهاى خود جدا شده‌اند مثلا برج حمل زير بخش ستارگان صورت حوت قرار گرفته و برج ثور ( - ارديبهشت ) زير بخش صورت ستارگان حمل و . . . بنابراين مقدار فاصله برجى ( - طولى ) ستارگان به‌طور منظم از صورتها جدا مىشوند تا يك دوره كامل كه تقريبا بيست و پنج هزار و هشتصد ( 25800 ) سال بگذرد و دوباره برج حمل و صورت ستارگان آن برهم منطبق شوند ، امّا اين جدايى تنها در طول ستارگان رخ مىدهد نه در عرض آنها ، يعنى عرض آنها تقريبا ثابت است ، ازاين‌رو مىتوان در معرفى ستارگان و پياده كردن آنها بر صفحه شبكه از دو مؤلفه عرض و صورت بهره گرفت و از برجها چشم پوشيد و خللى در نظم آنها پديد نخواهد آمد ، و براى همه زمانها كاربردى مىباشد .\r\nبارى دانشمندان از ديرباز ستارگان قدر اول و احيانا قدر دوم (  a  و  B  الفا و بتّا ) تا آنجا كه شبكه يك صفحه اسطرلاب شمالى گنجايش داشته آورده‌اند ، كه ما در اين نوشته با استفاده از كتاب استيعاب بيرونى و حذف طول به آنها اشاره مىكنيم :\r\n\r\n","description":"","footnote":"","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\nشكل زير ستارگان شبكه را نمايش مىدهد .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nدواير سموت\r\nدايره‌هاى سمت‌ها كه دواير ارتفاع نيز خوانده مىشوند ، دايره‌هايى هستند كه دايره افق را به نسبت مساوى تقسيم مىكنند و قطب آنها جانب سر و پاى ناظر مىباشند ، و چون بخواهيم آنها را روى صفحه مادر رسم كنيم از چند روش مىتوان بهره گرفت كه يكى از ساده‌ترين آنها چنين است .\r\n1 . دايره‌اى به مركز ، ه ، رسم كنيم و دو قطر مشرق و مغرب و شمال و جنوب آن را تعيين نماييم ، دايره افق را آن‌گونه كه گذشت نيز رسم نماييم و خطوط و مقنطرات را طبق عرض مورد نظر رسم كنيم و سمت رأس ( 2 ) آن‌ها را با حرف ، ص ، در نظر بگيريم .\r\n2 . از نقطه ، ك ، يا نقطه ، م ، خط مستقيمى به سمت رأس وصل كنيم ، سپس مركز پرگار را به‌گونه‌اى تنظيم كنيم كه خط دايره ما از سه نقطه ك ، ص ، م ، بگذرد ، و بدين صورت دايره اوّل سموت پديد مىآيد .\r\n3 . از مركز ه ، ده درجه ، ده درجه مثلا دايره افق را نشانه‌گذارى نموده و خطى مستقيم از ه به نشانه ( ده درجه مثلا ) وصل نماييم ، آن‌گاه ده درجه اوّل را با خط مستقيم به نقطه ص ، ( نقطه سمت رأس ) وصل كنيم . سپس مركز پرگار را چنين تنظيم مىكنيم كه خط دايرهء ما از سه نقطه سمت سر ( نقطه ص ) سمت پا ، ( نقطه ل ) و نقطه نشان ده درجه بگذرد ، براى درجه بيست نيز همين عمل را تكرار مىكنيم و . . . تا هشتاد درجه ، تأكيد مىشود نخست درجات از مركز ه ، جدا مىشوند و سپس دواير از مركز ص عبور مىكنند .\r\nگفتنى است خطى كه مركز پرگار بر آن قرار مىگيرد موازى خط مشرق و مغرب مىگردد و آن را خط « مراكز سموت » مىنامند . به شكل زير توجه شود :\r\n\r\n","description":"","footnote":"","page_name":" 108 ","page_number":108},
  {"content":"\r\n . \r\n","description":"","footnote":"","page_name":" 109 ","page_number":109},
  {"content":"\r\n\r\n4 . پس از حذف خطوط و دواير غير لازم صورت به شكل زير نموده مىشود .\r\n5 . بخش بالاى اسطرلاب به نام كرسى شامل سوراخ كه در وسط قرار گرفته حلقه و احيانا آرم و سازنده و تزيينات . . . و در حواشى دايره بزرگ گاهى آيات ، روايات و . . . به چشم مىخورد .\r\n\r\n","description":"","footnote":"","page_name":" 110 ","page_number":110},
  {"content":"\r\n . \r\n","description":"","footnote":"","page_name":" 111 ","page_number":111},
  {"content":"\r\n\r\n\r\nپشت اسطرلاب\r\nپشت صفحه ثابت اسطرلاب توسط خط مشرق و مغرب به دو بخش بالا و پايين تقسيم مىشود ، نيز قسمت بالا به‌وسيله خط نيمروز به دو قسم بخش مىشود در يك بخش خطوط و درجات سينوس‌ها ( جيوب ) و در بخش ديگر خطوط و درجات كسينوس‌ها ( جيوب تمام ) رسم مىشوند ، بخش پايين صفحه توسط خط نيمروز ( وسط سماء ) به دو بخش تقسيم مىشود در يك بخش تانژانت‌ها ( ظل اصابع ) رسم مىشوند و بخش ديگر را ظلّ اقدام به خود اختصاص مىدهند ، بنابراين هريك از چهار بخش پشت اسطرلاب به نود ( 90 ) درجه مساوى تقسيم مىشوند ازاين‌رو در بخش پايين خطوط مستقيم كه از مركز به محيط مىرسند را ساعات غير مساوى ( معوّج ) به حساب مىآورند ، زيرا روز در هر عرض از عرض‌هاى مختلف كره زمين به 12 بخش تقسيم مىشود خواه طول روز مثلا ده ساعت يا 14 ساعت باشد ، در فرض اوّل روز ده ساعته به 12 بخش تقسيم مىشود كه سهم هر بخش 50 دقيقه زمانى است و در فرض دوم هر بخش 70 دقيقه خواهد بود . بنابراين طول ساعات شب و روز مانند روزها در فصول مختلف متفاوت خواهد بود . بر خلاف ساعات مساوى . به شكل زير توجه شود .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nيكى ديگر از قطعات اسطرلاب « عضاده » نام دارد ، سوراخ واقع در مركز ( وسط ) آن توسط محور ساير قطعات را به همديگر وصل مىكند ، جزء ديگر عضاده دو « لبنه » ( خشت كوچك ) مربع شكل است و در وسط آنها سوراخ كوچكى است كه بيننده از داخل آنها به جرم فضايى نگريسته و نوك عضاده ارتفاع آن جرم را نشان مىدهد و . . . .\r\n\r\nقاضىزاده رومى ( م 840 ق )\r\nموسى بن محمد بن قاضى محمود رومى چلبى ، از مردم بروسه ، حكيم ، رياضىدان ، هيوى ، او به خراسان و ماوراءالنهر سفر كرد و به سال 811 در شيراز و سال 815 ق در سمرقند اقامت داشت ، و چون الغ بيك تأسيس رصدخانه سمرقند را به غياث الدّين جمشيد دستور داد و غياث الدّين به سال 832 قبل از اتمام رصدخانه وفات يافت ، قاضىزاده متصدى تكميل آن گرديد ، و پس از او ملا على قوشچى آن را اتمام نمود .\r\nآثار قاضىزاده عبارتند از :\r\n1 . شرح تذكره در هيئت ، زركلى گويد آن را در كتابخانه لورنزيانة در فلورانس ديدم كه به سال 811 در شيراز نوشته شده .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n2 . شرح اشكال التأسيس سمرقندى ، در هندسه كه آن را به سال 815 در سمرقند به انجام رسانيد .\r\n3 . حاشيه بر شرح هدايه .\r\n4 . شرح ملخص در هيئت « 1 » . اين كتاب در حوزه‌هاى دينى نجومى جزء كتب درسى بشمار مىرود و نگارنده از خدمت حضرت استاد گرانقدر علامه حسن‌زاده - مد ظلّه - فراگرفتم .\r\n\r\nالغ بيگ ( 796 ق / 1394 م - 853 ق / 1449 م )\r\nالغ بيگ كورگان فرزند ارشد شاهرخ و نوه امير تيمور كورگان ، فرمانرواى خراسان و شاهزاده هنرمند و هنرشناس تيمورى ، وى در سلطانيه از بطن گوهرشاد آغا ، زن هنردوست شاهرخ‌زاده شد .\r\nالغ بيگ در لشگركشى و دلاورى و فرمانروايى و پادشاهى طرفى چندان درخور نبست امّا در دانشورى ، هنرمندى و ديندارى و دانش‌دوستى ، هنرپرورى و گردآورى و تشويق و گرامى داشت عالمان دين ، هيئت ، نجوم ، هندسه و رياضى ، تاريخ‌نويسان ، شاعران و صوفيان ، و ساختن مسجد ، مدرسه ، خانقاه ، حمّام ، ترتيب رصد و ساختن رصدخانه ، تصنيف زيج نو ، به شايستگى نام‌آور گرديد وى در امور يادشده موفق بود و توانست حلقه علمى ، ادبى و هنرى خويش را بر پا سازد و دانشمندان علوم رياضى ، هندسه ، هيئت ، نجوم و الهيات ، و هنرمندان خطّاط ، تذهيب‌گر ، جلدساز و كتاب‌پرداز ، شاعران و عارفان را از چهارگوشه كشور به دربار خويش در سمرقند فراخواند ، و در اين مدت فقه ،\r\n\r\n\r\n","description":"","footnote":"\r\n( 1 ) . دهخدا ، لغت‌نامه ، ماده قاضىزاده .\r\n","page_name":" 114 ","page_number":114},
  {"content":"\r\n\r\nاصول ، معانى و بيان ، زبان ، رياضى ، هيئت و نجوم آموخت و قرآن مجيد را 6 ماهه از بر كرد ، ابيات بسيار به ياد سپرد و در هنر شاعرى خودى نمود ، امّا او بيش از هر چيز دلباخته هيئت و نجوم بود و اين دانش را نزد قاضىزاده رومى فراگرفت .\r\nدر سال 823 ق / 1420 م در شمال شرقى سمرقند ، در جايى كه پشتهء كوهك ناميده مىشد ، رصدخانه‌اى عظيم ساخت ، اين امر به همت غياث الدّين جمشيد كاشانى و به يارى قاضىزاده رومى ، معين الدّين كاشانى و علاء الدّين قوشچى - كه اين يك ( علاء الدّين قوشچى ) شاگرد الغ بيگ بشمار مىآمد و همواره الغ بيگ او را فرزند خطاب مىكرد - رصد بست و زيج جديدخانى يا كورگانى يا الغ‌بيگى را نوشت ، و در همان سال مادر خويش گوهرشاد خاتون را - كه از او نيز آثار خير بسيار در هرات و مشهد به‌جاى مانده است - براى مشاهده رصدخانه به سمرقند دعوت كرد .\r\nبازمانده رصدخانه الغ بيگ در 1326 ق / 1908 م در نزديكى سمرقند كشف شد . زيج الغ بيگ در جهان اسلام واپسين زيج بود و تا پيدايى دانش نجوم در غرب ، زيج ديگرى تصنيف نشد و همواره براساس آن ، تقويم استخراج مىگرديد ، متن زيج الغ بيگ به همت و تصحيح سديو در 1847 م و ترجمهء آن در 1853 م در پاريس منتشر شده است .\r\nالغ بيگ در سال 832 ق ، مسجد ، مدرسه ، خانقاه و حمامى نيز در سمرقند ساخت و روستاها و املاك بسيار بر آنها وقف كرد .\r\nظهير الدّين بابر ، بنيان‌گذار خاندان كورگانى ( مغول ) هند يك سدهء بعد ، چگونگى بناهاى ساخت الغ بيگ در سمرقند را به تفصيل گزارش كرده است .\r\nقاضىزاده رومى و الغ بيگ و غياث الدّين جمشيد در مدرسهء سمرقند\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nدرس مىگفته‌اند . « 1 »\r\nچهار سال پس از بناى مدرسه ، الغ بيگ رصدخانه‌اى در سه طبقه ساخت .\r\nامّا در اوايل قرن دهم / شانزدهم به تحريك فقهاى قشرى ، اين بنا ويران شد و به تدريج از ميان رفت . محل دقيق آن تا سال 1908 كه و . ل . وياتكين باستان‌شناس بقاياى آن را يافت ، معلوم نبود .\r\nمعلوم شد كه ، بر خلاف انتظار وياتكين ، آلت اصلى اين رصدخانه « سدس فخرى » بوده است نه ربع . خندقى به عرض تقريبى دو متر در امتداد نصف النهار بر تپه‌اى حفر شده بود و بخشى از قوس اين آلت در آن قرار داشت . بخشى از اين آلت كه باقىمانده ، و درون خندق قرار داشته ، متشكل از دو ديوار مرمرپوش است كه پنجاه و يك سانتيمتر از هم فاصل دارند .\r\nكاربرد اصلى سدس فخرى در تعيين ثابت‌هاى اصلى نجوم بود ، يعنى تمايل منطقة البروج نسبت به معدل النهار ، نقطهء اعتدال ربيعى ، طول سال اعتدالى و ثابت‌هاى ديگرى كه از رصد خورشيد به دست مىآيد . پس اين آلت براى رصد خورشيد عموما و رصد ماه و سيارات خصوصا ، ساخته شده بود ( يك قوس 60 [ براى اين كارها 
  ] كافى است ) . آلات ديگرى رصدخانه عبارت بود از يك ذات الحلق ، يك ربع ديوارى و يك شامله ( آلتى كه هم كار اسطرلاب را انجام مىداد و هم كار ربع را ) .\r\nبا استفاده از سدس فخرى در ظهر هر روز مىتوان ارتفاع نصف النهارى خورشيد ، فاصلهء آن از سمت الرأس و ميل آن را تعيين كرد ؛ و با استفاده از اين معلومات مىتوان عرض و تمايل دايرةالبروج را به دست آورد ، زيرا ميان عرض ،  u p  فاصله از سمت الرأس  ? ? ? z  ، و ميل  ? ? ? a  رابطهء معروف برقرار است . مثلا اگر 3\r\n\r\n\r\n","description":"","footnote":"\r\n( 1 ) . برگرفته از دائرةالمعارف بزرگ اسلامى ، ج 10 ، ص 36 ، ماده الغ بيگ .\r\n","page_name":" 116 ","page_number":116},
  {"content":"\r\n\r\nتمايل دايرةالبروج باشد ، فاصله از سمت الرأس در روز انقلاب صيفى برابر است با و در روز انقلاب شتوى برابر است با . و از اين دو معادله رابطهء به‌دست‌مىآيد . مقدار ، كه الغ بيگ براى تمايل دايرةالبروج به دست آورد ، فقط 23 با مقدار واقعى ( براى زمان او ) فرق داشت . وى عرض سمرقند را گرفته است .\r\nشعاع سدس فخرى رصدخانهء الغ بيگ 40 / 40 متر بوده ، و در نوع خود بزرگترين دستگاه در جهان بشمار مىآمد . روى قوس سدس تقسيماتى هست كه هر 2 / 70 سانتىمترش متناظر است با يك درجه ؛ هر 7 / 11 ميلى متر ( يا به صورت گرد شده ، 12 ميلىمتر ) متناظر است با يك دقيقه ؛ يك ميليمتر برابر است با 5 ثانيه ، و 4 / 0 ميليمتر برابر است با 2 ثانيه . به طريق تجربى معلوم شده است كه اگر رصدها در زمان نامحدود صورت گيرد و راصد آموزش كافى ديده باشد ، خطاى زاويه‌اى اين دستگاه را مىتوان بين 2 تا 5 ثانيه دانست . بنابراين انتخاب اندازهء دستگاه اصلى و تقسيمات كوچك آن با توجه به حدود خطاى زاويه‌اى صورت گرفته است .\r\nيكى از نتايج مهم فعاليت علمى الغ بيگ و مدرسهء او جداولى است كه به زيج الغ بيگ يا زيج گوركانى معروف است ( عنوان گوركان ، كه معنيش داماد [ چنگيز خان 
  ] است ، بر الغ بيگ نيز اطلاق مىشد ) . اين كتاب كه در اصل به زبان فارسى نوشته شده ، شامل يك بخش نظرى و نتايج رصدهايى است كه در رصدخانهء سمرقند صورت گرفته است ؛ بخش اخير شامل جداول محاسبهء تقويم ، جداول مثلثاتى ، جداول اوضاع ستارگان ، و صورتى از ستارگان است .\r\nپايهء جداول مثلثاتى تعيين سينوس زاويهء 1 با دقت بسيار زياد است . يكى از روش‌هاى حل اين مسئله از خود الغ بيگ و روش ديگر از غياث الدّين\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nجمشيد كاشانى است . هر دو روش به يك معادلهء جبرى درجهء سوم به صورت زير منتهى مىشوند :\r\nكه در آن . با حل اين معادلات به روش بديع تقريبات متوالى ، مقدار زير به دست مىآيد :\r\nالغ بيگ در جدولهاى مثلثاتى خود مقدار سينوس و تانژانت را به ازاى هر دقيقه افزايش تا 45 و به ازاى هر 5 دقيقه افزايش تا 90 به دست مىدهد . مقدار كتانژانت به ازاى هر درجه داده شده است . اگر مقادير سينوسها را براى زواياى خاص - مثلا 20 و 23 و 26 - با مقادير واقعى آنها مقايسه كنيم ، جدول زير به دست مىآيد :\r\nزاويه / مقدار الغ بيگ / مقدار واقعى\r\n20 342020142 / 0 342020143 / 0\r\n23 390731129 / 0 390731128 / 0\r\n26 438371148 / 0 438371148 / 0\r\nبررسى حركت سالانهء پنج سياره‌اى كه در زمان الغ بيگ شناخته شده بود ، و در جدول زير آمده است ، نيز بسيار جالب است :\r\nسياره / مقدار الغ بيگ / مقدار واقعى\r\nزحل / 121339 / 121336 ( دلامبر )\r\nمشترى / 302034 / 302031 ( دلامبر )\r\nمريخ / 1911715 / 1911710 ( لالاند )\r\nزهره / 2241732 / 2241730 ( لالاند )\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nعطارد / 534313 / 53433 ( لالاند )\r\nمىبينيم كه تفاوت ميان داده‌هاى الغ بيگ و داده‌هاى امروزى ، در مورد چهار سيارهء اوّل ، بين دو تا پنج ثانيه است .\r\nدر مورد عطارد اين اختلاف مقدارى بيشتر است - حد اكثر ده ثانيه - زيرا در ميان اين سيارات سرعت مدارى عطارد از همه بيشتر است . گذشته از آن ، خروج از مركز مدار آن 206 / 0 است - كه در مقايسه با خروج از مركز چهار سيارهء ديگر قابل ملاحظه است - و حال آنكه بيشترين فاصلهء زاويه‌اى عطارد از قرص خورشيد فقط در حدود 28 است . اين خصوصيات عطارد مشاهدهء آن را با چشم برهنه ناممكن مىسازد و در نتيجه تأثير سوئى بر دقت نتايج رصد مىگذارد . الغ بيگ مقدار حركت تقديمى سالانه را 4 / 51 تعيين كرد و حال آنكه مقدار واقعى آن 2 / 50 است .\r\nدر مورد مقاديرى كه الغ بيگ براى موضع ستارگان داده ، وضع تا اندازه‌اى فرق مىكند . صورت ستارگان الغ بيگ ، پس از صورت ابرخس در طول هفده قرن دومين صورت از نوع خود بود . اين صورت شامل 1018 ستاره است كه موضع بيشتر آنها عمدتا با رصدهايى كه در سمرقند صورت گرفته تعيين شده است ، و بقيه از رصدهايى كه پيش از سال 841 / 1437 انجام گرفته اخذ شده است .\r\nدستهء اخير از صور الكواكب عبد الرحمن صوفى گرفته شده ، كه او هم ظاهرا آن را از بطلميوس اقتباس كرده است . ازاين‌روست كه صورت ستارگان الغ بيگ اهميت بسيار دارد زيرا اساسا بديع است ، و درعين‌حال ، دست‌كم از لحاظ مختصاتى كه در آن به كار رفته ، تحت تأثير بطلميوس است .\r\nدر سال 1941 هيئتى به سرپرستى ت . ن . قرى نيازوف گور الغ بيگ را در مقبرهء « گورامير » در سمرقند كشف كرد . با وجود رسم اسلامى دفن مرده در كفن ،\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nجنازه الغ بيگ با لباس كامل در داخل يك گور سنگى قرار داشت ، و اين مطابق دستور شريعت است كه شهيد را بايد در لباس خودش دفن كنند . نشانه‌هاى مرگى خونين در روى اسكلت او نمودار بود : مهرهء سوم گردن به ضرب سلاح تيزى جدا شده بود ، به‌طورى كه بخشى اصلى بدن وقوس آن مهره كاملا قطع شده بود . ضربه ، كه از سمت چپ وارد شده بود ، گوشهء راست فك پايين و لبهء زيرين آن را هم بريده بود . « 1 »\r\n\r\nملا على قوشچى ( م 879 ق )\r\nعلاء الدّين ، على بن محمد ، معروف به ملا على قوشچى و فاضل قوشچى ، از مشاهير دانش‌هاى ، هيئت و نجوم ، رياضى ، هندسه ، كلام ، ادب مىباشد . وى نخست در سمرقند اغلب علوم متداول را فراگرفت ، سپس به كرمان رفت و پس از تكميل تحصيلات علمى به سمرقند بازگشت ، سلطان او را به تكميل رصدخانه سمرقند گماشت و او اين امر مهم را با موفقيت به پايان رساند ، او همچنين زيج الغ بيگ را كامل گردانيد .\r\nقوشچى پس از فوت الغ بيگ به تبريز كوچ كرد و مورد توجه اوزون حسن ( حك 873 - 882 ) كه از حكام آق‌قويونلو بود قرار گرفت ، وى مدتى نيز به مأموريت به استانبول رفت و رساله محمّديه را در علم حساب به نام سلطان محمد خان ثانى عثمانى ( حك 855 - 886 ق ) نوشت ، و سرانجام به استادى مدرسه اياصوفيه منصوب شد ، تأليفات او عبارتند از :\r\n\r\n\r\n","description":"","footnote":"\r\n( 1 ) . زندگىنامه علمى دانشمندان اسلامى ، بخش اوّل ، ص 248 ، شركت انتشارات علمى و فرهنگى ، چاپ اوّل ، 1365 ش .\r\n","page_name":" 120 ","page_number":120},
  {"content":"\r\n\r\n1 . حاشيه شرح كشاف تفتازانى .\r\n2 . شرح تجريد خواجه ، مشهور به شرح قوشچى كه در حوزه‌هاى دينى تدريس مىشده است .\r\n3 . العقود الزواهر فى تنظيم الجواهر ، در علم صرف .\r\n4 . محبوب الحمائل فى كشف المسائل .\r\n5 . هيئت فارسى كه همراه خلاصة الحساب چاپ شده ، و از كتب درسى ابتدايى حوزه‌هاى هيئت و نجوم بشمار مىآيد . نگارنده اين كتاب را از محضر حضرت علامه حسن‌زاده مدّ ظلّه العالى - فراگرفتم .\r\nقوشچى به سال 879 ق در استانبول درگذشت و در جوار قبر ابو ايوب انصارى به خاك سپرده شد . « 1 »\r\n\r\nسبط ماردينى ( 826 - 890 ق )\r\nبدر الدّين ، محمد بن احمد غزالى دمشقى ، معروف به سبط ماردينى ، منجم ، حاسب ، رياضىدان به سال 826 چشم به جهان گشود و در دمشق رشد و نما كرد و از دانشمندان بزرگ رياضى و نجوم گرديد ، آثار او عبارت‌اند از :\r\n1 . تحفة الاحباب فى علم الحساب .\r\n2 . جداول رسم المنحرفات على الحيطان ، در ميقات .\r\n3 . حاوى المختصرات فى الفحل بربع المقنطرات .\r\n4 . دقايق الحقائق ، حساب الدرج و الدقائق .\r\n5 . الدرّ المنثور فى العمل بربع الدستور .\r\n\r\n\r\n","description":"","footnote":"\r\n( 1 ) . برگرفته از لغت‌نامه دهخدا ، نقل از قاموس الاعلام و ريحانة الادب .\r\n","page_name":" 121 ","page_number":121},
  {"content":"\r\n\r\n6 . الفتحية فى الاعمال الحبيبة .\r\n7 . المواهب السّنية فى احكام الوصية .\r\n8 . القواعد المبدع .\r\n9 . كفاية القنوع ، در جبر و مقابله .\r\n10 . كشف الغوامض و اللمعة الشمسية ، و لفظ الجواهر فى تحديد الخطوط و الدوائر و الورقات فى العمل بربع الدائرة الموضوع عليه .\r\n11 . المقنطرات در فرائض .\r\n12 . هداية السائل الى الربع الكامل . « 1 »\r\n\r\nابن ماجد ( م قرن 9 ق / 15 م )\r\nشهاب الدّين احمد بن ماجد ، اهل نجد عربستان منجم و دريانورد .\r\nابن ماجد حرفه دريانوردى را به ارث برد . هم پدر و هم جدش « معلم » ( استاد دريانوردى ) بودند و هر دو به عنوان خبره در دريانوردى درياى سرخ كه مايهء وحشت ملاحان بوده ، نام‌بردار بوده‌اند . از ميان دريانوردان مسلمان قرون وسطى ، هيچ‌كدام در اطلاعات دست اوّل و تجارب شخصى در مورد درياى سرخ و اقيانوس هند از ابن ماجد فراتر نبوده‌اند . او تقريبا همهء راههاى دريايى از درياى سرخ به شرق افريقا و از شرق افريقا به چين را شناخت ، و مغرور از كاميابيهايش خود را « جانشين شيران » يا « شير ژيان دريا » مىخواند ( در حاوية الاختصار فى اصول علم البحار ، مورخ 866 / 1462 برگ 88 ) او در ميان دريانوردان مؤمن كه او را « شيخ ماجد » مىناميدند و پيش از رفتن به پاره‌اى\r\n\r\n\r\n","description":"","footnote":"\r\n( 1 ) . لغت‌نامه دهخدا ، ماده سبط ماردينى .\r\n","page_name":" 122 ","page_number":122},
  {"content":"\r\n\r\nسفرهاى دريايى فاتحه‌اى براى شادى روحش مىخواندند ، تبديل به افسانه‌اى شده بود .\r\nابن ماجد در آثار تعدادى از جغرافىدانان و اخترشناسان و دريانوردان مسلمان و يونانى مطالعه و ممارست شايانى داشت . او مطالعهء اين منابع را براى دريانوردان عرب لازم مىشمرد و خود آثار بطلميوس ، ابو الحسن مراكشى ، عبد الرحمن صوفى ، و خواجه نصير طوسى و ياقوت حموى و ابن سعيد و بتانى و ابن حوقل و الغ بيگ ، همچنين آثار سه ملاح عصر عباسى يعنى محمد بن شاذان ، سهل بن ابّان و ليث بن كهلان را خوانده بود و اين سه مؤلف اخير را از آن روى كه صرفا گردآورنده بوده‌اند ، رد مىكند . « 1 »\r\nابن ماجد خود دست‌كم سى و هشت اثر به نظم و نثر پديد آورده كه بيست و پنج اثر از آن ميان ، موجود است . در اين آثار او موضوعات متنوعى در زمينهء نجوم و دريانوردى مىنگارد از جمله منازل قمر ، ستارگانى كه با سى و هشت خان قطب‌نماى ملاحان انطباق دارند ؛ راههاى دريايى اقيانوس هند و عرض جغرافيايى بندرها ، پرندگانى كه نشانهء نزديك شدن به خشكىاند ، خطوط ساحلى و « ده جزيرهء بزرگ » اقيانوس هند ( عربستان ، ماداگاسكار ، سوماترا ، جاوه ، تايوان ، سيلان ، زنگبار ، بحرين ، ابن گاوان و سقوطرى ) و بررسى منظمى از مناطق ساحلى آسيا و افريقا ( كه در آن اطلاعات مفصل‌ترى از سواحل اقيانوس هند ، نسبت به سواحل مديترانه و درياى خزر هست ) مىدهد ؛ نيز دربارهء درياى سرخ ، سالهاى عربى ، قبطى ، بيزانسى و فارسى ، محاسبهء ارتفاع ستارهء قطبى از روى حداقل ارتفاعش از سطح افق ؛ سمت درست قبله ، پرتگاهها و چاله‌ها بويژه چاله‌هاى منتهى به دماغه‌ها در هنگام وزيدن بادهاى موسمى ، بعضى ستارگان\r\n\r\n\r\n","description":"","footnote":"\r\n( 1 ) . كتاب الفوائد ، اوراق 3 ب ، 4 الف ؛ مقايسه كنيد با فران ، همان اثر ، ص 229 - 223 .\r\n","page_name":" 123 ","page_number":123},
  {"content":"\r\n\r\nشمالى ، ماه‌هاى تقويم بيزانسى ، دستورالعمل‌هاى كلى براى دريانوردان ، تپه‌هاى دريايى يا جزيره‌نماها و ژرفناها ، علايم نزديك شدن به خشكى ، رصدهايى از صورتهاى فلكى يا بروج ( دلو ) و ستارگان تنها ( سهيل يا سمّاك رامح ) ، مجراها ( خط سيرهاى دريايى ) و دربارهء دريانوردان اروپايى بويژه پرتغالى كه در اقيانوس هند سير و سفر مىكرده‌اند . ابن ماجد علاوه بر اين‌ها تصحيح و تكميل كتابى به نام حجازيه را كه به هيئت رجز بوده و پدرش سروده بوده ، برعهده داشته است . « 1 »\r\nاز ميان همه آثار ابن ماجد ، كتاب الفوائد او ( مورخ 895 ق برابر با 1490 ميلادى ) بيشتر مورد اعتنا و علاقهء دريانوردان بوده است . در واقع دريانورد ترك سيدى على رئيس ( وفات : 1592 ) در طى اقامتش در بصره نسخه‌اى از اين كتاب همراه با حاويهء ابن ماجد و آثارى چند از معاصرش سليمان مهرى به دست آورده ، چه به گفتهء او دريانوردى در اقيانوس هند ، بدون اين آثار فوق‌العاده مشكل بوده است . يك محقق متجدد ، گابريل فران ، به حق كتاب الفوائد را « كليات اطلاعات نظرى و عملى مربوط به دريانوردى تا آن زمان » مىشمارد و « تلفيقى از علوم دريايى اواخر قرون وسطى » مىداند . فران ابن ماجد را نخستين محقق و مؤلفى مىداند كه در علوم دريايى به معناى جديدش كتاب نوشته است و مىافزايد كه قطع نظر از اشتباهات پرهيزناپذيرى كه در اندازه‌گيرى عرض جغرافيايى داشته ، توصيفش از درياى سرخ براى مقاصد دريانوردى ، تا آن زمان نظير نداشته است .\r\nكتاب الفوائد اين نكته را نيز روشن مىكند كه ابن ماجد فى الواقع قطب‌نماى دريانوردى را اختراع نكرده است ، هرچند كه ديگران اين اختراع را\r\n\r\n\r\n","description":"","footnote":"\r\n( 1 ) . همان‌جا ، ورق 78 الف - ب .\r\n","page_name":" 124 ","page_number":124},
  {"content":"\r\n\r\nبه او نسبت مىدهند . در اين كتاب ، در ورق 46 ب تصريح مىكند كه فقط سوزن ( مغناطيس ) را در جعبه تعبيه كرده است . ولى به‌هرحال مىبالد كه قطب‌نماى مورد استفادهء دريانوردان عرب در اقيانوس هند ، بسيار بهتر از قطب‌نمايى بوده كه همكاران مصرى يا مغربى ايشان به كار برده‌اند ، چه قطب‌نماى اعراب به‌جاى 16 بخش داراى 32 بخش بوده است . در جاى ديگر ادعا مىكند كه مصرىها و مغربىها نمىتوانند كشتىهاى عربى را برانند ، حال آنكه عربها به آسانى كشتىهاى مصرى و مغربى را مهار مىكرده‌اند .\r\nسفاليّهء ابن ماجد نيز لطف و اهميت خاصى دارد چه در ورق 46 الف پويشهاى فرنگان يا پرتغاليها را وصف مىكند ( البتّه لفظ فرنگان را براى همه اروپاييها به كار مىبرد ) . وى مىدانست كه پرتغاليها دماغهء اميدنيك را دور زده‌اند - اين واقعه در اواخر زندگى او صورت گرفت - و از دريانوردى پرتغاليها در اقيانوس هند نيز به‌خوبى اطلاع داشته است . او نوشته است كه فرنگان با گذر از « مدخل » كه بين « مغرب » و سفاله ( موزامبيك ) قرار داشته در سال 900 هجرى ( 1495 ميلادى ) به سواحل موزامبيك رسيده‌اند ، و به‌سوى هند پيش رفته‌اند .\r\nوى گزارش مفصل‌ترى نيز از بازگشت آنها به پرتغال ، از طريق زنگبار و از همان « مدخل فرنگان » و دومين سفر دريايى آنها در 906 هجرى ( 1501 ميلادى ) به هند مىدهد كه در آنجا ماندگار شده‌اند و براى خود خانه و زندگى تشكيل داده‌اند و با شاهان سامرى ( زموريان كرالا ) دوست شده‌اند .\r\nالمدخل مورد علاقهء وافر دريانوردان مسلمان بود كه گمان مىكردند يك كانال دريايى است كه در جنوب جبال قمر ( سرچشمهء نيل ) واقع است و اقيانوس هند را به اقيانوس اطلس مىپيوندند . طبق سنت بطلميوسى كل نيمكرهء جنوبى « سرزمين مجهول » و دنبالهء ساحل جنوبى آفريقا بود ؛ نقشه‌هاى عربى آن\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nعصر ، اقيانوس هند را به صورت يك درياچه نشان مىدهند كه با يك گذرگاه دريايى به اقيانوس آرام مىپيوندد و هيچ ربط و رابطه‌اى با اقيانوس اطلس ندارد .\r\nبيرونى يك كانال بين اقيانوس هند و « درياى ظلمات » - اقيانوس اطلس - قائل بود و آن را در جايى كه در جنوب سرچشمهء نيل است بين سفاله و دماغهء الرأسون ( شايد منطقهء جريان آگولاس بر روى نقشه‌هاى جديد ) قرار مىداد .\r\nابو الفداء قول او را در تقويم البلدان خود كه براى ابن ماجد نيز منبع شناخته شده‌اى بوده نقل مىكند و نظريهء پيشينيان خود را نظريه‌اى مىداند كه براثر موفقيت‌هاى « اشخاص مجرب » يعنى پرتغاليها به اثبات رسيده است .\r\nكاموئنس از ابن ماجد در  The Lusidas  ياد مىكند ، ولى يك مورخ جديدتر عرب ، به نام قطب الدّين النهروانى او را متهم مىكند كه در حال مستى ، اطلاعات درياشناسى خود را به رئيس فرنگان ( الاميلاندى - « آدميرال » ، درياسالار ) و اسكوداگاما داده و لذا اين شخص توانسته است از شرق افريقا به هند سفر كند . « 1 »\r\n\r\nجلال الدّين دوانى ( م 907 يا 908 ق )\r\nمحمد بن اسعد صديقى ، دوانى كازرونى ، حكيم ، متكلم ، رياضىدان ، هندسه‌دان ، منجم ، اديب ، منطقى ، شاعر ، عارف ، طبيب و متبحّر در همهء علوم زمان خود به‌ويژه در كلام و حكمت و ساير رشته‌هاى علوم عقلى است ، او مدتى تصدّى قضاوت فارس را برعهده داشت ، وى خود را از نوادگان ابو بكر معرفى مىكند و در رساله نور الهدايه كيفيت شيعه شدن خود را به تفصيل به نگارش مىآورد ، اين اشعار در مدح امير المؤمنين از اوست .\r\n\r\n\r\n","description":"","footnote":"\r\n( 1 ) . زندگىنامه علمى دانشوران ، ج 1 ، ص 104 و بعد .\r\n","page_name":" 126 ","page_number":126},
  {"content":"\r\n\r\n اى مصحف آيات الهى رويت * وى سلسله اهل ولايت مويت\r\nسرچشمهء زندگى لب دلجويت * محراب نماز عارفان ابرويت\r\nخورشيد كمال است نبى ، ماه ولى * اسلام محمّد است و ايمان على\r\nگر بيّنه‌اى در اين سخن مىطلبى * بنگر كه ز بيّنات اسماست جلى \r\nآثار دوانى در رشته‌هاى فلسفه ، كلام ، عقايد ، علم حروف ، عرفان ، تفسير ، منطق فراوان است و از جمله آنهاست « انموذج العلوم » اين كتاب مشتمل بر تحقيقاتى بر بخشى از مسايل علوم حديث ، فقه ، اصول فقه ، طب ، تفسير ، كلام ، هيئت ، هندسه ، منطق ، ارثماطيقى و برخى خلافيات است . « 1 »\r\n\r\nقاضى مير حسين ميبدى ( م 909 ق )\r\nكمال الدّين مير حسين ميبدى يزدى ، فرزند معين الدّين ، معروف به « قاضى » و متخلص به « منطقى » متبحر در دانش‌هاى مختلف همچون ، ادبيات ، حكمت ، عرفان ، تصوف ، رياضى ، فقه ، حقوق ، منطق ، هيئت و نجوم و هندسه ، كلام و شعر و شاعرى كه به زبان‌هاى عربى و فارسى شعر مىسرود و به منطقى تخلص مىكرد .\r\nپدرش معين الدّين جمال بن جلال الدّين محمد مشهور به « معلم يزدى » نيز از علماء و رجال صاحب نفوذ در دربار سلاطين آل مظفر بود ، مير حسين از هشت‌سالگى به تحصيل روى آورد ، صرف و نحو و معانى را نزد استادان يزدى فراگرفت ، سپس به شيراز رفت و در مدرسه دار العلم نزد علامه جلال\r\n\r\n\r\n","description":"","footnote":"\r\n( 1 ) . ر ك لغت‌نامه دهخدا ، ماده جلال الدّين دوانى ، و براى اطلاع كافى مراجعه شود به رسائل دوانى ، رساله نور الهداية .\r\n","page_name":" 127 ","page_number":127},
  {"content":"\r\n\r\nالدّين محمد اسعد دوانى ( م 907 ق ) و بزرگان ديگر ، ادبيات و علوم معقول و منقول را آموخت و خود از اساتيد به نام و دانشمندى معروف نزد خاص و عام گرديد .\r\nعلّامه دوانى تدريس بسيارى از دروس را به او محول كرد ، وى پس از آن به دعوت سلطان يعقوب حاكم آذربايجان به همراه استاد خود راهى تبريز شد و پس از آنكه در مناظره با ابو اسحاق تبريزى بر وى فائق آمد ، از سوى سلطان يعقوب به قضاوت و تصدّى اوقاف يزد منصوب شد ، امّا پس از حدود 6 سال كار قضاوت و سرپرستى اوقاف راه عزلت در پيش گرفت و به تهذيب نفس ، تحقيق و مطالعه و تدريس همت گمارد ، وى شاگردانى چون مولى محمد نخجوانى را تربيت كرد و به افرادى مانند محمد تقى الدّين اجازه روايت داد ، و ميرزا عبد الرشيد منجم از فرزندان او بود .\r\nقاضى ميبدى آثار متعدد و ارزشمندى از خود بر جاى گذاشت كه از جمله آنها مىتوان موارد زير را نام برد :\r\n1 . شرح هداية الحكمة .\r\n2 . شرح ديوان منسوب به امير المؤمنين عليه السّلام .\r\n3 . منشأت ميبدى .\r\n4 . مرضى الرضى فى شرح الكافية .\r\n5 . شرح الشمسية فى المنطق .\r\n6 . شرح حكمة العين .\r\n7 . حاشيه تحرير مجسطى .\r\n8 . حاشيه تحرير اقليدس - ( در هندسه و رياضيات ) .\r\n9 . حاشيه شرح طوالع الانوار در علم كلام .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n10 . شرح خبر كميل .\r\n11 . شرح خبر « قد صعدنا ذرى الحقائق » .\r\n12 . جام گيتىنما ( در عقايد ) « 1 »\r\n\r\nبيرجندى ، عبد العلى ( م 934 ق )\r\nرياضىدان و منجم سده‌هاى نهم و دهم . نام كامل او نظام الدّين عبد العلى بن محمد بن حسين است و وى را با القاب فاضل بيرجندى و محقق بيرجندى نيز ناميده‌اند . از تاريخ تولدش اطلاع دقيقى در دست نيست و دربارهء مذهب او نيز بحث‌هايى وجود دارد . در بعضى از نسخه‌هاى خطى آثارش ( از جمله در نخستين سطر از رسالهء شرح زيج جديد سلطانى ، نسخهء شمارهء 1 / 321 كتابخانهء وزيرى يزد ) او را حنفى دانسته‌اند و قربانى نيز ، بر همين اساس ، او را بر اين مذهب دانسته است . امّا بعضى نيز او را شيعه گفته‌اند ناجى نصرآبادى با استناد به بخشى از ديباچهء كتاب ابعاد و اجرام بيرجندى ، او را شيعه دانسته ، و عبد الحسين حائرى نيز ، با استناد به بعضى نوشته‌هاى بيرجندى دربارهء استخراج وقت ظهر و عصر ، قرائنى براى شيعه بودن او برشمرده است . در هر صورت ، به نظر مىرسد كه اشتهار بيرجندى به تشيع ، بيش از شهرت وى به حنفى مذهبى بوده است ، به‌طورى كه آقا بزرگ طهرانى در الذريعة و طبقات اعلام الشيعة ، به معرفى و بررسى بسيارى از كتاب‌هاى بيرجندى پرداخته است . نوشتهء آقا بزرگ در طبقات تنها جايى است كه بيرجندى را عبد العلى بن نظام الدّين معرفى كرده درحالىكه در ساير منابع نظام الدّين جزئى از نام خود بيرجندى دانسته شده\r\n\r\n\r\n","description":"","footnote":"\r\n( 1 ) . مفاخر يزد ، ج 1 ، ص 542 ، سيد كاظم مدرسى ، نشر ريحانة الرسول ، يزد 1382 .\r\n","page_name":" 129 ","page_number":129},
  {"content":"\r\n\r\nاست نه نام پدر وى .\r\nوجود چند بيرجندى در زمان‌هاى مختلف ، باعث شده است كه بعضى از آثار آنان به عبد العلى بيرجندى كه از همه مشهورتر است نسبت داده شود . يكى از اين افراد عبد العلى بيرجندى بجدى ، از پيروان مذهب حنفى ، است كه آيتى از او نام برده است . ميرزا محمد على بن محمد اسماعيل قاينى بيرجندى ( متوفى 1305 ) نيز با عبد العلى بيرجندى يكى دانسته شده و كتابى از او به عبد العلى نسبت داده شده است .\r\nعبد العلى بيرجندى از محضر استادان بزرگى بهره برد ؛ به روايت خواندمير علم حديث را نزد خواجه غياث الدّين كاشانى ( متولد 832 ) و فنون حكمى را نزد منصور بن معين الدّين كاشى ، همكار غياث الدّين جمشيد كاشانى ، و ساير علوم را نزد كمال الدّين قنوى آموخت . ملا مسعود شروانى و سيف الدّين تفتازانى نيز از استادان او به شمار مىروند . او را استاد شيخ بهايى دانسته‌اند كه با توجه به زمان تولد شيخ بهايى ( 953 ) نادرست است . امين احمد رازى از بيرجندى با عنوان « جامع علوم معقول و منقول » ياد مىكند و مىنويسد :\r\n« جهت معيشت اولاد خود هشتادساله تقويم استخراج نموده . » براى مرگ بيرجندى تاريخ‌هاى مختلفى ذكر شده است امّا تاريخ پايان يافتن تعدادى از كتابهايش ، مرگ وى را در 934 تأييد مىكند .\r\n\r\nآثار\r\nوجود چندين بيرجندى - چنان كه گفتيم - باعث درهم‌آميختگىهايى در آثار منسوب به عبد العلى بيرجندى شده است . بروكلمان و بغدادى كتاب حاشية على النقاية را از او دانسته‌اند ، درحالىكه ناجى نصرآبادى اين كتاب را متعلق به بيرجندى بجدى مىداند . همچنين پينگرى و بروكلمان مشارق الاضواء فى\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nمعرفة كمّية ما بين طلوع الفجر و طلوع الشمس را از او مىدانند ، درحالىكه ، بىگمان ، اين كتاب از آثار ميرزا محمد على اسماعيل قاينى بيرجندى است .\r\nمنزوى كتابى به نام رسالهء تشريح پرگار را ، با قيد ترديد بسيار ، به او نسبت مىدهد . بروكلمان نيز دو كتاب شرح رسالة الحنفية و رسالهء تذكرة الاحباب فى بيان التحاب را به نادرست به او نسبت مىدهد كه رسالهء دوم مسلما تأليف كمال الدّين فارسى است ؛ و اين اشتباه از طريق بروكلمان به پينگرى نيز راه يافته است .\r\nهمچنين ، در گنجينهء نسخه‌هاى خطى كتابخانهء مركزى آستان قدس رضوى ، كتابى به نام ادعيه قرآنى وجود دارد كه از عبد العلى بيرجندى دانسته شده است .\r\nبه‌علاوه ، در نسخه‌اى خطى محفوظ در كتابخانهء مجلس شوراى اسلامى يادداشتى وجود دارد كه در آن استخراج سمت قبلهء هرات به روش ابو ريحان بيرونى شرح داده شده و اين يادداشت از عبد العلى بيرجندى دانسته شده است .\r\nكتابهايى كه به يقين نگارش بيرجندى بوده و اطلاعاتى نيز از آنها باقىمانده بدين شرح است :\r\n1 ) ابعاد و اجرام ، به فارسى ، پايان نگارش 930 ، در بيان ابعاد و مسافت‌هاى زمين و بعضى مسائل فلكى . اين كتاب اجرام سفلى و اوضاع اجرام علوى ، مسالك و ممالك و مساحت سطوح اجسام نيز ناميده شده است . اين رساله حاوى يك مقدمه ، دو مقاله و يك خاتمه است . عنوان مقالهء اول چنين است : « در مساحت سطح ارض و تعيين اقاليم [ هفتگانه 
  ] و آنچه به آن متعلق است » ، و عنوان مقالهء دوم : « در معرفت مساحت افلاك و كواكب و آنچه به آن متعلق است » كه در هفت مقصد ( باب ) تنظيم شده است . اين بابها عبارت‌اند از :\r\nمعرفت ابعاد سطوح افلاك از مركز عالم ، معرفت ثخن ( ضخامت ) هر فلك ، معرفت مساحت سطوح افلاك ، معرفت مقدار يك درجه از دواير عظام در هر\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nفلك ، معرفت مقدار حركت هر كوكبى در يك شبانه‌روز ، معرفت اقطار كواكب ، و در نهايت معرفت اجرام كواكب . شباهت‌هايى بين ابعاد و اجرام بيرجندى و رسالهء آثار البلاد زكرياى قزوينى وجود دارد ، و اين شباهت‌ها باعث اين گمان شده است كه احتمالا بيرجندى قسمت‌هايى از كتاب قزوينى را ، بدون ذكر نام ، در كتاب خود آورده باشد . ازسوىديگر اين رساله گاهى عجايب البلدان نيز ناميده شده و بر اين اساس به نادرست گمان كرده‌اند كه بيرجندى رسالهء مستقلى با عنوان عجايب البلدان داشته است . نسخه‌هاى خطى بسيارى از اين كتاب وجود دارد ؛\r\n2 ) اسطرلاب ، به فارسى ، كه آن را به نامهاى بيست باب در معرفت اسطرلاب و تحفه حاتميه نيز معرفى كرده‌اند . اين اثر در جمادى الاولى 900 نوشته شده است و نسخه‌هاى خطى زيادى از آن وجود دارد . نسخه‌اى از اين رساله نيز در موزهء بريتانيا نگهدارى مىشود . اكبريان نسخه‌اى از اين كتاب را ، كه در 1105 استنساخ شده ، به صورت عكسى در ماهنامهء فرهنگى سيمرغ ( سال 1 ، ش 4 ) به چاپ رسانيده است ؛\r\n3 ) بيست باب در معرفت تقويم ؛\r\n4 ) ترجمهء تقويم البلدان ابو الفداء ( تأليف 721 ) . اين ترجمه در 927 انجام شده است .\r\n5 ) الحاشية على شرح الملخص ، تأليف بعد از 921 ، حاشيه‌اى است عربى بر شرحى كه قاضىزاده رومى در 813 بر رسالهء الملخص فى الهيئة چغمينى نوشته است ؛\r\n6 ) رساله در هيئت ، به فارسى كه زمان نگارش آن معلوم نيست . آقا بزرگ طهرانى ، سوتر و استورى آن را از بيرجندى دانسته‌اند ، امّا پينگرى در اين انتساب\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nترديد كرده است . ناجى نصرآبادى نسخهء محفوظ در كتابخانهء آستان قدس رضوى ، با عنوان رساله در هيئت را همين كتاب مىداند ؛\r\n7 ) رسالة فى آلات الرصد ، به عربى . تنها نسخهء اين رساله در كتابخانهء رضا رامپور هند نگهدارى مىشود و صاييلى اين نسخه را به انگليسى و فارسى ترجمه و منتشر كرده است ؛\r\n8 ) كشاورزىنامه ، به فارسى ، كه به نامهاى فن كشت و زراعت ، رساله در فلاحت و ارشاد الزراعه نيز ناميده شده و در دوازده باب نوشته شده و ملا مظفر گنابادى در تنبيهات المنجمين ( ص 272 ) از آن ياد كرده است . اين اثر بدون اشاره به نام نويسندهء آن ، تاكنون دوبار در ايران و يك‌بار در بخارا به چاپ رسيده و اخيرا افشار روشن كرده است كه اين رساله از آن بيرجندى است . از اين رساله نسخه‌هاى خطى زيادى وجود دارد ؛\r\n9 ) شرح آداب المناظره ، به عربى در منطق ، تأليف در 930 ، شرح بيرجندى است بر رسالهء آداب المناظرهء قاضى عضد الدّين ايجى ( متوفى 756 ) .\r\nنسخه‌اى از اين كتاب ، كه تنها دو سال بعد از پايان يافتن كتاب استنساخ شده ، در كتابخانهء مركزى آستان قدس رضوى موجود است اين رساله را حل آداب العضدى ناميده‌اند ؛\r\n10 ) شرح بيست باب در معرفت اسطرلاب ، به فارسى ، تأليف در 899 ، شرح بر رسالهء خواجه نصير الدّين طوسى در اسطرلاب است . از اين كتاب ، نسخه‌هاى خطى بسيارى ، از جمله نسخه‌اى به خط مؤلف ، وجود دارد ؛\r\n11 ) شرح التذكرة النصيرية فى الهيئة ، به عربى ، تأليف در 913 ، شرح بر التذكرة النصيرية فى الهيئة خواجه نصير الدّين طوسى است . ناياناسو كهوپاديايه ، اين كتاب را در 1142 / 1729 ، به زبان سانسكريت ترجمه كرده است . از شرح\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nبيرجندى نسخه‌هاى متعددى در دست است ؛\r\n12 ) شرح الدرّ النّظيم فى خواص القرآن الكريم ، به عربى ، شرحى است بر رسالهء الدرّ النّظيم فى خواص القرآن العظيم عبد اللّه بن اسعد يافعى . نخستين اشاره به اين شرح ، در ترجمهء احمد بن محمد سكاكى از كتاب الدر النظيم آمده كه تاريخ شرح را 921 دانسته است ، اما آقا بزرگ طهرانى تاريخ اين شرح را 901 مىداند ؛\r\n13 ) شرح زيج جديد سلطانى ، به فارسى ، تأليف 929 ، كه آن را با نامهاى شرح زيج الغ بيگ و شرح مفصل زيج سلطانى نيز خوانده‌اند . بخشهاى مختلفى از اين رساله ، جداگانه ، رونويسى شده است . از اين شرح نسخه‌هاى خطى زيادى وجود دارد ؛\r\n14 ) شرح الشمسية ، به عربى ، تأليف 924 ، شرح بر كتاب الشمسية فى الحساب نظام اعرج نيشابورى ( م 728 ) در رياضى ؛\r\n15 ) شرح الفوائد البهائية ، به عربى ، تأليف 924 ، شرح بر الفوائد البهائية فى القواعد الحسابيهء عماد الدّين عبد اللّه بن محمد بن عبد الرزاق حاسب معروف به ابن خوام ( متوفى 724 ) ، در رياضى ؛\r\n16 ) شرح المجسطى يا شرح تحرير المجسطى ، به عربى ، تأليف 921 ، شرح بر تحرير المجسطى خواجه نصير الدّين طوسى . از اين كتاب نسخه‌هاى خطى گوناگون وجود دارد ؛\r\n17 ) شرح مختصر الهيئة ، به عربى ، شرحى است بر ترجمهء عربى خواجه نصير الدّين طوسى از سى فصل در معرفت تقويم خود با نام مختصر الهيئه . زمان نگارش اين كتاب معلوم نيست . نسخه‌اى از آن به شماره  add 3589  در دانشگاه كيمبريج وجود دارد ؛\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n18 ) المختصر فى بيان آلات الرصد ( كه با رسالهء شمارهء 7 اين مقاله يكى نيست ) ، به عربى ، تاريخ نگارش آن نامعلوم است و تنها نسخهء شناخته‌شدهء اين كتاب در كتابخانهء آصفيه در هندوستان نگهدارى مىشود . « 1 »\r\n\r\nكمال الدّين اردبيلى ( م 937 يا 940 ق )\r\nالهى ، حسين بن شرف الدّين ، عبد الحق اردبيلى ، جامع علوم عقلى و نقلى ، منجم ، رياضىدان ، حكيم ، متكلم ، پزشك ، شاعر ، اديب و . . . در اجازه‌اى كه جلال الدّين دوانى ( م 908 ) براى وى به غرض تدريس شواكل الحور فى شرح هياكل النور نوشته او را با لقب جلال الدّين خوانده ، ولى در اجازهء ديگرى كه امير جمال الدّين عطاء اللّه بن فضل اللّه حسينى به غرض تدريس انوار التنزيل بيضاوى ، براى وى نوشته از او با لقب كمال الدّين ياد كرده است .\r\nالهى در نيمه دوم سده نهم هجرى در اردبيل‌زاده شده ، دوران جوانى را به تحصيل دانش در زادگاهش سپرى كرد و احتمالا تا سال‌هاى 880 - 890 در اردبيل مانده است او در همين ايام شرحى بر گلشن راز شبسترى تأليف نمود ، آنگاه به هرات عزيمت نمود و در آنجا به محضر جلال الدّين محمد دوانى راه يافت و علوم عقلى اعم از منطق الهيات ، و مباحث مربوط به نبوت ، امامت و ولايت را از او آموخت و به جايى رسيد كه رساله « اثبات واجب » استاد را شرح نمود و مشكلات آن را حلّ كرد ، و در همان‌جا نزد امير جمال الدّين عطاء اللّه فرزند فضل اللّه علوم قرآن و فنون حديث همچون صحيحين بخارى و مسلم را قرائت نمود ، او در دوران اقامت در هرات با امير على شيرنوائى ( 844 - 906 ه ) و\r\n\r\n\r\n","description":"","footnote":"\r\n( 1 ) . دانشنامه جهان اسلام ، ج 5 ، ص 150 ، ماده بيرجندى .\r\n","page_name":" 135 ","page_number":135},
  {"content":"\r\n\r\nغريب ميرزا فرزند سلطان حسين بايقرا آشنا مىشود و تحرير اقليدس را همراه با فوائد زياد و تازه‌اى براى نوايى تلخيص مىكند ، و نيز دو رساله در خصوص « اشكال التأسيس » براى همو مىنويسد .\r\nحسين الهى پس از 899 ق با دو اجازه از دوانى و عطاء اللّه حسينى به آذربايجان برمىگردد و با روى كارآمدن شاه اسماعيل صفوى ( 907 - 930 ) در زمره نخستين كسانى قرار مىگيرد كه فقه و معارف شيعه اماميه را گسترش مىدهد ، و پس از چهل و اندى سال تلاش و كوشش در راه معارف جعفرى در 937 يا 940 ق وفات يافته و در روضه صفوى در اردبيل دفن مىگردد .\r\nآثار الهى بيش از سى رقم از نظم و نثر نقل كرده‌اند ، آثارى علوم قرآن ، حديث ، فقه ، كلام ، اصول ، هندسه ، هيئت و نجوم ، عرفان ، حكمت اسلامى ، رياضى و حساب و . . . از جمله آنهاست .\r\n1 . اساس القواعد فى اصول الفوائد ، شرحى است بر فوائد بهائيه در حساب .\r\n2 . تلخيص تحرير اقليدس ، چنان‌كه اشاره شد .\r\n3 . حاشيه بر تحرير اقليدس خواجه نصير .\r\n4 . حاشيه بر التذكرة النصيرية ، اصل تذكره از خواجه نصير طوسى است در هيئت و نجوم ، الهى اين اثر را حاشيه كرده و به نوايى پيش‌كش نموده است .\r\n5 . حاشيه بر شرح چغمينى ، اصل متن معروف به « الملخص » است در هيئت ، از محمود بن محمد چغمينى خوارزمى ، كه قاضىزاده رومى ( موسى بن محمود ) در سال 815 ق شرحى عميق بر آن به نگارش آورده .\r\n6 . حاشيه بر شرح شمسيه ، در منطق .\r\n7 . شرح اشكال التأسيس ، اين كتاب از كتابهاى مهم در هندسه و هيئت\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nاست كه متن آن از محمد بن اشرف سمرقندى ( م 600 ق ) مىباشد . چنان‌كه قبلا به نگارش آمد .\r\n8 . شرح بر رساله بيست باب ، اصل رساله از خواجه طوسى رحمه اللّه مىباشد . كه آن را از كتاب بزرگش معروف به « صد باب » مختصر كرده است . « 1 »\r\n\r\nمولى الياس اردبيلى ( سده 10 ق )\r\nشيخ الياس بن ابيه دايى محقق و مقدس اردبيلى ، احمد بن محمد ( م 933 ق ) علامه فلكى ، رياضى در فنون نظرى و علوم عقلى به ويژه در هندسه و فلك مرجع بوده و در ساير علوم رياضيات سرآمد و يگانه عصر خويش به شمار مىرفته است ، اين امر سبب شده كه همايون شاه تيمورى از او دعوت كرده و او به اين خواسته پاسخ مثبت ، دعوت او را پذيرفته و عراق را به سمت كابل ترك كرده است . همايون شاه مقدم او را غنيمت شمرده و با خورسندى تمام هداياى زياد و جوايزى از جمله بخشى از اراضى حاصلخيز از نواحى موهان از شهرهاى « اوده » كه شامل قريه‌هاى متعدد بوده به او واگذار كرده و او را از مقربان خويش گردانده است ( اوده از طرف شمال به ولايت نپال ، از سمت غرب به ولايت آگره ، از طرف جنوب به ولايت اللّه‌آباد و از ناحيه شرق به مقاطعات گوركهپور متصل و واقع شده است ) .\r\nسلطان تيمورى كتاب « درة التاج » تأليف قطب الدّين رازى را نزد او قرائت كرده است ، امّا برخى ديگر از معاصران از جمله اويس الگواليرى به مقام و\r\n\r\n\r\n","description":"","footnote":"\r\n( 1 ) . گنجينه شيخ صفى و عالمان اردبيل ، ج 7 ، ص 617 و بعد ، به كوشش دفتر كنگره مقدس اردبيلى ، قم ، 1375 ش .\r\n","page_name":" 137 ","page_number":137},
  {"content":"\r\n\r\nمنزلت او حسد ورزيده و كلمات او را در برخى مناظرات دروغ و بىحقيقت قلمداد كرده است ، مولى الياس ديگر تاب نياورده و موهان را به گچرات و سپس به مكه و عراق ترك گفته و سرانجام به اردبيل عزيمت كرده و تا آخر عمر در آنجا عزيمت گزيده است .\r\nمقدس اردبيلى در حق دايى خود ( مولى الياس ) گويد : من شخص آگاه به اين فن [ هيئت و نجوم 
  ] را تنها منحصر در دايى خودم مىبينم ، يعنى كسى كه روزگار همسان او را - بعد از خواجه نصير الدّين از حكماى متدين مسلمان - در اين فن نياورده است . خداوند او را به مرضاتش موفق دارد و به وجود او بر ما منت نهد و از علمش به ما افاضه فرمايد ، و از كمى توفيق آن است كه اين عبد پس از 25 سال مفارقت و خواهش شبانه‌روزى از خداوند جهت وصول به محضرش دوباره در كربلا و مشهد حضرت ابى عبد اللّه الحسين به خدمتش رسيدم ولى خلال اين مدت بيمار بودم ، و در برخى ايام غافل ، شكر نعمت وصل او را نكردم تا اينكه از من مفارقت فرمود ، از كرم خداوند خواستارم مرا مؤاخذه نفرمايد بلكه بر من منت نهد تا بار ديگر به صحبت او مشرف شوم و به مقدار ضرورت از اين علم [ هيئت و نجوم 
  ] و ساير علوم حقيقى ضرورى از جنابش برگيرم . « 1 »\r\n\r\n\r\n","description":"","footnote":"\r\n( 1 ) . اردبيل ، گنجينه شيخ صفى و عالمان اردبيل ، ج 7 ، ص 555 ، كنگره بزرگداشت مقدس اردبيلى ، و ج 10 ، مقالات كنگره محقق اردبيلى ، ص 355 و بعد ، 1375 ش .\r\n","page_name":" 138 ","page_number":138},
  {"content":"\r\n\r\n\r\nغياث الدّين منصور دشتكى ( م 949 ق )\r\nمنصور بن مير صدر الدّين محمد بن غياث الدّين حسينى دشتكى ، از بزرگان دانشمندان و حكماى بزرگ اسلامى ، امامى ، جامع معقول و منقول ، حاوى فروع و اصول ، خاتم الحكماء ، استاد البشر ، عقل حادى عشر ، در كلام ، حكمت ، فقه و نجوم و شعر و ادب دست داشت . در 14 سالگى داعيهء جدل و مناظره با علامه دوانى در مطالب علمى داشت ، در 20 سالگى از تحصيل و ضبط علوم فراغت يافت ، در سال 936 ق در عهد شاه‌تهماسب صفوى به صدارت عظمى رسيد و به صدر صدور ممالك ملقب گرديد ، و عاقبت در نتيجه بعض مباحثات علمى - در محضر سلطان - با محقق كركى از صدارت استعفا كرد و به شيراز رفت و مدرسه منصوريّه را تأسيس نمود .\r\nآثار او در رشته‌هاى گوناگون عبارت‌اند از :\r\n1 . اثبات الواجب تعالى .\r\n2 . اخلاق منصورى .\r\n3 . الاساس ، در هندسه .\r\n4 . الاشارات و التلويحات ، در حكمت الهى و طبيعى .\r\n5 . اشراق هياكل النور عن ظلمات شواكل الغرور ، اين كتاب شرح « هياكل النور » شيخ شهاب الدّين سهروردى است ، و شامل ردّ اعتراضاتى است كه ملا جلال دوانى بر كتاب هياكل النور نوشته است .\r\n6 . التجريد ، در حكمت ، كه عبارات موجز و بدون ذكر دليل حاوى جميع مباحث الهيات و طبيعيات است .\r\n7 . تحفه شاهى كه در 18 سالگى تأليف كرده است .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n8 . التصوف و الاخلاق - اين كتاب غير از اخلاق منصورى است .\r\n9 . تعديل الميزان در منطق .\r\n10 . تفسير سورهء هل اتى .\r\n11 . جام جهان‌نما در فنون حكمت .\r\n12 . الجهات ، كه گويا در بيان جهات ستّ از علم هيئت است .\r\n13 . حاشيه آداب البحث قاضى عضد الدّين ايجى .\r\n14 . حاشيه شرح اشارات خواجه رحمه اللّه .\r\n15 . حاشيه شرح تجريد .\r\n16 . حاشيه شرح چغمينى در هيئت .\r\n17 . حاشيه شفاى بو على سينا .\r\n18 . حاشيه مفتاح العلوم سكاكى .\r\n19 . حجة الكلام لايضاح محجّة الاسلام ، كه در ردّ سخنان غزالى است .\r\n20 . خلاصة التلخيص در معانى و بيان .\r\n21 . رياض الرضوان .\r\n22 . شافيه در تلخيص معالم الشفاء .\r\n23 . شرح طوالع الانوار فى كلام قاضى بيضاوى .\r\n24 . قانون السلطنة .\r\n25 . اللوامع و المعارج ، در هيئت .\r\n26 . المحاكمات فى ما بين الحواشى الدوانية و حواشى مير صدر الدّين ( پدر خود غياث الدّين ) بر شرح تجريد .\r\n27 . المحاكمات فى ما بين الحواشى الدوانية و حواشى مير صدر الدّين ، بر شرح مختصر الاصول عضدى .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n28 . المحاكمات فى ما بين الحواشى الدوانية و حواشى مير صدر الدّين ، بر شرح مطالع .\r\n29 . معالم الشفاء ، در طب .\r\n30 . معرفة القبلة .\r\n31 . معيار الافكار ، كه مختصر تعديل الميزان است .\r\n32 . مقالات العارفين .\r\n33 . كتاب السّفير در هيئت .\r\nغياث الدّين جز كتابهاى مذكور كتب ديگرى نيز دارد او در ادعيه و طلسمات نيز مهارت داشت ، سرانجام در شيراز وفات يافت و در بقعه منصوريه دفن شد . « 1 »\r\n\r\nتقى الدّين فارسى ( سدهء 10 )\r\nابو الخير محمد بن محمد ، رياضىدان ، منجم ، پزشك ، اديب و شاعر ايرانى قرن دهم و صاحب آثارى در علوم مختلف ، امّا در منابع بسيارى نامش تقى الدّين ابو الخير محمد ذكر شده است ، از تاريخ تولد او اطلاعى در دست نيست ، او مدتى در شيراز زيست لذا او را فارسى شيرازى ناميده‌اند ، بنابه اشارات فؤادى در آثارش نجوم را نزد غياث الدّين منصور دشتكى ( م 948 ق ) و حكمت را نزد مير صدر الدّين محمد دشتكى ( م 903 ق ) پدر غياث الدّين منصور آموخت .\r\nاز تقى الدّين 22 كتاب به فارسى و عربى در علوم مختلف باقىمانده است ،\r\n\r\n\r\n","description":"","footnote":"\r\n( 1 ) . برگرفته از لغت‌نامه دهخدا ، ماده غياث الدّين ، فلاسفه شيعه ، ص 392 و بعد .\r\n","page_name":" 141 ","page_number":141},
  {"content":"\r\n\r\nبسيارى از اين آثار با نامهاى مختلف از يك اثر واحد در كتابخانه‌هاى ايران و ساير جهان وجود دارد ، مهمترين ويژگى كار تقى الدّين كه او را از نويسندگان همروزگارش متمايز مىكند ، علاقهء او به متن‌هاى خلاصه‌شده از نوشته‌هاى خود يا ديگران است ، از جمله او كتاب فارسى خود « حلّ التقويم » را خلاصه كرد و « انتخاب حلّ التقويم » ناميد ، تقى الدّين شعر نيز مىسرود و « فهمى » تخلص مىكرد .\r\nبيشترين و مهمترين نوشته‌هاى فارسى تقى الدّين در رياضى و ستاره‌شناسى است كه در آنها به نقد آراى چند دانشمند پيش از خود پرداخته ، از جمله رساله هيئت قوشچى را شرح كرده و در آن از برخى آراى قوشچى و عبد العلى بيرجندى انتقاد كرده است .\r\nاز ميان 12 اثر رياضى و نجومى تقى الدّين به فارسى يكى به نام « حلّ التقويم در فرهنگ ايران » به‌چاپ رسيده است .\r\nاز ديگر آثار فارسى « انيس الاطباء » در طب و رساله‌اى در چشم پزشكى و رساله‌اى در آداب سلطنت و وزارت به نام « آداب السلطنة » است .\r\nمهمترين اثر عربى تقى الدّين « اسامى العلوم و اصطلاحاتها » در فضيلت علم و حكمت است . ديگر آثار عربى او « بستان الادب » در ادبيات عربى ، و بازنويسى آن به عنوان « زبدة الصرف » و رساله‌اى در نحو و « سمت القبلة » كه به « معرفة القبلة » و « دايره هنديه » نيز معروف است . « 1 »\r\n\r\n\r\n","description":"","footnote":"\r\n( 1 ) . دانشنامه جهان اسلام ، ماده تقى الدّين فارسى .\r\n","page_name":" 142 ","page_number":142},
  {"content":"\r\n\r\n\r\nشهيد ثانى ( 911 - 965 ق )\r\nزين الدّين جبعى عاملى ستارهء درخشان سپهر فقاهت ، طب ، هيئت و نجوم ، ادب ، فلسفه و فنون ديگر در خانواده علم و دانش چشم به دنيا گشود پدرش از بزرگان دانشمندان عصر خود بود جدّش جمال الدّين ، و « التقى » و جدّ اعلايش شيخ صالح از شاگردان علّامه حلى ، آن‌سان كه خانواده او به « سلسلة الذهب » مشهور بود و شش پشت از پدران او همه از دانشمندان برجسته جبل عامل لبنان بشمار مىرفتند .\r\nشهيد دوم : از كودكى نشانه نبوغ و ذكاوت در سيمايش نمودار بود ، در 9 سالگى قرآن را فراگرفته بود . مختصر النافع محقق اول و لمعه دمشقيه شهيد اوّل را نزد پدر فراگرفت و در اوان جوانى به « ميس » نزد « على بن عبد العالى ميسى » به فراگيرى و تكميل معلومات مهاجرت نمود و نزد او ارشاد و قواعد و شرايع الاسلام را فراگرفت ، و اين مدت 8 سال به طول انجاميد ، سپس به كرك نوح رحل اقامت افكند و از ابحاث سيد حسن بن سيد جعفر بهره‌مند گرديد و قواعد ميثم بحرانى ، تهذيب و برخى ديگر از كتب را فراگرفت .\r\nوى در سال 934 به جبع بازگشت و تا سال 937 به تدريس و ارشاد پرداخت ، در اين سال به دمشق رحل اقامت افكند و به محضر درس محقق فيلسوف محمد بن مكى رسيد و كتابهاى شرح الموجز در طب و از كتب هيئت فصول فرغانى ، و از فلسفه حكمة الاشراق سهروردى و . . . را فراگرفت ، و نيز از محضر شيخ سهاب الدّين احمد رملى فنون عقلى را بهره‌مند شد .\r\nآن‌گاه در سال 938 باز ديدارى از مسقط الرأس خود جبع كرد و به دمشق بازگشت و كتب صحاح اهل سنت را بررسى كرد .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nشهيد در رياضيات و طبيعيات و هيئت و نجوم تبحّرى بسزا يافت ، و « شرح اشكال التأسيس » تأليف قاضىزاده رومى در هندسه را از محضر ملا حسين جرجانى آموخت ، در رياضيات كتابهايى در حساب و كتاب « الياسمينيه » و شرح آن را همچنين جبر و مقابله را نزد شمس الدّين محمد بن عبد القادر الفرصى آموخت ، و در طب « شرح موجز نفيسى » را آموخت ، و در هيئت و نجوم كتابهاى « شرح جغمينى » و « فصول فرغانى » را در مصر فرا گرفت . « 1 »\r\nشايان ذكر است ، شهيد هرجا به مسايل هيوى ، نجومى وارد شده به استادى تمام بحث كرده و قدرت و نبوغ كم‌نظير خود را در مسايل رياضى ، هيوى و هندسى نشان داده است كه خود نشانه از اطلاعات قوىّ او در دانشهاى مزبور است از جمله در « الروضة البهية فى شرح اللمعة الدمشقية » در « روض الجنان فى شرح ارشاد الاذهان » و ساير كتب فقهى .\r\n\r\nتقى الدّين راصد ( 932 - 993 ق )\r\nمحمد بن معروف ، دانشمند برجسته و جامع الاطراف قرن دهم ، صاحب آثار متعددى در زمينهء ستاره‌شناسى ، رياضيات ، مكانيك و مهندسى ، نورشناسى ، پزشكى و بازدارى . او را راصد شامى ، دمشقى و مصرى نيز خوانده‌اند .\r\nتقى الدّين در 932 به دنيا آمد . وى در ابتداى كتابش ، الطرق السنيّة فى الآلات الروحانية ( ص 1 ) ، زادگاه خود را دمشق ذكر كرده و در آخرين برگ كتاب\r\n\r\n\r\n","description":"","footnote":"\r\n( 1 ) . مفاخر يزد ، ج 1 ، ص 68 ، تأليف سيد محمد كاظم مدرسى ، نشر بنياد ريحانة الرسول ، 1382 .\r\n","page_name":" 144 ","page_number":144},
  {"content":"\r\n\r\nديگرش ، ريحانة الروح فى رسم الساعات على مستوى السطوح ، نسب خانوادگى خود را تا هشتمين سلف برشمرده است . براساس اين شجره‌نامه ، نسب او به دو تن از اميران تحت فرمان صلاح الدّين ايوبى ( قرن ششم ) ، مؤسس سلسلهء ايوبيان ، مىرسد . پدر تقى الدّين ، معروف بن احمد ، قاضى و از مدرسان برجستهء مدرسه‌هاى دمشق بود .\r\nنام چند تن از استادان تقى الدّين كه او نزد آنان حديث و تفسير و فقه و رياضى و طب آموخت ، در دست است و تقى الدّين در اشعار خود به نام دو تن از استادانش ، ابى الفتح مالكى و سعد الدّين شاعر ، اشاره كرده است . محمد بن ابو الفتح صوفى نيز احتمالا استاد او در ستاره‌شناسى بوده است .\r\nتقى الدّين تا پيش از مهاجرت دومش به قسطنطنيه ( استانبول فعلى ) و همكارى با سلطان سليم دوم ، در سرزمين‌هاى گوناگون اسلامى زندگى كرد ، امّا نمىتوان خط سير دقيق مراحل زندگى او را در اين سرزمين‌ها تعيين كرد ، به نوشتهء خودش در الطرق السنيّة در 953 در قسطنطنيه بوده است . او ظاهرا در دو مرحله از زندگى خويش در مصر مىزيسته است . در بعضى منابع به منصب قضاى او در مصر اشاره شده است . درصورتىكه خبر سفر او به قسطنطنيه در حدود 957 صحيح باشد ، نمىتوان تشخيص داد كه وى بين سال‌هاى 953 تا 957 در كجا اقامت داشته است . نخستين قراين دربارهء زمان زندگى او در مصر ، از لابلاى چند اثرش ، از جمله الطرق السنيّة ( تأليف 959 ) ، به دست مىآيد . در اين كتاب ( ص 3 ) او على پاشا ( والى مصر و سپس صدر اعظم عثمانى ) را ستوده و نوشته كه در خدمت او بوده است . تقى الدّين در 963 نيز در مدارس شيخونيه و صرغتمشى قاهره تدريس مىكرده است . آگاهى بعدى ما از زندگى او ، داشتن منصب قضا در نابلس ( شهرى در فلسطين ) است . او در پايان يكى ديگر از\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nآثارش ، الكواكب الدرّية فى وضع البنكامات الدورية ، آورده كه آن را در 966 در نابلس نوشته است . همچنين به نوشتهء حاجى خليفه ، تقى الدّين كتاب ريحانة الروح فى رسم الساعات على مستوى السطوح را در 975 در يكى از قراى نابلس تأليف كرده است . تقى الدّين در مصر و فلسطين علاوه بر امر قضا به رصدهاى نجومى نيز مىپرداخت . دومين سفر او به قسطنطنيه در 978 ، مقارن با سالهاى پايانى حكومت سلطان سليم دوم ، سلطان عثمانى ( 974 - 982 ) ، صورت گرفت .\r\nتقى الدّين در آنجا به خواجه سعد الدّين ملقب به معلم السلطان ، از نزديكان سلطان سليم ، پيوست و با يارى او ، در 979 جانشين مصطفى چلبى ( منجم‌باشى سلطان سليم ) شد .\r\nبا به حكومت رسيدن سلطان مراد سوم ، سلطان عثمانى ( 982 - 1003 ) ، تقى الدّين مورد توجه قرار گرفت و به توصيهء خواجه سعد الدّين و محمد پاشا ( صدر اعظم ) ، سلطان مراد به او دستور داد رصدخانه بسازد . اين رصدخانه كه ساخت آن در 983 شروع شد و در 985 پايان يافت ، در تپه‌هاى مشرف به قسطنطنيه به نام ارتفاعات توپخانه ( همان‌جا ) بنا گرديد . در ابتداى كار ، رصدخانه مورد توجه سلطان بود و تقى الدّين به سبب تأسيس آن پاداش خوبى دريافت كرد . در شب اوّل رمضان 985 دنباله‌دار درخشانى در آسمان پديدار شد و تقى الدّين ظهور آن را نشانهء پيروزى لشكريان سلطان در نبرد با شاه اسماعيل دوم صفوى دانست .\r\nاين پيشگويى به حقيقت پيوست ، امّا شيوع هم‌زمان بيمارى طاعون و مرگ بسيارى از مردم ، از جمله چند شخصيت مهم ، و نيز سعايت برخى افراد ، باعث شد تا سلطان از ادامهء كار رصدخانه بيمناك شود و دستور به انهدام آن دهد .\r\nدر نامهء مفتى وقت قسطنطنيه ( شمس الدّين احمد ) به سلطان ، تقاضاى انهدام\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nرصدخانه شده است ، ازين‌رو در ذيحجهء 987 به دستور سلطان رصدخانه را ويران كردند . اين اقدام موجب آزردگى تقى الدّين شد و او عزلت گزيد و سرانجام در 993 در استانبول ( و به نوشتهء گروهى ، در دمشق ) درگذشت .\r\nچگونگى ساخت رصدخانه ، و ابزارهاى آن و عاقبت كار آن را شاعرى ايرانى به نام علاء الدّين منصور شيرازى در بخشى از منظومهء شهنشاهنامهء خود آورده است . اين منظومه يكى از مهمترين منابع ، دربارهء زندگى تقى الدّين ، از سالهاى پيوستن او به سلطان مراد سوم تا عاقبت كار رصدخانه ، بشمار مىآيد .\r\nاز شاگردان تقى الدّين تنها شخصى به نام عبد القادر بن محمد منوفى را مىشناسيم كه در كتابى كه دربارهء ستاره‌شناسى تأليف كرده ، تقى الدّين را « سيدنا » و « مولانا » خوانده است .\r\nبررسى تعداد آثار تقى الدّين در رشته‌هاى گوناگون علمى ( بيش از بيست رساله در زمينهء ستاره‌شناسى و گاه‌شمارى و قبله‌يابى ، هفت رساله در رياضيات ، دو رساله در مكانيك ، يك رساله در نورشناسى ، يك رساله در پزشكى و رساله‌اى در بازدارى ) بيانگر توجه و علاقهء خاص او به ستاره‌شناسى است . او به رغم آثار اندكش در زمينهء مكانيك ، به سبب مهارتش در اين علم ، بويژه در حكومت عثمانى ، مهندسى نامدار و مشهور بوده است .\r\nتقى الدّين پيش از عزيمت به قسطنطنيه و ساخت رصدخانه ، در قاهره چاهى به عمق 25 متر حفر كرد كه براى بهبود كيفيت رصد ستارگان از آن استفاده مىكرد . او بعدا در رصدخانهء قسطنطنيه نيز چاهى به همين منظور حفر نمود .\r\nعلاء الدّين منصور شيرازى ده نمونه از آلات نجومى اين رصدخانه را نام برده است .\r\nاز همكاران تقى الدّين در اين رصدخانه اطلاع دقيقى در دست نيست .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nتنها علاء الدّين منصور شيرازى اشاره كرده است كه پانزده تن در كار رصد با تقى الدّين همكارى داشته‌اند . خود تقى الدّين نيز از منجمى يهودى به نام داود رياضيدان نام برده كه در 985 در سالونيك ( شهرى در يونان امروزى كه در آن زمان جزو قلمرو عثمانى بود ) زندگى مىكرده و با او مكاتبه داشته است . اگرچه پاره‌اى از دستاوردهاى تقى الدّين در زمينهء ستاره‌شناسى در كتابهاى مهم نجومى او مانند جريدة الدرر و خريدة الفكر و سدرة منتهى الافكار فى ملكوت الفلك الدّوار آمده ، امّا بايد در نظر داشت كه در مدت كوتاه ( كمتر از سه سال ) فعاليت رصدخانهء كوچك قسطنطنيه ( به تعبير علاء الدّين منصور شيرازى ، ص 138 :\r\n« رصدخانهء مختصر » ) ، تقى الدّين نمىتوانست با رصدهاى منظم و مداوم به نتايج شايان توجهى دست يابد . بااين‌حال ، وى براساس رصدهايش ، روش جديدى براى محاسبهء مشخصه‌هاى نجومى خورشيد ابداع كرد كه بعدها حتى كپرنيك و تيكو براهه به آن دقت دست نيافتند . در مينياتورى در نسخهء خطى منظومهء شهنشاهنامه ، تقى الدّين و پانزده همكارش در كنار كره‌اى جغرافيايى ديده مىشوند كه بر روى آن موقعيت قاره‌ها براساس آخرين دانسته‌هاى آن روز ترسيم شده است . همچنين يك ساعت مكانيكى ، يك ساعت شنى و چند ابزار نجومى ديگر در اين تصوير وجود دارد . اين رصدخانه ، آخرين رصدخانهء مهم دورهء اسلامى بشمار مىآيد .\r\nمهمترين دستاورد تقى الدّين در زمينهء رياضيات ، تنظيم جدول‌هاى مثلثاتى با استفاده از كسرهاى ده‌دهى است . وى در جريدة الدرر و خريدة الفكر از آنها با عنوان « جدول الجيوب الاعشاريّة و جدول الظل الاعشارى » ياد كرده و گفته است كه نخستين‌بار غياث الدّين جمشيد كاشانى كسرهاى ده‌دهى را ابداع و از آنها بويژه در نجوم استفاده كرده است .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nپژوهش‌هاى تقى الدّين دربارهء مهندسى و مكانيك متنوع‌تر از تحقيقات او در ديگر زمينه‌هاست . آثار تقى الدّين در اين زمينه شامل طراحى انواع وسائل خودكار با كاربردهاى گوناگون ، مانند زمان‌سنجى ( طراحى ساعتها ) ، انتقال و بالا فرستادن آب ( تلمبه‌ها ) و بلند كردن اشياى سنگين ( جرّ اثقال ) ، است و مىتوان او را ادامه‌دهندهء سنّت علمى بنو موسى در كتاب الحيل و اسماعيل جزرى ملقب به بديع الزمان در معرفة الحيل الهندسية دانست . تقى الدّين بعضى وسائل مهم مكانيكى را نيز معرفى كرده كه پيش از او به آنها اشاره‌اى نشده است . شرحى كه او در كتاب الطرق السنيّة دربارهء استفاده از فشار بخار آب براى چرخاندن سيخى بر روى آتش ( نوعى فر دوار ) و چگونگى ساخت آن با همكارى برادر بزرگترش نوشته ، تقريبا يك قرن پيش از استفاده از نيروى محرك بخار آب در غرب است .\r\nاو در اين كتاب به شرح ساخت نوعى ساعت مكانيكى نيز پرداخته كه موقعيت خورشيد و ماه و روزهاى ماه‌هاى قمرى را نشان مىدهد . طرح كلى اين ساعت شبيه نمونه‌اى است كه ابو ريحان بيرونى در كتاب استيعاب خود شرح داده ، ولى طرح تقى الدّين نسبتا كامل‌تر از طرح بيرونى است . وى براى رصدخانهء استانبول نيز ساعت خاصى ساخته بود كه در رصدهاى نجومى به كار مىرفت . در بخش‌هاى ديگر كتاب الطرق السنيّة ، تقى الدّين دو تلمبه براساس كار جزرى امّا پيشرفته‌تر از آن ، طراحى كرده است ؛ يكى با دو استوانهء متقابل ( مضخّة ذات الاسطوانتين المتقابلتين ) و ديگرى با شش استوانهء يكپارچه ( مضخّة ذات الاسطوانات الستّة ؛ علاوه بر اين‌ها ، او دو تلمبه ديگر نيز طراحى كرد كه پيش از وى ساخته نشده بود .\r\nبرخى آثار مهم تقى الدّين در زمينهء نجوم عبارت‌اند از :\r\n1 ) جريدة الدّرر و خريدة الفكر ، كه زيج مختصر لاسطمبول نيز ناميده\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nشده است .\r\n2 ) الدّرّ ( العقد ) النّظيم فى تسهيل التقويم ، كه تلخيص زيج الغ بيگ است و تأليف آن را به عبد الرحمن صالحى ، موقّت مسجد اموى دمشق ، نيز نسبت داده‌اند .\r\n3 ) سدرة منتهى الافكار فى ملكوت الفلك الدّوار يا زيج شهنشاهى ، كه در آن تقى الدّين نتايج رصدهاى خود در رصدخانهء قسطنطنيه را براى تصحيح و تكميل زيج الغ بيگ آورده است . نسخه‌هاى موجود از اين كتاب ( احتمالا به علت ناتمام ماندن كار رصد ) ناقص‌اند . تكلى بخشى از اين كتاب را به چاپ رسانده است .\r\n4 ) ريحانة الروح فى رسم الساعات على مستوى السطوح ، دربارهء ساعتهاى آفتابى سنگى ( رخامه ) و چگونگى ساخت آنها . در 980 ، عمر بن محمد فارسكورى ( همكار رياضيدان و منجم تقى الدّين ) بر اين كتاب شرحى به نام نفح الفيوح بشرح ريحانة الروح نوشت .\r\n5 ) الثمار اليانعة من قطوف الآلة الجامعة ، شرح تقى الدّين بر رسالهء الاشعة اللامعة فى العمل بالآلة الجامعة ابن شاطر . « آلت جامعه » وسيله‌اى بود كه ابن شاطر آن را اختراع كرد و انجام دادن تمامى اعمال مربوط به زمان‌سنجى ، در هر محلى با آن مقدور بود .\r\n6 ) شرح استخراج انصاف اقطار المدارات المتوازية ، رسالهء كوچكى دربارهء محاسبهء شعاع تصوير دايره‌هاى ارتفاع بر صفحهء اسطرلاب . نسخه‌اى از آن به خط تقى الدّين و به تاريخ 982 در كتابخانهء مجلس شوراى اسلامى وجود دارد .\r\nتقى الدّين در زمينهء رياضيات نيز آثارى دارد ، از جمله :\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n1 ) رسالهء بغية الطلاب من علم الحساب ، دربارهء حساب ، شامل سه مقاله در زمينهء حساب هندى ، حساب نجوم و حساب كردن مجهولات و متفرقات .\r\n2 ) كتاب النسب المتشاكلة فى الجبر و المقابلة در جبر .\r\n3 ) تحرير الاكر ثاوذوسيوس . اين كتاب باقى نمانده است . جدولهايى در چند برگ به نام جداول للضرب العشرى به تقى الدّين نسبت داده است .\r\nتأليفات تقى الدّين در زمينهء مهندسى و مكانيك عبارت‌اند از :\r\n1 ) الطرق السنية فى الآلات الروحانيّة دربارهء ابزارهاى گوناگون مكانيكى .\r\nاز اين كتاب نسخه‌اى به خط خود تقى الدّين در ايرلند وجود دارد . احمد يوسف حسن آن را در 1346 ش / 1967 به صورت عكسى منتشر ، و باب سوم آن را - كه دربارهء ساخت چهار نوع وسيلهء انتقال آب به بالا ( تلمبه كردن آب ) است - نقد و بررسى كرده و به همراه متن اصلى به چاپ رسانده است .\r\n2 ) الكواكب الدرّية فى وضع البنكامات الدورية ، دربارهء ساعت‌هاى مكانيكى . اين كتاب را رسالة فى علم البنكامات نيز ناميده‌اند . تقى الدّين در اين كتاب ساختار دو ساعت مكانيكى وزنه‌اى و فنرى با بدنه‌اى به شكل مخروط ناقص را توضيح داده است . البتّه چنين ساعت‌هايى قبلا در اروپا ساخته شده بود . وى در اين اثر ساعت‌هاى ارزان اروپايى را كه به قلمرو عثمانى وارد مىشد ، بررسى كرده است . تكلى متن اين رساله را در « ساعت در امپراتورى عثمانى در سدهء شانزدهم و [ رسالهء 
  ] الكواكب الدّرّيهء تقى الدّين » منتشر كرده است .\r\nكتاب تقى الدّين در زمينهء نورشناسى ، نور حدقة الابصار و نور حديقة الانظار نام دارد . او در اين كتاب به بررسى آراى كمال الدّين ابو الحسن فارسى در كتاب تنقيح المناظر - كه خود نقد و تهذيبى از كتاب المناظر ابن هيثم است - پرداخته است . از ديگر مطالب كتاب اينهاست : بررسى مباحث كلى نور ، انعكاس\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nنور و ساختار كلى چشم انسان براى ادراك نور و شرح ساخت انواع آيينه‌ها ، از جمله آيينه‌هاى مسطح و كروى و مخروطى و مقعر .\r\nكتاب تقى الدّين در پزشكى ، ترجمان الاطباء و لسان الالبّاء است . اگرچه اين كتاب در گروه كتاب‌هاى پزشكى رده‌بندى شده ، در واقع اثرى در باب گياه‌داروشناسى است و در آن نام گياهان طبى با ترتيب الفبايى ، بعضى نامهاى مترادف آنها در زبانهاى گوناگون و خواص درمانى آنها آمده است .\r\nاز تقى الدّين رساله‌اى در زمينهء بازدارى به نام المصابيح المزهّرة فى علم البزدرة باقىمانده است . اين كتاب مشتمل است بر ده مقاله دربارهء شكار با پرندگان شكارى ( و نه الزاما با « باز » ) و بخشى دربارهء شكار با سگ و پلنگ . از اين رساله يك نسخه در كتابخانهء گوتا در آلمان وجود دارد . « 1 »\r\n\r\nكاشف الدّين محمد اردكانى ( م سده 11 )\r\nكاشف الدّين محمد اردكانى معروف به « حكيم كاشف يزدى » از عالمان دينى ، طبيب ، هيوى ، منجم و رياضىدان اواخر سده ده و اوايل سدهء 11 ق ، در مشهد سكونت داشت و در انواع علوم به ويژه طب ، و رياضى متبحّر بود ، برخى منابع آورده‌اند كه او از استادان شيخ بهايى ( م 1030 ق ) بشمار مىرفت ، مجلسى اوّل ( م 1070 ق ) در اجازه خود به ميرزا ابراهيم فرزند كاشف الدّين از حكيم كاشف به نيكى ياد كرده و او را بزرگ دانشمندان ، سرآمد فاضلان دوران ، ارسطاطاليس عصر و سقراط زمان خوانده است ، از جمله آثار ارزشمند وى در زمينه اسطرلاب مىتوان كتاب‌هاى « الربع الصائب » و « الرّبع المجيب » و « الربع\r\n\r\n\r\n","description":"","footnote":"\r\n( 1 ) . دانشنامهء جهان اسلام ، ج 7 ، ص 876 و بعد ، ماده تقى الدّين .\r\n","page_name":" 152 ","page_number":152},
  {"content":"\r\n\r\nالمخترع » را نام برد .\r\nفرزندان وى ، قاضى الدّين محمد ( شيخ الاسلام اصفهان ) ميرزا ابراهيم و حسام الدّين نيز از علماى دينى بودند . « 1 »\r\n\r\nبهاء الدّين عاملى ( 953 - 1030 ق )\r\nمحمد بن عزّ الدّين حسين ، متخلص به بهائى و معروف به شيخ بهائى ، فقيه و دانشمند ذوفنون قرن دهم و يازدهم . خاستگاه وى جبع يا جباع ، از قراى جبل عامل بوده و نسبت « جبعى » در حواشى بعضى از تأليفات شيخ بهائى و جدش ، شمس الدّين محمد بن على ، ذكر شده است . نسب وى به حارث همدانى ( متوفى 65 ) از اصحاب حضرت على عليه السّلام مىرسد ازاين‌رو به حارثى همدانى نيز شهرت دارد . تخلّص شعرى وى ، بهائى ، برگرفته از لقبش بوده .\r\n\r\nسوانح حيات\r\nبهاء الدّين عاملى در 953 در بعلبك به دنيا آمد و يك سال بعد با خانواده‌اش به جبل عامل رفت . پدرش ، عزّ الدّين حسين بن عبد الصمد حارثى ( متوفّى 984 ) ، از شاگردان و دوستان شهيد ثانى ( متوفى 966 ) بود و پس از شهادت او و احساس عدم امنيّت در جبل عامل و نيز به دعوت و تشويق شاه‌طهماسب و على بن هلال كركى معروف به شيخ على منشار ، شيخ الاسلام اصفهان ، با خانواده‌اش به ايران آمد و در اصفهان ساكن شد . وى از نخستين علماى شيعه در جبل عامل بود كه در پى استقرار حكومت شيعى صفوى ، به\r\n\r\n\r\n","description":"","footnote":"\r\n( 1 ) . مفاخر يزد ، ج 1 ، ص 68 ، تأليف سيد محمد كاظم مدرسى ، نشر بنياد ريحانة الرسول 1382 .\r\n","page_name":" 153 ","page_number":153},
  {"content":"\r\n\r\nايران مهاجرت كردند . بنا بر نسخه‌اى به خط شيخ بهائى كه در 969 در قزوين نوشته شده است ، وى هنگام ورود به ايران سيزده‌ساله بود ، امّا بعضى منابع به اشتباه او را در اين زمان هفت‌ساله دانسته‌اند . بعضى منابع نسبت عاملى را به آملى تغيير داده و او را ايرانى شمرده‌اند . همچنين بعضى تذكره‌نويسان به دليل اقامت طولانيش در قزوين ، اين محل را زادگاه وى دانسته‌اند . تنكابنى ( ص 238 ) او را متولد عربستان دانسته كه احتمالا به دليل نسب او است . بعد از سه سال اقامت در اصفهان ، شاه‌طهماسب به توصيه و تأكيد شيخ على منشار ، عزّ الدّين حسين را به قزوين دعوت كرد و منصب شيخ الاسلامى اين شهر را به او اعطا نمود و شيخ بهائى نيز همراه پدرش به قزوين آمد و براى مدتى در آنجا اقامت كرد ، و به تحصيل علوم مختلف پرداخت . به نوشتهء خودش در آغاز الاربعون حديثا ، وى در 971 همراه با پدرش در مشهد رضوى بوده است . بعدها پدرش براى مدتى شيخ الاسلام هرات شد ، امّا وى در قزوين ماند و در 979 و 981 اشعارى در اشتياق به ديدار پدر و شهر هرات براى او فرستاد . در 983 نيز كه پدرش به قزوين آمد و براى سفر حج از شاه اجازه خواست ، شاه به او اجازه داد و از همراهى بهاء الدّين عاملى با او ممانعت و او را به ماندن در قزوين و تدريس علوم مكلّف كرد .\r\nبهائى پس از مرگ پدرش در 984 ، در بحرين به امر شاه‌طهماسب به هرات رفت و به‌جاى او به شيخ الاسلامى هرات منصوب شد ؛ اين اولين منصب رسمى وى بود . مضمون « ارجوزهء هراتيه » كه آن را در قزوين سروده و از علاقهء وى به هرات حكايت مىكند ، نشان مىدهد كه وى از هرات به قزوين بازگشته بوده است . احتمالا مدت شيخ الاسلامى وى در هرات بسيار كوتاه بوده است ، زيرا پس از وفات پدر همسرش ، شيخ على منشار در همان سال شيخ الاسلام\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاصفهان شد . همچنين از آنجا كه شاه‌عباس در 996 به حكومت رسيد ، شيخ الاسلامى او در اصفهان بر خلاف مشهور به امر شاه‌عباس نبوده ، بلكه شاه اسماعيل ثانى ( حك : 984 - 985 ) يا سلطان محمد خدابنده ( حك : 985 - 59 ) او را منصوب كرده بودند . احتمال دارد كه وى در زمان شاه‌عباس نيز شيخ الاسلام اصفهان شده باشد .\r\nگفته‌اند كه او حدود سى سال در سفر بوده است ، امّا اين مسئله با توجه اشتغالات اجتماعى و تأليفات فراوان او و عهده‌دارى منصب شيخ الاسلامى و قضاوت ، اغراق‌آميز مىنمايد . بعضى منابع سفر ممتد و طولانى بهائى را قبل از شيخ الاسلامى او در اصفهان دانسته‌اند . بهائى پس از مدتى ، به شوق سفر حج ، از شيخ الاسلامى كناره گرفت و مسافرت طولانى خود را آغاز كرد و در 1025 به اصفهان بازگشت و ازآن‌پس تا آخر عمر ملازم شاه‌عباس بود . وى در اين سفر ، به عراق و حلب ، شام و مصر و سرانديب ، حجاز و بيت المقدس رفته و در سياحت خود به مصاحبت بسيارى از علما و اكابر صوفيه نائل شده است . بهائى در سفرهاى خود ، ناشناس و در كسوت فقر و درويشى سير كرده و با ارباب اديان و مذاهب اسلامى به بحث و احتجاج پرداخته و در بعضى موارد تقيّه مىكرده است .\r\nبه گزارش محبّى ، در مصر با محمد بن ابى الحسن بكرى ( متوفى 993 ) از علماى شافعى ، ديدار كرد ؛ به هيئت سيّاحان درآمد و به خواهش رضى بن ابى اللّطيف مقدسى هيئت و هندسه را به شرط كتمان به او آموخت . در دمشق ، با حافظ حسين كربلايى يا تبريزى مؤلف روضات الجنات ، ديدار نمود ، و همچنين با بورينى ملاقات و مباحثه كرد . همچنين در حلب ، با شيخ عمر عرضى ( متوفى 1024 ) ، مفتى شافعى ، ملاقات كرد و به نوشتهء محبّى اظهار تسنّن نمود .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nدر همين حال ، مردم جبل عامل از حضور بهائى در حلب آگاه شدند و به ديدارش شتافتند ، امّا شيخ براى آنكه شناخته نشود از حلب خارج شد . در شام نيز به مذهب شافعى شناخته شد و از روى تقيّه كتابى را كه در تفسير به نام شاه‌عباس صفوى نوشته بود ، به نام سلطان مراد سوم ، سلطان عثمانى ( متوفى 1003 ) تغيير داد . منابع ديگر در شرح اين سفر به ناشناس بودن و كسوت فقر و درويشى شيخ اشاره كرده‌اند ، امّا از اظهار تسنن او سخن نگفته‌اند . وقوع اين سفر طولانى در زمان شيخ الاسلامى بهائى بعيد مىنمايد ، ازين‌رو بعضى منابع گفته‌اند كه بهائى احتمالا به علت حسدورزى و رقابت روحانيان دربار با او براى مدتى از منصب شيخ الاسلامى استعفا كرد و به سفر رفت .\r\nاز سفرهاى مهم و تاريخى بهائى ، سفر پيادهء او به مشهد به همراه شاه‌عباس است . در 25 ذيحجهء 1008 ، شاه‌عباس به شكرانهء فتح خراسان ، پياده از طوس به مشهد رفت . سه سال بعد در 1010 نيز به موجب نذرى كه داشت به همين كيفيت از اصفهان به مشهد رفت و سه ماه در آنجا ماند . احتمالا بهائى در هر دو سفر شاه‌عباس همراه او بوده است .\r\nاز ديگر مسافرتهاى بهائى اطلاع دقيقى در دست نيست . مستندترين گزارش سفر بهائى را شاگرد او سيد حسين بن سيد صدر كركى عاملى معروف به مجتهد كركى ( متوفى 1076 ) كه چهل سال ملازم وى بوده ، به دست داده است .\r\nبهايى در 991 به حج و در رمضان 992 در راه بازگشت از حج به تبريز رفت و مدتى ( تا 993 ) در آنجا ماند . اشاراتى به اين سفر در كشكول و نيز در سفينه‌اى كه چند صفحهء آن به خط بهائى بوده آمده است . وى سفرى هم به كرك نوح در جبل عامل داشته و در آنجا با شيخ حسن صاحب معالم ( متوفى 1011 ) ديدار كرده است . از آثار وى چنين برمىآيد كه وى به شهرهاى ديگرى چون\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nكاظمين ( 1003 ) ، هرات ( شوال 1010 ) ، آذربايجان و اران ( 1015 ) ، گنجه ( صفر 1015 ) ، قم ( ذيقعدهء 1015 ، سالى كه شاه‌عباس براى جنگ گرجستان به شمال غربى ايران رفته بود ) ، شيروان و آمد نيز مسافرت كرده است .\r\nهمسر شيخ ، دختر شيخ على منشار عاملى ، زنى دانشمند بود كه پس از درگذشت پدر ، كتابخانهء نفيس چهار هزار جلدى او را به ارث برد و شيخ بهائى آن را در 1030 وقف كرد ، ولى پس از وفات بهائى ، اين كتابخانه به سبب اهمال در نگهدارى از بين رفت .\r\nاز اينكه بهائى مدت زيادى از عمر خود را به تنهايى در سفر گذرانده مىتوان حدس زد كه فرزندى نداشته است . بيشتر منابع نيز فرزندى براى او نشناسانده و بعضى او را عقيم دانسته‌اند . نفيسى به نقل از محمد باقر ، الفت پسرى به نام على براى شيخ برمىشمرد كه گويا اهل فضل بوده است ، از ترديد شديد خود الفت در اين مورد برمىآيد كه اين قول اساسى ندارد . افندى اصفهانى تصريح دارد كه بهائى تنها يك دختر از خود به‌جاى گذارد كه اعقاب وى در زمان افندى در قيد حيات بوده‌اند . آقا بزرگ طهرانى نيز شاعرى به نام ميرزا محمد خطّاط بهايى گلپايگانى ( متوفى 1305 ) متخلص به « بهايى » و « گلشن » را با هفت واسطه از اولاد بهائى برشمرده و اجداد او را تا بهائى از علما و عرفا دانسته است .\r\nبنا بر نقل الفت و نيز به گفتهء شاردن ، دو خانواده در اصفهان به بهائى منتسب و مشهور بوده‌اند ، كوچه‌اى نيز به نام شيخ بهاء الدّين محمد در محلهء در دشت بوده و حمّام معروف شيخ بهائى در آن كوچه واقع است . همچنين در محلهء « خواجه بزرگ » خانه‌اى به نام شيخ بهائى وجود داشته است .\r\nخاندانى به نام « آل مروه » از علماى جبل عامل را نيز از اعقاب بهائى\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nدانسته‌اند كه به عقيدهء امين صحّت ندارد . بهائى برادر كوچكترى به نام عبد الصّمد ( 966 - 1020 ) داشته كه باهم نزد پدرشان ، شيخ حسن ، درس خوانده و اجازه‌نامهء مشتركى دريافت داشته‌اند . نفيسى عبد الصّمد را برادر بزرگتر دانسته و دلايلى بر مدّعاى خود آورده و امينى ضمن ارائه سندى تاريخى ، دلايل نفيسى را با قاطعيّت رد كرده است . تنكابنى نيز عبد الصّمد را به خطا برادرزادهء شيخ دانسته است . قبر عبد الصّمد در كنار قبر شيخ بهايى در مشهد است .\r\n\r\nتحصيلات و استادان بهائى\r\nبيشتر تحصيلات بهائى ، در قزوين ، كه آن زمان حوزهء علمى فعّالى داشت ، صورت گرفت و سپس در اصفهان ادامه يافت . اوّلين و مهمترين استاد بهائى ، پدرش بود كه نزد وى تفسير و حديث و ادبيات عرب و مقدارى معقول خواند و از او اجازهء روايت دريافت كرد . اين اجازه را مجلسى نقل كرده است . استادان ديگر بهائى عبارت‌اند از : ملّا عبد اللّه يزدى ( متوفّى 981 ) صاحب حاشيه بر تهذيب المنطق تفتازانى كه به نام حاشيهء ملا عبد اللّه از كتب درسى رايج منطق در حوزه‌هاى علميّه است . شيخ بهائى نزد ملّا عبد اللّه ، حكمت ، كلام ، طب و قدرى منقول خوانده و در آثار خود از او به علّامه يزدى تعبير كرده است ؛ ملّا على مذهّب و ملّا على قائنى و ملّا محمد باقر يزدى كه شيخ از آن در رياضيات و هيئت بهره برد ؛ شيخ احمد گچايى معروف به پير احمد قزوينى كه بهائى در قزوين از او حكمت و رياضيات آموخت ؛ شيخ عبد العالى كركى ( متوفّى 993 ) فرزند محقّق كركى ؛ محمّد بن محمد بن ابى اللّطيف مقدسى شافعى ، كه بهائى الجامع الصحيح و ديگر آثار محمد بن اسماعيل بخارى و نيز الجامع الصحيح مسلم را از طريق او نقل مىكند . اجازهء روايت شيخ بهائى از صحيح بخارى يكى از اسناد كم‌نظير است .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nهمچنين به گفتهء نورى ، بهائى از مير محمد باقر داماد معروف به ميرداماد روايت كرده است . نيز معروف است كه در علوم غريبه شاگرد محمود دهدار ( متوفى 1016 ) بوده است . هرچند اين مطلب در منابع معتبر نيامده و احتمالا بهائى ، علوم غريبه را از كتابهايى كه شيخ على منشار از هند آورده بود آموخته است .\r\nشهرت علمى و موقعيت اجتماعى بهائى شاگردان بسيارى را در محضرش گرد آورد . امينى ، كاملترين گزارش از اسامى شاگردان شيخ و راويان او را گردآورى كرده است . وى از 97 نفر با ذكر منبع و ترتيب الفبايى نام مىبرد كه مشهورترين آنها عبارت‌اند از : محمد تقى مجلسى ؛ محمد محسن فيض كاشانى ؛ صدر المتألهين شيرازى ؛ سيد ماجد بحرانى كه بر الاثناعشريّهء بهائى ( دربارهء نماز ) تعليقه نگاشته است . شيخ جواد بن سعد بغدادى معروف به فاضل جواد ، شارح خلاصة الحساب و زبدة الاصول شيخ بهائى ؛ ملّا حسنعلى شوشترى كه در 1030 از بهائى اجازهء روايت دريافته داشته است ملّا خليل بن غازى قزوينى ( متوفى 1089 ) ؛ شيخ زين الدّين بن محمد نوادهء شهيد ثانى ؛ ملّا صالح مازندرانى ؛ مجتهد كركى ؛ على بن سليمان بحرانى معروف به امّ الحديث ؛ رفيع الدّين محمّد نائينى مشهور به ميرزا رفيعا .\r\n\r\nوفات\r\nبهائى چند روز قبل از مرگ با جمعى از همراهان و شاگردان خود به زيارت قبر باباركن‌الدين شيرازى رفت و مكاشفه‌اى برايش روى داد كه از آن نزديك بودن مرگش را استنباط كرد . محمد تقى مجلسى كه خود از همراه شيخ بوده ، اين مكاشفه را گزارش كرده است . بهائى ازآن‌پس خلوت گزيد و بعد از هفت روز بيمارى از دنيا رفت و طبق وصيتش او را به مشهد انتقال دادند و در\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمدرس سابق خود او در نزديكى حرم رضوى سمت پايين پاى مبارك به خاك سپردند . امروزه اين محل ، جزو رواقهاى حرم است .\r\nدر تعيين سال وفات شيخ بهائى اختلاف است . از آنجا كه اسكندر منشى ، وقايع‌نگار روزانهء شاه‌عباس ، و نيز مظفر بن محمد قاسم گنابادى ، منجّم معروف آن عصر ، در تنبيهات المنجّمين كه چند ماه پس از مرگ بهائى نوشته است ، سال 1030 را ذكر كرده‌اند ، اين قول پذيرفتنى است . جمعى از معاصران بهائى نيز همين تاريخ را ذكر كرده‌اند . ظاهرا پس از اينكه نظام الدّين ساوجى تمام‌كنندهء جامع عباسى و شاگرد بهائى ، وفات وى را در 1031 ذكر كرده است بسيارى از تذكره‌نويسان از وى پيروى نموده‌اند .\r\n\r\nموقعيت اجتماعى\r\nبهائى به تقاضا و درخواست شاهان صفوى شيخ الاسلام ، بالاترين منصب رسمى دينى ، شد و تا پايان عمر در آن منصب باقى بود . اين منصب مورد رضايت و علاقهء او نبود و همچنان گرايش به عزلت داشت و در زىّ زهد و درويشى بسرمىبرد ؛ حتى پيوسته سعى در كناره‌گيرى و استعفا از شيخ الاسلامى داشت و به گزارش بعضى منابع براى مدتى از اين مقام كناره گرفت .\r\nبهائى آمدن خود از جبل عامل به ايران و مراوده با سلاطين را باعث تيرگى باطن و محروميّت از كمالات معنوى مىدانست ، و در حسرت گذشته « اى خوشا خرقه و خوشا كشكول » سر مىداد . او همچنين در اشعار خود از مصاحبت و قرب پادشاهان تحذير بليغ كرده است . بهائى گذشته از شيخ الاسلامى ، منزلت و قرب خاصّى در دربار صفوى داشت . وى در دانش ، تقوا ، كفايت و كاردانى مورد اعتماد كامل شاه‌عباس بود و پيوسته طرف مشورت او قرار مىگرفت . به نوشتهء اسكندر منشى ، شاه از محضر بهائى بهره مىبرد و وجود او را بسيار مغتنم\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nمىشمرد ، تا آنجاكه پس از بازگشت بهائى از سفر طولانى خود ، به استقبال او آمد و رياست علماى ايران را به او پيشنهاد كرد كه بهائى نپذيرفت .\r\nشاه‌عباس ، شيخ بهائى را در سفرها و لشكركشىها به همراه مىبرد و احتمالا اين كار را در مقام تفأل به فتح و ظفر انجام مىداد ، تا آنجاكه به گزارش اوحدى بليانى در عرفات العاشقين گويى كلمهء « شيخ بهاء الدّين » ( 1113 ) طلسم فتح ايروان بوده است . بهائى در قضاوت و بعضى امور سياسى و اجتماعى نيز مورد مشورت و اعتماد شاه صفوى بود . شاه به مقام علمى بهائى اعتقاد داشت و در 1017 كه از آثار رصدخانهء مراغه بازديد كرد ، پس از بازگشت به اصفهان ، شيخ بهائى ، ملّا جلال الدّين منجم و عليرضاى عباسى خوشنويس را براى آماده كردن مقدّمات تعمير آن رصدخانه به مراغه فرستاد . به گزارش بعضى منابع مرقد ربيع بن خثيم ، معروف به خواجه ربيع ، در مشهد نيز به پيشنهاد بهائى ، به فرمان شاه‌عباس ساخته شد . در امور شرعى خانوادگى نيز شاه صفوى به بهائى رجوع مىكرد .\r\nاقامهء نماز جمعه اصفهان را هم بهائى برعهده داشت . امّا اين امور سبب نمىشد كه بهائى ، در روابط خود با شاه ، جانب شرع را فروگذارد . براى نمونه در چراغانى و جشن نوروز 1018 كه مقارن با دوازدهم محرم بود و هيچ‌يك از علما جرأت اعتراض و خرده‌گيرى بر عمل شاه را نداشتند ، بهائى با ساختن مادّه تاريخ « على ببخشد » اعتراض و نارضايتى خود را از خطاى شاه صفوى ابراز كرد . بهائى علىرغم آمدوشد در دربار ، از معاشرت با تودهء عوام ، حتى دراويش و معركه‌گيرهاى اصفهان ، روىگردان نبود و به تعبير خودش « ميل قلندرى » داشت . وى بسيار بخشنده بود و سرايى بزرگ داشت كه پناهگاه يتيمان و محرومان و مكانى براى نگهدارى و تربيت اطفال بىسرپرست بود .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nبهائى با علماى عصر خود ، بخصوص ميرداماد ، رابطهء خوبى داشت و بعضى داستانها دربارهء تيرگى رابطهء او و ميرداماد اعتبارى ندارد . ظاهرا اين تصور از رسالهء ميرداماد به نام اغلاط الشيخ البهائى و تصحيفاته نشأت گرفته است .\r\nحكايت افسانه‌آميزى نيز از روابط بهائى با ميرفندرسكى ( متوفى 1050 ) ، فيلسوف بزرگ عصر صفوى ، وجود دارد ؛ براى آگاهى از مخدوش بودن اين حكايت ، رجوع شود به بهاء الدّين عاملى ، كليات ، مقدمهء نفيسى ، ص 47 - 48 ) . بهايى به علماى جبل عامل نيز عنايت داشت و تنى چند از ايشان را كه براى استفادهء علمى از وى به اصفهان آمده بودند ، مدتى طولانى در منزل خود جاى داد .\r\n\r\nمذهب و مشرب\r\nشيخ بهائى بدون ترديد از علما و فقهاى اماميّه بوده ، و آثار او گواه روشنى بر تشيّع اوست . ازاين‌رو اصرار بعضى منابع عامّه در اينكه او را سنّى بشمار آورند ، بيهوده است . محبّى و خفاجى بر اين باورند كه بهائى تسنّن خود را از شاه‌عباس ، كه شيعه بود ، پنهان مىكرد و او را تنها به سبب افراطى كه در محبّت ائمه شيعه داشته است شيعه شمرده‌اند .\r\nبراى پاسخ قاطع امينى به محبّى رجوع شود به امينى ، ج 11 ، ص 252 ) .\r\nاحتمالا مهمترين سبب اين اشتباه ، مشى و سلوك خود بهائى است ؛ وى در سفرهاى خود تقيّه مىكرد و به سبب مشرب عرفانى خود با هر ملّتى به اقتضاى مذهب ايشان رفتار مىنمود . ازين‌رو هركس او را هم‌عقيده با خود مىپنداشت .\r\nخود وى صريحا به اين شيوهء رفتارى در قصيدهء وسيلة الفوز و الامان اشاره كرده است . بعضى علماى شيعه از تسامح بهائى در برخورد با مذاهب ديگر ايراد گرفته و در توثيق او ترديد كرده‌اند . ولى آنچه مسلم است شيخ بهائى فقيه شيعى\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nمعتدلى بوده و به شيوهء قدما به اقوال و آثار عامّه نظر داشته است . براى نمونه ، بر كشّاف زمخشرى حاشيه نوشته و حاشيه‌اش بر تفسير بيضاوى علىرغم ناتمام ماندن آن ، از بهترين حواشى اين تفسير شمرده است . از اين گذشته ، در مواردى بين او و علماى مذاهب ديگر مباحث كلامى واقع شده كه در آنها بهائى از عقيدهء اماميّه دفاع كرده است و مهمتر از همه در اشعار عربى خود علاوه بر اظهار ارادت و اخلاص كامل به ائمّهء شيعه و اشتياق به زيارت قبور ايشان در مواردى از مخالفان آنها تبرّى جسته است .\r\nازسوىديگر ، بهائى در كسوت فقر و درويشى بوده و علىرغم آمدوشد به دربار صفوى مشرب تصوّف و عرفان داشته است و بنابراين مورد توجه منابع صوفيّه قرار گرفته و گاه يك صوفى تمام عيار معرّفى شده است . حتى كيخسرو اسفنديار از تمايل بهائى به زردشتىگرى سخن به ميان آورده است . ( براى پاسخ معصوم عليشاه به اين توهّم ، رجوع شود به طرائق الحقائق ، ج 2 ، ص 252 ) .\r\nمعصوم عليشاه بهائى را همراه با بسيارى از بزرگان شيعه چون ميرداماد ، ميرفندرسكى ، ملّا صدرا ، مجلسى اول و فيض كاشانى به سلسلهء نوربخشيه و نعمت‌اللّهيه منتسب كرده و او را خليفهء شيخ محمد مؤمن سبزوارى ، از خلفاى نور بخشيّه ، دانسته است . آنچه بيش از هر چيز تصوّف بهائى را قوّت بخشيده كلمات و اشعار خود اوست . بهائى در كشكول نيز كه آيينهء افكار و گرايش‌هاى باطنى اوست ، سخنان فراوانى از اكابر صوفيه مانند شيخ عبد القادر گيلانى ، جنيد بغدادى ، حسين بن منصور حلّاج ، حسن بصرى ، رابعهء عدويّه ، و سفيان ثورى نقل كرده و در بعضى موارد آنها را ستوده است . او در آثار خود از محيى الدّين ابن عربى با عباراتى مانند جمال العارفين ، شيخ جليل ، كامل ، عارف و و اصل صمدانى تجليل كرده است . و در تفسير العروة الوثقى خاتمهء مفتاح الفلاح در\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nتفسير آيهء  إِيَّاكَ نَعْبُدُ وَ إِيَّاكَ نَسْتَعِينُ ،  كلام امام صادق عليه السّلام را به « انّى أنا اللّه » گفتن شجرهء طور تشبيه كرده و بيت منسوب به شبسترى ( روا باشد انا الحق از درختى . . . ) را در تأييد نظر خود آورده است . نيز در كشكول پس از تجليل و تكريم فراوان از بايزيد بسطامى ، به نقل از علّامهء حلّى و ابن طاوس و فخر رازى ، و نيز براساس عقيدهء صوفيان ، او را سقّاى امام صادق عليه السلام دانسته است . همچنين از مهمترين شواهد بر تمايل وى به تصوّف ، تعظيم او از مولوى و ارادت به اوست ؛ در كشكول بيش از ديگران از او شعر نقل كرده است و در اشعارى كه به وى منسوب است مثنوى مولوى را « قرآن بر زبان پهلوى » خوانده است . مجموع اشارات فوق و نيز عبارات ديگرى از بهائى ، شخصيت عرفانى او را نزد صوفيّه قوّت بخشيده است . بعضى علماى شيعه نيز بر او به دليل تمايلش به تصوّف و بعضى موارد ديگر ايراد گرفته‌اند . آنچه مسلّم است بهائى بيش از ساير علما و فقهاى اماميّه تمايل به عرفان داشته است . به گفتهء علّامهء مجلسى ، وى اهل چلّه‌نشينى و رياضات شرعى بوده و به شاگرد خود محمد تقى مجلسى تعليم ذكر داده است .\r\nاگر تصوّف را به معناى ترك تعلّقات دنيوى و مجاهدهء با نفس و كسب كمالات روحانى بدانيم ، بهائى سهم وافرى از آن داشته است . وى در مراقبه و تزكيهء نفس كم‌نظير بوده و كراماتى نيز به دو منسوب است ؛ مزار او نيز مورد استشفا و توجه است . محمد تقى مجلسى ، كه خود فقيه و محدث بلندآوازه‌اى است ، براى شيخ بهائى مقامى قدسى قائل بوده و اقدام به نگارش شرح من لا يحضره الفقيه به نام روضة المتّقين را براساس رؤيايى كه نقل مىكند ، از بركات استادش دانسته و معتقد بوده است كه به امر او اين شرح را نگاشته است .\r\nهمچنين ، بعضى منابع آگاهى او بر علوم غريبه را غير اكتسابى و مرهون\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nتصفيهء باطن دانسته‌اند . محمد تقى مجلسى نيز شرحى در اطّلاع وسيع بهائى از علم جفر به طريق غير عادى ، آورده است . ازسوىديگر بهائى مانند ساير عرفا ، در حكمت و فلسفه تبرّزى از خود نشان نداده و به كلام نيز بىاعتنا بوده است .\r\nدر الحديقة الهلالية ( ص 83 ) قول فلاسفه مبنى بر امتناع خرق افلاك را قاطعانه رد كرده و ادلهء آنان را بر اثبات اين ادعا بسيار ضعيف دانسته است ( « دون ثبوته خرط القتادة » ) . در دو مثنوى نان و حلو و شير و شكر و بعضى اشعار ديگر خود نيز با طعن زدن به بسيارى از كتب معقول ، بر عدم تأثير آنها در نجات آدمى اصرار ورزيده و گوهر سعادت را در آموختن « علم عاشقى » دانسته و ما بقى را « تلبيس ابليس شقى » خوانده است . همچنين « علم رسمى » را كه « سربه‌سر قيل است و قال » بىحاصل خوانده است . نيز كه شكوه‌ها و احوال درونى خود را تحت عنوان « سانحة » آورده ، ضمن شرح مواجيد و اذواق روحانى خود ، از فساد زمانه و تصدّى جهّال بر امر تدريس و كساد علم اظهار ملالت كرده و از صرف عمر در تحصيل علومى كه گوهر سعادت را به همراه ندارند تحذير كرده است .\r\nبااين‌همه ، در بعضى منابع به بيزارى بهائى از صوفيان و دراويش زمان خود و آداب و عقايد ايشان اشاره شده است . خود بهائى نيز در داستان رمزى گربه و موش و در اشعارش از صوفيان سالوس و ريايى انتقاد شديدى كرده است . ازاين‌رو از بعضى علماى شيعه در دفاع از بهائى و عدم انتساب او به تصوّف اصطلاحى شواهدى نقل شده است .\r\nنهايتا ، انتساب بهائى به تصوّف نه به معناى تأييد تصوّف و درويشى مصطلح و رايج در عصر صفوى بلكه تنها به دليل تمايلات عرفانى او در آثار و اشعارش بوده است .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nمقام علمى و ادبى\r\nشخصيت علمى بهائى از آن نظر مورد توجه و اعجاب است كه وى در تمام علوم رسمى زمان خود دست داشت و در شمارى از آنها منحصربه‌فرد بود . او در حوزهء معارف دينى و علوم اسلامى استاد بود و از خود خلاقيّت بسيار نشان داد . در سلسلهء اجازات روايى ، از محدّثان امامى برجستهء قرن يازدهم به شمار مىرود و طرق بسيارى از اجازات محدّثين در قرون اخير به او و از او به پدرش و شهيد ثانى منتهى مىشود .\r\nبهائى در شكوفايى علمى حوزهء اصفهان نقشى اساسى داشت ، به‌طورى كه بعضى منابع وى را مؤسس چندين مدرسهء علمى در اصفهان دانسته‌اند .\r\nگزارشى نيز از جاذبهء علمى بهائى و كيفيت استفادهء شاگردان از محضر او حتى در ايام تعطيل در منابع آمده است .\r\nشاگردانش ، از جمله محمد تقى مجلسى ، فضل و دانش و كثرت محفوظات او را ستوده‌اند .\r\nهرچند بهائى در علوم و معارف اسلامى مؤسس نبوده و نوآورى علمى به ندرت در آثارش ديده مىشود ، امّا جامعيّت او سبب شده است كه در ارائه و تدوين مطالب ذوق و ابتكار او نوعى نبوغ خاص از خود بروز دهد ؛ بااين‌حال چند مسئلهء بحث‌انگيز به او منسوب است . در اعتقادات ، بهائى مكلّف را در صورت بذل جهد در تحصيل دليل ، حتى اگر خطا كند برىء الذمه دانسته و اهل دوزخ نمىشمارد . در مسئله عذاب قبر ، بهائى راه يك محدّث و فقيه امامى را پيموده و به اقوال حكما چندان اهميتى نداده است . وى با استناد به قرآن ، اعتقاد به عذاب قبر را به اجمال واجب دانسته و علم به كيفيّت و تفصيل آن را غير ضرورى و بلكه محال مىشمارد و براى فهم بهتر عذاب قبر دست به توجيه و\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nتمثيل گشوده و مرگ را با خواب مقايسه كرده است . نيز در بسيارى موارد ، در شرح احاديث به تأويلاتى ذوقى و عرفانى در حدّ اعتدال پرداخته است . در مسئلهء جنجالى و پراختلاف « سهو النبى » نيز پاسخى ذوقى و ابتكارى ارائه كرده است . وى در تفسير قرآن از بيست تا پنجاه‌سالگى ، به خوض و تدقيق پرداخته و آن را اشرف علوم دانسته است . مهمترين كوشش بهائى ، ارائه توجيه و تعليلى در مورد وضع معانى جديد براى تقسيم‌بندى احاديث از سوى متأخران است . به گفتهء وى ، وقوع فاصلهء زمانى بين متأخرين و سلف صالح و احتمال از بين رفتن كتب اصول اخبار و اشتباه بين احاديث مورد اعتماد قدما با غير آن و به‌طور خلاصه انسداد طرق تشخيص احاديث مورد وثوق قدما ، باعث شد تا متأخران به وضع معانى جديد براى اصطلاحاتى چون صحيح ، حسن و موثّق دست‌يازند و ملاك جديدى براى تميز اخبار ارائه دهند . وى همچنين به ريشه‌هاى تقسيم‌بندى قدما و تعريف آنان از صحيح و حسن و موثّق اشاره مىكند .\r\nگذشته از علوم و معارف اسلامى ، مهمترين حوزهء فعاليت علمى بهائى ، رياضى و سپس معمارى و مهندسى است . معروف‌ترين اثر علمى و رياضى او خلاصة الحساب است كه يك دورهء رياضيّات مقدماتى و متوسّط است و شروح بسيارى بر آن نگاشته شده است .\r\nديدگاه‌هاى رياضى بهائى تنها به مطالب خلاصة الحساب محدود نبوده ، بلكه وى در حلّ مسائل فلسفى نيز از رياضى بهره جسته است . براى نمونه در بطلان نظريهء عدم تناهى ابعاد ، ابطال قول به « جزء لا يتجزّى » يا « جوهر فرد » و امتناع تسلسل علل و معلولات به طرح استدلالات رياضى و هندسى روىآورده است . در حلّ مسائل فقهى نيز از رياضى به نحو مطلوبى بهره جسته كه نمونهء آن تعيين حجم و وزن آب كرّ و تعيين نصاب در زكات است . بهائى در كشكول نيز\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nشمارى از مسائل رياضى و هندسى را طرح كرده است ، از جمله محاسبهء جذر اصمّ تقريبى و تعيين ارتفاع بناها يا عوارض مرتفع بدون داشتن ابزارهاى اندازه‌گيرى .\r\nمهمترين آثار بهائى در نجوم تشريح الافلاك و دو رسالهء اسطرلاب به فارسى و عربى است . تشريح الافلاك مختصر است و بارها به طبع رسيده است و نسخ خطّى فراوانى از آن در كتابخانه‌هاى ايران و عراق وجود دارد . در بين آثار علمى بهائى اين كتاب پس از خلاصة الحساب بيش از هر اثر ديگرى مورد توجه دانشمندان واقع شده و تا مدتها از كتب درسى حوزه‌هاى علميه بشمار مىآمده است . مؤلف حاشيه‌اى ، بيش از دو برابر اصل ، نيز بر آن نگاشته است .\r\nرسالهء اسطرلاب به عربى ، مشهور به الصفيحة يا الصّفحة نيز شرح شده است و رسالهء اسطرلاب به فارسى معروف به تحفهء حاتميه يا هفتاد باب به خواهش اعتماد الدّوله حاتم بيك صافى اردوبادى ( متوفى 1090 ) ، صدراعظم شاه‌عباس ، نوشته شده است . اين اثر نيز بارها به چاپ رسيده است .\r\nبهائى در جغرافيا نيز آثار متعددى دارد كه معروف‌ترين آنها تضاريس الارض يا رسالة فى كرويّة الارض است .\r\nآثار معمارى و مهندسى شيخ بهائى را از حيث انتساب مىتوان به سه دسته تقسيم كرد ؛ اوّل ، آثارى كه نسبت آنها به او قوى است ، مانند اثر مهندسى تقسيم آب زاينده‌رود براى هفت ناحيه از نواحى اصفهان كه خصوصيّات آن به تفصيل در سندى كه به طومار شيخ بهائى شهرت دارد آمده است ؛ دوم ، آثارى كه به گزارش منابع به بهائى منتسب است ، مانند طرّاحى كاريز نجف‌آباد معروف به قنات زرّين كمر ، تعيين دقيق قبلهء مسجد شاه اصفهان ، طرّاحى نقشهء حصار نجف ، طرّاحى و ساخت شاخص ظهر شرعى در مغرب مسجد شاه اصفهان و نيز در\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nصحن حرم مطهّر حضرت رضا عليه السلام ، طرح ديوارى در صحن حرم حضرت على عليه السلام در نجف اشرف به قسمى كه زوال شمس را در تمام ايّام سال مشخص مىكند ، طرّاحى صحن و سراى مشهد مقدّس به صورت يك شش‌ضلعى ، اختراع سفيداب كه در اصفهان به سفيداب شيخ معروف است .\r\nساختن منار جنبان ، طراحى گنبد مسجد شاه اصفهان كه صدا را هفت مرتبه منعكس مىكند ، و ساختن ساعتى كه نياز به كوك كردن نداشت .\r\nسوم ، آثارى كه انتساب آنها به شيخ افسانه‌آميز است و بيشتر نبوغ و شخصيّت نادر بهائى دستمايهء انتساب اين خوارق عادات و افسانه‌هاى تاريخى به وى شده است ، مانند حمّام معروف شيخ بهائى در اصفهان كه مىگويند مدت زيادى آب آن تنها با نور شمعى گرم بوده است .\r\nهمچنين ، تبحّر بهائى در علوم غريبه ريشهء انتساب بعضى افسانه‌هاى ديگر ، است مانند آگاهى از سرمهء خفا و تعليم آن به نااهل و دفن كردن دو قطعه سنگ در شيراز و اصفهان براى دفع و با و طاعون . بعضى منابع اين حكايات را ساختگى دانسته و بعضى ديگر آنها را تلقّى به قبول كرده‌اند .\r\nدر اين ميان ، استفادهء شيخ از كتابى با عنوان كلّه سر كه شامل علوم كيميا ، ليميا ، هيميا ، سيميا ، ريميا ، بوده است ، به گزارش خود او مستند است . همچنين ، مصاحبت وى با آگاهان از علوم خفيه به گزارش محمد تقى مجلسى متيقّن است .\r\nدر كشكول نيز مطالبى در علوم غريبه و طلسمات آمده كه حاكى از اطلاع بهائى بر آنهاست . همچنين فال‌نامه‌هايى كه به نام بهائى به طبع رسيده فاقد اعتبار ، ولى حاكى از نفوذ شخصيّت او در فرهنگ عامّه است . نيز كتاب اسرار قاسمى كه به قاسم نامى از شاگردان بهائى منسوب است و دربارهء آن حكايت غريبى نقل شده است ، با آنكه محدّث نورى به نقل از محبوب القلوب آن را آورده ، بىاساس\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nمىنمايد . آنچه مسلّم است ، به گزارش سيد حسن كركى ، بهائى از دانشهايى كه هيچ‌كس از علماى عامّه و خاصّه قبل از او و در زمان او از آنها اطلاع نداشتند ، آگاهى داشته و همين سبب شده است كه هر امر عجيبى را به دو نسبت دهند .\r\nبهائى آثار برجسته‌اى به نثر و نظم پديد آورده است . به نوشتهء موسوى حسينى ، وى با زبان تركى نيز آشنايى داشته است . تذكره‌نويسانى چون نصرآبادى ، هدايت ، آذر بيگدلى و محمد قدرت اللّه گوپاموى ، او را از شعراى فارسىزبان دانسته و در تذكره‌هاى خود شرح حال و نمونه‌هايى از اشعارش را آورده‌اند . عرفات العاشقين ، اولين تذكره‌اى است كه در زمان حيات بهائى از او نام برده است . بهترين منبع براى گردآورى اشعار بهائى ، كشكول است تا جايى كه به عقيدهء برخى محققان ، انتساب اشعارى كه در كشكول نيامده است به بهائى ثابت نيست . از اشعار و آثار فارسى بهائى دو تأليف معروف تدوين شده است ؛ يكى به كوشش سعيد نفيسى با مقدّمه‌اى ممتع در شرح احوال بهائى ، ديگرى توسط غلامحسين جواهرى وجدى كه مثنوى منحول « رموز اسم اعظم » را هم نقل كرده است . با اين‌همه هر دو تأليف حاوى تمام اشعار و آثار فارسى شيخ نيست .\r\nاشعار فارسى بهائى عمدتا شامل مثنويّات ، غزليّات و رباعيّات است . وى در غزل به شيوهء فخر الدّين عراقى و حافظ ، در رباعى با نظر به ابو سعيد ابو الخير و خواجه عبد اللّه انصارى ، و در مثنوى به شيوهء مولوى ، شعر سروده است . ويژگى مشترك اشعار بهائى ميل شديد به زهد و تصوّف و عرفان است . از مثنويّات معروف شيخ مىتوان از اين‌ها نام برد : نان و حلوا يا سوانح سفر الحجاز ، اين مثنوى ملمّع چنان‌كه از نام آن پيداست در سفر حج و بر وزن مثنوى مولوى سروده شده است و بهائى در آن ابياتى از مثنوى را نيز تضمين كرده است . او اين\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nمثنوى را به‌طور پراكنده در كشكول نقل كرده و گردآورندگان ديوان فارسى وى ظاهرا به علت عدم مراجعهء دقيق به كشكول متن ناقصى از اين مثنوى را ارائه كرده‌اند .\r\nنان و پنير ، اين اثر نيز بر وزن و سبك مثنوى مولوى است ؛ « طوطىنامه » ، نفيسى اين مثنوى را كه از نظر محتوا و زبان نزديك‌ترين مثنوى بهائى به مثنوى مولوى است ، بهترين اثر ادبى شيخ دانسته و با آنكه آن را در اختيار داشته جز اندكى در ديوان بهائى نياورده و نام آن را نيز خود براساس محتوياتش انتخاب كرده است .\r\nشير و شكر ، اوّلين منظومهء فارسى در بحر خبب يا متدارك است . در زبان عربى اين بحر شعرى پيش از بهائى نيز مورد استفاده بوده است . پس از وى نيز قصايد شيوا و استوارى در اين بحر سروده شده است . شير و شكر سراسر جذبه و اشتياق است و علىرغم اختصار آن مشحون از معارف و مواعظ حكمى است ، لحن حماسى دارد و منظومه‌اى بدين سبك و سياق در ادب فارسى سروده نشده است ؛ مثنوىهايى مانند « نان و خرما » ، « شيخ ابو الپشم » و « رموز اسم اعظم » را نيز منسوب به دو دانسته‌اند كه مثنوى اخير به گزارش ميرجهانى طباطبايى از آن سيد محمود دهدار است .\r\nشيوهء مثنوىسرايى بهائى مورد استقبال ديگر شعرا ، كه بيشتر از عالمان اماميّه‌اند ، واقع شده است . تنها نثر ادبى فارسى بهائى كه در ديوان‌هاى چاپى آمده « رسالهء پند اهل دانش و هوش به زبان گربه و موش » است . بعضى مكتوبات ملمّع بهائى چاپ شده است .\r\nبهائى در عربى نيز شاعرى چيره‌دست و زبان دانى صاحب‌نظر است و آثار نحوى و بديعى او در ادبيات عرب جايگاه ويژه‌اى دارد . مهمترين و\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nدقيق‌ترين اثر او در نحو ، الفوائد الصمديّة ، معروف به صمديّه است كه به نام برادرش عبد الصمد نگاشته است و جزو كتب درسى در مرحلهء متوسط علم نحو در حوزه‌هاى علميه است . صمديّه علىرغم ايجاز ، احتواى قابل توجهى بر آراى نحويان دارد و از اوّلين كتب نحو است كه در آن از شواهد قرآنى و حديثى بسيار استفاده شده است . بر اين كتاب ، به علت عمق و ايجاز آن ، شروح متعدّدى نوشته شده است كه بهترين و معروف‌ترين آنها شرح كبير سيد عليخان مدنى ( متوفى 1120 ) موسوم به الحدائق النديّة فى شرح فوائد الصمدية است كه خود در رديف كتب درسى حوزه قرار گرفته ، و در مقدمهء آن شارح ، صمديّه را در نوع خود بىنظير معرفى مىكند . وى دو شرح ديگر نيز ، كه به وسيط و صغير معروف‌اند ، بر صمديّه نگاشته است . در دورهء اخير شرح محمّد على مدرّس افغانى به نام الكلام المفيد فى المدرّس و المستفيد ، معروفيّت درخورى يافته و مورد استفادهء حوزويان است .\r\nپس از صمديّه ، مهمترين اثر ادبى بهائى تهذيب البيان در علم بيان است .\r\nاز معروف‌ترين شروح اين اثر شرح شيخ محمد بن على حرفوشى عاملى ( متوفّى 1059 ) و شرح سيد نعمة اللّه جزايرى ( متوفى 1112 ) است .\r\nاشعار عربى بهائى نيز شايان توجه بسيار است . معروف‌ترين و مهم‌ترين قصيدهء او موسوم به وسيلة الفوز و الامان فى مدح صاحب الزمان عليه السلام در 63 بيت است كه هرگونه شبه‌اى را در اثنا عشرى بودن وى مردود مىسازد . دو شرح مهم و معروف براين قصيده موجود است : منن الرّحمن فى شرح قصيدة وسيلة الفوز و الامان اثر شيخ جعفر نقدى ( متوفى 1370 ) ؛ و مثنوى شرح شيخ احمد بن على منينى ( متوفى 1172 ) از علماى عامّه و صاحب الفتح الوهبى ، كه به همراه كشكول به طبع رسيده است .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nديگر از اشعار معروف بهائى ، قصيدهء او در مرثيهء پدرش و نيز قصيده‌اى در استقبال از قصيدهء پدرش مىباشد كه مورد اقتفا و استقبال شعراى پس از وى قرار گرفته است . نمونه‌اى از اين استقبال‌ها به همراه متن قصيده در نزهة الجليس آمده است . قصيدهء غديريهء او نيز كه شيخ على مقرى آن را تضمين كرده او را در رديف شعراى غدير قرار داده است .\r\nبهائى در ارجوزه‌سرايى نيز مهارت داشت و دو ارجوزهء شيوا يكى در وصف شهر هرات به نام هراتيه يا الزّاهرة و ديگر ارجوزه‌اى عرفانى موسوم به رياض الارواح از وى باقىمانده است . دوبيتىهاى عربى شيخ نيز از شهرت و لطافت بسيارى برخوردار بوده كه بيشتر آنها در اظهار شوق نسبت به زيارت روضهء مقدّسه معصومين عليهم السّلام است . شيخ محمد رضا فرزند شيخ حرّ عاملى ( متوفّى 1110 ) مجموعهء لطيفى از اشعار عربى و فارسى شيخ بهائى را در ديوانى فراهم آورده است . اشعار عربى وى اخيرا با تدوين ديگرى نيز به چاپ رسيده است . بخش مهمى از اشعار عربى بهائى ، لغز و معمّاست . از بررسى شيوهء نگارش بهائى در اكثر آثارش ، اين نكته هويداست كه وى مهارت فراوانى در ايجاز و بيان معمّاآميز مطالب داشته است . وى حتى در آثار فقهىاش اين هنر را به كار برده كه نمونهء بارز آن رسائل پنج‌گانهء الاثناعشريه است . اين سبك نويسندگى در خلاصة الحساب ، فوائد الصمديّة ، تهذيب البيان ، و الوجيزة فى علم الدراية آشكارتر است . بهائى تبحّر بسيارى در صنعت لغز و تعميه داشته و رسائل كوتاه و لغزهاى متعدّد و معروفى به عربى از وى به‌جا مانده است ، مانند :\r\nلغز الزبدة ( لغزى است كه كلمهء زبده از آن به دست مىآيد ) ، لغز النحو ، لغز الكشّاف ، لغز القانون ، لغز الصمدية ، لغز الكافية ، و فائدة . در كشكول نيز لغزهايى فراوانى آمده است . تذكره‌نويسان لغز معروفى از بهائى نقل كرده‌اند كه نام « على »\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاز آن به‌دست‌مىآيد . بر لغزهاى بهائى شروح متعددى نوشته شده است .\r\nنامدارترين اثر بهائى الكشكول ، معروف به كشكول شيخ بهائى است كه مجموعهء گرانسنگى از علوم و معارف مختلف است و آينهء معلومات و مشرب بهائى محسوب مىشود . اثر منحولى نيز به نام مخلاة به سبك كشكول ولى خلاصه‌تر و سست‌تر از آن به نام بهائى منتشر شده است . آنچه مسلّم است به تصريح خود بهائى در مقدمهء كشكول ، وى تأليفى با عنوان مخلاة قبل از كشكول و در جوانى نگاشته است . همچنين تذكره‌نويسان متقدّم نام مخلاة را در سياههء آثار بهائى ثبت كرده و آن را مفصّل‌تر از كشكول دانسته‌اند ، ولى انتساب آنچه به نام بهائى در 1317 در مصر چاپ شده مورد ترديد و تأمّل بسيار است ، زيرا محتواى آن نشان از غير امامى بودن مؤلفش دارد . همين شبهه دربارهء رسالهء كوتاه اسرار البلاغة كه با مخلاة به چاپ رسيده و به بهائى منسوب است ، وارد است و آنچه انتساب آن را به بهائى به‌كلّى مردود مىسازد ، تاريخ نگارش ( 853 ) قيد شده در پايان رساله است .\r\nبهائى در شمار مؤلّفان پراثر در علوم مختلف است و آثار او كه تماما موجز و بدون حشو و زوايد است ، مورد توجه دانشمندان پس از او قرار گرفته و بر شمارى از آنها شروح و حواشى متعدّدى نگاشته شده است . خود بهائى نيز بر بعضى تصانيف خود حاشيه‌اى مفصّل‌تر از اصل نوشته است . شمار آثار بهائى به يك‌صد مىرسد كه نسخه‌هاى خطى فراوانى از آنها در كتابخانه‌هاى دينا موجود است و بسيارى از آنها نيز به طبع رسيده است .\r\nتعدادى از آثار شيخ ناتمام مانده و برخى ديگر بسيار كوتاه‌اند . انتساب بعضى از آنها نيز به شيخ محلّ ترديد است . از جمله رساله‌اى با عنوان فى وحدة الوجود يا فى وحدة الموجوديّة كه انتساب آن به بهائى مورد ترديد شديد است .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nو هيچ‌يك از شرح‌حال‌نويسان ضمن بررسى آثار بهائى از اين اثر نام نبرده‌اند .\r\nهمچنين محتواى آن ، كه تفسيرى از وحدت وجود به شيوهء ابن عربى است ، مطابق عقيده و مشرب بهائى نيست .\r\nاز برجسته‌ترين آثار چاپ‌شده بهائى ، مىتوان از اين‌ها نام برد : مشرق الشمسين و اكسير السعادتين ( تأليف 1015 ) ، كه ارائهء فقه استدلالى شيعه بر مبناى قرآن ( آيات الاحكام ) و حديث است . اين اثر داراى مقدمهء بسيار مهمى در تقسيم احاديث و معانى برخى اصطلاحات حديثى نزد قدما و توجيه و تعليل اين تقسيم‌بندى است . از اثر مذكور تنها باب طهارت نگاشته شده و بهائى در آن از حدود چهارصد حديث صحيح و حسن بهره برده است ؛ جامع عباسى ، از نخستين و معروف‌ترين رساله‌هاى عمليّه به زبان فارسى ؛ حبل المتين فى احكام احكام الدّين تأليف 1007 ) ، در فقه كه تا پايان صلاة نوشته شده و در آن به شرح و تفسير بيش از يك‌هزار حديث فقهى پرداخته است ؛ الاثنا عشريّات الخمس ، نام پنج رسالهء ( تأليف 1012 - 1025 ) فقهى به نام الاثنا عشرية در پنج باب طهارت ، صلات ، زكات ، خمس ، صوم و حج است . بهائى در اين اثر بديع ، مسائل فقهى هر باب را به قسمى ابتكارى بر عدد دوازده تطبيق كرده است ، خود وى نيز بر آن شرح نگاشته است .\r\nزبدة الاصول ، اين كتاب تا مدتها كتاب درسى حوزه‌هاى علمى شيعه بود و داراى بيش از چهل شرح و حاشيه و نظم است .\r\nالوجيزة فى دراية الحديث ( تأليف 1010 ) ، از كتب درسى مرسوم حوزه بوده و داراى شروح متعدد است . بهايى اين اثر را به عنوان مقدّمه براثر ديگرش ، حبل المتين ، نگاشته است .\r\nالأربعون حديثا ( تأليف 995 ) معروف به اربعين بهائى .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمفتاح الفلاح ( تأليف 1015 ) در اعمال و اذكار شبانه‌روز به همراه تفسير سورهء حمد . اين اثر كم‌نظير كه گفته مىشود مورد توجه و تأييد امامان معصوم عليهم السلام قرار گرفته ، در ميان كتب ادعيهء شيعه جايگاه والايى دارد .\r\nحدائق الصالحين ( ناتمام ) ، شرحى است بر صحيفهء سجاديه كه هريك از ادعيهء آن با نام مناسبى شرح داده شده است . از اين اثر تنها الحديقة الهلاليّة در شرح دعاى رؤيت هلال ( دعاى چهل و سوم صحيفهء سجاديه ) در دست است .\r\nحديقهء هلاليّه شامل تحقيقات و فوائد نجومى ارزنده است كه ساير شارحان صحيفه از جمله سيّد عليخان مدنى در شرح خود موسوم به رياض السالكين از آن استفاده بسيار كرده‌اند . همچنين فوائد و نكات ادبى ، عرفانى ، فقهى ، و حديثى بسيار در اين اثر موجز به چشم مىخورد . از اشارات بهائى در الحديقة الهلاليّة بر خلاف قول مدنى پيداست كه قسمت‌هاى ديگرى از صحيفه را نيز شرح كرده بوده است ؛ براى نمونه شرح دعاى مكارم الاخلاق ( دعاى بيستم صحيفه ) را با عنوان الحديقة الاخلاقية و نيز شرح دعاى توبه ( دعاى سى و يكم صحيفه ) را به انجام رسانيده و شرح دعاى اوّل را با نام الحديقة التحميديّة ناتمام گذارده و در نظر داشته دعاى چهل و چهارم را با عنوان الحديقة الصّوميّة شرح كند . براى اطلاع از چگونگى شرح ساير ادعيهء صحيفه توسط بهائى ، و نسخ آن ، نامه يكى از شاگردان مجلسى به او در بحار الانوار ، ج 107 ، ص 171 ) . « 1 »\r\n\r\n\r\n","description":"","footnote":"\r\n( 1 ) . دانشنامه جهان اسلام ، ج 4 ، ص 661 ، ماده بهاء الدّين عاملى .\r\n","page_name":" 176 ","page_number":176},
  {"content":"\r\n\r\n\r\nمولى مظفر گنابادى ( م 1040 ق )\r\nمظفر بن محمد قاسم بن مظفر گنابادى ، منجم و رياضىدان مشهور عهد شاه‌عباس اوّل كه با شيخ بهايى ( م 1031 ق ) هم‌روزگار است ، تأليفات او عبارت‌اند از :\r\n1 . اختيارات النجوم .\r\n2 . « تنبيهات المنجمين » كه براى شاه‌عباس تأليف نمود ، اين اثر در احكام نجوم است و به تاريخ دهم صفر 1024 ق به پايان رسانده است .\r\n3 . الحاتميّه در بيان خط نصف النهار و سمت قبله ، و بدين جهت آن را قبلة الآفاق نيز گويند ، اين اثر را به نام خواجه ناصر الدوله و الدّين حاتم بيگ كه از اركان دولت و وزير شاه‌عباس بوده تأليف نموده است .\r\n4 . شرح بيست باب ملا عبد العلى بيرجندى ، در معرفت تقويم رقمى كه در ايران چاپ شده و به بيست باب ملا مظفر معروف است .\r\n5 . منتخب التنبيهات كه كتاب تنبيهات خود را تلخيص كرده است . « 1 »\r\nگفتنى است لغت‌نامه دهخدا در ماده اصفهانى مىنويسد مظفر بن محمد قاسم اصفهانى منجم بود و به سال 1040 ق درگذشت ، او راست تنبيهات المنجمين ، شرح بيست باب بيرجندى در علم نجوم ، و شرح بيست باب او به شرح ملا مظفر و ملا مظفر مشهور است . « 2 »\r\nبنابراين هر دو عنوان از يك نفر خبر مىدهند .\r\n\r\n\r\n","description":"","footnote":"\r\n( 1 ) . لغت‌نامه دهخدا ، ماده گنابادى به نقل از ريحانة الأدب محمد على تبريزى .\r\n( 2 ) . لغت‌نامه ، ماده اصفهانى .\r\n","page_name":" 177 ","page_number":177},
  {"content":"\r\n\r\n\r\nميرداماد ( م 1040 يا 1041 ق )\r\nمير محمد باقر شمس الدّين محمد استرآبادى ، اصل او از استرآباد ، بود در اصفهان رشد و نما كرد و وطن گزيد ، به داماد مشهور بود و به اشراق تخلص شعرى داشت پدرش شمس الدّين به دامادى محقق كركى ( على بن عبد العالى ) مفتخر بود و به‌همين‌جهت به داماد شهرت داشت .\r\nگويند محقق كركى حسب الامر رؤيايى حضرت امير المؤمنين عليه السّلام دختر خود را به عقد شمس الدّين محمد درآورده كه به فرموده آن حضرت فرزندى از او پديد خواهد آمد كه وارث علوم انبياء و اوصياء خواهد گرديد .\r\nاسكندر بيك منشى كه معاصرش بوده در تاريخ عالم‌آراى عباسى در وصف او گويد : در علوم معقول و منقول سرآمد روزگار ، جامع كمالات صورى و معنوى ، در اكثر علوم حكميه و فنون غريبه و رياضى و فقه و تفسير و حديث درجه علياء يافته و فقهاى عصر فتاوى شرعيه را به تصحيح آن جناب معتبر مىشمارند .\r\nميرداماد در مصنفاتش خود را در مقام معلمى با فارابى هم‌طراز ، و در رياست حكماى اسلامى با شيخ الرئيس انباز و شريك مىدارد ، برخى از آثار شگفت و عجيب او در اثبات تفنّن و تبحّر معقولى و منقولى برهانى و مبتكر است از جمله :\r\n1 . اثبات سيادة المنتسب الام الى هاشم .\r\n2 . الاعضالات و العويصات فى فنون العلم و الصناعات ، اين تأليف پاسخ بيست مسأله مشكل مىباشد كه در زمينه‌هاى فقه ، اصول ، مشكلات رياضى ، حكمى ، كلامى و منطقى است .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n3 . انموذج العلوم كه در آن 20 اشكال از مشكلات رياضى و كلام و . . . را حل كرده است .\r\n4 . براهين على المجسطى .\r\n5 . تعليقات بر هيئت .\r\n6 . رساله جيب ( - سينوس ) الزاوية .\r\n7 . حاشيه الهيات شفا .\r\n8 . القبسات « 1 »\r\nو بسيارى تأليف ديگر در زمينه‌هاى ، فقه ، رجال ، كلام ، فلسفه ، شعر ، حديث ، تفسير ، دعا ، شرح صحيفه سجاديه ، اصول ، كه نزديك به 50 تأليف است .\r\nگفتنى است ميرداماد در نوع و تأليفات و تصنيفاتش از ابتكارات علمى ، روشى ، برهانى ، و قلمى برخوردار است ، و آشنايى به قلم و شيوهء او در نگارش تأمل ويژه مىطلبد .\r\n\r\nميرفندرسكى ( م حدود 1050 ق )\r\nامير ابو القاسم حسينى موسوى فندرسكى ، حكيم ، هندسه‌دان ، عارف ، زاهد وارسته در قصبه فندرسك از توابع استرآباد ( گرگان ) ديده به جهان گشود ، وى مردى حكيم ، فاضل ، فيلسوف ، صوفى و ماهر در علوم عقلى و رياضى بود ،\r\n\r\n\r\n","description":"","footnote":"\r\n( 1 ) . مقدة قبسات ، ص پنجاه و هفت ، به نقل از مدرس تبريزى خيابانى ، به اهتمام مهدى محقق ، مؤسسه مطالعات اسلامى دانشگاه مك‌گيل ، شعبه تهران ، انتشارات توس 1355 ش و دانشمندان خوانسار ، ص 97 ، نشر كنگره آقا حسين خوانسارى 1378 .\r\n","page_name":" 179 ","page_number":179},
  {"content":"\r\n\r\nشهرت او در فلسفه و هندسه و ديگر علوم رياضى است .\r\nحكايت كرده‌اند روزى در محضر ميرفندرسكى در يك مسأله هندسى از برهانى كه فيلسوف خواجه طوسى اقامه كرده بود سخنى به ميان آمد ، ميرفندرسكى كه در آن حال تكيه داده بود راست نشست و بالبداهه برهانى بر آن اقامه كرد و پرسيد آيا اين همان برهانى است كه محقق طوسى در اين مورد اقامه كرده است ؟ حاضران گفتند نه ، پس برهان ديگرى اقامه كرد ، و از آنها پرسيد آيا برهان خواجه همين بود ؟ گفتند نه ، ميرفندرسكى در همان مجلس دلايل و براهين متعددى در آن مسأله هندسى اقامه كرد .\r\nوى معاصر شاه‌عباس ( 938 - 996 ق ) و شاه صفى بود و با شيخ بهايى ( م 1031 ق ) و ميرداماد ( م 1041 ق ) هم‌دوره بوده و مدفنش در تخت پولاد اصفهان ( تكيه مير ) است به ظاهر سخت بىاعتنا و به شيوه ملامتيان با ژوليدگان حشر و نشر مىكرده ، ليكن از مصاحبت با اعيان و توانگران دون‌همت اجتناب مىورزيده است ، وى در پاسخ تعريض شاه‌عباس كه معاشرت او را با اوباش ( خروس بازان ) به باد ملامت گرفته و گفته بود : مىشنوم بعضى از علما با اوباش معاشرند و به بازىهاى ناشايست آنان تماشا مىكنند ، مير با طنزى حكيمانه فرموده بود : من هميشه در جمع آنان بوده‌ام و هيچ‌يك از علماء را آنجا نديدم . « 1 »\r\nمير در علوم زمان خود خصوصا در هندسه و رياضيات و كيميا ( شيمى ) صاحب نظر بوده و در پاره‌اى از اين موضوعات آثارى به او منسوب است . از آثارى كه از او در دست است و نيز از روش و ديدگاههاى فكرى و فلسفى شاگردان او و تأليفات آنان معلوم مىشود كه مير در كار تعليم از استادان حكمت مشاء بوده و كتب ابن سينا را تدريس مىكرده است ، ولى ظاهرا گهگاه از اشارات\r\n\r\n\r\n","description":"","footnote":"\r\n( 1 ) . فلاسفه شيعه ، ص 506 .\r\n","page_name":" 180 ","page_number":180},
  {"content":"\r\n\r\nطعن‌آميز و تعريضات تلخ درباره ابن سينا ، محقق طوسى ، فارابى خوددارى نمىكرده ، چنان‌كه ابن سينا و فارابى را به « فهم ظاهرى » منسوب مىكند .\r\nچرخ با اين اختران خوب و خوش و زيباستى صورتى در زير دارد آنچه در بالاستى تا آنجا كه مىسرايد :\r\nاين سخن را در نيابد هيچ‌فهم‌ظاهرى گر ابو نصرستى و گر بو على سيناستى\r\nمير در دوران حيات در نظر خواص و عوام حرمت و عزت خاص داشته است ، و نه تنها در حكمت و علوم رسمى ، بلكه در معارف الهى و سير و سلوك عرفانى نيز او را داراى مقامى بس بلند دانسته‌اند .\r\nدليل ديگر بر شهرت و منزلت او نزد مردم آن روزگار داستانهاى غريب و كرامت‌هاى گوناگونى است كه به او نسبت داده‌اند . « 1 »\r\n\r\nصدر المتألهين ( 979 - 1050 ق )\r\nصدر الدّين محمد قوامى شيرازى فرزند خواجه ابراهيم بن يحيى ملقب به صدر المتألهين و مشهور به ملا صدرا ، فيلسوف ، عارف ، مفسر ، حكيم متألّه ، رياضىدان و از چهره‌هاى برجسته ، شاخص و ماندگار سده 11 ق .\r\nوى پس از آموختن دانش‌هاى ابتدايى مرسوم آن زمان در شيراز براى تكميل آنها در سال 985 ق ، به قزوين و سپس به اصفهان شتافت و از محضر ميرداماد و شيخ بهايى بهره‌ها گرفت .\r\nبرغم آنكه صدر المتألهين تقريبا جز در حكمت الهى و اندكى منطق كتاب ننوشته به راحتى مىتوان پذيرفت كه وى عالمى متضلع و درخور عنوان « علامه »\r\n\r\n\r\n","description":"","footnote":"\r\n( 1 ) . دائرةالمعارف بزرگ اسلامى ، ماده ابو القاسم فندرسكى .\r\n","page_name":" 181 ","page_number":181},
  {"content":"\r\n\r\nبوده است ، زيرا علاوه بر آموختن علوم شرعى مانند فقه ، اصول ، تفسير ، حديث ، روايت و رجال سالها در مدرسه دانشمندى ( شيخ بهايى ) زانو زده است كه استاد علوم رياضى ، هيئت ، اسطرلاب و مهندسى بوده است ، شايد همين تضلع وى در تمامى اين علوم سبب شده است كه مدرسهء خان شيراز - مدرسه‌اى كه به نام وى ساخته شده و تحت نفوذ و مديريت معنوى وى بوده است و صدرا در اواخر عمر در آن به تدريس و پرورش طلاب مشغول بوده است .\r\nبه گفتهء سيّاح « توماس هربرت » در سال 1036 ق ( 1627 م ) در آن مدرسه كه از مشهورترين مدارس ايران است علاوه بر فلسفه حتى علوم رياضيات و كيميا ( شيمى ) و طبيعيات ( علوم پزشكى ) و نجوم ( و هيئت ) تدريس مىشده است .\r\nحكيم رفيعى قزوينى در مقاله خود آورده است « صدر المتألهين در فن رياضى از هندسه و هيئت ماهر بوده چنان‌كه از شرح او بر هداية اثير الدّين ابهرى مستفاد مىشود » . « 1 »\r\nگفتنى است آنچه از شرح او بر هداية اثير الدّين ابهرى استفاده مىشود تحقيق گسترده او در فلك است .\r\nاو در اين شرح ، فلك را آن‌گونه توضيح داده كه قدماء بر اين عقيده‌ها بودند : از قبيل بساطت فلك و عدم قوى و طبايع در آن و ربط آن به خلاء و محدّد الجهات و اشكالات وارده بر آن ، و اينكه فلك جزء ندارد ، و هريك از افلاك را عقلى اداره مىكند ، و ملك قابل حركت مستدير ( دايره‌شكل ) است ، يعنى در طبع آن ميل مستقيم وجود ندارد ، و فلك قبول كون و فساد و خرق و التيام نمىكند ،\r\n\r\n\r\n","description":"","footnote":"\r\n( 1 ) . ملا صدرا ، زندگى ، شخصيت و مكتب صدر المتألهين ، سيد محمد خامنه‌اى ، ج 1 ، ص 42 و بعد ، انتشارات بنياد حكمت اسلامى صدرا .\r\n","page_name":" 182 ","page_number":182},
  {"content":"\r\n\r\nزيرا وجود فلك از ناحيه صانع آن ، ابداعى است ، لذا فلاسفه گفته‌اند آسمان‌ها كون و فساد ندارند و اشكالات وارده بر آن ، و اينكه فلك متحرك بالاراده است ، و نيروى محرك فلك بايد مجرد از ماده باشد ، و فلك بايد به حركات خود آگاه باشد ، كه به گفته شيخ اشراق خداوند در قرآن فرموده است :  « وَ السَّماءِ ذاتِ الرَّجْعِ » ،  آسمان برمىگردد ، و اشكال بر آن و . . . « 1 »\r\nصدر المتألهين نيز دربارهء سؤالى كه از او به عمل آمد به همين منوال و شيوه پاسخ داده است ، سايل پرسيده است چرا منطقة البروج به موضع معيّنى از فلك اختصاص دارد نه به ساير مواضع فلك ؟ حال آنكه فلك ، جسم بسيط و متشابه الاجزاء است ( پس مىتواند به هر موضع ديگر نيز اختصاص يابد ) و چرا حركت آن به سمت و جهت خاصى اختصاص دارد نه به جهات ديگر ؟ و نيز برخى امور ديگر از قبيل قطب ، حدّ حركت ، شكل ، مقدار و موضع فلك و . . . ؟\r\nصدر المتألهين به بيان حضرت استاد علّامه حسن‌زاده ( مدظله ) نخست در جواب سه اصل از اصول حكمت متعاليه را عنوان كرده كه با توجه به آنها پاسخ پرسش‌ها دانسته مىشود .\r\nاصل يكم : اينكه اثر فاعل معطى الوجود - يعنى اثر وجود صمدى حق تعالى - در هر موجود ، نحو وجود خاص آن موجود است كه در اصطلاح عرفان ، جاعل ، تقدّم بالحق دارد ، و مجعول تأخر بالحق ، كه تقدّم وجود بر وجود است و ماهيت به تبع جعل موجود - بدون تخلّل جعل ديگر - مجعول است كه در اصطلاح حكمت ، وجود بر ماهيت تقدّم بالحقيقة دارد ، يعنى به‌طور اصالت و حقيقت ، وجود و جعل به موجود منسوب است و به مجاز ، به ماهيت ، درست\r\n\r\n\r\n","description":"","footnote":"\r\n( 1 ) . شرح هدايه اثيريه ، صدر المتألهين ، الفن الثانى فى الفلكيات ، ص 134 ، تصحيح محمد مصطفى فولادكار ، مؤسسة التاريخ العربى ، دار احياء تراث عربى ، ط 1 ، 1422 ه / 2001 م .\r\n","page_name":" 183 ","page_number":183},
  {"content":"\r\n\r\nمانند سايه كه از شاخص پديد مىآيد و به همراه آن است و از خود حقيقتى ندارد و . . .\r\nاصل دوم : اينكه همان گونه كه اثر فاعل در هر موجود ، نحو وجود خاص آن موجود است ، تشخّص و هذيّت هر موجود نيز همان نحوه وجود اوست ، يعنى هر موجود متحقق در خارج ، مصداق شخصيّت و تشخّص و هذيّت خود اوست - نه اينكه آنچه بدان تحقّق و تشخص شىء است در مفهوم باشد چنان كه بعضى توهم كرده‌اند - بلكه آنچه بدان شخصيّت شىء است آنى است كه به حسب تحقق او در مصداق خارجى است . و ديگر اينكه عوارض مشخصه ( ويژه ) از شئون و مراتب وجود متحقّق و متعيّن شىء بشمار مىروند ، نه اينكه اين عوارض لاحق آن باشند .\r\nاصل سوم : اينكه همان گونه كه اتصاف ماهيات به لوازمشان ذاتى آنهاست - مثلا ماهيت اربعه در اتصاف به وصف زوجيّت ذاتى اوست نه عارض لاحق تا نياز به جعل مجدّد باشد - لوازم وجود نيز مانند لوازم ماهيت‌اند كه در اتصاف وجود بدانها نياز به جعل مجدّد نيست ، بلكه همان جعل وجود كه موضوع آن لوازم است ، آن لوازم نيز كه دامنه وجود او مىباشند با او مجعول‌اند ، و تا ذات موضوع موجود است بدان لوازم متصف است .\r\nچون اين اصول دانسته شد گوييم : وجود فلك خارجى ، امرى شخصى است كه به اذن حق ( سبحانه ) از ايجاد موجود مجرد خارجى به نام عقل - كه به تعبير شرع انور از ملائكه مقربين است - صادر گشته است ، و دانستى كه خارجى ( فلك ) امر متشخّص به ذات خود است ، و ماهيت فلك نوعى به حسب مفهوم به تحصّل اين فرد موجود خارجى - از ديگر افراد مفروض ماهيت كلى فلك - ، تشخّص و تعيّن يافته است ، و نيز دانستى كه جوهر فلك مانند جوهر عقل\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nمفارق ، نوع او منحصربه‌فرد است و اباى از كثرت و تعدد خارجى دارد . . .\r\nپس بنا بر اصول گذشته ، چون تشخّص فلك تابع وجودش بلكه عين وجودش است ، و عوارض شخصيّه آن از توابع و لوازم وجود اوست ، نه از عوارض مفارقه لاحقهء آن ، چه همگى تابع وجود متشخص فلكى بدون جعل جديدند .\r\nپس سؤال در طلب تعين حركت و منطقه ، و قطبين فلك ، و جهت و حدّ حركت ، و تعيين مقدار فلك و شكل و موضع و امور و احوال ديگرى كه در آن متحقق است همه از لوازم وجودى فلك‌اند كه به جعل وجود فلك بدون جعل جديد متحقق‌اند . . . « 1 »\r\nشاهد ديگر بر آشنايى كامل صدرا به نجوم و حتى احكام نجوم سخنان او در اسفار است ، وى از ديدگاه معرفت شناختى و عظمت بارى تعالى و آثار حكمت او مىگويد : ماه جانشين خورشيد است و هرگاه كه مدار خورشيد شمالى باشد مدار ماه جنوبى مىگردد مانند بهار و تابستان و آن‌گاه كه مدار خورشيد جنوبى گشت مدار ماه شمالى مىشود . مانند پاييز و زمستان ، تا هر دو در يك نيمكره همسان گرد نباشند . خداوند اوج خورشيد را در تابستان و حضيض آن را در زمستان قرار داد و ميل آن را كم و زياد گردانيد تا گرما و سرما تشديد نيابند ، بنگر چگونه حركت كلّ [ يعنى شبانه‌روزى 
  ] را سريع و حركت كواكب و سيّارگان را كند قرار داد ، و گاهى مدارات آنها را شمالى و جنوبى گردانيد و بزرگى و كوچكى آنها را متناسب با سرعت و كندى نسبت به زمين و قرب و بعد آن تنظيم نمود ، و به خاطر احوال سودمند كاينات و غرض نظام فرمود :  « وَ الشَّمْسَ وَ الْقَمَرَ وَ النُّجُومَ مُسَخَّراتٍ بِأَمْرِهِ » *  خورشيد و ماه و ستارگان رام فرمان اويند يعنى به\r\n\r\n\r\n","description":"","footnote":"\r\n( 1 ) . هزار و يك‌كلمه ، كلمه 437 ، ج 5 ، ص 40 و بعد . رساله قطب و منطقه از صدر المتألهين .\r\n","page_name":" 185 ","page_number":185},
  {"content":"\r\n\r\nاقتضاى حركاتشان در طلوع و غروب و شمالى بودن و جنوبى بودنشان و در اوج و حضيض قرار گرفتن و همچون رجوع ، اقامت ، استقامت ، و در احكام نجوم در بيوت و و بال و شرف و هبوط رفتن و همسان طبيعت بروجشان قرار گرفتن و مانند اين‌ها از ساير اوضاع و حركات و احكامى كه جز خداوند متعال بدانها آگاهى ندارد . « 1 »\r\nصدرا سپس به حكمت قرار گرفتن زمين در وسط عالم پرداخته و مطالبى را درباره آب ، هوا ، حيوان ، نبات ، آتش ، نور و حركت و امثال آنها به نگارش آورده كه همگى ناظر به افلاك بطليموسى و مدل زمين مركزى مىباشد .\r\nناگفته نماند كه نگارنده وقتى جلد هفتم و نهم اسفار را به كمك حضرت استاد علّامه جوادى آملى - مدّ ظلّه - شرح و توضيح مىنمود ، اشاره‌اى به مدل خورشيد مركزى و هيئت جديد نمود و قوانين كپلر و نيوتن را دراين‌باره تطبيق نمود و توضيح داد ، و هنگامى كه به استاد عرضه نمود و معروض داشت به پاى شما قوانين هيئت جديد را به نگارش آوردم به مطايبه‌اى مليح فرمود : ما وقتى تقريرات فقه حضرت علّامه داماد - ره - را مىنوشتيم گاهى مطالبى را از كتابهايى مىنوشتم كه حضرت استاد نمىدانست آن كتاب رحلى است يا رقعى يا جيبى ؟\r\nاين فرمايش كنايه از خشنودى استاد و رضايتمندى معظم‌له بود .\r\n\r\nرساله قطب و منطقهء صدر المتألهين\r\nاشاره شد كه صدر المتألهين در شرح هدايه اثيريه سخنانى عالمانه پيرامون فلك به نگارش آورده كه اهل تحقيق نشانه از آگاهى كامل او به فنون هيئت و رياضى مىدانند وى همچنين در رساله قطب و منطقه روى كردى حكيمانه و\r\n\r\n\r\n","description":"","footnote":"\r\n( 1 ) . اسفار اربعه ، ج 7 ، ص 122 و بعد ، فصول 11 و 12 .\r\n","page_name":" 186 ","page_number":186},
  {"content":"\r\n\r\nنگاهى فيلسوفانه به فلك دارد ، و آن را نحوه‌اى از وجود مىدانند و اين را پاسخ از پرسشى دانسته كه از او خواسته است با توجه به اينكه به قول شماها فلك جرمى غير عنصرى ، شفاف ، و بسيط دارد ، و نسبت همه اجزاء به همديگر يكسان‌اند چرا منطقة البروج به همه جاى آن تعلق ندارد و مثلا بين معدل تا ميل اعظم قرار مىگيرد ؟ و همچنين ساير لوازم آن .\r\nصدرا در حقيقت صورت مسأله را پاك كرد و نحوه وجود فلك را آن‌گونه دانست كه نحوهء تشخّص در آفرينش آن اين‌گونه است كه مثلا بايد بين معدّل و ميل اعظم قرار گيرد و قطب‌هاى آن ، آن‌گونه باشد و . . .\r\nامروز مىدانيم اين سخنان به‌طور كلى منسوخ شده و فلك كلى ، منطقه ، دايرهء معدل ، همه امور توهّمى و هيچ وجود منحاز و متشخّص آن‌گونه كه صدرا مىپنداشت ندارند ، و همچنين است اصل محدّد الجهات و براهين و اشكالات وارده بر آن و . . .\r\nاستاد بزرگوار ما حضرت علّامه حسن‌زاده - مد ظله - با توجه كامل به فرمايش صدرا ذيل رساله قطب و منطقه سخنان سودمندى به كار آورده كه ماهيت فلك ، افلاك ، و هيئت بطليموسى را تا اندازه زيادى روشن مىكند ، كه ما در اينجا به گوشه‌هايى از آن مىپردازيم .\r\nاثبات محدّد الجهات بدين سبب پيش‌آمده است كه اجسام ثقيل چون سنگ و گل مثلا به‌سوى زمين - يعنى پايين - مىآيند ، و اجسام خفيف چون دود و بخار مثلا به‌سوى آسمان - يعنى بالا - مىروند ، آيا زمين آنچه را كه از جنس خود او ثقيل است به‌سوى خود مىكشد و آنچه را كه حفيف است به سمت مقابلش دفع مىكند ؟ و يا اينكه چون زمين هرچه را كه ثقيل است به‌سوى خود مىكشد ، و لازمه اين جاذبه اين است كه قهرا اشياء حقيقت به‌سوى بالا دفع\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nشوند ؟ و يا جسم خاصى به نام آسمان و فلك و محدّد الجهات هرچه را كه سبك است به‌سوى خود مىكشاند ، و هرچه را كه سنگين است به‌سوى مركزش كه مركز زمين و سفل مطلق است پرت مىكند ؟ هريك از اين آراء يادشده را قائلى است .\r\nشيخ رئيس در فصل 13 و 14 مقاله 3 طبيعيات شفاء و نيز در آغاز نمط دوم ( 2 ) اشارات قائل به فلك محدّد الجهات شده است ، بدين معنى كه محدّد الجهات فلكى مجسّم متوازى الثخن ، محيط بر همه اجرام و افلاك است ، و مركز آن مركز زمين است كه سفل مطلق است ، و اين محدّد الجهات است كه اجسام خفيف را به‌سوى خود مىكشد و حركت شبانه‌روزى از اوست .\r\nلكن اثبات محدّد الجهات آن‌گاه درست مىآيد كه فرود آمدن اشياء را از فراز به نشيب به قوّه جاذبه زمين اسناد ندهيم ، و حال اينكه ثابت بن قرّه از دانشمندان بزرگ پيشين ( م 288 ق ) بلكه قبل از ثابت و پيش از اسلام قائل به جاذبه زمين بوده‌اند .\r\nو چند قرن بعد از ثابت بن قرّه اسحاق نيوتن نيز قائل به قوّه جاذبه ارض شده كه امروز همگان بر آن متفق‌اند .\r\nشايد در ابتداء نظر ، اين سؤال پيش آيد كه اگر هبوط و سقوط اجسام به‌سوى زمين از قوه جاذبه زمين است ، پس چرا به عكس ، شعلهء آتش و ابر و دود و بخار مثلا از زمين گريزان‌اند و شتابان به‌سوى بالا مىروند ؟\r\nپاسخ اين است كه اين مواد در حقيقت ميل به بالا ندارند ، و به‌سوى بالا رفتن آنها در واقع از قوّهء جاذبه زمين است ، بدين بيان كه اجسام باهم تزاحم دارند - يعنى دو جسم در يك مكان نگنجند ، بلكه يكى ديگرى را دفع و ردّ مىكند تا خود جاىگير آن مكان شود .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nمىدانيم كه برودت و سردى هوا سبب تكاثف و تراكم آن مىشود ، چنان كه حرارت هوا موجب سبكى و خفّت آن است ، هواى سرد آكنده و فشرده و سنگين است و هواى گرم باز و پراكنده و سبك است ، قوّه جاذبه جسم سنگين را به حكم جنسيّت بيشتر به خود جذب مىكند ، حال چون هواى سنگين به فشار به‌سوى زمين جذب مىشود لاجرم هواى سبك را از مكانش به فشار دفع و دور مىسازد و جاى آن را مىگيرد . پس اين رفتن هواى سبك به‌سوى بالا در واقع پرت كردن هواى سنگين او را بدان‌سو است ، و انسان گمان مىكند كه بخار و شعله و مانند آنها به‌سوى بالا شتابان و روان و از زمين گريزان‌اند ، و به همين سبب است كه اشياء سبك از زير آب بالا مىآيند كه در واقع چون آب سنگين‌تر از آنهاست ، آنها را به‌سوى بالا دفع مىكند . . .\r\nبنابراين با محقق بودن قوّه جاذبه زمين نيازى براى اثبات فلك مجسم به نام محدّد الجهات نيست ، چنان‌كه با محقّق بودن حركت وضعى زمين به‌سوى مشرق نيز نيازى بدان فلك براى حركت اولى [ حركت شبانه‌روزى كه زير سر فلك الافلاك مىدانستند 
  ] نيست . چنان‌كه :\r\nبطليموس در فصل هفتم مقاله نخستين مجسطى به تحرير خواجه طوسى گويد : « و قد ظنّ قوم انّ الأرض متحركة بالاستدارة حول محور الحركة اليوميّة من المغرب إلى المشرق ، و نسبوا الحركة اليوميّة إليها وحدها ، على تقدير كون السماء غير متحركة على هذا المحور » يعنى گروهى معتقدند زمين حركت دورانى به دور محور حركت شبانه‌روزى خود از مغرب به مشرق مىگردد و حركت شبانه‌روزى را تنها به اين حركت ( حركت چرخشى زمين به دور خود ) مىدانند ، روى اين فرض ديگر آسمان ( افلاك ) حركت شبانه‌روزى ندارد ، بلكه حركت شبانه‌روزى زير سر حركت چرخشى زمين است .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nقبل از بطليموس اسكندرى نيز دانشمندانى چون ارسطوخس ساموسى ، فيثاغورث حكيم ، هيپارك ابرخس و ديگران قائل به حركت وضعى زمين ، حتى قائل به حركت انتقالى آن نيز بوده‌اند .\r\nدر اسلام دانشمندانى چون ابو سليمان سجستانى ، ابو سعيد سجزّى و ديگران همان عقيده دانشمندان پيش از بطليموس را تصويب كردند ، تا اينكه ابو ريحان بيرونى در مقام جمع بين قولين برآمد و گفت چه زمين را متحرك بدانيم و چه ساكن ، بايد در مقام به كارگيرى قواعد رصدى و هيوى آن را ساكن فرض كنيم ، تا حركات و اوضاع كواكب نسبت به آن ( زمين ) را به دست آوريم .\r\nامّا فلك در علم هيئت ، حقيقت امر اين است كه هدف اوّلى از افلاك فقط و فقط مدارات و دواير است و عالم رياضى به غير آن نظر ندارد ، چنان‌كه ابو ريحان بيرونى كه استاد مختص در علم هيئت است در قانون مسعودى گويد :\r\n« الدائرة و الفلك اسمان يتعاقبان على موضع واحد فيتبادلان . . . » يعنى هريك از دو « دايره » و « فلك » جاى ديگرى را مىگيرد و بدل او به‌كارمىرود و بر يك موضع و مورد اطلاق مىشود ، مثلا منطقه عظيمه حركت اولى را مىتوانى فلك معدل النهار گويى ، و يا دايره استواى سماوى خوانى .\r\nبطليموس نيز در مجسطى اصلا متعرض به افلاك مجسم نشده و علم شريف هيئت را مبتنى بر دايره‌ها و وترها نموده ، ليكن در افواه و السنه به شهرت غلط افلاك بطليموسى بر زبانها جارى و سارى گشته است . چنان‌كه در آيات و روايات اسلامى نيز سخن از فلك به‌ميان آمده كه مقصود آنها همان مدارات و دواير است ، مانند :  « وَ كُلٌّ فِي فَلَكٍ يَسْبَحُونَ »  هريك در مدارى شناورند ، و افلاك ملكوت در زبان على عليه السّلام نيز آمده است . « 1 »\r\n\r\n\r\n","description":"","footnote":"\r\n( 1 ) . هزار و يك‌كلمه ، كلمه 437 ، رساله قطب و منطقه از صدر المتألهين .\r\n","page_name":" 190 ","page_number":190},
  {"content":"\r\n\r\n\r\nمحمد باقر يزدى ( م بين 1056 تا 1069 ق )\r\nملا محمد باقر يزدى معروف به خاتم المهندسين فرزند ملا زين العابدين ، عالم دينى ، رياضىدان ، منجم ، هندسه‌دان سدهء يازده ق ، اصل وى يزدى بود و در عصر شاه اسماعيل صفوى ( 984 - 985 ) در اصفهان اقامت داشت ، وى در آنجا تدريس علوم متداول به‌ويژه رياضى را عهده‌دار بود ، و عالمان بزرگى چون فرزندش محمد حسين و شيخ بهايى از شاگردان وى در اين علم بودند ، يزدى در رياضيات ، جبر ، هندسه ، نجوم ، علوم دينى و فنون نقلى تبحّرى بسزا داشت و به‌ويژه در علم رياضى قواعد جديدى ابداع كرد . گويند او هرگاه قانون جديدى در رياضيات مىآفريد نام فرزندش محمد حسين را بر آن مىنهاد ، وى آثار بسيار ارزشمندى در فنون مختلف از خود به يادگار گذاشت كه از جمله مىتوان به موارد زير اشاره داشت :\r\n1 . عيون الحساب در رياضى .\r\n2 . مطالع الانوار ( فارسى در تعيين قبله كه به نام شاه صفى ( م 1052 ق ) تأليف شده است ) .\r\n3 . حاشيه بر شرح تذكره خفرى .\r\n4 . حاشيه بر اكرما لاناوس ( تأليف 1054 ق ) .\r\n5 . شرح المقالة العاشرة من تحرير اقليدس .\r\n6 . عمل القسمة .\r\n7 . حاشيه بر تحرير خواجه نصير الدّين طوسى .\r\nملا محمد باقر نوه‌اى همنام خود داشت كه او نيز در علم رياضى دانشمندى برجسته و از شاگردان شيخ بهايى بود و كتاب عيون الحساب جدّش و\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nخلاصة الحساب استادش بهايى را شرح كرد . « 1 »\r\n\r\nقاضى الدّين محمد اردكانى ( 1001 - 1062 ق )\r\nميرزا محمد بن كاشف الدّين محمد اردكانى ، معروف به « قاضى الدّين اردكانى » از عالمان دين ، فقيه ، هيوى ، رياضىدان ، منجم و طبيب در مشهد سكونت داشت و در علوم اسلامى از شاگردان شيخ بهايى بود ، وى در ساخت الفاظ مشكل به سبك ميرداماد استرآبادى ( م 1040 ق ) تبحّر داشت ، اردكانى همچنين شيخ الاسلام اصفهان بود و به مدت 15 سال منصب قضاوت را برعهده داشت ، وى آثار ارزشمندى در رشته‌هاى مختلف از خود به يادگار گذاشت از جمله :\r\n1 . تحفة الرضوية در شرح صحيفه سجاديه .\r\n2 . حاشيه بر قواعد الاحكام در فقه .\r\n3 . التحفة المحمدية ، در هيئت .\r\n4 . چوب چينى ، در طب .\r\n5 . ميزان المقادير و الرسالة العددية ( تأليف 1062 ق ) .\r\nقاضى الدّين اردكانى محققى بزرگ ، دانشمندى ممتاز ، فقيهى صاحب نظر ، طبيبى حاذق و فيلسوفى آشنا به علوم عقلى و منجم بود ، فرزند وى محمد نصير نيز در زمره عالمان دينى و اطباء بود .\r\nگفتنى است قاضى الدّين اردكانى غير از شاه قاضى يزدى مؤلف تفسير\r\n\r\n\r\n","description":"","footnote":"\r\n( 1 ) . مفاخر يزد ، به اهتمام سيد كاظم مدرسى ، ج 2 ، ص 882 ، نشر بنياد ريحانة الرسول 1382 ش .\r\n","page_name":" 192 ","page_number":192},
  {"content":"\r\n\r\nآيات الأحكام است . « 1 »\r\n\r\nمحمد حسين يزدى ( زنده 1056 ق )\r\nملا محمد حسين يزدى ، فرزند محمد باقر بن زين العابدين از عالمان دينى و رياضىدانان برجسته يزد در سدهء 11 دانش‌هاى رايج به‌ويژه رياضيات را نزد پدرش و احتمالا شيخ بهايى ( م 1030 ) فراگرفت و پس از آن به تربيت شاگردان برجسته‌اى چون ميرزا حكيم يزدى ( م 1116 ق ) همت گماشت .\r\nيزدى بر كتاب عيون الحساب تأليف پدرش ، حاشيه‌هايى نگاشت كه نشان‌دهنده مهارت بسزاى وى در علوم رياضى است .\r\nفرزند وى محمد باقر نيز از رياضىدانان بزرگ يزد بود . « 2 »\r\n\r\nمدرس طباطبايى ( زنده 1072 ق )\r\nسيد مير صالح بن حبيب اللّه طباطبايى اردكانى معروف به « مدرّس » و « مدرس اوّل » از عالمان دينى هندسه‌دان و رياضىدانان سده 11 در اردكان متولد شد ، پس از طى دوران كودكى و نوجوانى به منظور ادامهء تحصيل رهسپار حوزه علميه يزد و اصفهان گرديد و از محضر عالمان بزرگ بهره‌مند گرديد ، وى در مدت كوتاه اقامتش در يزد و اصفهان در بيشتر علوم متعارف همچون معقول و منقول تبحّر يافت و در رديف دانشمندان به نام عصر صفويه قرار گرفت ، مدتى\r\n\r\n\r\n","description":"","footnote":"\r\n( 1 ) . مفاخر يزد ، ج 1 ، ص 82 .\r\n( 2 ) . مفاخر يزد ، ج 2 ، ص 892 ، نشر بنياد ريحانة الرسول 1382 ش .\r\n","page_name":" 193 ","page_number":193},
  {"content":"\r\n\r\nبعد همراه دوست خود حكيم عبد اللّه يزدى عازم هندوستان شد و به تكميل تحصيلات خود به‌ويژه رياضى و هندسه پرداخت ، وى در سال 1049 در اكبرآباد هند كتاب « زبدة الحساب » را تأليف كرد ، او در آنجا مورد توجه اميران و حاكمان قرار گرفت و با آنان رفت و آمد داشت .\r\nاردكانى پس از چندى به دليل اوضاع آشفته دهلى و شاه‌جهان‌آباد به اردكان بازگشت ، در اين دوران امير ابو اسحاق ( ميرزا اسحاق بيگ يزدى ) فرزند سلطان محمد و معروف به « حقيقت خان » مصلى ميرك بيك را بازسازى و تعمير كرد و بقعهء اسحاقيه را بنا نهاد و از مير محمد صالح براى تدريس در آنجا دعوت به عمل آورد .\r\nمير محمد صالح آنگاه به يزد عزيمت كرد و مرجعيت امور شرعى و تدريس در مدرسهء مصلى را برعهده گرفت ، ازآن‌پس تدريس رسمى در مدرسهء مصلى به وى و فرزندانش واگذار گرديد .\r\nمدرس طباطبايى در علوم معقول و منقول از جمله فقه ، اصول ، حكمت و رياضى سرآمد دانشمندان عصر خويش بشمار مىرفت و كتاب‌هاى زبدة الحساب و ترجمه عدّة الداعى ( تأليف 1072 ق ) از آثار به‌يادمانده مدرسى است .\r\nدو فرزند به نامهاى نصير الدّين محمد ( جدّ سادات مدرسى يزد ) و ميرزا وجيه الدّين نيز از شمار عالمان دينى بودند ، همچنين پس از مير محمد صالح ذريّه او كه غالبا اهل فضل و دانش و از علماى بزرگ يزد بودند به مدرّس و مدرّسى شهرت يافتند ، و در مدرسه مصلى به عنوان مدرس رسمى حوزه درس تشكيل دادند . « 1 »\r\n\r\n\r\n","description":"","footnote":"\r\n( 1 ) . مفاخر يزد ، ج 2 ، ص 636 .\r\n","page_name":" 194 ","page_number":194},
  {"content":"\r\n\r\n\r\nمحمد باقر سبزوارى ( 1017 - 1090 )\r\nمحمد باقر بن محمد مؤمن شريف بن شاه قاسم سبزوارى ، معروف به فاضل سبزوارى ، پدرش از عالمان عصر صفويه بود ، سبزوارى مقدمات را در زادگاهش نزد علماى آن ديار فراگرفت و جهت تكميل آن به اصفهان مهاجرت كرد ، و از مشايخ بزرگ عصر خويش اجازه روايت و اجتهاد گرفت .\r\nاساتيد او عبارتند از حكيم مير ابو القاسم فندرسكى ، محمد تقى مجلسى ، مولى حسنعلى تسترى ، ملا حيدر خوانسارى ، شيخ بهايى و . . . وى در فنون مختلف استاد زبردست بود از جمله فقه ، اصول ، اخلاق ، حكمت ، رياضيات و نجوم ، از جمله تأليفات اوست :\r\n1 . الكفاية .\r\n2 . ذخيرة المعاد در شرح ارشاد .\r\n3 . رساله در تحديد نهار .\r\n4 . حاشيه بر شرح اشارات .\r\n5 . شرح زبده ، شيخ بهايى .\r\n6 . حاشيه الهيات شفاء .\r\n7 . شرح مجسطى .\r\n8 . حاشيه بر محاكمات .\r\n9 . اختيارات الايام .\r\n10 . رسالهء عمليه ، و دهها تأليف ديگر . « 1 »\r\n\r\n\r\n","description":"","footnote":"\r\n( 1 ) . دانشمندان خوانسار ، ص 95 ، نشر كنگره بزرگداشت آقا حسين خوانسارى 1378 .\r\n","page_name":" 195 ","page_number":195},
  {"content":"\r\n\r\n\r\nملا محسن فيض كاشانى ( م 1091 ق )\r\nمحمد بن مرتضى بن محمود ، مشهور به ملا محسن فيض كاشانى از پيشوايان عرفان ، حكمت ، كلام ، فقه ، حديث ، تفسير ، نجوم ، هيئت ، اخلاق ، شعر ، وى داماد صدر المتألهين و از شاگردن اوست . فيض در رشته‌هاى يادشده تأليفات سودمندى از خود به يادگار گذاشته است از جمله در هيئت و نجوم مانند : 1 ) غنية الانام فى معرفة الساعات و الايام ، كه آن را « من لا يحضره التقويم » مىنامند ، اين كتاب در بيان ايام و ساعات و تعيين سعد و نحس و رواياتى است كه از ائمه اطهار عليهم السّلام دراين‌باره نقل شده است ، همچنين اختلاف روز و ماه و سالها در نزد متشرعين و روميان و ايرانيان و منجمان ، او احكام نجومى را در اين كتاب بيان كرده است .\r\n2 ) تقويم المحسنين ، در اين كتاب آنچه از ائمه عليهم السّلام در اوقات سعد و نحس رسيده است را گردآورده .\r\n3 ) معيار الساعات ، به فارسى كه بر روال غنية الانام اوست . « 1 »\r\nتأليفات فيض را بالغ بر دويست عدد شمرده‌اند كه هشتاد تأليف از تصنيف خود اوست .\r\nاو در كاشان درگذشت و همان‌جا مدفون گرديد . « 2 »\r\n\r\n\r\n","description":"","footnote":"\r\n( 1 ) . فلاسفه شيعه ، ص 498 .\r\n( 2 ) . لغت‌نامه دهخدا .\r\n","page_name":" 196 ","page_number":196},
  {"content":"\r\n\r\n\r\nمير ابو طالب فندرسكى ( سدهء 11 )\r\nفاضل محقق ، فقيه مدقق ، سبط مير ابو القاسم ميرفندرسكى ( م 1050 ق ) مير ابو طاب بن ميرزا بيك ، بن مير ابو القاسم موسوى فندرسكى اصفهان از علماى بزرگ عصر صفويه كه در اكثر علوم تبحّر داشت ، وى نزد علّامه مجلسى ، محقق خوانسارى و محقق سبزوارى درس خوانده و به مدارج علمى بالايى دست يافته و تأليفات گرانسنگى به يادگار گذاشته است از جمله :\r\n1 . كتاب المنتهى در نحو ( يا نجوم ) .\r\n2 . مجمع البحرين به فارسى در علم عروض .\r\n3 . توضيح المطالب ، شرح فارسى بزرگى است بر خلاصة الحساب شيخ بهايى .\r\n4 . نگارخانه چينى كه مجموعهء منشأت اوست به عربى و فارسى .\r\n5 . حواشى بر كتابهاى شرح لمعه ، معالم الاصول ، تفسير بيضاوى ، اصول كافى ، شافيه ابن حاجب ، حاشيه بر حاشيه خفرى بر الهيات شفا ، حاشيه بر تكمله در شرح تذكره خواجه نصير طوسى . « 1 »\r\n\r\nعلّامه ملا محمد باقر مجلسى ( 1037 - 1110 ق )\r\nملا محمد باقر اصفهانى فرزند ملا محمد تقى مجلسى ، مشهورترين ، فقيه ، محدث نامى شيعه امامى و شيخ الاسلام اصفهان ، و سرآمد علماى آن شهر عالم‌پرور بوده است ، پدر وى نيز از مفاخر علماى شيعه و در علم و عمل و تقوا و\r\n\r\n\r\n","description":"","footnote":"\r\n( 1 ) . دانشمندان خوانسار ، ص 114 ، نشر كنگره بزرگداشت آقا حسين خوانسارى ، 1378 ش .\r\n","page_name":" 197 ","page_number":197},
  {"content":"\r\n\r\nفضيلت جايگاه خاصى داشته است ، پدر را علامه مجلسى اوّل ، و پسر را علامه مجلسى دوم يا علامه مجلسى و به اختصار مجلسى مىگويند .\r\nعلامه مجلسى در اواخر حكومت صفويه با پشت كار فوق‌العاده و حوصله پرتوانش توفيق يافت از راه تأليف و تصنيف كتابها و تدريس علوم و فنون اسلام و تعليم و تربيت شاگردان بسيار ، و اداره امور دينى شيعيان عصر خويش ، آن‌چنان خدمت مثبت و سازنده‌اى به مردم مسلمان و شيعه ايران كند كه هيچ مرجع روحانى ديگرى چنين توفيقى نيافته است ، كتابهاى فارسى و عربى او به منزله ستون فقرات عقايد شيعه اماميه در سيصد سال گذشته است . « 1 »\r\nاز پدر مجلسى نقل شده كه در شبى از شبها بعد از تهجّد و گريه و زارى به درگاه قادر على الاطلاق خود را به حالتى ديدم كه هرچه از درگاه احديت مسألت كنم به اجابت مقرون شده عنايت خواهد شد ، و در دل خود متفكر بودم كه كدام چيز از امور اخرويه و يا دنيويه را بخواهم كه ناگاه آواز گريه و زارى محمد باقر را كه در گهواره بود شنيدم ، بلا تأمل عرض كردم : خداوندا به حق محمد و آل محمد اين طفل را مروّج دين و ناشر احكام سيد المرسلين گردان و او را موفق به توفيقات بىپايان خود بدار ، و يقين حاصل است كه اين خوارق عادات كه از آن بزرگوار به ظهور رسيده است نيست مگر از دعاى چنين بزرگوارى . « 2 »\r\nاز ميان تأليفات گرانبها و سودمند مرحوم مجلسى مىتوان به بحار الانوار اشاره داشت كه به حق دائرةالمعارف بزرگى از علوم و فنون مختلف از فقه ، حديث ، فلسفه ، كلام ، تفسير ، علوم طبيعى ، از جمله هواشناسى ، و معدن زمين‌شناسى ، پديده‌هاى نجومى ، هيوى ، خداشناسى ، هستىشناسى ، معاد ،\r\n\r\n\r\n","description":"","footnote":"\r\n( 1 ) . مفاخر اسلام ، ج هشتم ، على دوانى ، ص 15 ، نشر مركز فرهنگى قبله ، 1372 ش .\r\n( 2 ) . همان ، ص 55 .\r\n","page_name":" 198 ","page_number":198},
  {"content":"\r\n\r\nنبوت ، امامت ، عقايد ، فرشتگان ، عرش ، كرسى ، قلم ، و دهها عنوان ديگر .\r\nمجلسى در هر باب و احيانا هر فصل پس از كاوش و بررسى ، نظر نهايى خويش را اعلام داشته و برخى انظار احيانا به نقد كشيده است .\r\nما در اين نوشته به مقتضاى تأليف تنها به ديدگاه‌هاى او درباره افلاك ، نجوم ، عمل به احكام نجوم ، اقسام تواريخ ، روزها ، ماهها ، سالهاى شمسى و قمرى ، سعد و نحسى ايام ، نوروز و . . . بسنده كرده و نكات سودمندى را از نظر خواهيم گذراند .\r\n\r\nمجلسى و افلاك نه‌گانه و آسمان‌هاى هفت‌گانه\r\nمرحوم مجلسى همچون ساير حكما و منجمان اسلامى افلاك نه‌گانه را پذيرفته و براى روز و شب و جميع كواكب يك فلك در نظر گرفته و براى كواكب سبعه ( سيارات ) نيز هفت فلك و براى ستارگان ثابت نيز يك فلك كه جمعا نه فلك مىشوند .\r\nبعد مىافزايد به نظر مىرسد افلاك هشت‌گانه‌اى كه براى ثوابت و سيارات در نظر گرفته شده است را بتوان آسمان دنيا ناميد و شش آسمان ديگر بدون ستاره باشند ، و اين نظر گرچه مخالف اصطلاح حكما و منجمان است ولى اشكالى در مخالفت با آنان نيست چنان‌كه برخى از پيشينيان همچون بليناس حكيم با آنان مخالفت نموده است . « 1 »\r\nليكن امروزه مىدانيم همه اين‌ها هيچ اساس ندارد ، بنابراين نظرات مرحوم مجلسى نيز همچون ساير منجمان بىپايه است .\r\nمرحوم مجلسى پنج سيّاره متحيّر ( خمسه متحيره ) را مانند منجمان تفسير\r\n\r\n\r\n","description":"","footnote":"\r\n( 1 ) . بحار ، ج 55 ، ص 75 و بعد .\r\n","page_name":" 199 ","page_number":199},
  {"content":"\r\n\r\nكرد ، و بر همان اساس قديمى بطليموسى توجيه و تفسير نموده است « 1 » ولى چنان‌كه در جلد اوّل به نگارش آمد اين گره كور به دست نيوتن باز شد وى معمّاى تحيّر و سرگردانى سيارات را حلّ كرد .\r\n\r\nتأويلات عليل\r\nمرحوم مجلسى برخى از تأويلات را عليل دانسته مىگويد : سيّد داماد در برخى از تعليقات خود بر « من لا يحضره الفقيه » مىگويد عرش همان فلك الافلاك است كه داراى دو قطب و يك منطقه مىباشد ، و عرش همان فلك اقصى است چنان‌كه كرسى فلك ثوابت است كه توسط چند دايره به چهار بخش تقسيم مىشود و داراى چهارگوشه است ، آن‌گونه كه كعبه در بيت اللّه الحرام چهارگوشه دارد . . .\r\nليكن اين تأويلات با قوانين شرع و اصطلاحات منجمان همراه و همخوان نمىباشد . « 2 »\r\nچنان‌كه صدوق در كتاب عقايد گفته است ، عرش عبارت است از « علم » و چهار نفر از پيشينيان و چهار نفر از پسينيان حاملان عرش‌اند ، امّا چهار نفر از پيشينيان عبارتند از : نوح ، ابراهيم ، موسى و عيسى عليهم السّلام امّا چهار نفر از پسينيان عبارت‌اند از محمد ، على ، حسن و حسين عليهم السّلام ، اين سخن با سند صحيح از پيشوايان دين به ما رسيده است . « 3 »\r\nوى سپس تحت عنوان « تحقيق و توفيق » مىگويد عرش و كرسى داراى چند معنا مىباشند :\r\n\r\n\r\n","description":"","footnote":"\r\n( 1 ) . همان ، ص 81 .\r\n( 2 ) . بحار ، ج 55 ، ص 5 و بعد .\r\n( 3 ) . همان ص 39 .\r\n","page_name":" 200 ","page_number":200},
  {"content":"\r\n\r\n1 . هر دو جسم بزرگى هستند كه خداوند فوق آسمانها هفتگانه قرار داده و عرش بزرگتر از كرسى است كه نشان‌دهنده و علامت‌اند بر اوصاف و اسماء كمالى و مخلوقات بزرگ خداوند .\r\n2 . علم خداوند ، 3 . فلك و قلمرو حكومت خدا ، 4 . آيات وجود خدا و علامات قدرت و آثار و فيض و حكمت او ، بنابراين جميع مخلوقات عرش عظمت و جلال خدايند ، 5 . هريك از صفات كمال و جلال ، 6 . قلب انبياء و اولياء و كمل مؤمنان چنان‌كه روايت شده « قلب المؤمن عرش الرحمن » و در حديث قدسى است « لم يسعنى سمائى و لا أرضى و وسعنى قلب عبدى المؤمن » . « 1 »\r\n\r\nديدگاه مجلسى از نجوم و عمل به آن\r\nمرحوم مجلسى ذيل آيه   « فَنَظَرَ نَظْرَةً فِي النُّجُومِ فَقالَ إِنِّي سَقِيمٌ »   يعنى حضرت ابراهيم نگاهى به ستارگان افكند و گفت من بيمارم ، مىنويسد : حرام بودن نظر در نجوم بر پيامبران و پيشوايان دين كه بدين دانش آگاه بودند صحيح نيست ، بلكه بر ديگران كه احاطه كامل بدين دانش ندارند حرام مىباشد . « 2 »\r\nسيد بن طاوس طبق رواياتى گزارش و اخبار منجمان از نبوت و رسالت حضرت موسى عليه السّلام و از تولد او و از نبوت و تولد حضرت عيسى عليه السّلام و طلوع نجم حضرت احمد صلّى اللّه عليه و آله و نبوت او را نوشته است ( سپس مجلسى ذيل آن مىنويسد : ) همچنين هرقل و كسرى از طريق نجوم از نبوت حضرت محمد صلّى اللّه عليه و آله خبر داشتند .\r\nنيز نجوم دلالت بر پيروزى اسلام بر ملوك و پادشاهان فارس كه به‌كرات\r\n\r\n\r\n","description":"","footnote":"\r\n( 1 ) . همان . ص 39 .\r\n( 2 ) . بحار ، ج 55 ، ص 218 .\r\n","page_name":" 201 ","page_number":201},
  {"content":"\r\n\r\nدر كتب سير و تواريخ ذكر شده است همچنين دلالت نجوم بر امامت حضرت مهدى عليه السّلام و ولادت او را ما [ مجلسى 
  ] در باب ولادت او عليه السّلام ذكر كرديم . « 1 »\r\nسرانجام مجلسى رحمه اللّه پس از بررسى آيات و روايات نجومى و سخنان منجمان و هيئت‌پژوهان ، متكلمان ، فيلسوفان ، تاريخ‌نگاران و محدثان ، همچون سيد بن طاوس ، محمد بن رستم جرير طبرى آملى ، محمد بن حسين سراوى ، راوندى ( صاحب نوادر ) ، ابن ميثم بحرانى ، شيخ مفيد ، شيخ محمد حسين كيدرى ( شارح نهج البلاغة ) ، ابراهيم نوبخت ( صاحب كتاب ياقوت ) ، علامه حلّى ، سيد مرتضى ، شهيد اوّل ، شيخ بهايى ، ابن سينا ، شيخ ابو الفتح كراجكى ، محمود على حمصّى ، محمد بن بابويه ، مسعودى ، حاكم نيشابورى و ديگران . . . به اظهارنظر پرداخته گويد :\r\n1 . اگر كسى معتقد شود كه نجوم در تأثيراتشان مستقل هستند و اراده و اثر آنها از خداوند نباشد اين عقيده كفر است و با ضروريات دين مخالف مىباشد ، امّا اگر كسى اعتقاد داشته باشد كه نجوم علامت و نشانه‌هاى خداوند بر حدوث پديده‌ها هستند اشكالى ندارد و از استوارى برخوردار است .\r\n2 . امّا فراگيرى و آموزش و عمل به نجوم اقسامى دارد :\r\nالف ) استخراج تقويم ، گزارش و خبر از امور غيبى ، يا آينده بينى ، طالع بينى براى عمر و احوال و . . . ظاهرا حرام مىباشد ، گرچه احتمال كراهت شديد نيز امكان‌پذير است .\r\nب ) حكم به سعد و نحس اوقات براى شروع كارها نيز احتمال كراهت و حرمت دارد .\r\nچنان‌كه كراهت ازدواج درحالىكه قمر در عقرب و يا در محاق باشد به\r\n\r\n\r\n","description":"","footnote":"\r\n( 1 ) . همان ص 238 و بعد .\r\n","page_name":" 202 ","page_number":202},
  {"content":"\r\n\r\nطور عموم از روايات استفاده نمىشود ، و براى رفع نحوست نيز مىتوان با توكّل بر خدا و دعا و صدقه به او توسّل و توكّل نمود .\r\nج ) تعليم و تعلّم ، نظر ، تفكر در نجوم با توجه بخش الف و ب احتمال كراهت و حرمت دارد و كراهت اين قسم قوىتر از دو قسم پيش است .\r\n3 . علم هيئت و نظر و پژوهش در افلاك و حركات آنها قويّا جايز است اگر با آيات و روايات و ساير باورهاى دينى مخالفت نداشته باشد ، اينجاست كه شهيد فرموده است مستحب است نظر در هيئت ، چنان‌كه آياتى بر تفكر در آفرينش آسمان‌ها و زمين دلالت دارند كه از آنها انسان پى به وجود صانع ، علم ، قدرت و حكمت او مىبرد .\r\n4 . علم به كسوف و خسوف و كاوش و پژوهش در آنها و در هلال ، محاق تعيين قبله ، اوقات عبادات ظاهرا جايز است و اشكالى ندارد ، و بايد تنها به مقدار لازم بسنده كند نه زيادتر . « 1 »\r\nليكن با همه احترامى كه بر شخص و شخصيت مجلسى رحمه اللّه قايل هستيم نمىتوان پذيرفت كه استخراج تقويم حرام و يا مكروه باشد ، زيرا تقويم عبارت است از بيان سير و مقدار حركت خورشيد ، ماه و ساير سيّارات بنا بر آنچه نزد ارباب هيئت مشهور و معهود است ، بلكه در شرايط و ظروف مختلفى چه‌بسا واجب و يا مستحب باشد . بنابراين استخراج تقويم بيان ديگرى است از استخراج اوقات شرعى به اضافه حركت سيارات و مقدار حركت كه خود مجلسى رحمه اللّه نيز جايز دانسته است .\r\n\r\n\r\n","description":"","footnote":"\r\n( 1 ) . بحار ، ج 55 ، ص 308 و بعد .\r\n","page_name":" 203 ","page_number":203},
  {"content":"\r\n\r\n\r\nاحكام نجوم و اقسام تواريخ\r\nمرحوم مجلسى باب 12 از كتاب السماء و العالم را به احكام نجوم اختصاص داده و نخست احكام نجوم را از كتاب دانيال عليه السّلام نوشته ، آن‌گاه آنچه در كتاب اختصاص به احكام تعلق داشته آورده ، سپس به سعد و نحس زمان اشاره كرده و در پى آن به سال و ماه و فصول شمسى و قمرى از آيات و روايات و تفاسير ، و مقدار سال و ماه‌هاى شمسى و قمرى و كبيسه‌ها نزد عرب و غير عرب اشاره‌اى كرده ، آن‌گاه وارد بيان ابتداى سال‌ها و تواريخ شمسى گرديده و گفته است : 1 . . . : منجمان پيشين اوّل سال ورود خورشيد به اعتدال بهارى ( اوّل فروردين ) را اوّل سال و تاريخ قرار داده‌اند .\r\n2 . تاريخ فارسى قديم و آن 360 روز است و پنج روز در آخر آن به عنوان خمسه مسترقه افزوده مىشود .\r\n3 . تاريخ ملكى منسوب به جلال الدّين ملكشاه كه گروهى از حكماء همچون خيّام آن را تدوين كردند و نام نخستين روز آن را نوروز سلطانى نهادند .\r\n4 . تاريخ رومى : كه مبدأ آن 12 سال شمسى بعد از درگذشت اسكندر رومى است كه از تشرين اوّل آغاز و به ايلول پايان مىپذيرد .\r\nمجلسى درباره تاريخ رومى مىگويد : بسيارى از امور شرعى با ماه‌هاى رومى ارتباط دارند مانند آب باران در برج نيسان و آداب و ادعيهء آن ، وى آن‌گاه به فلسفه نامگذارى تواريخ اشاره‌اى كرده و مبدأ تاريخ هجرى قمرى را پنجشنبه به امر وسط و جمعه به رؤيت دانسته ، چنان‌كه زيج‌هاى معتبر بر آن اتفاق دارند و مسلمانان بر آن اهتمام ورزيده‌اند . « 1 »\r\nمرحوم مجلسى براى دانستن اول ماه نخست به رؤيت هلال و سپس چند\r\n\r\n\r\n","description":"","footnote":"\r\n( 1 ) . بحار ، ج 55 ، ص 33 ، و بعد .\r\n","page_name":" 204 ","page_number":204},
  {"content":"\r\n\r\nقاعده با فرمول اشاره كرده و از كتابهاى ابو ريحان بيرونى به خوبى بهره برده لذا بحث عالى و كارشناسى شده و تخصّصى به‌حساب مىآيد و امروزه نيز از كاربرد شايسته‌اى برخوردار است ، و به ديگر سخن يكى از مباحث عالى نجوم در رابطه با رؤيت هلال و اوضاع و احوال و شرايط آن از قلم بيرونى تراوش كرده و مرحوم مجلسى از آن استقبال نموده است ، يعنى مرحوم بيرونى بعد از تفسير آيات در جمع اخبار بين نظرات متفاوت هم از كارشناسى و تخصّصى فقاهت بهره‌مند بوده و هم در رابطه با حركات و جداول و تقاويم و استخراجات و قواعد نجومى و فرمول‌هاى رياضى و طول و عرض‌هاى آسمان و زمين و ماه و تواريخ اقوام و ملل دنيا و برخورد آنان با پديده‌هاى فلكى نجومى دستى توانمند و انديشه‌اى شكوفا داشته كه جدّا قابل تحسين است .\r\n\r\nايام و سعد و نحس آنها\r\nمرحوم مجلسى مىنويسد : پيامبر صلّى اللّه عليه و آله فرمود به بادها و كوهها و ساعتها و روزها و شبها بد نگويد ، سپس مىافزايد اگر در اين امور شرّ يا نحوست يا زيانى باشد به تقدير خالق آنهاست بنابراين اگر كسى آنها را لعن كند و بد بگويد لعن به خودش برمىگردد وى سپس به تعريف و تقسيم روز و شب پرداخته و از سخنان بيرونى دربارهء روز حقيقى و وسطى ، روز و شب نجومى و اصطلاحى ، روز و شب نزد عرب ، نصف النهارات ، معدل النهار به علت بلند و كوتاه شدن شب و روز در آفاق شمالى و جنوبى و در عرضهاى مختلف زمين و بهره‌گيرى از آيات و روايات درباره شفق و فلق براى ماه مبارك رمضان و روزه و افطار ، فجر صادق و كاذب ، مقدّم بودن شب بر روز نزد شرع ، تقسيم روز و شب به ساعت‌هاى مساوى و احيانا به ساعت‌هاى معوّج و تفاوت بين ساعتهاى مساوى\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nو معوّج و ساير امور و توضيح كافى بيرونى در امور يادشده پرداخته است . « 1 »\r\n\r\nباب نوروز\r\nمجلسى رحمه اللّه درباره نوروز يك باب حديث ترتيب داده و به گفته خود به مطالب و فوائد سودمند و بزرگى اشاره كرده مانند تعيين نوروز ، غسل ، نماز ، و روزه در اين روز ، كه بيشتر مطالب آن را از شيخ طوسى ، ابن فهد حلى ، سيد بن طاوس نقل كرده است . جالب اينكه مىنويسد : سيد بن طاوس مىگويد : آغاز آفرينش جهان در ماه نيسان رخ داده و نيسان زمانى است كه خورشيد وارد برج حمل ( - فروردين ) گرديده است بنابراين مناسب است در اين روز ( نوروز ) عيد گرفته شود و مستحب است بهترين لباس پوشيده و عطر استعمال شود و به شكر و دعا روى آورد و غسل نمود و نماز خواند و روزه گرفت ، و ازاين‌روست كه ما مأموريم روز مبعث و غدير خم را بزرگ شمريم و نكو داريم .\r\nمرحوم مجلسى سپس به تحقيق سال‌هاى شمسى پرداخته و از رصد ابرخس ، « شرح تذكره بيرجندى » ، رصد بتّانى ، مغربى ، رصد مراغه ، رصد متأخرين ، روز و ماه و سال شمسى را با دقيقه و ثانيه و ثالثه ذكر كرده و اشاره‌اى زيبا به كار منجّمان زمان جلال الدّين ملكشاه سلجوقى به سرپرستى خيام نموده و دقيق‌ترين اندازه سال شمسى را به مبدئيت نوروز به نگارش آورده و ترديد شهيد را ناروا شمرده سخن ابن فهد حلى را حق و موافق موازين دانسته و افزوده است ضوابط و قواعد حساب و رياضيات بر آن است كه اوّل فروردين فارس موسوم به نوروز در سال دهم هجرى نزديك نزول شمس به اوّل برج حمل اتفاق افتاد كه با اواسط ماه آذار رومى برابر و مطابق با 18 ذىحجه بود ، يعنى\r\n\r\n\r\n","description":"","footnote":"\r\n( 1 ) . بحار ، ج 56 ، ص 2 و بعد .\r\n","page_name":" 206 ","page_number":206},
  {"content":"\r\n\r\nروزى كه پيامبر صلّى اللّه عليه و آله بعد از بازگشت از حجة الوداع علىّ عليه السّلام را به عنوان امير المؤمنين به ولايت نصب فرمود . و پس از آن سلطنت عجم به يزدگرد ( آخرين پادشاه ) منتقل گرديد . « 1 »\r\nشايان ذكر است چنان‌كه در جلد دوم گذشت نصب على عليه السّلام در حوالى نوروز را ما به چند طريق رياضى و غيره ثابت كرديم ، بنابراين تحقيق مرحوم مجلسى بسى دقيق ، بجا و صحيح به نظر مىرسد ، گرچه پاورقى نويس بحار نسبت به انتقال مزبور به جان خودش سوگند خورده كه چنين چيزى بعيد است .\r\nبارى مرحوم مجلسى اصرار دارد كه روز عيد غدير و نصب امير عليه السّلام در سال دهم ( 18 ذيحجه ) با نوروز نزديك بوده گويد روز 19 ذيحجه خورشيد وارد برج حمل ( فروردين ) گرديده است . « 2 »\r\nمرحوم مجلسى نكته جالبى را در فايده سوم بيان كرده گويد : رسيدن خورشيد از برج حوت ( اسفند ) به برج حمل ( فروردين ) و فهميدن نوروز كار آسانى نيست لذا رصدها باهم تفاوت دارند بلكه چيره‌دستان فنّ نجوم باهم اختلاف‌نظر دارند ازاين‌رو آنچه در احكام شريعت به ما رسيده مانند كراهت نكاح و سفر درحالىكه قمر در عقرب است را پژوهشگران حمل كرده‌اند بر وقتى كه قمر در « صورت عقرب » است ، چون اكثر مردم عوام و مكلّفان ، اين‌گونه مىفهمند و نبايد حمل كرد بر وقتى كه قمر در « برج عقرب » است زيرا نيازمند استخراج است و چنين امرى از عهده مردم خارج مىباشد . « 3 »\r\nمتأسفانه در زمان ما برخى از تقاويم اصلا اشاره‌اى به قمر در عقرب\r\n\r\n\r\n","description":"","footnote":"\r\n( 1 ) . بحار ، ج 56 ، باب نوروز ، ص 91 تا 123 .\r\n( 2 ) . همان ، ج 56 ، ص 120 .\r\n( 3 ) . همان ، ج 56 ، ص 128 .\r\n","page_name":" 207 ","page_number":207},
  {"content":"\r\n\r\nندارند و برخى كه دارند از طريق محاسبه تنها به برج اكتفا كرده و حتى اشاره‌اى به ورود و خروج قمر از صورت عقرب نكرده‌اند و حال آنكه برخى از منجمان همين روزگار ورود و خروج عقرب به برج و صورت ( هر دو ) را ذكر مىكردند .\r\n\r\nآقا حسين خوانسارى ( 1016 - 1099 ق / 1607 - 1688 م )\r\nآقا حسين خوانسارى ، فرزند جمال الدّين ، معروف به محقق خوانسارى ، دانشمند ، فقيه و منجّم و حكيم بزرگ شيعى ايرانى در دورهء صفوى . پيش از رسيدن به سن بلوغ ، به قصد كسب معارف و علوم اسلامى به اصفهان رفت و در مدرسهء خواجه ملك كه مجمع فضلاى بزرگ آن زمان بود ، به تحصيل پرداخت .\r\nدر اصفهان از محضر استادان بسيارى استفاده كرد و به‌همين‌جهت خود را « تلميذ البشر » ناميد كه اشاره به كثرت استادانش داشته باشد . آقا حسين علوم عقلى را نزد مير ابو القاسم فندرسكى ، و علوم نقلى را در محضر محمد تقى مجلسى تكميل كرد و از وى اجازهء روايت گرفت . از استادان ديگر او محقق سبزوارى مؤلف كتاب الذّخيرة و حيدر بن محمد خوانسارى نويسندهء زبدة التصانيف را نام برده‌اند . گرچه در دوران تحصيل گرفتار فقر و تنگدستى بود ، ولى سرانجام به جايى رسيد كه شاه سليمان صفوى جبّهء گرانبهاى خود را براى او فرستاد و در يكى از سفرها نيابت سلطنت و رسيدگى به كارهاى كشورى را به وى واگذار كرد . آقا حسين با وجود جاه و مقام و رفاهى كه داشت ، همواره پناه بينوايان و تهيدستان بود . او در دانش‌هاى معقول و منقول تبحّر داشت و به گفتهء افندى اصفهانى « پشتوانهء اهل علم » بود . وى در آغاز به كلام و فلسفه گرايش داشت ، ولى بعدها به فقه و اصول گراييد و در اين رشته معروف شد و رياست\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nعلمى و مذهبى زمان بر او مسلّم گرديد . خوانسارى گهگاه به عربى و فارسى شعر مىسرود و منشآت زيبا به هر 2 زبان پديد مىآورد .\r\nوى در هر 2 رشتهء معقول و منقول تدريس مىكرد و به‌همين‌جهت به « استاد الكل فى الكل » معروف گشت . شاگردان و تربيت‌شدگان او ، كه خود از اعلام فقه و حكمت بشمار مىرفتند ، عبارتند از : 2 فرزندش آقا جمال الدّين محمد محشّى شرح لمعه و آقا رضى الدّين محمد ، محمد صالح خاتون‌آبادى كه مدت 20 سال در خدمت او تلمذ كرد ، ملا ميرزاى شيروانى شارح و محشّى معالم الاصول ، شيخ جعفر قاضى ، سيد نعمت اللّه جزايرى ، محمد بن عبد الفتاح تنكابنى معروف به « سراب » عليرضا شيرازى كه شاعرى فاضل بود و « تجلّى » تخلص مىكرد و نيز ميرزا عبد اللّه افندى ، مؤلف رياضى العلماء كه به گفتهء خود شرح اشارات را نزد او خوانده است .\r\nآثار : آقا حسين خوانسارى نويسنده‌اى پركار بود و آثارى فراوان از خود به يادگار گذاشت . نوشته‌هاى او را مىتوان به 3 دسته تقسيم كرد :\r\nالف . آثارى چاپى : 1 . مشارق الشموس فى شرح الدروس . شرحى است بر كتاب الدروس نوشته شهيد اوّل ابو عبد اللّه محمد بن مكى عاملى ( 734 - 784 ق / 1344 - 1382 م ) . اين كتاب ناتمام است و آقا حسين موفق نشده است از شرح مبحث نجاست فقاع از باب طهارت فراتر رود . مشارق كتابى است شامل اخبار ائمه و گفتارهاى فقيهان امامى در هر مبحث و به گفتهء صاحب روضات الجنات از لحاظ كثرت تحقيقات كم‌نظير است . اين كتاب 2 بار در 1305 و 1311 ق / 1888 و 1893 م در تهران چاپ شده است ؛ 2 . تعليقه بر حاشيهء محقق سبزوارى . تهران ، 1317 ق / 1899 م ؛ 3 . الرسالة فى مقدمة الواجب ، ايران ، 1317 ق / 1899 م .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nب . آثار خطى : حاشيهء اشارات : حاشيه بر الهيات شفا ؛ رسالهء اجماع ؛ انشاء دربارهء حرمت شراب ؛ انشاء در تعريف بهار ؛ تعريف سخن ؛ رساله در خمس ؛ حاشيه بر شرح تجريد ؛ حاشيه بر مطول ؛ شبههء طفره ؛ حل شك در تقسيم جسم تا بىنهايت ؛ حاشيه بر محاكمات ؛ حاشيه بر مختصر الاصول ؛ فايده دربارهء علم بارى تعالى و جز اين‌ها . آثار خطى او به‌طور گسترده‌اى در كتابخانه‌هاى ايران موجود است و كمتر كتابخانه‌اى است كه چند اثر از او را نداشته باشد . از جمله مىتوان اين كتابخانه‌ها را برشمرد : مركزى دانشگاه تهران ، ملى تهران ، ملى ملك ، خانقاه نعمت اللهى ، سپهسالار ( سابق ) ، شوراى ملى ( سابق ) ، رشت ، آخوند ( همدان ) ، وزيرى ( يزد ) ، فيضيه ، آيت‌اللّه مرعشى ( قم ) ، جامع گوهرشاد ، آستان قدس ، دانشكدهء ادبيات ( مشهد ) .\r\nج . آثار منسوب : المائدة السليمانية ، به فارسى ، در خوردنيها و نوشيدنيها براى شاه سليمان صفوى ؛ ترجمهء صحيفهء سجاديه به فارسى ؛ رساله در جبر و اختيار ؛ جواهر و اعراض ؛ شرح كافيهء ابن حاجب ؛ شرح هيئت فارسى قوشجى ؛ رساله در شبههء ايمان و كفر ؛ رساله در شبههء استلزام ؛ رساله در تشكيك ؛ ترجمهء كتاب نهج الحق علامهء حلّى به فارسى براى شاه سليمان صفوى ؛ تفسير سورهء فاتحه ؛ حاشيه بر شرح حكمة العين . « 1 »\r\nگفتنى است در شهريور سال 1378 ش كنگره‌اى در بزرگداشت مرحوم خوانسارى برگزار شد ، و از اين ناچيز ( نگارنده ) درخواست شد دو مقاله يكى پيرامون رساله شبههء طفره ( رساله هندسه ) و ديگرى دربارهء رسالهء « هبوط الحجر » به نگارش آورم و دراين‌باره سخنرانى نمايم .\r\nبزرگداشت مزبور سه روز برگزار شد يك روز در قم ، روز دوم در اصفهان\r\n\r\n\r\n","description":"","footnote":"\r\n( 1 ) . دانشنامهء جهان اسلام ، ماده آقا حسين خوانسارى .\r\n","page_name":" 210 ","page_number":210},
  {"content":"\r\n\r\nو روز سوم در خوانسار ، نگارنده دو مقاله يادشده را به نگارش آورد و در روز دوم در اصفهان درباره آنها به ايراد سخن پرداخت .\r\nرساله هندسه ( شبهه طفره ) در مجله آينه پژوهش شماره 55 ، 56 به چاپ رسيد و مقاله هبوط الحجر كه نگارنده از آن با عنوان « سقوط آزاد اجسام » ياد كرد در مجلهء انديشه و انديشمندان شماره 82 ويژه كنگره خوانسارى چاپ شد ، و به نظر رسيد در اينجا نيز آورده شوند :\r\n\r\nنگاهى به رسالهء هندسهء آقا حسين خوانسارى ( ره )\r\nآقا حسين خوانسارى ( 1099 / 1098 - 1019 / 1016 ق ) از برجسته‌ترين دانشمندان فنون حكمت ، رياضى ، فقه ، اصول و هندسه ، و از شاخص‌ترين چهره‌هاى ذوالفنون بشمار رفته است . رسالهء هندسه او از ژرف‌ترين رساله‌هاى هندسى است كه اين انديشمند بزرگ در آن به بررسى و پژوهش يك شكل از اشكال هندسى پرداخته و نظر تيز او انديشهء بلند بسيارى از انديشمندان را هدف قرار داده و با تيغ تيز نقد به تشريح استادانه و موشكافى ماهرانه نشسته است . با نگاهى به اين رساله صدق گفتار ما به‌ويژه براى پارسىزبانان به منصّه ظهور خواهد رسيد .\r\nآقا حسين - قدس سره - در رسالهء پيش‌گفته سخن را از اينجا آغاز مىكند :\r\nدر اصول هندسه و حساب ثابت است كه هرگاه خطى خارج از دايره بر نقطه‌اى از محيط دايره مماس شود و قطرى از دايره نيز بر همان نقطه عمود باشد چنين داريم :\r\n1 . زاويهء قائمهء كليّى ؛ يعنى زاويه ( ا ، ب ، ج ) در شكل زير .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n2 . زاويهء حادّه ، بين خط مماس و محيط بيرون دايره ( زاويهء 2 ) . اين زاويه از هر زاويهء حادّه‌اى كه با دو خط مستقيم تشكيل يابد ، حادّه‌تر است .\r\n3 . زاويهء حادّه ، بين محيط و درون محيط دايره ( زاويهء 3 در شكل ) . اين زاويه از هر زاويهء حادّه‌اى ، بزرگ‌تر است .\r\nسپس اگر چنين فرض كنيم كه قطر مزبور ( ب ، ج ) بر خلاف جهت زاويه حركت كند ( خط ، ب ، ج ) و نقطه تماس او با محيط همچنان ثابت باشد ، طفره لازم مىآيد ، و عقل بر بطلان و محال بودن طفره حكم بديهى دارد ؛ زيرا هر قدر قطر حركت كند ، بين موضع اوّل و بين موضع دوم او ( ب ، ج ) زاويه‌اى مستقيم الخطين پديد مىآيد كه چون به زاويه‌اى كه از قطر و درون محيط ( زاويهء 3 ) اضافه شود ، از قائمه بيشتر مىشود ؛ بدون اينكه به اندازهء زاويه قائمه گرديده باشد .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nشبههء طفره در هندسهء اقليدس\r\nاقليدس در پانزدهم از مقالهء هشتم اصول هندسه گفته است : زاويهء حادّه‌اى كه از دايره و خط مماس بر دايره پديد مىآيد ( زاويهء 2 ) از هر زاويهء حادّه‌اى كه از دو خط مستقيم پديد آيد ، حادّه‌تر است . بنابراين زاويه‌اى كه از قطر و مقعّر دايره ( زاويه 3 ) پديد مىآيد ، از همه زاويه‌هاى حادّه‌اى كه از دو خط مستقيم تشكيل مىيابند ، بزرگ‌تر است ؛ زيرا اين زاويه ، متمّم زاويهء اوّل ( زاويهء 2 ) تا رسيدن به قائمه است . چون‌كه خط خارج از نقطه تماس به مركز دايره ( يعنى خط قطر ) بر خط مماس عمود است .\r\nبنابراين وقتى قطر از ناحيهء مركز حركت كند و نقطهء تماس ثابت باشد ، لازم مىآيد زاويه‌اى كه از قطر و دايره پديد مىآيد ، بزرگ‌تر از قائمه باشد ؛ بدون اينكه قبلا به اندازهء قائمه گرديده باشد . زيرا قطر ، هر اندازه حركت كند ، زاويه‌اى مستقيم الخطين به زاويهء اوّل ( زاويهء 3 ) اضافه مىشود . و بديهى است كه زاويهء حادّه مستقيم الخط بزرگ‌تر است از زاويه‌اى كه از خط مماس و محدّب محيط دايره ( زاويهء 2 ) پديد آمده است . پس دو زاويه پديد آمده است ؛ يعنى :\r\nالف ) حادّه مستقيم الخط كه به وسيلهء حركت قطر از نقطه ب ، به نقطه ب به دست آمده است .\r\nب ) زاويهء پديد آمده از قطر و مقعّر محيط ( زاويهء 3 ) و اين دو بيش از زاويهء قائمه است . ازاين‌رو لازم مىآيد كه مقدار زاويهء صغير ، به‌وسيله حركت قطر ، بزرگ‌تر از مقدار زاويهء بزرگ گردد ؛ بدون اينكه به اندازهء او شود ، و اين همان طفره است .\r\nگفتنى است : طفره عبارت است از رسيدن نقطه آغازين به نقطه پايان ، بىآنكه نقاط وسط طى شود ؛ مانند پا گذاشتن از پله اول نردبان به پلهء آخر ، بدون\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nآنكه پله‌هاى وسط را درنوردد . در مقام ما اگر زاويه حادّه به‌تدريج افزايش يابد ، تا به زاويهء منفرجه برسد و در اثناى حركت ، زاويهء قائمه حاصل نگردد ، طفره لازم آمده است ، و عقل بر محال بودن طفره حكم بديهى دارد .\r\n\r\nپاسخ اوّل\r\nمحقّق دوانى از شبهه طفره پاسخ داده است كه زاويه به‌طور كلى از كيفيّات بسيطه است ؛ يعنى هيئتى است كه عارض سطح گشته و پديد آمده از احاطه دو خط است به او . بنابراين هيئت زاويهء قائمه هيچ‌گاه بين خط منحنى و مستقيم امكان‌پذير نيست ؛ يعنى وقتى فرض شود كه زاويه حادّه‌اى كه از قطر و محيط ( زاويهء 3 ) پديد آمده هنگام حركت قطر ، به منفرجه تبديل گردد - پيش از آن كه قائمه شود - و بين خط مستقيم و منحنى هيئت زاويهء قائمه ، متصور نيست ؛ مانند اينكه جسمى از سفيدى به جانب سياهى حركت كند و در اثناى راه به رنگ پسته‌اى كه در طريق او نبوده است ، نرسد .\r\n\r\nپاسخ دوم\r\nشكى نيست كه سطح زاويه‌اى كه بين محيط و قطر است ( زاويهء 3 ) كوچك‌تر است از سطح زاويه‌اى كه بين قطر و عمود مماس بر آن ( زاويه 1 ) واقع گرديده است . پس هرگاه قطر ، به‌خلاف جهت زاويه حركت كند ، عمودش نيز به جانب حركت او حركت مىكند ؛ چون فرض اين است كه خط مماس ، عمود بر قطر است . پس عمود ناچار است با كوچك‌ترين حركت قطر ، در داخل دايره قرار گيرد ( خط ا ، ب ) زيرا محال است كه خط مستقيم ديگرى به عنوان عمود در اين فرض وجود داشته باشد . در اين هنگام ، سطح زاويهء قائمه‌اى كه ميان اين عمود واقع در داخل دايره و بين قطر متحرك ( يعنى زاويهء ا ، ب ، و ) است\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nكوچك‌تر از سطح زاويه‌اى است كه ميان محيط دايره و اين قطر ( يعنى زاويهء ب ، و ، ب ) است . پس اگر سطح زاويه‌اى كه ميان خط مماس و قطر ( زاويهء 1 ) است ، بزرگ‌تر از سطح زاويه‌اى است كه ميان قطر و محيط ( زاويهء 3 ) قرار دارد ، بدين خاطر است كه يكى از دو ضلع زاويهء اوّل ، خارج از دايره واقع شده است ، و اگر زاويه‌اى كه ميان محيط و قطر بعد از حركت ( زاويهء ب ، و ، ب ) بزرگ‌تر است از زاويه‌اى كه ميان قطر و عمود متحرك ( يعنى زاويهء ا ، ب ، و ) قرار گرفته بدين سبب است كه يكى از دو ضلع زاويهء دوم ( خط عمود ) داخل دايره قرار گرفته است .\r\nبنابراين بازگشت سخن به اين است كه وقتى قطر حركت كند و هر اندازه حركت كند ، خط عمود مماس ، داخل دايره قرار مىگيرد ؛ زيرا انطباق خط عمود بر خط منحنى و محيط دايره محال است ، پس بايد درون دايره قرار گيرد و با انتقال عمود به درون دايره ديگر جايى براى شبهه طفره باقى نخواهد بود .\r\n\r\nتوضيح دو پاسخ به بيان آقا حسين ( ره )\r\nاگر نسبت قطر را به محيط به سنجش آوريم ، قبل از حركت قطر ، نسبت زاويه حادّه است و بعد از حركت ، به حالت ديگرى به نام منفرجه منتقل مىشود و طفره‌اى در كيف ، كم ، مكان و « اين » لازم نمىآيد . چه اينكه در اثناى حركت به حركت ميانه‌اى كه بين دو خط مستقيم به نام زاويهء قائمه وجود دارد ، نرسيده است و هيچ اشكالى هم در بر نخواهد داشت ؛ به‌ويژه كه خط مماس خارج ، با كوچك‌ترين حركت قطر ، به داخل دايره منتقل مىگردد .\r\nپس تنها چيزىك سبب اين شبهه شده است ، تنها يك اشتباه لفظى است كه از « انتقال از حادّه به منفرجه بدون رسيدن به قائمه » پديد آمده است . ازاين‌رو گفته شده : زاويه از كيفيات مختص به كميّات است ؛ يعنى زاويه كميّت بالذات\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nنيست ، و كمّ بالذات همان سطح است ، و سطح ، معروض زاويه است . در اين صورت نمىتوان گفت : « سطح صغير ، بزرگ‌تر از كبير نمىشود ؛ جز اينكه نخست به اندازهء كبير گردد » . بنابراين زاويهء قائمه عبارت از كيفيت مخصوصى است كه با حركت قطر ، وجود خارجى به خود نخواهد گرفت ، آن‌سان كه رنگ زرد ، در حركت يك شىء از رنگ پسته‌اى به جانب سياهى مثلا ، يافت نخواهد شد ، و چنان‌كه يك شىء در حركت خود از ترشى به شيرينى ، به تلخى نخواهد رسيد .\r\nحاصل سخن اينكه ، در صورتى طفره لازم مىآيد كه مقدار كوچك‌تر زيادتر از مقدار بزرگ‌تر گردد ؛ بدون آنكه مساوى او گشته باشد ؛ ولى سخن در زاويه ، بر اين پايه نيست . زيرا زاويه ذاتا مقدار نيست ( سالبه به انتفاى موضوع ) بلكه از نوع كيفياتى است كه عارض سطح مىشود و لازم نيست همهء كيفيات ، در همهء حركات كيفى ، تحقق يابند . بنابراين ، واژه‌هاى « مساوات » و « تفاوت » از ويژگىهاى معروض‌ها است ، نه عارض‌ها .\r\nبه سخن ديگر طفره عبارت است از ترك تدريجى از جايى و رسيدن تدريجى به‌جاى ديگر ، يا از شىء به شىء ديگر ، بدون اينكه به حدّ متوسط آن دو جا يا دو شىء رسيده باشد . امّا حركت قطر پس از تشكيل ( زاويهء 3 در شكل ) و ترسيم و تشكيل حادّه‌ترين زاويهء حادّهء مستقيم الخطين ( زاويه ، ب ، و ، ب ) ، از قبيل حركت تدريجى نيست ، بلكه از قبيل انعدام فردى و حدوث فردى ديگر از كتم عدم است . پس نمىتوان گفت زاويهء قطر و محيط ، بزرگ و بزرگ‌تر گشت تا به منفجره رسيد ؛ بلكه از مقولهء حركت دفعى فلسفى است ؛ يعنى از نوع حركت توسطيّه فلسفى است ، نه از نوع حركت قطعيّه .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nتوضيح سخن آقا حسين ( ره )\r\nالف ) در فلسفه بحثى است كه زاويه و شكل از مقوله كمّ است ، يا از مقوله كيف ؟ اكثر دانشمندان معتقدند زاويه و شكل عبارت است از كيفيت ؛ يعنى هيئتى است كه عارض كمّ مىشود و از احاطه يك حدّ ( مانند دايره كه از احاطه يك حدّ و خط پديد مىآيد ) يا چند حدّ و خط پديد مىآيد ، مانند شكل مثلث ، مربع ، كثير الاضلاع و . . . كه هركدام داراى زاويه‌هايى هستند . بنابراين در تعريف زاويه گفته‌اند « هى الهيئة الحاصلة من احاطة حدّين أو حدود متلاقية فى حدّ غير تامّة » .\r\nزاويه عبارت است از هيئتى كه از احاطه غير تامّه دو حدّ يا حدودى كه در حدّ ديگرى تلاقى كرده حاصل شده است ، مانند زاويهء مجسم كه از احاطه سطح مخروط كه به نقط رأس منتهى مىگردد ، حاصل مىشود .\r\nتنها برخى زاويه را از مقولهء كم دانسته‌اند ؛ زيرا « قسمت » ، « مساوات » ، و « عدم مساوات » پذير است كه اين‌ها از ويژگىهاى كم به‌حساب مىروند .\r\nابن هيثم در پاسخ گفته است :\r\nحقيقت زاويه با يك ، يا چند مرتبه چند برابر شدن از ميان مىرود ؛ مثلا زاويهء قائمه اگر دوچندان شود ، ديگر زاويهء قائمه نيست ، چنان كه زاويهء حادّه مثلا اگر چند برابر گردد ، از بين مىرود و حقيقت زاويه حادّه بودنش تباه مىشود ؛ درحالىكه مقولهء « كم و مقدار » با تضعيف يا چند برابر شدن حقيقتش زائل و تباه نمىگردد .\r\nب ) حكما در يك تقسيم ، حركت را به توسطى و قطعى بخش‌پذير دانسته‌اند . حركت توسطى آن است كه جسم ، بين مبدأ و منتها به‌گونه‌اى باشد كه هر نقطه‌اى كه در وسط فرض شود ، متحرك ، قبل از آن و بعد از آن در آن نقطه نباشد . اين حركت ، يك حركت بسيط ثابتى است كه هيچ تقسيمى در آن راه\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nندارد ، و در مقام ما وقتى قطر ، زاويهء 3 را پشت‌سر گذاشت نمىتوان گفت تا رسيدن به زاويه حادّه‌اى كه از دو خط مستقيم تشكيل مىيابد به نقطه‌اى مىرسد كه مثلا برابر زاويهء قائمه مىگردد ، زيرا زاويهء قائمه در مسير حركت نبوده است .\r\nحركت قطعى آن است كه يك جسم مثلا بين مبدأ و منتها به‌گونه‌اى فرض شود كه در طى نقاط مسافت ، نقطه‌اى را رها كرده و به نقطه ديگر هنوز نرسيده است ؛ يعنى قوه‌اى تبديل به فعل گشته و قوّه‌اى هنوز به فعليت نرسيده و متحرك ، آن را تبديل به فعل مىكند . بنابراين هر حدّى از حدود مسافت فعليت است بر قوّهء سابق و قوّه است بر فعليت لاحق ، و لازمهء اين حالت ، تقسيم شدن به اجزاء ، سپرى گشتن و گذشتن تدريجى آن مىباشد . اجزاى اين نوع حركت ، در خارج اجتماع ندارند .\r\nامّا تصويرى كه انسان از حركت دارد و مقاطع آن را در قوهء خيال خود گردن مىآورد و به عنوان يك صورت متّصله از حركت ، تصور مىكند ، چنين تصويرى تنها يك امر ذهنى است و وجود خارجى ندارد ؛ به اين دليل كه اجتماع اجزاى حركت ، ممكن نيست و اگر امكان‌پذير باشد ديگر حركت ، تغيير و انتقال نخواهد بود . « 1 »\r\n\r\nپاسخ سوم\r\nدانشمندى گفته است : طفره در حركت به اعتبار انواع حركت به چهار قسم است : طفره در حركت مكانى ( اين ) ، « كمّى » ، « وضعى » . و « كيفى » . بديهى است كه طفره در حركت وضعى تصور ندارد ، زيرا در اينجا حركت وضعى\r\n\r\n\r\n","description":"","footnote":"\r\n( 1 ) . ر . ك : صدر المتألهين ، اسفار اربعه ، ج 4 ، ص 179 ، دار احياء تراث عربى ، 1981 ؛ علّامه طباطبايى ، نهاية الحكمة ، ص 103 و 180 ، مركز انتشارات دار التبليغ اسلامى .\r\n","page_name":" 218 ","page_number":218},
  {"content":"\r\n\r\nتحقق نگرفته است . بنابراين بايد طفره ضمن حركت كمى و يا كيفى بوده باشد ؛ يعنى يك متحرك شخصى ، در هرآنى به فردى از افراد ، يا به نوعى از انواع مقولهء كم يا كيف متصف باشد . ولى در مقام ما متحركات غير متناهيه وجود دارند و در هرآنى ، فردى از آنها ( در مقولهء كم ) و يا نوعى از آنها ( در مقولهء كيف ) موجود مىشود ، در نتيجه يكى از افراد آنها زاويهء قائمه است ، پس طفره‌اى به وقوع نپيوسته است .\r\nليكن اين پاسخ مورد پسند آقا حسين - قدس سره - واقع نشده و گفته است : اگر متحركات ، غير متناهى هستند و در هرآن ، فردى از آنها موجود مىشود ، چرا فرد پايين و بالا ( اسفل و اعلى - زاويه حادّه ، مثلا و زاويهء منفرجه ، در بحث ما ) يافت شوند و فرد متوسط يافت نشود ؟ آيا مىتوان گفت : ده ذراع موجود است ، صد ذراع هم موجود است ، ولى بيست ذراع موجود نيست ؟\r\nپس بهتر است در پاسخ گفته شود : حدوث مقدار بزرگ ، دفعى است و هنگام پيدايش آن لازم نيست به فرد متوسط برسد ؛ مثلا وقتى ده ذراع موجود باشد ، سپس ده ذراع ديگر به آن اضافه شود ، يك‌دفعه بيست ذراع مىگردد و لازم نيست در اين اثنا به پانزده ذراع برسد و سپس بيست ذراع گردد .\r\n\r\nپاسخ چهارم\r\nاين پاسخ به دوگونه قابل تقرير و تحرير است :\r\nاوّلا : امكان دارد خطى قائم بر قطر متحرك در زاويهء منفرجه ( زاويهء 3 + حادّهء ب ، و ب ) توهّم شود . در اين صورت زاويهء قائمه تصور گشته و طفره بر طرف شده است .\r\nثانيا : ممكن است زاويه‌اى به اندازهء زاويه‌اى كه ميان خط مماس و محيط بيرونى دايره ( يعنى زاويهء 2 ) به زاويهء 3 افزود ، زيرا هر دو ، در زاويهء منفرجه\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nمزبور وجود دارند . ليكن از نظر آقا حسين خوانسارى - رضوان اللّه تعالى عليه - اين پاسخ با اصل دفعى پديد آمدن زاويهء منفرجه همخوانى ندارد ، بلكه با قول به پيدايش تدريجى زاويه سازگار است ، و در اين صورت ، سخن از طفره به‌طور كلّى بايد بىاساس باشد .\r\n\r\nپاسخ پنجم\r\nوقتى قطر دايره حركت كند ، در حين حركت زاويه‌هاى بالفعل پديد نخواهد آمد ، بلكه در اثناى حركت ، همهء آنها بالقوه مىباشند ، و هنگامى كه حركت به پايان رسيد ، همهء زوايا بالفعل خواهند گشت . در مقام ما هنگامى كه قطر حركت كرد و يك زاويهء حادّه مستقيم الخطين پديد آمد ، زاويه‌اى بالقوه كوچك‌تر از حادّه يعنى به اندازهء زاويهء 2 ، تحصيل كرده كه هرگاه به زاويهء 3 ( بزرگ‌ترين زاويهء حادّه ) ضميمه گردد ، به اندازهء يك زاويهء قائمه مىگردد . با اين فرض ديگر طفره‌اى در كار نيست ؛ به‌ويژه كه مسائل رياضى نوعا بر پايه فرض ، استوار مىباشند .\r\nآقا حسين ( ره ) نيز همان پاسخ قبل را تكرار مىكند كه با اصل پيدايش دفعى زاويهء منفرجه سازگار نيست . پس وقتى زاويه‌اى بىنهايت حادّ و كوچك از دو خط مستقيم پديد آيد ، دفعتا يك زاويهء منفرجه حادث شده ، و شبهه طفره را همراه خواهد داشت . بنابراين بهترين پاسخ نزد آقا حسين ( ره ) همان پاسخى است كه از محقّق دوانى رسيده است . اين پاسخ چنان‌كه كرارا اشاره شد بر اصل بساطت كيفيّات مختص به كميّات استوار گشته و آقا حسين آن را موافق مبناى فلسفى خود دانسته است .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nديدگاه صدر المتألهين - قدّس سرّه - در اسفار\r\nصدر المتألهين ( م 1050 ه ق ) نخست ديدگاه دو گروه را پيرامون زاويه به نگارش آورده و گفته است : گروهى ، زاويه را از مقولهء « كم » ( - چند ) دانسته ، و هرچه از اين مقوله باشد تقسيم‌پذير است ، در نتيجه زاويه تقسيم‌پذير است .\r\nدستهء ديگر استدلال مىكنند كه زاويه پذيراى « مشابهت » و « عدم مشابهت » است و هر چيزى كه چنين ويژگى را دارا باشد ، از كيفيات ( - چون ) است ، و كيفيات تقسيم‌پذير نيستند ، پس زاويه تقسيم‌پذير نيست و امرى است بسيط .\r\nصدرا مىگويد :\r\nانصاف آن است كه زاويه از يك‌جهت و حيث مانند شكل داراى مقدار و اندازه است ، ازاين‌رو سطحى است پذيراى قسمت ؛ مثلا در وسط زاويه مىتوان يك يا چند خط از وتر به سر زاويه رسم كرد و آن را تقسيم نمود . و از جهت و حيث ديگر زاويه هيئتى است همراه با تناهى و انقطاع ، تناهى و انقطاع عبارت‌اند از عدم مقدار ؛ مثلا دايره هيئتى است كه قابليت بخش‌پذيرى ندارد و اگر تقسيم شود حيثيت دايره بودن در او محفوظ نمىماند . بنابراين زاويه هيئت و كيفيتى است بخش‌ناپذير كه عارض شىء ديگر به عنوان معروض گشته ، و معروض او تقسيم‌پذير است ، نه خود او . « 1 »\r\nليكن جاى يك پرسش باقى است ، و آن اين است كه با توجه به قاعده متين و اصيلى كه حكما دارند و مىگويند : « مقولات ، همه باهم متباين بالذات هستند » آيا مىتوان حقيقت يك شىء همچون زاويه را با دو مقوله متباين تعريف كرد ؟ و آيا دو مقولهء متباين مىتوانند جزء مقوّم او در تعريف باشند ، تا بتوان گفت زاويه از يك حيث تقسيم‌پذير و از حيث ديگر تقسيم‌ناپذير است ؟\r\n\r\n\r\n","description":"","footnote":"\r\n( 1 ) . اسفار ، ج 4 ، ص 179 و بعد .\r\n","page_name":" 221 ","page_number":221},
  {"content":"\r\n\r\nصدرا با همه انصافى كه در اين زمينه به خرج داده و خواسته است به گونه‌اى بين دو مبنا را جمع كند ، بااين‌وجود موازين منطق با رأى او همراه نيست . زيرا ماهيت زاويه يك چيز بيش نيست و در يكى از دو مقوله كم يا كيف جاى دارد و دو جنس متباين نمىتوانند يك حقيقت نوعيه را تعريف كنند ؛ مثلا آب و آتش قابل اجتماع و در يك تعريف نيستند .\r\nشايان تكرار است كه سخن در مقام هويت خارجى و عروض زاويه نيست ، و انكارى نيست كه زاويه در اين مقام ، عارض سطح يا جسم مىگردد و از كيفيات مختص به كميّات بشمار مىآيد ، بلكه سخن در صقع ماهوى و حقيقت ذاتى زاويه است . بنابراين تفصيل صدر المتألهين - قدس سره - بىوجه است .\r\nنتيجه اينكه : اگر زاويه كميّت باشد ، جايى براى طفره باقى نمىماند ؛ زيرا قطر متحرك پس از حركت به‌ويژه در حركت قطعيه در اثنا قهرا به اندازه زاويه قائمه گشته سپس منفرجه مىگردد .\r\nو اگر كيفيت باشد ، كيفيات ، بسيط بشمار مىروند . در اين صورت بايد گفت تصوّر زاويهء قائمه در مسير حركت قطر ، به‌طور كلى جايى ندارد ، و طرح بحث طفره از ريشه بىاساس است .\r\n\r\nسقوط آزاد اجسام از نگاه محقق خوانسارى\r\nعلامه بزرگوار آقا حسين خوانسارى - قدس سره - ( م حدود 1099 - 1019 ق ) رساله‌اى پيرامون سقوط سنگ تحت عنوان « شك و حل » نگاشته است . اين رساله ، گرچه مختصر و موجز نگاشته شده است ، ليكن از\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nژرفاى نسبتا خوبى برخوردار و بر پايه فلسفه مشاء و هيئت بطليموس استوار است . در اين نوشته ، ما در بخش اوّل نگاه اجمالى به محتواى آن خواهيم داشت ؛ در بخش دوم نكات برجسته و اساسى آن ، از قبيل تكاثف ، خلاء ، ملاء ، حركت قسرى ، مقعّر ، فلك قمر ، آن و سكون ، مورد پژوهش قرار خواهد گرفت ؛ و در بخش سوم ، مطالب بخش دوم با دانش روز - در زمينه‌هاى رياضى ، هيئت ، هندسه ، فيزيك و مكانيك - تطبيق داده مىشود . مباحث هر سه بخش شايستهء دقت ، درخور انديشه و حائز اهميت است .\r\n\r\nبخش اوّل\r\nآقا حسين قدّس سرّه نخست اشكالى را بدين‌گونه مطرح كرده است : هرگاه سنگى به زمين سقوط كند ، بدون شك بايد هوايى كه سر راه سنگ قرار دارد كنار رود تا امكان سقوط فراهم آيد و گرنه تداخل هوا در سنگ و سنگ در هوا لازم خواهد آمد كه چنين امرى محال است . كنار رفتن هوا بدين‌گونه است كه يا بايد از جلوى راه سنگ بگريزد و خارج شود و يا بايد درهم فشرده ( متكاثف ) گردد .\r\nولى خروج آن محال است ، زيرا هوا از هر طرف خالى شود ، از طرف ديگر جايگزين خواهد شد تا « خلاء » لازم نيايد . پس همه جا « ملأ » و پر است و ديگر جايى براى سقوط سنگ باقى نخواهد ماند . در صورت درهم‌فشردگى و تكاثف هوا - با توجه به اينكه بعيد است تا مدار ماه ( درون فلك ماه - مقعر فلك قمر ) درهم فشرده شود - يا بايد هواى فشرده شده به‌طور كلى نابود گردد ، و چنين چيزى امكان‌پذير نيست ، و يا بايد هوا به طور كلى خارج گردد - و اين هم محال است - و يا بايد همچنان در مسير سنگ باقى بماند ، در اين صورت هم امكان وصول به زمين را ندارد .\r\nآقا حسين قدّس سرّه در پاسخ مىگويد : هواى موجود بر سر راه سنگ ، از طرفى به\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nتدريج فشرده مىشود ، و ازسوىديگر هم‌زمان ، به‌تدريج انبساط مىيابد و « تخلخل » پيدا مىكند ؛ يعنى هوا از ناحيهء عمق و ژرفا فشرده مىشود و از سوى دو طرف راست و چپ سنگ منبسط مىگردد . ازاين‌رو با فشرده شدن هوا ، راه سقوط سنگ باز مىشود و با انبساط آن از دو طرف ، حالت فشار ( قسر ) از هوا برداشته شده و به حال و طبع اوليّه بازمىگردد .\r\nاگر كسى درهم فشرده شدن و انبساط يافتن هم‌زمان هوا را بعيد شمرد ، مىتوان به دو گفت : حجم هوا از دو جانب سنگ ، انبساط و گسترش مىيابد ، در نتيجه ، حجم هوا از ناحيه عمق كاهش يافته و سنگ مىتواند به زمين راه يابد و سقوط كند .\r\nاگر اشكال شود كه در پايان حركت بايد هوا دفعتا در يك « آن » خارج شود تا وصول سنگ به زمين امكان پذيرد ، پاسخ آن است كه پايان حركت در « آن » واقع نمىشود ، همان‌طور كه آغاز حركت هم « آن » ندارد ، بلكه آنچه در حركت تصور مىشود ، همان آغاز و پايان حركت است ، و چيزى از حركت در « آن » واقع نمىشود ، پس « آن » جزء حركت نيست . در نتيجه ، در لحظهء وصول سنگ به زمين كه پايان حركت است ، هوايى وجود ندارد تا دفعتا خارج شود و محالى لازم آيد .\r\nآقا حسين قدّس سرّه سپس در اين زمينه به اشكال و پاسخ‌هايى مىپردازد كه چندان در سرنوشت اصل مقاله تأثيرگذار نيست .\r\n\r\nبخش دوم :\r\n\r\n* تكاثف و چگالى\r\nتكاثف عبارت است از برهم نشستن ، سطبر گرديدن ، كثيف شدن ( ضد لطيف شدن ) و در اصطلاح ، عبارت است از فشرده و كم شدن حجم جسم و\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nنزديك شدن اجزاء اصلى آن به يكديگر در برابر تخلخل يا انبساط اجزاء اصلى از همديگر .\r\nچگالى عبارت است از مقدار فشردگى جسم و مقايسهء تودهء اجرام ويژه اجسام به حجم آنها نسبت به يك‌ميزان ؛ مثلا يك سانتيمتر مكعب جرم آب مساوى با يك گرم ، درحالىكه جرم يك سانتيمتر مكعب زمين تقريبا برابر است با 5 / 5 برابر آب . ازاين‌رو چگالى متوسط يك سياره مانند زمين ، عطارد ، . . .\r\nعبارت است از تقسيم جرم سياره بر حجم آن ، جرم / حجم - چگالى .\r\n\r\n* نظم و ترتيب جهان\r\nحكماء و فلاسفهء مشاء به پيروى از نظرات ارسطو و بطليموس در طبيعيات ، مكانيك ، هيئت و نجوم براى جهان عناصر خاك ، آب ، هوا ، آتش ، اجرام اثيرى ( اترى ) چينش و ترتيبى بدين‌سان قائل بودند كه : زمين در مركز عالم ثابت و استوار قرار گرفته است . فوق زمين طبقهء آب است كه بر 4 / 3 زمين احاطه دارد . فوق آب ، هوا است كه بر خشكى و دريا احاطه كامل دارد . هوا به نوبهء خود نيز داراى طبقات و لايه‌هايى است :\r\nطبق اوّل : هواى صاف و بدون بخار و دود است .\r\nطبقه دوم : لايهء « زمهرير » قرار گرفته . اين طبقه ، بسيار سرد است ؛ زيرا از طرفى با بخار مخلوط گشته است ، و ازسوىديگر ، شعاع زاويهء شكست نور خورشيد و انعكاس آن به آن نمىرسد . لذا هواى بسيار سرد خاستگاه پيدايش ابر ، رعد ، برق و صاعقه است .\r\nطبقه سوم : اين طبقه كه فوق طبقات ياد شده است ، از يك لايهء ديگر از هواى تقريبا خالص تشكيل يافته است .\r\nطبقهء چهارم : اين طبقه پر از دود ، دخان و آتش است . دودهاى برخاسته از\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nزمين در آنجا متلاشى شده و به شكل ستاره‌هاى دنباله‌دار ، شهاب‌ها و نيزك‌ها نمودار مىشوند ؛ زيرا گردش فلك قمر ، سبب اصطكاك آن با هوا گرديده و امور مزبور رخ مىدهند .\r\nبرخى از دانشمندان ، هوا را به اعتبار مخالطت با بخار و عدم مخالطت با آن ، به دو بخش تقسيم كرده است :\r\nبخش اول : هواى صاف و بدون بخار است ، وى ضخامت اين لايه را 17 فرسنگ - حدود 100 كيلومتر - دانسته است .\r\nبخش دوم : هواى كثيف مخلوط به بخار است كه آن را عالم نسيم و كرهء ليل و نهار گويند . عالم نسيم گويند ، زيرا جايگاه وزش باد است . كرهء ليل و نهار ( - روز و شب ) خوانند ، چرا كه پذيراى نور و ظلمت است . كبودى كه گمان مىرود رنگ آسمان است از اثر اين لايه است . از ديدگاه اين فلسفه ، همهء طبقات مزبور در لايهء درونى فلك و دايرهء مدار ماه ( مقعّر فلك قمر ) قرار گرفته و محال است جايى از طبقات يادشده خالى و بدون عنصر مانده باشد ؛ زيرا « خلاء » لازم مىآيد و خلاء محال است .\r\nدر پس مدار ماه ( فلك قمر ) ساير عناصر اترى ، اجرام و افلاك ساير سيارات و ثوابت به‌گونه‌اى چيده شده و ترتيب يافته‌اند كه به همديگر متصل و هيچ‌گونه خلاء و فرجه‌اى در بين آنها راه ندارد ، و به تعبير آنان ، همه جا « ملاء » و پر است .\r\nسنگ‌هاى آسمانى كه از آسمان فرود مىآيند ، بخشى از آنها در ارتباط با اصطكاك شديد با هواى مجاور زمين سوخته و سپس وارد زمين مىگردند .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\n* داستانى جالب\r\nابن سينا ( م 416 ق ) رخدادى شگفت‌آور از يكى از سنگهاى آسمانى ذكر كرده و گفته است : براى من به تواتر ثابت شد كه در زمان ما در بلاد جوزجان آهنى از هوا به زمين فرود آمد . يكى دوبار از زمين برخاست و به زمين نشست و فرو رفت . صداى بزرگ و هولناكى از آن به گوش مردم رسيد . چون در پس جستجو برآمدند ، آن را يافتند و نزد والى جوزجان بردند . در آن زمان ، محمود سبكتكين شاه خراسان بود . وى دستور داد كه همهء آن و يا پاره‌اى از آن را نزد او آورند . نقل ، براثر سنگينى دشوارى مىنمود ، خواستند كه پاره‌اى از آن را بشكنند ، آلات بدان كارگر نمىشد و هر متّه ، گاز و آلت برنده كه در آن به كار مىرفت ، شكسته مىشد . ليكن آخر كار چيزى از آن بريدند و نزد وى بردند ، خواست كه از آن شمشيرى بسازد ، دست نيافت .\r\nو حكايت شده است كه آن آهن يكپارچه از اجزاء خرد گرد ، مانند دانه‌هاى ارزن به‌هم‌چسبيده ، ملتئم بوده است . و اين شاگرد فقيه من - ابو عبيد جوزجانى - حكايت مىكند كه همهء اين‌ها را ديده است و گفته شده كه بسيارى از شمشيرهاى يمانى گرانقدر را از مانند چنين آهنى مىسازند . « 1 »\r\n\r\nسؤال\r\nمىدانيم امروز سقوط سنگ‌هاى آسمانى را به كمك قانون جاذبهء نيوتن توجيه مىكنند . دراين‌حال ، اين پرسش پيش مىآيد كه اگر هبوط و سقوط اجسام به‌سوى زمين براثر نيروى جاذبهء زمين است ، پس چرا به عكس ، شعله\r\n\r\n\r\n","description":"","footnote":"\r\n( 1 ) . ر ك : دروس هيئت و ديگر رشته‌هاى رياضى ، حسن حسن‌زاده ، ص 421 ، نقل از طبيعيات شفا ، ج 1 ، ص 249 .\r\n","page_name":" 227 ","page_number":227},
  {"content":"\r\n\r\nآتش ، ابر ، دود ، بخار و . . . از زمين گريزان و به‌سوى بالا مىشتابند ؟\r\n\r\nپاسخ\r\nجناب علّامه حسن‌زاده - مد ظله - استاد بزرگوار ما ، پاسخ اين پرسش را بدين مضمون به نگارش آورده‌اند : عناصر آتش ، ابر ، دود ، بخار و امثال آنها در حقيقت ميل به بالا نداشته و به سمت بالا رفتن آنها ، در واقع از اثر قوّهء جاذبه زمين است . بدين بيان كه اجسام باهم تزاحم دارند ؛ يعنى دو جسم در يك مكان نمىگنجند ، بلكه يكى ديگرى را دفع و ردّ مىكند تا خود حائز آن مكان شود .\r\nمىدانيم « برودت » سبب « تكثيف » [ كم شدن حجم و نزديك شدن اجزاء به هم 
  ] هوا ، و « حرارت » موجب « تخفيف » [ انبساط و تخلخل اجزاء 
  ] آن است . هواى سرد آكنده و فشرده و سنگين است و هواى گرم باز و پراكنده و سبك .\r\nقوّهء جاذبه ، جسم سنگين را به حكم جنسيّت تجاذب ، بيشتر به‌سوى خود جذب مىكند . بنابراين ، چون هواى سنگين به فشار به‌سوى زمين جذب مىشود ؛ لاجرم هواى سبك را از مكانش به فشار ، دفع و دور مىسازد و جاى آن را مىگيرد . پس ميل هواى سبك به‌سوى بالا ، در واقع پرتاب شدن آن از جانب هواى سنگين است . ازاين‌رو انسان خيال مىكند كه بخار ، شعله ، دود و . . .\r\nبه‌سوى بالا شتابان روان و از زمين گريزانند ، و به همين سبب است كه اشياء سبك از زير آب به بالا مىآيند . پس چون آب ، سنگين‌تر از آنها است ، آنها را به‌سوى بالا دفع مىكند .\r\nاز باب مثال : هرگاه سنگى به وزن چند مثقال در يك كفهء ترازو بنهيم ، به حكم جاذبه به‌سوى زمين مىآيد و كفهء خالى به بالا مىرود . دراين‌حال ، اگر همين كفه را سنگين‌تر كنيم به سبب زيادى مادّه ، به سرعت به‌سوى زمين هبوط\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمىكند و كفهء اوّل به سبب قلت مادّه ، به همان سرعت بالا مىرود . « 1 »\r\n\r\nحركت قسرى\r\nحكما حركت را به انواع گونه‌گون تقسيم كرده و حركت قسرى را يكى از اقسام آن بشمار آورده‌اند .\r\nحركت قسرى آن است كه يك جسم تحت تأثير نيروى بيگانه و بر خرف مقتضاى طبيعت اصلى خود به سويى رانده شود . مثلا يك درخت برحسب رشد طبيعى خود معمولا به‌سوى بالا در حال تكامل است . اكنون اگر در اثر وزيدن بادهاى مخالف گاهى از شمال به‌سوى جنوب و گاهى بالعكس متحرك گردد ، اين حركت را قسرى گويند كه باد به عنوان « قاسر » محرّك آن به شمار مىآيد . همچنين اگر سنگى به‌سوى بالا پرتاب شود ، مادام كه آن سنگ تحت تأثير نيروى قاسر قرار گرفته باشد ، حركت خود را به‌سوى بالا ادامه مىدهد ولى به مجرّد اينكه از زير سيطرهء نيروى قاسر بيرون رفت ، حركت قسرى و صعودى آن پايان يافته و به زمين بازمىگردد .\r\nمقصود حكماء اين است كه به علت مركز بودن زمين ، همهء اجسام به حسب طبيعت اصلى خود ميل به مركز دارند . بنابراين ، هرگاه يك جسم بر خلاف طبيعت اصلى خود و تحت تأثير نيروى بيگانه به‌سوى بالا افكنده شود ، ناچار حركت آن يك حركت قسرى بشمار مىآيد .\r\nبدون ترديد ، حكماء بر پايهء هيئت بطليموسى كه زمين را مركز جهان مىپنداشته‌اند - اين مثال را در آثار خويش جهت اثبات حركت قسرى ذكر كرده‌اند . ولى پس از اثبات جاذبهء عمومى ، ديگر نمىتوان به اين‌گونه مثال‌ها\r\n\r\n\r\n","description":"","footnote":"\r\n( 1 ) . همان ، ص 309 به بعد .\r\n","page_name":" 229 ","page_number":229},
  {"content":"\r\n\r\nجهت حركت قسرى تمسك جست .\r\nگفتنى است كه اگر برخى از مثال‌ها مورد مناقشه و اشكال واقع شود ، اصل وجود حركت قسرى را به‌هيچ‌وجه نمىتوان مورد ترديد قرار داد ، زيرا چنان‌كه اشاره شد ، حركت قسرى عبارت از آنكه يك جسم در اثر يك نيروى بيگانه بر خلاف مقتضاى طبيعت اصلى خود به حركت آيد و اين چيزى است كه همواره در جهان اجسام مىتواند وجود داشته باشد . « 1 »\r\n\r\nآن و سكون\r\nارسطو و پيروان او - فلاسفهء مشاء - قاعده‌اى دارند كه مفاد آن اين است :\r\n« بين هر دو حركت مختلف بايد سكونى رخ دهد » ( بين كل حركتين مختلفتين لا بدّ من سكون ) اين قاعده را ملا محسن فيض كاشانى داماد و شاگرد برجستهء صدر المتألهين در كتاب « اصول المعارف » به همين عبارت ذكر كرده است ، ولى قاضى عضد الدّين ايجى ( 756 - 700 ق ) در كتاب « مواقف » به‌جاى كلمهء « مختلفتين » واژهء « مستقيمتين » را به كار گرفته و گفته است : « انّ بين كلّ حركتين مختلفتين مستقيمتين كصاعدة و هابطة سكونا » ليكن مقصود هر دو آن است كه اختلاف دو حركت سبب سكون فىمابين مىشود .\r\nقاضى عضد مفاد اين قاعده را به معلّم اول ارسطو و پيروانش نسبت داده و از ميان متكلمان معتزلى ، تنها « خيالى » را طرفدار آن مىداند ولى ساير معتزله - از متكلمين - و افلاطون - از حكما - را مخالف اين قاعده معرفى نموده است .\r\nبه‌طور خلاصه استدلال طرفداران قاعده - به تعبير رسا و موجز كاشانى -\r\n\r\n\r\n","description":"","footnote":"\r\n( 1 ) . ر ك : نهاية الحكمة ، محمد حسين طباطبايى ، مرحلهء 9 ، فصل 14 ؛ قواعد كلى فلسفى ، غلامحسين ابراهيمى دينانى 3 / 371 نشر مؤسسه مطالعات و تحقيقات فرهنگى ، 1366 ش .\r\n","page_name":" 230 ","page_number":230},
  {"content":"\r\n\r\nاين است كه هرگونه حركت مستقيم ناچار بايد به سكون منتهى گردد ؛ زيرا به علت متناهى بودن ابعاد - كه با براهين بسيار ثابت شده - حركت مستقيم نمىتواند تا بىنهايت ادامه يابد ، ازاين‌رو يا در جايى قطع مىشود و يا به سمت مخالف منعطف شده تغيير جهت مىدهد « 1 » و در هر دو صورت سكونى به وقوع مىپيوندد .\r\nحكماء وصول حركت را به منتها « آنى » دانسته و زمانى بودن « آن » را ممتنع مىشمارند و مىگويند : « حدّ » كه منتهاى مسافت است ، قابل تقسيم نيست و به همين دليل ، وصول به آن « آنى » است . زيرا اگر « آنى » نباشد و در زمان واقع شود ، قهرا بايد قابل تقسيم باشد ، و چيزىك قابل تقسيم به اجزاء است ، نمىتواند حدّ قرار گيرد ؛ زيرا برخى اجزاى آن به حدّ بودن بر ساير اجزاء اولويت ندارد . پس وصول حركت به منتهاى مسافت كه حدّ آن است ، در « آن » واقع مىشود نه در زمان . همچنين بازگشت و رجوع از منتهاى مسافت نيز در « آن » واقع مىشود نه در زمان . و اين مطلب به روشنى معلوم است كه « آن » وصول غير از « آن » رجوع است . زيرا اگر « آن » وصول غير از « آن » رجوع نباشد ، اجتماع دو « آن » لازم مىآيد و اين امر ممتنع و محال است ؛ چرا كه اجتماع و تتالى آنات مستلزم ثبوت جزء لا يتجزى است كه با براهين فراوان بطلان آن نزد حكماء ثابت شده و معتقدند كه هر جزء ، پذيراى تقسيم است . در نتيجه ، بايد ميان « آن » وصول و « آن » رجوع يك « فاصلهء زمانى » واقع گردد . و اين فاصلهء زمانى نمىتواند داراى حركت باشد ؛ زيرا در « آن وصول » حركت پايان يافته و « آن رجوع » بعد از فاصلهء زمانى قرار گرفته است . در اين هنگام « سكون » ميان دو حركت ثابت مىگردد و گفته مىشود : بايد\r\n\r\n\r\n","description":"","footnote":"\r\n( 1 ) . دانشمندان عصر در اين زمينه سخنى دارند كه ما تحت عنوان « مرزهاى جهان » به آن خواهيم پرداخت .\r\n","page_name":" 231 ","page_number":231},
  {"content":"\r\n\r\nميان دو حركت مختلف « سكون » واقع گردد . « 1 »\r\nاين بود آنچه لازم بود ذكر آن ، تا مفاد رسالهء هبوط الحجر بر پايهء فلسفهء مشاء روشن شود . و امّا تطبيق رساله با دانش روز را در بخش سوم پى مىگيريم .\r\n\r\nبخش سوم\r\n\r\nسقوط آزاد اجسام\r\nسقوط آزاد اجسام از قرنها پيش ذهن انسان متفكّر را به خود مشغول داشته است . ارسطو فيلسوف يونانى ( 322 - 384 پيش از ميلاد ) معتقد بود اجسام سنگين‌تر تندتر از اجسام سبك‌تر سقوط مىكنند . اين باور ، با مشاهدات عادى كه مثلا يك برگ درخت كندتر از يك قطعهء سنگ سقوط مىكند ، مطابقت داشت .\r\nقريب دو هزار سال طول كشيد تا نظريه‌اى بر خلاف عقيدهء ارسطو تولد يافت .\r\nگاليله در سال 1590 م نظريهء ارسطو را دربارهء سقوط اجسام رد كرد و اظهار داشت : اگر مشاهده مىشود كه اجسام با سرعتهاى متفاوت در هوا سقوط مىكنند ، علت اين تفاوت وجود هوا و مقاومت آن در مقابل حركت اجسام است .\r\nاگر مقاومت هوا حذف شود ، همهء اجسام بزرگ و كوچك ، چه سبك و چه سنگين با يك شتاب سقوط مىكنند .\r\nگاليله براى اثبات نظر خود گلوله‌هايى به سنگينىهاى متفاوت را باهم از بالاى برج معروف « پيزا » رها كرد و چون اثر مقاومت هوا بر حركت اين اجسام ناچيز بود همه باهم به سطح زمين رسيدند .\r\n\r\n\r\n","description":"","footnote":"\r\n( 1 ) . ر ك : قواعد كلى فلسفى ، ج 1 ، ص 131 ، به نقل از شرح مواقف ، 2 / 332 ، و اصول المعارف ، ص 110 ، چاپ جديد .\r\n","page_name":" 232 ","page_number":232},
  {"content":"\r\n\r\nنظر گاليله در يك آزمايش ساده تأييد مىشود : مثلا اگر يك تكه كاغذ و يك قطعه سنگ باهم از يك نقطهء فضا رها شوند ، سنگ خيلى زودتر از كاغذ به به زمين مىرسد ؛ ولى اگر همان كاغذ مچاله شود و هم‌زمان با سنگ رها شوند هر دو تقريبا باهم به سطح زمين مىرسند .\r\nگاليله در آزمايشهاى فراوان به اين نتيجه رسيد كه نسبت فاصلهء پيموده به مجذور زمان ، يك مقدار ثابتى است ؛ يعنى هرچند نتوانست بگويد كه مقدار عددى اين نسبت چيست .\r\nامروزه با آلات و ابزار پيشرفته همچون « گرونومتر الكتريكى » و مانند آن ثابت شده است كه حركت سقوط آزاد يك جسم در مجاورت زمين ، حركتى است با شتاب ثابت كه به صورت : نمايش داده مىشود و گاهى به‌جاى  h  از  s  استفاده مىشود ، يعنى يا  s  نمودار تغييرات سرعت و  a  بيانگر فاصله است . ولى شتاب افتادن جسم را كه ناشى از جاذبهء زمين است با  « g »  نمايش مىدهند . بنابراين ، معادلهء حركت سقوط آزاد جسم بدون سرعت اوليه چنين است : و شتاب  « g »  از رابطهء مزبور چنين حساب مىشود ، ، مقدار عددى  « g »  چنان‌كه از آزمايش‌هاى مكرّر به دست آمده است برابر است با ، يعنى 8 / 9 ( 980 سانتى متر ) تقسيم بر مجذور ثانيه . چنان‌كه ذيلا به توضيح آن خواهيم پرداخت .\r\n\r\nمقدار سرعت سقوط آزاد جسم\r\nآزمايش‌هاى متعدد نشان داده است ، در انتهاى چند ثانيهء پياپى ، مقادير سرعت براى يك جسم در حال سقوط به زمين عبارت‌اند از :\r\nدر انتهاى ثانيه سرعت برحسب سانتيمتر بر ثانيه\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n1 980\r\n2 1960\r\n3 2940\r\n4 3920\r\n5 4900\r\nبنابراين مسافت سقوط در انتهاى ثانيهء اول برابر با ميانگين سرعت ضربدر زمان است ، يعنى برابر است با :\r\nسانتيمتر 490 - ثانيه * - مقدار مسافت\r\nدر انتهاى ثانيه دوم اين مقدار برابر است با :\r\nو به همين ترتيب . بنابراين ، به طور كلى :\r\n« 1 »\r\n\r\nجوّ زمين\r\nجوّ زمين تا ارتفاع نامعينى گسترش دارد و از لايه‌هاى متعددى تشكيل يافته است :\r\n1 . گشتكره ) يا تروپوسفر  ( Troposphere )  لايه زيرين جوّ است و از جمله كارهاى آن ، تنظيم دما در سطح زمين است . انرژى خورشيدى معمولا به مقدار زيادى در عرض‌هاى جغرافيايى كم ( استوايى ) و به مقدارى كمتر در عرض‌هاى\r\n\r\n\r\n","description":"","footnote":"\r\n( 1 ) . ر ك : مبانى نجوم ، اتواستروو  otto struve  و يورلى ليند ، و هلن پيلانس ، ص 45 . برگردان دكتر حسين زمرديان ، دكتر بهروز حاجى ، انتشارات دانشگاه تهران ، 1364 . و فيزيك سال چهارم متوسطه عمومى ، ص 13 به بعد . نشر آموزش و پرورش ، 1362 ش .\r\n","page_name":" 234 ","page_number":234},
  {"content":"\r\n\r\nجغرافيايى شمالى تأمين مىشود . گردش هوا ميان عرضهاى جغرافيايى مختلف ، قسمتى از اين گرماهاى اضافى را همراه با توده‌هاى عظيم هوا به نواحى سردتر يا به‌عكس منتقل مىكند . توده‌هاى هواى گرم مقادير زيادى گرما را با خود به شمال مىبرند ، و توده‌هاى هواى سرد به جنوب منتقل مىشوند تا عرضهاى جغرافيايى جنوبى را سرد كنند . در مرزهاى ميان توده‌هاى هواست كه شرايط جوّى سخت و طوفانى ، ابر ، مه و انواع بارندگى واقع مىشود .\r\nاين لايه به تنهايى 80 درصد جرم سراسر زمين را به خود اختصاص داده است ؛ زيرا « جرم كلى جو زمين » برابر است با جرم جوّ هر سانتى متر مربع زمين - گرم - در صورتى كه زمين كروى فرض شود ، بنابراين :\r\nاين مقدار تقريبا يك‌ميليونم جرم زمين است . زيرا جرم زمين برابر است با : گرم . دماى اين لايه با ارتفاع آن نسبت عكس دارد ؛ يعنى از مقدار متوسط  13 C  درجه در سطح دريا به مقدار منهاى پنجاه درجه  ( - 590 c )  در رأس اين لايه كاهش پيدا مىكند . ولى بر سرعت ميزان باد با فزونى ارتفاع افزوده مىشود . مقدار بخار آب در زيرترين بخش اين لايه به حدّ اكثر مىرسد . ضخامت اين لايه برحسب عرض جغرافيايى و همچنين فصل‌هاى مختلف سال فرق مىكند ، و به‌طور متوسط حدود 8 كيلومتر بر فراز نواحى قطبى و بين 16 تا 19 كيلومتر در نواحى نيمگانى ( استوايى ) است .\r\n2 . پوشكره ) يا استراتوسفر  ( Sttatosphere )  اين لايه تا 65 كيلومترى فراز گشتكره ادامه مىيابد ، دما در 15 كيلومترى اوّل اين لايه در مقدار متوسط  - 50 c  درجه ثابت مىماند سپس در 15 كيلومترى بعدى به  0 c  ( صفر درجه ) مىرسد . و بالاخره در 30 كيلومترى بالايى به منهاى يك‌صد و ده درجه سانتىگراد  110 c \r\n\r\n","description":"","footnote":"","page_name":" 235 ","page_number":235},
  {"content":"\r\n\r\n- ) نزول مىكند .\r\nجريان‌هاى هوا در پوشكره بيشتر افقى ، يعنى به موازات سطح زمين است . بخار آب اين لايه كمتر و ازن  ( O 3 )  بيشتر است .\r\nلايهء ازن از تأثير اشعهء فرابنفش خورشيد جلوگيرى مىكند . بدين معنا كه لايهء ازن اشعه فرابنفش را جذب كرده و از زيان فوق‌العادهء آن بر انواع حيوانات و انسان مانع مىشود .\r\nپوشكره در حدود يك‌پنجم جرم كل جوّ را شامل مىشود .\r\n3 . يونكره ) يا مزوسفر  ( Mesosphere )  ، ضخامت اين لايه از 80 تا 160 كيلومتر تغيير مىكند ، در يونكره سه لايهء متمايز از يكديگر را مىتوان تشخيص داد كه به لايه‌هاى  F , F , D  معروفند . . . هر سه لايه از نظر مخابرهء راديويى بلند برد واجد اهميت بسيار است . انعكاسهاى متوالى امواج بيان اين لايه‌ها و زمين ، ارسال پيام‌هاى راديويى را به دور زمين امكان‌پذير مىسازد . لايهء  D  ، به ارتفاع حدود 100 كيلومتر از سطح دريا ، براى انعكاس مخابرات راديويى با طول موج بلند ، واجد اهميت است . لايهء  E  در 140 كيلومترى سطح دريا ، در انعكاس امواج راديويى با طول موج متوسط از همه كارآتر است . و بالاخره لايهء  F  در ارتفاع 240 كيلومترى مخابرات راديويى با طول موج كوتاه را بازمىتابد .\r\nگفتنى است : اشعه‌اى كه از شراره‌هاى خورشيدى گسيل مىشود ، كار مخابرات راديويى را به شدت مختل مىسازد .\r\n4 . بيرونكره ) يا ترموسفر ،  ( Thermosphere )  لايه‌اى است كه بالاتر از يونكره جاى دارد و تا فضاى خارج ادامه مىيابد ، در اين ناحيه است كه فرار مولكولى و اتمى از جوّ زمين ميسّر مىگردد .\r\nقابل تذكر است كه بنابراين ، وجود ابرها پايين‌تر از 10 كيلومتر و مسير\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nشهاب‌هاى قابل ديد بين 80 تا 120 كيلومتر زمين است . « 1 »\r\nبا اين بيان ، ديگر جايى براى سخن از اصطكاك هوا با مقعر فلك قمر باقى نخواهد ماند ؛ زيرا بيرونكره تا فضاى بيكران خارج ادامه دارد و ترتيب و چينش هيئت بطليموس درهم مىريزد .\r\n\r\nمرزهاى جهان\r\nكلمهء جهان براى مشخص كردن كل فضا و همهء محتواى آن به كار مىرود و كيهان‌شناسى به مطالعهء كل جهان اطلاق مىشود .\r\nيكى از پرسشهاى كليدى در كليدشناسى اين است كه آيا مىتوان مرزى براى جهان قائل شد ؟ يعنى آيا جهان لبه يا كرانه‌اى دارد كه در آن به انتها برسد ؟\r\nدر اينجا بايد دو نوع مرز متفاوت را از هم بازشناخت : مرز مشاهده‌اى ، و مرز هندسى .\r\n1 . مرز مشاهده‌اى ) مرز مشاهده‌اى وابسته به كارآيى ابزارهاى نجومى است . اين مرز حالت پايدار ندارد ؛ زيرا هر سال كه مىگذرد ، تلسكوپها و ديگر ابزارهاى نجومى پيشرفته‌تر مىشوند و گسترهء مشاهدات انسان بسط مىيابد .\r\nتلسكوپ 200 اينچى مونت پالومار ، از ابزارهايى است كه مخصوصا براى كاوش حوزه‌هاى بسيار دور جهان طراحى شده است . علاوه بر آن ، تلسكوپهايى راديوى غول‌پيكر و نيز روشهاى مطالعهء جهان ، هر لحظه ديدگاههاى جديدى مىگشايند . حدود هر پنج سال پيشرفت تكنولوژى ، افق ديد بشر را دو برابر مىكند . ازاين‌رو مشاهده با چشم ، تا 2 ميليون سال نورى نفوذ دارد ، با دوربين دو\r\n\r\n\r\n","description":"","footnote":"\r\n( 1 ) . ر ك : اطلس منظومه خورشيدى ، ص 83 نوشته پاتريك‌مور ، گرىهانت ، برگردان عباس جعفرى ، نشر گيتاشناسى 1374 ش ؛ مبانى نجوم ، ص 61 ، نجوم به زبان ساده ، ج 2 ، ص 224 ، اثر مايردگانى ، ترجمه محمد رضا خواجه‌پور ، نشر گيتاشناسى ، 1363 ش .\r\n","page_name":" 237 ","page_number":237},
  {"content":"\r\n\r\nچشمى تا 20 ميليون سال و با تلسكوپ 6 اينچى تا 8 : ميليون سال نورى ، فضا را قابل مشاهده مىسازد .\r\n2 . مرز هندسى ) اين مرز تفاوت كيفى با مرز مشاهده‌اى دارد ؛ نه از جانب محدوديت بشر در كاوش جهان ، بلكه هندسهء جهان به نحوى است كه خود به خود باعث پيدايش اين مرز مىشود . منظور از هندسهء جهان آن است كه كدامين نحوه نگرش هندسى مىتواند با شكل واقعى جهان مطابق باشد ؟\r\nبراى مثال ، ديدگاه نيوتونى كه بر مبناى هندسهء اقليدسى شكل گرفته است جهان را نامحدود و بىمرز مىداند . ليكن پيش‌بينىهايى كه بر مبناى فرضيه كيهان‌شناختى نيوتون شكل مىگيرند ، با مشاهدات انجام شده موافقت نمىكنند .\r\nاندازه‌گيريهايى كه اخيرا از « سرعت و درخشندگى » بسيارى از كهكشانها به عمل آمده است ، عدم دقت فرضيهء جهان نامحدود نيوتون را نشان مىدهد .\r\nاقليدسى بودن هندسهء جهان ، صرفا مطابق با احساس ما است . زيرا « لباچوسكى » ، رياضىدان روسى ، اصل اقليدس را در مورد خطوط موازى ردّ كرد و هندسه‌اى جديد ( نااقليدسى ) متولد شد . بنا بر اصل پنجم اقليدس ، دو خط موازى و مستقيم اگر تا بىنهايت هم ادامه يابند ، هيچ‌گاه همديگر را قطع نمىكنند و فاصله‌شان همواره ثابت مىماند . لباچوسكى با ردّ اين اصل ، اصل بسيار انعطاف‌پذيرى را پيش كشيد كه : « دو خط موازى مىتوانند هم‌گرا يا واگرا باشند » . اين اصل ، شالودهء هندسهء جديدى را پىريزى مىكند كه درست همانند هندسهء اقليدسى ، منطقى و برخوردار از ثابت و استوارى است .\r\nكيهان‌شناسى « اينشتين » بر پايهء اين هندسه نااقليدسى است و در آن ، حجم جهان محدود تلقى مىشود . براى استنتاج جهان محدود از نظر حجم ، دوباره به قضيهء خطوط موازى برمىگرديم . طبق هندسهء كروى خط مستقيمى كه تا بىنهايت\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nادامه يابد ، نهايتا به نقطه آغاز برمىگردد . يعنى اگر شخصى سوار بر يك سفينهء فضايى و در جهتى مفروض و در راستاى خطى مستقيم پرتاب شود ، سرانجام از جهت مخالف ، به نقطهء پرتاب بازخواهد گشت .\r\nبه بيان ديگر ، خط مستقيم با شعاع مشخص انحناء مىيابد ، و اين شعاع نشانگر اندازهء جهان است . اين نوع جهان ، فاقد كرانه و فضاى خالى خواهد بود و كهكشانها و ستارگان با توزيع همگن ، كلّ آن را خواهند پوشاند ؛ ولى در عين حال تعداد محدودى ستاره و كهكشان در حجم محدودى آن وجود خواهند داشت . بنابراين ، هندسهء غير اقليدسى ، تنها طريق ممكن تبيين جهانى است كه بر آن محدوديتى قائل مىشويم .\r\nحاصل اينكه ، در نظر اينشتين جهان ، كروى و فاقد لبه و انتهاست و جرم محدود دارد . فقط اختلاف بر سر اين است كه در مورد زمين از انحناى دوبعدى سخن مىرود ، درحالىكه اينشتين فضاى سه‌بعدى را مطرح مىكند . از جانب ديگر ، گرد بودن زمين ، بارها و به روشهاى گونه‌گونه اثبات شده است ، ولى هنوز كسى عدم انحناء در فضاى جهان را اثبات نكرده است . « 1 »\r\n\r\nمحقق شيروانى ( 1099 ق )\r\nميرزا محمد بن حسن شيروانى بعد از هجرت به اصفهان مدتى را در خدمت آقا حسين خوانسارى تلمذ كرد وى از افاضل درسى وى به شمار مىرفته و استاد نيز اهتمامى خاص نسبت به او داشته است .\r\n\r\n\r\n","description":"","footnote":"\r\n( 1 ) . ر ك : ساختار ستارگان و كهكشانها ، پاول هاج ، ترجمه توفيق حيدرزاده ، ص 227 و بعد ، نشر سازمان گيتاشناسى ارديبهشت 1372 .\r\n","page_name":" 239 ","page_number":239},
  {"content":"\r\n\r\nتنكابنى در قصص العلماء مىنويسد : وقتى ملا ميرزا از شيروان به اصفهان آمد به‌طور ناشناس در درس شرح اشارات محقق خوانسارى شركت جست و ايرادات بسيارى بر استاد محقق وارد كرد ، پس از درس ، آقا حسين از نام و نشان او پرسيد و چون وى را شناخت فرمود مطالعه امروز من براى تو نبود ، امشب براى تو مطالعه مىكنم و فرداى آن روز درسى بسيار سنگين و عالمانه ارائه نمود .\r\nآثار شيروانى در عقايد ، فقه ، منطق ، تفسير ، هندسه ، رياضيات و حكمت تأليفات سودمندى از خود به يادگار گذاشته است از جمله :\r\n1 . انموذج العلوم\r\n2 . رساله در توحيد\r\n3 . شرح شرايع\r\n4 . رساله كائنات الجوّ\r\n5 . رساله در هندسه ، كه شامل 17 شكل از اشكال هندسى است .\r\n6 . رساله سالبهء معدوله ، و موجبه معدوله .\r\n7 . حاشيه بر شرح تجريد قوشچى . « 1 »\r\n\r\nميرزا حكيم اردكانى ( م 1116 ق )\r\nميرزا حكيم اردكانى از عالمان دينى و رياضىدانان سده 11 و 12 ق در يزد سكونت داشت ، وى از محضر بزرگانى چون محقق خوانسارى ( م 1121 ق ) و ميرزا محمد بن حسن شيروانى ( م 1098 ق ) بهره برد ، همچنين رياضيات را نزد مولى محمد حسين بن محمد باقر يزدى فراگرفت و در اين دانش مهارتى بسزا\r\n\r\n\r\n","description":"","footnote":"\r\n( 1 ) . دانشمندان خوانسار ، ص 128 ، نشر كنگره بزرگداشت آقا حسين خوانسارى 1378 ش .\r\n","page_name":" 240 ","page_number":240},
  {"content":"\r\n\r\nيافت ، وى سپس در يكى از مدارس نوبنياد يزد به كار تدريس پرداخت .\r\nاردكانى دانشمندى به نام ، فاضل ، پارسا ، و پرهيزگار بود ، گويند وى همواره لباس خشن مىپوشيد ، و خدمتگزارى فرزندان را شخصا برعهده داشت ، فرزندش ابو الحسن اردكانى نيز در شمار عالمان دينى بود . « 1 »\r\n\r\nملا محمد سراب تنكابنى ( 1040 - 1124 ق )\r\nملا محمد بن عبد الفتاح تنكابنى مشهور به سراب از شاگردان آقا حسين خوانسارى است كه نزد محقق سبزوارى ، ملا محمد تقى مجلسى نيز فقه و اصول و فلسفه و نجوم و عقايد و رياضيات آموخته بود از جمله آثار اوست :\r\n1 . حاشيه بر زبدة البيان مقدس اردبيلى .\r\n2 . حاشيه بر ذخيرة المعاد محقق سبزوارى .\r\n3 . تفسير آية الكرسى .\r\n4 . رساله در حركت ( در مقولات ) .\r\n5 . اجسام هندسى .\r\n6 . رساله در جذر اصمّ .\r\n7 . رساله در هلال « 2 » و تأليفات فراوان ديگر .\r\nگفتنى است به سال 1382 در دانشگاه اصفهان كنگره و بزرگداشتى بر آن جناب بر پا گرديد كه نگارنده مقاله‌اى پيرامون رساله هلال سراب نگاشت و در آن كنگره سخنرانى نمود .\r\n\r\n\r\n","description":"","footnote":"\r\n( 1 ) . مفاخر يزد ، ج 1 ، ص 79 و بعد .\r\n( 2 ) . دانشمندان خوانسار ، ص 159 و بعد .\r\n","page_name":" 241 ","page_number":241},
  {"content":"\r\n\r\n\r\nملا محمد صادق تنكابنى ( 1082 - حدود 1134 ق )\r\nفرزند فاضل سراب دانشمندى سرآمد بود و به مدرس شهرت يافت .\r\n\r\nتأليفات او\r\n1 . شرح بر شرح لمعه\r\n2 . نهاية الادراك فى شرح تشريح الافلاك شيخ بهايى و . . . « 1 »\r\n\r\nميرزا عبد اللّه افندى ( م بين 1130 تا 1135 ق )\r\nميرزا عبد اللّه بن عيسى بيك تبريزى اصفهانى مؤلف كتاب « رياض العلماء و حياض الفضلاء » در سال 1066 در مجله جيران تبريز چشم به جهان گشود ، تحصيلات خود را نزد پدرش شروع كرد ، پس از مدتى به اصفهان آمد ، و نزد محقق محمد باقر سبزوارى ، علامه مجلسى ، آقا حسين خوانسارى ، فاضل هندى ( اصفهانى ) آقا جمال خوانسارى ، ميرزا محمد شيروانى ، ميرزا على نواب فرزند خليفه سلطان دانش خود را تكميل كرد ، وى سفرهاى فراوان نمود كه مايه فزونى اطلاعات او شد .\r\nآگاهى عجيب او به احوال علما و شناخت كاملش به تصانيف آنان باعث شهرت او به احوال علما و سبب ارتباط نزديك او با علامه مجلسى شده بود به طورى كه مسئوليت خزانه كتب علامه با وى بوده و در بسيارى از سفرها اطلاعات مهمى را براى علامه مىفرستاده تا در تأليف بحار از آنها بهره گيرد .\r\n\r\n\r\n","description":"","footnote":"\r\n( 1 ) . همان .\r\n","page_name":" 242 ","page_number":242},
  {"content":"\r\n\r\nوى در بسيارى از فنون دست داشته و تأليف نموده است ، از جمله در رياضيات ، عرفان ، فلسفه ، هندسه ، نجوم ، فقه ، اصول ، تفسير ، تاريخ ، شرح و ترجمه و . . . مانند :\r\n1 . رياض العلماء ، گفته‌اند جايگاه رياض در رجال چونان جواهر الكلام در فقه است .\r\n2 . صحيفه ثالثه سجاديه\r\n3 . امان الميزان در تفسير قرآن مجيد .\r\n4 . ترجمه جاماسب‌نامه .\r\n5 . رساله در خطوط ساعات و ترسيم نصف النهار .\r\n6 . شرح بر مصادرات مقاله پنجم اقليدس .\r\n7 . شرح شكل العروس از تحرير اقليدس .\r\n8 . شرح كبير و اوسط بر الفيّه ابن مالك .\r\n9 . حواشى بر شرح مختصر الاصول ، تهذيب الاحكام ، من لا يحضره الفقيه ، شرح اشارات ، الهيات شفا ، وافى ( ملا محسن فيض ) مختلف ( علامه ) تمهيد القواعد ( ابن تركه ) مشارق الشموس ، منهاج المقال ، صحيفه كامله سجاديه و . . . « 1 »\r\n\r\nخير اللّه خان مهندس ( سدهء 12 ق )\r\nوى از منجمان و شارحان كتب قدماء از جمله مجسطى است ، خير اللّه خان شرحى قيّم بر تحرير مجسطى خواجه طوسى دارد كه به گفتهء استاد ما حضرت\r\n\r\n\r\n","description":"","footnote":"\r\n( 1 ) . دانشمندان خوانسار ، ص 135 و بعد ، نشر كنگره بزرگداشت آقا حسين خوانسارى 1378 ش .\r\n","page_name":" 243 ","page_number":243},
  {"content":"\r\n\r\nعلامه حسن‌زاده آملى - مد ظله - شرح خير اللّه خان بر تحرير مجسطى كتابى است بسيار بسيار گرانقدر و ارزشمند ، و به اضعاف بزرگى صورت و معنايش در خور تحسين و تمجيد است ، آن جناب بر تحرير اصول اقليدس خواجه نيز شرحى مبسوط به نام « تقرير تحرير » به زبان فارسى نوشته است . و همچنين بر متوسّطات كه عبارت از اكر و مساكن و مخروطات و مناظر و غيرها باشند ، شرح دارد ، اين شروح در اواخر سلطنت محمد شاه هندى ، كه زيج محمد شاهى به نام اوست تمام تحرير يافته و تاريخ تمام آن بيست و چهارم محرم روز يكشنبه سال يك‌هزار و يك‌صد و شصت ( 1160 ق ) هجرى مطابق سال بيست و نهم جلوس محمد شاه هندى است و مبيّضه ( - پاكنويس ) آن به دست خلف صالح آن جناب به نام محمد على رياضى صورت گرفته و تاريخ آن 1197 ق است . « 1 »\r\n\r\nحاج ملا محمد مهدى نراقى ( 1149 - 1209 ق )\r\nحاج محمد مهدى بدون شك از نادره‌ها و نوابغ دوران است ، آثار علمى او در رشته‌هاى فقه ، اصول ، اخلاق ، عرفان ، حكمت ، كلام ، تفسير ، هيئت ، نجوم ، رياضى ، هندسه ، موعظه ، مقتل ، معانى ، بيان ، شعر و ادب گواه سخن است .\r\nدر اسلام فريختگانى اين‌گونه دانشور ، متخلق به اخلاق اللّه ، سالك ، مجاهد ، جامع علوم عقلى و نقلى ، دريايى مواج از علوم و فنون نادرالوجودند .\r\nوى علوم عقلى را در ايران و حوزه اصفهان فراگرفت و در اواخر عمر به عتبات عاليات رفت و در كربلا از محضر شيخ يوسف بحرانى صاحب « حدائق » و\r\n\r\n\r\n","description":"","footnote":"\r\n( 1 ) . هزار و يك‌كلمه ، كلمه 358 ، ج 4 ، ص 458 ، مركز انتشارات دفتر تبليغات اسلامى ، 1375 ش .\r\n","page_name":" 244 ","page_number":244},
  {"content":"\r\n\r\n« وحيد بهبهانى » نيز بهره برد ، آن‌گاه به نجف اشرف منتقل شد و تا پايان عمر زندگى سپرى نمود .\r\n\r\nاستادان نراقى\r\nبه گفته حاج ملا احمد نراقى ، فرزند بزرگوار حاج ملا محمد مهدى ، وى در نراق متولد شد ، عمده تحصيل او در اصفهان نزد استادان بزرگوارى همچون ملا اسماعيل خواجويى ( م 1173 ق ) ، حاج شيخ محمد زمان كاشانى ( م 1166 ق ) ، ملا مهدى هرندى ( م 1186 ق ) ميرزا نصير ( 1191 ق ) و قسمتى از حديث را نزد شيخ بزرگوار يوسف بحرانى و آقا محمد باقر بهبهانى ، و فاضل اديب متبحّر و مهندس ميرزا محمد طبيب اصفهانى مىباشند .\r\nبه گفتهء ملا حبيب اللّه كاشانى ( م 1340 ق ) ملا مهدى در حكمت و رياضيات مدت سى سال در اصفهان بر ملا اسماعيل خواجويى تلمّذ نمود و در شرعيات مدتى طولانى از وحيد بهبهانى بهره‌مند شد . به‌گونه‌اى كه گفته‌اند : چهار نفر از اعاظم فقها و مجتهدين به نام « مهدى » از شاگردان وحيد بوده‌اند . نراقى ، رياضيات را نيز نزد ميرزا نصير اصفهانى فراگرفته است .\r\n1 . حاج ملا محمد مهدى نراقى .\r\n2 . سيد محمد مهدى بحر العلوم .\r\n3 . ميرزا مهدى شهيد اصفهانى مشهدى .\r\n4 . ميرزا محمد مهدى شهرستانى .\r\n\r\nتأليفات نراقى\r\nدر فقه : 1 . لوامع الاحكام ، 2 . معتمد الشيعة ، 3 . التحفة الرضوية ، 4 . انيس التجار ، 5 . انيس الحجاج ، 6 . المناسك المكية ، 7 . رسالة فى صلاة الجمعة .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nدر اصول : 1 . تجريد الاصول ، 2 . انيس المجتهدين ، 3 . جامعة الاصول ، 4 .\r\nرسالة فى الاجماع .\r\nدر حكمت و كلام : 1 . جامع الافكار ، 2 . قرة العين ، 3 . اللمعات العرشية ، 4 .\r\nاللمعة ، مختصر اللمعات ، 5 . الكلمات الوجيزة ، 6 . انيس الحكماء ، 7 . انيس الموحدين ، 8 . شرح الشفاء ، در الهيات ، 9 . الشهاب الثاقب ، در امامت .\r\nدر رياضيات : 1 . المستقصى در علم هيئت ، دو جلد آن تا مبحث اسناد حركات چاپ شده است و هر صفحه قريب 40 سطر است ، اين كتاب مبسوطترين و دقيقترين كتاب است كه در علم هيئت نوشته شده ، و در آن بيشتر برهان‌هاى هندسى با دلايل عقلى تطبيق شده است ، اين كتاب گرچه ناتمام است ولى چنانچه امروزه بخواهد بازسازى و تحقيق شود بيش از ده جلد خواهد گرديد ، 2 . المحصل ، كتاب مختصرى است در علم هيئت نزديك 5 هزار سطر ، نگارنده اين كتاب را هنگام برپايى كنگره نراقيان مختصرى تحقيق نمود و مركز تحقيقات فلكى نجومى قم چاپ و منتشر ساخت ، 3 . توضيح الأشكال در شرح تحرير اقليدس صورى ، در هندسه و آن را تا مقاله هفتم به فارسى شرح كرده است ، 4 . شرح تحرير اكرثاوذوسيوس ، قريب سه‌هزار سطر ، 5 . رساله‌اى در علم عقود انامل - حساب با انگشتان دست يا با بندهاى انگشتان - به فارسى و نزديك هزار سطر ، 6 . رساله‌اى در حساب .\r\nگفتنى است نراقى در اخلاق و مواعظ و در موضوعات متفرقه تأليفات گرانسنگ و نفيس از خود به يادگار گذاشت از جمله مشكلات العلوم . « 1 »\r\n\r\n\r\n","description":"","footnote":"\r\n( 1 ) . مجموعه مقالات كنگره فاضلين نراقى ، ج 1 ، ص 456 ، و بعد على دوانى ، نشر دبيرخانه كنگره فاضلين نراقى ، 1381 ش .\r\n","page_name":" 246 ","page_number":246},
  {"content":"\r\n\r\n\r\nملا احمد نراقى ( 1185 - 1245 ق )\r\nملّا احمد دروس مقدمات و صرف و نحو را در كاشان فراگرفت ، فقه ، اصول ، حكمت ، كلام را نزد پدرش محقق ( مولى مهدى ) نراقى تحصيل نمود ، دروس منطق ، رياضى ، نجوم ، علوم معقول و غريبه را نزد پدر و برخى استادان ديگر آموخت و در سال 1205 همراه پدر براى تكميل دانش به عتبات عاليات مهاجرت و در كربلا در اواخر عمر علامه وحيد بهبهانى ( م 1208 ق ) در دروس او شركت كرد و سپس به حلقه درس فقيه بزرگ ميرزا مهدى شهرستانى ( م 1216 ق ) پيوست و در نجف اشرف از محضر درس سيد مهدى بحر العلوم ( م 1212 ق ) و شيخ جعفر كاشف الغطاء ( م 1228 ق ) كسب فيض نمود .\r\nمولى احمد نراقى باهوش و استعداد سرشار خويش به‌زودى قله‌هاى رفيع دانشها را درنورديد و به‌زودى از زمره استادان بزرگ گرديد و در فنون مختلف صاحب نظر شد و توانست شاگردان فراوانى را تربيت نمايد از جمله :\r\n1 . حاج شيخ مرتضى انصارى كه به مدت چهار سال از محضر ملا احمد كسب فيض نمود .\r\n2 . محمد شفيع چاپلقى ( م 1280 ق ) .\r\n3 . ملا محمد على آرانى كاشانى .\r\n4 . ملا محمد حسن جاسبى .\r\n5 . برادر بزرگوارش ملا محمد مهدى نراقى ( م 1286 ق ) به نام پدرش نامگذارى گرديد چون در سال 1209 ق متولد شد .\r\n6 . برادر ديگر او ميرزا ابو القاسم نراقى ( م 1256 ق )\r\n7 . محمد باقر هزارجريبى .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n8 . فرزند فقيه و عارف ايشان محمد نراقى ( م 1297 ق ) ملقب به عبد الصاحب و معروف به حجة الاسلام .\r\n9 . ملا احمد نظرى كه داماد آن بزرگوار نيز بوده است .\r\n10 . ميرزاى قمى مدفون در قبرستان شيخان قم ، و تعدادى ديگر .\r\n\r\nآثار ملا احمد نراقى\r\nنراقى در رشته‌هاى اصول ، فقه و قواعد فقهى ، اخلاق و عقايد ، علوم غريبه و رياضيات و علوم متفرقه تأليفات نفيس از خود به يادگار گذاشت .\r\nدر اصول كتابهاى عين الاصول ، تنقيح الاصول ، مناهج الاحكام ، مفتاح الاحكام ، مفتاح الاصول و رسالة فى اجتماع الامر و النهى .\r\nدر فقه كتابهاى مستند الشيعة ، عوائد الايام ، هداية الشيعة ، مناسك حج ، اسرار حج و . . .\r\nدر اخلاق و عقايد : معراج السعاده ، وسيلة النجاة ، در شعر و ادبيات مثنوى طاقديس ، ديوان غزليات ، منظومه فارسى ، ديوان شعر كبير و خزائن كه كتابى كشكول‌گونه از تاريخ ، تفسير ، نجوم ، هندسه ، جبر ، شعر ، حكايات . . .\r\nدر علوم غريبه و رياضيات كتابهاى شرح محصل الهيئة ، شرح رساله‌اى در حساب ، حاشيه بر اكرثاوذوسيوس ، و بسيارى از كتب ديگر در دانشهاى گوناگون كه همگى اعجاب و شگفتىآفرين است . « 1 »\r\n\r\nنجوم از منظر نراقى\r\nملا احمد با نگرشى همه‌سويه و با دقت مسأله نجوم را شكافته و در كتاب گرانسنگ « مستند الشيعة » مورد ارزيابى قرار داده كه ما در اين نوشته خلاصه آن را\r\n\r\n\r\n","description":"","footnote":"\r\n( 1 ) . مجموعه مقالات ، ج 1 ، ص 11 و بعد .\r\n","page_name":" 248 ","page_number":248},
  {"content":"\r\n\r\nقلمى مىنماييم .\r\nوى مىنويسد : فراگيرى نجوم را ( منظور احكام نجوم است نه گرايشهاى ديگر ، همچون اخترشناسى فيزيكى ، تقويم و . . . ) برخى حرام دانسته‌اند ولى گروهى حرام نمىدانند .\r\nامّا آنكه حرام مىشمرد نه به خاطر خود نجوم است ، بلكه به گفته « سيد بن طاوس » در كتاب « فرج المهوم » و علّامه در دو كتاب « منتهى و تحرير » و محقق ثانى در « جامع المقاصد » به خاطر آن است كه ( در زمان‌هاى دور و نيز در صدر اسلام ) بوده‌اند منجّمانى كه نجوم را مستقلّ در تأثير دانسته و خداوند متعال هيچ نقشى در تأثير ندارد . و يا بدين خاطر بوده كه سخنانشان ظنى و تخمينى و گفتارشان بدون علم صورت گرفته ، و يا بر اين پايه است كه اخبار بر نهى دلالت دارند ، و يا براى آن است كه مانند سحر و كهانت عمل مىشود .\r\nامّا گروهى كه فراگيرى نجوم را جايز مىشمرند مانند « سيد بن طاوس » مىگويند : در صورتى جايز است كه با شرع انور منافاتى نداشته باشد .\r\nنراقى مىگويد : حرام بودن نجوم اگر به خاطر فساد عقيدهء منجم باشد دليلى ندارد ، زيرا اعتقاد منجم تأثيرى در نجوم ندارد ، چون منجم مثلا در گزارش خود مىگويد : فلان پديده هنگام فلان وضع فلكى رخ مىدهد ، اگر معتقد باشد كه فلان رخداد از تأثير ستاره است مستقلا يا به اشتراك ستاره و شىء ديگر همچون خدا ، فرشته و . . . اعتقاد به اين انديشه مسلما حرام است ، امّا اگر از باب علامت و نشانه باشد بدين معنا كه خداوند در پى فلان وضع فلكى فلان رخداد را عادتا پديد مىآورد مسلّما حرام نيست ، امّا اگر از قبيل اثر وضعى فلك باشد مانند گرمابخشى آتش ، خورشيد و يا سرمابخشى آب و . . . اين بخش هم از قبيل مسايل نجوم شمرده نمىشود بلكه از مسايل طبيعى است .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nبر اين اساس نجوم مانند طب است ، با اين توضيح كه اساس دانش پزشكى بر اين نيست كه اثر فلان دارو از خود داروست مستقلا از خدا ، بلكه از خداوند داروآفرين است ، نجوم نيز اين‌چنين است .\r\nبنابراين ، فساد برخى از منجمان سبب شده بعضى فكر كنند كه تنجيم حرام است .\r\nاگر گفته شود علت تحريم آن است كه منجم گزارشى مىدهد كه بدان علم ندارد .\r\nدر پاسخ گوييم : اين دليل مخصوص تنجيم نيست و سبب تحريم هم نمىشود ، بلكه منجم سخن خود را بر پايهء ظن مىگويد ، و در مواردى كه تجربه شده براساس قطع مىگويد و در هر دو صورت سبب تحريم نمىگردد .\r\nشايد گفته شود دليل تحريم نجوم روايات است از جمله :\r\n1 . در نهج البلاغة مىخوانيم : برحذر باشيد از فراگيرى نجوم ، جز آن مقدارى كه در خشكى و دريا سبب راهنمايى شما مىشود : زيرا نجوم انسان را به سمت كهانت مىكشاند و در اين صورت است كه منجم هم مانند كاهن است ، و كاهن هم ساحر است و ساحر هم مثل كافر است ، و كافر هم داخل آتش است . « 1 »\r\n2 . امام صادق عليه السّلام به كسى كه دست‌اندركار نجوم بود فرمود : آيا طبق نجوم حكم هم مىكنى ؟ پاسخ داد آرى ، امام فرمود : كتاب‌هايت را بسوزان . « 2 »\r\n3 . امام سجاد عليه السّلام مىفرمايد : پيامبر صلّى اللّه عليه و آله از نظر در نجوم نهى فرموده است . « 3 »\r\n\r\n\r\n","description":"","footnote":"\r\n( 1 ) . نهج البلاغة ، خطبه 77 ؛ وسائل الشيعة ، ج 11 ، ص 373 ، ابواب آداب السفر .\r\n( 2 ) . همان ، ج 11 ، ص 37 .\r\n( 3 ) . همان ، ج 17 ، ص 143 ، 144 ، ابواب ما يكتسب به .\r\n","page_name":" 250 ","page_number":250},
  {"content":"\r\n\r\n4 . پيامبر صلّى اللّه عليه و آله فرمود : هركس كاهن منجم را تصديق نمايد به آنچه خداوند بر محمد صلّى اللّه عليه و آله نازل فرموده كافر گرديده است . « 1 » و چند حديث ديگر .\r\nليكن ادلّه مزبور از چند طريق مخدوش و مورد اشكال است ، بنابراين از آنها پاسخ مىدهيم .\r\nاوّلا : به گفته شيخ صدوق منجم ملعون كسى است كه قائل به قديم بودن فلك باشد و اعتقادى به فلك‌آفرين ( مفلّك ) و خداوند متعال نداشته باشد .\r\nثانيا : دلالت اكثر اخبار يادشده ضعيف است ، زيرا ايمان به نجوم غير از تنجيم است . و اينكه امام صادق عليه السّلام فرمود كتابهايت را بسوزان به خاطر حكم قطعى دادن توسط نجوم است .\r\nثالثا : روايات مزبور معارض دارند ، و معارض‌هاى آنها در « حكم به جواز » صريح‌تر از اين دسته روايات نهىكننده مىباشند . از جمله :\r\n1 . عبد الرحمن سيّابه به امام صادق عليه السّلام عرض مىكند : فدايت گردم ، مردم مىگويند : نظر در نجوم حلال نيست ، ولى من دوست دارم در آن نظر كنم ، اگر اين كار به دين من ضرر مىرساند نظر نيفكنم ، زيرا به چيزى كه بدين من ضرر مىرساند نيازى ندارم ، و اگر زيان وارد نمىكند به خدا سوگند خيلى خرسند مىشوم وقتى در آن نظر مىكنم . امام فرمود : اين‌گونه نيست كه مردم مىگويند ، و به دين تو ضرر نمىرساند « ليس كما يقولون ، لا يضرّ بدينك » . « 2 »\r\n2 . امام كاظم عليه السّلام به هارون الرشيد فرمود : خداوند نجوم را ستايش كرده ، و اگر دانش صحيحى نبود مدح نمىكرد ، پيامبران به اين علم آگاه بودند و بعد از دانش قرآن هيچ دانشى شريف‌تر از علم نجوم نيست ، علم نجوم ، علم پيامبران ،\r\n\r\n\r\n","description":"","footnote":"\r\n( 1 ) . همان .\r\n( 2 ) . فروع كافى ، ج 8 ، ص 195 ؛ وسائل الشيعة ، ج 17 ، ص 141 .\r\n","page_name":" 251 ","page_number":251},
  {"content":"\r\n\r\nاوصياء و وارثان پيامبران است « و هو علم الأنبياء و الأوصياء و ورثة الأنبياء » . « 1 »\r\n3 . در فقه الرضا عليه السّلام دربارهء ياد گرفتن انواع فنون و پيشه‌ها مىخوانيم : مانند كتابت [ نوشتن ، سوادآموزى و . . . 
  ] حساب [ رياضيات و . . . 
  ] تجارت ، نجوم ، طب ، و همهء اين‌ها آموزش دادن و آموزش گرفتنشان حلال است ، و توسط اين‌ها كار كردن و اخذ اجرت نيز حلال است . « 2 »\r\n4 . امام رضا عليه السّلام در « رسالهء ذهبيه » به برخى احكام نجوم تصريح كرده مىفرمايد : آميزش در وقتى كه قمر در برج حمل يا دلو باشد افضل است ، و بهتر از آن اين است كه هنگام آميزش ، قمر در برج ثور باشد ، چون شرف قمر است . « 3 »\r\n5 . روايات فراوانى وجود دارند كه مفاد آنها اين است كه علم نجوم ، علم پيامبران است و علىّ عليه السّلام اعلم الناس به نجوم است ، و علم نجوم حق است و . . .\r\nمانند روايت هشام خفاف و روايت معلّى ، و روايت جميل بن صالح و روايت ابن شهرآشوب . « 4 »\r\nبنابراين اخبارى كه بر نهى و منع از نجوم دلالت دارند بايد حمل شود بر وقتى كه منجم اعتقاد به تأثير مستقل آنها ( و بدون دخالت و نقش خداوند ) دارد ؛ و يا به وقتى كه برطبق آنها حكم قطعى نمايد ، و در غير اين صورت ، هيچ دلالتى بر منع و نهى ندارند . « 5 »\r\n\r\n\r\n","description":"","footnote":"\r\n( 1 ) . بحار ، ج 55 ، ص 252 و 260 ،\r\n( 2 ) . فقه الرضا ، ص 301 ، مستدرك الوسائل ، ج 13 ، ص 64 ، ابواب ما يكتسب به .\r\n( 3 ) . بحار ، ج 55 ، ص 52 و ص 268 .\r\n( 4 ) . فروع كافى ، ج 8 ، ص 330 و 351 ؛ وسائل الشيعة ، ج 17 ، ص 141 ، 142 ؛ بحار ، ج 55 ، ص 135 و 249 .\r\n( 5 ) . ملا احمد نراقى ، مستند الشيعة ، تحقيق مؤسسه آل البيت عليهم السّلام ، مشهد ط 1 ، 1418 ق ، ج 14 ،\r\n","page_name":" 252 ","page_number":252},
  {"content":"\r\n\r\n\r\nنكته‌اى در هلال\r\nمرحوم نراقى در مستند الشيعة همچون علّامه حلّى در كتاب منتهى و صاحب حدائق در حدائق و جناب فخر المحققين ( فرزند علامه حلى ) در شرح قواعد ، و محدث كاشانى در كتاب وافى معتقد است كه هرگاه وجود شرعى هلال در يك نقطه و شهر از كره زمين ثابت شد براى همه شهرها كفايت مىكند و گويا همهء نقاط كره زمين و همهء شهرها يك افق دارند . « 1 »\r\nگفتنى است : هرگاه وجود شرعى هلال در يك نقطه از كره زمين ثابت شود ، طبق احاديث چنانچه قبل از ظهر شهرى باشد همان روز عيد و اوّل ماه به حساب مىآيد و اگر بعد از ظهر در شهرى رخ دهد ، فرداى آن روز اوّل ماه به حساب مىآيد .\r\n\r\nمولى غلامحسين شيرازى جونفورى ( سده 13 )\r\nملا غلامحسين بن مولى فتح محمد شيرازى الاصل است كه مدتى به عتبات نيز به كسب دانش همت گماشت آن‌گاه به هندوستان عزيمت نمود و به امر بهادر خان احتشام الدوله ، مبارز الملك ، راجه خان ، در صاحب گنج عرف گياى هند دست به رصد و تأليف دقيق‌ترين زيج‌هاى جهان زد كه به گفته اخترشناسان و ماهران فنّ نجوم هنوز هيچ زيجى به دقت زيج او به جهان عرضه نشده و مستخرجان مسلمان نوعا از اين زيج استخراج تقاويم مىنمايند .\r\nازاين‌روى نگارنده به سال 1367 ش اوقات شرعى شهرضا ( قمشه ) و به\r\n\r\n\r\n","description":"","footnote":"\r\nص 118 و بعد .\r\n( 1 ) . منهاج الصالحين ، خويى ، ج 10 ، ص 267 و بعد .\r\n","page_name":" 253 ","page_number":253},
  {"content":"\r\n\r\nسال 1384 ش اوقات شرعى قم مقدس را از اين زيج استخراج نمود و به دوستداران و اربابان فضل و هنر و فقاهت تقديم نمود .\r\nبر اين پايه ما در اينجا تنها به برخى از فرازهاى اين زيج بابركت به قلم حضرت علامه شعرانى و علامه حسن‌زاده - مد ظله - اشاره مىنماييم :\r\n\r\nكلام شعرانى دربارهء زيج جونپورى\r\nبدانكه اعتقاد به حركت زمين از ديرباز وجود داشته چنان‌كه عقيده فيثاغورثيان بر اين بوده و مسلمانان نيز دراين‌باره كاوش كرده‌اند ، بيرونى گفته است اين مسأله براى ما چندان مهم نيست ، زيرا هدف ما ضبط حركات آسمانى است كه ما مشاهده مىكنيم خواه از حركت آسمان باشد يا از زمين .\r\nديگر كسى كه متوجه حركت زمين شد شخص كوپر نيكوس حدود ( 9500 ق ) اندكى قبل از زمان شيخ بهايى رحمه اللّه بود ، سپس نظر او اشتهار يافت و در طول يك يا چند قرن مورد بگومگو بود ، اين عقيده به سرعت به مشرق زمين رسيد و منجمان از آن بحث كردند ، و نخستين زيجى كه بر اين پايه وضع شد زيج محمّد شاهى گوركانى در هند بود كه در سال 1130 در عهد سلطنت شاه سلطان حسين صفوى تأليف كرد ، و بعد از آن تسهيلاتى بر آن وضع شد از جمله :\r\nيكى از مسلمانان هند به نام محمد خان نظام الدّين است كه جد اول لگاريتم را براى سينوس و تانژاتها به كار گرفت و در سال 1150 تأليف نمود .\r\nديگرى مولى غلامحسين جونفورى شيعى امامى مؤلف زيج بهادرى است كه صدسال بعد از محمد خان كاملترين و دقيقترين زيجها را عرضه نمود و در زمان مؤلف به چاپ سنگى مطبوع گرديد ، اين زيجها از زمان مؤلفانش در بلاد ما شهرت يافت و تكيه‌گاه و مرجع قرار داده شد و بر زيج‌هاى فرنگى ترجيح يافت چون راحت‌تر بود و به نياز مسلمانان بهتر پاسخ مىداد و جامع‌تر\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nبود . « 1 »\r\n\r\nكلام استاد دربارهء زيج بهادرخانى\r\nرصدى بزرگ غلامحسين شيرازى جونپورى صاحب زيج بهادرى در باب سوم مقاله سوم آن زيج ، مقدار ميل اعظم را از زمان هيپارك معروف به ابرخس كه پيش از بطليموس صاحب مجسطى بوده تا مبدأ زيج بهادرى كه سنه 1251 ق است ، مقدار ميل اعظم را به سبب چند رصد به ترتيب زمان نام برده كه هر صاحب رصد مقدار آن را كمتر از مقدار رصد قبل يافته است به‌گونه‌اى كه ابرخس آن را 53 ، 23 يافته است و صاحب زيج بهادرى 27 23 « 2 » بنابراين ميل كلّى رو به انتقاص است و مقدار انتقاص آن در هر سال شمسى به تقريب نصف ثانيه فلكى است و به تحقيق 468 ثانيه كه در حدود ده سال شمسى به مقدار 680 / 4 انتقاص مىيابد و در حدود پس از 168000 سال شمسى منطقة البروج با معدل النهار متحد مىشود « 3 » [ ميل زمين از بين مىرود و در راستاى خط استواى خورشيد به حركت انتقالى خود ادامه مىدهد 
  ] .\r\nنيز استاد حسن‌زاده درباره تأثير كواكب مىنويسد : برج اسد خانه شمس است كه نيّر اعظم است حكيم رياضىدان رصدى مولوى ، ابو القاسم غلامحسين جونپورى شيعه اثنى عشرى كه از مفاخر عالم علم و اسلام است در ص 678 زيج خود ( زيج بهادرى ) مىنويسد بايد دانست كه چون آفتاب سلطان الكواكب بود و اسد سلطان البروج است و هر دو در مزاج موافق‌اند لهذا اسد را بيت الشمس گردانيدند و هرگاه كوكب در خانهء خود بود به‌غايت قوت خود باشد ، و\r\n\r\n\r\n","description":"","footnote":"\r\n( 1 ) . ر ك فرزانه ناشناخته ، ص 439 ، نشر مؤسسه بوستان كتاب ، 1382 ش .\r\n( 2 ) . هزار و يك‌كلمه ، كلمه 323 .\r\n( 3 ) . همان‌جا ، كلمه 324 .\r\n","page_name":" 255 ","page_number":255},
  {"content":"\r\n\r\nظهور تأثيرش به قوت باشد ، چه هركس را اختيار در خانه خود مثل اختيار سلطان بر مملكت است . « 1 »\r\n\r\nميرزا نصر اللّه بن آقا محمد رضا ( م 1276 ق )\r\nابن آقا ابو الحسن بن شيخ ميرزا بابا بن حاج بابا خان . . . بن خواجه شمس الدّين بن شيخ محى الدّين عربى از مردم مراغه بود ، در علم تنجيم به مقامى عظيم رسيد و در فنون رياضيه بالكليه درجهء بلند داشت اواخر سلطنت فتحعلى شاه قاجار منجّم‌باشى خاص شد و به‌تدريج از اعيان عهد گرديد .\r\nخواجه شمس الدّين پسر محى الدّين بن عربى را خواجه نصير الدّين براى بستن رصد به مراغه آورد و او آنجا بماند و نژاد محى الدّين مشهور است كه به حاتم طايى مىرسد . ميرزا نصر اللّه در سال 1276 درگذشت و اولادى محصّل علوم بر جاى گذاشت . « 2 »\r\n\r\nميرزا رضا نجم الملك ( م حدود 1290 ق )\r\nفرزند ميرزا جعفر منجم‌باشى نايب‌السلطنه بزرگ بود ، در تهران مىنشست و در دانش اخترشمارى بالارث و الاستحقاق از يگانگان آفاق به شمار مىرفت او جنگ پروس و پاريس را شش ماه قبل از وقوع در اول تقويم\r\n\r\n\r\n","description":"","footnote":"\r\n( 1 ) . همان ، كلمه 230 ، نشر دفتر تبليغات اسلامى ، 1376 ش .\r\n( 2 ) . المآثر و الآثار ، ص 221 ، احمد بن محمد حسن خان اعتماد السلطنه ، باب دهم ، ط 1306 ق .\r\n","page_name":" 256 ","page_number":256},
  {"content":"\r\n\r\nخود خبر داده است . « 1 »\r\n\r\nسيد محمد باقر طباطبايى يزدى ( 1239 - 1298 ق )\r\nآيت‌اللّه سيد محمد باقر طباطبايى يزدى ، فرزند سيد مرتضى ، فقيهى برجسته ، مدرسى بزرگ ، اصولى ، محدث ، اديب ، رياضىدان ، هندسه‌دان ، منجم ، در دهه اوّل ذيحجه 1239 در يزد متولد شد پدرش از عالمان دينى بود ، او فراگيرى علوم دينى را در يزد آغاز كرد ، سپس به همراه پدرش به زيارت عتبات شتافت و از آنجا به زيارت امام رضا عليه السّلام نايل آمد و به تحصيلات خود ادامه داد ، سپس به يزد و از آنجا به كرمان رفت و از محضر سيد محمد جواد علوى شيرازى كرمانى فلسفه و رياضى را فراگرفت و با دختر او پيوند زناشويى بست ، آن‌گاه از راه اصفهان عازم كربلا شد و در آنجا به مدت سه سال از محضر علامه فاضل اردكانى بهره‌مند گرديد ، سپس رهسپار نجف شد و مدارج علمى عالى را نزد بزرگانى چون آيات عظام شيخ مرتضى انصارى ( م 1281 ق ) سيد حسين كوه كمره‌اى ( م 1299 ق ) ، ملا محمد على محلاتى ، شيخ مهدى كجورى ، و شيخ زين العابدين مازندرانى طى كرد ، آن‌گاه به هندوستان رفت و پس از دو سال اقامت در هند به حج مشرف و از آنجا به عراق بازگشت و در كربلا به كار تأليف پرداخت و آثارى ارزشمند از خود به يادگار گذاشت از جمله :\r\n1 . هدية الانام .\r\n2 . منهج الرشاد فى شرح الارشاد .\r\n3 . ذخيرة المعاد ( در فقه ) .\r\n\r\n\r\n","description":"","footnote":"\r\n( 1 ) . المآثر و الآثار ، ص 219 ، باب دهم .\r\n","page_name":" 257 ","page_number":257},
  {"content":"\r\n\r\n4 . حل العقول لعقد الفحول فى علم الاصول .\r\n5 . وسيلة الوسائل فى شرح الرسائل ( در علم اصول كه در سال 1291 ق در تبريز به چاپ رسيد ) .\r\n6 . شواهد الآيات ، ( تفسير سوره حمد و توحيد ) .\r\n7 . ينابيع الحكمة ، ( شرح مشاعر ملا صدرا در فلسفه ) .\r\n8 . الفيروزجات الصافية ( در منطق ) .\r\n9 . لوائح اللوحين فى شرح خصائص الحسين و اسرار شهادته ( در تاريخ ) .\r\n10 . فيروزجات طوسيه ( در شرح خطبه رضويه ) .\r\n11 . ارجوزة فى علم العقود ( در حساب ) .\r\n12 . مفاتيح العروض ( در علم عروض ) .\r\n13 . حاشيه تحرير اقليدس ( در هندسه و نجوم ) .\r\n14 . نفائس الفنون .\r\n15 . نفحات الاسرار ( در رمل ) .\r\n16 . ارجوزة فى اللغة ( در لغت ) .\r\nوى دانشمندى پرهيزكار و پارسا بود و سرانجام شب دوشنبه 27 ربيع الاول سال 1298 ق در كربلا از دنيا رفت و در ايوان طلا در صحن مطهر امام حسين عليه السّلام مدفون گشت . « 1 »\r\n\r\n\r\n","description":"","footnote":"\r\n( 1 ) . مفاخر يزد ، ج 1 ، ص 424 .\r\n","page_name":" 258 ","page_number":258},
  {"content":"\r\n\r\n\r\nميرزا محمد حسن منجم‌باشى اصفهانى ( سدهء 13 )\r\nاو از خاندان تنجيم و احكام ، و نامش در ايران مشهور است از سلاله او چندين مرد منجم دانشمند برآمده است ، جدّ اعلاى ايشان ميرزا بديع الزمان كه از سادات محال گناباد خراسان بود منصب او منجم‌باشى آقا محمد خان قاجار و حتى در ركاب او بود ، وى را دو پسر نامور بود پسر مهين به نام ميرزا محمد حسين منصب منجم‌باشىگرى ( قاجار ) داشت ، و پسر ديگر ، ميرزا اسماعيل هم كه در اصفهان متوطن بود و در اين علم شريف مهارت تام داشت ، و داراى دو پسر بود ميرزا محمد على و ميرزا سيد محمد ، ميرزا سيد محمد فرزندى به نام ميرزا محمد حسين داشت كه منجم‌باشى بود ، و چهار پسر داشت :\r\n1 . ميرزا محمد باقر كه در علوم ادبى استادى كامل بود و در طب چند كتاب نوشته و در نجوم نيز احكام مطابق واقع نموده است . او « زيج اصفهانى » را در رصد كواكب و احكام نجوم به افق اصفهان تأليف نمود .\r\n2 . ميرزا محمد حسن نيز بعد از فوت پدر منصب منجم‌باشىگرى داشت و فرزندى از خود بجاى گذاشت به نام ميرزا سيّد مهدى كه بعد از فوت پدر به لقب منجم‌باشىگرى مفتخر گشت .\r\n3 . ميرزا محمد منجم كه 67 سال در اصفهان متوطن بود و در علوم ادب ، طب ، نجوم ، و هندسه و حساب پسنديده اصحاب بود .\r\n4 . ميرزا ابو محمد 22 سال زندگى كرد و درگذشت . « 1 »\r\n\r\n\r\n","description":"","footnote":"\r\n( 1 ) . المآثر و الآثار ، ص 188 باب دهم .\r\n","page_name":" 259 ","page_number":259},
  {"content":"\r\n\r\n\r\nملا على محمد اصفهانى ( سده 13 )\r\nاستاد رياضيات مشرق‌زمين بود ، على قلى ميرزا قاجار ( اعتضاد السلطنه ) وزير علوم او را از اصفهان به تهران آورد و به سمت معلّمى خود پذيرفت ، او در وزارت علوم و تكاليف مدرسه دار الفنون معين وزير علوم بود ، ملا على محمد را مورخين و مؤلفين عصر ( قاجار ) غياث الدّين جمشيد ثانى مىنويسند ، چنان‌كه خواهد آمد .\r\nخلف بزرگوارش حاج ميرزا عبد الغفار معلّم رياضيات دار الفنون ملقب به نجم الملك است « 1 » ميرزا عبد الغفار علوم رياضى ايرانى را خدمت والد ماجد و رياضيات جديد اروپا و بسيارى از فنون جديده را در مدرسه دار الفنون تحصيل و تكميل نمود . « 2 »\r\n\r\nميرزا عبد الغفار نجم الدوله ( 1255 - 1326 ق )\r\nحاج ميرزا عبد الغفار ، فرزند ملا على در اصفهان رشد يافت ، پدرش ملا على از دانشمندان ايران و فن مخصوص وى رياضى قديم بوده و از كاشفين و مخترعين علوم و فنون محسوب مىگردد ، بسيارى از مطالب رياضى جديد ، از قبيل دستورهاى جبرى و مبانى علم لگاريتم و اعداد را كشف نموده و علاوه بر تصنيفات مهمى كه از او باقىمانده بسيارى از كتب خطى و كمياب رياضى و هيئت و نجوم و غيره را كه در عصر وى به زحمت به دست مىآمده براى كتابخانه\r\n\r\n\r\n","description":"","footnote":"\r\n( 1 ) . المآثر و الآثار ، ص 199 ، باب دهم .\r\n( 2 ) . همان ، ص 191 .\r\n","page_name":" 260 ","page_number":260},
  {"content":"\r\n\r\nشخصى خويش رونويس كرده است ، وى در اصفهان زندگى مىكرده تا اينكه شاهزاده اعتضاد السلطنه وزير علوم او را به تهران آورد .\r\nميرزا عبد الغفار فرزند وى در موقعى كه مدرسه دار الفنون تازه تأسيس يافته بود و معلمين اروپايى در آن به تدريس اشتغال داشتند ازيك‌طرف نزد پدر به تكميل علوم رياضى و هيئت و نجوم قديم پرداخت و از طرف ديگر در محضر معلمين اروپايى به آموختن رياضيات جديد و آموختن زبان انگليسى و فرانسه مشغول شد و در سن بيست‌سالگى در مدرسه دار الفنون معلم رياضى گرديد .\r\nوى فرزند برادر خود ( ميرزا عبد الوهاب منجم‌باشى ) را به نام ميرزا محمود همچون فرزند خويش تربيت كرد و يكى از منجمان ، مهندسان و رياضىدانان مملكت گرديد و در مدرسه دار الفنون به تدريس علوم رياضى و طبيعى پرداخت .\r\nنجم الدوله شاگردان دانشمندى نيز تربيت نمود از جمله سرتيپ مهندس عبد الرزاق بغايرى كه نزد او رياضيات و نجوم آموخته است . « 1 »\r\n\r\nنجم الدوله و تقويم هجرى شمسى\r\nتقويمهاى قديمى نشان مىدهند كه تقويم « هجرى شمسى برجى » به ابتكار ميرزا عبد الغفار خان نجم الدوله در ايران ابداع و به‌طور غير رسمى متداول شد ، و قبل از آن تقويمى كه اساس آن خورشيد و مبدأ آن واقعه هجرت باشد رايج نبوده است .\r\n\r\n\r\n","description":"","footnote":"\r\n( 1 ) . تاريخ برگزيدگان ص 328 ، امير مسعود سپهرم ، چاپ اوّل ، نشر كتابفروشى بازار ، تهران ، 1341 ش .\r\n","page_name":" 261 ","page_number":261},
  {"content":"\r\n\r\nدورهء دوم مجلس شوراى ملى ، در ماده 3 ، قانون محاسبات عمومى ، مصوب 21 صفر 1329 ، مطابق 2 حوت 1289 ، تقويم هجرى شمسى برجى را به عنوان مقياس رسمى در محاسبات دولتى پذيرفت .\r\nمبدأ تقويم هجرى شمسى برجى ، اول بهار سال هجرت پيامبر اكرم صلّى اللّه عليه و آله از مكه به مدينه طيبه ، مطابق روز جمعه 19 مارس 622 ژوليوسى است ، براى تثبيت دايمى نوروز تقويم هجرى شمسى بر نقطه اعتدال بهارى از قاعده نوروز تحويلى تقويم سلطانى استفاده مىشود ، بنابراين نوع سال آن شمسى حقيقى و شامل 365 شبانه‌روز در سال عادى و 366 شبانه‌روز در سال كبيسه است ، سال كبيسه هر چهار و گاهى هر پنج سال يك‌بار و منحصرا در دوره‌هاى 33 و 29 ساله اتفاق مىافتد ، نام ماه‌هاى حقيقى ( بروج ) اين تقويم به ترتيب همنام با 12 صورت فلكى قديمى دايرةالبروج ، يعنى حمل ، ثور ، جوزا ، سرطان ، اسد ، سنبله ، ميزان ، عقرب ، قوس ، جدى ، دلو و حوت است ، تعداد شبانه‌روز هر برج برابر با مدت مكث مركز خورشيد در همان برج مىباشد كه از 29 تا 32 شبانه‌روز در تغيير است ، تقويم هجرى شمسى برجى ، به‌جز مبدأ و نام ماهها ، شباهت زيادى به تقويم سلطانى دارد ، در واقع عبد الغفار نجم الدوله ، پس از گذشت 804 سال شمسى ، اساس كار علمى خازنى در تقويم سلطانى را دوباره احيا نمود .\r\nدورهء پنجم مجلس شوراى ملى ايران ، براساس قانون تبديل بروج به ماه‌هاى فارسى از نوروز 1304 شمسى ، مصوب 11 فروردين 1304 شمسى ، تقويمى به نام « تقويم هجرى شمسى » را به عنوان تقويم رسمى كشور پذيرفت و جايگزين تقويم هجرى شمسى برجى نمود كه هم‌اكنون تقويم رسمى ايران است .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nتقوم هجرى شمسى از هر لحاظ به‌جز در نام و تعداد شبانه‌روزهاى ماهها ، همانند تقويم هجرى شمسى برجى است ، نام ماه‌هاى اصطلاحى تقويم شمسى هجرى ، همنام با ماه‌هاى تقويم سلطانى با حذف صفت سلطانى است كه به ترتيب عبارتند از : فروردين ، ارديبهشت ، خرداد ، تير ، امرداد ، شهريور ، مهر ، آبان ، آذر ، دى ، بهمن و اسفند ، شش برج اول سال 31 روز ، پنج ماه بعد 30 شبانه روز و ماه اسفند در سال‌هاى عادى 29 روز و در سالهاى كبيسه 30 شبانه‌روز است .\r\nتقويم هجرى شمسى بجز مبدأ و تعداد شبانه‌روزهاى ماهها ، شباهت زيادى به تقويم سلطانى دارد ، تثبيت نوروز تقويم سلطانى بر نقطه اعتدال بهارى و اتخاذ پايه‌هاى نجومى و طبيعى براى تقويم ايرانيان توسط خازنى و در عهد ملكشاه به عنوان يك اقدام علمى بىسابقه در تاريخ علم از اهميت خاصى برخوردار است ، اهميتى كه سرانجام باعث شد ، دورهء پنجم مجلس شوراى ملى ايران ، پس از گذشت 849 سال شمسى ، اصول علمى تقويم هجرى شمسى را براساس تقويم سلطانى استوار نمايد . و اين ميراث ارزشمند علمى را با اندك تصرّفى ، مجددا مورد احياء ، تجديد و تصويب قانونى قرار دهد ، تقويم هجرى شمسى ، از لحاظ نجومى و طبيعى ، بهترين و دقيقترين تقويم جهان است .\r\nاستاد سيد محمد محيط طباطبايى زواره‌اى ( 1281 - 1371 ش ) بزرگترين گاه‌شناس معاصر ، بيش از نيم‌قرن از عمر خويش را در راه پژوهش و تفحّص پيرامون مسأله اصلاح تقويم و پايه‌گذارى تقويمهاى سلطانى و جلالى در عهد ملكشاه ، سپرى نمود ، و سرانجام با نكته‌يابىهاى ظريف به حلّ اين معمّاى پيچيده تاريخى و نجومى نايل شد ، و به‌علاوه با استناد به مدارك علمى و معتبر\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nتاريخى و نجومى توانست مقام علمى خازنى را به او بازپس دهد . « 1 »\r\n\r\nشيخ اسد اللّه عارف يزدى ( م 1345 ق )\r\nآيت‌اللّه شيخ اسد اللّه عارف يزدى هراتى دانشمند برجسته دينى متبحّر در منطق ، حكمت و عرفان ، هيئت و نجوم ، رياضىدان ، در حوزه‌هاى مشهد و قم اين علوم را تدريس مىكرد و دانشمندان بزرگى چون شيخ مجتبى قزوينى خراسانى ، ميرزا مهدى الهى قمشه‌اى ( م 1392 ق ) ، شيخ محمد تقى اديب نيشابورى ( م 1396 ق ) شيخ سيف اللّه غريب دوستى گرمرودى ( م 1382 ق ) و علامه سيد محمد حسين طباطبايى تبريزى ، صاحب تفسير الميزان ، از شاگردان او در فلسفه و عرفان بشمار مىرفتند . « 2 »\r\n\r\nسيد ابو تراب خوانسارى ( 1271 - 1346 ق )\r\nعبد العلى ، ضياء الدّين فرزند سيد ابو القاسم جعفر ( م 1280 ) از شاگردان صاحب جواهر و شيخ انصارى ، فرزند آقا سيد محمد مهدى ( م 1246 ) در خوانسار متولد و در همان‌جا تا سال 1286 ق درس خواند و در سال 1291 به اصفهان رفت و به كسب دانش مشغول گرديد و در سال 1295 به عتبات و نجف اشرف رفت و به استفاده و افاده اشتغال ورزيد وى عالمى محقق ، مدقق ، فقيه ،\r\n\r\n\r\n","description":"","footnote":"\r\n( 1 ) . مجله تحقيقات اسلامى ، سال هشتم ، شماره 1 و 2 ، ص 199 و بعد ، نوشتهء محمد رضا صياد ، نشر بنياد دائرةالمعارف اسلامى ، 1372 ش .\r\n( 2 ) . مفاخر يزد ، ج 1 ، ص 470 .\r\n","page_name":" 264 ","page_number":264},
  {"content":"\r\n\r\nاصولى ، محدث ، رجاى ، معقولى ، منقولى ، عابد ، زاهد ، سخىّ ، متقى ، كريم النفس ، و علاوه بر علوم شرعيه و معارف دينيّه ، جامع فنون متنوعه و در حساب ، و جغرافيا و رياضيات و هندسه و نجوم متبحّر بود . وى از بزرگان دانشمندان و مدرسان نجف بشمار مىرفت و به مذاهب عامّه معرفت تام داشت .\r\nاساتيد و مشايخ اجازه او عبارتند از :\r\n1 . آقا سيد محمد على بن محمد صادق ( م 1286 ق ) مؤلف حاشيه مكاسب .\r\n2 . شيخ محمد باقر اصفهانى صاحب حاشيه معالم ( م 1301 ق ) .\r\n3 . سيد محمد باقر خوانسارى ( م 1313 ق ) صاحب روضات الجنات .\r\n4 . ميرزا محمد هاشم خوانسارى ( م 1318 ق ) صاحب مبانى الاصول .\r\n5 . آقا سيد حسين كوه‌كمرى ( م 1299 ق ) .\r\n6 . شيخ عبد العلى اصفهانى ( م حدود 1300 ق ) صاحب كرامات و مقامات معنوى .\r\n7 . شيخ محمد حسين كاظمينى ( م 1308 ق ) .\r\n8 . ملا لطف اللّه مازندرانى ( م 1311 ق ) .\r\n9 . ميرزا حبيب اللّه رشتى ( م 1312 ق ) .\r\n10 . آقا ميرزا ابراهيم خويى ( م 1325 ق ) مؤلف شرح نهج البلاغة .\r\n\r\nشاگردان خوانسارى\r\nمرحوم سيد ابو تراب خوانسارى حدود پنجاه سال در حوزه علميه نجف مشغول افاده و تدريس بود و شمار زيادى شاگرد تربيت نمود و اجازه داد از جمله :\r\n1 . آيت‌اللّه سيد محسن حكيم ( م 1390 ق ) صاحب كتاب مستمسك .\r\n2 . سيد محمد حجت كوه‌كمرى ( م 1389 ق ) از مراجع تقليد حوزه علميه\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nقم .\r\n3 . مرحوم آقا بزرگ تهرانى ( م 1389 ق ) صاحب « الذريعة » .\r\n4 . حاج ميرزا ابو الحسن شعرانى ( م 1393 ق ) كه در شرح حال ايشان نوشته‌اند در نجف در محضر درس محدّث فاضل ، تقى ، سيد ابى تراب خوانسارى ، شركت مىجست .\r\n5 . حاج شيخ ذبيح اللّه محلاتى ( م 1405 ق )\r\n6 . سيد محمد رضا قاضى تبريزى كه از حواريون او بوده است .\r\n7 . سيد محمد على قاضى طباطبايى ، تبريزى كه در خارج فقه و اصول ، درايه و رجال او شركت مىكرد و از شاگردان خاص او بشمار مىرفت و وصىّ او بعد از وفاتش بود .\r\n8 . سيد ابو القاسم رياضى برادرزاده او كه در شرح حال خود نوشته است درس خارج فقه را نزد عمويم آقا سيد ابو تراب خوانسارى خواندم ، و از او اجازه اجتهاد و روايت دريافت داشتم .\r\n9 . حاج سيد جمال الدّين گلپايگانى ( م 1377 ق ) يكى از مراجع تقليد .\r\n10 . سيد محمد حسن بن سيد محمد خوانسارى ، خواهرزادهء او و دهها مجتهد بزرگ و عالىمقام ، سيد ابو تراب حدود پنجاه اثر سنگين در فنون گوناگون از خود به يادگار گذاشت . « 1 »\r\n\r\n\r\n","description":"","footnote":"\r\n( 1 ) . ر ك ، دانشمندان خوانسار ، 279 و بعد ، نشر كنگره .\r\n","page_name":" 266 ","page_number":266},
  {"content":"\r\n\r\n\r\nميرزا احمد منجم‌باشى اصفهانى ( سده 14 ق )\r\nميرزا احمد مشهور به ملّاباشى فرزند ميرزا محمد حسن منجم اصفهانى ( م 1298 ق ) از فحول علماء تنجيم و صناديد اين فن بشمار مىرود ، ميرزا محمد حسن ( پدر ميرزا احمد ) فرزند ميرزا محمد على تفرشى ( م 1282 ) است كه فاضلى مشهور بوده و همشيره استاد الكل مير محمد صادق خاتون‌آبادى اصفهانى را داشت و ميرزا محمد حسن منجم مذكور از بطن مشاراليها است ، مير محمد صادق نيز در علم اخترشمارى و ستاره‌شناسى از اعاجيب وقت بود .\r\nميرزا احمد نوشته است مير محمد صادق در غالب علوم به ويژه فقه و اصول و نجوم استاد بود و قريب هشتاد ( 80 ) سال عمر نموده و حدودا هفتاد ( 70 ) سال استخراج از زيج الغ بيك گوركانى كرده و در احكام تسلط داشته و در سال 1244 ق وفات يافت .\r\nچنان‌كه ميرزا محمد حسن نيز در علم نجوم اقتدارى زايدالوصف داشت و در به دو اين دولت ( ناصر الدّين شاه قاجار ) مدتى به منصب منجم‌باشىگرى برقرار بود و پس از خود ابن بنده « احمد بن محمد حسن بن محمد على » را گذاشت و منصب و لقب منجم‌باشىگرى بعد از رحلت استاد در حق اين حقير مبذول افتاد . « 1 »\r\n\r\n\r\n","description":"","footnote":"\r\n( 1 ) . المآثر و الآثار ، ص 211 ، باب دهم . احمد بن ميرزا محمد حسن خان منجم ( اعتماد السلطنه ) .\r\n","page_name":" 267 ","page_number":267},
  {"content":"\r\n\r\n\r\nشيخ حبيب اللّه ذوالفنون ( 1282 - 1366 ق )\r\nعالم ، هيوى ، منجم ، در زىّ دانشمندان و روحانيون ( معمّم ) بود ، او راست :\r\n1 . استخراج تقويم سالها كه در « سالنامه پارس » از سال 1309 تا 1332 منتشر گرديد .\r\n2 . زيج نو .\r\n3 . تناسب مكعبات به هندسه مقدماتى شامل ده قضيه كه در سالنامه پارس 1317 چاپ شده و مورد تصويب دانشمندان اروپا واقع شده است . « 1 »\r\n4 . زيج فلكى « 2 »\r\nدرخور ذكر است ، مرحوم ذوالفنون يكى از اساتيد رياضى و نجوم حضرت علامه شعرانى بشمار مىرود .\r\n\r\nسردار كابلى ( 1293 - 1372 ق )\r\nحيدر قلى خان قزلباش به سردار كابلى شهرت داشت ، اين لقب را از پدرش به ارث برده بود و خود او هيچ‌گاه نه امير لشكر و نه سردار سپاه بود ، بلكه از فضلا و دانشمندان درجه اول اسلام و يكى از مفاخر علمى مذهب شيعه و كمتر كسى به جامعيت علمى او در بين همروزگارانش ديده شده است .\r\nبه گفته سميعى پدرش نور محمد خان از سرداران افغانستان در زمان امير\r\n\r\n\r\n","description":"","footnote":"\r\n( 1 ) . لغت‌نامه دهخدا ، ماده حبيب اللّه ذوالفنون ، الذريعة ، تهرانى ، آغا بزرگ ج 4 ، ص 401 ، دار اضواء بيروت ، بىتا .\r\n( 2 ) .\r\n","page_name":" 268 ","page_number":268},
  {"content":"\r\n\r\nشيرعلى خان و امير يعقوب خان بوده است كه در اثر كشمكش‌هاى داخلى و دخالت روس و انگليس به هند تبعيد مىشود و زن و فرزند او در اين سفر اجبارى همراهش بوده و از عمر فرزند بزرگتر او حيدر قلى خان 4 سال مىگذشته است . پس از آن مدت هفت سال يعنى تا سال 1304 ق همراه پدر در لاهور مقيم شده است ، تحصيلات سردار كابلى در لاهور آغاز شد و همراه تحصيلات زبان هندى را فراگرفته ، وى در اين مدت يك دوره رياضيات را طبق اصول و روش جديد به زبان انگليسى به‌خوبى فرار مىگيرد .\r\nدر سال 1304 همراه پدر از هند به عراق مىرود و به تحصيلات ادامه مىدهد و نزد سيد سلامت‌على ادبيات انگليسى و رياضيات را تكميل مىكند و پدرش دانشمند بزرگى به نام شيخ على اصغر تبريزى را براى تحصيل فرزندش به خانه دعوت مىكند و مدت شش سال ادبيات عرب ، فقه ، اصول و علم كلام را به سردار آموزش مىدهد ، بيشتر اقامت او در عراق در نجف و كاظمين سپرى شده و با محدث نورى كه از ملازمين مجتهد بزرگ حاج ميرزا حسن شيرازى - اعلى اللّه مقامه - بوده آشنا مىشود و نيز با مرحوم سيد حسن صدر صاحب كتاب « الشيعة و فنون الاسلام » آشنا بوده است وى به سردار دستور داده الفيّه ابن مالك و متن « تجريد الكلام » محقق طوسى را از بركند .\r\nسردار در سال 1310 ق همراه پدر به كشور ايران رهسپار شد و در شهر كرمانشاه رحل اقامت افكند ، او در كرمانشاه از شيخ عبد الرحمن از علماء مكه نزيل كرمانشاه به كسب دانش مىپردازد وى افزون بر احاطه در مذاهب اربعه مردى ، اديب و عالم به علوم غريبه بوده و به زبان فرانسه و طب آشنايى داشته است ، سردار نزد او علم اوفاق ، اعداد ، رمل و جفر را فرامىگيرد .\r\nسردار گفته است من در عمر خود اديبى را نديدم كه به اندازه اين شخص\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nبر ادبيات عرب احاطه داشته باشد . سردار پس از اقامت در كرمانشاه چندين بار به كشور عراق ، ايران و هندوستان و به شهرهاى نجف ، كربلا ، بغداد ، كاظمين ، تهران ، مشهد ، بمبئى رفته و از وجود دانشمندان اين بلاد كسب علم و فضل نموده است .\r\nسردار كابلى از زبانها ، فارسى ، عربى ، انگليسى ، عبرى ، اردو و هندى را مىدانست و به اندكى فرانسه و لاتين و سانسكريت هم آشنا بود ، و از ميان اين زبانها بر ادبيات عربى و انگليسى وقوفى عظيم داشت و استاد مسلّم ادبيات اين دو زبان بشمار مىرفت ، به علت تسلطى كه بر زبانهاى اردو ، انگليسى ، عربى و هندى داشت در ايام جوانيش مرحوم مخبر السلطنه هدايت و مرحوم ميرزا عبد الرزاق خان مهندس بغايرى او را به عنوان مترجم رسمى به وزارت خارجه ايران و سفارتخانه‌هاى انگليس ، امريكا و عراق معرفى كرده بود ولى او نپذيرفت ، با آنكه از دانشمندان ذوفنون و جامع بشمار مىرفت و عالم به اكثر علوم قديم و جديد حتى علوم غريبه بود تخصّص بسيار در علوم رياضى ، ادبيات ، فقه و كلام و حديث داشت ، از كتبى كه هميشه در كنار خود مىنهاد تاج العروس و « دائرةالمعارف بريتانيا » بود و كمتر روز و شبى بر او مىگذشت كه كتابى در رياضيات مطالعه نكند .\r\n\r\nمشايخ اجازه\r\nسردار كابلى چون اسناد و اتصال روايت را از شرايط اجتهاد مىدانست ازاين‌رو به اجازه اهميت فراوان مىداد و مشايخ اجازه‌اش از اين بزرگان بودند :\r\n1 . سيد حسن صدر ، 2 . ميرزا محمد على رشتى نجفى ، 3 . حاج سيد عباس لارى ، 4 . حاج شيخ عباس قمى ، 5 . حاج سيد يحيى خراسانى ، 6 . سيد محسن امين عاملى ، 7 . حاج آقا بزرگ تهرانى .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nتأليفات\r\nتأليفات سردار نه مجلد از آنها مربوط به علوم رياضى ، فلكى ، هندسى و علوم غريبه ، و بقيّه در حكمت ، ادب ، منطق ، تفسير ، كلام ، اخلاق ، عرفان ، شرح احاديث ، ترجمه انجيل ، شرح ادعيه و فقه مىباشد ، آثار بخش اول عبارتند از :\r\n1 . غاية التعديل فى معرفة الاوزان و المكاييل .\r\n2 . العلم الشاخص فى اسرار ظلّ الشاخص ، در اعمال فلكى .\r\n3 . تحفة الاجلة فى معرفة القبلة در هيئت ، هندسه و قبله‌شناسى .\r\n4 . كشف القناع فى معرفة الميل و الذراع .\r\n5 . ترجمه كتاب هندسه « ونتر » در مساحت ابتدايى از انگليسى .\r\n6 . شرح حديث امير المؤمنين در بيان قطر و محيط شمس و قمر و بيان اختلاف افقى خورشيد ، مطابق با اكتشافات عصر حاضر .\r\n7 . قبله‌شناسى .\r\n8 . مصباح القواعد در رياضيات جديد .\r\n9 . مناهج العرفان فى علم الاوفاق ، در علم اعداد .\r\n10 . رساله در استخراج اوزان مركب .\r\n11 . رساله در اسرار جفر جامع .\r\nكتاب غاية التعديل از بهترين كتب سردار است و بااين‌كه دانشمندان و فضلاء بسيارى دربارهء وزنها و كيلها كتاب نوشته‌اند به علت تبحّرى كه او در رياضيات داشته و در تمام موضوعات فورمولهاى رياضى و عمليات هندسه و حساب را به كار برده لذا كتاب او بر مؤلفات و مصنفات ديگران برترى چشمگيرى دارد .\r\nاز مزاياى بارز كتاب همراه بودن مطالب با جدول‌هاى حساب است ، و\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nهمه جا اگر موضوع مربوط به هندسه است ، اشكال مربوط به هندسه را نشان داده و اگر مربوط به عمليات رياضى و حساب بوده صورت عملها ارائه گرديده است .\r\nاستاد كابلى در كتاب كشف القناع نيز به تحقيق مسأله ميل و ذراع پرداخته و باز به همان روش يادشده عمل كرده و همه جا مسايل با براهين رياضى ثابت گرديده است . يكى ديگر از تصنيفات مهمّ مرحوم سردار كتاب قيّم تحفة الاجلة فى معرفة القبلة است ، بر اين كتاب ارجمند توسط حضرت استاد علامه شرحى جامع و كامل به نگارش آمد و اصول ، قواعد و فرمول‌هاى فلكى ، رياضى و هندسى به تفصيل شرح داده شد و يكى از آثار گرانسنگ و ماندگار اين فنّ خواهد بود ، خداوند پاداش نيكوكاران به معظم‌له عنايت فرمايد ، ان اللّه لا يضيع أجر من أحسن عملا .\r\nبه گفته سميعى از ديگر كتب سودمند مرحوم سردار كتابى است به نام :\r\nقبله‌شناسى : اين كتاب فارسى و از معروف‌ترين تأليفات و تصنيفات آن جنابست ، در اصل ترجمه‌ايست از كتاب ديگر ايشان به نام « تحفة الاجلة فى معرفة القبلة » ولى با افزودن مطالب مفيد ديگرى بر آن و مصنف خود در مقدمه به آن اشاره فرموده و چنين نوشته است : پس از فراغت از تأليف رسالهء تحفة الأجلة فى معرفة القبلة حسب‌الاشارهء يكى از احباء روحانى و اخلاء ايمانى بر آن شدم كه آن را به توفيق بارى جل اسمه به زبان پارسى آورم تا پارسىزبانان نيز از آن بهره‌مند شوند و مطالبى كه از آنها در رسالهء عربيه به جهت اختصار صرف‌نظر شده بود در اينجا براى مزيد فايده بيفزايم ، باشد كه مقبول نظر دانش‌پژوهان افتد .\r\nكسى را كه به او اشاره كرده و يكى از احباء روحانى و اخلاء ايمانى خوانده مرحوم ميرزا فضل اللّه خان آشتيانى بوده است اصل عربى تحفة الاجله\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nدر سال 1319 و ترجمهء فارسى آن به نام قبله‌شناسى در سال 1323 شمسى در طهران به‌چاپ رسيده است و ما براى آنكه استقصاء مصنف در باب اين مسأله شرعى و رياضى بر خوانندگان عزيز تا حدى معلوم گردد مناسب مىدانيم موضوعات بحث او را در اين كتاب فهرست‌وار نقل كنيم :\r\nكتاب مزبور مشتمل است بر يك مقدمه و بيست فصل و يك خاتمه و يك تذكره ، مقدمه در بيان ارتباط مسألهء قبله به جغرافيا و حساب مثلثات و هندسه است امّا موضوعات فصول آن چنين است : فصل اوّل : در بيان جيب و ظل . فصل دوم : در كيفيت استعلام جيب و مماس و قاطع زاويه و تمام آنها و غير آنها . فصل سوم : براهين كرويت زمين قديما و حديثا . فصل چهارم : در معرفت سمت قبله و سمت غير آنها از بلاد . فصل پنجم : در معرفت استخراج جهت قبله به وسيلهء عمل به دائرهء هنديه ، نصب مقياس در سطح زمين و عمل به اسطرلاب . فصل ششم : در اشكال عمل به دائرهء هنديه در بلادى كه ما بين الطولين آنها به قدر ربع دور نود درجه يا بيشتر است . فصل هفتم : در بلادى كه بر خط استوا واقعند و عديمة العرض هستند ، فصل هشتم : در تعيين قبلهء بلدى كه داراى عرض جنوبى است ، فصل نهم : صور مختلفهء عرض مكه نسبت به بلادى كه ما بين الطولين آنها نصف دور يعنى يك‌صد و هشتاد درجه باشد ، فصل دهم : مشكل بودن تعيين سمت قبله در عرض تسعين ، فصل يازدهم : معلوم كردن سمت قبله به واسطهء مثلثى قائم‌الزاويه كه در دائرهء هنديه مرسوم است به دو طريق : يكى به وسيلهء استعلام وتر مثلث قائم‌الزاويه از دو ضلع آن ، ديگرى به وسيلهء استعلام آن به حساب مثلثات ، فصل دوازدهم : تشخيص قبله به طريق عرض اوسط كه در كشتىرانى معمول است و از طريق سلك بسيط نزديك‌تر به تحقيق مىباشد .\r\nفصل سيزدهم : جهت قبله به طريق سلك مركاتور ، فصل چهاردهم : در استعلام\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nجهت قبله به واسطهء مثلثات كرويه و توضيح طرق آنكه ده طريق به نحو تفصيل با صورت عملهاى رياضى بيان شده است . فصل پانزدهم : عدم اجراء طريقه‌هاى دائرهء هنديه ، سلك بسيط ، سلك عرض اوسط و سلك مركاتور در تعيين قبلهء بلدى كه عرض آن با عرض مكه متساوى باشد و توضيح اينكه در وضع مزبور جهت قبله فقط نقطهء مشرق يا مغرب مىتواند باشد ، فصل شانزدهم : جداول تعيين قبلهء بلاد خصوصا بلاد ايران و بلاد عرب ، فصل هفدهم : در معرفت ارتفاع سمت قبله و وقت رسيدن آفتاب بر خط قبله در هر روز از روزهاى سال ، فصل هيجدهم : مبدأ طول از جزيرهء فرّو و خطاهاى بطلميوس و پيروان او و مبدأ طول از گرينويچ و صحت محراب حضرت رسول صلّى اللّه عليه و آله در مدينه . فصل نوزدهم : در معرفت حدبهء زمين ميان مكه و بلد مفروض و جدول نصف قطر الارض با مقياسهاى مختلف ، فصل بيستم : در وجوب شناسايى قبله بر هر مكلفى يا به اجتهاد يا به تقليد از كسى كه عالم به آن باشد ، خاتمه : تقريبى بودن امارات شرعيه . تذكره : اشتباهات حاج ميرزا عبد الغفار نجم الدوله در تعيين قبلهء بعضى بلاد .\r\nمسألهء قبله هميشه مورد توجه مسلمانان و موضوع بحث علماء اسلامى در جميع ازمنه بوده و چون مصنف به اين مطلب توجه خاص نشان داده و علاوه بر توضيح و تفصيل موضوع ضمن اين كتاب چند نظر رياضى ابداع فرموده لهذا به سبب اهميت موضوع در اينجا ما نخست مطلبى در باب قبله مىنويسيم و پس از آن نظريات رياضى خاص استاد بزرگوار را با توضيحات مختصر نقل مىكنيم :\r\n\r\nقبله و محراب\r\nمسلمانان معمولا با دو نظر به مسألهء قبله توجه مىكنند ؛ يكى مربوط به كسانى است كه تا حدى تسامح را در كار شناختن دقيق قبله روا مىدارند . اينان\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمىگويند عسر و حرج در شريعت سهلهء سمحه وجود ندارد و كسى مكلف نيست كه با فورمولهاى رياضى نقطهء قبلهء حقيقى را بيابد همين اندازه كه نمازگزار جهت قبله را شناخت و به آن‌سوى توجه كرد از او اسقاط تكليف مىشود .\r\nنظر ديگر متعلق به علما و آشنايان به علوم رياضى مىباشد ، اينان مىگويند : ما به حكم آيهء شريفه  فَوَلِّ وَجْهَكَ شَطْرَ الْمَسْجِدِ الْحَرامِ *  هنگام نماز در هركجا هستيم بايد روى به‌سوى مسجد الحرام و قبلهء دين خود كنيم ، ايمان به خدا در هر مسئله مقتضى جدوجهد مكلف است ، كسى كه از عهدهء استنباط برآيد بر او واجب است به‌قدر توانايى و علم خود در تحصيل حقيقت جدوجهد كند و بر غير او واجب است رجوع به او كند و اين جماعت حتى مىگويند محرابهاى مساجد مسلمانان اگرچه از امارات قبله است امّا اگر عالمى به غلط آن برخورد كند واجب است بر او كه آن را معتبر نشمرده به اجتهاد خود عمل نمايد و لا بد خوانندگان اين اوراق اطلاع دارند كه مكرر اتفاق افتاده عالمى به غلط بودن محراب مسجد معتقد شده و منحرف از آن نماز گزارده است چنان كه در اوايل سلطنت سلسلهء صفويه موضوع انحراف قبله برخى از مساجد مسأله روز شده و پيرامون آن بحثها در ميان آمده بود و چون ما قصد نداريم به سرعت از كنار اين موضوع بگذريم ، لهذا از باب آگاهى بيشتر خوانندگان مىگوييم :\r\nهنگامى كه شيخ اجل ، محقق ثانى ، على بن عبد العالى كركى در زمان شاه‌طهماسب اوّل به ايران آمد و قدرت و نفوذى فوق‌العاده يافت چون برحسب اجتهاد خود معتقد بود بسيارى از محرابها در ايران و عراق حتى مدينهء منوره منحرف از قبله است فرمان داد اغلب محرابهاى مساجد ايران را خراب و برطبق اجتهاد او بنا كنند ، او معتقد بود كه اهل خراسان و عراق در موقع نماز بايستى جدى را بين الكتفين قرار دهند به همين علت دستور داد محرابها مايل به جنوب\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nبنا شوند ولى عده‌اى از علماى بزرگ كه اطلاعات بيشترى داشتند با اين نظر او به مخالفت برخاستند و يكى از اين علماى بزرگ « غياث الدّين منصور دشتكى شيرازى » حكيم و متكلم مشهور آن عصر بود كه بارها در مجالس بحث و مناظره با محقق ثانى نظر او را در اين مسأله تخطئه مىكرد و در آخر كار آنان به مشاجره سخت كشيد . « 1 » شيخ بهايى هم بعدها به نوبهء خويش نظر محقق را رد كرد و رساله‌اى در اين باب به نام « تحفة أهل الايمان فى قبلة عراق العجم و خراسان » تأليف كرد « 2 » اما بااين‌حال نبايد پنداشت محقق در اين نظر تنها بوده و كسى ديگر از علماء قول او را نپذيرفته ، چنان كه علامهء مجلسى هم همين اعتقاد را داشته و در « بحار الانوار » بسيارى از محرابها را منحرف از قبله دانسته و حتى راجع به محراب مسجد حضرت رسول چنين نوشته است : غريب‌تر از همه آن است كه محراب مسجد رسول صلّى اللّه عليه و آله بر خط نصف‌النهارست بااينكه انتساب آن\r\n\r\n\r\n","description":"","footnote":"\r\n( 1 ) . در بسيارى از كتب رجال و تراجم حالات علماى شيعه به مناظرهء بين محقق كركى و امير غياث الدّين منصور اشاره شده است از جمله به « مجالس المؤمنين » مجلس پنجم و « روضات الجنات » ص 393 و « فارسنامهء ناصرى » گفتار اوّل ، ص 101 رجوع فرماييد .\r\n( 2 ) . از علماى بزرگى كه با نظر محقق كركى مخالف بوده‌اند يكى مقدس اردبيلى است كه در « زبدة البيان » صفحه 8 - 67 فرموده است : قرار دادن قبلهء خراسان را مانند قبلهء عراق مثلا كوفه بعيد است زيرا نسبت خراسان به كوفه از مكه شرقى است به‌خصوص كه مىگويند قبله كوفه يقينى است و به تواتر ثابت گرديده كه با همين قبله معصوم در آنجا نماز خوانده است و عجب اينكه در كوفه ماجدى را پشت « منكب » مىبينيم نه پشت كتف چنانچه محقق ثانى پنداشته و قبلهء خراسان و اكثر شهرهاى ايران را طورى قرار داده كه جدى پشت كتف واقع شود و هرچه را جز اين بوده دگرگون ساخته است درحالىكه ظاهر خلاف آن است و آنچه كرده است مخصوصا دربارهء خراسان جدا بعيد است و چنان كه باز مقدس در صفحه 64 چاپ دوم همين كتاب فرموده است : منكب مجموع شانه و بازوست نه تنها شانه چنان كه باز محقق ثانى پنداشته و آنچه به حسب لغت و شرع و دليل به دست مىآيد معنى منكب در مفهومى كه وى ادعا كرده آشكار نيست .\r\n","page_name":" 276 ","page_number":276},
  {"content":"\r\n\r\nمحراب به معصوم از همه محرابها ظاهرترست و آن مخالف است با قواعد زيرا انحراف قبلهء مدينه از يسار نصف النهار يعنى از نقطهء جنوب به مشرق سى و هفت درجه است و نيز مخالف است با آنچه مشهور است كه حضرت پيغمبر صلّى اللّه عليه و آله فرموده : محرابى على الميزاب يعنى محراب من بر ناودان است و كسى كه در مسجد الحرام در مقابل ناودان بايستد جدى پشت منكب چپ او واقع مىشود بلكه نزديك سر منكب ، و من ( مجلسى ) در آن متحير بودم تااينكه در ساختمان روضهء حضرت پيغمبر صلّى اللّه عليه و آله كه به دور قبر شريف آن حضرت است تأمل نمودم ديدم كه بسيار به سمت چپ منحرف است اگرچه به اين مقدار نبود و ظاهرست كه خانه‌ها بعد از مسجد بر وفق آن ساخته شده‌اند ، پس معلوم شد كه محراب مسجد نيز در زمان سلاطين جور منحرف شده است و مؤيد مطلب آن است كه محراب مسجد قبا و مسجد شجره و اكثر مساجد قديمه كه آنها را در مدينه و بين الحرمين ديده‌ام يا موافق با قواعد يا نزديك به آن بود يا اينكه حضرت پيغمبر صلّى اللّه عليه و آله و امامان صلوات اللّه عليهم اجمعين در آنها نماز خوانده‌اند . « 1 »\r\nتا اينجا كلام علامهء مجلسى بود و مرحوم سردار بااينكه خود بسيارى از محرابها را منحرف از قبله مىدانست و منحرف از آنها نماز مىگزارد عقيده داشت كه محراب مسجد پيغمبر صددرصد درست و مطابق با قواعد رياضى است و حتى آن را يكى از معجزات اسلام مىدانست و در رد سخن علامهء مجلسى چنين مرقوم فرمود : اينكه مجلسى فرموده محراب مسجد حضرت رسول مخالف با قواعد است ، مبنى است بر آنچه قدماء گمان كرده بودند كه طول مكهء مكرمه از جزائر خالدات عزى « 2 » و عرض آن كام است و طول\r\n\r\n\r\n","description":"","footnote":"\r\n( 1 ) . بحار الانوار ، چاپ كمپانى ، ج 22 ، آخر باب فضل كوفه .\r\n( 2 ) . يعنى طول مكّه 77 درجه و 10 دقيقه و عرض آن 21 درجه و 40 دقيقه فلكى و طول مدينه\r\n","page_name":" 277 ","page_number":277},
  {"content":"\r\n\r\nمدينهء منوره عه ك و عرض آنكه در طول اين دو بلد غلط واقع شده زيرا مكه مكرمه از گرينويچ كه مرصد لندن است سى و نه درجه و پنجاه دقيقه است و طول مدينه منوره هم سى و نه درجه و پنجاه دقيقه است تقريبا پس هر دو بر يك طول واقع شده‌اند و امّا طول اين دو بلد نسبت به جزائر هم يكى باشد تقريبا چه طول جزيرهء فرّو كه نزد قدماء مبدأ طول بوده هيجده درجه و هفت دقيقه و پنج ثانيه غربى گرينويچ است و عرض شمالى آن 27 درجه و چهل و پنج دقيقه و هشت ثانيه پس مكّهء مكرمه و مدينهء منوره نسبت به جزيرهء فرّو بر يك طول واقع شوند تقريبا و بالضروره قبله مدينه منوره بر خط نصف النهار بر نقطهء جنوب خواهد بود تقريبا و فرق ده دقيقه چندان محسوس نباشد پس محراب حضرت رسول در كمال صحت باشد بلكه آن از معجزات بزرگ آن حضرت است كه پس از گذشتن قرنهاى بسيار تا امروز باقىمانده و حوادث روزگار آسيبى بدان نرسانيده است .\r\nو نيز مرحوم سردار مرقوم فرموده است : انحراف قبله مدينه منوره برفرض طول و عرض آن به رأى قدماء نيز به سى و هفت درجه نمىرسد بلكه انحراف آن از نقطهء جنوب به مشرق بيست و هفت درجه تقريبا به موجب حساب مثلثات كرويه و بيست و هشت درجه و چهل و نه دقيقه تقريبا به قاعدهء سلك بسيط و دائرهء هنديه مىشود ، و پس از ارائه صورت عمل به قاعدهء سلك بسيط و دائرهء هنديه نوشته است به اين قاعده انحراف قبلهء مدينه منوره بيست و هشت درجه و چهل و هشت دقيقه و سى و نه ثانيه تقريبا مىشود و پس از ارائهء صورت عمل به طريق مثلثات كرويه گفته است انحراف 27 درجه و ده دقيقه و 51 / 9 ثانيه مىشود و به هر تقدير انحراف قبلهء مدينهء منوره به سى و هفت درجه\r\n\r\n\r\n","description":"","footnote":"\r\n75 درجه و 20 دقيقه فلكى و عرض آن 25 درجه فلكى است .\r\n","page_name":" 278 ","page_number":278},
  {"content":"\r\n\r\nنمىرسد .\r\nاستاد علامه سخن مرحوم مجلسى را كه فرموده تحريف محراب مدينه در زمان سلاطين جور به عمل آمده نيز نپذيرفته و مرقوم داشته است : همين‌كه صحت محراب آن مسجد مبارك با برهان ثابت شد ديگر مجالى براى گفتگو باقى نمىماند از اين‌ها گذشته سلاطين جور داعى سياسى بر تحريف آن مسجد مبارك ظاهرا نداشته‌اند بلكه برحسب ظاهر بر تقويت دين اسلام متظاهر بودند و اين سخنى بسيار درست است .\r\n\r\nآية اللّه قمى و سردار كابلى\r\nمرحوم آية اللّه حاج آقا حسين قمى يكى از علماى طراز اول شيعه در قرون اخيره و چندى هم تنها مرجع فتوا بود در سال 1282 هجرى قمرى در شهر قم به دنيا قدم نهاده و پس از تحصيل مقدمات در آنجا به طهران آمده چند سالى نزد حاج ميرزا حسن آشتيانى و حاج شيخ فضل اللّه نورى درس خوانده سپس به عتبات عاليات رفته و در حوزهء درس آخوند ملا كاظم خراسانى و آقا سيد كاظم يزدى و ميرزا محمد تقى شيرازى حضور يافته تااينكه به مقام منيع اجتهاد رسيده است . مرحوم بامداد به‌جاى ميرزا محمد تقى شيرازى ، يكى از استادان او را حاج ميرزا حسن شيرازى دانسته « 1 » و گويا سبب اشتباهش اين بوده كه آن دو عالم بزرگوار هر دو به ميرزاى شيرازى شهرت داشته‌اند و جهت امتياز به مرحوم حاج ميرزا حسن ، ميرزاى اوّل و ميرزاى بزرگ و به مرحوم ميرزا محمد تقى ، ميرزاى دوم مىگفته‌اند ، لا بد مرحوم بامداد در جايى خوانده كه آية اللّه قمى نزد ميرزاى شيرازى تلمذ كرده و پنداشته است مقصود حاج ميرزا حسن شيرازى ميرزاى\r\n\r\n\r\n","description":"","footnote":"\r\n( 1 ) . رجال ايران ، ج 6 ، ص 91 .\r\n","page_name":" 279 ","page_number":279},
  {"content":"\r\n\r\nبزرگ بوده است .\r\nمرحوم آية اللّه قمى پس از تحصيلات خويش نزد علماى مذكور از عراق رهسپار ايران شده ساكن شهر مقدس مشهد مىشود و به تدريس فقه و اصول و اقامهء نماز جماعت مىپردازد . وى يكى از علماى مشهور ايران بود و در سال 1354 قمرى مطابق 1314 شمسى كه در ايران رفع حجاب از زنان شد به منظور اينكه شاه را از اين اقدام منصرف سازد از مشهد با جماعتى از علما به طهران آمد و در حضرت عبد العظيم اقامت كرد ، به وسيلهء چند تن از وزراء و نمايندگان مجلس از شاه درخواست ملاقات كرد ولى شاه موافقت ننمود و به‌طورى كه همان زمان از اشخاص مطلع مىشنيدم از طرف دربار به وسيلهء صدر الاشراف مبلغ پنج هزار تومان جهت او فرستاده مىشود كه به زيارت عتبات عاليات برود ، آية اللّه پول را نمىپذيرد و رنجيده خاطر به زيارت عتبات عاليات مىرود .\r\nوى در عراق اقامت داشت تا سال 1321 شمسى كه با تجليل فراوان به ايران آمد ، در اين سفر به مناسبت رفع هرگونه مانعى در اكثر شهرهاى ايران با استقبال بسيار گرم علما و بازرگانان روبرو گرديد ، هنگامى كه به ملاير رسيد مرحوم آية اللّه بروجردى از بروجرد براى ديدارش به ملاير آمد و وقتى به اراك وارد شد از قم مرحوم آية اللّه حجت با شاگردان خود و گروه بسيارى از طبقات مختلفهء مردم تا قريهء جهرود چهارده فرسنگى قم به استقبالش شتافت و چنان كه آقايان ذبيح اللّه محلاتى و محمد رازى نوشته‌اند : آية اللّه حجت در قريهء جهرود وسائل نهار را فراهم آورد و در آن قريهء دور از شهر با نبودن وسائل پذيرايى ، حدود پانصد نفر را به افتخار ايشان و با حضور ايشان ضيافت نمود ، متجاوز از چندين هزار تومان صرف اين ميهمانى و تجليل شد خود هم در خدمت ايشان\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nحركت كرده به قم آمدند . « 1 »\r\nمرحوم آية اللّه قمى به هر شهرى كه وارد شد كم‌وبيش با همين‌گونه تجليلها و استقبالها مواجه گرديد تا به شهر مقدس مشهد رسيد و پس از چندى به طهران بازگشت و دوباره در حضرت عبد العظيم اقامت كرد ، اين‌بار از شاه و دولت انجام شش امر را درخواست كرد و پافشارى نمود ، رسل و رسائل بين او و دربار و دولت رفت و آمد داشتند ، به او وعده‌هايى داده شد و چون نتوانست در ايران توقف بيشتر كند رهسپار عتبات گرديد ، در بازگشت نيز مانند هنگام ورود به ايران به هر شهر كه مسيرش بود مىرسيد علما و بازرگانان از او استقبال مىكردند ، در كرمانشاه بازرگانان خانهء بزرگ و مجللى را جهت پذيرايى از او آماده ساختند و هر روز گروه‌گروه مردم به ديدنش مىرفتند ، در روز دوم ورودش به كرمانشاه مرحوم سردار كابلى درحالىكه من هم در خدمتش بودم به ديدار آية اللّه رفت ، عصر بود علاوه بر مردم عادى چند تن از علماى كرمانشاه هم به ديدنش آمده بودند ، ملاقات علما و مردم تا هنگام نماز مغرب به طول انجاميد ، آية اللّه به نماز ايستاد و در صف اوّل ، علما از جمله مرحوم سردار به او اقتدا كردند ، استاد هميشه در كرمانشاه از قبله‌اى كه مطمئن بود توسط اشخاص عالم و دقيق و آشنا به علم هيئت و اصول رياضى تعيين و مشخص نشده طبق بررسيهاى تحقيقى خود اندكى منحرف نماز مىخواند ، آن شب هم با وجود اقتداء به آية اللّه قمى اندكى منحرف ايستاد ، پس از اتمام نماز و استقرار آية اللّه در جاى خويش كسانى كه حضور داشتند دوروبرش نشستند و چنين اتفاق افتاد كه يكى از پيش‌نمازان كرمانشاه كنار او نشست و بعد از آن پيشنماز - كه اكنون وفات يافته و من نمىخواهم نامش را ببرم - مرحوم سردار قرار گرفت ، آنگاه\r\n\r\n\r\n","description":"","footnote":"\r\n( 1 ) . رجوع به كتابهاى اختران تابناك ، ص 208 و آثار الحجة ، ج 1 ، ص 124 فرماييد .\r\n","page_name":" 281 ","page_number":281},
  {"content":"\r\n\r\nعلما و ديگران نشستند ، پيشنماز مذكور آهسته موضوع منحرف ايستادن سردار را براى آية اللّه نقل كرد و آية اللّه از سردار اين معنى را استفسار نمود ، سردار به موجب قواعد علم هيئت و اصول رياضى موضوع دقيق نبودن قبله را در محرابهاى مساجد كرمانشاه بيان نمود و چون هم مطلب دقيق بود و هم آية اللّه اظهار علاقه فرمود و توضيح بيشترى خواست مرحوم سردار كاغذ و مداد و تخته سياه كوچك و گچى از صاحب‌خانه طلبيد و بعد از آوردن آنها خانهء كعبه و مسجد الحرام و حرم كعبه را ترسيم و طول و عرض جغرافيايى كرمانشاه را تعيين كرد و ضمن اين كارگاه بر روى تخته سياه با گچ حسابهايى مىنوشت و پس از اينكه نتيجهء صورت عمل را به كاغذ نقل مىكرد تخته سياه را با دستمالى پاك مىنمود ، در تمام مدتى كه استاد مشغول اين كار بود آية اللّه و اهل مجلس همه ساكت بودند و با علاقه و تعجب به او مىنگريستند ، سردار كه از كار خود فراغت يافت و خواست توضيح به آية اللّه بدهد ، آية اللّه از آن شخص پيشنماز خواست كه جايش را با جاى سردار عوض كند تا سردار براى اداى توضيح كنارش بنشيند ، وقتى اين كار انجام شد سردار شروع به توضيح مطلب نمود و آية اللّه با كمال دقت به سخنان او گوش مىداد ، در آخر آية اللّه از استاد سپاسگزارى كرد و فرمود : اگر كتابهاى « حبل المتين » شيخ بهائى و « مستند » نراقى در كرمانشاه موجود است بياوريد كه مىخواهم در موضوع قبله رجوع به آنها كنم ، استاد اظهار داشت هر دو كتاب نزد من هست و به حضورتان مىآورم ، ازآن‌پس استاد كسب اجازه كرد كه به منزلش مراجعت كند ، آية اللّه از جاى خود برخاست و هنگامى كه استاد خواست حركت نمايد با صميميت به او فرمود : خسته شديد !\r\nفردا وقت عصر درحالىكه من هر دو كتاب را حمل مىكردم در خدمت استاد به محضر آية اللّه رفتيم ، معظم‌له به سردار فرمود : مبحث قبله را از هر دو\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nكتاب پيدا كنيد و به من بدهيد ؛ استاد فصل اول از مقصد ششم كتاب « حبل المتين » را كه در باب قبله است به آية اللّه ارائه داد او پس از گرفتن كتاب با كمك ذره‌بين شروع به مطالعه كرد و چندين بار از استاد توضيحاتى خواست كه هر مرتبه با كمال فروتنى مطالبى به اطلاع او رسانيد ، آن روز نزديك به دو ساعت و نيم اين وضع ادامه يافت و هركس حتى علما و رجال شهر به ديدنش مىآمدند مختصر تعارفى مىكرد و مشغول گفتگو با استاد مىشد ، باز وقت نماز مغرب فرارسيد آية اللّه به نماز ايستاد و حاضرين به او اقتدا كردند امّا چنان روبه‌قبله ايستاد كه استاد تعيين كرده بود ، مراسم نماز كه تمام شد و استاد خواست خداحافظى كند آية اللّه فرمود كتابها را بگذاريد تا فردا بقيهء مطالب آنها را مورد بحث قرار دهيم ، بعدها شنيدم كه پس از خروج سردار از مجلس مذكور آية اللّه به علمايى كه در حضورشان بوده‌اند فرموده بوده : در فقه موضوعاتى هست كه خارج از دائرهء تخصص فقيه است و در آنها بايد به اهلش رجوع كرد مانند همين مبحث قبله كه بايد به اهل هيئت مراجعه نمود و مانند تقسيم ارث كه بايد از اهل حساب استفاده كرد ، برخى مسائل طب هم در فقه عنوان شده ولى در تمام اين موضوعات فقها از اطلاعات دانايان آن علوم بهره گرفته‌اند و آنچه در اين يكى دوروزه فهميده‌ام آن است كه اين شخص ( اشاره به استاد ) در هيئت و حساب بسيار مهارت دارد و مىتوان به نظرياتش استناد كرد .\r\nمن وقتى اين اظهار نظر آية اللّه را شنيدم آن را براى استاد نقل كردم و اضافه نمودم كه غزالى نيز در « احياء » عين همين مطلب را بيان داشته و نوشته است : گاه در كلام فقيهان خارج از اصل فقه سخن از طب ، حساب ، نجوم و علم كلام به ميان مىآيد همچنان‌كه گاه در نحو و شعر ، حكمت نيز وارد مىشود و\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nالبتّه غزالى از اين گفتار نتيجهء ديگرى مىگيرد . « 1 »\r\nروز سوم كه جهت ديدار آية اللّه رفتيم بااينكه تابستان بود و صحن حياط را تماما مفروش ساخته بودند تا در مكانى وسيع و هوايى آزاد آية اللّه و ملاقات‌كنندگانش بنشينند ميزبانش ما را به اطاقى در طبقهء دوم ساختمان راهنمايى كرد ، وقتى به اطاق مزبور وارد شديم فقط آية اللّه و مرحوم حاج شيخ حسن علامى يكى از علما بسيار فاضل كرمانشاه در آنجا بودند و معلوم شد آية اللّه خواسته است دور از انظار مردم با فراغت خاطر به مباحثه مشغول شود ، پس از لحظه‌اى باز با ذره‌بين شروع به خواندن بقيهء مطالب كتاب « حبل المتين » كرد و باز توضيحاتى از استاد خواست ، اين‌بار بعد از انقضاء مجلس آية اللّه از استاد تقاضا نمود چند روز ديگر به مباحثهء اين كتاب و كتاب « مستند » مشغول شوند ولى وقت مباحثه پس از نماز صبح باشد كه ديداركنندگانش كمتر است ، استاد اين تقاضا را پذيرفت و چند روز هم بامدادان به اقامتگاه معظم‌له مىرفت و با اقتدا به ايشان نماز صبح را مىگزارد و پس از آن مشغول مباحثه و مذاكره مىگرديدند .\r\nآية اللّه مىگفت جماعت بسيارى از علما به رياضيات و علم هيئت آشنا بوده‌اند و چون شيخ بهائى و نراقى به سبب آگاهى از اين مسائل ، مبحث قبله را از بسيارى از فقها بهتر و جامع‌تر تحرير كرده‌اند من كتب اين دو عالم را براى بحث و مذاكره انتخاب كردم . من كه خود اكثر اوقات در آن چند روز حاضر و ناظر مباحثهء آن دو مرد بزرگوار بودم به رأى العين مىديدم كه از يك‌سو آية اللّه قمى با همه عظمت و مقامى كه داشت با وجود مرجعيت تامه در سن شيخوخت و در پايان عمر به عنوان سؤال و به صورت استفهام و استعلام دربارهء مطالب رياضى و علم هيئت آن دو كتاب توضيحاتى از مرحوم سردار مىخواست و از سويى\r\n\r\n\r\n","description":"","footnote":"\r\n( 1 ) . به كتاب احياء علوم الدّين ، ج 1 ، ص 19 رجوع فرماييد .\r\n","page_name":" 284 ","page_number":284},
  {"content":"\r\n\r\nديگر سردار ، مانند تلميذى كه آنچه از استادش فراگرفته به دو تحويل دهد ، با كمال ادب و نهايت فروتنى درحالىكه دوزانو نشسته و دستهايش را از آستين‌هاى عبا درآورده و بر روى زانو نهاده به پرسشهاى او پاسخ مىدهد و علم اللّه كه نه چنان مجتهد عظيم الشأنى آن استفهامات و استعلامات را دون مقام علمى خود مىدانست و نه چنان دانشمند علامه‌اى ازين امر بر خود مىباليد ، اى كاش از چنين بزرگانى درس ادب و اخلاق مىآموختيم ، سقى اللّه ثراهما .\r\nآية اللّه قمى پس از چند روز با همان تجليل و تشريفى كه وارد شده بود از كرمانشاه خارج گرديد و به كربلا و نجف رفت ، ابتدا در كربلا اقامت گزيد ولى پس از وفات آية اللّه آقا سيد ابو الحسن اصفهانى رضوان اللّه عليه زعامت شيعه و مرجعيت تامه را يافت و به نجف رفت امّا بعد از تقريبا سه ماه مريض سخت شد و او را جهت معالجه به كاظمين آوردند ، معالجات مفيد واقع نشد و در شانزدهم ماه ربيع الاول سال 1366 قمرى مطابق 1325 شمسى در 84 سالگى درگذشت ، جنازه‌اش را به نجف حمل و در مقبرهء مرحوم شريعت اصفهانى دفن كردند .\r\n\r\nعلّامهء امينى و سردار كابلى\r\nيكى ديگر از علماى مشهور كه او هم ديدارى قابل ذكر با استاد داشت مرحوم علّامهء امينى صاحب كتاب « الغدير » بود امّا اين ديدار در زمانى اتفاق افتاد كه وى هنوز الغدير را تأليف نكرده و به شهرت بعدى نرسيده بود .\r\nمرحوم شيخ عبد الحسين امينى چند سال پيش از جنگ جهانگير دوم به قصد زيارت مشهد مقدس و سفر به آذربايجان از عراق به ايران آمد و چندى در كرمانشاه توقف كرد ، اقامتگاهش منزل يكى از تجار تبريزى ساكن كرمانشاه بود ، دوسه روز پس از ورودش تاجر مذكور نزد استاد آمد و گفت : يكى از علماى\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nآذربايجان به كرمانشاه تشريف آورده ، مهمان من است درخواست مىكنم از ايشان ديدن بفرماييد ! استاد وقتى را تعيين فرمود و در وقت مقرر درحالىكه من مانند هميشه در خدمتشان بودم از مرحوم امينى ديدن كرد ، در آن مجلس وى علاقهء خود را به تأليف كتابى مفصل در باب آنچه متعلق و مرتبط به واقعهء « غدير خم » مىباشد اظهار نمود و به همين مناسبت رشتهء سخن به ذكر كتاب « عبقات » سيد حامد حسين كشيده شد ، مرحوم امينى گفت : از نظر اهميت و موقعيت كتاب عبقات و فوائد بسيارى كه در حديث ، تاريخ رجال و درايه دارد من آرزو دارم كه از نو آن را تحرير و فهرستهاى مفصل و جامعى جهت آن تهيه كنم .\r\nوى در همان مجلس يك جلد از كتاب « شهداء الفضيله » تأليف خود را كه تازه چاپ شده بود به استاد اهداء كرد و استاد پس از مرورى اجمالى آن را به دست من داد و فرمود : مىدانم عجله دارى كه زودتر آن را ببينى و بخوانى ! وقتى مرحوم امينى اين سخن را شنيد و از اطاق مجاور جلد ديگرى آورد و به من اهداء كرد .\r\nبعد از ظهر فرداى همان روز او به منزل سردار تشريف آورد و از تأليفاتش پرسش نمود ، هنگامى كه استاد نام « ديوان ابو طالب » را برد و امينى دانست كه او تتبع كرده اشعار منسوب به ابو طالب را از كتب مختلفه بيرون كشيده و در يك جا گردآورده و توضيحاتى هم راجع به برخى از آنها داده است ، درخواست كرد آن را ببيند ، وقتى كه كتاب را ديد كاغذ و قلم خواست و يادداشتهايى از آن برداشت ، چند روز ديگر همان وقت به خانهء سردار مىآمد و از آن كتاب و برخى تأليفات ديگرى مطالبى در دفتر خود نقل مىكرد . ضمنا بايد دانست كه تاكنون چندبار از جانب علما شيعه اشعار منسوب به « ابو طالب » گردآورى شده و بعضى هم به چاپ رسيده است .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nامينى در سال 1320 هجرى قمرى در شهر تبريز به دنيا آمد ، پدرش ميرزا احمد و جدش نجفعلى ملقب به امين الشرع اهل علم بوده‌اند و چنان كه محمد خليل الزين عاملى در مقدمهء « شهداء الفضيلة » نوشته است : وى بعد از تحصيل مبادى اوليه نزد سه تن از علماء تبريز كه معروف‌ترين آنان سيد مرتضى خسروشاهى بوده تلمذ كرد ، پس از آن رهسپار عراق شد و در نجف به درس گروهى از استادان از جمله سيد ابو تراب خوانسارى و سيد محمد فيروزآبادى حضور يافت .\r\nاز كارهاى مهم و مفيد او تأسيس كتابخانهء بزرگى در نجف بوده به نام « مكتبة الامام أمير المؤمنين العامة » كه مىگويند نزديك به چهل هزار كتاب چاپى و خطى نفيس هم‌اكنون در آن گردآمده است ، تمام اوقات اين عالم شهير صرف علم و امور مربوط به آن مىشده تا اينكه در روز جمعه 12 تير ماه 1349 شمسى به رحمت خداوند پيوسته است .\r\n\r\nآية اللّه حجت و سردار كابلى\r\nعالم دينى مشهور ديگرى كه با استاد دوستى صميمانه و روابط ديرين داشت آية اللّه فقيد سيد محمد حجت بود كه از اعلام علماء بشمار مىرفت و از مراجع تقليد بود .\r\nوى از سادات كوه‌كمر از مضافات تبريز و از خاندانى روحانى و اهل علم بوده ، به گفتهء مرحوم محلاتى : پدرش سيد على از بزرگان علماء تبريز بشمار مىرفته و از شاگردان حاج ميرزا حبيب اللّه رشتى و فاضل ايروانى و فاضل شربيانى بوده است . « 1 »\r\n\r\n\r\n","description":"","footnote":"\r\n( 1 ) . اختران تابناك ، ص 476 .\r\n","page_name":" 287 ","page_number":287},
  {"content":"\r\n\r\nتاريخ تولد سيد محمد 29 شهر شعبان المعظم سال 1310 در تبريز بوده و چنان كه مدرس خيابانى نوشته است : پس از تحصيل مقدمات نزد علما و فضلاء تبريز فقه و اصول و رياضيات و معقول و طب قديم و جديد و مقدارى از علوم جديدهء متنوعه فراگرفته و اغلب تحصيلات او در فقه و اصول نزد والدش بوده است ، ازآن‌پس به نجف اشرف مهاجرت مىكند و در حوزهء درس سيد محمد كاظم يزدى و سيد ابو تراب خوانسارى و شريعت اصفهانى و شيخ على قوچانى و شيخ على گنابادى و ميرزا محمد حسين نايينى و سيد محمد فيروزآبادى و آقا ضياء الدّين عراقى حضور مىيابد تا به مقامى عالى مىرسد و محسود اقران مىگردد ، بعد از چند سال اقامت در نجف مريض مىشود و با اصرار پدر به تبريز مراجعت مىكند امّا بار ديگر به نجف بازمىگردد و ضمن ادامهء تحصيل به تدريس و تصنيف مىپردازد ، در مسجد شيخ مرتضى انصارى و مقبرهء ميرزاى شيرازى باكمال استقلال به تدريس مشغول مىشود ولى باز مريض و اين‌بار به ورم كبد و يرقان دچار مىگردد و به حكم ضرورت لاعلاج بازهم به ايران مراجعت مىكند ، تاريخ بازگشت دوم او به ايران سال 1349 قمرى بوده امّا اين‌بار در شهر قم اقامت مىنمايد و به تدريس فقه و اصول مشغول مىشود ، حاج شيخ عبد الكريم حائرى رضوان اللّه عليه از او تجليل و در اواخر عمر او را به نماز خواندن در جاى خود و به وصايت و نيابت تعيين مىكند ، بعد از رحلت آية اللّه حائرى در اقامهء حوزهء علميهء قم اهتمام تمام مبذول مىدارد و راجع به وظايف محصلين و طلاب علوم دينيه متحمل زحمات بسيارى مىگردد .\r\nسپس مدرس خيابانى به معرفى مشايخ اجازات روايتى و اجتهادى مرحوم حجت مىپردازد و تأليف هشت كتاب و رساله را در فقه و اصول و حديث و رجال به او نسبت مىدهد ، از كتابهاى « جامع الاحاديث\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nو الاصول » و « مستدرك المستدرك » فى استدراك ما فات عن صاحب المستدرك او تمجيد فراوان مىكند و دربارهء اوّلى مىگويد از سودمندترين كتب اثنىعشريه است و تا زمان حاضر مانند آن تأليف نشده و دربارهء دومى مىنويسد در رشتهء خود بىنظير و از اهم و انفع كتب اسلاميه است . « 1 »\r\nتاريخ وفات مرحوم حجت روز دوشنبهء سوم ماه جمادى الاولى سال 1372 بوده و از آثار خيريه‌اش مسجد و مدرسه و كتابخانه‌اى است در شهر قم كه قبرش هم در كنار مسجدش مىباشد .\r\nدر شرح حال او اين موضوع جلب توجه مىكند كه علاوه بر تحصيل علوم دينى به فراگيرى علوم جديده و رياضيات هم شائق بوده و چنان كه در سخنان مدرس خيابانى صاحب « ريحانة الادب » ملاحظه فرموديد در تبريز ضمن اشتغال به تحصيل مقدمات و فقه و اصول ، رياضيات و علوم جديده هم مىآموخته است ، چون وجود همين علاقه و شوق به فراگيرى علوم رياضى موجب ارتباط او با سردار كابلى بوده است لهذا دربارهء ارتباط مزبور چند سطرى از نظر مطالعه‌كنندگان عزيز مىگذرانيم :\r\nسردار كابلى كه زياد به عتبات عاليات و مشهد رضوى سفر مىكرده پيداست كه طبعا با طبقهء علما و فضلاء آن مكانهاى مقدس خلطه و آميزش داشته و آنان يا از دور شنيده يا از نزديك مىديدند كه وى مردى جامع و ذوفنونست و افزون بر علوم اسلامى بر علوم اوائل و رياضيات و هيئت و نجوم هم احاطه دارد\r\n\r\n\r\n","description":"","footnote":"\r\n( 1 ) . به كتاب ريحانة الادب ، ج 1 رجوع فرماييد . موضوعى كه در اينجا بايد تذكر داده شود اين است كه مرحوم حائرى همان گونه كه سيد محمد حجت را به وصايت و نيابت تعيين فرمود سيد صدر الدّين صدر را نيز به همين مقام منصوب ساخت و انجام امور مربوط به حوزهء علميهء قم را به هر دو سپرد و پس از فوت آية اللّه حائرى اين دو تن با مشاركت و معاضدت هم كارها را انجام مىدادند .\r\n","page_name":" 289 ","page_number":289},
  {"content":"\r\n\r\nازاين‌رو كسانى كه ذوق اين‌گونه علوم و فنون را داشته‌اند وجود او را در آن اماكن مقدسه مغتنم شمرده نزدش به فراگيرى انواع رياضيات مشغول مىشده‌اند .\r\nيكى از اين قبيل اشخاص مرحوم سيد محمد حجت بوده كه در نجف با جمعى ديگر از طالبان علم ، درخواست تدريس كتابهاى « سى فصل » خواجه نصير الدّين طوسى در اسطرلاب و شرح نظام الدّين نيشابورى بر « تذكرهء » طوسى در علم هيئت را از او كرده‌اند و استفادهء مرحوم حجت در رياضيات از او در تمام مسافرتهاى سردار به عتبات و همچنين موقعى كه آية اللّه حجت به قم آمد و سردار به آن شهر مىرفت ادامه داشت .\r\nبااينكه در حضور سردار چندين بار صحبت از آية اللّه حجت به‌ميان آمد هيچ‌گاه وى از موضوع اين تعليم و تعلم مطلبى اظهار نكرد و من خود در قم آن را از آية اللّه شنيدم كه ضمن تعريف و تمجيد فراوان از علم و فضائل نفسانى سردار فرمود : نسبت به من سمت استادى دارد و نزدش رياضيات آموخته‌ام ، باز به‌طورى كه مىفرمود چون سردار از علوم جديده و نظريات علمى علماء هيئت اروپا برخوردار بود هنگام تدريس شرح تذكره هرجا كه علماء اروپا اكتشافات و نظريات جديدى داشتند آنها را بيان مىكرد و من ( حجت ) اين مطالب را در حواشى كتاب شرح تذكرهء خود از قول او ( سردار ) نقل كرده‌ام كه هم‌اكنون آن را دارم .\r\nآية اللّه حجت حتى در هنگام مرجعيت خود از اظهار اين مطلب دريغ نداشت كه نزد سردار كابلى در رياضيات تلمذ كرده است ، آن را بارها بر زبان مىآورد و شاگردانش را ترغيب به فراگيرى اين علوم مىنمود ، آقاى محمد رازى از خواص شاگردان مرحوم حجت در كتاب « آثار الحجّهء » خود كه جلد اوّل آن به\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nشرح حال استادش اختصاص دارد به ترجمهء حال سردار پرداخته است : مرحوم آية اللّه العظمى حجت بااينكه اساتيد بزرگ چندى مانند مرحوم علّامهء يزدى ( سيد محمد كاظم ) و شريعت اصفهانى و ميرزا نايينى و آقاى آقا شيخ على قوچانى و غيرهم داشته‌اند ليكن احوال هيچ‌كدام را توضيح نداديم امّا استاد رياضى و هندسى معظم‌له يعنى حجة الاسلام و المسلمين علامهء عصر و ذوفنون دهر مرحوم سردار حيدر قلى خان كابلى را در اين كتاب ترجمه مىكنيم به چند لحاظ يكى آنكه اين نابغهء فنون مستظرفه و علوم متنوعه كه در زاويهء غرب ايران ، شهرستان كرمانشاه آرميده بود تا سال آخر عمرش آن‌طور كه بايد شناختهء جهان علم و فضيلت نشد و جز معدودى از خواص اهل علم نمىدانستند كه شيخ بهاء الدّين ثانى و « من ليس له ثانى » در گوشهء شهر ساكت و آرام كرمانشاه قرار دارد و آنها هم كه مىدانستند آن‌طور كه بايد از علم و تقوا و عظمت فضل او تقدير نمىكردند تا وقتى كه از دست رفت و مانند هميشه ناله و افسوس و آه حسرت براى فقدانش مىكنند ، مرحوم سردار كابلى اعجوبهء زمان و اغلوطهء روزگار بود كه از عالم علم و روحانيت گرفته شد ، سردار كابلى گذشته از مقام استادى كه به مرحوم آية اللّه حجت داشت روابط معنوى بسيار با ايشان داشت و بىاندازه علاقه و ارادت و سرسپردهء ايشان بود . « 1 »\r\nمؤلف « آثار الحجه » كه به عنوان استاد رياضى مرحوم آية اللّه حجت ، شرح حالى از مرحوم سردار كابلى ذكر نموده مىنويسد : به‌طورى كه از بعض ثقات طهران شنيدم سردار كابلى با آية اللّه حجت عهد و پيمان بسته بود كه پس از ايشان اگر اجلش از اجل ايشان تأخير افتاد ديگر در دنيا زيست نكند و اول لاحق به ايشان باشد همين‌طور هم شد روز دوشنبهء سوم جمادى الاولى ( سال\r\n\r\n\r\n","description":"","footnote":"\r\n( 1 ) . آثار الحجة ، ج 1 ، ص 8 - 197 .\r\n","page_name":" 291 ","page_number":291},
  {"content":"\r\n\r\n1372 قمرى ) نزديك زوال كه آية اللّه حجت درگذشت و از اين عالم فانى مسافرت به عالم جاويد نمود مرحوم سردار هم در كرمانشاه روز سه‌شنبهء چهارم ماه مزبور به مجرد خبر شدن از فوت هم‌عهد شفيق و رفيق صديق خود از دنيا رفت . « 1 »\r\n\r\nسردار كابلى و مشير الوزراء ( 1250 - 1338 ق )\r\nمشير الوزراء ، ميرزا محمود خان يكى از رياضىدانان و منجمان معروف زمان ناصر الدّين شاه است ، او همان كسى است كه جزء چهل نفر محصّل در سفارت امير نظام گروسى به فرانسه رفت و در سوربن پاريس به تحصيل رياضيات پرداخت و در رصدخانه آن شهر زير نظر پروفسور « لوريه » دانشمند معروف نجوم و كاشف سيّاره « نپتون » به ادامه تحصيل پرداخت و پس از مدتى او هم بين مريخ و مشترى سيّاره جديدى كشف كرد كه علماى نجوم در اروپا به نام او « سيّاره محمودى » ناميدند ، و به لاتين « دانائه » گفتند .\r\nبه گفته سميعى سردار مىفرمود از توضيحاتى كه ميرزا محمود خان درباره سيّاره كشف‌شده‌اش مىداد معلوم مىشد كه نبايد چنين پنداشت دوربينى قوى در دست داشته و توانسته ستاره‌اى نامرئى را ببيند ، بلكه با فرمول‌هاى رياضى و حسابهاى دقيق حركات سيارگان ، اول پىبرده بود در فلان نقطه بايد سيّاره‌اى باشد ، بعد به وسيلهء دوربين آن را يافته بوده است .\r\nسردار كابلى نخستين‌بار او را در خانهء نجم الملك ميرزا عبد الغفار منجّم‌باشى در تهران ديده و ازآن‌پس مكرّر او را ملاقات كرده بود ، اطلاعات رياضى و اخلاقش را مىستود ، حتى او را در هيئت و نجوم مطلع‌تر از نجم الملك\r\n\r\n\r\n","description":"","footnote":"\r\n( 1 ) . زندگانى سردار كابلى ، كيوان سميعى ، كتابفروشى زوار 1363 ش .\r\n","page_name":" 292 ","page_number":292},
  {"content":"\r\n\r\nمىدانست .\r\nمرحوم سردار نقل مىفرمود كه مشير الوزراء از اروپا با خود دوربين‌ها و آلات و اسباب خوب مربوط به ستاره‌شناسى به ايران آورده بود كه به آنها دلبستگى فراوان داشت و من هرگاه به منزلش مىرفتم و سؤالى در نجوم و هيئت از او مىكردم براى توضيح و تشريح مسايل از دوربين‌ها و آلات و ادوات مربوط به ستاره‌شناسى و رصد كواكب كمك مىگرفت و به بهترين طريق پاسخهايى مىداد كه چنان احاطه‌اى را در مسايل نجومى از هيچ‌كس ديگر مشاهده نكرده بودم ، بارها استاد در موقع گفتگو از او مىگفت خوب درس خوانده بود ، خيلى خوب تحصيل كرده بود .\r\nمحمد بامداد دربارهء او نوشته است پس از تكميل تحصيلات در پاريس و بازگشت او در سال 1282 ق به‌جاى اينكه دولت رصدخانه‌اى بسازد و آن را متصدى آن نموده و از معلوماتش استفاده شود او را به تلگراف‌خانه معرفى و مدّتهاى مديد در آنجا مشغول و رياست مركزى تلگراف‌خانه را داشت .\r\nاسماعيل رايين نيز نوشته است ميرزا محمود دوازده ( 12 ) ساله بود كه پدرش در قم وفات يافت ، چون او از به دو طفوليت علاقه زيادى به تحصيل علوم داشت و چندين سال در قم نزد علماء آن عصر به تحصيل مقدمات و علوم رياضى پرداخته بود در سن 17 سالگى با مادرش به مشهد رفت و دو سال به تحصيل علوم تحرير اقليدس و علم هيئت پرداخت و در سال 1271 ق / 1855 م كه بيست‌ساله بود به تهران آمد و معلم دار الفنون شد ، مدتى تحت تعليمات مسيو « بهلر » فرانسوى كه معلم رياضيات و مهندس عالىمقامى بود تحصيلات خود را تكميل كرد ، چون جوان باهوشى بود مراتب علمى او به گوش ناصر الدّين شاه رسيد و به امر شاه مقرر شد همراه چهل محصّل ديگر كه در\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nسفارت امير نظام گروسى به فرانسه مىرفتند براى ادامه تحصيلات به پاريس برود ، وى پس از بازگشت و تصدى تلگراف‌خانه به امر ناصر الدّين شاه اغلب شبها در شمس العماره حضور شاه مىرفت و با دوربين‌هاى فلكى كه از اروپا وارد كرده بود كواكب را به شاه نشان داده و حركات و گردش آنها را توضيح مىداد .\r\nوى اصرار داشت كه با تقويت دربار به ايجاد رصدخانه بپردازد ولى اصرار وى به جايى نرسيد و به قرارى كه معتصم السلطنه فرخ حكايت مىكند ناصر الدّين شاه مىگويد « نبايد پول را روى هوا خرج كرد » بنابراين به‌جاى تأسيس رصدخانه تنها استفاده‌اى كه از وجود او به عمل آمد اين بود كه اجمالا ذهن شاه را به طرز گردش و حركات و فواصل سيارات سماوى آشنا مىكرد . « 1 »\r\nدرخور انديشه است كه فكر شاه قاجار در اين مرزوبوم مقدس كه زمانى مهد و كانون اخترشناسى بوده چنان ريشه كرده كه تا امروز كه حدود 150 سال از گفتهء او مىگذرد متأسفانه ما رصدخانه‌اى درخور شأن نظام اسلامى ايران نداريم ، درحالىكه جهان دانش فضا ، فراسوى كهكشانهاى دوردست را مىكاود .\r\n\r\nتأليفات مشير الوزراء\r\nتأليفاتى كه به زبان فارسى از او به‌جاى مانده سه اثر است :\r\n1 . يكى در علم جغرافياست كه آن را به خواهش مرحوم على قلى خان هدايت ( مخبر الدوله ، وزير تلگراف ) تأليف كرده است .\r\n2 . كتابى است در هيئت و نجوم كه هنگام اقامت در طرابزون و مأموريت دولتى تأليف نموده است .\r\n\r\n\r\n","description":"","footnote":"\r\n( 1 ) . زندگانى سردار كابلى ، ص 181 و بعد .\r\n","page_name":" 294 ","page_number":294},
  {"content":"\r\n\r\n3 . تقويمى است در خصوص تعيين فصول و بروج سيارات هفتگانه كه اهميت فراوان دارد . « 1 »\r\n\r\nسردار كابلى و نجم الدوله\r\nدانشمند مشهور ديگرى كه سردار كابلى با او روابط دوستانه و مفاوضه علمى داشته مرحوم ميرزا عبد الغفار خان نجم الدوله ( منجم‌باشى ) است . وى سالها تقويم رسمى كشور ايران را استخراج مىكرد ، و مردم ايران در اختيار ساعات و اوقات و شايد و نشايد كارها به آن مراجعه مىكردند ، او چند كتاب خوب از جمله كشكول شيخ بهايى و « مرصاد العباد » نجم الدّين رازى را چاپ و منتشر ساخت . براى تصحيح كشكول برادر بزرگتر او ميرزا عبد الوهاب منجم‌باشى زحمت زياد متحمل شد و در چند مورد هم حاشيه نوشت .\r\nبه نوشته مرحوم مهدى بامداد نجم الدوله ( پسر آخوند ملا على محمد اصفهانى ) منجم و رياضىدان مشهور از تحصيل‌كرده‌هاى دورهء اول دار الفنون بوده كه بعد معلم رياضيات عاليهء آن مدرسه گرديد ، حاج ميرزا عبد الغفار در ذىحجه 1290 ق پس از فوت ميرزا رضا نجم الملك ( 1289 ق ) منجم‌باشى عباس ميرزا به سمت منجم‌باشىگرى و لقب نجم الملكى و چندى بعد به نجم الدوله ملقب گرديد ، يكى از كارهاى نجم الدوله در زمان ناصر الدّين شاه اين بود كه موقع تحويل سال ( ورود خورشيد به برج حمل - اول فروردين ) در سلام خاص كه در تالار موزه در حضور شاه و رجال منعقد مىگشت ، رسيدن ساعت و دقيقه تحويل را اعلام مىكرد . « 2 »\r\n\r\n\r\n","description":"","footnote":"\r\n( 1 ) . همان ، ص 185 .\r\n( 2 ) . همان ، ص 188 و بعد .\r\n","page_name":" 295 ","page_number":295},
  {"content":"\r\n\r\n\r\nسردار كابلى و مهندس بغايرى\r\nميرزا عبد الرزاق خان بغايرى ، مهندس ، دانشمند اصيل يك ايرانى شرافتمند ، نجيب ، شريف ، ديندار ، راستگو ، راست‌كردار و به تمام معنى محترم است .\r\nسميعى مىنويسد : من افتخار آشنايى او را داشتم و ضمن ديدارها مكرر از بزرگوارى و جامعيت علمى و اطلاعات رياضى سردار كابلى سخن به‌ميان مىآورد و راجع به آغاز آشنايى و دوستى با استاد مىگفت .\r\nمن سالها پيش از ديدن سردار كابلى وصف او را از مرحوم حاج نجم الدوله و ديگران شنيده بودم ، نخستين‌بار در مسجد گوهرشاد در مشهد مقدس جوانى را با لباس و عمّامه نيمه افغانى ديدم كه به نماز ايستاده ولى اندكى منحرف از قبله است ، ايستادم تا نمازش به پايان رسيد نزدش رفتم و پس از سلام از او پرسيدم چگونه است كه شما در نماز اندكى از قبله منحرف بوديد ، همين‌كه براى جواب چند كلمه ادا كرد - چون ديدم لهجه افغانى دارد - پرسيدم اهل كجا هستيد ؟ جواب داد اهل كابل ولى اكنون مقيم كرمانشاه مىباشم ، حدس زدم كه سردار كابلى است ، گفتم آيا شما سردار كابلى هستيد ؟ پاسخ داد بلى ، گفتم نمىخواهد جواب مرا راجع به قبله بدهيد چون مىدانم بدون دليل علمى از قبله منحرف نمىايستيد ، من هم خود را به او معرفى كردم و او را به محل اقامت خود دعوت نمودم ، وى به آنجا آمد و پس از نشستى فهميدم بسيار فاضل و به علوم رياضى وارد است ، از او پرسيدم چگونه به ايران آمديد ، در جواب علت خروج خود و پدرش از كابل و مهاجرت به هندوستان و بعد به عراق و آمدن به ايران را حكايت كرد ، صميميتى بين ما ايجاد شد به‌طورى كه از آن روز به بعد تا مدتى كه در مشهد بوديم هر روز يكديگر را ملاقات مىكرديم ، پس از آن دو ماه در تهران\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nاو را نگه داشتم در اين مدت بسيارى از وجوه پايتخت به‌خصوص دانشمندان و فضلاء به ديدار او شتافتند و معلوماتش مورد توجه علما واقع شد ، وى از من خواست هروقت به كرمانشاه آمدم با او ملاقات داشته باشم و اين خواسته به كرات عملى شد و گاهى هم نامه‌هايى بين ما ردّوبدل مىشد ، سردار از رياضىدانهاى بزرگ بود و اجما مىتوانم بگويم در شعب رياضى صاحب نظر و مخصوصا در مثلثات و جبر و مقابله كم‌نظير بود .\r\nمهدى بامداد در شرح حال ميرزا عبد الرزاق مىنويسد : مهندس عبد الرزاق از سال 1322 تا 1350 ق به تناوب در تحديد حدود و نقشه‌بردارى در مرزهاى ايران و عثمانى ، مرزهاى ايران و روسيه ، مرز بلوچستان ايران ، مرزهاى افغانستان و ايران و مرز ايران و عراق از طرف دولت مأموريت داشت .\r\nدر سال 1322 ق در سن 36 سالگى با خانواده فروغى مواصلت كرد و دختر ميرزا محمد حسين فروغى ذكاء الملك را به عقد ازدواج خويش درآورد .\r\nنامبرده مردى متدين ، مذهبى و از مهندسين طراز اول ايران بود و در شعبان 1372 ق برابر ارديبهشت 1332 خورشيدى در سن 86 سالگى در تهران درگذشت . « 1 »\r\n\r\nدعوت سردار به قم\r\nسميعى مىنويسد : در سالهاى پايان عمر سردار ، آيت‌اللّه بروجردى اصرار و تأكيد مكرّر مىفرمود وى به قم مهاجرت كند و حوزهء درس رياضيات تشكيل دهد و حتى قبول اين كار را تكليف شرعى او و برايش واجب كفايى دانست ، وى سرانجام اين پيشنهاد را پذيرفت و ضمن نامه‌اى به من ( سميعى ) مرقوم\r\n\r\n\r\n","description":"","footnote":"\r\n( 1 ) . همان منبع ، ص 190 .\r\n","page_name":" 297 ","page_number":297},
  {"content":"\r\n\r\nفرمود : كاش در زمان جوانى چنين وسيله‌اى برايش فراهم مىگرديد ، ولى باكمال تأسف مقارن همان احوال كه آمادهء مهاجرت به قم بود چشمانش دچار آب مرواريد گرديد ، و اين سفر را موكول به بعد از عمل چشمان خود نمود ، امّا وقت عمل نرسيد و مرگ فرارسيد . و در روز سه‌شنبه چهارم ماه جمادى الاولى 1372 ق برابر سىام دىماه 1331 ش بر روى سجّاده جان به جان‌آفرين تسليم كرد ، قدس اللّه سرّه العزيز . « 1 »\r\n\r\nسردار كابلى و لگاريتم\r\nجداول مثلثاتى كه منجمان قديم اسلام به كار مىبردند جداول ستّينى ( بر مبناى شصت و شصت بر يك و . . . ) جداول ستّينى از قوس و زاويه صفر درجه تا نود درجه ، دقيقه به دقيقه با مقدار حقيقى جيب و ظل [ - سينوس و تانژانت 
  ] ترتيب يافته بودند ، و هنوز آن جداول در زيجات سابق به كار مىآيند ، تا زمانى كه لگاريتم اختراع شد ، اروپاييان آن جداول را با لگاريتم مرتب ساختند و اكنون در دست مردم متداول است .\r\nچنان‌كه قبلا اشاره شد واژه لگاريتم منسوب به « الخوارزمى » است ، خوارزمى مبتكر جداول لگاريتم است كه در اصطلاح عبارت است از نسبت عدد . مثلا اگر مراتب عددى را به ترتيب دو برابر نموده پيش برويم ، نسبتى دارد بااين‌كه اگر دو را بر هريك از مراتب عدد جمع كنيم ، چنان‌كه در فرض زير داريم .\r\n512 ، 256 ، 128 ، 64 ، 32 ، 16 ، 8 ، 4 ، 2 18 16 14 12 10 8 6 4 2\r\n\r\n\r\n","description":"","footnote":"\r\n( 1 ) . همان ، ص 331 .\r\n","page_name":" 298 ","page_number":298},
  {"content":"\r\n\r\nبنابراين چنانچه 8 را در 16 فوقانى ضرب كنيم حاصل 128 مىشود و چون 6 و 8 كه زير 8 و 16 مىباشند جمع شوند حاصل 14 مىشود كه مقابل 128 است ، و نيز اگر 16 و 4 رديف اول ( فوقانى ) را درهم ضرب كنيم 64 مىشود و چون 8 و 4 را كه در زير ( رديف تحتانى ) آن دواند جمع كنيم حاصل 12 مىشود و 12 با 64 است و نيز اگر 10 و 8 تحتانى جمع شوند 18 مىشود و 18 با 512 و چون 32 و 16 كه در رديف بالا كه فوق 8 و 10 مىباشند درهم ضرب شوند حاصل 512 مىشود و . . .\r\nعلامه حيدر قلى سردار كابلى ( رضوان اللّه عليه ) در رساله گرانقدر « تحفة الاجلة فى معرفة القبلة » فرموده است :\r\nقدماى ما به جداول ستينى عمل مىنمودند ، و لكن متأخرين چون ديدند كه عمل به ارقام ستينى صعوبت دارد آنها را به كسور اعشارى برگرداندند .\r\nو گمان من آن است كه اول كسى كه از منجمان اسلام آن را به كسور اعشارى برگرداند علّامه فاضل ، تقى الدّين محمد بن معروف زين الدّين است ، همان راصد مشهور كه سنه نهصد و نود و سه ( 993 ه ) مطابق سنه هزار و پانصد و هشتاد و شش مسيحى ( 1586 م ) وفات يافته است و در كتاب خودش « جريدة الدّرر و خريدة الفكر » ذكر نموده است .\r\nآن‌گاه متأخرين از اروپا آنها را به جداول لگاريتمى تحويل دادند چه ديدند كه در جداول اعشارى هم صعوبتى است ، و اوّل كسى كه بدين راز بزرگ پى برد فاضل مشهور « يوحنا نيپر » ( 957 - 1026 ق / 1550 - 1617 م ) بود ، پس اعمال لگاريتم بسيار آسان شد ، جداول ستينى جيوب و مماسات ( ظل ، تانژانت ) و غيرها در زيجهاى اسلامى مذكور است و دقيق‌ترين آنها زيج بهادرى است . « 1 »\r\n\r\n\r\n","description":"","footnote":"\r\n( 1 ) . برگرفته از هزار و يك‌كلمه ، كلمه 324 ، ج 3 ، ص 125 ، با اندكى تغيير .\r\n","page_name":" 299 ","page_number":299},
  {"content":"\r\n\r\n\r\nسردار و كاهش ميل كلى ( - ؟ خورشيد )\r\nاستاد ما جناب علّامه حسن‌زاده مىنويسد : ابو ريحان بيرونى ، نظام الدّين نيشابورى و فاضل خفرى و بيرجندى گفته‌اند :\r\nدر زمانهاى بسيار دور هنديان مقدار ميل كلى خورشيد را 24 درجه دانسته‌اند ، پس از آن آراطسناس و بعد از او ابرخس ( هيپارك ) و بعد بطليموس قريب 23 درجه و 51 دقيقه فلكى يافتند .\r\nسپس در زمان مأمون عباسى رصدخانه شماسيه به سرپرستى يحيى بن ابى منصور 23 درجه و 35 دقيقه يافتند و بنو شاكر در بغداد به همين مقدار دانستند .\r\nبعد از آن ابو الحسن صوفى در شيراز با حلقه عضديه كه قطر آن ده ذراع بود و بتّانى در رقّه و ابو الوفاء بوزجانى و ابو حامد چغانى در بغداد كمى كمتر از 23 درجه و 35 دقيقه يافتند .\r\nپس از آن ابو جعفر خازن به مشاركت ابو الفضل هروى در رى كمتر از مقدار حلقه عضديه به دست آوردند .\r\nسپس ابو محمود خجندى در ايام فخر الدوله با سدس فخرى كه قطر آن هشتاد ذراع بود ميل اعظم را 23 درجه و 32 دقيقه و 21 ثانيه يافت .\r\nبعد در زمان نظام الدّين نيشابورى در مراغه آن را 23 درجه و 30 دقيقه يافتند در رصدخانه سمرقند كه زيج الغ بيكى ثمره آن و مبدأ تاريخ آن 841 قمرى 23 درجه و 30 دقيقه و 17 ثانيه يافتند .\r\nو در رصدخانه شاه‌جهان‌آباد هند كه زيج شاهى نتيجهء آن و مبدأ تاريخش 1131 قمرى با دقت تمام 23 درجه و 28 دقيقه يافته شد .\r\nبعد در سال 1251 قمرى مبدأ زيج كامل بهادرخانى تأليف غلامحسين\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nخون‌پورى شيرازى در شهر صاحب گنج عرف گياى هند مقدار ميل يكى را يك دقيقه كمتر از زيج محمد شاهى يافته يعنى 23 درجه و 27 دقيقه .\r\nفاضل كرنيليوس فانديك در كتاب « ارواء الظماء من محاسن القبة الزرقاء » گفته است : عمل بنى موسى شاكر ( حدود 259 ق ) در به دست آوردن مقدار ميل كلى يعنى 25 درجه و 23 دقيقه ( با توجه به دقت ضعف ابزار فلكى در آن زمان ) دقيق بوده است .\r\nمرحوم سردار كابلى كه از مفاخر علماى اماميه و صاحب تأليفات محققانه و استادانه است در ظهر كتاب ارواء الظماء پس از نقل عبارت فانديك به خط مباركش نوشته است : سنه 259 ه برابر - 873 ميلادى است و از سال 1900 تا سنه 873 يك‌هزار و بيست و هفت ( 1027 سال ) است و به موجب قاعده‌اى كه فاضل « سيمون نيوكامب » ذكر كرده است ميل دايره بروج تدريجا در هريك سال 467 ثانيه كم مىشود ، و ميل اين دايره در سنه 1900 بيست و سه درجه و 27 دقيقه و 26 / 8 ثانيه است ، پس به موجب قاعده مذكور :\r\nو چون با مقدار ميل سنه 1900 م جمع گردد ، ميل زمان محمد بن موسى ( بنو موسى ) به دست مىآيد .\r\nپس آنچه را كه در زمان محمد بن موسى يافتند صحيح است . به بين دقت انظار قدما تا چقدر بوده است بااين‌كه تمكن از آلات رصدى نسبت به آلات رصدى كامل اين عصر نداشتند .\r\nاين بود گفتار مرحوم سردار كابلى كه غرض عمده ما از اين نقل تعيين مقدار انتقاص ميل كلى در هر سال است كه به تقريب نصف ثانيه و به تحقيق\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n468 % ثانيه است ، و به اين مطلب در تحفة الاجلة فى معرفة القبلة نيز اشارتى فرمود .\r\nبنا بر قاعده مذكور ميل كلّى در اين تاريخ كه يك‌هزار و چهارصد ( 1400 ) هجرى است 23 درجه و 25 دقيقه و 50 ثانيه مىباشد ، زيرا از مبدأ تاريخ زيج بهادرى تاكنون به اين صورت است :\r\n\r\nسخنى با حضرت علامه حسن‌زاده - دام ظله -\r\nاگر ما در سخن و محاسبه سردار كابلى رحمه اللّه دقت كنيم خواهيم ديد كه او سنه 259 قمرى را برابر با 873 ميلادى دانست ، و تفاوت سالهاى ميلادى بين 1900 تا 873 شمسى ميلادى را ، 1027 سال محاسبه نمود و آن را در 468 % ثانيه ضرب كرد و نتيجه گرفت .\r\nامّا استاد حسن‌زاده - دام بقاه - تفاوت بين سال‌هاى قمرى 1400 و 1251 قمرى را 149 سال دانست و در 468 % ثانيه ضرب نمود و نتيجه گرفت ، ولى اين محاسبه خطاست زيرا انتقاص ميل خورشيد را بايد با سالهاى خورشيدى ( ميلادى ، شمسى هجرى ، جلالى ، رومى ، اسكندرانى و . . . ) محاسبه نمود چنان‌كه سردار انجام داد نه با سالهاى قمرى هجرى ، با اين وجود ، چيزى از عظمت حضرت استاد - دام بقاه - كاسته نخواهد شد .\r\nبراى روشن شدن محل بحث كه رو به كاستى نهادن ميل خورشيد ؟\r\nباشد دگربار به فرازى از سخن سردار اشاره خواهيم داشت ، وى در موضوع تناقص ميل كلّى شمس مىفرمايد : محقق طوسى در « تذكره » و فاضل خفرى در شرح آن به اين مسأله اشاره كرده‌اند و بعضى چون مولانا عبد العلى بيرجندى در\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n« شرح زيج الغ بيگ » آن را تكذيب نموده‌اند ، ولى در عصر حاضر جمهور علماء اين فن از اهل اروپا براين عقيده‌اند كه ميل شمس همواره رو به تناقص است تا اينكه ميل كلّى آن به بيست و دو درجه و پانزده دقيقه برسد و باز به همان ميزان رو به تزايد بنهد و آن بعد از سال نه هزار و دويست و چهل و يك شمسى از سنهء هزار و نهصد خواهد بود يعنى در سنهء 11141 ميلادى ميل كلى به بيست و دو درجه و پانزده دقيقه مىرسد .\r\nدر اين موضوع باز مىفرمايد : به واسطهء اختلاف ميل با رصاد مختلفه بعضى از قدماء گمان كرده‌اند منطقة البروج را حركتى است در عرض كه نزديك به معدل النهار مىشود و محقق طوسى در تذكره به اين معنى اشاره فرموده و هشت احتمال داده كه يكى از آنها اين است كه منطقة البروج تا مدتى در عرض حركت مىكند و پس از آن برمىگردد و اين معنى موافق است با آنچه منجمين اروپا امروز معتقدند كه ميل كلى در تناقص است و تا پانزده هزار سال شمسى رو به تناقص است تا ميل كلى برسد آنگاه رو به تزايد بگذارد . « 1 »\r\n\r\nنظر استاد دربارهء سردار\r\nاستاد بزرگوار ما حضرت آيت‌اللّه حسن‌زاده - مد ظله - درباره سردار كابلى و علامه حاج شيخ ابو الحسن شعرانى رحمه اللّه اظهارنظر نموده و درباره سردار كابلى نوشته است :\r\nروحانى بزرگ حيدر قلى خان بن محمّد قزلباش معروف به سردار كابلى از مفاخر و ذخاير علمى عصر ما بوده است ، محاسن و محامد وى بسيار است ، در رياضيات عاليه متضلّع و در هيئت و نجوم كاملى متبحّر بود ، در استخراج\r\n\r\n\r\n","description":"","footnote":"\r\n( 1 ) . زندگانى سردار كابلى ، ص 154 ، كيوان سميعى ، كتابفروشى زوّار ، 1363 ش .\r\n","page_name":" 303 ","page_number":303},
  {"content":"\r\n\r\nزيجات خريت در صناعت بشمار مىرفت .\r\nزيج بهادرى محلّى به حواشى و تعليقات استادانه و ماهرانه به دست‌خط مباركش در تصرف راقم [ حسن‌زاده 
  ] است ، كه بر حدّت فهم و تبحّر و كثرت تمرّن و تدرّب او در فن ، برهان قاطع است .\r\nرساله بسيار گرانقدر و ارزشمند « تحفة الاجلة فى معرفة القبلة » ، به عربى و فارسى ، يكى از آثار وجودى اوست كه بر علوّ مقام علمى او حجّتى بالغ است .\r\nنگارنده [ علامه حسن‌زاده 
  ] احدى از علماى عصر خود را در تسلّط و احاطه به علم فلك و رياضيات عاليه به پايه استادش جناب علّامه ذوالفنون ، حاج ميرزا ابو الحسن شعرانى و جناب سردار كابلى نمىشناسد - رضوان اللّه تعالى عليهما - اين كمترين يك دوره تحفة الاجلّه را به دقت مطالعه كرده است و از به دو تا ختم آن تعليقات و حواشى دارد . « 1 »\r\n\r\nعبد الرزاق بغايرى « 2 » ( 1286 - 1372 ق )\r\nسرتيپ مهندس عبد الرزاق بغايرى ، فرزند محمد محسن در 22 محرم 1286 ( 24 ارديبهشت 1248 ش ) ، در اصفهان‌زاده شد . وى از طرف مادر از نوادگان ملا محراب گيلانى « 3 » بود . در سن ده‌سالگى به اتفاق پدرش از اصفهان\r\n\r\n\r\n","description":"","footnote":"\r\n( 1 ) . 11 رساله فارسى ، ص 419 .\r\n( 2 ) . مهندس محسن مسعود انصارى نصرت السلطان ( متوفّى 1349 ش ) فرزند ميرزا حسين خان مصباح السلطنه از همكاران نزديك مهندس بغايرى بود . بازنگارى و توضيحات تكميلى اين مقاله توسط آقاى حسن فقيه عبد اللهى از گروه تاريخ علم بنياد دايرةالمعارف اسلامى انجام گرفته است .\r\n( 3 ) . آخوند ملا محراب گيلانى ( متوفّى 14 جمادى الاولى 1217 ) در اصفهان شاگرد سيد قطب\r\n","page_name":" 304 ","page_number":304},
  {"content":"\r\n\r\nبه تهران آمد و تحصيلات فارسى و عربى را نزد او آموخت . در سن هيجده‌سالگى ( 1304 ) وارد مدرسهء دار الفنون شد . پدر عبد الرزاق علاقه‌مند بود كه فرزندش تحصيل طب كند ، ولى او رشتهء رياضى و مهندسى را برگزيد .\r\nاز ميان معلمانى كه در مدرسهء دار الفنون داشت ، بيشتر از همه با ميرزا عبد الغفار خان نجم الدوله ( متوفّى 1326 ) و ميرزا محمود خان نجمم الملك ( متوفّى 1338 ) مأنوس بود . پس از طى دورهء تحصيلات در دار الفنون ، شروع به كار كرد . چون در فعاليتهاى صنعتى ذوق داشت ، علىرغم فقدان وسائل لازم به كارهايى از قبيل صحافى ، نقاشى ( سياه‌قلم و رنگ روغن ) ، ريخته‌گرى و ساختن انواع گل كاغذى و امثال آن پرداخت و در آنها مهارت يافت . گاهى هم شعر مىسرود و « نبتون » تخلص مىكرد .\r\nاز جمله كارهاى صنعتى و علمى او در جوانى ، ساختن كره‌هاى جغرافيايى و سماوى در اندازه‌هاى مختلف بود . براى اين كار ابتدا نقشه‌هايى طبق اصول به چاپ مىرسيد و بعد بر روى كره چسبانده مىشد و پس از اصلاحات قلمى و ترسيم بعضى خطوط درشت بر روى كره‌هاى بزرگ ، ور نى كارى مىشد . تمام اين مراحل را بغايرى خود انجام مىداد . يكى از اين كره‌هاى بزرگ كه مورد توجه دانشمندان و فضلاى عصر قرار گرفته بود ، در 1310 به ناصر الدّين شاه پيشكش شد . در نتيجه از طرف شاه قاجار ، منصب و حقوق سرتيپى و همچنين معلمى مدرسهء نظام به او داده شد .\r\n\r\n\r\n","description":"","footnote":"\r\nالدّين محمد نيريزى بود . در حكمت و تصوف وقوف كامل داشت و اسفار و مثنوى تدريس مىكرد . ( نقل از تاريخ حكما و عرفاى متأخر بر صدر المتألهين ، تأليف منوچهر صدوقى سها ، تهران ، انجمن اسلامى حكمت و فلسفه ايران ، 1359 ش ، ص 33 ) بغايرى نسب مادرش با 48 واسطه به حبيب بن مظاهر اسدى ياور فداكار امام حسين عليه السّلام مىرسد . ( تاريخ برگزيدگان ، ص 360 ) .\r\n","page_name":" 305 ","page_number":305},
  {"content":"\r\n\r\nيكى ديگر از كارهاى او تهيهء نقشهء ايران از روى 60 نقشهء مختلف آلمانى ، انگليسى ، روسى و فرانسوى بود كه مدت هشت سال ( از 1308 تا 1316 ) به طول انجاميد و با تصحيحات لازم به چاپ رسيد .\r\nدر 1312 به اتفاق استاد خود نجم الملك در خدمت حيدر قلى خان قاجار به تحصيل حكمت الهى مشغول شد و كتاب گوهر مراد عبد الرزاق لاهيجى و منظومهء حاج ملا هادى سبزوارى را فراگرفت .\r\nدر اوايل سلطنت مظفر الدّين شاه كه به تعديل بودجهء مملكتى پرداختند ، حقوق سرتيپى بغايرى قطع شد ( به اين دليل كه او قادر به انجام كار غير دولتى است و نيازى به دريافت حقوق از دولت ندارد ) . از اين زمان به بعد بود كه مهندس بغايرى با وجود تنگدستى و نداشتن وسائل كار ، بنا بر احساس ضرورت تهيهء نقشه ، تلاش بىوقفه‌اى را آغاز كرد .\r\nاوّلين نقشهء او نقشهء اختياريه شميران بود . دقت نقشهء اختياريه كه بغايرى با يك قطب‌نما و متر ترسيم كرد به اندازه‌اى بود كه چند سال بعد نقشهء اراج در مجاورت اختياريه با دوربين ، مير « 1 » و تخته سه‌پايه تهيه شد . اصل نقشهء اختياريه هنوز موجود است .\r\nدر زمان ناصر الدّين شاه نشر معارف جديد ممنوع يا محدود بود . هنگامى كه سلطنت به مظفر الدّين شاه رسيد دورهء انتشار معارف جديد شروع شد و تشكّل مدارس به سبك جديد آغاز گرديد . بغايرى از جمله معلمانى بود كه در\r\n\r\n\r\n","description":"","footnote":"\r\n( 1 ) . مير يا شاخص ، ابزارى براى اندازه‌گيرى فاصله بوده و آن خطكش چوبى به طول 3 تا 4 متر و عرض 6 تا 10 سانتيمتر و ضخامت 1 تا 2 سانتيمتر است . يك سمت مير يكدست رنگ‌آميزى شده است و در طرف ديگرش درجه‌بنديهاى متر ، دسيمتر و سانتيمتر با علايم و رنگهاى مختلف وجود دارد . اين علايم براى آن است كه اعداد روى مير به سرعت خوانده شود .\r\n","page_name":" 306 ","page_number":306},
  {"content":"\r\n\r\nاين دوره خدمات بسزايى انجام داد . زمانى كه مدرسهء علوم سياسى در 1316 به همّت ميرزا حسن خان مشير الدوله ( حسن پيرنيا ، متوفّى 1354 ) تأسيس گرديد ، بغايرى به معلمى جغرافياى سياسى و اقتصادى دعوت شد و چندين سال متوالى در آن مدرسه تدريس كرد . وى سپس در 1318 به تأسيس مدرسهء خرد در دروازهء قزوين همت گمارد و كسر بودجهء آن را نيز خود مىپرداخت .\r\nخانهء بغايرى تقريبا به مدت چهل سال يگانه دار العلم شبانهء تهران بود و مردم از هر صنف ، از اول شب به خانهء او مىرفتند و به‌قدر استعداد خود بهره مىبردند يا مسائل و مشكلات علمى خود را حل مىكردند . شاگردانى كه نزد او تحصيل كرده‌اند ، شايد متجاوز از چهار هزار نفر باشند . اين دار العلم رايگان در دسترس اهالى تهران قرار داشت و حدود پانصد نفر از كسانى كه در آن تحصيل كردند ، در سالهاى بعد به نخست‌وزيرى ، وزارت ، وكالت و ساير مشاغل مهم مملكتى رسيدند .\r\nمحل معاش بغايرى از دو منبع بود ، يكى از راه معلمى و ديگر ، نقشه‌برداريهاى آزاد براى مردم . نقشه‌هايى كه براى افراد اعم از تقويم يا تقسيم تهيه مىنمود ، اغلب در مقياس يك چهارهزارم ( 4000 : 1 ) بود و نسخه‌هايى از تمامى آنها با شماره و ترتيب معين نگاهدارى مىشد به‌طورى كه هرگاه پس از سالها صاحبان آنها به نقشه‌ها نياز پيدا مىكردند ، به سهولت در دسترس آنان قرار مىگرفت . چون مبناى كار بغايرى در اين نقشه‌برداريها مثلث‌بندى بود ، بر آن شد تا براى نقشه‌بردارى كشورى نيز شبكه مثلثاتى تهيه نمايد . چنان كه شبكهء مثلثاتى شهرستان تهران تهيه و در دفاترى ضبط و نگاهدارى شده است . در 1328 براى تهران نقشه‌اى به مقياس يك دويست هزارم ( 200000 : 1 ) كه نتيجه كارهاى 14 سالهء خود او و ديگران بود ، ترسيم كرد كه تاريخ نقشه‌برداريهاى\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nاطراف تهران در كنار آن نوشته شده است و حق‌شناسى او نسبت به پيشينيان از خلال سطور آن آشكار است .\r\nناصر الملك نايب‌السلطنه ( ابو القاسم خان قره‌گوزلو همدانى ، متوفّى 1346 ) معتقد بود كه بدون مهندس اروپايى نمىتوان نقشه با مقياس بزرگ ( كاداستر ) كشور را تهيه نمود و مهندس بغايرى براى اينكه ثابت كند مىتوان اين كار را بدون مشاركت اروپاييها انجام داد نقشه‌اى با مقياس بزرگ از محلّه دولت را با چند مهندس ايرانى تهيه و ارائه كرد .\r\nبيشتر عوايدى كه از اين راهها بدست مىآورد ، به مصرف خريد كتاب و لوازم فنى مىرسيد . كتابهاى خريدارى شده ، در مباحث تاريخ ، رياضى ، نجوم ، فلسفه ، دين و اخلاق است و به دو هزار جلد مىرسد . ابزار كار نقشه‌بردارى ايشان هم كه در طول مدت عمر به تدريج تهيه شد ، شامل چند دستگاه تئودوليت ميكرومترى ، ورنيه ، عضادهء دوربين‌دار ، عضاده‌اى با دو روزنهء ديد ، قطب‌نما ، سدس ( سكستان ) « 1 » ، زمان‌سنج ( كرونومتر ) ، هواسنج ( بارومتر ) ، جعبه پرگار ، نقالهء بزرگ ستاره‌دار ، موازى كشهاى دستى ، مشابه‌نگار ( پانتوگراف ) ، دورسنج ( تله‌متر ) ، ارتفاع‌سنج « 2 » ( هسيپومتر ) ، زمان‌نگار ( كونوگراف ) ، ترازو و ديگر ابزارى است كه متعلق به قبل از جنگ جهانى دوم مىباشد . قابل ذكر است كه بغايرى سه بار نمايشگاه لوازم فنى ترتيب داده است .\r\nدر اوايل دوران نظام مشروطه كه اوضاع داخلى ايران دچار نابسامانى شد ، دولت عثمانى با سابقهء اختلافات چهارصد سالهء مرزى ، در 1325 به خاك ايران\r\n\r\n\r\n","description":"","footnote":"\r\n( 1 ) .  Sextant  ، از انواع زاويه‌يابها در نقشه‌بردارى .\r\n( 2 ) . وسيله‌اى براى سنجش ارتفاع نقاط از سطح دريا .\r\n","page_name":" 308 ","page_number":308},
  {"content":"\r\n\r\nحمله كرد و اروميه و مغرب درياچهء اروميه را به تصرف درآورد و تا ساوجبلاغ مكرى ( مهاباد ) پيش رفت . مناسبات دولت ايران و عثمانى تيره شد و دولتهاى روس و انگليس به مداخله پرداختند . براى رسيدگى به اوضاع مرزى ، كميسيونى به رياست احتشام السلطنه ( حاج ميرزا محمود خان ، متوفّى 1354 ) در استانبول و نيز كميسيونى براى ارتباط و مكاتبه با آن كميسيون ، در تهران تشكيل شد .\r\nبغايرى براى عضويت كميسيون تهران در نظر گرفته شد و مطالعهء نقشه‌هاى سرحدى و تعيين خطوط ادعايى طرفين از روى مدارك و سوابق ، به وى محول گرديد . مطالعهء مدارك و مكاتبات كميسيونهاى تهران و استانبول مدت چند سال به طول انجاميد و در اين زمان بود كه تمام كارهاى فنى و سرحدى از طرف وزارت امور خارجه به بغايرى سپرده شد ، و هيچ امرى بدون مشورت با او انجام نمىشد .\r\nپس از مبادلهء قرارداد استانبول بين ايران و عثمانى مبنى بر تعيين خط سرحدى ، كميسيونى براى تعيين محل خط مزبور بر روى زمين ، مأمور شد . اين كار با حضور نمايندگان دولتهاى روس و انگليس انجام گرفت . رياست اين كميسيون با نصر اللّه خلعت برى اعتلاء الملك ( متوفّى 1341 ) و رئيس هيئت فنى ايرانى ، بغايرى بود .\r\nقبل از اينكه قرارداد استانبول به امضا برسد كميسيون سرحدى تهران به همراه هيئت وزيران به حضور ناصر الملك نايب‌السلطنه رسيدند . در پاسخ اين سؤال ناصر الملك كه مساحت منطقهء متنازع فيه چه مقدار بوده و سهم هريك از دول ايران و عثمانى چقدر است ، بغايرى جواب مىدهد : « دو ثلث منطقهء متنازع فيه به ايران و يك ثلث آن به عثمانى واگذار خواهد شد . » ناصر الملك مىگويد : « اين معامله بدى نيست ، زيرا معمولا به هنگام قطع دعاوى ، ما به\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nالاختلاف را نصف مىكنند و در اين معامله درصورتىكه دو ثلث از منطقه مورد اختلاف به ايران داده شود ، مىتواند مورد موافقت قرار گيرد . »\r\nدر 13 محرم 1332 اعضاى كميسيون سرحدى با كاميون ضراب‌خانه از تهران حركت كردند و از راه قزوين به همدان رفتند . چون جادهء خاكى به همان‌جا منتهى مىشد ، با چهارپا از طريق همدان به كرمانشاهان و قصر شيرين و خانقين رفتند و از آنجا به وسيلهء دليجان ( در اصطلاح عربى ، عربانه ) به بغداد رسيدند و پس از زيارت اماكن مقدسه با كشتى شطى به خرمشهر رفتند . ازسوىديگر نيز نصر اللّه خلعت‌برى عضو كميسيون استانبول و رئيس كميسيون تعيين حدود نيز به خرمشهر رسيد و پس از اجتماع كميسيونهاى چهار دولت ، از خرمشهر تا ماكو و آغرى داغ تمام خط سرحد ايران و عثمانى با مركب پيموده شد . سرانجام در 25 ذيحجه 1332 يعنى 15 روز بعد از شروع جنگ بين سپاهيان دولتهاى عثمانى و روس در جنگ جهانى اول ، به تهران مراجعت كردند . نقشه‌هاى سرحدى با شركت هيئت‌هاى فنى چهار دولت تهيه و پس از تأييد كميسيونها بر روى زمين علامت‌گذارى شد .\r\nازآن‌پس بغايرى به مدت سى و پنج سال به سرحدات خراسان ، مغان ، عراق ، تركيه ، افغانستان و سيستان و بلوچستان مسافرت مىكرد و هميشه رياست هيئت فنى را عهده‌دار بود . اطلاعات راجع به خدمات گران‌بار او در دفتر فنى وزارت امور خارجه نگاهدارى مىشود .\r\nمهندس بغايرى از 1344 تا 1348 در تهران از طرف وزارت كشور و معارف در مدرسهء دار الفنون ، كلاسهاى اختصاصى براى تربيت مهندسان شهردارى و كارهاى ديگر مملكتى تشكيل مىداد .\r\nاز كارهاى ديگر بغايرى چاپ نقشهء پنج قطعهء عالم و نقشه‌هاى\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nجغرافيايى است كه براى مدارس تهيه كرد . همچنين او نام تمام خلفا و سلاطين اسلامى در ممالك مختلف ، از ظهور اسلام تا زمان حياتش را به صورت جدولى تهيه كرده است كه در آن ، تاريخ شروع خلافت يا سلطنت ، همراه با تاريخ وفات يا خلع هريك با مقياس نوشته شده است . با نگاه به اين جدول مىتوان خلفا و سلاطين هم عصر را تميز داد .\r\nبغايرى جدول ديگرى از انساب خانواده‌هاى معروف ممالك اسلامى ترسيم كرده است كه در آن اسامى عرفا ، فضلا ، صنعتگران و ديگر رجال مشهور ثبت گرديده و از هريك از آنان شرح حال مختصرى در يك يا چند سطر نوشته شده است و همچنين انساب خانواده‌هاى معروف ايرانى را تا آنجا كه ميسر بوده با ترجمهء مختصرى از احوال آنان جمع‌آورى و در دفاترى ثبت كرده است .\r\nاز ديگر كارهاى بغايرى تنظيم تقويمى صدساله از 1281 تا 1384 است كه تمام روزهاى سالهاى شمسى ، قمرى ، و مسيحى را با يكديگر تطبيق داده و همهء وقايع مهم تاريخ در مقابل روزها ذكر شده است .\r\nبغايرى از آغاز كار تهيهء نقشه ايران ، لغات جغرافيايى را نيز به صورت فرهنگى جمع‌آورى و تأليف كرد كه نسخه‌اى از آن در اختيار وزارت فرهنگ قرار دارد .\r\nمهندس بغايرى با ميرزا حبيب اللّه ذوالفنون ( متوفّى 1367 ) پيوند صميمانه‌اى داشت . هنگامى كه ذوالفنون به واسطهء ضعف بينايى براى استخراج تقويم به زحمت افتاده بود ، بغايرى و ميرزا سيد باقر هيوى در استخراج تقويم به او كمك كردند . تقويم ذوالفنون تا 1381 ( 14 سال بعد از درگذشت او ) استخراج مىشد .\r\nاز آثار ديگر بغايرى كتاب معرفة القبلة است كه به وسيلهء حل مثلثات\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nكروى ، انحراف قبلهء هزار نقطهء معروف دنيا « 1 » در پنج قطعهء عالم كه فرض مىشد در آنجا مسلمانى زندگى كند و نيز 400 نقطه در داخل ايران ، را تعيين نمود و آن را به چاپ رسانيد و به رايگان در تمام دنيا منتشر ساخت . براى چاپ دوم كتاب ، انحراف قبلهء يك‌صد نقطهء ديگر را استخراج و جدول آن را تهيه كرده بود كه پيش از چاپ مجدد كتاب درگذشت . او مىگفت : « صرف‌نظر از وظيفهء مذهبى ، اين كار را بيشتر براى معرفى ايران در نزد مسلمانان عالم انجام داده‌ام ، چه اسم من از بين مىرود ولى نام ايران در نزد معاريف مسلمانان دنيا بلند مىشود كه يك نفر ايرانى به چنين كارى اقدام كرده است » .\r\nپس از تصويب قانون استخدام كشورى در 1342 / 1302 ش با اينكه تمام موجبات استخدام رسمى براى بغايرى فراهم بود ولى او حاضر نشد مستخدم دولت شود و همواره به صورت قراردادى خدمت مىكرد و مىگفت : « تا مىتوانم كار مىكنم » .\r\nوزارت امور خارجه در زمان وزارت على اصغر حكمت در 1368 براى هشتادسالگى بغايرى مراسمى برگزار و در آن از وى تجليل كرد .\r\nمهندس بغايرى در 1322 در سن 35 سالگى دختر ميرزا محمد حسين فروغى ( ذكاء الملك ) را به همسرى برگزيد و داراى چهار فرزند شد ؛ دو پسر و دو دختر . او زندگى خود را با پاكى و صداقت طى كرد و با وجود مذاق علمى ، به حكمت و عرفان نيز تمايل داشت .\r\nبغايرى در 25 شعبان 1372 ( 19 ارديبهشت 1332 ش ) چشم از دنيا فرو\r\n\r\n\r\n","description":"","footnote":"\r\n( 1 ) . استاد علامه حسن‌زاده مىنويسد : مرحوم سردار بغايرى طول و عرض و انحراف يك‌هزار و سيصد و نود و يك شهر و آبادى را در اين رساله آورده است ( 11 رساله فارسى ، ص 523 ، نشر مؤسسه مطالعات و تحقيقات فرهنگى 1363 ش ) .\r\n","page_name":" 312 ","page_number":312},
  {"content":"\r\n\r\nبست و در ابن بابويه ، در مقبرهء خاندان فروغى ، به خاك سپرده شد . « 1 »\r\n\r\nسيد ابو القاسم رياضى خوانسارى ( 1309 - 1380 ق )\r\nآيت‌اللّه سيد ابو القاسم خوانسارى بن سيد محمود بن سيد ابو القاسم ، از علما و مجتهدين بزرگ كه در فقه ، اصول ، حديث ، نجوم ، رجال و علوم رياضى از متبحّرين دانشمندان بشمار مىرود ، او به خط خود نوشته است : « درس خارج فقه را نزد عمويم آقا سيد ابو تراب خوانسارى و اصول فقه را نزد آقا ضياء الدّين عراقى تحصيل نمودم و علوم رياضيات از حساب و هندسه و جبر و مقابله را قديما و جديدا بدون استاد با احاطه تامّ به جميع كتب متداوله در نهايت كمال رسانيدم و متجاوز از صد قاعده در حساب و جبر و مقابله و متجاوز از بيست شكل در هندسه از خود كشف كردم ، تاكنون مىتوانم عرض كنم « اصبحت و ليس اعلم منّى بهذه العلوم فى العراق » در اين زمان از من به اين دانشها دانشمندتر در عراق وجود ندارد . و از آقاى آقا سيد ابو تراب خوانسارى و از آقا سيد حسن صدر و از آقا سيد ابو الحسن اصفهانى اجازه اجتهاد و روايت دارم .\r\nآثار و تأليفات مرحوم خوانسارى متجاوز از سى جلد است از جمله :\r\n1 . حاشيه بر مستدرك الوسائل ، نورى .\r\n2 . اعجاز المهندسين ، او الهندسة التى لا يحتاج الى فرجار ( هندسه‌اى كه نياز به پرگار ندارد ) .\r\n3 . رساله در جبر و مقابله .\r\n\r\n\r\n","description":"","footnote":"\r\n( 1 ) . مجله تحقيقات اسلامى ، سال هشتم ، شماره 1 و 2 ، ص 215 و بعد ، نوشته محسن مسعود انصارى ، نشر بنياد دايرةالمعارف اسلام ، سال 1372 ش .\r\n","page_name":" 313 ","page_number":313},
  {"content":"\r\n\r\n4 . رساله در استخراج نهايت خطاى جذر .\r\n5 . رسالة فى استخراج نهاية خطاء الكعب .\r\n6 . رسالة فى استخراج خطاء جميع الجذور .\r\n7 . رسالة قابلية تقسيم الأعداد .\r\n8 . تسهيل القسمة .\r\n9 . بحر الحساب ، فارسى .\r\n10 . رسالة ردّ ابطال الرّمل .\r\n11 . منظومه بىالف ، در استقبال از منظومهء جدّش مؤلف « مناهج المعارف » :\r\n چون دو جدّم گفته گفتى بس عجيب * نظم من شد سومين فتح قريب\r\nليك در نظم عجيبى در عجم * من نخستين نخستينم كه كوبيدم علم\r\nبىنخستين حرف يك نظمى مبين * من نخستينم به يك نظمى چنين\r\nگرچه جدّ من ز من در پيش بود * ليك شعر وى نه چون من بيش بود\r\nپس به بيشى هم بوم شخص نخست * كه به سفرم كس چنين حرفى نجست\r\nليك سوم كس بوم من در نسب * كه سخن گفتند و بد در وى عجب\r\nشور مستى بر سرم هم بيش هست * مستى من مستى صد خويش هست \r\nيكى از شاگردان آن مرحوم حضرت آيت‌اللّه سيد محمد حسين طباطبايى فيلسوف بزرگ و مفسر عظيم الشأن قرآن مجيد صاحب تفسير الميزان است كه از ايشان رياضيات و هندسه آموخت . « 1 »\r\n\r\n\r\n","description":"","footnote":"\r\n( 1 ) . دانشمندان خوانسار ، ص 304 ، كنگره بزرگداشت .\r\n","page_name":" 314 ","page_number":314},
  {"content":"\r\n\r\n\r\nحاج شيخ محمد تقى آملى ( 1304 - 1391 ق )\r\nوى فقيه ، اصولى ، حكيم ، جامع معقول و منقول ، آشناى كامل به هيئت و نجوم مىنويسد : در سال 1304 ق به دنيا آمد ، در حدود سنّ ده‌سالگى سيوطى و جامى و امثال آن را فراگرفتم و در سال 1322 ق خدمت سيد جميل جليل مطول را تتلمذ نمودم و خدمت آقاى شيخ محمد هادى طالقانى شرح لمعه شروع نمودم ، آن‌گاه تتمه لمعتين و قوانين و رياض را خدمت والدم بودم .\r\nسپس شوق تحصيل علوم رياضى به سر افتاد ، خدمت خال مكرم خود شيخ عبد الحسين هزارجريبى خلاصه ( خلاصة الحساب شيخ بهايى ) هيئت فارسى ( ملّا على قوشچى ) شرح جغمينى ، شرح بيست باب ملا مظفر و جمله‌اى از تحرير اقليدس را ديدم و براى ديدن فن معقول به مجلس افادت مرحوم شيخ على نورى حاضر شدم و دوره امور عامه شوارق كه آن مرحوم متخصّص در تدريس آن بود و حواشى مطبوعه بر آن داشت را فراگرفتم ، و پس از آن به مدرس مرحوم ميرزا حسن كرمانشاهى مدرس مدرسه سپهسالار قديم كه حكمت مشاء را استادى كامل بود شتافتم ، همچنين شرح اشارات ، سفر نفس اسفار ، جمله‌اى از الهيات شفا ، برخى از طبيعيات آن و عمده‌اى از شرح فصوص قيصرى را خواندم .\r\nدر سالهاى 1340 ق شوق مسافرت به عتبات به خاطر افتاد و در نجف اشرف مجلس افاده آقا ضياء الدّين عراقى را براى خود اختيار كردم و يك دورهء كامل اصول نزد او ديدم ، و پس از آن به درس و ابحاث آقاى نائينى موفق شدم همچنين به درس آقا سيد ابو الحسن اصفهانى حضور يافتم و هرچه از آنها فرا گرفتم به دام كتابت قيد كردم .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nدر آداب سير و سلوك خدمت كاملى رسيدم و از انفاس قدسيه او بهره گرفتم ( منظور جناب حاج سيد على قاضى طباطبايى است ) و در مسجد كوفه و سهله شبهايى تنها مشاهداتى كردم و سرانجام در سال 1353 ق از نجف اشرف حركت كردم و به تهران رسيدم .\r\nاستاد حسن‌زاده مد ظله مىنويسد : پس از مراجعت به تهران تا زمان ارتحال حدود 38 سال بيت الشرف آن جناب همواره بيت المعمور تدريس ، تصنيف و تكميل نفوس مستعده بوده است .\r\n\r\nتأليفات و آثار\r\n1 . دو جلد تقريرات نائينى بر مكاسب شيخ انصارى .\r\n2 . سه جلد تقريرات كتاب الصلاة ، بحث‌هاى آقاى نائينى .\r\n3 . كتاب منتهى الوصول الى غوامض كفاية الاصول .\r\n4 . يك دوره تعليقه بر شرح حكمت منظومه سبزوارى .\r\n5 . يك دوره شرح بر عروة الوثقى تأليف سيد محمد كاظم يزدى در 12 مجلد .\r\n6 . رسائلى در فقه ، رهن ، وقف ، وصيت ، رضاع ، لا ضرر ، اصالة الصحة و . . . « 1 »\r\nشايان ذكر است تضلع او در هيئت و نجوم از شرح زيباى او بر فلكيات شرح منظومه حاجى سبزوارى به خوبى روشن است .\r\n\r\n\r\n","description":"","footnote":"\r\n( 1 ) . هزار و يك‌كلمه ، كلمه 221 ، استاد حسن‌زاده .\r\n","page_name":" 316 ","page_number":316},
  {"content":"\r\n\r\n\r\nعلّامه ذوالفنون آية اللّه ميرزا ابو الحسن شعرانى قدّس سرّه ( 1320 - 1393 ق )\r\nمرحوم علّامه ميرزا ابو الحسن شعرانى در سال 1320 قمرى در تهران در خانواده‌اى اصيل و شريف و داراى مكانت دينى و اجتماعى ديده به جهان گشود . پدرش عالم بزرگوار مرحوم حاج شيخ محمد بن آخوند ملّا غلام حسين از نوادگان ملّا فتح اللّه كاشانى صاحب تفسير گران‌سنگ منهج الصادقين و مادرش فرزند ميرزا ابراهيم نوّاب صاحب كتاب فيض الدموع و تأليفات ديگر بود .\r\nاز همان كودكى و صباوت آثار نبوغ و استعداد سرشار در سيماى معصومانه‌اش موج مىزد .\r\nعلّامه شعرانى « 1 » ابتدا در مدرسهء فخريه مشهور به « مدرسهء مروى » به تحصيل علوم حوزوى پرداخت و سپس در سال 1346 قمرى پس از ارتحال والد بزرگوارش به نجف اشرف مشرّف گرديد و پس از طى مدارج عالى و تبحّر در رشته‌هاى گوناگون علمى ، با كوله‌بارى از دانش و تقوا و فضيلت به تهران بازگشت و به تحقيق و تدريس و تأليف پرداخت . « 2 »\r\n\r\n\r\n","description":"","footnote":"\r\n( 1 ) . جدّ مرحوم علّامه شعرانى مرحوم آخوند غلام حسين علاوه بر فقاهت ، شعر نيز مىسروده و تخلّص خود را « شعرا » عنوان مىكرده است و لذا مرحوم علّامه نيز عنوان شعرانى را از جدّ خود گرفته است . پوشيده نماند كه اين كلمه در اصل « شعرائى » بوده ، ولى كم‌كم براثر كثرت استعمال « شعرانى » شده است ( مجلّه نور علم ، شمارهء 50 - 51 ، ص 104 ) .\r\n( 2 ) . اساتيد ايشان را چنين نام برده‌اند :\r\n1 . سيّد ابو تراب خوانسارى ، 2 . ميرزا محمود قمى متخلّص به رضوان ، 3 . ميرزا طاهر تنكابنى ، 4 . حاج شيخ عبد النبى نورى ، 5 . حكيم هيدجى ، 6 . ميرزا مهدى آشتيانى ، 7 . شيخ مسيح\r\n","page_name":" 317 ","page_number":317},
  {"content":"\r\n\r\nمرحوم مدرّس دستور داد كه علّامه شعرانى در مدرسهء سپهسالار ( مدرسهء عالى شهيد مطهرى ) به تدريس رياضيات بپردازد . « 1 »\r\nبا نگاهى به فهرست كتب و تأليفات ايشان كه بالغ بر چهل عدد است و هريك از آن‌ها ميراثى جاودان و گنجينه‌اى گران‌بها مىباشد مىتوان همّت والاى آن بزرگوار دانست . مرحوم علّامه شعرانى با تلاشى پىگير و طاقت‌فرسا و اخلاص شكوهمند و ارتباط عميق با خداوند به مقامات رفيع و بلندى نايل گرديد كه مايهء اعجاب و حيرت همهء عالمان و دانشمندان است .\r\nآثار علمى و نيز شاگردان برجسته و ارجمند ايشان به حق از باقيات صالحات و كوثرهاى جوشان خير و بركت و هريك به نوبهء خود مصباح هدايتند .\r\nبزرگان و انديشمندان نامدارى همچون حضرت آية اللّه علّامه حسن‌زادهء آملى و حضرت آية اللّه جوادى آملى كه بيان و بنان از توصيف آن دو بزرگ ناتوان است از پرورش‌يافتگان آن مرحوم هستند .\r\nعلّامه شعرانى راز پيش‌رفت شگرف خود را چنين بيان مىدارد :\r\nچون عهد شباب به تحصيل علوم و حفظ اصطلاحات و رسوم بگذشت و اقتداء به اسلافى الصالحين من عهد صاحب منهج الصادقين از هر علمى بهره بگرفتم و از هر خرمنى خوشه برداشتم ، گاهى به مطالعهء كتب ادب از عجم و عرب و زمانى به دراست اشارات و اسفار و زمانى به تتبّع تفاسير و اخبار ، وقتى\r\n\r\n\r\n","description":"","footnote":"\r\nطالقانى ، 8 . حاج آقا بزرگ ساوجى ، 9 . اديب لواسانى ، 10 . ميرزا على اكبر يزدى ، 11 . ميرزا حبيب اللّه مشهور به ذوالفنون ، 12 . پدر بزرگوارش حاج شيخ محمد ( مجلّه نور علم ، شمارهء 50 - 51 ، ص 76 ) .\r\n( 1 ) . چهرهء درخشان ، ص 9 .\r\n","page_name":" 318 ","page_number":318},
  {"content":"\r\n\r\nبه تفسير و تحشيهء كتب فقه و اصول و گاهى به تعمّق در مسائل رياضى و معقول تا آن عهد برآمد .\r\n لقد طفت في تلك المعاهد كلّها * و سرّحت طرفي بين تلك المعالم « 1 » \r\nساليان دراز شب‌بيدار و روز در تكرار ، هميشه ملازم دفاتر و كراريس و پيوسته مرافق اقلام و قراطيس بودم ، ناگهان سروش غيب در گوش اين نداد كه ، علم ، براى معرفت است و معرفت ، بذر عمل و طاعت و طاعت ، بىاخلاص نشود .\r\nاين همه ميسّر نگردد مگر به توفيق خدا و توسل به اوّل يا ، مشغولى تا چند ؟\r\n علم چندان‌كه بيشتر خوانى * چون عمل در تو نيست نادانى \r\nشتاب بايد كرد و معاد را زادى فراهم ساخت . زود برخيز كه آفتاب برآمد و كاروان رفت ، تا بقيّتى باقى است و نيرو تمام از دست نشده توسّلى جوى و خدمتى كن . « 2 »\r\nمرحوم علّامه شعرانى در علوم مختلفى چون فقه ، اصول ، حكمت و فلسفه ، تفسير و علوم قرآنى ، حديث و رجال ، رياضيات ، پزشكى ، نجوم و هيئت تبحّر داشته و به همين دليل و به حق « علّامه ذوالفنون » لقب گرفته است . علاوه بر اين‌ها از ذوق ادبى و قوّهء شاعرى نيز بهره‌اى وافر داشت .\r\nحضرت آية اللّه حسن‌زادهء آملى در زمينهء شخصيت علمى ايشان مىفرمايد :\r\nاين قهرمان علمى در جميع علوم مختلف منحصربه‌فرد بود ، هيچ‌كدام از علماى معاصر را كه عديل ايشان در جامعيت علوم و احاطه به آن‌ها نديدم . اديبى بارع و صاحب قلمى وزين و رصين و محكم و سنجيده در علوم ادبى فارسى و\r\n\r\n\r\n","description":"","footnote":"\r\n( 1 ) . در تمام آن معاهد طواف كردم و در تمام آن معالم چشم بازكردم .\r\n( 2 ) . مقدّمه نفس المهوم ( به نقل از : كيهان انديشه ، شمارهء 45 ، ص 84 ) .\r\n","page_name":" 319 ","page_number":319},
  {"content":"\r\n\r\nعربى بود . به زبان‌هاى فرانسه ، عبرى و تركى كاملا مسلط و به انگليسى به اندازهء رفع احتياج آشنا بود . فقيهى مجتهد و جامع‌الشرائط فقيهى در حدّ كمال بود .\r\nفيلسوف الهى و متبحّر و حكيمى متضلّع در حكمت متعاليه و مشّاء و اشراق بود .\r\nدر علوم رياضى به‌خصوص در هيئت كم‌نظير بود . طبيبى بود كه قانون شيخ الرئيس و شرح اسباب را درس مىگفت و مخترع حاذقى كه با ذهن بلند نگر وقّاد خود برخى آلات رصدى در شناخت قبلهء بلاد مختلف را اختراع نمود و محدّثى خبير كه از مشايخ حاملان روايت شمرده مىشد و رجالى ماهر در درايت و تشخيص ثقات از ضعفا بود و مفسرى متبحّر در تفسير قرآن كريم و علم قرائات بود و بالجمله هنگام اشاره به علمايى كه جامع علوم و فنون مختلف بودند مشار بالبنان است و آثار درخشان ايشان بهترين شاهد صدق بر آنچه بر اين قلم رانده شد مىباشد . « 1 »\r\nو حكيم متألّه حضرت آية اللّه جوادى آملى نيز دربارهء مرحوم شعرانى چنين مىفرمايد :\r\nمرحوم آقاى شعرانى در طبيعيات خيلى ماهر بود . ايشان مثال‌هايى را هم كه ذكر مىكند يا هندسى است و يا طبيعى و يا طبى و مانند آن . اگرچه ممكن است مثال در اصل آن بحث نقش نداشته باشد ، ولى وقتى طلبه مىبيند كه اين مثال را استاد خوب بيان نكرد ، آن حسن قبول را دربارهء گفته‌هاى استاد از دست مىدهد و احيانا بعضى از اين ظرافت‌هاست كه از راه مثل مىتواند مشكل ممثّل را حل بكند . نوع مثال‌هايى كه ديگران به كمك يك مسئلهء ساده القا مىكردند ، مرحوم بو على با مسائل طبيعى و رياضى و امثال ذلك القا مىكرد . مرحوم آقاى شعرانى در اين بخش‌ها خيلى مسلط و قوى بود ، لذا طبيعيات اشارات را حضور\r\n\r\n\r\n","description":"","footnote":"\r\n( 1 ) . كيهان انديشه ، شماره 45 ، ص 81 .\r\n","page_name":" 320 ","page_number":320},
  {"content":"\r\n\r\nايشان خوانديم . مرحوم آقاى شعرانى در رياضيات هم خيلى مسلط بودند و علاقه شديدى هم به رياضيات و طبيعيات داشتند و اين درس‌ها را بايد حتما مطالعه مىكردند و مىگفتند ، ولى براى آن درس‌ها اگر توفيق مطالعه هم پيدا نمىكردند ، باز مسلط بودند . فكر ، فكر رياضى و طبيعى بود . لذا شرح چغمينى را هم خدمت ايشان خوانديم . مقدارى از مقدمهء زيج بهادرى را هم خدمت ايشان خوانديم . تا وقتى از تهران به قم آمديم . « 1 »\r\nناگفته پيداست كه مراتب علمى و عملى مرحوم علّامه شعرانى ، نتيجهء لطف خداوندى است كه نصيب آن بزرگ مرد شده است ؛ چرا كه خداوند ناظر بىتفاوت صحنهء جهاد مجاهدان نيست ، بلكه به حكم  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  « 2 » و به اقتضاى « من أخلص للّه أربعين صباحا . . . » « 3 » چشمه‌هاى حكمت و دانش را در قلب وى جوشانده و بر زبان و قلم او جارى ساخته است .\r\nاز هرچه بگذريم سخن دوست خوش‌تر است . بار ديگر سخنانى ارزشمند از علّامه حسن‌زادهء آملى دربارهء مرحوم علّامه شعرانى به گوش جان مىشنويم :\r\nآقاى شعرانى ذوالفنون بودند . بنده همهء اساتيدم را به تبحّر در فنون مثل ايشان نديدم . يكى از كتاب‌هاى دورهء شفا علم موسيقى است . دانستن موسيقى كه گناه نيست . مرحوم آقاى شعرانى موسيقى هم مىدانست . فرانسه را به اندازهء عربى مىدانست و مسلط بود . آن لحن شيرينش هيچ‌گاه از خاطرم نمىرود . گاه\r\n\r\n\r\n","description":"","footnote":"\r\n( 1 ) . كيهان فرهنگى ، شمارهء 9 ، آذر 64 ، ص 5 .\r\n( 2 ) . عنكبوت ( 29 ) آيهء 29 .\r\n( 3 ) . شبيه اين حديث در كتاب بحار الانوار ، ج 53 ، ص 326 نيز وجود دارد « من أخلص العبادة للّه أربعين صباحا » .\r\n","page_name":" 321 ","page_number":321},
  {"content":"\r\n\r\nگاهى از ايشان عباراتى مىپرسيدم كه آقا ! اين عبارت را چطور بايد معنا كرد ؟\r\nايشان ديكسيونر را مىگرفت . دندان نداشت و چند تا از دندان‌هايش ريخته بود .\r\nاين الفاظ فرانسه را با آن دندان‌هاى ريخته‌اش خيلى شيرين و جالب مىخواند .\r\nگاه‌گاهى هم من مختصر تبسّمى مىكردم . تركى خوب مىدانست و تلفظ مىكرد . انگليسىاش خوب بود ؛ امّا نه مثل فرانسه‌اش . فرانسه‌اش خيلى قوى بود . عبرى را مىدانست . كتاب‌هاى عبرى را هم داشت . خودش به من گفت كه من عبرى را پيش يك ملّاى يهودى خوانده‌ام . در علوم دينى و فقه و اصول و روايت و تفسير آثار قلمى ، قلم توانايى داشت . فارسى را خيلى سنگين و قوى و فصيح مىنوشت . در رياضيات عالى ، در نجوم ، من بارها اين مطلب را به عرض رسانده‌ام در ميان علماى روحانى ما در عصر خودم بنده كسى را به تبحّر در رياضيات از ايشان بهتر و برتر نديدم . « 1 »\r\nاگر آثار قلمى علّامه شعرانى يك جا جمع بشود دائرةالمعارفى خواهد شد . از صفات ايشان اينكه در برابر اساتيدش خيلى خاضع بود و آنان را به بزرگى نام مىبرد و مىفرمود : « كسى كه دربارهء بزرگان دين ، بيان و قلم و روش ناروا داشته باشد ، اوّلين جايزه‌اى كه از خدا مىگيرد اين است كه از بركات انفاس آن‌ها محروم مىشود . لذا خيلى بزرگان دين را احترام مىكرد . يكى از كتاب‌هاى ايشان ترجمه و شرح كشف المراد است كه خيلى اعتنا به كشف المراد و تجريد جناب خواجه طوسى داشتند و اهتمام ايشان بر اين بود كه طلبه حتما كشف المراد را بخواند ، آشنا شود و به كلام اماميه و فرمايششان اين بود كه الآن تنها كتاب درسى است و بايد باشد و خودشان علاقهء زيادى داشتند و ما را تشويق مىكردند كه بنده خودم در تهران كشف المراد را درس مىگفتم .\r\n\r\n\r\n","description":"","footnote":"\r\n( 1 ) . مجلهء نور علم ، شمارهء 50 - 51 ، ص 92 .\r\n","page_name":" 322 ","page_number":322},
  {"content":"\r\n\r\nدربارهء اسرار الحكم مرحوم حاجى سبزوارى اگر ملاحظه فرموده باشيد آنجا كه مرحوم شعرانى تحشيه فرموده ، راجع به مقام حكمت ، فرمايشى دارد و در اين كتاب كشف المراد راجع به عرفان فرمايشى دارد . مىفرمايد : « در كشف المراد هيچ مطلب عرفانى نياورده‌ام » .\r\nاين‌طور عذرخواهى مىكند كه « اميدوارم هيچ تعصّب ننموده باشيم و از جادهء عفاف علمى هم خارج نشده ، در مقام بيان حقايق دين ، كينه با كسى اظهار نكرده و جز به اصول بديهى و ظاهر تمسك ننموده ، از مسائل فلسفى همان‌كه مطابق ديديم يا مخالف نديديم ، نقل كرديم و از مسائل عرفان هيچ نياورديم ، چون بناى كلام بر عقل است و عرفان فوق عقل است . لذا بحث عرفانى را در اين كتاب عنوان نكرديم » . اين فرمايشى است كه ايشان دربارهء كشف المراد خود دارد . دربارهء حكمت در ابتداى اسرار الحكم كه به حواشى و تصحيح ايشان چاپ شد مىفرمايد كه : « خداوند تعالى براى تجليل حكمت و حكما در قرآن كريم سورهء لقمان را فرستاد و او را چون شاخصى در حكمت نام برد و نمونه‌اى از اقوال لقمان را در ترغيب به خداشناسى و اخلاق حسنه نقل فرموده و در اخبار آمده است كه بر لقمان حكمت و نبوّت را عرضه كردند ، او حكمت را برگزيد » .\r\nمرحوم شعرانى در اين موضوع خيلى پافشارى داشتند كه دين ، دين دليل است . برهان بخواهيد ، با برهان حرف بزنيد ، يك‌وقتى آدم به خطابه صحبت مىكند ، مىخواهد مردم را ارشاد بكند ، آن هم سعى بكند كه واقع باشد ، همان‌طورىكه قرآن به ما فرمود :  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ .  « 1 »\r\nراجع به آخوند ملّا صدرا تعبير شريف ايشان اين بود كه مىفرمود :\r\n\r\n\r\n","description":"","footnote":"\r\n( 1 ) . نحل ( 16 ) آيهء 125 .\r\n","page_name":" 323 ","page_number":323},
  {"content":"\r\n\r\n« مرحوم آخوند ، لطف الهى بود . زمانى كه غرب مردم را به مادىگرى و ماديات گرفتار و از آن‌سو از ماوراى طبيعت بىخبر و آن‌طور متوقف در ماده شدند ، خداوند سبحان هم از اين طرف در مقابلشان چنين مردى را برانگيخت و به همه هشدار داد كه اين‌طور نباشيد كه « أخلد فى الأرض » و از فوق ارض و باطن ارض و از خداوند عالم و حقيقت بىخبر بوده باشيد . اين نظرى بود كه مرحوم شعرانى دربارهء آخوند داشتند . و من اين‌ها همه را مشافهة از ايشان شنيدم .\r\n. . . جناب آقاى همايى آقاى شعرانى را شيخ بهائى عصر معرفى مىكند و مىگويد :\r\n« جناب آقاى شعرانى ، مردى ملّا بود . جناب آقاى شعرانى ملّايى كه از يك‌سو مجسطى مىگفت و از سويى ديگر ، قانون ، ازيك‌طرف فقه و اصول - كه علوم رسمى ايشان بود ، مثلا جواهر - مىفرمود و از طرف ديگر ، به تحشيهء كتاب‌هايى چون قواعد ، وافى و مجمع البيان مىپرداخت . وى در رياضيات نيز سرآمد بود .\r\n. . . ديوان شعرشان به چاپ نرسيد . اشعار فارسىشان مانند اشعار شيخ الرئيس ، ميرداماد و مرحوم جلوه و اشعار عربيشان ، مانند قصيدهء غراى نونيّه فخر رازى در مدح امام هشتم عليه السّلام سنگين و با هيبت بود . يكى از آلات رياضى براى تعيين قبله به طرز بديع و مبتنى بر قواعد رياضى و نجومى ، صنعتى است كه مرحوم استادم آية اللّه علّامه ذوالفنون حاج ميرزا ابو الحسن شعرانى - رفع اللّه تعالى درجاته - اختراع نموده است . از اين صحيفهء قبله‌يابى فقط خواص كه آشناى به فن هستند مىتوانند استفاده كنند ، در اختراع آن ، حدّت نظر و قوّت فكر به كار برده است . آن‌چنان كه موجب شگفتى ارباب فن است . خود آن صحيفهء منحصربه‌فرد - كه معمول و مصنوع دست مبارك آن جناب است - در\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nنزد راقم محفوظ است » .\r\nاعتقاد آقاى شعرانى به فلسفه در اين حد بود كه اين‌ها وسيله‌اند براى فهم ، نه اينكه قول فلاسفه براى ما حجّت است . « 1 »\r\nاز خصايص ديگر ايشان اين بود كه دست به هر كتابى دراز نمىكرد ، حتى المنجد در ميان كتاب‌هايش نبود و خودش صريحا فرمود : « اين كتاب منجد را براى دانشجويان مدارس نوشته‌اند نه براى عالم روحانى ، ملّا دست مىبرد به كتاب‌هاى علمى اساس لغت ، به جمهرهء ابن دريد ، تاج العروس و صحاح ، به اين جور كتاب‌ها كه كتاب است نه به منجدى كه براى بچه‌هاى مدرسه نوشته‌اند » .\r\nاز محسّنات ديگر ايشان اين است كه به افكار و آراى قدما در مسائل فقهى ، خيلى عنايت داشت ؛ زيرا آن‌ها قريب العهد بودند ، شرايطى و آدابى كه برايشان بود ، پختگى و كاركشتگى آنان اهميّت دارد ( حالا يك حديثى را آن‌ها قبول كردند ، ما يك رجالى را ، سلسله سندى را ، دغدغه و وسوسه پيش مىآوريم ) وقتى آن‌ها قبول كردند ، قبولشان اهميّت دارد ، ما نمىتوانيم به فلان رجالش به آقايان قدما ايراد كنيم .\r\nمرحوم شعرانى ، در ولايت عجيب متصلّب بود و حتى در ابتداى كتاب نفس المهموم مرحوم حاج شيخ عباس قمى رحمه اللّه كه ترجمه فرمود ، اظهار علاقه و تضرّع و تأدّب به پيشگاه اهل بيت ولايت نموده است با فرمايشاتى خواندنى و شيرين . . . » .\r\n\r\nخاطراتى شنيدنى دربارهء مرحوم علّامه شعرانى\r\nعلّامه حسن‌زاده آملى مىفرمايد :\r\n\r\n\r\n","description":"","footnote":"\r\n( 1 ) . مجلهء نور علم ، شمارهء 50 - 51 ، ص 92 - 99 . ( با اندكى تغيير و تلخيص ) .\r\n","page_name":" 325 ","page_number":325},
  {"content":"\r\n\r\nامّا اينكه من به خدمت ايشان رفتم و انس پيدا كردم ، اين بزرگوارى را مرحوم آقاى آقا شيخ محمد تقى آملى فرمود . ايشان جناب آقاى شعرانى و آقاى قمشه‌اى را به من معرفى كرد و فرمود : اگر بتوانيد محضر آقاى شعرانى را ادراك كنيد ، اشباع مىشويد . خيلى از ايشان تمجيد كرد . من ايشان را هيچ نمىشناختم ، تازه از آمل به تهران آمده بودم . من رفتم به آدرسى كه جناب آقاى آملى داده بودند . ديدم يك آقا شيخى به صورت يك ملّاى دهى ، يك كسى جلو محراب نشسته ، ما هم سلام كرديم و به انتظار نشستيم كه آقاى شعرانى بيايد .\r\nموقع اذان شد ، جمعيتى بودند ، آن آقاى شيخ هم رفت محراب . از يكى از آقايان كه در صف نماز ايستاده بودند پرسيدم : آقا ! اين پيش‌نماز اسم شريفشان چيست ؟ آن آقا گفت : آميرزا ابو الحسن شعرانى . گفتم : ايشان آقاى شعرانى هستند ؟ گفت : بله . خيلى آدم زاهد و وارسته . نماز كه خوانده شد ، رفتم حضور شريف ايشان ، عذرخواهى كردند كه من وقت ندارم و نمىتوانم ، بالاخره بعد از چندبار رفت و آمد خدمت ايشان ، فرمود : من مكاسب و رسائل مىگويم . اين درس‌ها اگر به كارتان مىآيد شركت بكنيد . امّا درس ديگر بخواهيد من نمىرسم . گفتيم : خوب ، برويم اوّل مكاسب و رسائل بود . گفت : مىخواهيم شروع كنيم . ما هم رفتيم . « 1 »\r\nو باز مىفرمايد :\r\nما يكى از بركاتى كه در محضر مباركشان داشتيم اين بود كه به توفيقات الهى يك دوره تفسير مجمع البيان را ( خود كتاب را ) خوانديم با لغت و قرائت و اعراب و حجّت همه و همه كه بيش از دو سال طول كشيد . وقتى مجمع البيان تمام شد و تفسير سورهء   قُلْ أَعُوذُ بِرَبِّ النَّاسِ   به پايان رسيد ايشان هشدار داد\r\n\r\n\r\n","description":"","footnote":"\r\n( 1 ) . ، ص 28 .\r\n","page_name":" 326 ","page_number":326},
  {"content":"\r\n\r\nو فرمود : « ببين آقا ! تفسير تمام شد و جناب طبرسى ( كه امين الاسلام است ) و تفسير مجمع البيان كه خود ايشان در ابتداى مجمع دربارهء آن فرموده‌اند : « هو القدوة استضيئ بأنواره واطأ مواقع آثاره » از اين همه مفسرين و كتب تفسير نقل كرد ، امّا از تفسير منسوب به امام حسن عسكرى عليه السّلام چيزى نقل نكرد » . به بنده فرمودند كه « ببين نشد حتى يك جا از تفسير امام حسن عسكرى عليه السّلام كه الآن در دست ماست و چاپ كرده‌اند چيزى نقل كند » . بعد فرمودند : « حق با جناب طبرسى است نمىشود تفسير را از آن جناب دانست و اگر تفسير آن بزرگوار بود و تفسير معتبرى بود امين الاسلام طبرسى در مجمع از آن جناب نقل مىكرد » . « 1 »\r\nو نيز مىفرمايد :\r\nدر سال ، تعطيلى نداشتيم . بنده از يادم نمىرود كه سال بر ما گذشت و دو روز تعطيل كرديم . يكى روز عاشورا ، يكى روز شهادت حضرت امام حسن مجتبى عليه السّلام و بقيه روزها را درس مىخوانديم . ايشان خودشان شايق بودند .\r\nيكى از خاطرات خوشى كه از محضر شريف ايشان دارم اين است كه يك زمستان كه برف خيلى سنگينى آمده بود ، من در مدرسهء مروى حجره داشتم و آنجا بسرمىبردم . از حجره بيرون آمدم ، مردد بودم كه به كلاس بروم يا نروم .\r\nبه‌هرحال تصميم گرفتم بروم . رفتم تا در خانهء ايشان در سه‌راه سيروس ، خواستم در بزنم . با آن برف سنگين كه آمده بود خجالت كشيدم . مدتى ايستادم كه كسى بيرون بيايد ، امّا كسى نيامد . ديدم وقت درس دارد مىگذرد . در هر صورت در زدم . آقازادهء ايشان در را باز كرد . وارد شدم . ديدم ايشان مشغول نوشتن هستند . با انفعال وارد شدم . سلام كردم و به محض نشستن ، عذرخواهى\r\n\r\n\r\n","description":"","footnote":"\r\n( 1 ) . همان ، ص 11 .\r\n","page_name":" 327 ","page_number":327},
  {"content":"\r\n\r\nكردم كه در چنين روز برفى نمىبايست مزاحم بشوم . فرمودند : شما كه از مدرسهء مروى تا اينجا آمديد ، گداها بودند يا نبودند ؟ گفتم : چرا بودند . امروز كه روز كسب و كار آن‌هاست . ايشان گفتند : خوب آن‌ها كه تعطيل نكردند ، چرا ما تعطيل كنيم . « 1 »\r\n\r\nنياز فقيه به رياضيات و نجوم و تبحّر علامه شعرانى\r\nاستاد ما حضرت علّامه حسن‌زاده ( مد ظله ) در رسالهء « پيرامون فنون رياضى » سخنان شيرين و دلنشينى از گفتار فقها و اخترشناسان و رياضىدانان مسلمان گلچين كرده و نوشته است :\r\nفقهاى اسلام در اكثر ابواب فقه نيازمند علوم رياضىاند ، مثلا در مسألهء كرّ به دانستن قواعد هندسى نياز دارند تا مساحت ظروف را براى معرفت مقدار كرّ كه بايد به حسب مساحت چهل و دو وجب و هفت هشتم وجب بوده باشد تحصيل كنند ، چنان‌كه شيخ بهايى در كتاب فقهى خود « الحبل المتين » به تفصيل بحث كرده است .\r\nفقيه در وقت و هلال و قبله نياز به دانستن علم هيئت و نجوم دارد ، چنان كه در ارث به معرفت موازين حساب ، احتياج مبرم دارد .\r\nعلّامه حلّى در تحقيق فجر اوّل و ثانى يعنى صبح صادق و كاذب در كتاب تذكره چنان ماهرانه و محققانه به مبانى قويم هيئت و مثلثات كروى بحث كرده است كه شيخ بهايى بااين‌كه خود متضلع در اين فنون است در ابتداى كتاب « مفتاح الفلاح » به نقل عبارت موجز تذكره تبرك جسته است .\r\n\r\n\r\n","description":"","footnote":"\r\n( 1 ) . كيهان انديشه ، شمارهء 45 ، ص 83 ، فرزانه ناشناخته ، ص 14 و بعد ، تهيه و نشر بوستان كتاب ، 1382 ش .\r\n","page_name":" 328 ","page_number":328},
  {"content":"\r\n\r\nعلامه حلى بسيارى از مسايل فقهى كتاب قواعد را كه يكى از متون فقهى اماميّه است ، مثلا مسايل وصايا را به قواعد جبر و مقابله حل كرده است .\r\nدر وقف نامه مدرسه سپهسالار قديم تهران قيد شده است كه استاد آن مدرسه بايد كسى باشد كه از عهدهء تدريس قواعد علّامه برآيد .\r\nكتب رياضى از قبيل خلاصة الحساب شيخ بهايى ، فارسى هيئت قوشچى ، شرح چغمينى قاضىزاده رومى ، اصول اقليدس ، اكرومساكن ثاوذوسيوس ، اكرما نالاؤس در مثلثات كروى ، شرح خفرى بر تذكره خواجه طوسى ( در هيئت ) مناظر ابن هيثم به تنقيح ابو الحسن فارسى ، زيجات الغ بيكى و محمد شاهى و بهادرى ، بيست باب خواجه در اصطرلاب ، هفتاد باب شيخ بهايى يعنى رساله حاتميه در اسطرلاب ، و عمل به ربع مجيّب و كره متحرك اوطولوقس ، و عمل به كره قساط بن لوقا كه شصت و پنج باب در معرفت ضرورى روزانه در هيئت و نجوم است ، و مجسطى بطليموس به تحرير خواجه ، از كتب درسى حوزه‌هاى علميه ما در رشته‌هاى رياضى است .\r\nخود اين حقير [ حسن‌زاده 
  ] به تدريس اكثر كتب نامبرده در حوزه علميه قم و شرح و تعليقه و تحشيه بر آنها توفيق يافته است مثلا :\r\n1 . زيج بهادرى را يك دوره شرح به فارسى كرده است .\r\n2 . اكرما نالائوس در مثلثات كروى را يك دوره تدريس و شرح كرده است .\r\n3 . اصول اقليدس را از به دو تا ختم دو دوره حواشى و تعليقات نگاشته است .\r\n4 . اكرومساكن ثاوذوسيوس ، و بر مجسطى تحرير خواجه شرح دارد و به ويژه در مسأله يافتن بين المركزين آن ، يك رساله نوشته است .\r\nو در حقيقت آنچه در اين علوم گفته‌ايم و نوشته‌ايم ، همه شعله‌اى از طود\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nعلم و تحقيق ، و خوشه‌اى از خرمن پرفيض جناب علامه ذوالفنون مرحوم استادم آية اللّه حاج ميرزا ابو الحسن شعرانى روحى له الفداء است كه ساليانى دراز در كنف پرمهر و محبت او كسب كرده‌ايم ، انّ اللّه لا يضيع أجر من أحسن عملا ، هرچند علة العلل و مسبب الاسباب فياض على الاطلاق است .\r\n اين‌همه ميناگرىها كار اوست * اين‌همه اكسيرها اسرار اوست « 1 » \r\nشايان ذكر است مؤسسه بوستان كتاب قم در پى بزرگداشت و ارج نهادن به خدمات عالمانى چند از اين ناچيز درخواست نوشته‌اى نمود درباره گرامى داشت « فرزانه ناشناخته » و يادنامه علامه شعرانى ، نگارنده اين خواسته را پاسخ مثبت داد و يكى از نظرات آن عالم فرهيخته را در سرفصل زير بررسى نمود :\r\n\r\nقانون‌گرانش ( جاذبه ) عمومى از ديدگاه علّامه شعرانى ؛\r\nحاج شيخ ابو الحسن شعرانى ( 1320 - 1393 ق ) علّامه ذوالفنون ، از برجسته‌ترين چهرهاى علمى معاصر و در دانش‌هاى گوناگون سرآمد بوده است . وى خردورزى اديب ، اصولى ، فقيه ، مفسر ، متكلم ، حكيم ، محدّث ، مورّخ ، منجّم ، شاعر و داراى تأليفات فراوان در فنون يادشده مىباشد . « 2 »\r\nبررسى ابعاد دانش و پژوهش او از حوصلهء يك يا چند مقال خارج است ، ازاين‌روى ما در اين گفتار ، تنها به يك نظريه از او بسنده مىكنيم .\r\nاز تأليفات گران‌سنگ اين شخصيت فرهيخته شرحى است زيبا ، متين و\r\n\r\n\r\n","description":"","footnote":"\r\n( 1 ) . يازده رساله فارسى ، ص 600 و بعد ، هزار و يك‌كلمه ، كلمه 358 ، ج 4 ، ص 441 .\r\n( 2 ) . ر . ك : المدخل الى عذب المنهل ، نشر كنگرهء جهانى شيخ انصارى ، 1373 شمسى ، بحث مقدّمه .\r\n","page_name":" 330 ","page_number":330},
  {"content":"\r\n\r\nاستوار بر كتاب تجريد الاعتقاد تأليف خواجه نصير الدّين طوسى ( متوفاى 672 ق ) به نام شرح تجريد الاعتقاد . وى در جاهاى متعدد اين شرح ، پس از پژوهش در هر مسئله ، نظريات خويش را ابراز داشته كه از جملهء آن‌ها نظريه‌اى است دربارهء « قانون جاذبه عمومى » ( قانون كشش و ربايش اجسام ) .\r\nعلّامه شعرانى پس از كاوش و بررسى دربارهء اين قانون ، بر اين باور است كه « حق آن است كه نام اين قانون ( گرايش عمومى ) باشد » . و اينك توضيح سخن :\r\nاز ديرباز دانشمندان مىدانستند يك نيروى مرموز بين اجسام و اجرام زمين و فضا حاكم است .\r\nموريس مترلينگ ، پژوهش دربارهء قانون جاذبه را به دانشمندان پيش از اسلام نسبت داده و نوشته است :\r\nقانون بزرگ جهان كه تاكنون قانونى بزرگ‌تر از آن به نظر نوع بشر نرسيده قانون جاذبه است كه « نيوتون » دانشمند معروف انگليسى كاشف آن بود .\r\nمورّخان ، كشف اين قانون را از طرف نيوتون معلول اين مىدانستند كه سيبى از درخت افتاد و نيوتون كه سقوط سيب را ديد با خود گفت : حال كه سيب از درخت مىافتد پس براى چه ماه و ستارگان به زمين نمىافتند ؟\r\nپلوتارك كه چندين قرن پيش از ميلاد مىزيسته در كتاب خود مىگويد : ما حيرت مىكنيم كه براى چه ماه سقوط نمىكند و روى زمين نمىافتد . . . ؟\r\nامّا كپلر منجّم معروف آلمان خيلى زودتر از نيوتون درصدد برآمد كه قانون جاذبهء زمين را كشف كند .\r\nمقصود اين است كه حتى از هزاران سال پيش از نيوتون ، جهانيان مىدانستند كه يك قوّهء عجيب و مرموزى وجود دارد كه ستارگان بزرگ و كوچك\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nرا دور هم مىگرداند و بالاخره ادارهء اين دستگاه عجيب كه نامش جهان است برعهدهء جاذبه مىباشد ؛ منتها نمىدانستند كه قوّهء جاذبه به چه ترتيب اين جهان را اداره مىكند و طرز عملش چگونه است ؟\r\nكپلر نخستين كسى بود كه توانست تا اندازه‌اى طرز عمل قوّهء جاذبه را استنباط كند ؛ وى هنگامى كه قانونى براى قوّهء جاذبه پيدا كرد اين‌چنين گفت :\r\nستارگان به نسبت مكعب مسافت فىمابين خود ، يكديگر را جذب مىكنند .\r\nبا اين نظريهء كپلر ، راه براى نيوتون باز شد .\r\nنيوتون در انگلستان با تحقيق و بررسى فراوان بر روى نظريهء كپلر ، سرانجام پس از شانزده سال توانست قوّهء جاذبه را كشف كند . « 1 »\r\n\r\nديدگاه ثابت بن قره « 2 »\r\nثابت بن قره ( 221 - 288 ق ) معتقد است : ميل سنگ و كلوخ به جانب زمين بدين سبب نيست كه سنگ و كلوخ ذاتا طالب مركز هستند ، بلكه به علت انضمام و جذب جنس آن‌هاست . برفرض اگر زمين قطعه‌قطعه شده و در اطراف عالم پراكنده شود آن‌گاه آن قطعه‌ها به حال خود رها شوند به هم‌ديگر روى آورده و\r\n\r\n\r\n","description":"","footnote":"\r\n( 1 ) . ر . ك : موريس مترلينگ ، خداوند بزرگ و من .\r\n( 2 ) . ثابت بن قرّه حرّانى ( 221 - 288 ق ) در ايّام معتضد باللّه عباسى به بغداد رفت و به مطالعه علوم حساب ، هندسه ، هيئت ، نجوم و منطق مشغول شد . او از مترجمان زبردست كتب علمى يونانى به عربى بوده است . و در حدود 150 كتاب ، رساله ، و مقاله را ، شرح و ترجمه كرده است . از مصنّفات او كتاب ذخيره در طب است كه كم‌تر كتابى به خوبى آن تأليف شده است . وى چون به طريقه و آيين صائبين بود ، رياست اين فرقه در بغداد به او تفويض شد . در زمان ثابت در صناعت طب و جميع اجزاى فلسفه كسى مانند او نبود .\r\nسديو  ( sedillot )  گويد : اين رياضىدان ماهر ظاهرا اوّل كسى است كه فنّ جبر را در هندسه به كار برده است ( ر . ك : على اكبر دهخدا ، لغت‌نامه ، ماده ثابت ) .\r\n","page_name":" 332 ","page_number":332},
  {"content":"\r\n\r\nدر همان جايى كه آمادگى پيوسته شدن دارند به هم ملحق خواهند شد و چون هر تكه‌اى به‌طور يكسان خواهان همهء تكه‌هاست و نمىتواند به همهء اجزا و تكه‌ها برسد ناچار بايد به‌گونه‌اى باشد كه جميع اجزا به نحو يكسان جذب و كشش داشته باشد .\r\nقال ثابت بن قره :\r\nسببه [ أي سبب سكون الأرض في الوسط 
  ] طلب كلّ جزء موضعا يكون فيه قربه من جميع الأجزاء قربا متساويا ، إذ عنده ميل المدرة إلى السفل ليس لكونها طالبة للمركز بالذّات بل لأنّ الجنسيّة منشأ الانضمام فقال : لو فرض أنّ الأرض تقطعت و تفرّقت في جوانب العالم ثم أطلقت أجزاؤها لكان يتوجّه بعضها إلى بعض و يقف حيث يتهيّأ تلاقيها ، و لمّا كان كلّ جزء يطلب جميع الأجزاء طلبا واحدا و من المحال أن يلقى الجزء الواحد كلّ جزء لا جرم طلب أن يكون قربه من جميع الأجزاء قربا متساويا و هذا هو الطلب الوسط . « 1 »\r\nبنابراين ، ثابت بن قره نخستين كسى است كه در جهان اسلام به روشنى سخن از جذب و انضمام اجسام به‌ميان آورده است .\r\n\r\nنظر ابن سينا\r\nحكماى اسلام بر اين باورند كه نخستين كسى كه از « ميل » ( گرايش ) سخن به‌ميان آورده است ، شيخ الرئيس ابو على بن عبد اللّه بن سيناست .\r\nابن سينا در باب حركت اجرام فضايى بر آن است كه هر جرمى به توسط « ميل » حركت مىكند ، وى سپس به تعريف ميل پرداخته مىنويسد :\r\n\r\n\r\n","description":"","footnote":"\r\n( 1 ) . حاجى ملّا هادى سبزوارى ، شرح اسماء الحسنى ، ص 53 ، ذيل « يا من استقرت الأرضون بإذنه » .\r\n","page_name":" 333 ","page_number":333},
  {"content":"\r\n\r\nميل عبارت است از : معنايى كه در جسم متحرّك حس مىشود ، چنانچه اگر جسم متحرك به توسط يك نيروى قاسر نيز ساكن شود باز آن ميل احساس مىشود ؛ ميل مانند دستى است كه در برابر يك نيروى بازدارنده‌اى كه او را ساكن ساخته ( نيروى قسر ) مقاومت كند و خواهان حركت باشد . بنابراين ، ميل غير از حركت و غير از نيروى محرك است ؛ زيرا نيروى محرك با پايان يافتن حركت همچنان موجود است ولى ميل ، موجود نخواهد بود ، إنّ كلّ قوّة إنّما تحرك بتوسّط الميل ، و الميل هو المعنى الّذى يحسّ في الجسم المتحرّك ، و إن سكن قسرا أحسّ ذلك الميل ، كأنّه يد يقاوم المسكن ، مع كونه طلبا للحركة ، فهو غير الحركة لا محالة و غير القوّة المحرّكة ؛ لأنّ القوّة المحرّكة تكون موجودة عند إتمامها الحركة ، و لا يكون الميل موجودا . « 1 »\r\nابن سينا دربارهء اجسام زمينى نيز معتقد است كه آن‌ها داراى ميل مىباشند ؛ ميل ، مانند سبكى و سنگينى ، اجسام سنگين ميل به پايين دارند و اجسام سبك ميل به بالا . ازاين‌رو ، هرچه ميل ، زيادتر باشد حركت‌پذيرى جسم و نقل آن كندتر صورت مىپذيرد ، بديهى است نقل يك قطعه سنگ بزرگ و محكم و يا كشيدن آن مانند نقل و كشيدن يك سنگ كوچك نيست .\r\nإنّ الأجسام الموجودة ذوات الميل كالثقيلة و الخفيفة ، أمّا الثقيلة فما يميل إلى السّفل ، و أمّا الخفيفة فما يميل إلى فوق ، فإنّها كلّما ازدادت ميلا كان قبولها للتحريك النقلي أبطأ ؛ فإنّ الحجر العظيم الشّديد الثّقل أو جرّه ليس كنقل الحجر الصّغير القليل الثّقل و جرّه . « 2 »\r\n\r\n\r\n","description":"","footnote":"\r\n( 1 ) . ابن سينا ، النجاة ، تحقيق عبد الرحمن عميره ، دار الجيل ، بيروت ، ج 2 ، ص 117 .\r\n( 2 ) . ابن سينا ، شفاء « طبيعيات » ، به كوشش سعيد رائد ، ط مصر ، سال 1983 ميلادى ، مقالهء چهارم ، فصل 12 ، ص 313 .\r\n","page_name":" 334 ","page_number":334},
  {"content":"\r\n\r\nبنابراين ، درون اجسام چيزى است به نام ميل كه به وسيلهء آن ، اجسام به حركت مىآيند و يا ساكن مىشوند و هرچه اين نيرو زيادتر باشد جسم ، سنگين‌تر است .\r\nابن سينا در اشارات و تنبيهات نيز طبيعت اجسام را داراى ميل دانسته و به روشنى مىنويسد :\r\nالجسم له فى حال تحرّكه ميل يتحرّك به و يحسّ به الممانع و لم يتمكّن من المنع إلّا فيما يضعف ذلك فيه . « 1 »\r\nمحقّق طوسى قدّس سرّه در شرح اين بخش مىگويد :\r\nميل همان چيزى است كه متكلمان آن را « اعتماد » مىنامند ، محرك و مبدأ حركت بخشى اجسام همانا به توسط ميل است كه اجسام را به حركت مىآورد ؛ زيرا حركت چيزى است كه داراى سرعت و بطوء است [ و به تعبير امروزه ، حركت شتاب‌پذير است تند و كند مىشود 
  ] ولى مبدأ حركت شتاب‌پذير نيست .\r\nبنابراين ، بايد چيز ديگرى در جسم باشد كه تندى ، كندى و ساير كيفيّات ( سنگينى ، سبكى ) را پذيرا باشد و نام آن ميل است .\r\nاز باب مثال ميل سنگ به جانب زمين و ميل هوا به جانب بالاست . لذا اگر بخواهيم مشك پر از باد را زير آب نگه داريم ميل هوا به جانب بالا به دست انسان فشار مىآورد چنان‌كه اگر بخواهيم سنگى را در هوا نگه داريم ميل آن به جانب زمين سبب مىشود به دست انسان فشار وارد آيد و چيزى مانع از اين ميل نخواهد بود مگر اينكه ميل ضعيف گردد .\r\nبنابراين ميل ، سبب نزديك و مباشر حركت اجسام است . « 2 »\r\n\r\n\r\n","description":"","footnote":"\r\n( 1 ) . شرح اشارات و تنبيهات ، ط حيدرى ، تهران ، به سال 1378 قمرى ، ج 27 ص 208 .\r\n( 2 ) . همان .\r\n","page_name":" 335 ","page_number":335},
  {"content":"\r\n\r\nليكن درخور انديشه است كه به نظر مىآيد نكتهء حايز اهميّت بين عقيده ابن سينا و بين جاذبهء نيوتون ، اين است كه در قانون‌گرانش عمومى ، ثابت مىشود كه اگر سنگى مثلا روى زمين در كنار سنگ ديگرى قرار گرفته باشد اين دو جسم خواهان جذب همديگرند ، جز اينكه نيروى جاذبهء زمين كه از هر دو سنگ زيادتر است آن‌ها را به جانب خود مىكشد و مانع مىشود از اينكه دو تكه سنگ به هم نزديك شوند ، ولى در فرضيهء ( ميل ) ابن سينا اين سخن مطرح نيست ، بلكه اصلا مورد توجّه قرار نگرفته است ؛ زيرا شيخ معتقد است : وقتى جسم در جاى طبيعى خود قرار گرفت تا وقتى در آنجاست ، ديگر ميل ندارد و هنگامى كه ازآنجا خارج شد داراى ميل مىشود ، پس يك قطعهء سنگ وقتى از حال سكون خارج شد داراى ميل است ، امّا هنگامى كه روى زمين ساكن شد بدون ميل مىباشد ، لذا شيخ مىنويسد :\r\nفإذا كان الجسم الطبيعي في حيّزه الطبيعي لم يكن له و هو فيه ميل . « 1 »\r\n\r\nاعتراض فخر رازى\r\nفخر رازى بر ابن سينا اعتراض كرده و گفته است : وقتى دست انسان زير قطعه‌اى سنگ قرار گيرد فشارى كه از سنگ احساس مىكند ميل سنگ را ثابت مىكند ليكن در پاسخ گفته است : مكان طبيعى قطعهء سنگ در مركز عالم [ مركز كرهء زمين 
  ] است ، پس اگر در آنجا ، قرار گرفت ديگر ميل ندارد ، امّا اگر روى زمين قرار گيرد باز ميل آن همچنان باقى است . « 2 »\r\n\r\n\r\n","description":"","footnote":"\r\n( 1 ) . همان ، ص 215 و بعد .\r\n( 2 ) . همان ، ص 215 و بعد .\r\n","page_name":" 336 ","page_number":336},
  {"content":"\r\n\r\n\r\nنظريه خواجه نصير الدّين طوسى\r\nخواجه طوسى مىگويد : مكان طبيعى زمين ، مركز زمين - كه يك نقطه مىباشد - نيست ؛ و گرنه هيچ ذرّه‌اى از زمين در مكان طبيعى خود قرار نمىگرفت ، بلكه منظور از مكان طبيعى زمين آن است كه مركز هر جزء و پاره از زمين با مركز زمين در يك راستا قرار گيرد ، بنابراين ، پاره‌سنگى كه از زمين جدا شده تا وقتى جداست در مكان طبيعى خود قرار ندارد و داراى ميل است و هنگامى كه به زمين متّصل شد ميل آن از بين رفته و جزئى از زمين به حساب مىآيد ، پس در مكان طبيعى خود قرار گرفته است . « 1 »\r\nولى به نظر مىرسد اگر قائل شويم كه در طبع اجرام فضايى و اجسام زمينى ميل قرار دارد ، ديگر نمىتوان گفت : وقتى سنگ روى زمين قرار گرفت ميل آن از بين مىرود و از طبع خود دست مىكشد ، بلكه بايد گفت : ميل سنگ كوچك مغلوب ميل زمين بزرگ مىگردد ، مانند مادرى كه فرزند كوچك محبوبش را در آغوش مىكشد .\r\n\r\nديدگاه علّامه شعرانى\r\nعلّامه شعرانى در شرح تجريد الاعتقاد در بحث « جهت » آنجا كه مرحوم خواجه مىنويسد :\r\nو الطبيعي منها فوق و سفل و ما عداهما غير متناه .\r\nچنين مىنگارد :\r\nجهات غير متناهى مىباشند ؛ زيرا هركس در هرجا قرار دارد و آن را مركز كره انگارد مىتواند از جاى خود خطهاى موهوم غير متناهى به همهء اطراف\r\n\r\n\r\n","description":"","footnote":"\r\n( 1 ) . همان .\r\n","page_name":" 337 ","page_number":337},
  {"content":"\r\n\r\nو نواحى خود بكشد و به آن‌ها اشاره كند ، ازاين‌رو ، بالا و پايين ( فوق و سفل ) طبيعى هستند و بسته به فرض انسان نيست ، چون وقتى انسان نبود باز سنگ به طرف پايين مىافتاد و بخار آب به‌طرف بالا مىرفت .\r\nامّا طرف راست و چپ به تصور انسان است و به اختلاف جاى افراد ، مختلف مىشود . سرّ مطلب اين است كه به اعتقاد فلاسفهء پيشين ، بالا عبارت است از :\r\nنزديكى به فلك اعظم [ دورترين فلك ، به اعتقاد آنان 
  ] و هر چيزى به آن فلك نزديك‌تر باشد بالاتر است ، و پايين عبارت است از : دورى از فلك اعظم و هرچه به مركز اين فلك نزديك‌تر باشد پايين‌تر است . و [ به عقيده آنان 
  ] چون كره زمين در مركز عالم قرار گرفته است مركز كره زمين ، در پايين‌ترين نقاط عالم قرار دارد .\r\nبنابراين ، گويى اين از ويژگىهاى فلك است كه سبك‌ها را كه لطيف‌تر و مناسب اويند به‌سوى خود مىبرد و سنگين‌ها را به دور مىراند [ و به تعبير ديگر فلك اعظم محدّد الجهات است 
  ] .\r\nبه عقيدهء دانشمندان طبيعى [ طبيعت‌پژوهان 
  ] عصر ما ، مطلب برعكس است ؛ يعنى تميزدهندهء بالا و پايين [ محدّد الجهات 
  ] خود زمين است ، سنگين را به طرف خود جذب مىكند و سبك را مىراند .\r\nاين قول در زمان قديم نيز طرف‌دار داشت ، يا احتمال آن را مىدادند .\r\nابو على سينا اين سخن را كه افتادن جسم سنگين به وسيلهء جذب زمين است ، رد كرده و گفته است : بنابراين ، جسم هرچه سبك‌تر باشد بايد زمين بهتر آن را جذب كند ، چنان‌كه آهن‌ربا خرده آهن را بهتر جذب مىكند و قطعهء آهن بزرگ‌تر را ديرتر و يا ممكن است هيچ جذب نكند .\r\nنظر خود ابن سينا [ در اين رابطه 
  ] اين است كه جسم سنگين داراى « ميل » است كه\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nمىافتد و هرچه جسم بزرگ‌تر باشد ميلش بيشتر است .\r\nاگر گفته شود : جذب اجسام اختراع نيوتون فرنگى است و ابو على سينا از آن خبر نداشت تا رد كند .\r\nگوييم : جاذبه در صدر اسلام قولى معروف بود ، چنان‌كه پيش از اين گفتيم و [ فيّاض لاهيجى شاگرد و داماد صدر المتألهين رحمه اللّه 
  ] در شوارق از ثابت بن قرّه نقل كرده است كه افتادن اشياى سنگين به جاذبهء زمين است .\r\nامّا نيوتون و كسان او خبر نداشتند و پنداشتند كه اين از اسرار مكشوفه اوست .\r\nو اگر گويى : ابو على بن سينا در اشارات و غير آن ، جذب زمين را رد كرده با آن كه امروز يك حقيقت مسلّم است .\r\nگوييم : ابو على جذب را رد كرد و ميل را ثابت نمود .\r\nنيوتون و امثال وى تفاوتى ميان جذب و ميل نمىگذارند و اين‌گونه دقت از خواصّ حكماى اسلام است و حكيم اسلامى چون از جذب ، چيزى ديگر مىفهمد آن را رد مىكند و از ميل چيز ديگرى مىفهمد ، لذا آن را اثبات مىكند .\r\nامّا دانشمند طبيعى فرنگى گويد : چه فرق مىكند جذب باشد يا ميل .\r\nحق آن است كه جذب صحيح نيست و ميل صحيح است . « 1 »\r\nبر اين اساس به نظر علّامه شعرانى رحمه اللّه به‌جاى قانون جاذبه يا قانون گرانش عمومى بايد گفت : « قانون گرايش عمومى » ؛ زيرا اجرام اترى و اجسام عنصرى به طبع و ميل خود به‌سوى يكديگر گرايش دارند ؛ چرا كه طبيعت آن‌ها بسان روح آن‌ها بشمار مىرود و اين روح آن‌هاست كه آن‌ها را به هم نزديك مىكند ( نه آنكه در يك كشند عمومى هم‌ديگر را بكشند و جذب كنند ) ،\r\n\r\n\r\n","description":"","footnote":"\r\n( 1 ) . علّامه شعرانى ، شرح تجريد الاعتقاد ، انتشارات كتابفروشى اسلاميه ، تهران ، 1351 شمسى ، ص 196 .\r\n","page_name":" 339 ","page_number":339},
  {"content":"\r\n\r\nچنان‌كه فيض كاشانى مىنويسد : إنّ الفاعل المباشر لجميع الحركات هي الطبيعة إلّا أنّه في الطبيعيّة طبيعة مطلقة مجبولة ، و في القسريّة طبيعة مقسورة ، و في الإراديّة و التسخيريّة طبيعة مسخّرة ، و الكلّ ما تستخدمه القوّة العقليّة المفارقة طاعة للّه تعالى . « 1 »\r\nتاكنون سخن از پيشينهء اين نيرو ، قانون ميل و نظر حكما در اين‌باره بود و اينك سخن را در بستر قانون « گرانش عمومى » و فرآيند آن پى مىگيريم :\r\n\r\nجاذبهء عمومى\r\nموريس مترلينگ - چنان‌كه اشاره شد - گفت : نخستين‌بار كپلر توانست تا اندازه‌اى طرز عمل قوّهء جاذبه را استنباط كند ، وقتى قانونى براى قوّهء جاذبه پيدا كرد و گفت : « ستارگان به نسبت مكعب فىمابين خود يكديگر را جذب مىكنند » راه را براى نظريه‌پردازى نيوتون هموار كرد .\r\nگفتنى است كه كپلر نيز خود مرهون تلاش و كوشش‌هاى كپرنيك است و مىتوان گفت : تا حدّ زيادى وام‌دار اوست ؛ زيرا كپرنيك در باب حركت اجرام فضايى باب تازه‌اى گشود و مدلى جديد ارائه كرد .\r\nكپرنيك ( متولد 1473 م ) منجّم مشهور لهستانى پس از ابو ريحان بيرونى قائل به مركزيت خورشيد و متحرك بودن زمين شد . وى به مطالعه و پژوهش در آثار منجّمان گذشته پرداخت و همه اشكالات و ناهماهنگىهايى را كه در دستگاه كرات و دواير بطليموس وجود داشت هويدا ساخت . در سال 1504 ميلادى بود كه كپرنيك با عقيدهء فينولائوس و آريستارك كه هيجده قرن پيش از\r\n\r\n\r\n","description":"","footnote":"\r\n( 1 ) . ملّا محسن فيض ، اصول المعارف ، به كوشش آشتيانى ، نشر دفتر تبليغات اسلامى ، 1362 شمسى ، ص 101 .\r\n","page_name":" 340 ","page_number":340},
  {"content":"\r\n\r\nوى به حركت دورانى زمين اعتقاد پيدا كرده بودند موافق شد و پذيرفت كه زمين هر 24 ساعت يك‌بار به دور خود حركت مىكند و خورشيد را در مركز كره سماوى ساكن نگاه داشت ، او زمين را در مدت يك سال به دور آن حركت آورد ، به عقيدهء وى ستارگان همه نقاط درخشان و ثابتى هستند و سيارات همگى مانند زمين به دور خورشيد حركت مىكنند . « 1 »\r\nمدلى كه كپرنيك از منظومهء شمسى ارائه داد خورشيد در مركز عالم فرض شده و زمين و سيّارات ديگر به دور خورشيد مىگردند ، افزون بر اين‌ها اقمار سيارات ، سيارك‌ها ، ستارگان دنباله‌دار ، شهاب‌سنگ‌ها غبار از اجزاى اين خانواده هستند .\r\nواژهء شمسى ، حاكى از آن است كه خورشيد فرمانرواست و در حدود 9 / 99 درصد همهء ماده اين منظومه در خورشيد مجتمع است ( جرم همهء سيّارات ، اقمار و غيره 1 % ديگر را تشكيل مىدهند ) .\r\n\r\nقوانين كپلر\r\nيوهانس كپلر پس از مطالعه آثار كپرنيك و سال‌ها رنج و تلاش دست‌آوردهاى دانش خويش را ضمن سه قانون زير بيان كرد :\r\nقانون اوّل : حكم مىكند : « مدار هر سيّاره بيضى است كه خورشيد در يكى از كانون‌هاى آن قرار دارد » .\r\nقانون دوم : « خط راستى كه سيّاره را به خورشيد وصل مىكند در زمان‌هاى متساوى مساحت‌هاى متساوى مىپيمايد ، هر قدر سيّاره روى اين مسير به خورشيد نزديك‌تر باشد حركت آن نيز سريع‌تر است » .\r\n\r\n\r\n","description":"","footnote":"\r\n( 1 ) . على اكبر دهخدا ، لغت‌نامه ، به نقل از تاريخ پىيرروسو .\r\n","page_name":" 341 ","page_number":341},
  {"content":"\r\n\r\nتوضيح : اينكه هر سيّاره زمانى حداقل سرعت را داراست كه دور تر است . گرچه سرعت‌هاى سيّارات در مدارهاى خود ثابت نيست ، ولى كميّت ديگرى كه با سرعت ، رابطهء نزديك دارد ثابت است و آن سرعتى است كه خطّ و اصل خورشيد و سيّاره مساحات را جارو مىكند ، اين خطّ در حضيض ، خورشيدى كوتاه و در اوج ، خورشيدى بلند است .\r\nقانون دوم دال بر آن است كه سيّاره در اوج خورشيدى خود بايد كندتر از حضيض حركت كند تا بتواند مساحت‌هاى مساوى را بر روى بيضى جارو كند .\r\nدر اين شكل ، شعاع جامل ، مساحت‌هاى مساوى ( سه مساحت هاشور زده شده ) را در زمان‌هاى مساوى ( 25 روز ) مىپيمايد ، در اوج خورشيدى سيّاره نسبتا به كندى از  A  به  B  مىرود ، در حضيض خورشيدى سيّاره با سرعت بيشترى فاصله  E  به  F  را مىپيمايد و مساحت‌ها با سرعت متوسط هم بين  C  و  D  قرار دارند .\r\nقانون سوم : به رابطه ميان دورهء تناوب سيّاره و فاصله متوسط آن از خورشيد مربوط مىشود . « دورهء تناوب » مدت زمانى است كه طول مىكشد تا سيّاره‌اى يك دور كامل بر گرد خورشيد بگردد ، اين زمان براى سيّارهء « عطارد » فقط 88 روز ، براى « زمين » 25 / 365 روز و براى « پلوتو » - دورترين سيّاره\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nشناخته‌شدهء منظومهء شمسى - برابر 248 سال است .\r\nقانون سوم كپلر - كه موريس مترلينگ به آن اشاره كرد - مىگويد : « مربع دوره‌هاى تناوب هر دو سيّاره متناسب است با مكعب فواصل متوسط آن‌ها از خورشيد » .\r\nاين قانون را مىتوان به صورت معادلهء جبرى نوشت : فرض كنيد اگر دو سيّاره مريخ و زمين را  A  و  B  بناميم چنين داريم :\r\nمحل معادله\r\nاگر اطلاعات مربوط به زمين براى يكى از اين دو سيّاره فرضا  B  به كار رود معادلهء بالا به صورت زير درمىآيد :\r\nاين معادله داراى دو متغيّر است : يكى دوره تناوب سيّاره و ديگرى فاصله متوسط آن . اگر يكى از اين دو از راه رصد به دست آيد ديگرى را مىتوان محاسبه كرد .\r\nبراى مثال ، دورهء تناوب ( پريود نجومى ) مريخ برابر با 687 روز است .\r\nبنابراين ، فاصلهء ميانگين آن از خورشيد برابر است با :\r\nبنابراين ، فاصلهء مريخ از خوريد برابر دويست و سى ميليون\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n( 000 / 000 / 230 ) كيلومتر است و در شكل ديگر مىتوان گفت : اگر فاصلهء يك‌صد و پنجاه ميليون ( 000 / 000 / 150 ) كيلومترى خورشيد به زمين را برابر يك فرض كنيم ( چنان‌كه در محاسبات نجومى رسم بر اين است ) چنين خواهيم داشت :\r\n\r\nقانون عام گرانش نيوتون\r\nكپلر ، با همهء تلاش و كوششى كه در تدوين قوانين سه‌گانه به كار برد ، قانون سوم او هنوز كامل نبود ، افزون بر اين ، قوانين يادشده تعيين نمىكرد كه چرا سيّارات در مدارهاى بيضوى حركت مىكنند ؟ و چرا سرعت‌هاىشان تغيير مىكند ؟\r\nامّا نيوتون توانست هم اين پرسش‌ها را ضمن قانون‌گرانش پاسخ گويد و هم صورت كامل قانون سوم كپلر را به دست آورد ، وى « مربع دوره‌هاى تناوب را در جرم مركّب خورشيد و سيّاره ديگر ضرب كرد » بنابراين ، معادلهء صحيح چنين است :\r\nنيوتون در انگلستان مطالعات و محاسبات كپلر را تعقيب كرد و مدت شانزده سال مشغول محاسبه بود تا توانست قوّهء جاذبه را كشف كند .\r\nتوضيح : قانون عام گرانش به نيروهايى مىپردازد كه ميان اشياى مادى در\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nكار است و حكم مىكند هر ذرّهء ماده ، همهء ذرّات ديگر ماده را با نيرويى جذب مىكند كه تابع سه عامل زير است :\r\nالف ) جرم جسم ، ب ) جرم جسم ديگر ، ج ) فاصلهء ميان اين اجسام .\r\nاين سه عامل را معمولا به ترتيب با علامت‌هاى  m , M  و  r  نشان مىدهند .\r\nبيان صورى اين قانون چنين است : هر ذرّهء ماده در جهان ، هر ذرّهء ديگر را با نيرويى جذب مىكند كه متناسب با حاصل ضرب جرم‌هاى آن‌هاست و با مجذور فاصلهء ميان آن‌ها نسبت عكس دارد .\r\nاين قانون را مىتوان به صورت معادلهء جبرى نيز بيان كرد :\r\n\r\nكاربرد جاذبهء عمومى\r\n1 . سقوط آزاد اجسام : هر جسمى كه به‌گونه‌اى نگه داشته نشده باشد ( قسرى در كار نباشد ) قطعا به سمت مركز زمين سقوط خواهد كرد .\r\n2 . جزر و مدّ اقيانوس‌ها و جزر و مدّ جوّ .\r\n3 . حركت ستاره‌هاى دنبال‌دار .\r\n4 . تقديم اعتدالين .\r\n5 . حركت سيارات ، قمرها ، ستاره‌ها و كهكشان‌ها .\r\nاگر نيروى جاذبه ميان زمين و خورشيد حاكم نباشد زمين مماس بر مسير خود پرتاب خواهد شد و پيوسته در نقطه  A  مثلا از خورشيد دور تر خواهد گرديد .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nدرخور ذكر است كه بحث دربارهء هريك از كاربرهاى يادشده نيازمند نوشتارهاى متعدد است . ازاين‌روى ، ما در اين مقاله تنها به توضيح و تطبيق مواردى از كارآمدترين آن‌ها بسنده خواهيم كرد .\r\nامروزه كشش بين دو جسم در سطح زمين به وسيلهء دستگاه‌هاى دقيق در آزمايشگاه اندازه‌گيرى شده است ، پس اگر دو جسم كروى  A  و  B  را درنظربگيريم كه هركدام يك گرم جرم داشته و به فاصله يك‌سانتىمترى از يكديگر واقع باشند ، اين دو جرم يكديگر را به وسيلهء جاذبه متقابل جذب مىكنند ، يعنى يك نيروى كشش بين آن‌ها وجود دارد ، چنانچه كشش زمين بر روى اين دو جسم را بتوان خنثى كرد و اگر اجسام مىتوانستند از يك حالت سكون به‌سوى يكديگر حركت كنند ، هركدام از آن‌ها پس از سپرى شدن يك ثانيه ، سرعت سانتىمتر را به دست مىآوردند . بنابراين « شتاب » هركدام از اين دو جسم در چنين حالتى سانتىمتر بر مجذور ثانيه بود .\r\nطبق قانون دوم نيوتون « نيرو ، حاصل ضرب جرم يك گرم در شتاب سانتىمتر بر مجذور ثانيه است » پس هركدام از اين اجسام يكديگر را با نيرويى مساوى دين  ( dyne )  جذب مىكنند .\r\nطبق قانون سوم نيوتون جهت اين دو نيرو مخالف است .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nبر اين اساس ، اگر جرم جسم  A  به 3 گرم افزايش يابد درحالىكه جرم جسم  B  يك گرم باقى بماند در اين صورت نيروى وارد از  A  به  B  سه برابر نيرو در آزمايش اوّل است ، چنانچه هم  A  و هم  B  3 گرم جرم داشته باشند نيروى حاصل 9 برابر نيرو در آزمايش اوّل خواهد بود ، بنابراين :\r\nنيروى جاذبه متناسب با حاصل ضرب جرم‌هاى دو جسم است .\r\nحال اگر جرم‌هاى اوّليه به‌جاى يك سانتىمتر در فاصله 2 سانتىمترى از يكديگر قرار گيرند ، نيروى حاصل يك‌چهارم نيروى به دست آمده از آزمايش اوّل است براى فاصله 3 سانتىمترى نيرو يك نهم نيروى اوّل خواهد بود . بنابراين ، با تغيير فاصله « نيرو و به نسبت عكس مربع فاصله تغيير مىكند » ازاين‌رو ، چنين داريم :\r\n G \r\nرا ثابت جاذبه‌اى نيوتون گويند ؛ چون ، دين است در صورتى كه گرم و گرم و سانتىمتر باشد .\r\n\r\nسرعت و بردار\r\nسرعت هر جسم ، ميزانى براى تغيير محل آن است ؛ براى مثال ، يك خودرو مسافت بين دونقطه به فاصلهء 500 متر را در 5 ثانيه طىّ مىكند ، پس تغيير محل خودرو 500 متر در 5 ثانيه است ، و يا سرعت آن برابر است با :\r\nبنابراين : سرعت . و يا با كاربرد علامت‌ها است .\r\nبرعكس چنانچه سرعت و زمان معلوم باشند مسافت طىشده به وسيلهء معادلهء زير قابل حساب است :\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nچنانچه خودرو با سرعت 100 متر در مدت 5 ثانيه حركت كرده باشد مسافت طىشده برابر است با :\r\nبر اين اساس ، زمين در امتداد مدارش مسافت 300 كيلومتر را در 10 ثانيه مىپيمايد پس سرعت‌مدارى ( حركت انتقالى ) آن برابر است با :\r\nو در فرض اينكه زمين به‌طور يكنواخت با چنين سرعتى بر روى مدارش حركت كند مىتوان مسافت پيموده شده به وسيلهء زمين در يك سال را تعيين كرد :\r\nسرعت يك جسم ، تنها شامل يك مقدار عددى نيست ، بلكه داراى جهت نيز مىباشد كمّيّتى كه داراى بزرگى و جهت باشد « بردار » ناميده مىشود ، بردار سرعت معمولا با پيكان نشان داده مىشود .\r\nدر مورد حركت زمين ، بردار سرعت در هر نقطه تغيير مىكند ، زيرا جهت حركت در روى مسير منحنى - بر خلاف مسير مستقيم - دايما در حال تغيير است .\r\n\r\nشتاب\r\nشتاب هر جسم به وسيلهء تغييرات سرعت تعريف مىگردد . چنانچه يك خودرو با سرعت 100 متر بر ثانيه سرعت داشته باشد و تدريجا سرعت خود را به 150 متر بر ثانيه در مدت 5 ثانيه افزايش دهد شتاب آن برابر است با :\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nدر جهت عكس اگر شتاب و زمانى كه شتاب در طول آن ايجاد گرديده معلوم باشد تغيير سرعت را مىتوان حساب كرد .\r\nمثلا اگر خودرو مزبور با سرعت 100 متر بر ثانيه در حال حركت باشد و به آن شتاب 10 متر بر مجذور ثانيه در مدت 5 ثانيه داده شود سرعت انتهايى از رابطه زير به دست مىآيد :\r\nو يا :\r\n\r\nشتاب زمين\r\nبردار سرعت زمين در مدار خود به دور خورشيد دايما در حال تغيير است . بنابراين ، به زمين شتاب داده مىشود .\r\nمقدار شتاب باتوجّه به ميزان تغيير سرعت قابل حساب است ، فرض كنيم بردار  A  در شكل زير سرعت زمين را در زمان معيّنى نشان دهد ، چون زمين 360 ؟\r\nرا در يك سال مىپيمايد بنابراين ، تغيير موقعيت زمين در يك درجه است ، اين سرعت زاويه‌اى را با ( امگا ) نشان مىدهند . يك ثانيه بعد از اينكه زمين به حركت خود ادامه داد ، بردار سرعت زمين كه با بردار  B \r\n\r\n","description":"","footnote":"","page_name":" 349 ","page_number":349},
  {"content":"\r\n\r\nنشان داده مىشود ، داراى همان بزرگى  A  بوده ، ولى به اندازهء زاويهء چرخيده است . تغيير سرعت در يك ثانيه ، اختلاف دو بردار  A  و  B  است كه با  C  در شكل زير نشان داده شده ، و مقدار  C  را مىتوان تعيين كرد ؛ زيرا  B  و  A  مقادير معلومى هستند\r\nچون زاويهء كوچكى است مىتوان  C  را قوسى از دايره به شعاع  A  در نظر گرفت . نسبت طول قوس  C  به محيط دايره برابر نسبت زاويهء به زاويهء كامل دايره يعنى 0 36 است بنابراين :\r\nمقدار زاويه برابر مىشود همان اندازه بردارهاى  A  و  B  ، 30 كيلومتر بر ثانيه و يا سانتىمتر بر ثانيه است بنابراين :\r\nاين مقدار معرّف تغيير « بردار » سرعت زمين در يك ثانيه است بنابراين :\r\nثانيه / سانتىمتر 59 % - شتاب زمين\r\nشتاب زمين هميشه متوجّه خورشيد است ، به اين دليل اصطلاح معمولى « زمين با شتاب 59 % سانتىمتر بر مجذور ثانيه به‌سوى خورشيد مىافتد » كاربرد\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nدارد ( مقدار جذب خورشيد ) .\r\nشتاب زمين در مدارش به دور خورشيد را نيز مىتوان با توجّه به اينكه مسافت سقوط هر جسم از حال سكون در يك ثانيه برابر نصف شتاب آن در انتهاى ثانيه است ، به دست آورد .\r\n\r\nقوانين نيوتون در مورد حركت\r\nنيوتون در يكى از قوانين خود در مورد حركت مىگويد :\r\nاجسام ساكن ، يا در حال حركت يكنواخت مستقيم الخط ، در حال سكون يا حركت مستقيم الخط خود باقى خواهند بود مگر اينكه تحت تأثير نيروى خارجى مجبور به تغيير حالت گردند .\r\nتمايل اجسام به ماندن در حالت سكون يا در حال حركت يكنواخت « ماند » يا « اينرسى » ناميده مىشود و به همين دليل قانون اوّل نيوتون را « قانون ماند » يا « قانون اينرسى » نيز گويند .\r\n« ماند » خاصيّت همهء اجسام است ؛ يعنى اجسام مادى داراى اين خاصيّت هستند كه در برابر هر تغييرى كه در وضع و تندى آن‌ها حاصل شود مقاومت مىكنند ، آن‌ها كه ساكن هستند مىخواهند در حال سكون باقى بمانند و آن‌ها كه در حركتند مىخواهند بدون تغيير تندى ، به حركت خود بر خطّ راست ادامه دهند ، مگر اينكه نيرو يا نيروهاى خارجى ، آن‌ها را مجبور به تغيير حالت كند .\r\n\r\nرابطه نيرو و شتاب\r\nبراى توضيح كمى نيرو و شتاب بايد واحدى جهت نيرو تعريف گردد .\r\nبنابراين ، اگر جسمى يك گرم جرم داشته و يك سانتىمتر بر مجذور ثانيه شتاب داده شود ، نيروى عامل شتاب يك « دين » است . پس طبق اين تعريف ، اگر\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nبخواهيم به جرم يك گرمى شتاب 3 سانتىمتر بر مجذور ثانيه وارد آيد نيرويى برابر 3 دين ، بر اين كار لازم است . بنابراين ، نيرو متناسب با شتاب است ، يعنى :\r\nپس اگر جرم افزايش يابد نيروى لازم براى ايجاد شتاب معيّن نيز افزايش مىيابد ، براى شتاب دادن يك جرم 5 گرمى به مقدار يك سانتىمتر بر مجذور ثانيه نيروى 5 دين مورد لزوم است بنابراين :\r\nقانون دوم نيوتون متضمّن اين دو تناسب است و اغلب به صورت بيان مىگردد ،  F  نيرو برحسب دين است كه به جسمى با جرم  M  اعمال مىشود و  a  شتاب برحسب سانتىمتر بر مجذور ثانيه است . اين رابطه از سه واحد اصلى تشكيل يافته است :\r\nشايان تأكيد است كه « شتاب » يك كمّيت « بردارى » است كه داراى بزرگى و جهت مىباشد ، همچنين « نيرو » يك كمّيت « بردارى » است ، بر اين پايه ، معادلهء بالا نه تنها بيان‌كنندهء اين واقعيت است كه مقدار عددى نيرو برابر حاصل ضرب جرم در شتاب است ، بلكه نشان مىدهد بردارهاى نيرو و شتاب هم‌جهت مىباشند ، در نتيجه هرجا جسمى شتاب داده مىشود ، نيرويى اعمال مىگردد .\r\nمثال ، زمين درحالىكه به دور خورشيد گردش مىكند به‌سوى آن شتاب داده مىشود ، پس بايد نيرويى موجود باشد كه زمين را به‌سوى خورشيد بكشاند ، اين نيرو ، نيروى « جاذبه » است . خورشيد زمين را با نيرويى جذب مىكند كه به زمين شتابى برابر 59 % سانتىمتر بر مجذور ثانيه وارد مىكند ، جرم\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nزمين گرم است . بنابراين ، مقدار عددى نيروى وارده از خورشيد به زمين برابر است با :\r\nاز طرف مقابل ، زمين نيز به خورشيد نيرويى برابر ، ولى در جهت مخالف وارد مىكند ؛ چون نيروها برابرند . بنابراين ، شتاب وارد بر خورشيد را در اثر نيروى جاذبه بين خورشيد و زمين با درنظرگرفتن اينكه جرم خورشيد گرم است مىتوان تعيين كرد ، بنابراين :\r\nشتاب خورشيد\r\nشتاب خورشيد\r\nپس خورشيد به علت بزرگى جرمش كم‌تر از زمين شتاب داده مىشود ؛ يعنى اين عدد نشان‌دهندهء آن است كه تأثير جاذبهء زمين بر خورشيد در واقع صفر است .\r\nبايد توجّه داشت نيروهاى متقابل در مورد حركت بيان گرديده‌اند ، ولى در مورد همه نيروها كاربرد ندارند ، چنان‌كه بدان خواهيم پرداخت .\r\nقانون سوم : « براى هر نيرو ، نيرويى برابر وجود دارد و در جهت عكس عمل مىكند » .\r\nشايان ذكر است كه براى محاسبه نوعا از دو دستگاه استفاده مىكنند : يكى دستگاه  C , G , S  كه فاصلهء برحسب سانتىمتر  ( c , m )  جرم به حسب گرم  ( G )  و زمان برحسب ثانيه  ( S )  و نيرو برحسب دين  ( Dyne )  ملاحظه مىشود .\r\nو ديگرى دستگاه  M , K , S  علمى ( نه صنعتى ) در اين دستگاه  M  نشان‌دهندهء متر و  K  كيلوگرم و  S  يا  T  زمان برحسب ثانيه است . در اين صورت ، نيرو برحسب\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nنيوتن مىباشد ، پس اگر جرمى برابر يك كيلوگرم شتابى معادل يك متر بر مجذور ثانيه بر آن وارد شود ، نيرويى معادل يك نيوتن حاصل مىشود .\r\nبنابراين ، هر صدهزار ( 000 / 100 ) دين برابر يك نيوتن است ( نيوتن 1 دين ) .\r\n\r\nنيوتون و حركت وضعى زمين\r\nزمين به دور محورش در خلاف جهت عقربه‌هاى ساعت گردش مىكند ، هر دوران كامل آن يك روز نجومى طول مىكشد كه مدت آن 23 ساعت و 56 دقيقه و 4 ثانيه است . روز نجومى كوتاه‌تر از روز معمولى مطابق ساعت است كه روز متوسط خورشيدى ناميده مىشود .\r\nاين گردش با چند دليل ثابت مىشود كه يكى از آن‌ها آزمايشى است كه ژ ، ب ، ال فوكو  ( J , B , L , Foucauit )  بر پايه برخى از قوانين نيوتون انجام داد و حركت چرخشى زمين را به اثبات رساند .\r\nفوكو ، فيزيك‌دان فرانسوى در سال 1851 م . در معبد پانتئون  ( Pantheon )  پاريس چرخش زمين را به‌طور مستقيم به مشاهده گذاشت ، وى آونگى ( پاندولى ) نصب كرد كه در هر سطح قائمى آزادنه نوسان مىكرد و يك وزنهء 28 كيلوگرمى كه به سيمى به طول 67 متر متصل بود شروع به نوسان در سطح نصف النهار نمود ، چند دقيقه بعد از شروع ، سطح نوسان در جهت عقربه‌هاى ساعت چرخيده بود .\r\nطبق قانون اوّل نيوتون ( ماند ، اينرسى ) آونگى كه تحت تأثير نيرويى غير از جاذبه قرار نداشته باشد در سطح ثابتى نوسان مىكند و چون سطح نوسان آونگ فوكو ظاهرا در جهت عقربه‌هاى ساعت چرخيده بايستى زمين در زير آن در خلاف جهت عقربه‌هاى ساعت چرخيده باشد ، و اين درحالى است كه آونگ\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nسطح نوسان ابتدايى خود را همچنان حفظ كرده است .\r\n\r\nاثر جاذبه بر جزر و مدّ ( كشند )\r\nاز ديرباز مردم روزگاران مىدانستند ميان طلوع و غروب ماه و برآمدن و فرونشينى آب درياها بايستى رابطه‌اى وجود داشته باشد ، امّا چگونگى آن را نمىدانستند . تا اينكه نابغهء بزرگ جهان دانش ، اسحاق نيوتون براى نخستين‌بار بر اين معمّا دست‌يافت و چگونگى پيدايش آن را به‌درستى بيان داشت .\r\nپديدهء كشند يا جزر و مدّ اساسا زاييده نيروى جاذبهء كره ماه است ، بديهى است درياها در مقايسه با خشكىهاى زمين از قابليت انعطاف و نرمى بيشترى برخوردار بوده و بالطبع در برابر نيروى كشش ماه كم‌تر ايستادگى مىكنند ، به همين مناسبت توده‌هاى آب در زير پاى ماه انباشته مىگردند و پديده‌اى را به نام « بركشند » ايجاد مىكنند .\r\nهم‌زمان با بركشند رو به ماه ، بركشند ديگرى در آن‌سوى كره زمين ايجاد مىگردد بدين‌سان كه آب‌هاى آن‌سوى كره زمين كه از ماه بدورند كم‌تر و متأثّر گرديده و به اصطلاح عقب مىمانند و آب تودهء عظيمى را ايجاد مىكنند ، لذا روزانه هر نقطه از سطح زمين دوبار خوشخوش بركشند و دوبار هم خوشخوش « فروكشند » مىگردد .\r\nبنابراين ، به‌طور متوسط فاصلهء زمانى بين دو مدّ متوالى 12 ساعت و 5 / 25 دقيقه است ، درست نصف زمانى كه طول مىكشد تا ماه ظاهرا يك دور كامل دور زمين بپيمايد ، يعنى 24 ساعت و 51 دقيقه .\r\nجزر و مد همراه با حركت ظاهرى ماه از افق شرقى ناظر ، به سمت افق غربى او پيش مىروند ، اين پديده در هر نقطهء زمين زمانى روى مىدهد كه ماه در نصف النهار مكان ، يا نصف الليل آن باشد .\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nاثر جاذبهء خورشيد در جزر و مد نسبت به ماه از درجه دوم اهمّيّت برخوردار است ؛ زيرا فاصلهء آن بسى بيشتر است . بنابراين ، نسبت نيروى مولّد جزر و مد خورشيد تنها حدود 7 % نيروى ماه است .\r\nوقتى كه نيروهاى مولّد ماه و خورشيد هم‌آهنگ عمل مىكنند ؛ مثلا ، به هنگام ماه نو كه هر دو در يك طرف زمين هستند ، جزر و مدها در حدّ اكثر خود هستند و به نام جزر و مدّ بهارى يا « مهكشند »  ( Spring Tide )  ناميده مىشود ، حدّ ديگر وقتى است كه خورشيد و ماه باهم زاويه 90 ( تربيع ) بسازند ، در اين هنگام جزر و مد را به حدّ اقل و به جزر و مدهاى خفيف يا « كهكشند »  ( Iveap Tide )  مبدّل مىسازند .\r\nنزديكى ماه نيز تأثيرى در ارتفاع جزر و مد دارد ، هنگامى كه ماه در حضيض زمين قرار دارد نيروى مولّد ، جزر و مدّ آن به اندازهء 20 % بيش از حدّ عادى است .\r\nجاذبهء ماه سبب مىشود علاوه بر آماسيدن آب‌هاى زمين ( بركشند ) خشكىها نيز خوشخوش تورّم گردند كه در مقايسه با آماس آب‌ها نامحسوس است ، نيروى حاصل از جاذبهء ماه و لنگر و اصطكاك حاصل از پديدهء بركشند ، چرخش محورى زمين را به به آرامى ايست ( ترمز ) مىدهد و بدين‌سان بر طول شبانه‌روز زمينى مىافزايد .\r\nبررسى خطوط رشد و نمو سنگواره‌هاى مرجانى بيانگر آن است كه در 350 ميليون سال پيش ، طول شبانه‌روز زمينى حدود سه ساعت كوتاه‌تر از شبانه روز كنونى بوده و طول سال خورشيدى به چيزى حدود چهارصد روز بالغ\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nمىگرديده است .\r\nبررسىهايى كه از روى سوابق به‌جا مانده از گرفت‌هاى ( كسوف و خسوف ) گذشته به عمل آمده نشان مىدهد كه روند افزايش طول روزهاى زمينى 0016 / 0 ثانيه در هر قرن است . « 1 »\r\n\r\nنكته‌اى ژرف و جالب\r\nنيوتون به نكته‌اى زيبا توجّه داده مىنويسد :\r\nلازم به تأكيد است كه همهء حركات كنونى سيّارات را نمىتوان به قوّهء جاذبه منسوب دانست ؛ زيرا اين قوّه ، اجسام را تنها به‌طرف خورشيد مىكشاند .\r\nبنابراين ، بايد يك دست الهى در كار باشد تا سيّارات را در محور خودشان به گرد خورشيد بچرخاند . من المؤكّد انّ الحركات الحالية للكواكب لا يمكن أن تتأتى من محض الجاذبة ، لأنّ هذه القوة تدفع الأجرام نحو الشّمس فقط ، و عليه وجب أن توجد يد الهيّة لتديرها في مداراتها حول الشمس . « 2 »\r\nنيوتون براين نكته بدان دليل پاى فشرده كه خود متوجّه نقص قانون جاذبه بوده است . زيرا اين قانون اگر به‌گونه‌اى فراگير باشد كه شامل اجرام دور دست و همهء كهكشان‌ها گردد بايد همهء آن‌ها به هم نزديك و جذب شده و\r\n\r\n\r\n","description":"","footnote":"\r\n( 1 ) . ر . ك : پاتريك مور  ( Patrick Moore )  گرىهانت  ( Garry Hunt )  اطلس منظومه خورشيدى ، برگردان عباس جعفرى ، نشر سازمان گيتاشناسى ، سال 1374 شمسى ، ص 94 و بعد ؛ مايردگانى ، نجوم به زبان ساده ، ج 2 ، برگردان محمد رضا خواجه‌پور ، نشر گيتاشناسى ، سال 1363 شمسى ، ص 186 و بعد ؛ اتو استروو  ( Otto struve )  بورلىليند  ( Beverly Iynds )  هلن پيلانس  ( Helen Pillans )  مبانى نجوم ، برگردان حسين زمرديان ، بهروز حاجبى ، نشر دانشگاه تهران ، سال 1364 شمسى ، ص 37 و بعد ؛ فيزيك آموزش متوسطه عمومى سال چهارم علوم تجربى ، ص 33 و بعد .\r\n( 2 ) . محمد فريد وجدى ، دائرةالمعارف ، ج 3 ، ط 4 ، افست 1386 قمرى / 1967 ميلادى ، ص 45 .\r\n","page_name":" 357 ","page_number":357},
  {"content":"\r\n\r\nتشكيل‌دهندهء يك توده جرم بزرگ باشند . بنابراين ، در اين نظام مشهود بايد حركت‌هاى ديگر به‌ويژه در مورد حركت‌هاى سريع برخى سيّارات وجود داشته باشد كه قانون جاذبه از عهده تفسير و بيان آن‌ها ناتوان است .\r\nسرانجام ، اگر از ديدگاه تجربى بنگريم ، هم نظر ابن سينا و شعرانى ( در « ميل » ) و هم نظر نيوتون « در گرانش عمومى » دربارهء اجسام و اجرام را نمىتوان پايان پژوهش دانست ؛ چرا كه اسرار و قوانين فراوانى هنوز در جهان ماده كشف نشده و انسان ناگشوده‌هاى زيادى را فراروى خود دارد و مجهولات او رقم بزرگى را به خود اختصاص داده كه رازهاى گشوده در برابر آن‌ها اندكند .\r\nامّا اگر از ديدگاه تدبير حكيمانه‌اى كه بر سرتاسر اين جهان پرتو افكنده نگاه كنيم بايد به سخن نيوتون اذعان كرد كه يك دست الهى قدرتمند و حكيمى سيّارات و ساير اجرام فضايى را به گردش آورده و تدبير مىكند و همين است سخن حكيمانهء مرحوم فيض كاشانى به پيروى از حكيمان مسلمان به‌ويژه استاد فرزانه خويش صدر المتألهين قدّس سرّه كه گفت : « و الكلّ ما تستخدمه القوّة العقليّة المفارقة طاعة للّه تعالى » همه اين نيروها را يك نيروى مدبّر عقلى مجرّد به فرمان حق تعالى به استخدام درآورده است . « 1 »\r\n\r\nعلّامه سيد محمد حسين طباطبايى ( 1281 - 1360 ش )\r\nعلّامه سيد محمد حسين طباطبايى ( قاضى تبريزى ) فقيه ، اصولى ، فيلسوف فرزانه ، حكيم متألّه ، عارف نامى و مفسر قرآن ، هيوى و رياضىدان ، اديب ، رجالى ، هندسه‌دان ، فرزند سيد محمّد در تبريز ديده به جهان گشود ، و در\r\n\r\n\r\n","description":"","footnote":"\r\n( 1 ) . فرزانه ناشناخته ، ص 28 و بعد ، نشر مؤسسه بوستان قم ، 1382 ش .\r\n","page_name":" 358 ","page_number":358},
  {"content":"\r\n\r\nهمان كودكى پدر ( در نه‌سالگى ) و مادر خود را ( در پنج‌سالگى ) از دست داد ، و از سنّ نه‌سالگى به مدت تقريبى شش سال به فراگيرى فارسى و تعليمات ابتدايى مشغول شد . در سال 1297 وارد رشته‌هاى علوم دينى و علوم عربى شد و تا سال 1304 ش به قرائت متون سرگرم بود . در اين سال عازم حوزه علميه نجف گرديد و در مدت 10 سال تحصيل ، به تدريس و تأليف اشتغال ورزيد ، وى در نجف به درجه اجتهاد در فقاهت نايل آمد .\r\nدر نجف در حوزه درس آيت‌اللّه آقا شيخ محمد حسين اصفهانى و آيت‌اللّه محمد حسين نائينى و آيت‌اللّه سيد ابو الحسن اصفهانى و آيت‌اللّه سيد محمد حجت كوه‌كمره‌اى به تكميل تحصيلات خود در فقه ، اصول و رجال پرداخت ، و فلسفه را نزد آيت‌اللّه سيد محمد حسين بادكوبى در مدت شش سال فراگرفت ، علوم غريبه ( مانند جفر ) و جبر و مقابله و هندسه فضايى و مسطحه و حساب استدلالى و هيئت و علوم رياضى را در نجف نزد آيت‌اللّه سيد ابو القاسم موسوى خوانسارى تلمّذ نمود .\r\nدر سال 1314 به زادگاه خود تبريز مراجعت كرد و علاوه بر كشاورزى به تدريس و تصنيف كتاب پرداخت و در سال 1325 ش متوجه حوزه علميه قم گرديد ، و در آنجا جلسات بحث و درس خود را در رشته‌هاى مختلف داير كرد كه تا آخر عمر وى ادامه داشت . « 1 »\r\n\r\nتحصيلات رياضيات و هيئت استاد علّامه\r\nجناب علّامه حسن‌زاده - مد ظله - درباره رياضيات و هيئت و نجوم علامه طباطبايى رحمه اللّه مىنويسد : در شب پنجشنبه بيستم ذىالقعده 1397 ق\r\n\r\n\r\n","description":"","footnote":"\r\n( 1 ) . گلزار مشاهير ، ص 57 .\r\n","page_name":" 359 ","page_number":359},
  {"content":"\r\n\r\n- 12 / 8 / 1356 ش ) بعد از انقضاى جلسه در اثناء راه به مناسبتى سخن از رياضيات به ميان آمد ، جناب علامه فرمود : استاد ما آسيد حسين بادكوبه‌اى در نجف به ما امر فرمود كه تحرير اقليدس را بخوانيم ، مدت دو سال و خرده‌اى در محضر آقا سيد ابو القاسم خوانسارى تحرير مذكور و رياضيات مىخوانديم ، فرمودند مرحوم آقا سيد ابو القاسم خوانسارى در رياضيات بسيار متبحّر بود ، حتى از دانشگاه سؤالاتى را براى او مىفرستادند ، در معادلات جبر و مقابله يكى از متبحّرين بود ، تثليث زاويه كرد ولى به ما ياد نداد و اخيرا در هند مرحوم شد .\r\n\r\nتثليث زاويه\r\nسخنى كه جناب علامه در تثليث زاويه فرمود : يك مسأله رياضى قابل توجه است ، در اصول اقليدس و ديگر كتب رياضى چه در ابتدائيات و چه در متوسطات و نهائيات ، مسأله تثليث زاويه اعم از مستوى و مستدير ، به‌طور استقلال - كه يكى از اشكال مقاله‌اى باشد - عنوان نشده است ، نه در اصول اقليدس و نه در اگر مانالاوس و ديگر متوسطات و نه در مجسطى بطليموس ، خواه به تحرير خواجه و خواه به تحرير مغربى اندلسى ( محى الدّين يحيى بن محمد ابى الشكر المغربى الاندلسى ) ، هرچند اصول اقليدس متكفّل فروع رياضيات مىباشد ، و اگر مسأله‌اى رياضى در آن عنوانى خاص ندارد و به اصطلاح يكى از اشكال مقاله‌اى نيست ، بايد به استبانه اشكال ديگر مربوط به آن مسأله استنباط شود و استاد در رياضيات كسى است كه مثلا بتواند تثليث زاويه را از آن اصول استخراج كند .\r\nپوشيده نماند كه سخن در اين است كه زاويه‌اى به برهان هندسى تثليث شود نه اينكه به‌وسيله آلت نقاله يا ديگر آلات اندازه‌گيرى زوايا ، تثليث زاويه‌اى صورت گيرد ، چه اين كار آسان است ، مثلا همان‌طور كه به شكل نهم\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nمقاله اولى اصول اقليدس برهان هندسى بر تنصيف ( دو قسم كردن ) زاويه اقامه شده است براى تثليث ( سه قسم كردن ) زاويه نيز برهان هندسى اقامه و ترسيم گردد .\r\n\r\nتدريس علم هيئت در قم\r\nجناب علامه طباطبايى رحمه اللّه فرمود در اوايل كه از تبريز به قم آمدم شرح چغمينى را تدريس مىكردم .\r\n\r\nنصب دايره هنديّه در مدرسه حجّتيه قم\r\nعلّامه طباطبايى قدّس سرّه در يك گوشه حوض مدرسه نامبرده دايره هنديه براى تعيين سمت قبله و تشخيص خط نصف النهار كه زوال ظهر از آن در هر روز معلوم مىگردد به افق قم كار گذاشته‌اند كه متأسفانه در حفظ آن كوتاهى شد و چنان اثر علمى عملى ضايع گشت . « 1 »\r\n\r\nتأليفات علّامه\r\n1 . تفسير الميزان ( بيست جلد به عربى ، چهل جلد به فارسى ) .\r\n2 . اصول فلسفه و روش رئاليسم ( پنج جلد ) .\r\n3 . حاشيه كفاية الاصول .\r\n4 . حاشيه بر اسفار ملا صدرا .\r\n5 . وحى يا شعور مرموز .\r\n6 . شيعه در اسلام ( به فارسى ) .\r\n\r\n\r\n","description":"","footnote":"\r\n( 1 ) . هزار و يك‌كلمه ، كلمه 158 ، ج 1 ، ص 299 ، مركز انتشارات دفتر تبليغات اسلامى ، 1375 ش .\r\n","page_name":" 361 ","page_number":361},
  {"content":"\r\n\r\n7 . قرآن در اسلام ( به فارسى ) .\r\n8 . بداية الحكمة .\r\n9 . نهاية الحكمة .\r\n10 . فرازهايى از اسلام ( به فارسى ) .\r\n11 . رسالت تشيع در دنياى امروز .\r\n12 . حكومت در اسلام ( به فارسى ) .\r\n13 . پرسش‌هاى اسلامى .\r\n14 . اسلام و انسان معاصر .\r\n15 . سنن النبىّ .\r\n16 . كتاب سلسله انساب طباطبايى آذربايجان .\r\n17 . مبدأ و معاد .\r\n18 . رسالة الولاية .\r\n19 . رسالة النبوة و الامامة .\r\n20 . رساله در مغالطه .\r\n21 . رساله در برهان .\r\n22 . رساله در تحليل .\r\n23 . رساله در تركيب .\r\n24 . رساله در اعتباريات .\r\n25 . توحيد ، شامل سه رساله ( رساله توحيد ، رساله اسماء اللّه ، رساله در افعال اللّه ) .\r\n26 . كتاب الانسان ( شامل سه رساله ، انسان قبل الدنيا ، انسان فى الدنيا ، انسان بعد الدنيا ) .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n27 . رساله وسائط ( مجموعه اين سه رساله بالا و سه رساله انسان و وسائط در يك جلد شامل هفت رساله جمع‌آورى شده است ) .\r\n28 . رساله در اثبات ذات .\r\n29 . دو رساله در ولايت و حكومت اسلامى ( فارسى و عربى ) .\r\n30 . مصاحبه سال‌هاى 1338 - 1340 ش با هانرى كربن فرانسوى .\r\n31 . رساله در اعجاز .\r\n32 . اشعار عرفانى . « 1 »\r\n\r\nحبيب اللّه نجومى ( 1287 - 1366 ش )\r\nحبيب اللّه نجومى فرزند ميرزا احمد منجم‌باشى شيرازى در خانواده‌اى به دنيا آمد كه از طرف پدر بيشتر از مشاهير علم هيئت و نجوم بودند كه تقريبا طى سه نسل به استخراج و چاپ تقويم همت گماشته‌اند .\r\nحبيب اللّه نجومى خود از نه ( 9 ) نه‌سالگى به استخراج و محاسبه تقويم پرداخت پس از درگذشت پدر ، نجومى اين كار را به تنهايى پى گرفت و در سال 1302 ش نخستين تقويم خود را انتشار داد ، [ تقويم او همچنان تا اين زمان 1385 ش انتشار مىيابد 
  ] .\r\nحبيب اللّه نجومى ناشر سالنماى ايران در هفتاد و نه ( 79 ) سالگى درگذشت . « 2 »\r\n\r\n\r\n","description":"","footnote":"\r\n( 1 ) . گلزار مشاهير ، ص 57 و بعد .\r\n( 2 ) . گلزار مشاهير ، مريم آقا شيخ ، سعيد نورى نشاط ، ص 364 ، نشر انجمن آثار و مفاخر فرهنگى ، 1377 ش .\r\n","page_name":" 363 ","page_number":363},
  {"content":"\r\n\r\n\r\nزيجهاى معروف\r\nتاريخ تدوين زيج ( زيگ ) به زبانهاى قبل از جاماسب حكيم برمىگردد كه حدود 6 قرن قبل از ميلاد حضرت مسيح عليه السّلام است ، زيرا جاماسب كتاب « فرهنگ ملوك » يا « جاماسب‌نامه » را تأليف نمود و تا پنج هزار سال احوال كواكب را در آن بيان كرد ، چنان‌كه فردوسى در اين زمينه سروده است :\r\n بخواند آن زمان شاه جاماسب را * همه فالگيران لهراسب را\r\nبرفتند با زيگ‌ها در كنار * بپرسيد شاه از گيو اسفنديار \r\nازاين‌رو منجمان نزد شاهان از زمانهاى بسيار دور صاحب‌منصب و مقرّب بودند . و حتى بعد از اسلام خلفاى عباسيان مانند منصور و ديگر خلفاء پيوسته اخترشناسى همراه داشتند با او مجالست داشته و در گزينش اوقات براى امور به او اعتماد داشتند .\r\nخلاصه اينكه پيوسته رصد و زيج بعد از عصر جاماسب برقرار بوده است از جمله زيجها :\r\n1 . رصد « اقطيمن و ميطن » كه در عمل رصد اسكندريهء بزرگ در مصر شركت داشتند و زمان آنان 571 سال قبل از بطليموس است .\r\n2 . رصد تيمو خارس ، وى 520 سال قبل از بطليموس و مجسطى اوست .\r\n3 . زيج منظم ابرخس حكيم ( هيپارك 150 ق م ) كه تا 600 سال تنظيم شده بود و قبل از اسلام به 743 سال رصد شده بود .\r\n4 . رصد بطليموس قلوذى در اسكندريه در اوايل قرن دوم بعد از ميلاد به وقوع پيوست ، رصدهاى بطليموس تا مدتى طولانى مرجع و مبناى اخترشناسان بود .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n5 . رصد « ثاون اسكندرانى » كه زيج او به قانون شهرت گرفت .\r\n6 . نخست رصدخانه‌اى كه در اسلام بنيان‌گذارى شد رصدخانه مأمون در شماسيّه بغداد در سال 214 ق است ، مأمون بر اين رصدخانه چهارصد ( 400 ) نفر از منجمان بزرگ را گردآورى نمود و فرمان داد همانند ابزار و آلات بطليموس و زيج او بسازند و زيجى تأليف نمايند . دانشمندان و اخترشناسان زيج‌هاى فراوانى تأليف نمودند از جمله :\r\n7 . زيج بر پايه سالهاى عرب كه ابو اسحاق ابراهيم بن حبيب فزارى براى نخستين‌بار در اسلام تدوين نمود ، وى كتاب ديگرى به نام تسطيح الكره تأليف كرد ، وى پدر محمد بن ابراهيم منجم منصور دوانيقى است كه كتاب « سند هند » را ترجمه نمود ، چنان‌كه قبلا بدان اشاره شد . ابراهيم فزارى نيز نخستين كسى است كه در اسلام دست به ساخت اسطرلاب زد .\r\n8 . رصد ابى حنيفه دينورى كه در اصفهان به سال 235 ق بعد از رصد مأمون دست به رصد زد .\r\n9 . زيج حارث منجم ( م 272 ق ) .\r\n10 . رصد حسن بن موسى نوبختى كه نسخه‌اى از آن نزد سيد بن طاوس بوده است .\r\n11 . زيج ابن اعلم ، او سيد شريف ابو القاسم على بن ابى الحسن علوى حسينى متولد ( 324 ق ) است .\r\n12 . زيج ابن يونس ، ترتيب يافته در چهار جلد ، احمد بن يونس اخترشناس دولت فاطميه در مصر بود و نام آن را « زيج حاكمى » گذاشت ، چرا كه به دستور الحاكم بأمر اللّه تدوين يافت .\r\n13 . رصد ابو ريحان بيرونى ( م 440 ق ) و ايضا زيج علايى و زيج مسعودى\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nاست كه زيج اخير را به نام سلطان مسعود غزنوى نامگذارى كرد .\r\n14 . رصد گوشيار بن لياليون گيلانى كه در سال ( 459 ق ) ترتيب داد .\r\n15 . زيج شاهى تأليف على بن اسحاق اسيوردى ( م 551 ق ) است كه در سال 525 ق تأليف نمود و شريك او در اين كار عبد الرحمن خازنى و حسام الدّين است .\r\n16 . زيج سنجرى كه عبد الرحمن خازنى به سلطان سنجر سلجوقى اهدا كرد .\r\n17 . رصد مراغه از كردار نيك خواجه نصير الدّين طوسى رحمه اللّه به امر هلاكوخان مغول در سال 657 است ( وى همچنين كتابخانه‌اى داراى چهارصد هزار كتاب به پشتوانه رصدگاه بر پا داشت ) و نام آن « رصد ايلخانى » است ، خواجه نصير الدّين زيج ايلخانى را پايه ريخت و تكمله آن به نام « زيج خاقانى » و خلاصه آن « العمدة الايلخانية » است وى نيز زيج شاهى را تأليف نمود كه لبودى آن را تلخيص و به « الزاهى » نامگذارى نمود .\r\n18 . زيج علايى است كه حسن بن محمد قمى نيشابورى معروف به نظام اعرج تأليف نمود ، وى شاگرد قطب الدّين شيرازى ( م 710 ق ) است او زيج خود را به نام علاء الدوله گذاشت .\r\n19 . رصد الغ بيك در سمرقند ، اين زيج فارسى است و به نام « زيج سلطانى » شهرت دارد ، اين زيج به كمك غياث الدّين جمشيد كاشى ، موسى قاضىزاده رومى و ملا على قوشچى تدوين يافت .\r\n20 . زيج محمد شاهى ، منسوب به محمد شاه غازى هندى ( م 1161 ق ) اين زيج فارسى است كه در سال 1140 ق تتميم يافت و سيّد نعمت اللّه موسوى جزايرى ( م 1151 ق ) در آن همكارى چشمگير داشته است .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n21 . زيج اصفهان ، در رصد كواكب و احكام نجوم به افق اصفهان ، تأليف سيد محمد باقر بن محمد حسين بن بديع الزمان حسينى اصفهانى كه خاندان او به اخترشناسى شهرت دارند ، وى از نوروز ( 14 ج 1 ، 1233 ) آغاز به تأليف آن نموده است .\r\n22 . زيج بهادرخانى ، موسوم به « مفتاح الرصد » يا « الرصد الطغيانى » فارسى و تأليف ميرزا غلامحسين بن مولى فتح محمد شيرازى الاصل ، جنفورى است كه در سال 1250 ق به امر بهادرخان احتشام الدوله ، مبارز الملك ، راجه خان تأليف و در سال 1257 ق به چاپ رسيد .\r\n23 . زيج فلكى شيخ حبيب اللّه ذىالفنون كه در سالنامه پارس ذكر آن به ميان آمده است . « 1 »\r\nشايان يادآورى است تعدادى از زيج‌ها در لابه‌لاى اين كتاب نيز نام برده شد . مرحوم آقا بزرگ نيز در جلد هفتم الذريعة يادآور شده كه تعدادى از زيج‌هايى كه در جلد چهارم الذريعة ذكر نكرده است را در اينجا ( جلد هفتم ) يادآور شود از جمله :\r\n24 . زيج ابو القاسم بن محفوظ ، منجم بغدادى ، اين زيج در سال 684 ق تأليف شده و نسخه‌اى از آن در پاريس موجود است .\r\n25 . زيج اشرفى ، تأليف سال 702 ، در پاريس موجود است .\r\n26 . زيج بالغ ، تأليف گوشيار ، گيلانى .\r\n27 . زيج جامع تأليف گوشيار گيلانى .\r\n28 . زيج حبش حاسب مروزى ، صاحب زيج ممتحن و زيج هندى و زيج شاه .\r\n\r\n\r\n","description":"","footnote":"\r\n( 1 ) . الذريعة ، ج 4 ، ص 397 ، تهرانى ، آغابزرگ ، دار اضواء بيروت ، بىتا .\r\n","page_name":" 367 ","page_number":367},
  {"content":"\r\n\r\n29 . زيج خوارزمى ، تأليف محمد بن موسى كه مسلمه مجريطى آن را تهذيب نمود .\r\n30 . زيج سنجرى ، تأليف عبد الرحمن خازن ، نسخه‌اى از آن در واتيكان موجود است .\r\n31 . زيج شهرياران ، بيرونى در قانون مسعودى گفته است در سال 25 از جلوس انوشيروان اخترشناسان گرد آمدند و زيج شهرياران را ( زيج شاه ) تصحيح نمودند و ابو الحسن على بن زياد تميمى در قرن دوم هجرى آن را به عربى ترجمه نمود .\r\n32 . زيج صابى يا زيج بتّانى ، تأليف محمد بن سنان بن جابر بتانى .\r\n33 . زيج عمر خيام ، چنان‌كه قطب الدّين شيرازى در كتاب نهاية الادراك از آن نام برده است .\r\n34 . زيج فاخر تأليف استاد ابو الحسن على نسوى .\r\n35 . زيج مسلمه مجريطى ، چنان‌كه از آن نام برده شد و اين زيج همان تهذيب زيج خوارزمى است و امروزه جز يك ترجمه لاتينى از آن اثرى نمانده است .\r\n36 . زيج ممتحن مأمونى ، تأليف يحيى بن ابى منصور .\r\n37 . زيج ممتحن تأليف محمد بن ابى بكر فارسى ، نسخه‌اى از آن در كمبريج لندن موجود است .\r\n38 . زيج ممتحن ، تأليف ابو الحسن على بن عبد الكريم شيروانى راصد معروف وى شش ( 6 ) زيج ديگر غير از زيج نامبرده تأليف نموده كه تاريخ يكى از آنها سال 562 ق است .\r\n39 . زيج ناصرى تأليف محمود بن عمر فارسى براى ناصر الدّين سلطان\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nيمن در سدهء هفتم ق . « 1 »\r\n\r\nگاهنامه\r\nتناسب زيج و گاهنامه ( تقويم ) لازم مىشمرد نگاهى به مقاله ممتّع و سودمند و همه‌سويه تقويم در دانشنامه جهان اسلام داشته و سپس سالنامه‌هاى ( تقويم‌هاى ) مشهور و معروف را شماره كنيم :\r\n\r\nتقويم\r\nتقويم . بررسى انواع گاه‌شماريهاى رايج در كشورهاى اسلامى ، بحث مفصّلى است كه از زواياى گوناگون مىتون آن را مطرح كرد . بسيارى از اين گاه‌شماريها ، با اركانى مختص تمدن اسلامى ، در كشورهاى اسلامى به‌وجود آمده و برخى از گاه‌شماريها نيز ، بدون داشتن مظاهرى از تمدن اسلامى ، در سرزمين‌هاى غير اسلامى پديد آمده امّا در برخى كشورهاى اسلامى رواج يافته است .\r\nدر اين مقاله ، پس از طرح مسائل كلى دربارهء واژهء تقويم و اركان گاه‌شماريها ، گاه‌شماريهاى رايج در سرزمينهاى اسلامى در دو تقسيم‌بندى عمده بررسى شده است : 1 ) براساس سرزمينها و گاه‌شماريهاى رايج در آنها ( تقسيم‌بندى جغرافيايى ، بخشهاى 3 تا 5 مقاله ) ؛ 2 ) براساس گونه‌هاى مختلفى از گاه‌شماريها با اركان غير اسلامى كه در سرزمينهاى اسلامى رواج داشته يا دارند ( تقسيم‌بندى موضوعى ، بخشهاى 6 تا 8 مقاله ) . براين اساس ، اين مقاله شامل اين بخشهاست :\r\n1 ) واژه‌شناسى\r\n\r\n\r\n","description":"","footnote":"\r\n( 1 ) . الذريعة ، ج 7 ، ص 214 و بعد .\r\n","page_name":" 369 ","page_number":369},
  {"content":"\r\n\r\n2 ) اركان گاه‌شماريها\r\n3 ) گاه‌شمارى در كشورهاى عربى\r\n4 ) گاه‌شمارى در ايران\r\n5 ) گاه‌شمارى در ديگر كشورهاى حوزهء تمدن اسلامى\r\n6 ) گاه‌شمارى دوازده حيوانى\r\n7 ) گاه‌شمارى سلوكى\r\n8 ) گاه‌شماريهاى يهودى و مسيحى\r\n9 ) تاريخ‌گذارى اسناد\r\n10 ) گاهنامه / تقويم\r\n11 ) تبديل تاريخ\r\n12 ) گاه‌شمارى در ادب فارسى\r\n13 ) گاه‌شمارى و فرهنگ\r\n\r\n1 ) واژه‌شناسى .\r\nتقويم ، از مادّهء قوم ، در لغت به معناى تصحيح كردن است و معانى اصطلاحى متعددى دارد ( - ابن منظور ، ذيل « قوم » ) . از جمله معانى تقويم در زبان فارسى اينهاست : « زمان وقوع پديده يا حادثه‌اى نسبت به يك مبدأ معيّن » ( معادل واژهء تأريخ در همين معنى ) و نيز « دفترى ( خطى يا چاپى ) حاوى اطلاعات زمانى - نجومى يك دورهء يك‌ساله » . در اين مقاله ، براى مفهوم نخست از واژه گاه‌شمارى ، و براى مفهوم دوم از واژهء گاهنامه / تقويم استفاده شده است .\r\nواژهء تقويم ، در معناى گاه‌شمارى آن ، به معناى تعيين موضع حقيقى خورشيد بر دايرةالبروج در مواقع گوناگون سال است ، كه ركن اصلى استخراج گاهنامه / تقويم بوده است . براين اساس ، يافتن محل خورشيد ، « تقويم الشمس » و اين جايگاه « مقوّم الشمس » ناميده مىشد . به نوشتهء ابو ريحان بيرونى گاهنامه /\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nتقويم بدين سبب « تقويم » ناميده مىشود كه اطلاعات موجود در آن تأييد و تصحيح شده است . ريشهء واژهء تقويم عربى است و ناظر به هيچ موقعيت نجومى - آسمانى نيست و معادل آن در عبرى لواح  Lu'ah )  است كه تقريبا هم‌معناى لوح عربى است امّا واژهء تأريخ به ريشه‌اى مشترك در زبانهاى سامى مىرسد . در عبرى اين ريشه يارح به معناى ماه ( قمر زمين ) ، و يرح به معناى يك دورهء 29 يا 30 روزهء گردش ماه به دور زمين ( يك ماه ؛ در عربى : شهر ) است .\r\nدر زبانهاى فارسى ميانه ، از جمله در پهلوى و سغدى نيز براى بيان معانى گوناگون و مرتبط با « ماه » از هزوارش‌هاى هم‌ريشه با يرح استفاده مىشده است .\r\nاين بحث كه واژهء تاريخ و تصحيف و تعريف واژه تركيبى « ماه روز » فارسى پديد آمده و نويسندگان بسيارى ( مثلا حمزهء اصفهانى ، كافيجى ، ؛ ابو ريحانى بيرونى ، سخاوى ، آن را ذكر كرده‌اند ، ريشه‌شناسى عاميان ، و بىاعتبار است . با توجه به ريشه‌شناسى واژه تاريخ ، به كارگيرى اين واژه از سوى نويسندگان دورهء اسلامى ، نشان مىدهد كه نخست به معناى « بررسى دستگاه‌هاى تقسيم زمان » به كار مىرفته و سپس گسترش معنايى يافته و به معناى « علم تاريخ » به كار رفته است .\r\nبسيارى از اين نويسندگان ، در تعريف تاريخ ، هر دو معنى را در نظر داشته‌اند .\r\nمحيى الدّين محمد بن سليمان كافيجى ( 788 - 879 ) ، كه بحث مستوفايى در تعريف علم تاريخ ( زمان‌سنجى ) دارد ، بيشترين و مفصّل‌ترين نظر را در تعريف واژهء تاريخ ، در هر دو معنى ، عرضه كرده است . در بعضى سنگ‌نوشته‌هاى باقيمانده به عربى ، در شبه جزيرهء عربستان متعلق به پيش از اسلام ، واژهء تاريخ به معناى « ماه » ( دورهء گردش ماه به دور زمين ) به كار رفته است .\r\nدرعين‌حال ، بايد توجه داشت كه مسلمانان ، تا پيش از وضع گاه‌شمارى هجرى قمرى ، از واژهء عدّ نيز براى شمارش روزها و تعيين تاريخ استفاده\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nمىكرده‌اند .\r\n\r\n2 ) اركان گاه‌شماريها\r\n. به‌طور كلى ، گاه‌شماريهاى رايج در كشورهاى اسلامى را مىتوان به سه نوع قمرى ، شمسى - قمرى ، و شمسى تقسيم كرد .\r\nدر گاه‌شماريهاى قمرى ، با استفاده از يك پديدهء طبيعى ، يعنى گردش ماه به دور زمين ، مفهوم ماه و از جمع دوازده ماه ، مفهوم قراردادى يك سال قمرى به دست مىآيد و آغاز هر ماه و در نتيجه يك دورهء دوازده‌ماهه ، با رؤيت و ثبت حالت خاصى از صورتهاى گوناگون ماه ( عموما هلال ) صورت مىگيرد .\r\nمهمترين گونهء اين نوع گاه‌شمارى در جوامع اسلامى ، گاه‌شمارى هجرى قمرى است كه در حوزهء وسيعى از جهان اسلام كاربرد دارد .\r\nدر گاه‌شماريهاى شمسى - قمرى نيز ماهها با رؤيت هلال آغاز مىشوند .\r\nهر سال دوازده ماه دارد ، امّا با افزودن ماه يا ماههايى ، بعد از چند سال معيّن ، كوشش مىشود تا طول ميانگين سال قمرى ( در دورهء زمانى معيّن ) با طول سال شمسى برابر شود . از مهمترين انواع گاه‌شماريهاى شمسى - قمرى گاه‌شمارى يهودى است كه بين يهوديهاى ساكن در كشورهاى اسلامى رواج داشته است .\r\nدر ايران دورهء هخامنشى نيز اين نوع گاه‌شمارى متداول بوده است .\r\nدر گاه‌شماريهاى شمسى يك‌بار چرخش زمين به دور خورشيد ( و برابر عقايد پيشينيان ، چرخش خورشيد به دور زمين و بازگشت آن به نقطه‌اى معيّن در دايرةالبروج ) ، ملاك تعيين سال است . تقريبا تمامى كشورهاى اسلامى ، همپاى استفاده از گاه‌شمارى هجرى قمرى براى تعيين بعضى اوقات شرعى ، از نوعى گاه‌شمارى شمسى نيز براى ساير امور زندگى ، از جمله امور كشاورزى و اقتصادى ، استفاده مىكنند .\r\nضبط هر رويداد تاريخى با هريك از اين گاه‌شماريها ، شامل اين چهار\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nركن است : روز ( روز هفته يا ماه ) ، ماه ( با توجه به نوع ماه و نحوهء شمارش ماهها ، براساس عددشمارى يا نامگذارى ) ، سال ( با توجه به نوع مفهوم سال ) و سال وقوع آن رويداد ، نسبت به مبدئى خاص . در هركدام از اين گاه‌شماريها ، براى جمع‌آورى كسر ساعت يك روز در طول سال ( كه عموما كسر دقيقى از يك روز نيست ) و تبديل آن به روز كامل ، يا براى نزديك كردن طول سال متوسط به طول سال شمسى ، روشهايى وجود داشته است .\r\nواژهء روز در فارسى ( در عربى : يوم ) ، به عنوان نخستين ركن گاه‌شمارى ، توسعا به معناى شبانه‌روز نيز به كار مىرود . به نوشتهء ابو ريحان بيرونى ، در صورتى كه مراد ، مفهوم شبانه‌روز باشد ، براى احتياط از عبارت « اليوم بليلته » نيز استفاده مىشده است .\r\nايرانيان پيش از اسلام طلوع آفتاب را آغاز روز مىدانستند . طبق متون زردشتى كه بعد از ورود اسلام به ايران بازنويسى شده‌اند ، پس از ورود اسلام به ايران نيز همان سنّت را ادامه دادند . اعراب جاهلى ، غروب خورشيد را مبدأ شبانه‌روز مىدانستند . به نوشتهء ابو ريحان بيرونى ، آغاز شبانه‌روز در زيج شهرياران ، كتاب مهم نجومى ايرانيان دورهء ساسانى ، نيمه‌شب ذكر شده است . نزد تركان آسياى ميانه نيز شبانه‌روز از نيمه‌شب آغاز مىشده است ( غياث الدّين جمشيد كاشانى ) .\r\nاطلاعى كه ابو ريحان بيرونى دربارهء شروع شبانه‌روز از ظهر داده است ، تنها در گاه‌شمارى جلالى پذيرفته شد .\r\nايرانيان پيش از اسلام ، هر روز را به پنج بخش نامساوى تقسيم مىكردند كه گاهى ، به علت كوتاه شدن طول روز ، يكى از اين بخشها حذف مىشد .\r\nامّا مهمترين تقسيم‌بندى روز ، تقسيم آن به 24 ساعت است . اقوام ختا و اويغور\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nروز را به دوازده بخش مساوى ، به نام « چاغ » ، تقسيم مىكردند . چاغها به بخشهاى كوچكترى تقسيم مىشدند . همچنين يك ده‌هزارم شبانه‌روز را « فنگ » مىناميدند . ابو ريحان بيرونى تقسيم‌بندى ساعات شبانه‌روز را از نظر يهوديان و هنديان نيز ذكر كرده است .\r\nدر هريك از اين گاه‌شماريها ، تعداد معيّنى از روزها دوره‌اى طولانىتر از يك روز ، امّا عموما كوتاه‌تر از يك ماه را تشكيل مىدادند . متداول‌ترين اين دوره‌ها هفته و دوره‌هاى هفتگى بود كه احتمالا بابليان ابداع كرده بودند كه از طريق اقوام سامى به مسلمانان رسيد . مسلمانان نيز ، همانند يهوديان ، ابتدا هفته را از يكشنبه آغاز مىكردند . مفهوم هفته در ميان زردشتيان رايج نبود ، امّا وجود جزء « دى / دين » در نام روزهاى هشتم ( دى به آذر ) و پانزدهم ( دى به مهر ) و بيست و سوم ( دين به دين ) از هر ماه در گاه‌شمارى زردشتى ، احتمالا نشان‌دهندهء تقسيم ماه به دوره‌هاى چهارگانهء كوچكتر است .\r\nتركان آسياى ميانه نيز براى شمارش روزهاى ماه روشى داشتند كه طى آن دوازده نام براى هريك از روزهاى يك دورهء دوازده روزه تعيين مىكردند . اين نامها در يك دورهء 120 روزه ، ده بار تكرار مىشد و اين دورهء 120 روزه نيز شصت بار تكرار مىشد و يك دورهء 7200 روزه را تشكيل مىداد . به اين ترتيب ، هر روز معيّن از يك دورهء كامل 7200 روزه ، با تركيب اين سه نام مشخص مىشده است : نام روز ، نام دورهء اوّل ( دورهء ده‌تايى ) و نام دورهء دوم ( دورهء شصت تايى ) .\r\nدومين ركن گاه‌شمارى ، مفهوم « ماه » ، به معناى دوره‌اى معيّن براى شمارش روزها ، نه به معناى « قمر » ، است . به طور كلى ، ماههايى كه در گاه‌شماريهاى رايج در سرزمينهاى اسلامى كاربرد داشته‌اند ( چه شمسى چه قمرى )\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nبه دو دسته تقسيم مىشوند : ماه‌هاى قراردادى ( حسابى ) و ماه‌هاى نجومى . مدت توقف خورشيد در هريك از بروج دوازده‌گانهء منطقة البروج نيز ، علاوه بر مفهوم نجومى آن ، به عنوان يك واحد زمانى ، در ايران كاربرد داشته است . طول متوسط ماه‌هاى شمسى به تقريب 30 روز و 8 ساعت و 6 دقيقه محاسبه مىشده است .\r\nدوگونه از ماه‌هاى قمرى در گاه‌شمارى اسلامى به كار مىرفت . در گونهء اوّل ، كه بيشترين كاربرد را داشته و دارد ، طول يك ماه از نخستين رؤيت هلال تا نخستين رؤيت هلال بعدى در نظر گرفته مىشود . طول ماه قمرى هلالى در تقويم يهودى ، براساس طول سال شمسى در همين تقويم به گفتهء بيرونى ، معادل 29 روز و 12 ساعت و 44 دقيقه و سه ثانيه ( با تقسيم طول 19 سال شمسى بر 235 - 7 + 12 * 19 ماه قمرى ) به‌دست‌مىآيد كه كاملا قابل مقايسه با مقادير امروزى اين ماههاست . در گونهء ديگر از اين ماهها ، كه فقط در ميان تركان آسياى ميانه كاربرد داشت ، طول ماه براساس مدت زمان بين اجتماع ( مقارنه ) ماه و خورشيد تا زمان اجتماع بعدى محاسبه مىشد و زمان آغاز ماه نيز همان لحظهء اجتماع بود . چگونگى آغاز ماه‌هاى قمرى حسابى براساس رؤيت هلال ، كه اكنون نيز در جوامع اسلامى كاربرد دارد ، به عوامل متعددى بستگى دارد . اين نوع آغاز نمودن ماه ، پيش از اسلام ، بويژه بين اقوام سومرى و بابلى و يهودى ، نيز سابقهء طولانى داشته است ، مقايسهء ارقامى كه براى آغاز ماه‌هاى بابلى از اواخر قرن هفتم پيش از ميلاد ، ذكر شده با اطلاعات مربوط به زمان اجتماع ماه و خورشيد - كه محاسبهء آن با رايانه امكان‌پذير است - نشان‌دهندهء موقعيت آغاز ماهها براساس رؤيت هلال است . براى تعيين روزهاى هر ماه نيز دو روش اصلى وجود داشته است : شمارش روزها ( به صورت افزايشى يا كاهشى ) و\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nنامگذارى روزها .\r\nبراساس قديم‌ترين آثار به‌جا مانده به عربى ، پيش از ظهور اسلام در شبه جزيره عربستان روش شمارش روزهاى ماه به صورت افزايشى ( از يكم تا سىام ماه ) رواج داشته است . در ايران پيش از اسلام نيز ، براساس اسناد باقيمانده از هخامنشيان ( عموما كتيبهء بيستون و لوحهاى خزانه و باروى تخت‌جمشيد ) و معدود اسناد باقيمانده از اوايل دورهء اشكانى ، استفاده از اين روش روزشمارى رايج بوده است .\r\nدر روش شمارش روزها به صورت كاهشى - كه كاربرد آن تنها در اسناد تاريخ‌دار عربى تأييد مىگردد - شمارهء روزهاى باقيمانده تا پايان ماه ، شمرده مىشد . در اين روش - كه شيوه‌هاى گوناگونى براى استفاده از آن وجود داشته روزهاى اوّل تا دهم و گاهى تا پانزدهم ماه ، براساس شمارش از آغاز ماه ، و بقيهء روزها با شمارش روزهاى باقيماندهء آن ، حساب مىشد و چون طول ماه قمرى 29 يا 30 روز است ، برخى از كسانى كه اين روش را به كار مىبردند ، بلافاصله پس از ذكر يك تاريخ ، شمارهء روزهاى ماه را ذكر مىكردند . به همين دليل ، برخى از مورخان عرب ( مثلا صولى ) ، اين روش را نامناسب و غير دقيق مىدانسته‌اند .\r\nاستفاده از اين روش ، بويژه براساس كتيبه‌هاى باقيمانده به عربى ، از سال 92 تأييد مىشود .\r\nدر روش ديگر تعيين روزهاى ماه - كه در ايران پيش از اسلام و پس از آن ، و در ديگر سرزمينهاى اسلامى رواج داشت - روزهاى ماه نام مشخصى داشتند .\r\nدر ميان اعراب ، روزهاى ماه به ده دستهء سه‌تايى تقسيم مىشدند . از ميان نامهايى كه ابو ريحان بيرونى و مسعودى و ديگران ( مثلا ابن عاصم ثقفى ) ذكر كرده‌اند ، تنها « غرّه » ( نام سه روز اوّل ) كاربرد پيدا كرد كه آن را هم برخى از مورخان ( مثلا\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nناصرخسرو ) فقط براى روز اوّل به كار مىبردند . علاوه بر اين ، روز پانزدهم ماه « منتصف » يا « نصف » و روز سىام « سلخ » ناميده مىشد ، درحالىكه اين دو نام جزو نامهاى ده‌گانه روزهاى ماه نبود . اگر ماه سى روزه نبود ، سلخ نداشت . در بعضى موارد نيز ، روز اوّل هر ماه « مستهل » ناميده مىشد . در ميان لغت‌نويسان اسلامى ، ابن سيده دربارهء نامهاى ده‌گانهء روزهاى ماه و نام بخشهاى گوناگون روز و شب مفصّل‌ترين گزارش را آورده است .\r\nبراساس اسناد تاريخ‌دار ، در ايران دورهء اشكانى و ساسانى نامگذارى روزهاى ماه با نامهاى سىگانهء فارسى ميانه صورت مىگرفته است . در ايران پس از اسلام نيز فهرستى از نام روزهاى ماه در گاه‌شمارى جلالى وجود دارد . امروزه نيز زردشتيان ايران در گاه‌شمارى خود همچنان از روش نامگذارى روزهاى ماه با نامهاى فارسى ميانه استفاده مىكنند .\r\nسومين ركن هر گاه‌شمارى مفهوم « سال » است كه به دو نوع شمسى و قمرى تقسيم مىشود و هريك از آنها نيز اقسامى دارند ، امّا فقط معدودى از اين اقسام در گاه‌شماريهاى رايج در سرزمينهاى اسلامى به كار رفته‌اند . در گاه‌شماريهاى قمرى ، طول سال ، با توجه به طول ماه ، 354 روز و 8 ساعت و 48 دقيقه محاسبه مىشده ، امّا براى محاسبهء طول سال شمسى به رصدهاى متوالى و دقت بيشترى نياز بوده است . ستاره‌شناسان مسلمان راجع به اقسام سال شمسى توضيح داده‌اند ، امّا « سال اعتدالى » ( بازگشت سالانهء خورشيد از يكى از نقاط اعتدالين يا انقلابين به همان نقطه ) متداول‌ترين و مهمترين قسم سال شمسى بوده و عموما از واژهء « سال » به همين مفهوم استفاده مىشده است . سال اعتدالى را « سال حقيقى » نيز مىناميده‌اند . طول سال اعتدالى ، بسته به ميزان دقت رصدكنندگان آن ، متغير بوده و بررسى سير اين رصدها نشان مىدهد كه در\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nاندازه‌گيرى آن بتدريج دقت بيشترى اعمال مىشده است .\r\nمسلمانان نخستين‌بار از طريق ترجمهء مجسطى بطلميوس با طول سال اعتدالى آشنا شدند . اندازه‌اى كه بطلميوس به دست داده ، 365 روز و 5 ساعت و 55 دقيقه و 12 ثانيه است . ستاره‌شناسان مسلمان براى به دست آوردن اندازهء طول متوسط سال اعتدالى رصدهاى فراوانى كردند . از بين اين ستاره‌شناسان ، اندازه‌اى كه بتّانى ( متوفى 317 ) به دست آورد ( 365 روز و 5 ساعت و 46 دقيقه و 24 ثانيه ) بسيار مورد توجه قرار گرفت و بسيارى از ستاره‌شناسان ديگر ( مثلا محمد بن ايوب طبرى ) براى رصدهاى خود از آن استفاده مىكردند و آن را مقدار دقيق سال اعتدالى مىدانستند . بتّانى از تكامل رصد طول سال اعتدالى ، با ذكر چند نمونه از كار رصدكنندگان تا زمان خود ، گزارش نسبتا دقيقى داده است كه ستاره‌شناسان ديگر نيز همان را نقل كرده‌اند . به نوشته غياث الدّين جمشيد كاشانى طول سال اعتدالى نيز تركان آسياى ميانه ، 365 روز و 5 ساعت و 50 دقيقه و 47 ثانيه بوده است . در گاه‌شماريهايى كه طول سال ، براساس شمارش تعداد معيّنى از روزها محاسبه مىشود ( مثلا در گاه‌شمارى زردشتى و قبطى ) ، اين مدت برابر 365 روز است . بديهى است در اين گاه‌شماريها آغاز سال نسبت به فصلها به‌تدريج تغيير مىكند .\r\nدر گاه‌شماريهاى قمرى ، آغاز سال معطوف به موقعيت نجومى خاصى نيست و با گذشت يك دورهء دوازده‌ماهه ، سال جديد آغاز مىشود ، امّا در گاه‌شماريهاى شمسى يا شمسى - قمرى ، آغاز سال عموما مقارن رسيدن خورشيد به نقطهء اعتدال بهارى يا پاييزى است . تنها در گاه‌شمارى تركان آسياى ميانه ، رسيدن خورشيد به نيمهء برج دلو آغاز سال بشمار مىآمده است . به نوشتهء غياث الدّين جمشيد كاشانى ، تركان آسياى ميانه موقعيت اعتدالين يا انقلابين را\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nنه در آغاز فصول ، بلكه در اواسط هر فصل مىدانسته‌اند .\r\nدر گاه‌شماريهاى گوناگون ، براى گردآورى كسر ساعتهاى روزهاى سال و تبديل آنها به يك يا چند روز ، عموما چند روش خاص وجود داشته است . اين كار براى ثابت كردن آغاز سال در يك موقعيت خاص فصلى ، انجام مىشده است .\r\nچهارمين و مهمترين ركن هر گاه‌شمارى ، « مبدأ » آن است ؛ يعنى ، مشخص كردن فاصلهء زمانى وقايع با هر زمان قبل و بعد از آن براساس يك نقطهء زمانى ثابت . مبدأها را مىتوان به دو دستهء كلى تقسيم كرد : تكرارشونده و ثابت .\r\nمبدأهاى تكرارشونده بويژه در ايران دورهء هخامنشى و ساسانى كاربرد داشته‌اند . در اين روش ، عموما آغاز پادشاهى پادشاهان ، مبدأ قرار مىگرفته و با آغاز سلطنت هر پادشاه ، مبدأ تقويم نيز تجديد مىشده است . ايرانيان اين شيوهء مبدأشمارى را از بابليان آموخته بودند . در زمان بابليان ، از آغاز پادشاهى هر پادشاه در هر موقع سال تا آغاز ماه اوّل سال جديد ( در گاه‌شمارى بابلى : اول نيسانو ) ، سال جلوس بود و از اول نيسانو تا آغاز نيسانوى بعد ، سال اوّل پادشاهى بشمار مىآمد .\r\nدر مبدأهاى ثابت ، گاه‌شمارى از يك مبدأ ثابت ( عموما واقعه‌اى تاريخى يا شبه تاريخى و اسطوره‌اى يا رخدادى طبيعى ) آغاز مىشده است . استفاده از اين روش ، بين اقوام و سرزمينهاى اسلامى عموميت بسيار يافت . تقريبا در تمامى دوران تاريخ ايران پس از اسلام و نيز در تمامى اسناد و مدارك تاريخ‌دارى كه در شبه جزيرهء عربستان يافت شده ، اين‌گونه مبدأشمارى رواج داشته است . تنها استثنا ، دورهء ده‌سالهء بين هجرت تا وفات پيامبر اكرم صلّى اللّه عليه و آله است كه ، هر سال آن براساس نامى كه بر آن نهاده شده بود ، شمرده مىشد .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nبا توجه به بحثهاى مختلف دربارهء رسميت يافتن زمان هجرت پيامبر اسلام صلّى اللّه عليه و آله از مكه به مدينه به عنوان مبدأ تاريخ اسلامى ، تعيين اين مبدأ تقريبا بلافاصله پس از دورهء ده‌سالهء مذكور تأييد مىشود . اين مبدأ ، عمومىترين مبدأ گاه‌شمارى اسلامى است و تا عصر حاضر در جوامع اسلامى به‌كارمىرود .\r\nاز ميان مبدأهاى گوناگونى كه در سرزمينهاى اسلامى رواج داشته ، كهن‌ترين آنها ، مبدأ آفرينش عالم است كه ايرانيان و يهوديان و تركان آسياى ميانه ، هريك زمانى را براى آن در نظر گرفته بودند ، دورترين مبدأ متعلق به تركان آسياى ميانه است . به‌زعم آنها از عمر عالم 8863 « ون » ( هر ون ، برابر ده هزار سال ) گذشته است .\r\nايرانيان پيش از اسلام عقيده داشتند كه عمر جهان دوازده هزار سال است .\r\nمتشكل از چهار دورهء سه‌هزارساله يا دوازده دورهء هزارساله . در متون زردشتى رويدادهاى مهم ( مثلا ، آفرينش انسان ، پادشاهى بسيارى از پادشاهان ، سلسله‌هاى مهم پادشاهى و حملهء اعراب ) نسبت به آغاز اين دورهء بزرگ ، تاريخ‌گذارى شده‌اند .\r\nيكى از مهمترين مبدأهاى آفرينش ، كه بسيارى از دانشمندان مسلمان به آن اشاره كرده‌اند ، مبدأ آفرينش عالم به نظر يهوديان بوده است . به نوشتهء ابو ريحان بيرونى بين زمان آفرينش عالم به نظر يهوديان و مبدأ گاه‌شمارى اسكندرى 3447 سال فاصله است و مبدأ گاه‌شمارى اسكندرى نيز 312 سال پيش از مبدأ ميلادى وضع شده است . بنابراين ، بين مبدأ گاه‌شمارى يهودى و گاه‌شمارى ميلادى 3760 سال فاصله وجود دارد . امروزه نيز يهوديان قائل به اين فاصله‌اند . همان گونه كه ابو ريحان بيرونى اشاره كرده ، احتمالا اختلافات دينى باعث رواج تاريخهاى متعدد براى مبدأ آفرينش عالم شده است . ابو ريحان\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nبيرونى از اختلاف يهوديان و مسيحيان در اين مورد سخن گفته و مسعودى و محمد بن جرير طبرى براى اين مبدأ تاريخهاى گوناگونى ذكر كرده‌اند . به نوشتهء ابو ريحان بيرونى ، فاصلهء بسيار زياد بين اين زمانها باعث آميخته شدن دروغ و اسطوره با واقعيت شده است .\r\nبجز مبدأ آفرينش عالم ، مبادى ديگرى نيز در آثار تاريخى و نجومى ذكر شده است . در ترجمهء كهنى از مجسطى ( بطلميوس ، شرح مبسوطى دربارهء گاه‌شمارى قبطى ( - بخت‌نصّرى ) آمده است . يحيى بن ابى منصور از گاه‌شماريهاى عربى ( هجرى قمرى ) و سريانى و فارسى ( يزدگردى ) نام برده و كثير الدّين فرغانى ، علاوه بر مبدأهاى مذكور ، به مبدأ رومى نيز پرداخته است . حبش حاسب كه اثر خود را احتمالا هم‌زمان با فرغانى ( قرن سوم ) يا پس از او نوشته ، علاوه بر مبادى مذكور ، به مبادى معتضدى ، اغسطس ( اوگوستوس ) نخستين امپراتور روم ( زندگى 63 ق م - 14 ميلادى ) و ديوقلطيانى ( دقلطيانوس / ديوكلتيانوس ، امپراتور روم در 284 ميلادى ) نيز اشاره كرده است .\r\nمفصّل‌ترين گزارش در مبادى گوناگون تاريخى در نوشته‌هاى دانشمندان اسلامى ، از آن ابو ريحان بيرونى است . وى به شرح بسيارى از گاه‌شماريها پرداخته و گذشته از مبادى ده‌گانه‌اى كه از آنها نام برده ، نوشته‌هايش دربارهء گاه‌شمارى يهودى مفصّل‌ترين شرح اين گاه‌شمارى بشمار مىآيد .\r\nدربارهء مبادى مورد استفادهء اعراب نيز بيش از همه قلقشندى توضيح داده و ، با احتساب گاه‌شمارى هجرى قمرى و يزدگردى ، جمعا 21 مبدأ را از قديم‌ترين زمان تا رواج گاه‌شمارى هجرى قمرى شرح داده است . بعضى از اين مبادى همانهايى است كه مسعودى و محمد بن جرير طبرى نيز آنها را ذكر كرده‌اند .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nاگرچه مبادى متعددى در سرزمينهاى اسلامى به كار گرفته مىشده ، نام ماه‌هاى سال متفاوت نبوده و مجموعه‌اى از نام ماهها به‌طور مشترك در گاه‌شماريهايى با مبدأهاى گوناگون به كار مىرفته ، درحالىكه ترتيب ماهها در آن گاه‌شماريها يكسان نبوده است ؛ ازين‌رو ، يك نام در چندگاه‌شمارى ، در مواقع گوناگون سال قرار مىگرفته است . به طور كلى ، گونه‌هاى نام ماهها را مىتوان تقسيم كرد به : ماه‌هاى قمرى ، در تقويم هجرى قمرى ؛ فارسى ميانه ، درگاه شمارى يزدگردى و گاه‌شمارى هجرى شمسى ؛ قبطى ( ماه‌هاى مصرى باستان ) در چندگاه‌شمارى ، از جمله در گاه‌شمارى قبطى ؛ سريانى ( براساس ريشهء بابلى نامهاى ماه ) مورد استفاده در چندگاه‌شمارى ، از جمله در گاه‌شمارى سلوكى و بخت‌نصّرى ؛ و رومى ، براساس نام لاتينى ماه‌هاى سال كه كمتر در سرزمينهاى اسلامى رواج داشته است . بااينكه ذكر نام ماه‌هاى هجرى و رومى به هنگام ذكر يك واقعه يا رويداد تاريخى ، نوع گاه‌شمارى را نشان مىدهد ، شناسايى نوع گاه‌شمارى در مواردى كه نام ماهها سريانى يا ايرانى يا قبطىاند ، بسيار مشكل است و اگر نام سريانى ماهها ، بدون ذكر ساير اركان گاه‌شمارى ، به كار رفته باشد ، شناسايى گاه‌شمارى تقريبا غير ممكن است . نام ماه‌هاى سريانى - كه در اصل ، برگرفته از صورت بابلى نام ماه‌هاى سال و قرائتهاى گوناگون آرامى آنها بوده است .\r\n\r\n3 ) گاه‌شمارى در كشورهاى عربى\r\nالف ) گاه‌شماريهاى رايج در شبه جزيرهء عربستان و كشورهاى عربى ، پيش از اسلام\r\nب ) پيدايى و رواج گاه‌شمارى هجرى قمرى در شبه جزيرهء عربستان و كشورهاى عربى\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nج ) ديگر گاه‌شماريهاى رايج در اين كشورها .\r\n\r\nالف ) گاه‌شماريهاى رايج در شبه جزيرهء عربستان و كشورهاى عربى ، پيش از اسلام .\r\nتا پيش از رواج گاه‌شمارى هجرى قمرى ، مهمترين گاه‌شماريهاى رايج در شبه جزيرهء عربستان و شام ، همانهايى بودند كه در چند اثر مهم و نخستين نجومى اسلامى به آنها پرداخته شده است . اين گاه‌شماريها كه عميقا تحت تأثير تمدنهايى بوده‌اند كه مجموع آنها ، قلمرو عالم اسلام را پديد آورده است ، عبارت بودند از : قبطى ، سريانى ، رومى و يهودى . اين‌ها كهن‌ترين گاه‌شماريهايى نيستند كه در سرزمينهاى بعدا اسلامى شده رواج داشته‌اند ؛ حوزهء تمدنهاى بين النهرين و نيل ، مهد پيدايش كهن‌ترين گاه‌شماريها بوده است .\r\nدر ميان گاه‌شماريهاى اين منطقه ، گاه‌شمارى قبطى به دلايلى مهمترين گاه‌شمارى به حساب مىآيد ، از جمله قدمت آن ( از اين گاه‌شمارى از دورهء فراعنهء مصر استفاده مىشده است ) . اين گاه‌شمارى پايه و اساس گاه‌شمارى مسيحى بوده است و اهمّ بحثهايى كه در مجسطى ( مهمترين كتاب مرجع نجومى مسلمانان دربارهء گاه‌شماريها ) صورت گرفته ، براساس اين گاه‌شمارى است . در فصل اوّل مقالهء سوم مجسطى ، به هنگام بحث دربارهء كليهء مبدأهاى گاه‌شماريها ، نام ماهها براساس اين گاه‌شمارى ذكر شده است .\r\nدر كهن‌ترين مبدأهايى كه در آثار نجومى اسلامى ذكر شده ، نيز از نام ماه‌هاى قبطى استفاده شده است . به نوشتهء ابو ريحان بيرونى ، در سه‌گونه از كهن‌ترين اين مبدأها ( مبدأ طوفان ؛ مبدأ بخت‌نصّر ، پادشاه آشور در 747 ق م ؛ مبدأ بيلبس ، آغاز پادشاهى فيليپ در روم ، در 359 ق م ) ، طول سال و نام ماه‌هاى سال براساس گاه‌شمارى قبطى بوده است .\r\nكثير الدّين فرغانى و ابو ريحان بيرونى تنها يك نوع گاه‌شمارى را با نام\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nماه‌هاى سريانى ذكر كرده‌اند امّا در اصل ، گاه‌شماريهاى متعددى با اين نام ماهها در قلمرو اسلام وجود داشته است . نام ماه‌هاى سريانى در منابع با اختلاف جزئى ذكر شده است . براى آگاهى از نام ماه‌هاى سال در گاه‌شمارى سريانى جدول 1 ) نخستين مبدئى كه در متون دورهء اسلامى با استفاده از اين نامها به آن اشاره شده ، مبدأ اسكندرى است .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nدر گاه‌شمارى سريانى - مقدونى ، كه ابو ريحان بيرونى آن را گاه‌شمارى رومى خوانده ، نيز طول سال و نام ماهها و تعداد روزهاى ماه برابر گاه‌شمارى سلوكى است ، با اين تفاوت كه سال از ماه كانون آخر آغاز مىگردد . گاه‌شمارى حرّانيان نيز وابستگى بسيارى به گاه‌شمارى سلوكى - سريانى دارد . بنا به نوشتهء محمد بن ايوب طبرى ، مبدأ گاه‌شمارى ذوالقرنينى را نيز ، به همين ترتيب ماه‌هاى سريانى اما با اختلاف دوازده سال پيش از مبدأ گاه‌شمارى اسكندرى ( - سلوكى ، سال 312 ق م ) ، بايد در شمار انواع مبدأهايى آورد كه منجمان اسلامى\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nمىشناخته‌اند ، امّا بسيارى از منجمان اسلامى ( مثلا فرغانى ) ، مبدأ ذوالقرنينى را همان مبدأ اسكندرى ( سلوكى ) دانسته‌اند . از جمله مبدأهايى كه براساس گاه‌شمارى قبطى بوده و با استفاده از نام ماهها در اين گاه‌شمارى رواج داشته ، مبدأ ديوقلطيانى بوده است . اين مبدأ همچنان در تقويمهاى چاپ مصر ، با عنوان « السّنة القبطيّة » ( سال قبطى ) ، ذكر مىشود .\r\nاز ميان اقوامى كه در همسايگى اعراب زندگى مىكردند و از گاه‌شمارى آنان اطلاعاتى در آثار نويسندگان دورهء اسلامى وجود دارد ، بيشترين آگاهيها راجع به گاه‌شمارى حرّانيان ( به نوشتهء ابو ريحان بيرونى ، صابئين ) است كه بيش از همه ابو ريحان بيرونى به آن پرداخته است . در اين گاه‌شمارى نام ماه‌هاى سريانى به كار مىرفته ، اما به نام هريك از ماهها واژهء « هلال » افزوده مىشده است . ماهها از يك روز ( در شرايطى خاص ، دو روز ) بعد از مقارنه آغاز مىشدند و روز نيز از هنگام طلوع خورشيد آغاز مىگرديد . هفته نزد حرّانيان با يكشنبه شروع مىشد و هر روز هفته نام خاصى داشت .\r\nموضوع آغاز سال در گاه‌شمارى حرّانى ، به سبب استفادهء چند نوع گاه‌شمارى با نام ماه‌هاى سريانى ، باعث تشتت آرا شده است . ابن نديم آغاز سال حرّانى را ابتداى ماه نيسان مىداند ، امّا ابو ريحان بيرونى ابتداى سال ، يا دست‌كم جشن ابتداى سال ، را اوّل ماه كانون آخر و موقعيت شمارشى ماهها را براى آغاز و پايان سال از ماه تشرين اول ذكر نموده است . اين چندگانگى ، به سبب رواج انواع گاه‌شماريها ( شمسى ، قمرى ، شمسى - قمرى ) با نام ماه‌هاى سريانى ، به هنگام رواج گاه‌شمارى حرّانى و در نواحى اطراف محل جغرافيايى رواج آن ، رخ داده است . موقعيت آغاز سال در گاه‌شمارى حرّانى همان موقع آغاز سال رسمى در گاه‌شمارى سريانى - مقدونى و موقعيت شمارشى ماهها از ماه اوّل تا\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nدوازدهم همان موقعيت آغاز سال ( ماه اول ) در گاه‌شمارى كنونى يهودى است .\r\nچون حرّانيان طول سال خود را برابر طول سال در گاه‌شمارى يهودى اتخاذ و كبيسه‌هاى گاه‌شمارى خود را همانند گاه‌شمارى يهودى اعمال مىنمودند شمارش ماه‌هاى گاه‌شمارى خود را نيز مانند گاه‌شمارى يهودى ترتيب دادند .\r\nابو ريحان بيرونى نيز به همسان بودن گاه‌شمارى حرّانيان با گاه‌شمارى يهودى در اين زمينه اشاره كرده است . دربارهء مبدأ اين گاه‌شمارى ، اختلاف‌نظر هست ؛ آن را سال 118 ق م ، 115 ق م يا 110 ق م مىدانند كه در صورت پذيرش سال 115 يا 118 ق م ، اين مبدأ با مبدأ فرضى قوم سبائى ( سبائيان ) ساكن جنوب شبه جزيرهء عربستان - كه در كتيبه‌هاى خود همين زمانها را با عنوان مبدأ مبهود بن ابهد ذكر كرده‌اند - برابر خواهد شد .\r\nدر هريك از تمدنهاى شبه‌جزيرهء عربستان ، كه به دو دستهء شمالى و جنوبى تقسيم مىشوند ، پيش از اسلام از گاه‌شماريهايى استفاده مىشده كه بعضى از اركان آنها از طريق متون كهن باقيمانده يا نوشته‌هاى نويسندگان اسلامى به دست ما رسيده است . از اقوامى كه در عهد باستان در شبه جزيره ساكن بودند ، كتيبه‌هايى تاريخ‌دار گوناگونى باقىمانده كه حاوى اطلاعاتى دربارهء گاه‌شماريهاى آنان است ، امّا دانسته‌هاى ما از گاه‌شماريهاى رايج در مكه و پيرامون آن در سالهاى نزديك به ظهور اسلام عموما از طريق نوشته‌هاى دانشمندان اسلامى و معدودى اشعار دورهء جاهلى است .\r\nبا توجه به اهميت كشاورزى نزد اقوام جنوبى شبه جزيره ، احتمال داده شده كه آنان نوعى گاه‌شمارى شمسى ( در كنار نوعى گاه‌شمارى قمرى براى امور مذهبى ) داشته‌اند . امّا به كار بردن واژه‌هاى اول و دوم ( آخر / ثانى ) همراه با نام بعضى ماهها ، اين گمان را نيز به وجود مىآورد كه قيد « دوم » براى يك ماه\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nواحد ، تمهيدى براى افزودن يك ماه اضافى در سال و در نتيجه طرح گونه‌اى گاه‌شمارى شمسى - قمرى بوده است . اين گمان بويژه در مورد ساكنان نواحى مركزى شبه جزيره وجود دارد كه آنان از نام ماه‌هاى عربى ، كه اكنون نيز درگاه شمارى هجرى قمرى به‌كارمىرود ، استفاده مىكرده‌اند .\r\nصورتهاى گوناگونى از نام ماه‌هاى سال نزد اقوام ساكن در جنوب شبه جزيره ، به دست آمده است كه در مورد اقوام گوناگون سبائى ، اختلاف اندكى را بين بعضى ماهها نشان مىدهد . متأخرين سندى كه اركان يك گاه‌شمارى در منطقهء جنوب شبه جزيرهء عربستان در آن ثبت شده ، متعلق به سدهء ششم ميلادى است .\r\nدر مورد گاه‌شماريهاى شمال شبه جزيره ، كمبود اسناد تاريخ‌دار ، دربارهء مشخصات آنها ترديدهايى به وجود مىآورد . از جملهء اسناد تاريخ‌دار اين منطقه - كه گونه‌اى از گاه‌شماريهاى رايج در آنجا را معرفى مىكند - كتيبهء كوچكى در منطقهء نماره ( منطقه بيابانى شمال شبه جزيره ، حوالى شام ) است كه بنا بر آن مبدأ اين گاه‌شمارى مفروض ، سال 105 ميلادى محاسبه شده است و تنها نام يك ماه ( از ماه‌هاى بابلى ماه‌هاى سال ) در آن وجود دارد . براساس اين قرينه ، احتمالا صورتى از گاه‌شمارى شمسى - قمرى در اين منطقه رواج داشته است ، زيرا در آن منطقه و در آن زمان گاه‌شمارى شمسىاى نمىشناسيم كه در آن از نام ماه‌هاى بابلى استفاده شده باشد . براساس سند مذكور ، قدمت اين گاه‌شمارى به قرن چهارم ميلادى مىرسد . در كتيبهء تاريخ‌دار ديگرى ، كه در اواسط قرن ششم ميلادى نوشته شده ، از سال 463 بعد از مفسد خيبر ( 568 ميلادى ) ياد شده است كه همانند كتيبهء قبلى به مبدئى در سال 105 ميلادى بازمىگردد . با توجه به درج نشدن اركان ديگرى از گاه‌شمارى در اين كتيبه ، دست يافتن به ديگر مشخصات\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nگاه‌شمارى مذكور در اين كتيبه ، در صورتى كه مفروضا با نوع ديگرى بجز گاه‌شمارى شمسى - قمرى مواجه باشيم ، ميسر نيست .\r\nدر مورد گاه‌شمارى اقوامى كه آنها را « عرب جاهلى » مىخوانند ، صورتهاى مختلفى از نام ماه‌هاى سال در دست است كه تعدادى از آنها با استناد به اشعار عرب جاهلى شناسايى شده‌اند . امّا از ساير اركان اين گاه‌شمارى اطلاع ديگرى در دست نيست . همچنين فهرستى از نام دوازده ماه سال ، براساس نوشتهء مسعودى و ابو ريحان بيرونى ، وجود دارد كه در گاه‌شمارى قوم ثمود به كار مىرفته است . براساس نوشتهء مسعودى ، قوم ثمود براى روزهاى هفته نيز نامهاى خاصى داشتند . استفاده از اين نامها به قبايل متعدد عرب جاهلى نيز نسبت داده شده است . برخى نامها براى ناميدن روزهاى هفته نيز به كار مىرفتند .\r\nبه استناد نوشتهء ابو ريحان بيرونى كه آغاز سال قوم ثمود را مصادف با ماه رمضان در گاه‌شمارى هجرى قمرى مىداند و نيز اينكه هيچ ذكرى از ماه سيزدهم يا ماههايى با صفات اوّل ، دوم ( آخر / ثانى ) در گاه‌شمارى ثمودى وجود ندارد ، اين گاه‌شمارى نوعى گاه‌شمارى قمرى بوده است . همچنين نويسندگان بسيارى صورتى از نام ماه‌هاى منسوب به عرب جاهلى را ذكر كرده‌اند ، امّا تاريخ دقيقى از زمان جابجايى اين نامها با نام ماه‌هاى عربى ، كه پس از اسلام نيز درگاه شمارى هجرى قمرى مورد استفاده قرار گرفتند و هنوز هم در اين گاه‌شمارى كاربرد دارند ، وجود ندارد . به نوشتهء برخى نويسندگان ، اين جابجايى را تقريبا دو قرن قبل از مبدأ گاه‌شمارى هجرى قمرى ، كلاب بن مرّة ، يكى از اجداد پيامبر اكرم ، انجام داده است . تا پيش از رسميت يافتن مبدأ هجرى قمرى ، اقوام و قبايل گوناگون ، نه يك مبدأ ثابت ، بلكه رويدادهاى تاريخى - جغرافيايى گوناگونى را مبدأ قرار مىدادند . بر اين اساس مبادى متعددى وجود داشت كه مسعودى پيش\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nاز همه ، با توجه به اقوم و قبايلى كه آنها را به كار مىبردند به شرح آنها پرداخته است .\r\nحمزهء اصفهانى نيز از گاه‌شماريهاى نه‌گانه‌اى ياد كرده است كه قريش تا پيش از تعيين مبدأ هجرى قمرى از آنها استفاده مىكردند . ترتيب ماهها در اين گاه‌شمارى هجرى قمرى مراعات مىشده است . ماه‌هاى حرام نيز كه جنگيدن در آنها حرام بوده ، در گاه‌شمارى هجرى قمرى همچنان ، بنا بر احكام اسلامى ، حرام دانسته شده‌اند . در ادبيات عرب جاهلى ، از جمله معلّقات ، به حرام بودن اين ماهها و حرمت جنگيدن در آنها اشاره شده است . ترتيب قرار گرفتن ماهها ، حرام بودن يا نبودن آنها ، و الحاق اول يا دوم ( آخر / ثانى ) به نام تعدادى از ماهها موجب تداول نامهاى متعددى براى آنها شده است . از جمله ، چون ماه رجب به دنبال ساير ماه‌هاى حرام قرار ندارد ، رجب الفرد نيز خوانده شده است .\r\nدربارهء معانى اين نامها و اينكه اصولا بين معناى نام ماهها و ترتيب قرار گرفتن آنها در فصول سال ارتباطى وجود داشته يا نه ، نيز بحثهاى بسيار شده است .\r\nماهيت گاه‌شمارى عرب جاهلى ، با توجه به كبيسه‌هاى يك‌ماهه كه در دوره‌هاى متعدد در آن اعمال مىشد ، مورد بحث است . اگرچه با توجه به نوشته‌هاى مسعودى و ابو ريحان بيرونى كه به اعمال كبيسه‌هاى يك‌ماهه اشاره دارند ، در اينكه با يك گاه‌شمارى شمسى - قمرى روبرو هستيم ، ترديدى باقى نمىماند . موضوع مورد ترديد ، چگونگى اجراى اين ماه كبيسه است كه اقوال گوناگونى دربارهء آن وجود دارد . به نوشتهء مسعودى و ابو ريحان بيرونى ، كه به نوشتهء نالينو آن را از [ كتاب بعدا گمشدهء آلاف 
  ] ابو معشر [ بلخى 
  ] اخذ نموده است ) ، اعراب با گذشت هر سه سال يك ماه كبيسه به سال خود مىافزودند . امّا\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nابو ريحان بيرونى در جاى ديگر از نه ماه كبيسه در يك دورهء 24 ساله سخن گفته است كه اگرچه اين دوره از دوره‌هاى كبيسه‌گيرى يهوديان نيست ، او استفاده از آن را ، تنها در همين موضع ، به يهوديان نسبت مىدهد . به نوشتهء ابو ريحان بيرونى ، اعراب اين روش كبيسه‌گيرى را يك‌صد سال پيش از ظهور اسلام به كار مىبردند . گروهى كه وظيفهء محاسبه و اعمال اين ماه كبيسه را داشتند ، « قلامس » ( جمع قلمس ، به نوشتهء ابو ريحان بيرونى ، به معناى درياى پرآب ) خوانده مىشدند و فرآيند اعمال يك ماه كبيسه در يك سال دوازده‌ماهه نيز « نسىء » نام داشت . با ظهور اسلام و تحريم صريح نسىء و كفر شمرده شدن آن در قرآن كريم ( توبه : 37 ) ، اين روش هيچ‌گاه در گاه‌شمارى هجرى قمرى استعمال نشد .\r\nجدول 2 - نام ماه‌هاى سال در گاه‌شمارى هجرى قمرى\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n\r\nب ) پيدايى و رواج گاه‌شمارى هجرى قمرى در شبه جزيرهء عربستان و كشورهاى عربى\r\n. دربارهء رواج گاه‌شمارى هجرى قمرى ، يعنى استفاده از نام ماه‌هاى رايج در شبه جزيرهء عربستان پيش از ظهور اسلام در گاه‌شمارىاى با مبدأ هجرت پيامبر اكرم از مكه به مدينه ، اقوال گوناگونى وجود دارد . براساس روايتى منسوب به رسول اكرم ، كه افراد متعددى چون محمد بن جرير طبرى و سيوطى نقل كرده‌اند ، آن حضرت در هنگام ورود به مدينه دستور وضع گاه‌شمارى هجرى قمرى با مبدأ همان زمان ، يعنى ابتداى ربيع الاول ، را صادر كردند . امّا به نقل از بسيارى از مورخان و نويسندگان ديگر ، در يكى از سالهاى شانزدهم ، هفدهم يا هجدهم هجرى و به دستور خليفهء دوم ، در جلسه‌اى كه به منظور طرح و وضع گاه‌شمارى براى سرزمينهاى اسلامى بر پا شده بود ( ابو ريحان بيرونى ، گزارش مختصرى دربارهء اين جلسه آورده است ) ، پس از رد چند نظر مختلف ، گاه‌شمارى هجرى قمرى با مبدأ اول محرّم سالى كه هجرت رسول اكرم در آن رخ داده بود ( 16 ژوئيه 622 ميلادى ) رسميت يافت . بر اين اساس ، دو ماه از سال اول هجرى ( از اول محرم تا اول ربيع الاول كه هجرت رخ داد ) ، پيش از آنكه واقعهء هجرت صورت گرفته باشد ، جزو سال اول هجرى قمرى محسوب شد .\r\nملك‌پور جدول تطبيقى سال اوّل هجرى را ، با اساس قرار دادن سال اوّل هجرى شمسى ( اول فروردين سال اول هجرى ، 178 روز پيش از واقعهء هجرت ) و برابرهاى آن در گاه‌شمارى هجرى قمرى و ميلادى ، محاسبه و ارائه نموده است .\r\nبااينكه اقوال متعددى مبنى بر وضع گاه‌شمارى هجرى قمرى ، دست‌كم از سال شانزدهم هجرى ، وجود دارد ، اسنادى از جمله چند نمونه از عهدنامه‌هاى پيامبر اكرم با تاريخ پيش از سال شانزدهم ، يعنى زمان وضع گاه‌شمارى هجرى قمرى ، نسبت به زمان دقيق وضع گاه‌شمارى هجرى ترديد به\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nوجود مىآورند . بنابراين ، احتمال اينكه گاه‌شمارى هجرى قمرى نه در زمان خلافت عمر بلكه در زمان حيات پيامبر گرامى اسلام به وجود آمده باشد ، نيز قابل بررسى است .\r\nبنا بر نوشتهء چند تن از تاريخ‌نگاران اسلامى ، از زمان هجرت پيامبر تا مدتى پس از آن ، حوادث تاريخى براساس شمارش ماهها از مبدأ هجرت تاريخ‌گذارى شده‌اند ؛ واقدى حوادث متعددى را با اين شيوه ( شمارش ماهها و نه سالها ) ثبت كرده است . دورترين زمان مورد نظر واقدى ماه پنجاه و چهارم هجرى است . او حوادث سال ششم هجرى به بعد را به شيوهء شمارش سالها ثبت كرده است . ذكر وقايع تاريخى زمان حيات پيامبر طبق اين شيوه نيز تأييدى بر رسميت داشتن گاه‌شمارى هجرى قمرى در زمان حيات پيامبر است . در اين صورت ، احتمالا جلسهء مشورتى ، كه بيرونى و برخى مورخان بارها از آن ياد كرده‌اند ، براى تعيين زمان مناسب جمع‌آورى ماليات و نيز اعلام رسمى استفاده از گاه‌شمارى هجرى ، از اول محرم سال اول هجرى ( نه از اول ربيع الاول همان سال كه تاريخهاى ماه‌شمارى براساس آن ذكر مىشدند ) ، تشكيل شده است ، نه براى وضع گاه‌شمارى هجرى .\r\nسالهاى ده‌گانهء بين هجرت تا وفات پيامبر گرامى اسلام ، هركدام نام خاصى دارند . اين نامگذارى سالانه ، معطوف به دورهء عرب جاهلى مىباشد كه طى آن ، سالها براساس وقوع پديده‌هاى جغرافيايى يا تاريخى نامگذارى شده و به عنوان مبدأ گاه‌شمارى مورد استفاده قرار مىگرفته‌اند .\r\nتأكيد پيامبر اكرم بر اجرا نكردن نسىء ، همان گونه كه در قرآن كريم آمده است ، و تكرار اين موضوع در خطبهء حجّة الوداع باعث شد كه مسلمانان اين گاه‌شمارى را به عنوان گاه‌شمارى قمرى محض ، از صدر اسلام تاكنون ، مورد\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nاستفاده قرار دهند . بسيارى از ستاره‌شناسان اسلامى روزهاى بين التاريخين اين گاه‌شمارى را با چند گاه‌شمارى مشهور ديگر ، با تفاوت ناچيزى در تعداد روزها ، ثبت كرده‌اند . در اين گاه‌شمارى ، كه سال آن شامل دوازده بار رؤيت هلال است ، براى تعداد روزهاى توالى منظمى ماه وجود ندارد ؛ ازين‌رو ممكن است كه حد اكثر سه ماه متوالى 29 روزه و نيز حد اكثر سه ماه متوالى سى روزه محسوب شوند ، گرچه رخ دادن چهار ماه متوالى سى روزه نيز غير ممكن نيست امّا در محاسباتى كه ستاره‌شناسان براى به دست آوردن برابر روزها با گاه‌شمارى شمسى و استخراج تقويمهاى سالانه انجام مىداده‌اند ، ماهها به‌طور متوالى 30 روزه و 29 روزه محاسبه شده‌اند . همچنين براى اعمال كبيسه در اين گاه‌شمارى ، طبق قاعده‌اى در يك دورهء سىساله ، يازده سال كبيسه محاسبه و برابر آن يك روز به ماه ذيحجّه اضافه مىشده است . بسيارى از ستاره‌شناسان ، آرايهء اين سالهاى يازده‌گانهء كبيسه را با اختلاف‌نظر در مورد پانزدهمين و شانزدهمين سال ذكر كرده‌اند .\r\nاز دهه‌هاى اول هجرى قمرى اسناد معدودى در شبه جزيرهء عربستان وجود دارد كه با اين گاه‌شمارى تاريخ‌گذارى شده‌اند . نمونه‌اى از اين اسناد ، كه اعتبار آن نيز به اثبات رسيده ، پيمان حكميت حضرت على عليه السّلام و معاويه در جنگ صفّين ، در ماه صفر 37 هجرى ، است كه در متون متعدد تاريخى ذكر شده است .\r\nامّا پس از فتوحات مسلمانان و گسترش قلمرو اسلام ، اين گاه‌شمارى در بسيارى از نقاط به سرعت رواج يافت و منابع تاريخى براساس آن تأليف شد . از جمله در شام ( سوريهء فعلى ) و مصر ، سكه‌هاى گوناگونى ، بويژه از زمان حكومت طولونيان ( ح 254 - 292 ) ، به دست آمده كه براساس اين گاه‌شمارى ضرب شده است . در فلسطين نيز سكه‌هايى از زمان حكومت اخشيديان ( قرن\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nچهارم هجرى ) در دست است و نيز از دوره‌هاى پس از آن كتيبه‌هاى متعددى وجود دارد كه با اين گاه‌شمارى تاريخ‌گذارى شده است . در اسپانيا از زمان حكومت امويان ( از 108 هجرى قمرى به بعد ) سكه‌هاى متعددى با اين گاه‌شمارى به دست آمده است . همچنين در نقاط گوناگون اين سرزمين ، از جمله در سويل ( اشبيله ) و تولد و ( طليطله ) ، كتيبه‌هايى با تاريخ‌گذارى هجرى قمرى وجود دارد . در حوزهء درياى مديترانه نيز كتيبه‌هاى تاريخ‌دارى در پالرمو ، سيسيل و حتى ناپل ايتاليا ، متعلق به قرن پنجم هجرى ، يافت شده است . به عنوان دورترين حوزه‌هاى گسترش گاه‌شمارى هجرى قمرى ، كتيبه‌هاى تاريخ‌دارى در پكن متعلق به 679 و 682 هجرى قمرى ، كانتون چين متعلق به 751 هجرى قمرى وجود دارد .\r\n\r\nج ) ديگر گاه‌شماريهاى رايج در اين كشورها\r\n. مهمترين واقعه در مورد گاه‌شماريهاى قلمرو اسلام ، تا پيش از فروپاشى خلافت عباسى و تشكيل حكومتهاى مستقل ( كه هركدام گاه‌شمارى خاص خود را داشتند ) ، اقداماتى بود كه از اوايل قرن دوم هجرى قمرى و از زمان خلافت هشام بن عبد الملك ( 105 - 125 ) انجام شد . براساس گزارش ابو ريحان بيرونى ، از اين زمان ، و بويژه در زمان حكومت متوكل ( حك : 232 - 247 ) ، عدم انطباق سال قمرى با وضع فصول و برداشت محصول سبب جلو افتادن زمان دريافت خراج سالانه شده و براى پرداخت‌كنندگان ماليات سالانه مشكلاتى به وجود آورده بود . متوكل پس از مشاوره با موبدان زردشتى و با رأى وزيرش ، ابراهيم بن عباس صولى ، دستور داد كه كبيسه به روش پادشاهان ساسانى اجرا شود تا زمان نوروز ثابت بماند و در نتيجه زمان مناسب براى جمع‌آورى ماليات فراهم آيد . موعد اجراى اين كبيسه ، سال 243 ذكر شده است .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nبه نوشتهء ابو ريحان بيرونى با مرگ متوكل قصد او در اجراى كبيسه عملى نشد ، تا اينكه در زمان خلافت معتضد ( 279 - 289 ) ، موضوع بار ديگر مطرح گرديد و او دستور داد كه محاسباتى صورت گيرد و كبيسه اعمال شود . با اشتباه منجمانى كه زمان اجراى آخرين كبيسه در دورهء ساسانيان را هم‌زمان با فوت يزدگرد سوم برآورد نمودند ، دو ماه كبيسه محاسبه و اعمال گرديد و نوروز از شنبه اول فروردين 264 يزدگردى به چهارشنبه اول خرداد همان سال منتقل شد .\r\nدر اين گاه‌شمارى كه ابو ريحان بيرونى آن را تاريخ معتضدى و ابن اثير نيز روز نخست سال را نوروز ( در متن نيروز ) معتضدى ناميده است طول سال همچون گاه‌شمارى يزدگرى 365 روز محاسبه و ازآن‌پس ترتيب اجراى كبيسه‌هاى آن همانند گاه‌شمارى ميلادى يوليانى يك روز در هر چهار سال اتخاذ شد .\r\nمورخان بسيارى ، زمان اجراى كبيسهء دوماههء معتضدى را يازدهم حزيران 282 هجرى قمرى ذكر كرده‌اند . نوشتهء ابو الفداء كه طبق آن خورشيد ، در زمان يادشده ، در اواخر برج جوزا قرار داشته ، اين احتمال را به وجود آورده كه معتضد اين تصحيح را نه براى ابقاى نوروز در آغاز بهار بلكه براى ارفاق به مردم در مورد زمان پرداخت ماليات ، انجام داده است . اشتباه منجمان معتضد در محاسبهء تعداد دقيق روزهايى كه بايد كبيسه شوند ، نوروز را در موقعيت نادرستى تثبيت كرد . براساس تصحيح معتضد ، گاه‌شماريهاى متعددى ، نه با نام او كه با نام « خراجى » در ايران و مصر رواج يافت .\r\nبه نوشتهء گينتسل گاه‌شمارى مذكور در زمان خلافت طائع للّه ، خليفهء فاطمى ( 363 - 381 ) ، در مصر رواج يافت ، امّا با استناد به برخى اسناد تاريخ‌دار ، از جمله چند نامهء مورخ 347 خراجى / 348 هجرى قمرى و سال 404 خراجى / 405 هجرى قمرى ، اين گاه‌شمارى پيش از زمان مورد نظر گينتسل\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nدر مصر رواج داشته است . در 501 هجرى قمرى ، گاه‌شمارى خراجى جاى خود را به گاه‌شمارى هجرى قمرى داد .\r\nاركانى كه براى گاه‌شمارى خراجى در ايران برشمرده شده است ، نشان از بكارگيرى طول سال شمسى يزدگردى دارد ، امّا بنا به نظر تقىزاده ، در اين گاه‌شماريها سال قمرى است و در هر 33 يا 34 سال ، براى برابرسازى طول سال با گاه‌شمارى شمسى و تطبيق آن با زمان جمع‌آورى ماليات ، يك سال حذف مىشده است كه آن را « ازدلاق » مىناميده‌اند . اگرچه ، روشى نزديك به اين شيوه مدتى در گاه‌شمارى رايج در حكومت عثمانى اجرا مىشده ، امّا تاريخهايى كه به عنوان دلايل اجراى ازدلاق برشمرده شده است به سبب اختلاف طول متوسط سالهاى گاه‌شمارى هجرى قمرى با طول سال در گاه‌شمارى خراجى ( - يزدگردى ) با سال 351 خراجى برابر شده‌اند . براثر اختلاف طول سال در اين دو گاه‌شمارى ، اختلاف اوليهء سالهاى خراجى و قمرى كه براثر اختلاف دو مبدأ گاه‌شمارى وجود داشت ، رو به كاهش نهاد ؛ به‌طورى كه سال 351 هجرى قمرى ، مطابق 351 خراجى شد .\r\nتا پيش از جنگ جهانى اول ( 1914 - 1918 ) ، گاه‌شمارى هجرى قمرى گاه‌شمارى رسمى و اصلى سرزمينهاى اسلامى بود و به علت مجاورت اين سرزمينها با ساير تمدنها و فرهنگها ، گاه‌شماريهاى ديگرى از جمله گاه‌شماريهاى سلوكى و يهودى و مسيحى نيز در بعضى مناطق كاربرد داشت . در اين زمانها گاه‌شماريهاى محلى محدودى نيز در نواحى مختلف كشورهاى عربى سرزمينهاى اسلامى به كار مىرفت . از جمله ، گاه‌شمارى رايج در حبشه ( اتيوپى امروزى ) كه از آن با نام گاه‌شمارى حبشى ياد شده است . اركان اين گاه‌شمارى از گاه‌شمارى مصر باستان اخذ شده بود ، يعنى استفاده از دوازده ماه سى\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nروزه و پنج روز پس از پايان ماه دوازدهم ، كه اين پنج روز در گاه‌شمارى حبشى « ياغمن » ( معرّب اپوگونيا ) ناميده مىشد ، با اين تفاوت كه در گاه‌شمارى حبشى در هر چهار سال يك روز كبيسه مىشد . ماه‌هاى سال نيز اسمهايى خاص داشت .\r\nپس از جنگ جهانى اول و تجزيهء قلمرو عثمانى به كشورهاى متعدد ، با توجه به عدم تطبيق گاه‌شمارى هجرى قمرى با طول سال شمسى و جابجايى فصول در گاه‌شمارى هجرى قمرى ، عملا گاه‌شمارى ميلادى گاه‌شمارى رسمى بسيارى از اين كشورها شد . درعين‌حال هركدام از اين كشورها به طراحى گاه‌شمارى ملى نيز اقدام كردند ؛ از جمله ، در ليبى ، پس از به قدرت رسيدن معمر قذافى در 1347 ش نوعى گاه‌شمارى شمسى ، با مبدأ وفات پيامبر اسلام و نه مبدأ هجرت ، طراحى شد و رسميت يافت . طول سال و آرايهء اجراى كبيسه در اين گاه‌شمارى همچون گاه‌شمارى ميلادى بوده و دولت ليبى نامهاى جديدى براى ماه‌هاى سال وضع كرده است .\r\nدر سوريه ، گاه‌شمارى سلوكى با مبدأ ميلادى با ماه‌هاى سريانى در كنار گاه‌شمارى هجرى قمرى مورد استفاده قرار مىگيرد . در مصر ، پس از تشكيل جمهورى ، نوعى گاه‌شمارى شمسى با عنوان « تاريخ جمهورى مصر » وضع شد كه مبدأ آن 18 ژوئن 1953 / 7 شوال 1372 ، روز اعلام تشكيل جمهورى مصر ، بود . در اين گاه‌شمارى طول سال با گاه‌شمارى ميلادى برابر بود و ماهها نيز به ترتيب سى روزه و 31 روزه بودند ، بجز ماه دوازدهم كه تنها در سالهاى كبيسه 31 روزه بود . همچنين نامهاى گوناگونى براى ماه‌هاى سال وضع شد . در اين گاه‌شمارى در يك دورهء 28 ساله ، هفت سال كبيسه محسوب مىشد . اين گاه‌شمارى هنوز هم در برخى تقويمهاى چاپى مصر درج مىشود .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nتفاوت ماهوى گاه‌شمارى هجرى قمرى ، با گاه‌شمارى ميلادى ، كه در تمام كشورهاى عربى - اسلامى به كار گرفته شده است ، مانع تثبيت موقعيتهاى همسان بين‌المللى ( مثلا جشنها و تعطيلات ) در اين دو گاه‌شمارى مىگردد .\r\nضمنا اين مسئله كه ماه‌هاى گاه‌شمارى هجرى قمرى در سرزمينهاى مختلف اسلامى با توجه به عرض جغرافيايى كشورها و عدم رؤيت هم‌زمان هلال ماه ، غالبا يكسان آغاز نمىگردد ، باعث شده است تا اقداماتى براى طراحى نوعى تقويم سراسرى و يگانهء اسلامى با مبدأ هجرت پيامبر صورت گيرد و از بروز اشكالات جلوگيرى شود ، امّا اين اقدامات تاكنون قرين موفقيت نبوده است .\r\nكوشش در جهت تنظيم گاه‌شمارى شمسى اسلامى در حد تعريف كليات و نام ماهها متوقف مانده است . كوششهايى نيز در زمينهء طرح گاه‌شمارى قمرى اسلامى صورت گرفته است ، از جمله نوعى گاه‌شمارى قمرى اسلامى پيشنهاد شده كه مبدأ آن زمان تولد پيامبر اكرم در 570 ميلادى است . در اين گاه‌شمارى پيشنهادى ، طول سال و تعداد روزهاى ماه و كبيسه‌هاى آن همانند گاه‌شمارى هجرى قمرى است ، امّا در يك دورهء بلند 2605 ساله ، يك كبيسهء ديگر بايد در آن اعمال شود . اگرچه در اين گاه‌شمارى نيز ، براى يكسان‌سازى آغاز ماه در تمامى نقاط سرزمينهاى اسلامى چارهء جدّى انديشيده نشده است . مهمترين نقطهء قوّت مورد نظر اين گاه‌شمارى ، تطبيق تقريبى تاريخ وقوع رخدادهاى مهم اسلامى با روزهاى وقوع آنهاست كه در گاه‌شمارى هجرى قمرى رخ نمىدهد .\r\n\r\n4 ) گاه‌شمارى در ايران\r\nالف ) گاه‌شمارى در ايران پيش از اسلام\r\nب ) گاه‌شمارى در ايران از ورود اسلام تا قرن نهم هجرى قمرى .\r\nج ) گاه‌شمارى در ايران از قرن نهم هجرى قمرى تاكنون\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nد ) گاه‌شماريهاى محلى ايران\r\nمطالعهء اركان و مبادى گاه‌شماريهاى رايج در ايران ، تفاوتهاى اساسى آنها را در مقاطع تاريخى پيش و پس از اسلام نشان مىدهد . در اين بخش از مقاله ، سير تحول گاه‌شمارى در ايران به سه بخش پيش از اسلام ، از ورود اسلام تا قرن نهم هجرى و از قرن نهم هجرى تاكنون تقسيم شده است . هركدام از اين بخشها نيز در اجزاى كوچكترى ، شامل انواع گاه‌شماريهاى مرسوم در هريك از مقاطع تاريخى بررسى مىشود . اين تقسيم‌بندى در مورد تاريخ تحول گاه‌شمارى در ايران پس از اسلام ، ازآن‌جهت اعمال شده است كه مهمترين گاه‌شماريهاى ايرانى ( از جمله ، گاه‌شماريهاى يزدگردى ، جلالى ، خانى ) تا قرن نهم هجرى قمرى به‌وجود آمدند و رواج يافتند . از قرن نهم تا چهاردهم گاه‌شمارى هجرى قمرى رايج‌ترين گاه‌شمارى در ايران بود و در طى اين دورهء زمانى ، گاه‌شمارى مهم ديگرى كه در اين مقاله قابل ذكر باشد ، در ايران به وجود نيامد و تنها دگرگونيهاى مهمى در قرن حاضر منجر به وضع چند نمونه گاه‌شمارى جديد شد . در اين بخش ، تنها گاه‌شماريهايى معرفى مىشوند كه بيانگر مفهوم « گاه‌شمارى ملى » و كاربرد هريك از گاه‌شماريها در ايران‌اند ( براى گاه‌شماريهاى ايرانى كه براساس مبادى قومى - ناحيه‌اى تنظيم شده‌اند ، همين بخش از مقاله ، قسمت د ) .\r\n\r\nالف ) گاه‌شمارى در ايران پيش از اسلام\r\n1 . قديم‌ترين گاه‌شمارى ايرانى\r\n2 . گاه‌شمارى در دورهء هخامنشى\r\n3 . گاه‌شمارى در دورهء اشكانى\r\n4 . گاه‌شمارى در دورهء ساسانى\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n\r\n1 . قديم‌ترين گاه‌شمارى ايرانى\r\n. در بررسى گاه‌شمارى ايرانى در دورهء پيش از تشكيل امپراتورى هخامنشى ، كه از آن به قديم‌ترين گاه‌شمارى ايرانى نيز تعبير مىشود ، توجه به ماهيت تقسيم‌بندى سرزمين ايران به دو بخش شرقى و غربى ، كه بويژه از نظر زبانى باهم تفاوتهاى بسيار دارند ، ضرورى است .\r\nپژوهش دربارهء گاه‌شمارى در اين دوره محدود مىشود به بعضى منابع بابلى براى گاه‌شمارى بخش غربى در همسايگى بين النهرين و معدود منابعى كه پس از اسلام ، دربارهء گاه‌شمارى بخش شرقى نگاشته شده است . در اين دوره ، مهمترين عامل براى طراحى گاه‌شمارى ، در نجد ايران ، ورود ساكنان آن به مرحله‌اى از اقتصاد مبتنى بر كشاورزى بوده است ، چرا كه در جوامع كشاورزى مدار ، وجود نوعى گاه‌شمارى شمسى براى تعيين موقعيت خورشيد و به دست آوردن زمان تقريبى فصول بسيار ضرورى است . درحالىكه همسايگى با بين النهرين و تماس دائم ساكنان غربى نجد ايران با تمدن بابل سبب شد تا ايرانيان ، بسيارى از اجزاى گاه‌شمارى بابلى را اخذ كنند كه در نتيجه ، نوعى گاه‌شمارى شمسى - قمرى در ناحى غربى ايران رواج يافت . اين تأثيرپذيرى در دورهء شاهنشاهى هخامنشى نيز ادامه يافت .\r\nدر نواحى شرقى ايران ، رواج گونه‌اى گاه‌شمارى شمسى كه با گاه‌شمارى زردشتى شباهتهايى دارد ، تنها به استناد نوشتهء بيرونى تأييد مىشود . براساس نوشتهء ابو ريحان بيرونى در اين گاه‌شمارى ، طول متوسط سال 365 روز و يك‌چهارم روز در نظر گرفته مىشده و هر سال شامل دوازده ماه سى روزه بوده است . براى توالى كبيسه‌هاى اين گاه‌شمارى ، پس از هر شش سال يك ماه كبيسه براى جمع‌آورى پنج روز خارج از ماه‌هاى سال ، و پس از گذشت 120 سال يك ماه براى جمع‌آورى كسر شش ساعتى روزهاى سال اعمال مىشده است . طبق\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nهمين نوشتهء ابو ريحان بيرونى ، سال صد و بيستم ( موعد برگزارى دو كبيسه ) نزد ايرانيان گرامى بوده و آداب خاصى داشته است .\r\n\r\n2 . گاه‌شمارى در دورهء هخامنشى .\r\nاز گاه‌شماريهاى احتمالى ايرانى در دورهء گاه‌شمارى دورهء هخامنشى منابع متعددى وجود دارد . مهمترين اين منابع ، از نظر قدمت ، عبارت‌اند از : كتيبهء داريوش در بيستون ، « الواح خزانه و باروى تخت‌جمشيد » و تعدادى هاون و دستهء هاون كه آنها را اشياى مذهبى ناميده‌اند . در كتيبهء بيستون ، نام نه ماه از ماه‌هاى گاه‌شمارى هخامنشى ذكر شده و فهرست اين نامها ، براساس الواح خزانهء تخت‌جمشيد ، كامل شده است .\r\nهمچنين ، نام اين ماهها در متنهاى سه‌گانهء كتيبهء بيستون ، به فارسى باستان ، به عيلامى در نگارشى نزديك به نامهاى فارسى باستان و به بابلى ذكرشده است .\r\nمشابهت نام اين ماهها در متنهاى عيلامى و فارسى باستان كتيبهء بيستون ، دليلى بر آن است كه هخامنشيان اركان گاه‌شمارى شمسى - قمرى بابلى را ، به وساطت عيلاميها ، اخذ كرده‌اند . صورت ديگرى از نام ماه‌هاى سال با ريشهء عيلامى نيز به دست آمده كه تنها در الواح خزانهء تخت‌جمشيد به كار رفته و با نامهاى عيلامى كتيبهء بيستون تفاوت دارد . ميزان استفاده از اين نامها در الواح خزانه ، كه به مراتب از نامهاى فارسى باستان موجود در آنها كمتر است ، و محدودهء جغرافيايى خاصى كه اين نامها در آن رواج داشتند ، نشان مىدهد كه در منطقهء مورد استفاده از آنها زبان فارسى باستان هنوز كاملا رواج نداشته و به زبان عيلامى ، در كنار اين زبان ، تكلم مىشده است .\r\nدربارهء معنا و اشتقاق نامهاى فارسى باستان ماه‌هاى سال ، در گاه‌شمارى هخامنشى كه در كتيبهء بيستون و الواح خزانهء تخت‌جمشيد ذكر شده ، آراى گوناگونى وجود دارد . هينتس دربارهء معنا و اشتقاق اين نامها گزارش مختصرى\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nاز آراى برخى زبان‌شناسان آورده است .\r\nمهمترين ركن گاه‌شمارى هخامنشى ، كه در دوره‌هاى تاريخى بعدى در گاه‌شماريهاى رايج در ايران تكرار نشد ، چگونگى آغاز سال ( به عنوان مبدأ گاه‌شمارى ) و نيز موضوع اعمال كبيسه‌هاست . در گاه‌شمارى هخامنشى ، به تقليد از گاه‌شمارى بابلى ، مبدأ شمارش سالها آغاز پادشاهى هر پادشاه بود كه براساس آن شمارش سالها با روى كار آمدن پادشاه جديد ، بار ديگر از يك آغاز مىشد ؛ با اين توضيح كه از هنگام آغاز سلطنت هر پادشاه تا اولين روز اولين ماه سال بعد ( در گاه‌شمارى هخامنشى : اول ادوكنيشه ) ، سال جلوس و از اين زمان تا اول آدوكنيشه بعدى ، سال اول سلطنت محسوب مىشد و اين شمارش تا پايان هر دورهء پادشاهى ادامه پيدا مىكرد .\r\nطول سال در گاه‌شمارى هخامنشى ، با توجه به رواج گونهء ايرانىشدهء گاه‌شمارى شمسى - قمرى بابلى ، در سالهاى عادى 354 يا 355 روز و در سالهاى كبيسه 383 يا 384 روز محاسبه مىشد . در مورد كبيسه‌گيرى در اين گاه‌شمارى نيز آراى گوناگونى وجود دارد كه طبق يكى از آنها تا 367 ق م آرايهء منظمى براى اعمال كبيسه برابر روش كبيسه‌گيرى شمسى - قمرى بابلى ( يعنى اجراى هفت ماه كبيسه در نوزده سال ) وجود نداشته ، امّا از اين زمان روش ياد شد با آرايهء منظمى در همين دورهء نوزده‌ساله اعمال شده است . اين گمان نيز وجود دارد كه ايرانيان تا 527 ق م ، يعنى نوزدهمين سال پادشاهى داريوش اوّل ، از دوره‌هاى كبيسه‌گيرى سه ماه در هر هشت سال استفاده مىكردند و از اين سال به بعد دورهء نوزده‌ساله را جانشين آن كردند . آرايهء كبيسه‌هايى كه پاركر و دوبرستاين براى سراسر دورهء هخامنشى ارائه كرده‌اند ، همين تغيير در دوره‌هاى كبيسه‌گيرى را نشان مىدهد .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nاگرچه متأخرترين لوح از مجموعهء الواح خوانده‌شدهء خزانهء تخت جمشيد ، متعلق به سال پنجم حكومت اردشير اوّل ، كاربرد نامهاى فارسى باستان را تا آن زمان ( 460 ق م ) تأييد مىكند و با تأكيد بر اشياى مذهبى يافته شده در تخت‌جمشيد ، كاربرد گاه‌شمارى شمسى - قمرى بابلى ، با توجه به تكرار شمارش مبدأ سالها از آغاز پادشاهى هر شاه هخامنشى و در مورد اشياى مذهبى تا سال بيست و نهم حكومت اردشير اوّل ( سال 436 ق م ) را تأييد مىكند ، به نظر بسيارى از متقدمان و معاصران ( از متقدمان : تقىزاده ) و از معاصران : بيرشك ، نوعى گاه‌شمارى صرفا شمسى ، با نام مجعول گاه‌شمارى اوستايى جديد ، به كار مىرفته كه در اوايل حكومت داريوش اول تنظيم شده بوده است . اگرچه در حدود قرن پنجم پيش از ميلاد ، نوعى گاه‌شمارى شمسى ، با نام ماههايى شبيه به زردشتى ماه‌هاى سال ، در منطقهء شمال غربى ايران ، در كاپادوكيا ، رواج داشته است ، با استناد به اسنادى كه ذكر شد ، رواج اين گاه‌شمارى در ايران دورهء هخامنشى به‌هيچ‌وجه تأييد نمىشود .\r\nپس از حملهء اسكندر به ايران ( سدهء چهارم پيش از ميلاد ) ، نوعى گاه‌شمارى با بعضى اركان يونانى ( از جمله ، مبدأ گاه‌شمارى ) و نيز بعضى اركان گاه‌شمارى شمسى - قمرى بابلى در ايران رواج يافت كه به گاه‌شمارى سلوكى مشهور است . اسناد داراى تاريخ گاه‌شمارى سلوكى ، در نقاط متعدد تحت تسلط سلوكيان در ايران و بين النهرين و شام پراكنده‌اند . ازين‌رو ، بحث دربارهء گاه‌شمارى سلوكى در اين مناطق ، در كنار ساير مشخصه‌هاى اين گاه‌شمارى ، در بخش 7 اين مقاله صورت مىگيرد .\r\n\r\n3 . گاه‌شمارى در دورهء اشكانى\r\n. وسعت امپراتورى اشكانى ، دورهء تقريبا طولانى حكمفرمايى اين سلسله بر ايران ( ح 250 ق م - ح 226 ميلادى ) و انواع\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nگوناگون گاه‌شماريهاى رايج در اين دوره ، اين بخش از تاريخ ايران را به بخش مهمى در بررسيهاى گاه‌شناسى بدل كرده است ؛ بويژه آنكه ، بعضى اركان گاه‌شمارى زردشتى نخستين‌بار در اين دوره ديده مىشود . اركان پاره‌اى از گاه‌شماريهاى رايج در دورهء اشكانى ، به سبب كمبود منابع ، به‌طور كامل قابل شناسايى نيست . بررسى اسناد تاريخ‌دار اين دوره ، يا اسنادى كه دست‌كم يكى از اركان گاه‌شمارى بر آنها درج شده باشد ، يعنى سكه‌ها ، اسناد تاريخ‌دار بابلى ، پوست‌نوشته‌هاى دورا - اروپوس ، سفال شكسته‌هاى نسا و بعضى كتيبه‌هاى دو زبان ، نشان مىدهند كه در دورهء اشكانى انواع گاه‌شماريهاى سلوكى ( با نام مقدونى يا بابلى ماهها ) ، اشكانى ( با مبدأ اشكانى و با نام مقدونى ماهها ) و گونه‌اى گاه‌شمارى زردشتى ( با مبدأ اشكانى و نام ماه‌هاى فارسى ميانه ) رواج داشته است .\r\nدر سالهاى نخستين سلسلهء اشكانى ، تحت تأثير حمله اسكندر و دورهء يونانى مآبى ، گاه‌شمارى سلوكى با نام ماه‌هاى مقدونى ، بويژه بر روى سكه‌هاى اشكانى ، كاربرد داشت . گاه‌شمارى ديگر در اين دوره ، گاه‌شمارى اشكانى با مبدأ اشكانى و نام ماه‌هاى مقدونى بوده كه بويژه پوست‌نوشته‌هاى دورا - اروپوس با اين گاه‌شمارى و گاه‌شمارى سلوكى تاريخ‌گذارى شده است . گاه‌شمارى اشكانى تنها در مبدأ با گاه‌شمارى سلوكى متفاوت بود . مبدأ گاه‌شمارى اشكانى آغاز سلطنت اشك اول ( 250 - 248 ق م ) و مصادف با سال شصت و پنجم سلوكى بود . كهن‌ترين سند تاريخ‌دار با گاه‌شمارى اشكانى متعلق به سال شصت و هشتم اين گاه‌شمارى است . با توجه به اسناد تاريخ‌دار ، گاه‌شمارى اشكانى تا پايان حكومت اين سلسله كاربرد داشته ، درحالىكه يكى از اركان آن ، يعنى نام ماهها ، در اسناد متأخرتر تغيير نموده است . متأخرترين سند با مبدأ گاه‌شمارى\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nاشكانى و نام مقدونى ماهها ، سنگ‌نوشته‌هاى دورا - اروپوس ، متعلق به سال 368 اشكانى / 120 - 121 ميلادى است .\r\nبخشى از مهمترين دانسته‌هاى ما دربارهء گاه‌شماريهاى دورهء اشكانى مجموعهء سفال شكسته‌هاى نساست ، كه در نيمهء اول قرن بيستم ميلادى از حوالى شهر گمشدهء نسا در تركمنستان به دست آمد . اين سفال شكسته‌ها كه عموما متعلق به خمخانهء شاهى بوده‌اند ، اسناد تاريخ‌دارى را در محدودهء زمانى 151 ق م تا 13 ميلادى در بر مىگيرند . مبدأ گاه‌شمارى كه بر آنها ذكر شده ، همان مبدأ گاه‌شمارى اشكانى است و نام ماه‌هاى سال نيز نام ماه‌هاى پارتى ( پهلوى اشكانى ) است كه بعدا در دورهء ساسانى به شكل فارسى ميانه رسما به كار رفت و امروزه نيز در گاه‌شمارى هجرى شمسى به كار مىرود . اين نامها نوع گاه‌شمارى به كار رفته در اين اسناد را روشن مىكند . به‌رغم ساير گاه‌شماريهاى دورهء اشكانى ، كه در آنها طول سال براساس گاه‌شمارى سلوكى بوده ( كه خود برگرفته از گاه‌شمارى شمسى - قمرى بابلى بوده و براساس سالهاى قمرى محاسبه مىشده ) ، در اين اسناد نوعى گاه‌شمارى شمسى به كار رفته است .\r\nاين موضوع نيازمند بررسى است كه گاه‌شماريهايى كه طول سال در آنها بر مبناى سال شمسى محاسبه مىشده از چه زمانى در ايران رواج يافته‌اند و آرايهء كبيسه‌هاى آنها چگونه بوده است . موضوع استفاده از انواع گاه‌شماريهاى شمسى ، در دورهء پيش از هخامنشى ، تنها در آثار دانشمندان اسلامى ذكر شده است ، امّا از شناسايى طول سال شمسى در زمان هخامنشيان گزارشهايى وجود دارد ، از جمله گزارشى از كوئينتوس كورتيوس روفوس ، مؤلف رومى ( زندگى در حدود قرن اوّل ميلادى ) ، كه بنا بر آن پيشاپيش سپاه داريوش سوم ، 365 مرد جوان ، به تعداد روزهاى سال ، حركت مىكردند . اگرچه چنين رواياتى به تنهايى ،\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nمبين رواج نوعى گاه‌شمارى شمسى در دورهء هخامنشى نيست ، بحثهاى گوناگونى دربارهء زمان رواج نخستين صورت گاه‌شمارى شمسى يا آرايه‌هاى كبيسه‌هاى آن صورت گرفته است ؛ از جمله رواج گاه‌شمارى با طول سال 360 روز يا 365 روز در آغاز دورهء ساسانى . امّا با استناد به روش اعمال كبيسهء يك‌ماهه در هر 120 سال ، براى تطبيق فصول در گاه‌شماريهاى « وهيژكى » ، رواج گاه‌شماريهايى با طول سال شمسى در قرن چهارم قبل از ميلاد در ايران تأييد مىشود .\r\nتقريبا تمامى سفال شكسته‌هاى نسا با گاه‌شمارى اشكانى ، تاريخ‌گذارى شده‌اند كه مبدأ آن همان مبدأ اشكانى ( آغاز سلطنت اشك اول ) است كه درگاه شمارى سلوكى دورهء اشكانى نيز استفاده مىشده است . طول سال ، شمسى بوده و نام ماه‌هاى سال به صورت پارتى و آرايهء روزهاى آن ، دوازده ماه سى روزه و پنج روز « اندرگاه » بوده است . هريك از روزهاى ماه نيز نامى داشته‌اند ؛ براى آگاهى از نام ماهها ، جدول 4 و براى نام روزها ، جدول 5 ) .\r\nجدول 4\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nجدول 5\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nكهن‌ترين سند تاريخ‌دار با گاه‌شمارى اشكانى متعلق به سال 97 اشكانى / 151 ق م و متأخرترين سند نيز متعلق به سال 235 اشكانى / 13 ق م است .\r\nبجز سفال شكسته‌هاى نسا ، كتيبه‌هاى دوزبانهء معدودى كه از دوران اشكانى به‌جا مانده نيز رواج اين گاه‌شمارى را تا پايان كار سلسلهء اشكانى تأييد مىكند . اين كتيبه‌هاى دوزبانه ، كه همگى در غرب فلات ايران و در همسايگى بين النهرين پيدا شده‌اند ، همچنين نشان‌دهندهء اين واقعيت‌اند كه اشكانيان همراه با توسعهء قلمرو خود در غرب و جنوب غربى ، گاه‌شمارى خود را نيز در اين مناطق رواج داده‌اند . يكى از كتيبه‌ها احتمالا مورّخ تير 398 اشكانى / 151 ميلادى و ديگرى مورخ مهر روز از اسفندارمذ 562 اشكانى / 215 ميلادى در زمان حكومت اردوان چهارم ، آخرين پادشاه اشكانى ، و تقريبا هشت سال قبل از انقراض سلسلهء اشكانى است . علاوه بر اين ، با استناد به كتيبهء دوزبانهء مورّخ 398 اشكانى ، كه تاريخ 462 سلوكى را بر متن يونانى خود دارد ، و سكه‌هاى ضرب شده در سلوكيه مورّخ 539 سلوكى كه به آخرين زمامداران اشكانى ، يا احتمالا به حركتى بىسرانجام بر ضد فاتحان ساسانى و به نفع پادشاهى اشكانى ، مربوط است رواج گاه‌شمارى سلوكى در ايران ، تا پايان كار سلسلهء اشكانى ، تأييد مىشود .\r\n\r\n4 . گاه‌شمارى در دورهء ساسانى\r\n. كهن‌ترين اسنادى كه نشان‌دهندهء استفاده از گاه‌شمارى رسمى دوران ساسانى ( گاه‌شمارى زردشتى ) است ، به دوران اشكانى بازمىگردد . اركان اين گاه‌شمارى با گاه‌شمارى رايج در دورهء اشكانى تفاوتهايى دارد ، از جمله اينكه مبدأ گاه‌شمارى در دورهء ساسانى زمان به تخت نشستن پادشاه بود و از مبدأ ثابت گاه‌شمارى اشكانى استفاده نمىشد . همچنين ، دوره‌هاى كبيسه‌گيرى در گاه‌شمارى دورهء ساسانى ، بلندمدت بود ؛ ازين‌رو ،\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nشباهت اين گاه‌شمارى با گاه‌شمارى اشكانى تنها در نام ماهها و نام روزهاى هر ماه است . مهمترين اسناد تاريخ‌دار ساسانى ، كه آگاهيهاى بسيارى دربارهء گاه‌شمارى اين دوره به دست مىدهد ، كتيبه‌هاى آن دوران و سكه‌هاى ساسانى و نوشته‌هاى دانشمندان اسلامى است . بجز سنگ‌نوشتهء ابنون ، كه در سال سوم سلطنت شاپور اوّل ( 243 ميلادى ) نوشته شده ، در چند نمونه از ديوار نوشته‌هاى دورا - اروپوس نام روزها و ماهها و تاريخ سال ( عموما مربوط به سالهاى چهاردهم و پانزدهم سلطنت شاپور اول ) نقر شده است .\r\nدر كتيبهء بيشاپور سه مبدأ مختلف متعلق به پادشاهى سه تن از پادشاهان ساسانى كنار هم ضبط شده است . اگرچه در اين كتيبه مبدأ آغاز پادشاهى نخستين پادشاه ساسانى ، در كنار دو پادشاه ديگر ، آورده‌شده ، كتيبه‌هاى ديگر پادشاهان ساسانى كاربرد روش مبدأ شمارى از زمان به تخت نشستن هر پادشاه ، در دوره‌هاى بعد را تأييد مىكند . در اين روش ، از زمان به تخت نشستن هر پادشاه ، در هر موقع از سال ، سال اول مبدأ جديد تلقى مىشد امّا نخستين نوروز ، زمان تاج‌گذارى پادشاه بود . موضوع مهم ديگرى كه مناقشات بسيارى نيز پديد آورده و ماهيت آن از لابلاى اين اسناد براحتى روشن نمىشود ، چگونگى اعمال كبيسه در اين گاه‌شمارى است . درحالىكه عده‌اى ( از جمله بويس ، به نقل دوبلوا ) منكر اجراى هرگونه كبيسه در گاه‌شمارى دورهء ساسانى هستند ، شواهد متعددى كبيسه‌گيرى را تأييد مىكند . از ميان نويسندگان دورهء اسلامى ، احتمالا بيرونى و كوشيارين لبان از اعمال يك ماه كبيسه در هر 120 سال ، در زمان ساسانيان ، ياد كرده‌اند . دستور اجراى اين روش كبيسه‌گيرى حتى به خود زردشت نسبت داده شده است ، امّا موضوعهاى گوناگونى چون نام ماه كبيسه ، چگونگى اجراى اين روش كبيسه‌گيرى و رواج چندگونه گاه‌شمارى با نام ماهها\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nو روزهاى يكسان ، در سرزمينهاى زير حكومت ساسانيان ، كه تفاوت آنها تنها در اجرا شدن يا نشدن كبيسه بوده است ، از جمله مسائلى هستند كه بررسى گاه‌شماريهاى رايج در ايران را در آن دورهء تاريخى با مشكل روبرو كرده‌اند .\r\nچون نقل قولهاى متفاوتى دربارهء نام ماه كبيسه حتى از يك مؤلف ، مانند بيرونى ، وجود دارد ، به نظر مىرسد كه نام اين ماه ، در نواحى گوناگون ، متفاوت و بنا بر گاه‌شماريهايى ( دست‌كم دوگونه ) كه هم‌زمان در دورهء ساسانيان رواج داشتند ، نامهاى متفاوتى داشته است ؛ بدين‌ترتيب كه احتمالا در بعضى مناطق ، تكرار نام ماه قبلى و در مناطق ديگر ، تكرار نام ماه بعدى بوده است . در مورد ترتيب اجراى كبيسه‌ها نيز اگرچه منابع متعدد از اجراى يك كبيسهء يك‌ماهه در يك دورهء 120 ساله خبر مىدهند ، منابع چندى موعد اجراى كبيسه را هر 116 سال دانسته‌اند . اين روايتهاى گوناگون احتمالا نشان‌دهندهء آن است كه دورهء اجراى كبيسه در هر 120 سال ، زمان متوسط دوره است ، نه زمان قطعى و حتمى آن .\r\nيكى از مهمترين وقايع گاه‌شمارى در دورهء ساسانى ، اجراى يك كبيسهء مضاعف ، يعنى افزودن دو ماه به سال به‌جاى يك ماه ، در زمان سلطنت پيروز اول و در حدود 461 ميلادى است . در اين زمان ، موعد اجراى كبيسهء يك‌ماهه ، براساس دورهء متوسط 120 ساله ، فرارسيده بود ، امّا مجريان كبيسه براى جلوگيرى از فراموش شدن اجراى كبيسهء يك‌ماهه‌اى كه حدود 120 سال بعد روى مىداد ، پيشاپيش كبيسهء ديگرى اعمال و در اين سال دو ماه كبيسه‌گيرى ( در متون اسلامى : كبيسهء مضاعف ) كردند .\r\nهم‌زمان با اجراى كبيسهء مضاعف ، رخداد ديگرى در گاه‌شمارى ساسانى صورت گرفته و آن ابداع نوعى گاه‌شمارى جديد براساس گاه‌شمارى زردشتى\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nو اركان آن ، به نام گاه‌شمارى خراجى ، است كه در كنار گاه‌شمارى عرفى ساسانى ( كه در آن هيچ‌گونه كبيسه‌اى اعمال نمىشد ) و گاه‌شمارى و هيژكى ( كه در آن در يك دورهء حدود 120 ساله ، يك ماه كبيسه اعمال مىشد رواج يافت .\r\nدر سال 461 ميلادى و به هنگام اجراى كبيسهء مضاعف ، پنج روز پايانى سال در گاه‌شمارى عرفى ، در پايان اسفند ، با پنج روز پايانى شهريور درگاه شمارى و هيژكى برابر بود . در اين سال به منظور ابداع گاه‌شمارى خراجى ساسانى ، پنج روز مذكور از پايان اسفند به پايان آبان عرفى منتقل شد تا دو اندرگاه در گاه‌شمارى و هيژكى و عرفى مصادف شوند . اين همان موضعى است كه كثير الدّين فرغانى و كوشيار بن لبان براى اندرگاه برشمرده‌اند . عباراتى كه كوشيار دربارهء موضع اندرگاه آورده است ، از جمله ذكر ورود خورشيد به حمل در آذر ، حاوى اطلاعات بسيار مهمى در مورد گاه‌شماريهاى دوران ساسانى است كه از يكسو ، رواج هم‌زمان گاه‌شماريهاى و هيژكى و عرفى را در اين دوره تأييد مىكند و ازسوىديگر ، بيان‌كنندهء تغيير موضع اندرگاه است و در عين حال به آخرين اجراى كبيسه در دورهء ساسانى اشاره دارد . با مرگ يزدگرد سوم ، آخرين پادشاه ساسانى ، در 651 ميلادى و انقراض پادشاهى ساسانى ، ديگر كبيسه‌اى در اين گاه‌شمارى اعمال نگرديد .\r\nبا توجه به جدولهاى مقايسه‌اى دربارهء تفاوت دو گاه‌شمارى و هيژكى و عرفى ، صحت نوشته‌هاى كوشيار بن لبان تأييد مىشود ، چرا كه در 462 ميلادى ، نخستين سال پس از اجراى كبيسهء مضاعف ، اول فروردين در گاه‌شمارى و هيژكى ( كه موضع نجومى خورشيد تقريبا مطابق اوايل برج حمل است ) با اول آذر در گاه‌شمارى عرفى برابر است . دربارهء گاه‌شماريهاى متعدد زمان ساسانيان تحقيقات مهمى صورت گرفته است ، از جمله نيبرگ مهمترين متون زردشتى را\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nكه حاوى اطلاعاتى دربارهء گاه‌شمارى زردشتىاند ، معرفى و به آلمانى ترجمه كرده و دوبلوا منابع اسلامى را در اين زمينه برشمرده است .\r\nبراساس منابع كهن متعلق به زبانهاى ايرانى ميانهء شرقى و نيز نوشته‌هاى ابو ريحان بيرونى ، از چند نمونه گاه‌شماريهاى اقوام ايرانى كه در شرق ايران كنونى ، ماوراءالنهر ، خوارزم و حوزهء امپراتورى كوشان زندگى مىكردند ، اطلاعاتى در دست است ؛ از جمله گاه‌شماريهاى سغدى و خوارزمى كه ابو ريحان بيرونى به بعضى از اركان آنها نظير نام ماهها و نام روزهاى ماه اشاره كرده است . از گاه‌شمارى بلخى نيز اسناد تاريخ‌دار متعددى باقىمانده است . از مجموعهء اين اسناد ، كه به خط تخارى نوشته شده‌اند ، اسناد تاريخ‌دارى متعلق به فاصلهء زمانى 110 تا 549 هستند كه براساس يك مبدأ ثابت ، احتمالا برابر 342 تا 788 ميلادى ، تاريخ‌گذارى شده‌اند ( سيمز - ويليامز ) ، خلاصه‌اى از اين اسناد تاريخ‌دار را ذكر كرده و ترجمهء آنها را به انگليسى به همراه آوانويسى تخارى آنها آورده است ) . اين مبدأ احتمالا آغاز پادشاهى يكى از پادشاهان كوشانى بوده است . در اين گاه‌شمارى نيز براى ماه‌هاى سال و روزهاى ماه نامهايى وجود دارد و به دليل باقى ماندن بيش از دوازده نام براى ماه‌هاى سال ، احتمالا هر ماه بيش از يك نام داشته است .\r\nگاه‌شمارى بلخى به سبب دارا بودن چند ويژگى ، از جمله استفاده از يك مبدأ ثابت در دوره‌اى نسبتا طولانى و نيز تداوم استفاده از آن تا اوايل قرن دوم هجرى ، در ميان گاه‌شماريهاى ايرانى از اهميت بسيارى برخوردار است .\r\n\r\nب ) گاه‌شمارى در ايران از ورود اسلام تا قرن نهم هجرى قمرى\r\n1 . گاه‌شمارى يزدگردى و نخستين كاربردهاى گاه‌شمارى هجرى قمرى در ايران\r\n\r\n","description":"","footnote":"","page_name":" 413 ","page_number":413},
  {"content":"\r\n\r\n2 . گاه‌شمارى مجوسى\r\n3 . گاه‌شمارى خراجى\r\n4 . گاه‌شمارى جلالى\r\n5 . گاه‌شمارى غازانى\r\n\r\n1 . گاه‌شمارى يزدگردى و نخستين كاربردهاى گاه‌شمارى هجرى قمرى در ايران\r\n. گاه‌شمارى يزدگردى ، در كلىترين تعريف عملا ادامهء همان گاه‌شماريهاى دورهء ساسانى است كه زردشتيان ، پس از ورود اسلام به ايران ، ابداع كردند . مبدأ اين گاه‌شمارى سال 632 ميلادى / 11 هجرى قمرى ، هنگام به تخت نشستن يزدگرد سوم آخرين پادشاه ساسانى ، بود . استفاده از اين گاه‌شمارى ، با تغييراتى ، هنوز هم در ميان زردشتيان ادامه دارد . گاه‌شمارى يزدگردى ، در اصل ادامهء گاه‌شمارى خراجى دورهء ساسانى است كه در 461 ميلادى ( هم‌زمان با اجراى كبيسهء مضاعف ) به وجود آمد . در اين گاه‌شمارى ، سال از دوازده ماه سى روزه و پنج روز اندرگاه تشكيل شده و اين پنج روز ، براساس تصحيحى كه بر گاه‌شمارى و هيژكى صورت گرفته ، در پايان آبان قرار داشته است ، امّا به علت انقراض سلسلهء ساسانى ، كبيسه‌هاى يك‌ماهه هرگز در اين گاه‌شمارى اعمال نشد .\r\nقديم‌ترين سند تاريخ‌دار متعلق به اين گاه‌شمارى كتيبهء مزارى به تاريخ سال 6 يزدگردى / 637 ميلادى است . اشاره‌هايى كه در برخى آثار منجمان اسلامى به گاه‌شمارى فرس ( از جمله فرغانى ، ص 4 - 5 ) و فارسى وجود دارد ، معطوف به همين گاه‌شمارى است .\r\nيكى از مهمترين ويژگىهاى گاه‌شمارى يزدگردى ، نقش آن در حد فاصل زمان انقراض سلسلهء ساسانى و استقرار اسلام در ايران است . در نخستين اسناد تاريخ‌دار ايران بعد از اسلام ، عموما اين گاه‌شمارى به كار رفته است . مهمترين\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nاين اسناد ، مجموعه سكه‌هاى عرب - ساسانى است كه پس از ورود اسلام ، در نقاط گوناگون ايران ضرب شده‌اند . نخستين نمونه‌هاى موجود اين سكه‌ها در سال 20 يزدگردى / 31 هجرى قمرى در مرو و سيستان ضرب شده است .\r\nهمچنين ، نمونه‌هايى از اين سكه‌ها متعلق به سال 60 يزدگرى / 72 هجرى قمرى است كه در دارابگرد ( نزديك داراب فعلى ) ضرب شده است ، امّا تقريبا از سال سىام يزدگردى ، نمونه سكه‌هايى در ايران به دست آمده كه با گاه‌شمارى هجرى قمرى ضرب شده است ، از جمله سكه‌هايى با تاريخ 41 هجرى قمرى كه در دارابگرد و زرنج ضرب شده‌اند .\r\nتقريبا در قرن اوّل هجرى ، گاه‌شمارى يزدگردى و گاه‌شمارى هجرى قمرى در كنار هم در ايران استفاده مىشد . از اين زمان به بعد نيز گاه‌شمارى يزدگردى با كاربرد كمتر بر ديگر اسناد تاريخ‌دار ، از جمله كتيبه‌هاى متعدد دوزبانه و همچنين نوشته‌هاى بعضى تاريخ‌نگاران اسلامى ديده مىشود . از جمله مهمترين كتيبه‌هاى دوزبانه‌اى كه با گاه‌شمارى يزدگردى هم تاريخ‌گذارى شده ، كتيبهء گنبد قابوس ( گنبد كاووس ) با تاريخ 397 هجرى است كه در آن از 377 يزدگردى با عنوان شمسى ياد شده است . بنابه رأى برخى محققان ، در قرن چهارم يزدگردى ( 375 يزدگردى / 1006 ميلادى ) ، كبيسه‌اى چندماهه در اين گاه‌شمارى اعمال شده امّا بررسى اسناد تاريخ‌دار دوزبانه‌اى كه پس از آن نگارش يافته ، اعمال چنين كبيسه‌اى را تأييد نمىكند .\r\nبنابه گزارش كوشيار بن لبان - كه اين نوشتهء او با تفسيرى نادرست به منبع اصلى اعمال كبيسهء مذكور تبديل شد - در اين سال پنج روز اندرگاه درگاه شمارى يزدگردى ، از پايان آبان به پايان اسفند منتقل شد . به‌رغم آنكه همهء مردم در آن زمان از اين تغيير استقبال نكردند ، امروزه محل قرار گرفتن اندرگاه بر\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nمبناى تغيير فوق است . با اين جابجايى ، دربارهء موضع اندرگاه رويكرد دوگانه‌اى در ميان زردشتيان و بعضى نويسندگان اسلامى پديد آمد . درحالىكه عده‌اى همچنان اين روزها را در پايان آبان قرار مىدادند ، عده‌اى ديگر جايگاه آن را در موضع جديد و در پايان اسفند مىدانستند . كوشيار بن لبان نيز موضع پنجه را در پايان اسفند دانسته است .\r\nامروزه ، زردشتيان ايران و هند گاه‌شمارى يزدگردى را به كار مىبرند ، امّا گاه‌شمارى مورد استفادهء آنان با اركان گاه‌شمارى قديمى يزدگردى تفاوتهاى اساسى دارد . اين تفاوتها ، در حدود 350 سال پيش ، باعث بروز اختلاف ميان گاه‌شمارى يزدگردى مورد استفادهء زردشتيان ايران با زردشتيان هند شد . اين اختلاف در 1005 يزدگردى / 1635 ميلادى ، با توجه يكى از موبدان زردشتى مقيم ايران به اختلاف يك‌ماهه بين گاه‌شمارى يزدگردى زردشتيان ايران با زردشتيان هند بروز كرد و علت آن كبيسهء يك‌ماهه‌اى بود كه در قرن يازدهم يا دوازدهم ميلادى ، در گاه‌شمارى يزدگردى در هند اعمال شده بود .\r\nبحثهاى بسيارى بين اين دو گروه در تأييد يا رد كبيسهء اعمال‌شده صورت گرفت و در نهايت ، گروهى كه وجود كبيسه در گاه‌شمارى يزدگردى را رد مىكردند ، خود را « قديمى » ناميدند و از گاه‌شمارى بدون كبيسه استفاده كردند و عده‌اى كه اعمال كبيسه را منافى اعمال مذهبى خويش نمىدانستند و از اجراى آن حمايت مىكردند ، خود را « شاهنشاهى » ناميدند و از گاه‌شمارى كبيسه شده استفاده كردند .\r\nاين اختلاف يك‌ماهه در بسيارى از اسناد تاريخ‌دار متعلق به گاه‌شمارى يزدگردى پس از اين زمان انعكاس يافته است .\r\nبررسى تقويمهايى كه زردشتيان ايران طى چند دههء گذشته هرساله منتشر\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nمىكنند ، نشان مىدهد گاه‌شمارى يزدگردى معاصر زردشتى از نظر طول سال و آرايهء كبيسه‌ها كاملا از گاه‌شمارى هجرى شمسى پيروى مىكند . چون درگاه شمارى يزدگردى روز سى و يكم ماه وجود ندارد ، طى شش ماه نخست هر سال ، هرماهه سى و يكم ماه وجود ندارد ، طى شش ماه نخست هر سال ، هرماهه بين آغاز ماه جديد شمسى و ماه يزدگردى معاصر زردشتى يك روز اختلاف افزوده مىشود . اين اختلاف تنها در پايان سال هجرى شمسى و با تطبيق پنج روز اندرگاه با پنج روز انتهايى سال شمسى رفع مىگردد . براى اعمال كبيسه نيز ، براساس آرايه‌هاى كبيسه‌گيرى گاه‌شمارى هجرى شمسى ، در سالهاى كبيسه روز ششمى ، به نام « اورداد » ، به روزهاى اندرگاه اضافه مىشود .\r\nنام اين روز ششم در متون متقدم زردشتى و آثار متعلق به گاه‌شمارى يزدگردى هيچ سابقه‌اى ندارد .\r\n\r\n2 . گاه‌شمارى مجوسى .\r\nپس از كشته شدن يزدگرد سوم ( 651 ميلادى ) و انقراض سلسلهء ساسانى ، رويكردهاى گوناگونى در به كارگيرى انواع گاه‌شمارى در ايران به‌وجود آمد . درحالىكه در بعضى نقاط گاه‌شمارى هجرى قمرى براى نخستين‌بار با ضرب سكه‌هاى عرب - ساسانى متداول شده بود ، دسته‌اى از ايرانيان همچنان گاه‌شمارى خود را با مبدأ به سلطنت رسيدن يزدگرد سوم ( گاه‌شمارى يزدگردى ) به كار مىبردند . دسته‌اى ديگر از ايرانيان گاه‌شمارى خود را با مبدأ درگذشت اين پادشاه ( سال 11 يزدگردى / 632 ميلادى ) شمارش كردند . اين گاه‌شمارى كه مبدأ آن مفروضا زمان جلوس شاه جديد ساسانى بر تخت سلطنت بوده است ، در متون متعدد ، گاه‌شمارى مجوسى يا فارسيه خوانده شده است .\r\nنخستين‌بار ابو حنيفه دينورى به تاريخ مرگ يزدگرد سوم به عنوان مبدأ\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nگاه‌شمارى اشاره كرده است . براساس نوشته‌هاى حسن بن محمد قمى و ابو ريحان بيرونى تنها تفاوت اين گاه‌شمارى با گاه‌شمارى يزدگردى در بيست سال فاصلهء مبدأ آنهاست . كهن‌ترين سندى كه تاريخ گاه‌شمارى مجوسى دارد ، سكه‌اى است كه در دارابگرد ( در سال 26 مجوسى / 58 هجرى قمرى ) ضرب شده است . براساس مهمترين اسنادى كه تاريخ گاه‌شمارى مجوسى بر خود دارند ، اين گاه‌شمارى تا سالهاى پايانى قرن دوم هجرى در ميان اسپهبدان طبرستان رايج بوده است . آخرين سكه‌هاى اسپهبدان كه با گاه‌شمار مجوسى ضرب شده ، متعلق به سال 161 مجوسى / 197 هجرى است . به نوشتهء حسن بن محمد قمى اين گاه‌شمارى در قرن اوّل هجرى در قم نيز كاربرد داشته است و به نوشتهء ابو ريحان بيرونى مجوس ( زردشتيان ) خراسان و فارس و ماوراءالنهر اين گاه‌شمارى را با اختلاف زمانى پنج روز در موضع اندرگاه ، به كار مىبردند .\r\n\r\n3 . گاه‌شمارى خراجى .\r\nاساس گاه‌شمارى كه از اواسط قرن چهارم هجرى قمرى به بعد و با عنوان گاه‌شمارى خراجى در ايران رواج يافت ، بر تصحيحى بود كه در قرن سوم هجرى ، براساس فرمانهاى متوكل ، و معتضد در گاه‌شمارى صورت گرفت و منجر به ابداع نوعى گاه‌شمارى شمسى شد . اين تصحيح خود براساس ابداعى صورت گرفت كه در اواخر دورهء ساسانى ، گاه‌شمارى خراجى دورهء ساسانى را پديد آورد .\r\nمبدأ گاه‌شمارى خراجى ، سال بيست و يكم پادشاهى خسرو پرويز ( حك 590 تا 628 ميلادى ) بوده است . سنجر كمالى ، بين التاريخين اين گاه‌شمارى را با چند گاه‌شمارى مشهور ديگر ارائه كرده است . با تطبيق بين التاريخين ذكر شده با مبدأ گاه‌شمارى ميلادى ، روز 19 مارس سال 611 ميلادى ، مقارن زمان اعتدال بهارى ، به عنوان مبدأ اين گاه‌شمارى به دست مىآيد . با درنظرگرفتن رواج گاه\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nشمارى هجرى قمرى در ايران از قرن اول هجرى و با درنظرگرفتن اينكه گاه‌شمارى يزدگردى نيز در اين زمان كمابيش و بويژه هنگام ابداع گاه‌شمارى خراجى ، در ميان زردشتيان ايران ، متداول بود ، رواج هم‌زمان اين سه‌گونه گاه‌شمارى در ايران روشن مىشود ، كه البتّه اين موضوع با توجه به اسناد گوناگون تأييد شده است . تاريخ‌گذارى اسناد گوناگون با هريك از اين گاه‌شماريها ، كه گاهى برخى از اركانشان ذكر نشده‌اند ، موجب سردرگمى و اشتباه در شناسايى آنها شده است .\r\nتقىزاده ، گاه‌شمارى خراجى را گونه‌اى گاه‌شمارى قمرى مىشناسد كه طى دوره‌هاى خاصى ، براى برابرسازى آن با موقعيت فصول ، يك سال از آن حذف شده است . وى با توجه به منطبق نبودن سالهاى دو گاه‌شمارى خراجى و هجرى قمرى در اسناد تاريخ‌دارى كه از گاه‌شمارى خراجى در ايران در دست است ، براساس اين فرض ، يعنى تبعيت هر دو گاه‌شمارى از طول سال قمرى ، در صحت تاريخهاى ذكرشده در اين اسناد ترديد كرده است . درصورتىكه ، بنا به نوشتهء سنجر كمالى و نيز تصريح محمد بن ابى بكر فارسى ، طول سال درگاه شمارى خراجى براساس طول سال شمسى است . سنجر كمالى طول سال شمسى حقيقى را در اين گاه‌شمارى همان مقدارى كه بتّانى به دست آورده است ( يعنى 365 روز و 5 ساعت و 46 دقيقه و 24 ثانيه ) مىداند .\r\nدر گاه‌شمارى خراجى ، نام ماه‌هاى سال و نام روزهاى ماه ، همانند گاه‌شمارى يزدگردى ، همان نامهاى زردشتى ( صورت فارسى درى از نامهاى فارسى ميانه ) است و كبيسهء اين گاه‌شمارى نيز تا پيش از ابداع گاه‌شمارى جلالى ، هر چهار سال يك‌بار و با افزودن يك روز به پايان روزهاى اندرگاه در پايان آبان بوده است . امّا پس از رواج گاه‌شمارى جلالى ، آرايهء كبيسه‌هاى گاه‌شمارى\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nخراجى از گاه‌شمارى جلالى پيروى مىكرد و يك روز به پايان ماه دوازدهم ( اسفند ) افزوده مىشد .\r\nمهمترين اسناد دربارهء گاه‌شمارى خراجى ، تاريخهاى دوگانه در آثار چند تن از نويسندگان دورهء اسلامى است ( از جمله افضل الدّين كرمانى ) . در اين آثار تاريخهاى گاه‌شمارى خراجى در كنار گاه‌شمارى هجرى قمرى ذكر شده است .\r\nترتيبى كه افضل الدّين كرمانى براى روزها در گاه‌شمارى خراجى ذكر كرده ، در بعضى جاها نشان از به كار بردن نام روزهاى ماه دارد ، درحالىكه در جاهاى ديگر روش عددشمارى روزهاى ماه را به كار برده است . در آثار متعددى كه افضل الدّين كرمانى تأليف كرده نيز از اين گاه‌شمارى استفاده شده است . به نوشتهء سنجر كمالى اين گاه‌شمارى در سال تأليف كتاب او ، زيج اشرفى ( 702 هجرى قمرى ) ، در شيراز كاملا متداول بوده است .\r\nبا توجه به تفاوت طول سالها در دو گاه‌شمارى هجرت قمرى و خراجى - كه ناشى از تعيين دو تعريف متفاوت از طول سال به عنوان ركن گاه‌شمارى در هريك از اين گاه‌شماريها بوده است - اختلاف بين دو گاه‌شمارى ، كه در ابتدا به علت تفاوت دو مبدأ به وجود آمده است ( مبدأ گاه‌شمارى خراجى يازده سال پيش از مبدأ گاه‌شمارى هجرى قمرى قرار دارد ) ، در طول زمان ، تا قرن چهارم هجرى ، به صفر رسيد و در 351 هجرى ، هر دو گاه‌شمارى در سال يكسان بودند .\r\nاختلاف بين سالشمارى در اين گاه‌شماريها ازاين‌پس ، دوباره پديد آمد و باعث جلو افتادن گاه‌شمارى هجرى قمرى از گاه‌شمارى خراجى در سالشمارى شد .\r\nاين اختلاف در هنگام تأليف زيج اشرفى ده سال بود .\r\n\r\n4 . گاه‌شمارى جلالى .\r\nاين گاه‌شمارى براساس نظر ملكشاه سلجوقى ( حك : 465 - 485 ) و وزير او ، خواجه نظام الملك طوسى ( زندگى : 408 - 485 ) ،\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nطراحى و ابداع شد . در كهن‌ترين منابعى كه از آن ياد كرده‌اند ، گاه‌شمارى سلطانى نيز ناميده شده است . دربارهء زمان صدور حكم ملكشاه براى مطالعهء اين گاه‌شمارى و افرادى كه در ابداع آن نقش داشتند و زمان رسميت يافتن آن بحثهاى بسيارى شده است . اگرچه بيهقى و ابن اثير ذكر كرده‌اند كه به دستور شاه سلجوقى عده‌اى از دانشمندان ، از جمله عمر خيام ، براى ساخت رصدخانه و كارهاى نجومى مأموريت يافتند ، حضور خيام و عده‌اى ديگر از اين دانشمندان مورد ترديد است . درعين‌حال حضور نداشتن خيام در اين جمع را نيز نمىتوان دليل بر انكار رواج اين گاه‌شمارى در قرن پنجم هجرى قمرى دانست .\r\nمحمد بن ايوب طبرى دربارهء گاه‌شمارى جلالى در 476 هجرى قمرى گزارش مىدهد . بنابراين ، نخستين آگاهى در مورد گاه‌شمارى جلالى متعلق به پنج سال پس از رسميت يافتن آن است . گزارش عبد الرحمن خازنى نيز كه اطلاعات مفصّلى دربارهء اين گاه‌شمارى مىدهد ، تقريبا 44 سال پس از رواج آن است .\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nجدول 6 گاه‌شمارى جلالى براساس گاه‌شمارى يزدگردى و نيز اختلاف اول فروردين در گاه‌شمارى يزدگردى با موضع اصلى خورشيد و زمان دقيق ورود آن به نقطهء اعتدال بهارى طراحى شده است . مهمترين ويژگى گاه‌شمارى جلالى ، كه آن را از ساير گاه‌شماريهاى ايرانى پيش از خود متمايز مىكند ، نخستين كبيسه‌اى كه به هنگام رسميت يافتن گاه‌شمارى جلالى ( در 471 هجرى قمرى ) اعمال شده است . اين كبيسه ، كه به كبيسهء جلالى نيز مشهور است ، عبارت بود از حذف هجده روز آغاز فروردين در سال 448 يزدگردى و قرار\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nدادن موقعيت ورود خورشيد به نقطهء اعتدال بهارى در اوّل اين ماه . تأكيدى كه محمد بن ايوب طبرى بر اجراى كبيسهء هجده روزه در پايان سال 447 يزدگردى دارد ، نشان مىدهد كه منجمان مأمور طراحى اين گاه‌شمارى اختلاف بوجود آمده از سال 375 يزدگردى ( سالى كه به نوشتهء كوشيار بن لبان ، موعد آخرين اجراى كبيسه در گاه‌شمارى يزدگردى بوده است ) تا 447 يزدگردى را محاسبه كرده و دستور اجراى هجده روز كبيسه را داده‌اند . درعين‌حال ، اوّل فروردين در گاه‌شمارى خراجى نيز در سال 375 يزدگردى / 1006 ميلادى يوليانى ، مقارن ورود خورشيد به برج حمل و اعتدال بهارى بوده است . محاسبهء روزهاى جمع‌شدهء ناشى از اجرا نشدن كبيسه در فاصلهء سالهاى 375 تا 447 يزدگردى نيز ، براساس طول سال در گاه‌شمارى خراجى ( 365 روز و 6 ساعت ) ، همان هجده روز كبيسه شده را به دست مىدهد .\r\nخازنى فاصلهء بين التاريخين گاه‌شمارى جلالى و گاه‌شمارى يزدگردى را 077 ، 162 روز و خواجه نصير الدّين طوسى ( زيج ايلخانى ) 163173 روز نوشته است .\r\nاختلاف 1097 روزه بين اين دو رقم به علت تفاوت مبدئى است كه هريك از آنها براى گاه‌شمارى جلالى در نظر گرفته‌اند . خازنى 5 شعبان 468 و خواجه نصير الدّين طوسى 10 رمضان 471 را مبدأ اين گاه‌شمارى مىدانند .\r\nمبدأ دقيقى كه با محاسبه نيز تأييد مىشود ، رمضان 471 قمرى / مارس 1079 ميلادى ، يعنى زمان مورد نظر نصير الدّين طوسى ، است .\r\nطبق نوشتهء خازنى نام ماهها و روزهاى سال در گاه‌شمارى جلالى نامهاى فارسى ( نامهاى گاه‌شمارى يزدگردى ) است ، امّا خواجه نصير الدّين طوسى و سنجر كمالى فهرستى متفاوت از نام ماهها و روزهاى ماه و اندر گاه براى اين گاه‌شمارى\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nذكر كرده‌اند كه برگرفته از صفتهايى در فارسى درى است . ضمن اينكه سنجر كمالى به اين مطلب اشاره مىكند كه در زمان تأليف زيج اشرفى نيز نام روزها و ماهها در گاه‌شمارى جلالى ، فارسى ( يزدگردى ) بوده است .\r\nبه نوشتهء خازنى ، طول ماه‌هاى سال در گاه‌شمارى جلالى ، بر خلاف ساير گاه‌شماريها ، براساس ورود خورشيد به هريك از صورتهاى فلكى منطقة البروج ( برجهاى دوازده‌گانه ) است . امّا بر اين اساس ، ماه‌هاى گاه‌شمارى جلالى در هنگام توقف خورشيد در بروج فصل بهار و تابستان بايد 31 روزه مىبود كه در اين صورت ، چون در گاه‌شمارى يزدگردى براى روز سى و يكم نامى وجود نداشت و با توجه به تعداد نامهايى كه نصير الدّين طوسى و سنجر كمالى براى گاه‌شمارى جلالى برشمرده‌اند ، احتمالا در اين گاه‌شمارى از روش روزشمارى براساس اعداد استفاده مىشد . بررسى چند نمونه از تقويمهايى كه اختصاصا براساس گاه‌شمارى جلالى استخراج شده‌اند ( از جمله تقويم سال 609 جلالى / 1687 ميلادى - تقويم ايرانى ) ، استفاده از روش شمارى روزها براساس گاه‌شمارى يزدگردى ، يعنى دوازده ماه سى روزه و پنج روز اندر گاه در انتهاى اسفند ، را با روش عددشمارى روزها ، نه نامگذارى آنها ، تأييد مىكند . در دوره‌هاى بعد ، از جمله در دورهء قاجار ، كه گاه‌شمارى جلالى در كنار ساير گاه‌شماريها در سالنامه‌هاى چاپى درج مىشد ، نيز از اين روش استفاده مىشد .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nجدول 7\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nبه علت رواج هم‌زمان ماه‌هاى سال در گاه‌شمارى يزدگردى و جلالى ، اين نامها در گاه‌شمارى جلالى عموما با ذكر عبارت سلطانى ، جلالى يا ملكى از گاه‌شمارى يزدگردى جدا مىشدند . اين القاب بويژه در ادب فارسى بسيار به كار رفته است .\r\nچگونگى اعمال كبيسه‌هاى گاه‌شمارى جلالى و طول سال در اين گاه‌شمارى ، موضوعاتى هستند كه كاملا به يكديگر وابسته‌اند . خازنى كه خود\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nجدولى براى سالهاى كبيسه در اين گاه‌شمارى طراحى كرده ، طول سال شمسى را 365 روز و 5 ساعت و 45 دقيقه و 44 ثانيه و 14 ثالثه و 18 رابعه و 45 خامسه ذكر نموده است . امّا ترتيبى كه او براى استخراج كبيسه‌هاى اين گاه‌شمارى اتخاذ كرده ، براى طول سالى كه آورده ، تنظيم نشده است و باعث بروز اختلاف در چگونگى اعمال كبيسه‌ها مىشود . طول سال در اين گاه‌شمارى براساس اطلاع دقيق از تعداد روزهايى به دست مىآيد كه در يك دورهء زمانى خاص بايد كبيسه شوند . اين موضوع خود به يكى از مهمترين ويژگيهاى كبيسه‌گيرى در گاه‌شمارى جلالى ( كه مظهر دقت بىنظير اين گاه‌شمارى به حساب مىآيد ) ، يعنى اعمال دوره‌اى كبيسه‌هايى با فاصلهء پنج سال ، بستگى دارد . اين ، بر خلاف عرف رايج در انواع گاه‌شماريهاى ديگر است كه در آنها فقط كبيسه‌هاى چهارساله وجود دارد .\r\nچگونگى كبيسه‌گيرى پنج‌ساله ، بعد از اعمال تعداد معيّنى كبيسهء چهارساله ، موضوع بحثهاى بسيارى شده است . گروهى ( از جمله تقىزاده ) و صياد ، منكر وجود روش خاصى براى كبيسه‌گيريهاى چهارساله و پنج‌ساله‌اند . بنابه جدول كبيسه‌هاى جلالى در زيج ايلخانى دوره‌هاى حاصل از اعمال اين كبيسه‌ها در يك دورهء 128 ساله ثابت مىشده و براساس اين دوره مىتوان طول سال را در گاه‌شمارى جلالى محاسبه كرد . در اين دورهء 128 ساله جمعا 31 روز كبيسه اعمال مىشود . دقت اين‌گونه كبيسه‌گيرى در گاه‌شمارى جلالى براى برابرسازى تعداد معيّنى از روزهاى سال با حركت واقعى خورشيد در منطقة البروج و نيز محاسبه طول سال شمسى ، در مقايسه با ساير گاه‌شماريهاى شمسى ، از جمله گاه‌شمارى ميلادى به مراتب بيشتر است .\r\nمهمترين منابع تاريخى دربارهء گاه‌شمارى جلالى ، زيجها يا شرح\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nزيجهايى است كه از زمان رواج اين گاه‌شمارى ( قرن پنجم هجرى قمرى ) و پس از آن نگاشته شده‌اند . بجز زيج مفرد محمد بن ايوب طبرى و زيج معتبر سنجرى عبد الرحمن خازنى و زيج ايلخانى خواجه نصير الدّين طوسى ، حسن بن حسين سمنانى در توضيح زيج ايلخانى و عبد العلى بيرجندى در شرح زيج جديد سلطانى به ذكر نكاتى دربارهء گاه‌شمارى جلالى پرداخته‌اند . ابو الفضل علامى ، تاريخ‌نگار و نويسندهء دورهء تيموريان هند ، نيز در چند جا تاريخهاى گوناگونى را با گاه‌شمارى جلالى ثبت كرده است . از اواخر قرن دهم - اوايل قرن يازدهم هجرى قمرى ، كه تهيهء سالنامه‌ها و تقويمهاى سالانه به زبان فارسى رواج يافت ، تاكنون ، گاه‌شمارى جلالى نيز به زبان فارسى رواج يافت ، تاكنون ، گاه‌شمارى جلالى نيز در كنار ساير انواع گاه‌شماريها در اين سالنامه‌ها درج مىشود . تقويم سال 609 جلالى / 1687 ميلادى ، كه در 1696 ميلادى در رم چاپ شده است ، كهن‌ترين نمونهء گاه‌شمارى جلالى در اروپا بشمار مىرود .\r\n\r\n5 . گاه‌شمارى غازانى .\r\nبه دنبال حملهء مغول به ايران در 617 و حكومت چنگيز خان و جانشينان او و در نهايت حكومت ايلخانيان ، تغييراتى در گاه‌شماريهاى رايج در ايران به وجود آمد ؛ از جمله رواج دوگونه گاه‌شمارى خانى ( - غازانى ) ، در دورهء كوتاهى از حكومت ايلخانيان ، و البتّه گاه‌شمارى دوازده حيوانى از ميان دو گاه‌شمارى ، كه هر دو با عنوان‌خانى معرفى شده‌اند ، از گاه‌شمارى نخست اطلاع اندكى باقىمانده امّا اسناد فراوانى از گاه‌شمارى دوم در دست است . مبدأ گاه‌شمارى خانى نخست ، 602 هجرى قمرى است ؛ يعنى ، تاريخى كه چنگيز خان ( 549 - 624 ) اقوام مغول را متحد كرد . اسناد معدودى با اين مبدأ وجود دارد ؛ از جمله ملا مظفر گنابادى ( باب پانزدهم ) در ذكر تقويم سال 1005 هجرى قمرى ، اين مبدأ را با عنوان جلوس چنگيز خان معرفى نموده است .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nگاه‌شمارى خانى دوم ، كه الخانى و غازانى نيز ناميده مىشود ، در زمان سلطان غازان خان ( 694 - 703 ) ، هفتمين پادشاه سلسلهء ايلخانيان ، و بنا بر شكايت مؤديان ماليات از نابسامانى وضع جمع‌آورى ماليات براساس گاه‌شمارى هجرى قمرى ، به‌وجود آمد . براثر اين پافشاريها غازن خان به وزير خود ، رشيد الدّين فضل اللّه ، دستور طراحى و رسميت دادن اين گاه‌شمارى را داد . مبدأ گاه‌شمارى غازانى ، 12 رجب 701 هجرى قمرى و مقارن اعتدال بهارى بوده است . تقىزاده تاريخهاى متعددى به نقل از وصاف الحضرة براساس گاه‌شمارى غازانى ذكر كرده و نيز چند تاريخ براى مبدأ اين گاه‌شمارى برشمرده ، كه درست نيست . بناكتى تاريخى مغاير با نوشتهء حمد اللّه مستوفى براى مبدأ گاه‌شمارى غازانى ذكر كرده است .\r\nبه نوشتهء وابكنوى كه بيشترى اطلاعات را دربارهء اين گاه‌شمارى داده ، اركان گاه‌شمارى غازانى ، چه از نظر طول سال چه از نظر آرايهء كبيسه‌هاى آن ، كاملا برابر گاه‌شمارى جلالى است . تنها اختلاف در اين زمينه ، زمان آغاز سال نو ( نوروز ) است . وابكنوى نوروز گاه‌شمارى غازانى را زمانى مىداند كه تا غروب آن روز آفتاب وارد برج حمل شده باشد . بر اين اساس ، امكان يك روز اختلاف در موضع آغاز سال نو بين اين گاه‌شمارى و گاه‌شمارى جلالى وجود دارد . اين يك روز اختلاف بين نويسندگان معاصر وابكنوى ( از جمله حمد اللّه مستوفى ) و نويسندگان عصر حاضر ( از جمله هامر - پورگشتال ) كه روز 13 رجب 701 هجرى قمرى را نخستين روز از نخستين سال گاه‌شمارى غازانى مىدانند ، نيز وجود دارد .\r\nدر مورد نام ماه‌هاى سال نيز اگرچه وابكنوى به استفاده از نامهاى تركى در اين گاه‌شمارى اشاره مىكند ، در اسناد متعدد تاريخ‌گذارى شده با اين گاه\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nشمارى ، انواع نامهاى ماه به كار رفته است . در سندى متعلق به سال 52 خانى ( - غازانى ) / 752 هجرى قمرى ، از اسناد بقعهء شيخ صفى كه احتمالا مربوط به ملك اشرف چوپانى ( م 758 ) از امراى سلسلهء چوپانيان است از نام ماه‌هاى هجرى قمرى با تاريخ غازانى استفاده شده است . درعين‌حال ، به قرينهء ذكر نام تيرماه جلالى در سنگ‌نوشته‌اى متعلق به سال 180 خانى ( - غازانى ) / 886 هجرى قمرى ، كاربرد نام ماه‌هاى جلالى نيز در اين گاه‌شمارى تأييد مىشود . و در نهايت ، در تقويمهاى نجومى كه انتشار آنها تقريبا از يك قرن و نيم گذشته در ايران معمول شده است ، نام ماه‌هاى تركى در كنار گاه‌شمارى غازانى ذكر شده‌اند . كهن‌ترين اسناد مربوط به گاه‌شمارى خانى ( - غازانى ) ، سكه‌هاى ضرب شده در زمان ابو سعيد بهادر خان ( 717 - 736 ) ، نهمين پادشاه سلسلهء ايلخانيان ، و مورّخ به سال 33 خانى ( - غازانى ) / 733 هجرى مىباشد . اين سكه‌ها رواج رسمى گاه‌شمارى غازانى را تا سالهاى پايانى حكومت ابو سعيد تأييد مىكند . امّا وجود سكه‌هايى با تاريخ هجرى قمرى ، مربوط به پيش از تاريخهاى ضرب شده بر سكه‌هاى ايلخانى و پس از آن ، نشان مىدهد كه گاه‌شمارى هجرى قمرى همچنان گاه‌شمارى رسمى دورهء ايلخانى بوده است . هامر - پورگشتال بين التاريخين گاه‌شمارى غازانى ( براساس مبدأ مورد نظر وى ، يعنى 13 رجب 701 هجرى قمرى ) را 81451 روز محاسبه كرده و بر اين اساس ، بين التاريخين گاه‌شمارى غازانى را با چند گاه‌شمارى مهم اسلامى به دست داده است .\r\nدر قرن هشتم هجرى ، گاه‌شمارى ديگرى با نام « جمالى » در نواحى فارس وجود داشته است . تنها سند دربارهء اين گاه‌شمارى كتيبه‌اى به عربى بر بناى خداى خانهء واقع در مسجد جامع شيراز و متعلق به زمان زندگى امير جمال الدّين شيخ ابو اسحاق اينجو ( زندگى 721 - 758 ) پادشاه فارس ، است . براساس اين\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nكتيبه ، سال 752 هجرى قمرى برابر سال ششم جمالى بوده است . اگرچه سند ديگرى دربارهء اين گاه‌شمارى به دست نيامده ، ماهيت آن ، خراجى و با نام ماه‌هاى قمرى شناخته شده است .\r\n\r\nج ) گاه‌شمارى در ايران از قرن نهم هجرى قمرى تاكنون\r\n1 . گاه‌شمارى در ايران از قرن نهم تا چهاردهم هجرى\r\n2 . گاه‌شمارى هجرى شمسى\r\n3 . گاه‌شمارى شاهنشاهى\r\n\r\n1 . گاه‌شمارى در ايران از قرن نهم تا چهاردهم هجرى .\r\nاز قرن نهم تا سال 1329 هجرى قمرى ، كه استفاده از سال شمسى در ايران رسميت يافت ، رويداد تأثيرگذارى در گاه‌شمارى ايرانى رخ نداد . درحالىكه از اواسط قرن چهاردهم به بعد ، وقوع چند پديدهء ناگهانى ، يعنى رواج گاه‌شماريهاى جديد ، اين دورهء كوتاه را به مقطع بسيار مهمى در بررسى گاه‌شماريهاى ايرانى تبديل كرد .\r\nمهمترين ويژگيهاى گاه‌شناسانه در ايران از قرن نهم هجرى به بعد ، مؤلفه‌هايى هستند كه اگرچه هركدام اركانى از گاه‌شمارى بشمار مىروند ، قرار دادن آنها در كنار هم باعث پيدايى گونهء جديدى از گاه‌شمارى تا پيش از رواج گاه‌شمارى هجرى شمسى نمىشود . از قرن نهم هجرى به بعد ، گاه‌شمارى هجرى قمرى گاه‌شمارى رسمى در كليهء اسناد بوده است ، درحالىكه آثارى كه نشان‌دهندهء رواج نوعى سال شمسى بوده ، در اين زمان ديده مىشود . گاه‌شمارى دوازده حيوانى نيز ، با مبدأ هجرى قمرى ، از زمان صفويه به بعد رواج داشته و در اسناد و نامه‌ها و سفرنامه‌ها از آن استفاده شده است . ذكر نام ماه‌هاى شمسى در كنار گاه‌شمارى هجرى قمرى نشان‌دهندهء اين واقعيت است كه بسيارى از منجمان و نويسندگان و استخراج‌كنندگان تقويم همچنان از گونه‌اى\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nگاه‌شمارى شمسى استفاده مىكرده‌اند . گزارش غياث الدّين على يزدى دربارهء نوروز 801 قمرى ، كه تبديل تاريخ نيز موقعيت آن را تأييد مىكند ، به خوبى بيان‌كنندهء آن است كه در اين زمان گونه‌اى گاه‌شمارى شمسى مورد توجه عده‌اى از نويسندگان بوده است . تاريخهايى كه جلال الدّين محمد منجم يزدى در اواخر قرن دهم تا اوايل قرن يازدهم هجرى ذكر كرده نيز عنايت به چنين گاه‌شمارى شمسى را تأييد مىكند . نوشته‌هاى اسكندر بيگ منشى نيز - كه به‌طور مثال به ذكر لحظهء ورود خورشيد به برجهاى مختلف فلكى ، از جمله صورت فلكى حمل ( مقارن اعتدال بهارى ) ، پرداخته است مؤيد همين نكته است . در اين ميان ، تقريبا نيمى از كتاب اسكندر بيگ منشى كه اختصاص به شرح دورهء حكومت شاه‌عباس اوّل صفوى ( 996 - 1038 ) دارد ، براساس نوعى گاه‌شمارى شمسى ، با اركان گاه‌شمارى جلالى ولى با مبدأ جلوس شاه‌عباس بر تخت سلطنت ، نوشته شده است . اسكندر منشى در دفاع از مبدأ ابداعى خويش ، از كسانى كه در قيد كردن تاريخهاى مهم تنها به ذكر تاريخ قمرى اكتفا مىكرده‌اند ، انتقاد كرده است .\r\nاز قرن يازدهم هجرى قمرى تا زمان رسميت يافتن گاه‌شمارى هجرى شمسى ، مهمترين رخداد گاه‌شمارى رسميت يافتن سال شمسى به عنوان دورهء زمانى قانونى براى محاسبات مالى كشور بود كه هم‌زمان با تصويب قانون محاسبات عمومى كشور در 21 صفر 1329 هجرى قمرى ( اوّل فروردين 1290 هجرى شمسى ) ، در دومين دورهء مجلس شوراى ملى تصويب شد . براساس اين قانون ، سال و ماه شمسى ( بروج دوازده‌گانه ) دورهء زمانى محاسبهء بودجهء عمومى كشور شد . به هنگام بحث دربارهء تصويب اين بخش از قانون محاسبات عمومى كشور ، بحثهاى گوناگونى دربارهء طول مدت ماه‌هاى شمسى ( بروج ) و اسامى ماهها مطرح گرديد .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nبدون شك اين بحثها زمينه‌ساز بحثهايى شدند كه در پنجمين دورهء مجلس شوراى ملى درخصوص وضع قانون گاه‌شمارى هجرى شمسى صورت گرفت و اگرچه پانزده سال بعد به نتيجه رسيد ، دست‌كم تا ربع قرن پيش از تصويب قانون محاسبات عمومى ، تقويمهايى براساس گاه‌شمارى هجرى شمسى در ايران استخراج و چاپ مىشد . در 1340 هجرى قمرى / 1301 هجرى شمسى ، سيد جلال الدّين طهرانى نوعى گاه‌شمارى شمسى ابداع كرد كه مبدأ آن آغاز سلطنت احمد شاه قاجار ( 27 جمادىالآخرهء 1327 ) بود . وى براى ماه‌هاى اين گاه‌شمارى نامهايى ابداع نمود . اين گاه‌شمارى ، كه تاريخ احمدى نام گرفت ، تنها در آثارى كه خود طهرانى انتشار داد ، درج شده است . او نام ماه‌هاى اين گاه‌شمارى را در يك گاه‌شمارى با مبدأ ديگر ، كه چند سال بعد پيشنهاد كرد ، نيز به كار برد .\r\n\r\n2 . گاه‌شمارى هجرى شمسى .\r\nبه عنوان مهمترين و اثرگذارترين رخداد در سير تاريخى گاه‌شمارى در ايران ، در آخرين روزهاى سال 1303 و اولين روزهاى سال 1304 ش ، نمايندگان پنجمين دورهء مجلس شوراى ملى گاه‌شمارى هجرى شمسى كنونى ايران را ، كه بجز مقطع كوتاهى در اواسط دههء 1350 ش گاه‌شمارى رسمى ايران بود ، در دو جلسه مورد بحث قرار داده در نهايت تصويب كردند . براساس مادّهء دوم اين قانون استفاده از گاه‌شمارى ختا و اويغور ( - گاه‌شمارى دوازده حيوانى ) منسوخ شد . درحالىكه استفاده از گاه‌شمارى دوازده حيوانى همچنان در فرهنگ عمومى مردم ايران رواج دارد .\r\nبراساس قانون مصوب مذكور ، گاه‌شمارى هجرى شمسى با مبدأ هجرت پيامبر اكرم صلّى اللّه عليه و آله از مكه به مدينه و با طول سال شمسى و با نام ماه‌هاى فارسى ميانه مورد استفاده قرار گرفت . مبدأ اين گاه‌شمارى ، اول فروردين سال اول هجرت\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nپيامبر است ؛ يعنى 119 روز پيش از مبدأ گاه‌شمارى هجرى قمرى و 179 روز پيش از هجرت . بين التاريخين گاه‌شمارى هجرى شمسى و چند گاه‌شمارى ديگر ، براساس اختلاف 119 روزه بين اين گاه‌شمارى و گاه‌شمارى هجرى قمرى استخراج شده است . در مورد آرايهء كبيسه‌هاى اين گاه‌شمارى ، اگرچه تقىزاده به الگوبردارى از كبيسه‌گيريهاى گاه‌شمارى جلالى اشاره مىكند ، در عمل بين كبيسه‌هاى اعمال شده در اين گاه‌شمارى با گاه‌شمارى جلالى اختلافهايى وجود دارد .\r\nبراى رفع چنين اختلافاتى در گاه‌شمارى هجرى شمسى ، هيئت اصلاح تقويم تحت نظارت دانشگاه تهران يا وزارت فرهنگ وقت تشكيل مىشده است . اين هيئت از جمله براى رفع مشكل آرايه‌هاى كبيسهء گاه‌شمارى هجرى شمسى ، همان روش كبيسه‌گيرى گاه‌شمارى ميلادى گرگورى را پيشنهاد كرد و حتى آرايهء جديدى به نام « تعديل پهلوى » ، مبنى بر حذف كردن و اجرا نكردن چهار روز كبيسه در هر پانصد سال ، يعنى كبيسه‌گيرى طبق روش اجرا شده در گاه‌شمارى ميلادى گرگورى ، عرضه نمود . كبيسه‌هاى گاه‌شمارى هجرى شمسى را براى يك دورهء معيّن ، براساس آراى متفاوت ذكر شده دربارهء استخراج كبيسه‌هاى اين گاه‌شمارى ، ارائه كرده‌اند ) . امروزه روش سهل ممتنعى براى استخراج دوره‌هاى كبيسه در گاه‌شمارى هجرى شمسى ابداع شده است .\r\n\r\n3 . گاه‌شمارى شاهنشاهى\r\n. آخرين تغيير در ماهيت گاه‌شماريهاى رايج در ايران ابداع گاه‌شمارى جديدى به نام شاهنشاهى بود . در 24 اسفند 1354 ، در جلسهء مشترك مجلس شوراى ملى و مجلس سناى وقت ، گاه‌شمارى شاهنشاهى از مبدأ فرضى و تقريبى آغاز پادشاهى كوروش هخامنشى ( بنيانگذار سلسلهء هخامنشى ) در 559 پيش از ميلاد ، وضع شد و مقرر گرديد كه در يك\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nدورهء زمانى محدود كليهء تاريخهاى اسناد ، شناسنامه‌ها و اوراق رسمى به اين گاه‌شمارى تغيير يابد .\r\nكليه اركان اين گاه‌شمارى ، بجز مبدأ آن ، با گاه‌شماريهاى جلالى و هجرى شمسى برابر و اختلاف مبدأ آن با گاه‌شمارى هجرى شمسى 1180 سال بود . با توجه به اين اختلاف ، تبديل تاريخهاى ذكر شده با اين گاه‌شمارى به گاه‌شمارى هجرى شمسى بسيار ساده است .\r\nگفتنى است كه وضع گاه‌شمارى با مبدأ مفروض آغاز سلطنت كوروش هخامنشى در ايران به گاه‌شمارى شاهنشاهى محدود نمىشود . مدتها پيش از وضع گاه‌شمارى شاهنشاهى ، در 1306 ش ، سيد جلال الدّين طهرانى نوعى گاه‌شمارى پيشنهاد كرد كه مبدأ آن همين آغاز پادشاهى فرضى كوروش هخامنشى بود . مبدأ اين گاه‌شمارى پيشنهادى سال 500 ق م ، و در نتيجه اختلاف آن با مبدأ گاه‌شمارى هجرى شمسى 1120 سال بود . اسم ماهها در اين گاه‌شمارى نامهاى ابداعى جلال الدّين طهرانى بود كه براساس نامهايى كه سنجر كمالى ذكر كرده بود ، از نام ماه‌هاى گاه‌شمارى جلالى الگوبردارى شده بود . ساير اركان اين گاه‌شمارى نيز همانند گاه‌شمارى جلالى بود . تفاوت مبدأ پيشنهادى در گاه‌شمارى مورد اشارهء طهرانى با گاه‌شمارى شاهنشاهى ، دو رقم سمت راست تاريخ هر سال ، سالهاى سپرى شده از آغاز پادشاهى محمد رضا پهلوى ( 26 شهريور 1320 ) را نشان مىداد . به گاه‌شمارى شاهنشاهى از همان ابتدا اعتراض شد و هم زمان با نخستين تظاهرات مردم كه به انقلاب اسلامى انجاميد - و در جهت تأمين خواست مردم انقلابى ، در 5 شهريور 1357 ، جعفر شريف امامى ، در نخستين روز نخست‌وزيرى خود طى بخشنامه‌اى گاه‌شمارى شاهنشاهى را منسوخ اعلام كرد و گاه‌شمارى هجرى شمسى دوباره رسميت يافت .\r\n\r\n","description":"","footnote":"","page_name":" 435 ","page_number":435},
  {"content":"\r\n\r\n\r\nد ) گاه‌شماريهاى محلى ايران .\r\nعلاوه بر انواع گاه‌شماريهاى رسمى ، كه هريك بنا به موقعيتى خاص در مقطعى از زمان در ايران رواج يافته‌اند ، انواعى از گاه‌شماريها نيز ، بسته به عوامل جغرافيايى يا زبانى يا مذهبى ، در نواحى گوناگون مورد استفاده قرار مىگرفته‌اند كه بويژه طى قرن گذشته بررسيهاى چندى دربارهء برخى از آنها انجام شده و ذيلا به آنها اشاره مىشود . بديهى است كه تعداد اين گاه‌شماريهاى محلى در سراسر ايران به مراتب بيش از آن چيزى است كه مورد پژوهش قرار گرفته است . به طور كلى ، پس از ورود وسائل جديد ارتباط جمعى به ايران بسيارى از گاه‌شماريهاى محلى به سرعت متروك شدند و جاى خود را به گاه‌شمارى رسمى كشور دادند . پيدايى گاه‌شماريهاى محلى را نيز مىتوان ناشى از عوامل اقتصادى - معيشتى و مذهبى - قومى در اجراى آيينها و شعاير مذهبى و قومى دانست . پيشينه و ماهيت بسيارى از اين گاه‌شماريها از نظر اركان مختلف هر گاه‌شمارى ، در ميان گاه‌شماريهاى محلى ايرانى ، بويژه به گاه‌شمارى يزدگردى مىرسد .\r\nگروه بزرگى از گاه‌شماريهاى محلى ايران طى قرن گذشته در سواحل جنوبى درياى خزر شناسايى شده‌اند كه با تفاوتى اندك در ضبط نام ماه‌هاى سال ، با نامهاى گالشى و طبرى معرفى شده‌اند . اركان اين گاه‌شماريها اساسا همان اركان گاه‌شمارى يزدگردى است ، كه تنها با تفاوتهاى اندك گويشى در نام ماهها ، در شمال و شمال غرب ايران رواج داشته‌اند كه با توجه به همين ويژگى اين گاه‌شماريها از آن به فرس قديم نيز ياد مىشود . وجود گونه‌هاى كم‌كاربردتر اين گاه‌شمارى ، با همين نام ماهها در يوش و كندلوس نيز گزارش شده است .\r\nهمانند گاه‌شمارى يزدگردى ، در اين گاه‌شماريهاى محلى نيز سال از دوازده ماه سى روزه و پنج روز اندرگاه تشكيل مىشد . پنج روز اندرگاه در نواحى گوناگون ،\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nپيتك يا پنجك ناميده مىشد . محل قرار گرفتن اين پنج روز به‌گونه‌اى كه كوشيار بن لبان در مورد گاه‌شمارى يزدگردى ذكر كرده است ، پايان آبان‌ماه بود . نام اين ماه ، به صورت اول ماه يا اون ماه ضبط شده كه هر دو تصحيفى از نام ماه آبان است . همچنين ، از آنجايى كه در 632 ميلادى ، هنگام ابداع گاه‌شمارى يزدگردى ، ماه تير در گاه‌شمارى وهيژكى ( كبيسه‌دار ) مقارن اسفند در گاه‌شمارى جديد التأسيس خراجى ساسانى قرار داشته ، جشن تيرگان يا تير موسيزّه ، نوروز طبرى نيز ناميده شده است . گونه‌اى از اين گاه‌شمارى ، با همين ويژگيها امّا با نامهاى اندكى متفاوت نسبت به گاه‌شماريهاى شمال ايران ، در سنگسر ( امروزه :\r\nمهدىشهر ؛ واقع در شمال استان سمنان ) نيز رواج داشته است .\r\nيكى از گاه‌شماريهاى محلى ايران ، كه بر خلاف ساير گاه‌شماريهاى محلى مبدئى متفاوت با مبدأ گاه‌شمارى هجرى شمسى دارد ، گاه‌شمارى كردى است كه علاوه بر مبدأهاى متعددى كه در نواحى گوناگون و به صورت محدود در آن استفاده مىشود ، مبدأ مفروضى مربوط به فتح نينوا ( پايتخت امپراتورى باستانى آشور ) به دست هوخشتره در 612 ق م را براى آن انتخاب كرده‌اند و امروزه نيز در تقويمهاى چاپى از آن استفاده مىشود . بين نواحى كردنشين ، صورتهاى مشابه نام كردى ماهها وجود دارد . بر خلاف گاه‌شماريهاى شمال ايران ، كه نام ماهها در آنها تصحيفى گويشى از نام ماه‌هاى گاه‌شمارى يزدگردى است ، اين نامها در گاه‌شمارى كردى برگرفته از نامهاى اصيل و محلى كردى مىباشد . بجز نام ماه‌هاى سال و مبدأ گاه‌شمارى محلى كردى ، ساير اركان اين گاه‌شمارى ( طول سال و آرايهء كبيسه‌هاى آن ) عينا برگرفته از گاه‌شمارى هجرى شمسى است .\r\nبين طايفه‌هاى متعدد بلوچى - سيستانى نيز صورتهايى از گاه‌شمارى\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nمحلى شمسى براى برآوردن حوايج اقتصادى و معيشتى ، و گاه‌شمارى قمرى براى انجام دادن امور مذهبى ، وجود دارد . اين گاه‌شمارى قمرى ، با اختلاف اندك ، همان گاه‌شمارى هجرى قمرى است . اين طوايف براى زمان‌يابى و تعيين موقعيتهاى كشاورزى خاص در طول سال ، از شناسايى و رصد برخى ستارگان بهره مىگيرند .\r\nدر گاه‌شمارى شمسى اين اقوام ، نامهاى گوناگونى براى ماه‌هاى سال وجود دارد . ابو ريحان بيرونى نيز صورتى از نام ماه‌هاى گاه‌شمارى سيستان را به دست مىدهد كه با هيچيك از صورتهاى كنونى آن شباهتى ندارد . همچنين صورتى از نام ماه‌هاى قمرى در اين منطقه ذكر شده است . گونه‌هايى از نوعى گاه‌شمارى محلى در حوالى مشكين شهر و جزيرهء قشم نيز گزارش شده است .\r\n\r\n5 ) گاه‌شمارى در ديگر كشورهاى حوزهء تمدن اسلامى\r\nالف ) گاه‌شمارى در افغانستان\r\nب ) گاه‌شماريهاى اسلامى در شبه قارهء هند\r\nج ) گاه‌شمارى در آسياى صغير ، تركيه\r\nد ) گاه‌شمارى در اسپانياى اسلامى ( اندلس )\r\n\r\nالف ) گاه‌شمارى در افغانستان\r\n. موضوع بررسى گاه‌شماريهاى رايج در افغانستان از زمان حكومت احمد شاه درّانى ( 1160 - 1186 ) آغاز مىگردد ؛ يعنى ، از هنگامى كه زمينهء تأسيس اين كشور به وجود آمد . از اين زمان تا زمان پادشاهى امان اللّه خان ( 1337 - 1346 ) ، كه تغييرات مهمى در شئون گوناگون جامعهء افغانستان و از جمله در گاه‌شمارى به وجود آمد ، گاه‌شمارى اصلى و رايج در اين كشور گاه‌شمارى هجرى قمرى بود . در 1340 هجرى قمرى / 1301 ش ، در پى اصلاحاتى كه امان اللّه خان در جامعهء افغانستان صورت داد و براساس يكى\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nاز نظام‌نامه‌هايى كه دولت او صادر كرد ، تقويم رسمى افغانستانى هجرى شمسى شد و براى نام ماه‌هاى سال نامهاى عربى صورتهاى فلكى منطقة البروج در نظر گرفته شد . براساس مدارك موجود ، پيش از رسمى شدن اين گاه‌شمارى ، از آن در جوامع شهرى افغانستان در كنار گاه‌شمارى هجرى قمرى و گاه‌شمارى ميلادى استفاده مىشده است ؛ از جمله ، نخستين شمارهء هفته‌نامهء امان افغان منتشره در كابل ، تاريخ 30 اسد 1299 شمسى را دارد . بر اين اساس ، با رسمى شدن گاه‌شمارى هجرى شمسى در افغانستان ، هم‌زمان از گاه‌شمارى هجرى قمرى ( عموما مورد استفادهء روحانيون ) ، هجرى شمسى و ميلادى ، هر سه در نواحى شهرى ، از جمله كابل و اطراف آن ، استفاده مىشد . در هريك از انواع گاه‌شماريهاى هجرى شمسى و قمرى ، بين اقوام گوناگون ، نامهاى مختلفى براى ماه‌هاى سال وجود داشته است . همچنين پس از رسمى شدن گاه‌شمارى هجرى شمسى در افغانستان ، بين دوگونه گاه‌شمارى شمسى ، يكى رايج در ايران و ديگرى در افغانستان ، علاوه بر نام ماه‌هاى سال ( در ايران از نامهاى فارسى ميانهء ماهها و در افغانستان از نامهاى عربى صورتهاى فلكى منطقة البروج استفاده مىشود ) ، تفاوتهايى وجود دارد كه مهمترين آنها تعداد روزهاى ماه است . در گاه‌شمارى هجرى شمسى افغانستان ، تا سال 1337 ش كه افغانها بين اين گاه‌شمارى و گاه‌شمارى هجرى شمسى رايج در ايران يكسان‌سازيهايى صورت دادند ، تعداد روزهاى ماه آرايش خاصى نداشت و در هر ماه ، بسته به مدت ظاهرى توقف خورشيد در صورتهاى فلكى منطقة البروج ، از 29 تا 32 روز تغيير مىكرد . امّا در 1337 ش ، آرايش تعداد روزهاى سال همانند گاه‌شمارى هجرى شمسى ايران شد . كبيسه‌هاى گاه‌شمارى هجرى شمسى افغانستان براساس اجراى هشت روز كبيسه در هر 33 سال تثبيت شده است و تا پيش از\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nاصلاح آن در 1336 ش ، روز كبيسه به آخر ماه دهم ( جدى ) افزوده مىشد ، امّا از اين سال به بعد اين روز در انتهاى ماه دوازدهم ( حوت ) اضافه مىشود . تا پيش از اصلاح گاه‌شمارى افغانستان ، هر ماه به دو قسمت پانزده يا شانزده روزه ، بسته به تعداد روزهاى ماه ، تقسيم مىشد امّا از اين تقسيم‌بندى نيز پس از اصلاح گاه‌شمارى ديگر استفاده نشد . از زمان اصلاح گاه‌شمارى هجرى شمسى در افغانستان تا زمان به قدرت رسيدن طالبان در 1375 ش / 1996 ، تغيير مهمى در گاه‌شمارى افغانستان رخ نداد ، امّا طالبان استفاده از گاه‌شمارى هجرى شمسى را ممنوع و گاه‌شمارى هجرى قمرى را تنها گاه‌شمارى قانونى كشور اعلام كردند . با سرنگونى حكومت طالبان در 1380 ش / 2001 ، گاه‌شمارى هجرى شمسى دوباره گاه‌شمارى رسمى اين كشور شد .\r\nبعضى گاه‌شماريهاى محلى ، عموما براى سنجش زمان از روى حركت ستارگان ، در ميان هزاره‌ها و بعضى ديگر از اقوام افغانستان رواج دارد . همچنين به‌طور غير رسمى ، بين مردم از گاه‌شمارى دوازده حيوانى ( براساس گاه‌شمارى دوازده حيوانى شمسى ) استفاده مىشود .\r\n\r\nب ) گاه‌شماريهاى اسلامى در شبه قارهء هند\r\n. نخستين آشنايى مسلمانان با گاه‌شماريهاى رايج در سرزمين هندوستان از طريق نوشته‌هاى ابو ريحان بيرونى صورت گرفت . ابو ريحان بيرونى در قانون مسعودى چند نمونه از اين گاه‌شماريها را شرح داده است . نخستين رويكرد ابداع گاه‌شماريهايى با اركان گاه‌شماريهاى اسلامى و ايرانى در اين سرزمين ، از زمان استقرار امپراتورى مغولى هند ، در دورهء حكومت بابريان ( يا گوركانيان ؛ حك : 932 - 1274 ) و با نفوذ ايرانيان در دربار آنان و گسترش زبان و ادب فارسى در شبه قاره صورت گرفت .\r\nاركان گاه‌شمارى يزدگردى ( از جمله نام ماه‌هاى سال و روزهاى ماه ) در اين\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nزمان در شبه قاره مورد استفاده قرار گرفت . در همين دوره ، گاه‌شمارى هجرى قمرى نيز به عنوان گاه‌شمارى دينى ، در اين سرزمين كاربرد داشته است .\r\nاكبر ، سومين و بزرگترين پادشاه بابرى ( حك : 963 - 1014 ) ، نخستين پادشاهى است كه به ابداع گاه‌شمارى برگرفته از اركان گاه‌شمارى يزدگردى پرداخت و كار او دستمايهء كار ديگر پادشاهان بابرى شد . گاه‌شمارى ابداعى اكبر شاه كه به « تاريخ الهى » مشهور شده است در ادامهء سياستهاى اصلاح‌گرانهء او به وجود آمد . اين اصلاحات منجر به ظهور آيينى جديد با عنوان آيين الهى شد و ستاره‌شناس ايرانى دربار اكبر شاه ، فتح اللّه شيرازى ، اساس نجومى تاريخ الهى را ترتيب داد . تاريخ الهى از 992 هجرى قمرى ، در بيست و نهمين سال سلطنت اكبر شاه ، رسميت يافت ، امّا مبدأ آن را 11 مارس 1556 / 28 ربيع الآخر 963 ، مقارن نخستين نوروز و اعتدال بهارى پس از به تخت نشستن اكبر شاه ، قرار دادند ، درحالىكه اكبر شاه 26 روز پيش از اين تاريخ به سلطنت رسيده بود .\r\nاركان تاريخ الهى آميزه‌اى از اركان گاه‌شمارى يزدگردى و جلالى است .\r\nدر اين گاه‌شمارى ، همانند گاه‌شمارى يزدگردى ، هر روز نام خاصى دارد و ماه‌هاى سال نام ماه‌هاى گاه‌شمارى يزدگردى را دارند ، امّا چون در تاريخ الهى ، طول مدت هر ماه به توقف خورشيد در برجهاى دوازده‌گانه بستگى دارد ، روز سى و يكم و سى و دومى براى ماه‌هاى سال پيش‌بينى شد و چون در گاه‌شمارى يزدگردى براى اين روزها نامى وجود ندارد ، به ترتيب نامهاى « روز » و « شب » براى اين دو انتخاب گرديد . طول سال نيز برابر طول سال در گاه‌شمارى جلالى محاسبه شد .\r\nمهمترين اسناد مورخ به اين گاه‌شمارى ، مجموعه سكه‌هاى اكبر شاه است كه نمونه‌هاى متعددى از آنها وجود دارد . برخى از اين سكه‌ها در نوع خود\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nبزرگترين سكه‌هاى ضرب شده در دنيا بشمار مىآيند . گروهى ديگر از اين اسناد ، نامه‌هايى هستند كه بين اكبر شاه و فرمانروايان محلى هند يا پادشاهان صفوى ايران ردوبدل شده است . آن دسته از اين نامه‌ها كه بين اكبر شاه و فرمانروايان هند ردوبدل شده ، جملگى داراى تاريخ الهى است ، امّا بين مكتوبات اكبر و پادشاهان صفوى نامه‌هايى نيز وجود دارد كه با گاه‌شمارى هجرى قمرى تاريخ‌گذارى شده است .\r\nدر زمان اكبر شاه گاه‌شماريهاى ديگرى نيز در حوزهء امپراتورى بابرى وجود داشت ؛ از جمله ، گاه‌شمارى فصلى كه گونه‌اى گاه‌شمارى شمسى با مبدأ گاه‌شمارى هجرى بود و گاه‌شماريهاى ولايتى و بنگاله / بنگال كه براساس گاه‌شماريهاى محلى رايج در هند تنظيم شده بود . تتوى و ديگران - كه كتاب خود ، تاريخ الفى ، را در زمان حكومت اكبر تأليف نمودند - در كنار استفاده از گاه‌شمارى هجرى قمرى ، كليهء تاريخهاى مورد نظر خود را ، در محدودهء زمانى 850 تا 984 هجرى ، با گاه‌شمارى ديگرى با مبدأ رحلت پيامبر اكرم صلّى اللّه عليه و آله تاريخ‌گذارى كرده‌اند . همچنين ، مؤلف ناشناس منظومهء نام حق ، كه كتاب خود را مقارن همين زمانها و در شبه قاره تأليف كرده ، تاريخهاى مورد نظر خود را با مبدأ رحلت ثبت كرده است .\r\nجهانگير پادشاه ( حك : 1014 - 1037 ) نيز مانند اكبر شاه ، جلوس خود را مبدأ گاه‌شمارى جديدى به نام گاه‌شمارى جهانگيرى قرار داد كه اركان آن ، بجز مبدأ ، از تاريخ الهى اخذ شده بود ، امّا با توجه به رواج فراگير تاريخ الهى تا زمان وى ، گاه‌شمارى الهى نيز در دولت جهانگير به كار مىرفت ، به‌طورى كه سكه‌هاى جهانگير پادشاه همچنان با تاريخ الهى ضرب مىشد . منابع تاريخى نيز هنگام ذكر وقايع سلطنت جهانگير ، از هر دو گاه‌شمارى جهانگيرى و تاريخ\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nالهى استفاده مىكنند . موضوع ابداع گاه‌شمارى جديد در زمان سلطنت شاه جهان ( 1037 - 1068 ) نيز تكرار شد و او نخستين نوروز پس از آغاز حكومت خود ( 15 رجب 1037 هجرى قمرى ، مقارن اعتدال بهارى ) را مبدأ گاه‌شمارى الهى شاه جهانى اعلام كرد . شاه جهان ، به روايت دهلوى در 8 جمادىالآخرهء همان سال و به نوشتهء محمد صالح كنبو اوّل جمادىالآخره ( تقريبا 37 يا 44 روز پيش از مبدأ الهى شاه جهانى ) به سلطنت رسيد . اسناد باقيمانده از دورهء حكومت شاه جهان از رواج گاه‌شمارى الهى شاه جهانى با همان اركان تاريخ الهى در كنار گاه‌شمارى هجرى قمرى خبر مىدهند . تقريبا همهء نامه‌هايى كه بين شاه جهان و پادشاهان صفوى ايران ردوبدل شده است با گاه‌شمارى هجرى قمرى تاريخ‌گذارى شده‌اند . در دورهء شاه جهان ، ماه‌هاى سال با صفت الهى همراه بود ( مانند فروردين يا شهريور الهى ) و سال با مبدأ حكومت شاه جهان شمرده مىشد .\r\nمهمترين تغييرى كه در زمان فرمانروايى اورنگ زيب ( 1068 - 1118 ) در زمينهء گاه‌شماريهاى اسلامى شبه قاره رخ داد ، رسمى شدن گاه‌شمارى هجرى قمرى در دورهء كوتاهى از حكومت او بود . اورنگ‌زيب در نخستين سال حكومت خود ، برگزارى جشن نوروز را ملغا كرد و فرمان داد كه گاه‌شمارى هجرى قمرى رسميت يابد و تقويمهاى سالانه منتشر نگردد و قرار شد به‌جاى جشن نوروز ، جشنهايى به نام « نشاط افروز » در پايان ماه رمضان و روز عيد فطر برگزار شود . اگرچه استفاده از اركان گاه‌شمارى الهى ممنوع نشد ، وقايع براساس گاه‌شمارى هجرى قمرى ثبت مىگرديد . امّا چون از تغييرات يادشده استقبال عمومى نشد ، در آغاز سال چهارم حكومت اورنگ‌زيب ، اين فرمان لغو و برپايى جشن نوروز دوباره آغاز شد . اين نوآورى اورنگ‌زيب به ايجاد گاه‌شماريهاى\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nديگرى در شبه قاره انجاميد . در زمان حكومت محمد شاه ، يكى از آخرين فرمانروايان بابرى هند ( 1131 - 1161 ) ، گاه‌شمارى محمد شاهى به وجود آمد كه اركان تشكيل‌دهندهء آن عينا از گاه‌شمارى هجرى قمرى اخذ شده بود ، با اين تفاوت كه مبدأ آن آغاز سلطنت محمد شاه بود و سال از ماه ربيع الاول ، نه محرّم ، آغاز مىشد . اسناد معدودى از زمان حكومت محمد شاه وجود دارد كه با اين گاه‌شمارى تاريخ‌گذارى شده است .\r\nدر 1199 هجرى قمرى ، تيپوسلطان فرمانرواى ميسور ( حك : 1198 - 1214 ) ، نوعى گاه‌شمارى قمرى وضع كرد . نام ماه‌هاى اين گاه‌شمارى ، بر خلاف ساير گاه‌شماريهاى قمرى رايج تا آن زمان ، جديد بودند و از نام ماه‌هاى گاه‌شمارى هجرى قمرى براى آن استفاده نكردند . جالب توجه است كه در اين گاه‌شمارى ، براساس حرف اوّل نام ماهها مىتوان به‌شمارهء ترتيبى آنها پى برد ، چرا كه اين ماهها به ترتيب حروف ابجد مرتب شده‌اند . در صورت ديگرى از نام ماههايى اين گاه‌شمارى ، همين پديده به ترتيب ابتثى نيز وجود دارد . اين گاه‌شمارى را گاه‌شمارى مولودى نيز ناميده‌اند و با استناد به سكه‌اى كه در زمان تيپوسلطان با اين گاه‌شمارى ضرب شده ، مبدأ آن تولد پيامبر اكرم صلّى اللّه عليه و آله بوده است ، نه هجرت آن حضرت . در زمان حكومت تيپوسلطان ، غلام احمد ، نويسنده و مورخ دربار او ، آثار خود از جمله زاد المجاهدين و جواهر القرآن را با همين مبدأ تاريخ‌گذارى كرد .\r\nمتأخرترين گاه‌شمارى ابداعى دورهء بابريان در شبه قاره ، گاه‌شمارى طغيانى است كه غلامحسين جونپورى ابداع كرده است . مبدأ اين گاه‌شمارى ، اول محرّم 1251 هجرى قمرى و معطوف به سيلاب مهيبى است كه در اين سال در محل زندگى جونپورى رخ داد . به سبب اضمحلال سلسلهء بابرى ، مقارن\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nهمين زمانها ، اسناد تاريخ‌دار بسيارى از اين گاه‌شمارى باقى نمانده است .\r\nدر تقويمهايى كه مسلمانان در شبه قاره به چاپ مىرسانده‌اند ، علاوه بر ذكر مهمترين گاه‌شماريهاى رايج در دورهء بابريان ، چند فقره از گاه‌شماريهاى هندى نيز درج مىشده است . امروزه ، مسلمانان هند براى انجام دادن فرائض مذهبى خود ، از گاه‌شمارى هجرى قمرى و براى امور اقتصادى - اجتماعى از گاه‌شمارى ميلادى استفاده مىكنند . گاه‌شمارى رسمى پاكستان نيز ميلادى است ولى مسلمانان اين كشور نيز براى امور مذهبى از گاه‌شمارى هجرى قمرى استفاده مىكنند .\r\n\r\nج ) گاه‌شمارى در آسياى صغير ، تركيه\r\n. تا پيش از تشكيل سلطنت عثمانى در آسياى صغير ، از رواج گاه‌شمارى در اين منطقه و بين ساكنان آن ، بسته به نژاد يا دين يا مليتهاى گوناگون ، آگاهى داريم : گاه‌شمارى ارمنى بين ساكنان ارمنى ، گاه‌شمارى سلوكى در نواحى تحت تسلط روم شرقى و گاه‌شمارى ميلادى يوليانى نزد اقوام مسيحى وابسته به كليساى شرق . در اين زمان گاه‌شمارى هجرى قمرى نيز بين مسلمانان رواج داشت . از قرن هفتم هجرى قمرى به بعد ، نمونه‌هاى متعددى از كاربرد گاه‌شمارى دوازده حيوانى در اين منطقه وجود دارد . با تشكيل حكومت عثمانى و گسترش قلمرو آن ( 699 - 1341 هجرى قمرى ) ، گاه‌شمارى هجرى قمرى به عنوان مهمترين گاه‌شمارى تا 1088 هجرى در قلمرو اين دولت رواج داشت . تنها در اين سال با ابداع نوعى گاه‌شمارى شمسى با عنوان « سال مالى » ، گاه‌شمارى هجرى قمرى جايگاه خود را ، به عنوان تنها گاه‌شمارى رسمى ، از دست داد . البتّه اين گاه‌شمارى تا زمان انقراض دولت عثمانى رواج داشته و پس از آن ، يعنى تا عصر حاضر ، نيز در كشور تركيه ، براى امور مذهبى از آن ، استفاده مىشود .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nموضوع رواج گاه‌شمارى سلوكى در منطقهء آسياى صغير ، بويژه پيش از تأسيس امپراتورى عثمانى ، پديده‌اى است كه بعدها ، از قرن يازدهم هجرى قمرى ( هفدهم ميلادى ) به بعد ، اثر مهمى در تغييرات انواع گاه‌شمارى بر جاى گذاشت . به نظر مىرسد رواج گاه‌شمارى براساس سال شمسى ( سال مالى ) در عثمانى ، كه براساس گاه‌شمارى سلوكى طراحى شد ، تحت تأثير قدمت رواج گاه‌شمارى سلوكى در آسياى صغير بوده است .\r\nطى سالهاى متمادى كه گاه‌شمارى هجرى قمرى در قلمرو عثمانى رواج داشت ، اركان اين گاه‌شمارى دقيقا همان اركان گاه‌شمارى هجرى قمرى رايج در شبه جزيرهء عربستان بود . تنها اختلاف ، شيوهء كبيسه‌گيريهايى بوده كه بايد در اين گاه‌شمارى اعمال مىشده است . درحالىكه روش كلى و مورد عنايت مورخان و ستاره‌شناسان ساير سرزمينهاى اسلامى اعمال يازده كبيسه در يك دورهء سىساله مىباشد ، در آسياى صغير از سه روز كبيسه در يك دورهء هشت‌ساله استفاده مىشده است .\r\nعوامل و دلايل بسيارى مانع از آن مىشد كه گاه‌شمارى هجرى قمرى تمامى نيازهاى دربار و سازمان اقتصادى امپراتورى عثمانى را برآورده سازد . اين موضوع كه « علوفه » ( حقوق نظاميان و حقوق‌بگيران دولتى ؛ براساس گاه‌شمارى قمرى پرداخت مىشد امّا ماليات براساس سال شمسى جمع‌آورى مىگرديد يكى از مهمترين مشكلات استفاده از گاه‌شمارى هجرى قمرى در امور اقتصادى كشور بود . از طرفى علوفه ، نه به صورت ماهانه بلكه هر سه ماه يك‌بار ( چهار بار در سال ) و با درنظرگرفتن موقعيت سال شمسى و نيز موجودى خزانه پرداخت مىشد با توجه به اين عوامل ، عقب افتادن يك يا چند دوره پرداخت علوفه امرى عادى به‌حساب مىآمد .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nموضوع پرداختن يا نپرداختن سر موعد علوفه و نارضايتهايى كه احتمالا در پى نپرداختن آن پيش مىآمد نيز يكى از عللى بود كه كمابيش بر گاه‌شمارى رايج در قلمرو عثمانى تأثير مىگذاشت . در اين زمان ، تفاوت اجاره بهاى زمين و امور اقتصادى مانند آن ، كه ناشى از تفاضل زمانى بين سال شمسى و سال قمرى بود « تفاوت شمسيه » ناميده مىشد و مالياتها عموما براساس دوره‌هاى سه‌ساله جمع‌آورى مىگرديد تااينكه در 1088 هجرى قمرى / 1677 ميلادى ، در زمان فرمانروايى سلطان محمد چهارم ( 1058 - 1098 ) ، نوعى گاه‌شمارى شمسى با نام سال مالى ابداع شد . اين گاه‌شمارى تا زمانى در حدود يك قرن و نيم پس از وضع آن ، يعنى تا 1256 هجرى قمرى / 1840 ميلادى به صورت محدود تنها در امور مالى استفاده مىشد و از 1256 هجرى قمرى ، در زمان حكومت سلطان عبد المجيد اول ( 1255 - 1277 ) ، به عنوان گاه‌شمارى رسمى اعلام گرديد و در كليهء امور مملكت به كار گرفته شد . سال مالى ، تلفيقى بود از اركان گاه‌شمارى سلوكى ، ميلادى يوليانى و هجرى قمرى ؛ نام ماه‌هاى سال برگرفته از نام ماه‌هاى سال در گاه‌شمارى سلوكى و يوليانى بود . طول سال برابر طول سال در گاه‌شمارى يوليانى و مبدأ آن همان مبدأ گاه‌شمارى هجرى قمرى بود . امّا تا پيش از حكومت عبد المجيد اول و رسميت يافتن سراسرى گاه‌شمارى مالى ، نام و ترتيب ماه‌هاى سال طبق گاه‌شمارى رومى ( - سلوكى ) بود .\r\nبا اين تفاوت كه نام سه ماه مارس ( مارت ) و مه و اوت از گاه‌شمارى يوليانى اخذ شده بود . در زمان عبد المجيد ، اين ترتيب تغيير يافت و چند نام جديد نيز اكثر نامها همچنان نام ماه‌هاى سلوكى بودند . آرايش كبيسه‌ها در گاه‌شمارى مالى مانند گاه‌شمارى ميلادى يوليانى ( يعنى اعمال يك روز كبيسه در هر چهار سال ) و تعداد روزهاى هر ماه نيز ، همانند تعداد روزهاى ماه در گاه‌شمارى سلوكى\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nبود . همچنين روز اوّل ماه مارس ، به عنوان روز آغاز سال انتخاب شد .\r\nمهمترين موضوع در بررسى گاه‌شمارى مالى ، در دورهء رواج آن در امپراتورى عثمانى ، استفاده از يك مبدأ ( هجرت پيامبر اكرم ) در دوگونه گاه‌شمارى شمسى و قمرى است . اين پديده منحصربه‌فرد نيست و دست‌كم در گاه‌شمارى هجرى شمسى ايران نيز به عنوان مبدأ استفاده مىشود ، امّا نكتهء مهم در اينجا ، لزوم برابر بودن شمارهء سالها در گاه‌شمارى مالى با گاه‌شمارى قمرى بود . درصورتىكه بين اين دو تاريخ اختلاف به وجود مىآمد ( به علت اختلاف طول سالهاى شمسى و قمرى ، روى دادن اين اتفاق در هر 33 سال به ميزان يك سال اجتناب‌ناپذير است ) ، معلوم نبود كه بودجهء در نظر گرفته شده ، اعم از هزينه‌ها و درآمدها ، متعلق به كداميك از تاريخهاى دوگانه بود . همچنين ، اگر تلفيق مناسبى از اين دو گاه‌شمارى پديد نمىآمد ، كه بنا بر آن پرداخت علوفه براساس گاه‌شمارى هجرى قمرى پرداخت شود و درآمدها ( وصول ماليات ) از طريق سال شمسى حاصل شود و از يكى از دو گاه‌شمارى به تنهايى استفاده مىشد ، در آن صورت براى 33 سال ، 32 بودجه تعيين مىگشت . براى جلوگيرى از بروز چنين تشتتى ، قرار شد كه در هر دورهء 33 ساله ، در زمانى كه قاعدتا بايد شمارهء سالهاى قمرى يك سال از سالهاى شمسى جلو بيفتد ، يك سال از تعداد سالهاى قمرى حذف شود تا بدين‌ترتيب تعداد سالها در هر دو گاه‌شمارى برابر گردد . اين سال حذفى « صويش / صوهش » خوانده مىشد كه معناى لغوى آن سكته و ادغام و حذف بود .\r\nدربارهء چگونگى اعمال صويش و دوره‌هايى كه اعمال آن در حكومت عثمانى رواج داشته ، بررسيهاى فراوانى شده است . موضوع ديگرى كه شايان بررسى بيشتر است ، نقش اين صويشها در اوضاع مالى عثمانى است . با توجه به\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nاينكه اختلاف طول سال قمرى با شمسى در يك دورهء 33 ساله جمع مىشد تا به يك سال بالغ و در نهايت موجب حذف يك سال ( صويش ) شود ، به‌طور معمول ، هر سال شمسى با دو سال قمرى مقارن مىشد اما در موعد اجراى صويش ، يك سال شمسى با سه سال قمرى ( چهار يا پنج روز از سال اول ، تمامى سال دوم و پنج يا شش روز از سال سوم ) مقارن مىگشت . در اين صورت ، در سالى كه تمامى روزهاى آن در سال شمسى قرار مىگرفت ، يك‌بار ماليات جمع‌آورى مىشد و به مصرف هزينه‌ها مىرسيد امّا در سال سوم ، موعد پرداخت هزينه‌ها زمانى بود كه هنوز مالياتى جمع‌آورى نشده بود ؛ بنابراين ، عملا پولى براى پرداخت هزينه‌ها وجود نداشت . با اين وضع پرداخت علوفه به تعويق مىافتاد و اين خود اعتراض حقوق بگيران را در پى داشت .\r\nصويشها از 1087 تا 1255 هجرى قمرى ( فاصلهء اجراى نخستين و آخرين صويش ) به‌طور منظم اعمال مىشدند . اونات جدول تطبيقى اجراى اين صويشها را با سالهاى ميلادى و هجرى قمرى معادل آنها به دست داده و بابينگر اين جدول را تا 1332 هجرى قمرى بسط داده ، با غفلت از اينكه پس از 1255 ديگرى صويشى اجرا نمىشده است .\r\nاز اوايل قرن هجدهم تا قرن نوزدهم ميلادى و پس از تنظيمات و نيز رواج انديشهء نزديكى به غرب ، كه بعد از دورهء تنظيمات و بويژه پس از روى كار آمدن تركهاى جوان در تركيه پاگرفت ، در گاه‌شماريهاى رايج در عثمانى و پس از آن در تركيه نيز نوگراييهايى پديد آمد . با آغاز رواج اين انديشه‌ها ، در زمان حكومت سلطان سليم سوم ( 1203 - 1222 ) استفاده از گاه‌شمارى ميلادى در كنار گاه‌شماريهاى مالى و هجرى قمرى باب شد . در سال 1332 مالى / 1334 - 1335 هجرى قمرى / 1916 - 1917 ميلادى ، دولت عثمانى تصميم گرفت\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nاركان گاه‌شمارى مالى را از گاه‌شمارى ميلادى يوليانى به ميلادى گرگورى تبديل كند ؛ از جمله ، سال مالى به‌جاى مارس از ژانويه آغاز شود و نيز براى رفع ده روز اختلاف بين گاه‌شمارى گرگورى با يوليانى ، تعديلى صورت گيرد .\r\nازين‌رو ، در اين سال سيزده روز از ماه دوازدهم ( شباط ) حذف گرديد و سال جديد مالى ( اول مارت 1333 ) بلافاصله پس از 16 شباط 1332 آغاز شد .\r\nهمچنين با پايان يافتن ماه دسامبر 1917 ميلادى ، سال 1333 مالى نيز ده‌ماهه محسوب و پايان يافته اعلام شد ، تا سال 1334 مالى از ژانويهء 1918 ميلادى آغاز گردد . در نهايت ، در 1925 ميلاديى / 1341 مالى ، مجلس تركيه طى قانونى ، گاه‌شمارى مالى را منسوخ نمود و ازآن‌پس گاه‌شمارى ميلادى گرگورى را گاه‌شمارى رسمى كشور اعلام كرد . در 1935 ميلادى نيز تعطيلى هفتگى از جمعه به يكشنبه منتقل شد . اونات جدول تطبيقى سالهاى مالى را با سالهاى هجرى قمرى و ميلادى در دو مرحله ، از زمان اعمال آخرين صويش تا هنگام تعديل گاه‌شمارى مالى با گاه‌شمارى گرگورى و از اين زمان تا منسوخ شدن سال مالى ذكر نموده است .\r\nدر 1307 هجرى قمرى / 1889 ميلادى ، غازى احمد مختار پاشا ، صدر اعظم و محقق ترك ، گونه‌اى از گاه‌شمارى هجرى شمسى را پيشنهاد نمود . اركان اين گاه‌شمارى از نظر مبدأ و تطبيق نسبى آن با فصول ، مانند گاه‌شمارى هجرى شمسى ايران است ، با اين تفاوت كه در اين گاه‌شمارى پيشنهادى آرايهء كبيسه‌ها همانند گاه‌شمارى ميلادى گرگورى مىباشد .\r\nاين گاه‌شمارى پيشنهادى در دورهء معاصر نيز در كنار گاه‌شماريهاى ميلادى و مالى و هجرى قمرى ، بر روى تقويمهاى سالانهء چاپ تركيه ذكر مىشود .\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nدر دورهء عثمانى و كشور تركيه ، با توجه به رخدادهاى گوناگون سياسى ، بويژه پس از تشكيل جمهورى تركيه ، اسناد گوناگون با گاه‌شماريهاى مختلف تاريخ‌گذارى مىشده‌اند . نكتهء درخور توجه در اين ميان ، استفادهء بدون استثنا از گاه‌شمارى هجرى قمرى در تمام سكه‌هاى ضرب شده در حكومت عثمانى است . تا پيش از رواج انواع تقويمهاى چاپى در عثمانى و همچنين جمهورى تركيه ، كه گاه‌شماريهاى گوناگونى بر روى آنها درج مىشود ، اسنادى با استفاده از انواع گاه‌شماريها ، از جمله ميلادى و مالى ، وجود دارد . از اين دوره همچنين اسنادى وجود دارد كه هم با گاه‌شمارى مالى و هم با گاه‌شمارى هجرى قمرى تاريخ‌گذارى شده‌اند .\r\n\r\nد ) گاه‌شمارى در اسپانياى اسلامى ( اندلس )\r\n. از زمان ورود اسلام به اندلس ( در اواخر قرن اوّل تا اوايل قرن دوم هجرى قمرى ) چندگاه‌شمارى به طور هم‌زمان يا به توالى در اين منطقه رواج داشته است . تا پيش از ورود اسلام به اين سرزمين ، مهمترين گاه‌شماريهاى رايج در آن ، گاه‌شمارى ميلادى يوليانى و نيز گاه‌شمارى « تاريخ صفر » بود . با ورود اسلام ، گاه‌شمارى هجرى قمرى نيز در اين منطقه رواج يافت كه نخستين تأثير آن ضرب سكه‌هايى با تاريخ هجرى قمرى از زمان حكومت امويان اسپانيا بود ، بويژه در منطقهء كوردوبا ( قرطبه ) كه توسعا اندلس نيز خوانده مىشد . قديم‌ترين اين سكه‌ها تاريخ 108 هجرى قمرى را دارد . « 1 »\r\nاز قرن چهارم هجرى به بعد ، اسناد گوناگونى از اسپانياى تحت امر مسلمانان وجود دارد كه علاوه بر گاه‌شمارى هجرى قمرى ، با گاه‌شمارى\r\n\r\n\r\n","description":"","footnote":"\r\n( 1 ) . براى فهرستى از تاريخ ضرب سكه‌هاى اسلامى اندلس براساس گاه‌شمارى هجرى قمرى ، لين‌پول ، ج 10 .\r\n","page_name":" 451 ","page_number":451},
  {"content":"\r\n\r\nميلادى يوليانى و گاه‌شمارى صفر تاريخ‌گذارى شده‌اند . امّا مهمترين اسناد تاريخ‌دار اسلامى ( عموما كتيبه‌هاى مساجد ، ساختمانهاى عمومى و سنگ مزارها ) با تاريخ صفر تاريخ‌گذارى شده‌اند .\r\nتاريخ صفر يك گاه‌شمارى شمسى است و مبدأ آن اول ژانويهء 38 ق م ، احتمالا زمانى است كه آوگوستوس اسپانيا را فتح كرد . نام ماه‌هاى اين گاه‌شمارى صورت تعريب‌شدهء نام لاتينى ماه‌هاى سال در گاه‌شمارى ميلادى است كه در آثار مورخان اسلامى ( مثلا ابن عاصم ثقفى ) ماه‌هاى عجم ناميده شده‌اند ( عجم توسعا به معناى غير مسلمانان ساكن اسپانياست ) . اين گاه‌شمارى بين قرنهاى پنجم تا پانزدهم ميلادى در اسپانيا و شمال افريقا رواج داشته است .\r\nاسناد اسلامى مورّخ به اين گاه‌شمارى عموما به اواخر قرن ششم هجرى قمرى به بعد تعلق دارند .\r\nدر نمونه جالبى از اين اسناد ، كه قبر اسقفى در سيسيل است ، تاريخ ذكر شده براساس گاه‌شمارى هجرى قمرى و نام ماهها براساس گاه‌شمارى صفر است . در بعضى نوشته‌هاى مورخان اسلامى اسپانيا نيز تاريخ صفر در كنار تاريخ هجرى قمرى ذكر شده است . اگرچه در نام ماههايى كه ابن بشكوال ذكر كرده اركان مفارق گاه‌شمارى بيان نشده‌اند ، احتمالا نظر او معطوف به همين گاه‌شمارى صفر مىباشد .\r\nمسلمانان بجز گاه‌شمارى صفر ، گاه‌شمارى ديگرى با عنوان « گاه‌شمارى قرطبه » در اسپانيا ابداع كردند . اين گاه‌شمارى را دو تن از مسلمانان اسپانيا ( عريب بن سعد قرطبى و ربيع بن زيد ) براى حكم دوم ، نهمين فرمانرواى اموى اسپانيا ( حك : 350 - 366 ) ، طراحى نمودند . اين گاه‌شمارى براساس گاه‌شمارى صفر ابداع شده است امّا با اخذ بعضى ويژگيها و اركان گاه‌شماريهاى\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nعرب جاهلى ، ميلادى ، سلوكى ( با ذكر مواقع ظهور و سقوط انواء ، اعياد گوناگون مسيحيان و سريانيان ) و ايرانى ( قرطبى ، چاپ دزى ، ص 27 ، در گاه‌شمارى ابداعى خود ، روز اول هر سال را نيروز ( نوروز ) ناميده است ) . نام ماهها در اين گاه‌شمارى همان نام ماهها در گاه‌شمارى صفر است . تعداد روزهاى هر ماه نيز كاملا از آرايش روزها در گاه‌شمارى ميلادى - كه در آثار مورخان اسلامى هم ذكر شده - پيروى مىكند . مهمترين منبع آگاهيهاى ما دربارهء گاه‌شمارى قرطبى ، كتاب الانواء عريب بن سعد قرطبى است كه در آن دليل وضع اين گاه‌شمارى ايجاد سهولت در امور گوناگون زندگى مردم ، از جمله در كشاورزى ، ذكر شده است .\r\nبا تلفيق ويژگيها و اركان گاه‌شماريهايى كه تا پيش از زمان وضع گاه‌شمارى قرطبه رواج داشته‌اند ، در اين گاه‌شمارى عوامل گوناگونى وارد شده است ، از قبيل زمان ورود خورشيد به هريك از صورتهاى فلكى منطقة البروج ، ظهور يا سقوط انواء و اعياد مسيحيان ، قرطبى موقع اعتدال بهارى و نوروز ( نيروز ) را بيست و دوم مارس محاسبه كرده است . درحالىكه در زمان زندگى عريب بن سعد قرطبى ( اواخر قرن چهارم هجرى ) اعتدال بهارى حدود پانزدهم يا شانزدهم مارس رخ مىداده است . اين اختلاف احتمالا نشان‌دهندهء آن است كه قرطبى اين مبادى را نسبت به زمان آغاز وضع گاه‌شمارى صفر ، يعنى در نيمهء دوم قرن اوّل پيش از ميلاد ، محاسبه كرده است . او همچنين در مواضع مختلف محاسبات تبديل تاريخ خود را براى سال 363 هجرى قمرى انجام داده است .\r\nاگر اين سال را زمان عرضهء گاه‌شمارى قرطبه به حكم دوم بدانيم و با توجه به اينكه فرمانروايى حكم سه سال بعد به پايان رسيد ، روشن مىگردد كه چرا اسناد زيادى از اين گاه‌شمارى باقى نمانده است .\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nآخرين دسته از اسناد تاريخ‌دارى كه با بررسى گاه‌شمارى در اسپانياى اسلامى ( و نيز شمال افريقا ) ارتباط پيدا مىكنند ، اسنادىاند كه در قرن يازدهم هجرى قمرى / هفدهم ميلادى نگارش‌يافته‌اند . اين اسناد را ، كه انجامه‌هاى كتابت بخشهاى گوناگون قرآن كريم مىباشند ، اقوام مورد دو قرن پس از خروج قطعى مسلمانان از اسپانيا با دو گاه‌شمارى ميلادى و هجرى قمرى تاريخ‌گذارى كرده‌اند .\r\n\r\n6 ) گاه‌شمارى دوازده حيوانى .\r\nاستفاده از گاه‌شمارى دوازده حيوانى ، كه به آن گاه‌شمارى اهل ختا و اويغور نيز گفته مىشود ، در سرزمينهاى اسلامى به صورت فراگير رواج داشته و در اواسط قرن هفتم هجرى قمرى ، پس از حملهء مغول ، به ايران رسيده است . كهن‌ترين اسنادى كه در آنها از اين‌گونه گاه‌شمارى ذكرى شده ، متعلق به تاريخى بين اواسط قرن هفتم - اوايل قرن هشتم ميلادى / اوايل قرن اول تا اوايل قرن دوم هجرى قمرى است . مهمترين اين اسناد ، بجز برخى از آنها كه در تبت يافت شده ، سنگ‌نوشته‌هاى اورخون ، متعلق به 730 ميلادى / 112 هجرى قمرى ، است كه در حوالى قراقروم در مغولستان كشف شده است . نوشته‌هاى دانشمندان اسلامى دربارهء اين گاه‌شمارى تا پيش از حملهء مغول ، تنها گزارشهاى كوتاهى است كه آگاهى چندانى دربارهء اين گاه‌شمارى به دست نمىدهد ؛ از جمله ، نوشته‌هاى ابو ريحان بيرونى كه تنها به ذكر نام ماه‌هاى سال و نيز نام حيوانات يك دورهء دوازده‌ساله پرداخته است .\r\nابو ريحان بيرونى ، به نوشتهء خودش ، به زمان و كيفيت ماهها كه به نقل از تركها نام آنها را آورده ، واقف نشده است . ترتيبى كه وى از ماه‌هاى تركى ( كه براساس ترتيب شمارشى نامگذارى شده‌اند ) به دست داده ، با ترتيب شمارشى صحيح آنها تفاوت دارد . علت اين موضوع احتمالا ناآشنايى ابو ريحان بيرونى با زبان\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nتركى و نيز متداول نبودن اين نامها در قلمروى بوده كه ابو ريحان بيرونى در آنجا زندگى مىكرده است .\r\nپس از ابو ريحان بيرونى ، محمود كاشغرى نيز دربارهء گاه‌شمارى دوازده حيوانى مطالبى ذكر نموده است . اگرچه نوشتهء كاشغرى دربارهء علت رواج اين گاه‌شمارى ، روايت اسطوره‌اى آن است ، دست‌كم واجد اين آگاهى است كه در نيمهء دوم قرن پنجم هجرى ، استفاده از اين گاه‌شمارى در بعضى نواحى آسياى ميانه رايج بوده است . شرف الزمان طاهر مروزى نيز دربارهء گاه‌شمارى دوازده حيوانى گزارش كوتاهى آورده است . پس از حملهء مغول به ايران ، نخستين كتابى كه به تفصيل به بررسى اين گاه‌شمارى پرداخته ، زيج ايلخانى نوشتهء خواجه نصير الدّين طوسى است امّا از بين زيجهاى دورهء اسلامى ، مفصّل‌ترين و كاملترين بحث دراين‌باره را غياث الدّين جمشيد كاشانى آورده است . مغولان گاه‌شمارى دوازده حيوانى را با خود به سرزمينهاى مفتوح بردند ولى اين گاه‌شمارى در سرزمينهاى گوناگون شكلهاى بومى به خود گرفت ، كه خود سبب رواج چندگونه گاه‌شمارى دوازده حيوانى در سرزمينهايى است كه مغولان فتح كردند .\r\nدر نوشته‌هاى مورخان و دانشمندان اسلامى پس از حملهء مغول نوعى گاه‌شمارى دوازده حيوانى با اركان گاه‌شمارى دوازده حيوانى چينى معرفى شده است . در اين گاه‌شمارى ، دوره‌هاى گوناگون روز و ماه و سال وجود دارد و دورهء سال خود داراى تقسيم‌بنديهاى دوازده‌ساله و شصت‌ساله است . تنها اسنادى كه كاربرد اين‌گونه گاه‌شمارى را در ايران و آن هم در محدودهء زمانى كوتاهى تأييد مىكند ، نوشته‌هاى رشيد الدّين فضل اللّه است . به نوشتهء وى منجمى چينى اركان اين گاه‌شمارى را به خواجه نصير الدّين طوسى آموخت . اين گاه‌شمارى گونهء\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nشمسى - قمرى گاه‌شمارى دوازده حيوانى است كه در آن يك ماه كبيسه ، بسته به موقعيت ، هر دو يا سه سال اعمال مىشود . نام اين ماه كبيسه به صورت شون‌آى ضبط شده و تنها رشيد الدّين فضل اللّه به كاربرد آن اشاره كرده است .\r\nگونه‌هاى ديگرى از گاه‌شمارى دوازده حيوانى در ايران و ساير سرزمينهاى تحت تصرف مغول رواج داشته است . از جمله مهمترين گاه‌شماريهاى دوازده حيوانى رايج در ايران ، تلفيقى از اركان گوناگون گاه‌شمارى جلالى ، هجرى قمرى و دوازده حيوانى چينى بوده است . برخى اركان اين گاه‌شمارى ، كه از گاه‌شمارى دوازده حيوانى اخذ شده ، اسم ماه‌هاى هر سال و عنوان دوازده حيوان اطلاق شده ، اسم ماه‌هاى هر سال و عنوان دوازده حيوان اطلاق شده بر هريك از سالهاى يك دورهء دوازده‌ساله و نيز طول سال ( برابر طول سال شمسى در گاه‌شمارى چينى ) مىباشد . در ساير موارد ، اين اركان از گاه‌شماريهاى جلالى و هجرى اخذ شده بود . در اين گاه‌شمارى دوازده حيوانى ، به علت منطبق نبودن طول سال با طول سال هجرى قمرى ، در هر 33 يا 34 سال ، يك سال از شمارهء سالهاى هجرى قمرى حذف مىشد تا تعداد سالها در هر دو گاه‌شمارى ( كه از يك مبدأ واحد ، يعنى هجرت پيامبر اكرم سرچشمه مىگرفتند ) يكسان باقى بماند و نياز به اطلاق نام دو حيوان بر سالى واحد نباشد .\r\nتنها در اواخر دورهء صفوى و در دورهء قاجار ، كه طول سال در گاه‌شمارى دوازده حيوانى براساس طول سال جلالى محاسبه مىشد ، نيازى به حذف اين سال قمرى نبود .\r\nيكى از ويژگىهاى مهم گاه‌شمارى دوازده حيوانى ، كه محل اختلاف در مورد يكى از اركان اين گاه‌شمارى بوده ، استفاده از نامهاى حيوانات در اين گاه‌شمارى است . خواجه نصير الدّين طوسى سه صورت تركى ، ختايى ( - چينى ) و\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nفارسى اين نامها را ذكر كرده است . صورتهاى ديگرى از اين نامها نزد اقوام گوناگون وجود داشته است .\r\nيكى از دلايل وجود پاره‌اى اختلافات در ضبط و شناسايى اين اسمها استفادهء هم‌زمان از نامهاى تركى و مغولى حيوانات است كه در متون اسلامى براى ناميدن ماه‌هاى گاه‌شمارى دوازده حيوانى به كار رفته است . نخستين‌بار ، خليل بن محمد بن يوسف قونيوى در قرن هفتم به تفاوت اين نامها در يك فرهنگ لغت ، و نه در كاربردى گاه‌شمارانه ، بين زبانهاى تركى و مغولى اشاره كرده است .\r\nتفاوتهاى بسيارى كه در اركان گاه‌شمارى دوازده حيوانى رايج در سرزمينهاى گوناگون به وجود آمد ، موجب رواج گونه‌هاى چندى از آن شده است . با بررسى اسناد گوناگونى كه از اين گاه‌شمارى باقىمانده است ، به خوبى مىتوان گونه‌هاى مختلف آن را در نواحى گوناگون بازشناخت . در ايران اسناد تاريخ‌گذارى شده با اين گاه‌شمارى در قرن هفتم و هشتم هجرى ، نشان‌دهندهء استفاده از گونهء شمسى - قمرى آن است . درحالىكه بنا بر منابع فارسى قرن دهم و يازدهم گاه‌شمارىاى كه در اين دوره در ايران به كار گرفته شد ، تلفيقى از گاه‌شمارى جلالى و هجرى قمرى با گاه‌شمارى دوازده حيوانى بود كه مىتوان آن را گاه‌شمارى دوازده حيوانى ايرانى ناميد . در ميان نويسندگان اين دوره بيش از همه منشى قمى به ذكر سالهاى گاه‌شمارى دوازده حيوانى پرداخته است . در آثار نويسندگان سپسين نيز كمابيش از اين‌گونه گاه‌شمارى نمونه‌هايى ذكر شده است .\r\nدر دورهء قاجار ، بويژه پس از رواج سالنامه‌هاى چاپى ، گاه‌شمارى دوازده حيوانى ايرانى همواره در كنار گاه‌شمارى رايج درج مىشد . در نهايت ، اگرچه\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nدر ايران با قانون مصوب 1304 ش ، كه گاه‌شمارى هجرى شمسى فعلى ايران را رسمى نمود ، استفاده از گاه‌شمارى دوازده حيوانى قانونا ممنوع گرديد ، تا امروز همچنان از اين گاه‌شمارى در سالنامه‌هاى چاپى استفاده مىشود .\r\nبجز ايران ، در ساير سرزمينهايى كه در مسير عبور مغولان قرار داشتند نيز كمابيش تا قرن حاضر از اين گاه‌شمارى استفاده شده است . به نوشتهء فريد ابراهيم دهلوى ، در دورهء امپراتورى مغولى هند ، گونهء شمسى - قمرى گاه‌شمارى دوازده حيوانى چينى - اويغورى در شبه قارهء هند رواج داشته است . او اركان اين گاه‌شمارى را با گاه‌شمارى ابداعى خود در زمان حكومت شاه جهان ، پادشاه بابرى هند ، تطبيق داده و روش تبديل اين دو گاه‌شمارى به يكديگر را بررسى كرده است . در تركيه نيز ، به‌رغم رسمى شدن گاه‌شمارى ميلادى ، در قرن حاضر همچنان در سالنامه‌ها از گاه‌شمارى دوازده حيوانى استفاده مىشود . در افغانستان ، بيشتر براساس سنّتى شفاهى ، سال تولد اشخاص براساس گاه‌شمارى دوازده حيوانى محاسبه مىشده است . اين گاه‌شمارى تا قرن حاضر در اين كشور رواج داشته است . براساس چند سند ، رواج اين گاه‌شمارى در آسياى مركزى و قفقاز در قرن نوزدهم ميلادى / سيزدهم هجرى قمرى تأييد مىشود .\r\nتطبيق و تبديل انواع گاه‌شماريها با حيوانات گاه‌شمارى دوازده حيوانى موضوعى بوده است كه در زيجها و كتابهاى گوناگون به آن پرداخته شده است .\r\nاگرچه صورتهاى نخستين اين تبديلها ، كه شامل تبديل سال و ماه نيز مىشد ، نيازمند عمليات پيچيده و پرزحمت بوده ، با ساده شدن و درهم‌آميختن اركان اين گاه‌شمارى با گاه‌شماريهاى ديگر ، بويژه جلالى و ميلادى ، روشهاى سهل ممتنع و نيز جدولهاى بسيارى براى اين تبديلها وضع شده است . پوشا ( جدول بين صفحات 195 - 196 ) جدول تبديل اين گاه‌شمارى به گاه‌شمارى ميلادى را\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nاز سال هفتم تا سال 2047 ميلادى تنظيم كرده است ، كه در آن نام سالها به مغولى ، تبتى و سنسكريت نيز به دست مىآيد . خان محمدى جدول تطبيق سالهاى هجرى شمسى 873 تا 1304 ش ) با گاه‌شمارى دوازده حيوانى ايرانى را طراحى كرده است كه به سبب عدم تطبيق صحيح سالهاى شمسى و قمرى تا 1123 اين جدول با يك سال خطا همراه است . ملك‌پور تطبيق اين گاه‌شماريها را با يكديگر در يك دورهء پنج هزارساله ( تا 1508 ش ) به دست داده و عبد اللهى روش سهلى براى تطبيق گاه‌شماريهاى ميلادى و هجرى شمسى با حيوانات گاه‌شمارى دوازده حيوانى طراحى كرده است .\r\n\r\n7 ) گاه‌شمارى سلوكى\r\n. گاه‌شمارى سلوكى ، كه به نامهاى متعددى چون كلدانى ، سريانى - مقدونى و تاريخ ذوالقرنينى نيز شناخته شده است ، پس از نابودى امپراتورى هخامنشى و از زمان جلوس سلوكوس اول ( ملقب به فاتح ، حك : 312 - 280 ق م ) ، در بابل به وجود آمد . بسيارى بر اين باورند كه سلوكوس فاتح ، پيروزى بر بابليان را مبدأ گاه‌شمارى سلوكى اعلام كرد . همچنين ، براساس رأيى ديگر ، مبدأ اين گاه‌شمارى مرگ اسكندر چهارم ، مشهور به آگوست ، يكى از جانشينان اسكندر مقدونى بوده است ، كه مدت كوتاهى ( 311 ق م ) در بابل سلطنت نمود . امّا بررسيهاى دقيق‌تر نشان مىدهد در ادامهء رواج گاه‌شمارى شمسى - قمرى بابلى در سرزمين بابل - كه بنا بر سنّت عمومى آغاز پادشاهى هر فرد ، مبدأ جديد گاه‌شمارى شناخته مىشده است - وقايع‌نگاران بابلى نخستين نوروز ( اوّلين روز ماه نيسانوى بابلى ) بعد از جلوس سلوكوس اول را در بابل مبدأ گاه‌شمارى قرار دادند و سلوكيها نيز به تقليد از آنان اولين روز سال نو بعد از جلوس سلوكوس نيكاتور را مبدأ قرار دادند امّا تفاوت مبدأ سال نزد بابليها سبب شد تا شمارهء سالهاى بابلى با مبدأ سلوكى يك سال كمتر از شمارهء سالهاى\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nسلوكى با همان مبدأ باشد .\r\nدر گاه‌شمارى سلوكى بابلى نام ماه‌هاى سريانى ، و در گاه‌شمارى سلوكى مقدونى نام يونانى ماهها رواج داشته است . نكتهء مهمى كه در گاه‌شمارى سلوكى ( چه در صورت مقدونى چه در صورت بابلى آن ) باعث تفاوت مهم اين گاه‌شماريها و ساير گاه‌شماريهاى نشئت گرفته از گاه‌شمارى شمسى - قمرى بابلى مىگردد ، آن است كه چون در دوازده سال آخر سلطنت سلوكوس اول ، فرزند او آنتيوخوس نيز همراه با وى سلطنت مىكرد ، با آغاز حكومت مستقل آنتيوخوس مبدأ تاريخ همچنان همان تاريخ جلوس سلوكوس اول باقى ماند و ادامهء كاربرد يك مبدأ براى بيش از يك قرن نشان داد كه شمارش سالها از مبدأ ثابت مناسب‌تر است . استفاده از اين روش بسرعت در اروپاى شرقى و آسياى غربى رواج يافت . نظر به كاربرد اين گاه‌شمارى در حوزهء وسيعى از سرزمينهاى بين النهرين و آسياى صغير ، گونه‌هاى متفاوتى از روش كبيسه‌گيرى ( از جمله احتمال استفاده از نه ماه كبيسه در يك دورهء 25 ساله ) در كنار روش عمومى كبيسه‌گيرى شمسى - قمرى بابلى ( هفت ماه كبيسه در نوزده سال ) وجود داشته است .\r\nرواج دوگونه گاه‌شمارى سلوكى ( بابلى و مقدونى ) همچنين باعث شده است كه نام ماه‌هاى اين گاه‌شمارى در اسناد گوناگون با نام ماه‌هاى مقدونى و بابلى ذكر شود ؛ از جمله در اسناد باقيمانده در دورا - اروپوس نام ماه‌هاى مقدونى و بابلى ، هر دو ، ذكر شده‌اند ( ولز و ديگران ، فهرستى از نام ماه‌هاى مقدونى براساس اسناد دورا - اروپوس تهيه كرده‌اند ) . قديم‌ترين سند تاريخ‌دار با گاه‌شمارى سلوكى ، متعلق به سال 23 سلوكى / 289 ق م است و كهن‌ترين سند از مجموعه اسناد پوست نوشتهء دورا - اروپوس نيز سال 117 از اين مبدأ را دارد .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nدامنهء استفاده از اين گاه‌شمارى بر روى اين پوست‌نوشته‌ها سال 554 سلوكى مىباشد . در ايران نيز مهمترين اسناد تاريخ‌دار با اين گاه‌شمارى مجموعه سكه‌هاى پادشاهان اشكانى ( پارتى ) و نيز اسناد مشهور به بنچاق اورامان مىباشد كه كاربرد گاه‌شمارى سلوكى را در دوره زمانى گسترده‌اى در دوران اشكانى تأييد مىنمايد .\r\nاستفاده از اين گاه‌شمارى اگرچه در ايران از اواسط دورهء اشكانى و دورهء ساسانى ترك شده ، در ساير سرزمينها از آن همچنان استفاده مىشده است ؛ از جمله در عهد عتيق ، اين گاه‌شمارى با نام بابلى ماهها به‌كاررفته‌است . در نوشته‌هاى دانشمندان اسلامى ، بين التاريخين اين گاه‌شمارى با گاه‌شماريهاى متعدد ديگر ذكر شده است . اگرچه در اين نوشته‌ها از اين گاه‌شمارى با عنوان اسكندرى نيز ياد شده ، اين نامگذارى با اسكندر مقدونى ارتباطى ندارد .\r\nتا آغاز قرن حاضر نيز مسيحيان نسطورى تقريبا فقط از اين گاه‌شمارى استفاده مىكردند .\r\nدر صورت سريانى گاه‌شمارى سلوكى ، كه در قرون گذشته در نواحى شام و سوريه رواج داشته ، علاوه بر نام ماه‌هاى سال براى روزهاى هفته نيز نامهايى وجود داشته است . در حال حاضر ، نام ماه‌هاى گاه‌شمارى سلوكى در سوريه و اردن و نواحى اطراف آن با مبدأ گاه‌شمارى هجرى قمرى رواج دارد .\r\n\r\n8 ) گاه‌شماريهاى يهودى و مسيحى .\r\nموضوع بررسى تداخل هركدام از گاه‌شماريهاى يهودى و مسيحى با گاه‌شماريهاى عالم اسلام و نيز رواج آنها در سرزمينهاى اسلامى ، فرآيندى است كه خط سيرى جداگانه در مورد هريك از اين گاه‌شماريها را به وجود آورده است . درحالىكه به سبب مجاورت جوامع يهودى با جمعيت تازه‌مسلمان و نيز سابقهء حضور آنها در سرزمينهاى اسلامى ،\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nمنابع متعددى از اين گاه‌شمارى سخن گفته‌اند ، گاه‌شمارى مسيحى تنها در چند قرن گذشته مورد توجه كشورهاى اسلامى قرار گرفته و حضور آن در سنّت تاريخ‌نويسى اسلامى به‌هيچ‌وجه با گاه‌شمارى يهودى مقايسه‌شدنى نيست .\r\nگاه‌شمارى يهودى در اصل نوعى گاه‌شمارى شمسى - قمرى است و كبيسه‌هاى آن نيز درست برابر دورهء كبيسه‌گيرى نوزده سالهء شمسى - قمرى بابلى است كه بويژه در زمان هخامنشيان در ايران رواج داشته است ؛ يعنى ، اعمال هفت ماه كبيسه در نوزده سال . امّا الزام استفاده‌كنندگان از گاه‌شمارى يهودى در اجراى بموقع بعضى شعائر دينى با اوقات خاصى از روزهاى هفته و فصلهاى خاصى از سال باعث پيچيدگيهايى در اين گاه‌شمارى شده و درعين‌حال آن را يكى از دقيقترين گاه‌شماريهاى رايج در ميان نوع بشر كرده است . در گاه‌شمارى يهودى شبانه‌روز از موقع غروب خورشيد آغاز مىگردد و هر ساعت به 1080 بخش مساوى با نام « حيلق » تقسيم مىشود . ماه نيز از لحظهء مقارنه آغاز مىگردد كه در عبرى به آن ملاد / ميلاد ، به معناى تولد ، گفته مىشود . با ترتيب خاصى ، هر ماه 29 يا 30 روزه است و تعداد روزهاى سال نيز ، 353 ، 354 يا 355 روز در سالهاى عادى ( به ترتيب ، با نامهاى ناقصه ، معتدله و تامّه ؛ ابو ريحان بيرونى ، 1923 ، ص 57 ) و 383 يا 384 يا 385 روزه ، در سالهاى كبيسه ، مىباشد .\r\nسال با نخستين روز ماه تشرى ، موسوم به « روش هاشانا » شروع مىشود .\r\nروش هاشانا هرگز نبايد با روزهاى يكشنبه ، چهارشنبه و جمعه مصادف گردد تا دو روز تعطيل پشت‌سرهم مانع معيشت قوم يهود نگردد . همچنين در تعيين روش هاشانا چهار عامل دخيل‌اند تا روزهاى ديگر در گاه‌شمارى يهود كه براساس تعيين روش هاشانا و با شمارش از اين روز تعيين مىگردند با روزهاى تعطيل برخورد نكنند . اعمال هريك از اين دهيوتها ( - مانع ) يا جمع دو يا حتى\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nهر چهار دهيوت ، ممكن است باعث شود روش هاشانا تا دو روز به تعويق بيفتد ؛ از جمله روز دهم تشرى نبايد به جمعه و يكشنبه و هفتمين روز سوكوت ( بيست و يكم تشرى ، روز هشانا ربّا ) نبايد به شنبه بيفتد .\r\nاز نظر موقعيت فصلها ( به عبرى تكوفت / تقوفات ) ، در ماه نيسان خورشيد در اعتدال بهارى ، در تموز در انقلاب تابستانى ، در تشرى در اعتدال پاييزى ، و در تبت در انقلاب زمستانى قرار مىگيرد ؛ ازاين‌رو ، درحالىكه در گاه‌شمارى فصلى - كشاورزى يهود ، سال از نيسان آغاز مىگردد ، در گاه‌شمارى مذهبى ، اول تشرى آغاز سال محسوب مىشود . در موقعيتهاى تاريخى گوناگون ، بعضى زمانهاى ديگر ، از جمله اول ماه ايلول يا نيمهء ماه شباط ، نيز آغاز سال بشمار مىآمده‌اند . نام ماه‌هاى سال در اين گاه‌شمارى عموما همان نام ماه‌هاى گاه‌شمارى بابلى است امّا تا پيش از زمان اسارت يهوديان در بابل نام ماه‌هاى كنعانى باستان و نيز صورت شمارشى ماهها كاربرد داشته است . ازين‌روست كه در بعضى مواضع كتاب مقدّس ( مثلا كتاب حزقيال نبى ، 1 : 1 ، 1 : 8 : كتاب زكرياى نبى ، 8 : 19 ؛ كتاب دوم تواريخ ايام ، 30 : 2 ) از ماهها ، نه با نام آنها ، بلكه با شمارهء آنها ياد شده است .\r\nمبدأ گاه‌شمارى يهودى ( زمان آفرينش عالم به زعم يهوديان ) 4382 سال پيش از مبدأ گاه‌شمارى هجرى محاسبه مىشود . اين مبدأ را نويسندگان متقدم اسلامى ( مثلا حمزهء اصفهانى ، ص 77 ) نيز ذكر كرده‌اند . درعين‌حال ، بايد در نظر داشت كه به سبب ماهيت شمسى - قمرى گاه‌شمارى يهودى - كه طول سال را در يك دورهء نوزده‌ساله با طول سال در همين مدت در گاه‌شماريهاى شمسى برابر مىكند - اختلافى كه حمزهء اصفهانى ذكر كرده ، اكنون بين گاه‌شمارى هجرى و يهودى صادق نيست . محمد بن موسى خوارزمى و ابو الحسن قاينى نيز\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nدربارهء گاه‌شمارى يهودى مطالبى ذكر كرده‌اند . در نمونه‌هاى متعددى از زيجهاى دورهء اسلامى نيز بخشى به بررسى اين گاه‌شمارى اختصاص دارد . محمد بن ايوب طبرى ، همانند بسيارى از دانشمندان اسلامى ، به هنگام محاسبهء روزها و ماهها و تعيين كبيسه در گاه‌شمارى يهودى اين محاسبه‌ها را از مبدأ گاه‌شمارى ذوالقرنينى ( - سلوكى ) ، نه يهودى ، انجام داده است .\r\nاز ميان دانشمندان اسلامى ، ابو ريحان بيرونى بيش از همه دربارهء اين گاه‌شمارى مطالبى نوشته است . به‌طورى كه بسيارى از دانسته‌هاى امروزى دربارهء ماهيت اين گاه‌شمارى در جوامع اسلامى ، مديون نوشته‌هاى اوست .\r\nجدولهاى متعددى دربارهء آغاز ماه‌هاى اين گاه‌شمارى در هريك از روزهاى هفته ، چگونگى آغاز سال در هريك از سالهاى ناقصه ، معتدله يا تامه و روزهاى مهم در اين گاه‌شمارى ترتيب داده است .\r\nدر مورد استفاده از اين گاه‌شمارى در اسناد تاريخ‌دار اسلامى ، آنچه مهم به نظر مىرسد رواج استفاده از گاه‌شمارى سلوكى به‌جاى گاه‌شمارى يهودى است ، چنان كه سنگ مزارى در بيت المقدّس ، متعلق به 367 هجرى قمرى با گاه‌شمارى سلوكى ، نه گاه‌شمارى يهودى ، تاريخ‌گذارى شده است . در مورد تطبيق اين گاه‌شمارى نيز مالر روزهاى آغاز ماه‌هاى يهودى را بين سالهاى 4001 تا 5950 يهودى ( 240 - 2190 ميلادى ) تطبيق و جشنهاى هرسالهء گاه‌شمارى يهودى را در همين دورهء زمانى به دست داده است . يوسف ستاره‌شناس ، پژوهشگر معاصر ، نيز گاه‌شماريهاى هجرى شمسى ، هجرى قمرى ، ميلادى و يهودى را بين سالهاى 1278 تا 1404 شمسى / 1317 - 1444 قمرى / 1900 - 2026 ميلادى / 5660 - 5786 يهودى تطبيق داده و در جدولهايى عرضه كرده است .\r\nگاه‌شمارى ميلادى يا مسيحى صورت تكميل‌شدهء گاه‌شمارى رومى\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nاست كه به سبب تطبيق نداشتن گاه‌شمارى رومى با فصول و حركت قهقرايى آنها در طول سال به وجود آمد . گاه‌شمارى رومى نيز براساس گاه‌شمارى مصرى باستان ، كه گاه‌شمارى شمسى بود ، به وجود آمد . اصلاح گاه‌شمارى رومى ، اركان گاه‌شمارى ميلادى را پديد آورد . اين اصلاح در زمان ژوليوس ( يوليوس ) سزار ، سردار مشهور رومى ( ح 102 - 44 ق م ) ، صورت گرفت . گاه‌شمارى جديد از سال 45 ق م رسميت يافت و بعدها به نام ژوليوس سزار ( يوليوس قيصر ) به گاه‌شمارى يوليانى / قيصرى مشهور شد . طول سال در اين گاه‌شمارى 365 روز و 6 ساعت محاسبه و قرار شد در هر چهار سال يك روز به عنوان كبيسه به سال افزوده شود . در زمان آوگوستوس ، نيز در اين گاه‌شمارى اصلاحاتى صورت گرفت ، شامل ترتيب تعداد روزهاى ماه و اضافه شدن روز كبيسه به آخر ماه فوريه . امّا مهمترين اصلاح در اين گاه‌شمارى ، جابجايى آغاز سال از 25 مارس به اولين روز ماه ژانويه بود ولى اين تغيير آغاز سال تا قرنها مقبوليت عمومى نيافت . با اين جابه‌جايى ترتيب شمارشى نام ماهها ، كه تا اين زمان در نام ماه‌هاى ميلادى وجود داشت ، از بين رفت و ماههايى كه نام آنها بيان‌كنندهء مرتبهء شمارشى آنها در رتبه‌هاى هشتم ، نهم و دهم سال بود به عنوان ماه‌هاى دهم ، يازدهم و دوازدهم قرار گرفتند .\r\nدر زمان حكومت كنستانتين اول ( امپراتور روم : 228 - 337 ميلادى ) و در سال 321 ميلادى ، هفته يكى از اركان گاه‌شمارى شد . در اين زمان ، مبدأ اين گاه‌شمارى ، كه سير تكاملى خود را از زمان سزار آغاز كرده بود ، آغاز حكومت ديوكلتيانوس ( در منابع اسلامى ، مثلا ابو ريحان بيرونى ، 1923 ، ص 137 :\r\nدقلطيانوس ) ، امپراتور روم ، بود . بين التاريخين اين گاه‌شمارى در منابع گوناگون اسلامى ضبط شده است ( ابو ريحان بيرونى ، همان‌جا ، بين التاريخين اين گاه‌شمارى\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nرا با چند گاه‌شمارى ديگر ضبط كرده است ) . در سال 525 ميلادى ، راهبى رومى به نام ديونوسيوس اكزيگوس ، در محاسبه‌اى قهقرايى ، تاريخ ميلاد مسيح عليه السّلام را برابر 25 دسامبر سال يكم ميلادى محاسبه كرد و از اين زمان اين تاريخ به عنوان مبدأ گاه‌شمارى ميلادى مورد پذيرش كليساى روم قرار گرفت و رسميت يافت اگرچه مدتها طول كشيد تا اين گاه‌شمارى در سراسر اروپا پذيرفته شود .\r\nموضوع تعيين مبدأ اين گاه‌شمارى فقط براساس محاسبهء ديونوسيوس و براساس روش قهقرايى مورد پذيرش مىباشد ، چرا كه برابر نوشتهء كتاب مقدس ( انجيل متى ، 2 : 1 ) عيسى مسيح عليه السّلام در زمان حكومت هيروديس ( هرودس اول ملقب به هررودس كبير ، 37 تا 4 ق م ) به دنيا آمده است ؛ بنابراين ، موضوع مبدأ گاه‌شمارى ميلادى تنها از روى محاسبه ، نه براساس قراين تاريخى ، تأييد مىگردد . تا 1582 ميلادى ، روش اعمال كبيسه در اين گاه‌شمارى همان روش مورد نظر سزار ( اعمال يك روز كبيسه در هر چهار سال ) بود امّا چون طول متوسط سال شمسى با طول متوسط مورد نظر منجمان عهد سزار اختلاف داشت ، جمع اين اختلاف بين اين طولهاى متوسط تا 1582 ميلادى باعث به وجود آمدن ده روز اضافى در اين گاه‌شمارى شده بود . با دستور پاپ گرگوريوس سيزدهم ( دورهء پاپى : 1572 - 1585 ميلادى ) اين ده روز اضافى را از اين گاه‌شمارى حذف كردند و روز پس از چهارم اكتبر 1582 را پانزدهم اكتبر خواندند و در آن گاه‌شمارى ، روش خاصى براى آرايش كبيسه‌ها وضع شد . اين گاه‌شمارى به گاه‌شمارى گرگورى شهرت يافت . آگاهيهاى معدودى دربارهء اين گاه‌شمارى در آثار نويسندگان متقدم اسلامى وجود دارد . درحالىكه نام ماه‌هاى اين گاه‌شمارى با عنوان گاه‌شمارى رومى در موارد مختلف ذكر شده است .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nاشاره‌هاى مختصر و البتّه متفاوتى دربارهء مبدأ اين گاه‌شمارى وجود دارد .\r\nمسعودى تولد عيسى مسيح عليه السّلام را 399 سال پس از پادشاهى اسكندر ، و ابو ريحان بيرونى اين مدت را 304 سال ذكر كرده است . حتى نويسندگان مسيحى ساكن در سرزمينهاى اسلامى تاريخهاى مورد نظر خود را عموما با گاه‌شمارى سلوكى و هجرى بيان نموده‌اند . مهمترين كاربرد گاه‌شمارى مسيحى بر روى اسناد تاريخ‌دار دورهء اسلامى ، استفاده از اين گاه‌شمارى بر روى مجموعه سكه‌هاى عرب - بيزانسى است كه در عكّا ، در حدود 1250 ميلادى / 648 هجرى قمرى ، ضرب شده است . بجز اين كتيبه‌اى به زبان عربى ، امّا تاريخ‌گذارى شده با گاه‌شمارى ميلادى ، در صحراى سينا ، متعلق به سال 1632 ميلادى / 1041 - 1042 هجرى قمرى وجود دارد . در قرن بيستم ميلادى گاه‌شمارى مسيحى در بسيارى از كشورهاى اسلامى رسميت و رواج يافت ؛ از جمله در كشور تركيه ، با رسميت يافتن اين گاه‌شمارى از سال 1304 ش / 1925 سكه‌هاى بسيارى مورّخ به تاريخ ميلادى ضرب شد .\r\nبعضى فرقه‌هاى يهودى يا مسيحى از گاه‌شماريهاى اختصاصى خود استفاده مىكرده‌اند . نمونه‌اى از اين گاه‌شماريهاى فرقه‌اى ، كه سندى از آن در سرزمينهاى اسلامى وجود دارد ، مربوط به گروهى از مسيحيان ساكن در منطقهء سيناست كه مبدأ گاه‌شمارى آنان 1113 سال پيش از مبدأ گاه‌شمارى يهود مىباشد . سندى كه در آن از اين گاه‌شمارى استفاده شده ، سنگ مزار يكى از مقدّسين اين فرقه ( متوفى 626 هجرى قمرى ) است .\r\n\r\n9 ) تاريخ‌گذارى اسناد .\r\nطبيعىترين و عمومىترين روش تاريخ‌گذارى اسناد ( هر نوع سند تاريخ‌دار شامل اسناد ديوانى ، نامه‌ها ، سنگ‌نوشته‌ها ، لوحها و انجامه‌ها ) ، ذكر سال ( زمان تهيهء سند ) و ركنى از گاه‌شمارى ( عموما اسم گاه‌شمارى\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n، مثلا هجرى ، توسعا در معناى هجرى قمرى ) بوده است كه تركيب اين دو ، مبدأ آن و سالهاى سپرى شده از آن مبدأ تا زمان تهيه شدن سند را مىرسانده است . اگرچه در موارد متعدد ، ذكر تنها يكى از اركان گاه‌شمارى ، مثلا سالهاى سپرى شده از مبدأ آن گاه‌شمارى ، كه بويژه در مورد سكه‌هاى بسيار اتفاق مىافتد ، باعث مىشود تا تنها با استفاده از قراين تاريخى بتوان ماهيت گاه‌شمارى را دريافت .\r\nچگونگى تقدم يا تأخر ترتيب اجزاى گاه‌شمارى نيز بسته به نوع گاه‌شمارى و زمان رواج آن موضوعى بوده كه در ادوار گوناگون تاريخى تغيير مىكرده است . در ايران پيش از اسلام ، صورتهاى مختلف اين تقدم يا تأخر ، ذكر اركان گاه‌شمارى قبل يا بعد از سال مورد نظر بر روى سند ، رواج داشته است . در دوران اسلامى ، گونه‌هاى بسيارى از تركيب ، تلفيق يا حذف اركان مختلف گاه‌شمارى بر روى اسناد وجود دارد ؛ از جمله اين تركيب و تلفيقها ، درهم‌آميزى ركن اصلى گاه‌شمارى اسلامى ، يعنى مبدأ گاه‌شمارى هجرى قمرى ، يا اركان گاه‌شماريهاى ديگر است . در ايران نمونه‌هاى بسيارى از ذكر نام روزها و ماهها فارسى ميانه در كنار استفاده از مبدأ هجرى قمرى ، بويژه بر روى سنگ مزارهايى متعلق به قرون ششم و هفتم هجرى قمرى ، وجود دارد .\r\nدر نمونه‌هاى ديگرى از اين تلفيقها ، رتبهء شمارشى روز ماه و روز هفته به زبان فارسى در كنار ساير اركان گاه‌شمارى هجرى قمرى و به زبان عربى ذكر شده‌اند .\r\nهمين رويكرد ، در مصر و نواحى اطراف آن ، با ذكر نام ماه‌هاى مصرى باستان در كنار اركان گاه‌شمارى هجرى قمرى رخ داده است . از اين نامها ، در كنار مبدأ گاه‌شمارى هجرى قمرى به صورت گسترده استفاده شده است .\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nدر نمونه‌هاى ديگرى از تاريخ‌گذارى بر روى اسناد ، از دو يا چند مبدأ گاه‌شمارى در تاريخ‌گذارى استفاده شده است . از اين روش ، ناصرخسرو بيش از همه استفاده كرده و تاريخهاى مختلفى را با دو گاه‌شمارى هجرى قمرى و يزدگردى در كنار هم آورده است . بويژه بعد از رواج گاه‌شمارى هجرى شمسى در ايران ، ذكر هم‌زمان دوگونه گاه‌شمارى هجرى قمرى و شمسى در كنار هم رواج بسيار داشته است . در عثمانى نيز اسنادى وجود دارد كه هم با گاه‌شمارى هجرى قمرى هم با گاه‌شمارى مالى رايج در عثمانى تاريخ‌گذارى شده است .\r\nهمچنين ، نمونه‌هايى از ذكر هم‌زمان بخشى از اركان دو گاه‌شمارى هجرى قمرى و سلوكى يا تمامى اركان آنها در كنار هم وجود دارد . يكى از موارد ذكر چند گاه‌شمارى در يك سند ، نقر شدن گاه‌شمارى هجرى قمرى و يزدگردى و سلوكى در كنار هم ( مربوط به 764 هجرى قمرى ، 732 يزدگردى و 1674 سلوكى ) بر پايهء يك كرهء فلكى ساخته شده در ايران مىباشد . در قرن حاضر ، اقليتهاى دينى ساكن در هريك از كشورهاى اسلامى از گاه‌شمارى مخصوص و مذهبى خود استفاده مىنمايند . استفادهء رسمى از گاه‌شمارى ميلادى در ايران تنها به تاريخ‌گذارى اسناد و معاهدات دوجانبه محدود مىشود . همچنين ، در ايران از دورهء صفوى به بعد ، اسناد متعددى وجود دارد كه در آنها از گاه‌شمارى دوازده حيوانى در كنار گاه‌شمارى هجرى قمرى استفاده شده است .\r\nروش تحرير تاريخهاى اسناد در دوره‌هاى مختلف ، گوناگون بوده است امّا روش كلى براى ذكر تاريخها استفاده از اختصارات حرفى ، و در موارد معدودى استفاده از حساب جمل ، بوده است . در اسناد معدودى متعلق به قرن سوم هجرى ، براى رقم‌نويسى تاريخ اسناد از الفباى يونانى ، كه همانند حساب\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nجمل داراى ارزش عددىاند ، استفاده شده است .\r\nدر دورهء عثمانى براى نوشتن اين تاريخها عموما از ارقام عربى استفاده مىشده ، با اين تفاوت كه در بسيارى موارد تنها دو يا سه رقم سمت راست هر تاريخ ، در سند ذكر مىشده و ارقام سمت چپ ( هزارگان ، در ذكر نمونه‌هاى سه رقمى و هزارگان و صدگان در ذكر نمونه‌هاى دو رقمى ) نوشته نمىشده است .\r\nدر روشى براى تاريخ‌نويسى ، كه تنها در انجامه‌هاى كتابهاى خطى ديده شده است ، براى نوشتن تاريخ كتابت از تلفيق كسرهاى صحيح تعداد روزهاى ماه ( عشر و ثلث ) و ماه‌هاى سال ( سدس و نصف ) و عشرهاى هزاره و سده و دهه استفاده شده است . در انجامه‌هاى كتابهاى خطى ، موارد متعددى از تاريخ‌گذارى به وسيلهء انواع مبدأهاى رايج در سرزمينهاى اسلامى ، استفاده از انواع نام ماه‌هاى سال و روزهاى ماه و اشارات متعددى به انواع گاه‌شماريها وجود دارد .\r\n\r\n10 ) گاهنامه / تقويم\r\n. سابقهء تهيهء دفترهايى حاوى اطلاعات نجومى به قرون اوليهء اسلامى بازمىگردد . در اين دفترها دربارهء وضع خورشيد در هريك از صورتهاى فلكى منطقة البروج در يك دورهء يك‌ساله و تخمين محل واقعى سيارات و ماه در همين دورهء زمانى مطالبى مىآمده و فهرستى از نام ماه‌هاى سال در چند گاه‌شمارى مختلف و نيز پاره‌اى دانستنيهاى نجومى و احكام نجومى ذكر مىشده است . به اين دفترها ، تقويم ، دفتر السّنة ( ابو ريحان بيرونى ، 1934 ، ص 186 ) و دفتر سال ( در ترجمهء فارسى كهن منسوب به ابو ريحان بيرونى از التفهيم ، 1362 ش ، ص 273 ) مىگفتند . ابن يونس از يك دفتر السّنة ، متعلق به ثابت بن قرّه ، نام برده امّا در هيچيك از فهرستهايى كه از آثار ثابت بن قرّه تهيه شده ، به اين رساله اشاره‌اى نشده است . البتّه رسالة فى سنة الشمس ثابت ، بر آشنايى غرب با گاه‌شمارى جهان اسلام تأثير مهمى داشت .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nساختار اين تقويمها عموما از شكل واحدى ، براساس بررسى موقعيت خورشيد در صورتهاى فلكى منطقة البروج ، پيروى مىكرد و براساس محل قرار گرفتن خورشيد در هريك از اين صورتهاى فلكى - كه خود بر مبناى وسط الشمس و تعديل الشمس محاسبه مىشد - و با ورود خورشيد به صورت فلكى حمل ( موقعيت اعتدال بهارى ) تنظيم مىشد . اين تقويمها عموما الگوى واحدى داشته‌اند كه شامل سيزده ستون بوده است . در چند ستون اول ، در جدولهاى متعدد و متوازى ، موقعيت روز هفته به هنگام اعتدال بهارى ، روز ماه در سال هجرى قمرى ناظر به روز اعتدال بهارى ، و روز ماه در هريك از گاه‌شماريهاى مهم جهان اسلام ( يعنى سلوكى و يزدگردى ) تعيين مىشد . در ستونهاى بعدى ، كه تعداد آنها بسته به نيت يا ذوق تقويم‌نويس متغير بود ، موقعيت سيارات براساس درجه و دقيقه در روزهاى سال ، جدولهايى براى موقعيت ماه و اطلاعات ديگرى چون موقعيت روزهاى هر گاه‌شمارى بسته به جشنها يا عزاداريها ، هنگام رؤيت هلال و هنگام ظهر شرعى در شهرهاى گوناگون درج مىشد . در آخرين قسمتها ، اگر خورشيدگرفتگى يا ماه‌گرفتگى در آن سال پيش‌بينى مىشد ، اطلاعات مربوط به آنها نيز درج مىگرديد ؛ به سبب نحس دانستن اين دو پديده ، ذكر آنها در صفحهء اوّل تقويم جايز نبود .\r\nدر قرون بعد نيز شكل و ساختار تقويمهاى استخراجى با آنچه ابو ريحان بيرونى آن را شرح داده تفاوت چندانى نكرد و بسته به مورد يا موقعيت خاص ، عوامل جزئى ديگرى نيز در اين تقويمهاى جديد ثبت شد . كتابهايى كه در قرون بعدى به عنوان راهنماى تهيهء تقويمها تهيه شدند ، به‌ندرت چيزى بيش از آنچه ابو ريحان بيرونى بدان پرداخته بيان مىكنند ؛ از جمله ، آنچه نصير الدّين طوسى ( سى فصل ، فصلهاى يك تا ده ) دربارهء مطالبى كه در تقويمها بايد ثبت\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nشوند نوشته ، عملا بسط آن چيزى است كه ابو ريحان بيرونى گفته ، با افزودن مختصر دانسته‌هايى كه پس از ابو ريحان بيرونى در سرزمينهاى اسلامى دربارهء تقويمها رواج يافته است . شاردن نيز صورت تفصيلى و جزء به جزء يكى از اين تقويمها را ، كه در دورهء صفوى در ايران تهيه مىشد ، توضيح داده و انواع گاه‌شماريهايى را كه در اين تقويمها درج مىشده ، برشمرده است . مهمترين تقسيم‌بنديى كه در دورهء صفوى در ايران دربارهء تقويمها وجود داشته ، تقسيم آنها به تقويمهاى تام و غير تام بوده كه براساس آن ، تقويم تام كاملترين صورت استخراج تقويمها و شامل انواع گاه‌شماريها و اطلاعات نجومى و احكام نجومى بوده كه در آن زمان امكان محاسبه آنها وجود داشته است . ولى در تقويم غير تام مثلا محاسبات مربوط به تعيين مدخل ( روز اول ) و مشخصات سال در گاه‌شمارى دوازده حيوانى ارائه نمىشده است .\r\nدر دورهء قاجار ، بويژه در زمان حكومت ناصر الدّين شاه ( 1264 - 1313 ) ، به دو علت ( ورود علوم جديد از جمله ستاره‌شناسى جديد ، و رواج صنعت چاپ در ايران ) در نحوهء استخراج و تكثير تقويمها تغييرات مهمى پديد آمد . در 1277 / 1239 ش ناصر الدّين شاه به استخراج‌كنندگان تقويمهاى سالانه دستور داد كه خرافات را به تقويمهاى استخراجى وارد نكنند ، و در 1291 / 1253 ش به محمد حسن خان اعتماد السلطنه ( متوفى 1313 ) دستور داد كه تقويم سالانه استخراج كند و اعتماد السلطنه نيز واژهء « سالنامه » را براى اين تقويمها وضع كرد .\r\nهمچنين به فرمان ناصر الدّين شاه ، براى جلوگيرى از بروز تشتت ، فقط تقويمهاى استخراجى عبد الغفار نجم الملك اصفهانى ( مشهور به نجم الدوله ، ستاره‌شناس عهد قاجار ، متوفى 1326 ) اجازهء چاپ يافت . در تقويمهاى استخراجى عبد الغفار آگاهيهاى نجومى و احكام نجومى متعددى وجود دارد ؛ از\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nجمله انواع گوناگون گاه‌شماريها ( شامل هجرى شمسى ، هجرى قمرى ، ميلادى ، سلوكى / رومى ، يزدگردى ، غازانى ، محمد شاهى و يهودى ) ، جدولهاى مختصر قبله‌يابى ، جدولهاى رؤيت هلال ، انواع « اختيارات » سال و ماه از ديد احكام نجومى و براى هر روز خاص از سال ، موقعيت ماه و سيارات ، و جدول كوچكى براى دانستن اوقات مناسب استخاره در طول هفته .\r\nتشتت و ناهمگونى تقويمهاى استخراجى با دستور ناصر الدّين شاه بر طرف نشد . سالها بعد ، براى جلوگيرى از بروز اشتباه در تقويمهاى استخراجى ، هيئتى متشكل از چند تن از صاحب‌نظران مأموريت يافت تا تقويمها را بررسى و بهترين آنها را براى چاپ و انتشار در سراسر كشور انتخاب كند . اسنادى از فعاليتهاى اين هيئت در فاصلهء سالهاى 1309 تا 1331 ش وجود دارد .\r\nدر 1307 ش ، سيد جلال الدّين طهرانى توانست موافقت وزارت معارف وقت را براى استفاده از كلمهء « گاهنامه » ، اختصاصا براى تقويمهاى منتشرشدهء خود ، جلب نمايد .\r\nتهيهء تقويمهايى با سبك و سياق مورد اشارهء ابو ريحان بيرونى با نام تقويمهاى نجومى همچنان در ايران ادامه دارد .\r\nدر اروپا نمونه‌هايى از تقويمهاى رايج در سرزمينهاى اسلامى و رساله‌هاى مختلف دربارهء استخراج تقويم و چگونگى ساختار آنها ترجمه و منتشر شد . در 1649 ميلادى ، جان‌گريوز ( متوفى 1652 / 1062 ) بخشى از كتابى ناشناس دربارهء تقويم به زبان فارسى را به لاتينى ترجمه و به همراه متن اصلى در لندن منتشر كرد . اين كتاب بخشى است از رساله‌اى دربارهء چگونگى استفاده از خلاصه‌نويسيهاى رايج در انواع تقويمها ، براساس حساب جمل و اختصارات مربوط به خورشيد ، سيارات و اصطلاحات نجومى . يكى از كهن‌ترين تقويمهاى رايج در\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nكشورهاى اسلامى كه در غرب ترجمه و منتشر شده ، تقويم سال 609 جلالى / 1687 ميلادى است كه ماتياس بكيو ( متوفى 1701 ميلادى / 1113 ) آن را ترجمه و به همراه اصل فارسى در 1695 ميلادى در آلمان منتشر كرد .\r\n\r\n11 ) تبديل تاريخ .\r\nسابقهء تنظيم روشهايى براى تبديل يا تطبيق انواع گاه‌شماريها به يكديگر ، به دست آوردن تعداد روزهاى سپرى شده از يك مبدأ خاص يا تبديل روزهاى سپرى شده از يك مبدأ به سال ، ماه و روز هفته تقريبا سابقه‌اى به قدمت تأليف زيجهاى دورهء اسلامى دارد و تقريبا در هر زيج روش يا روشهايى براى تبديل گاه‌شماريها يا به دست آوردن اطلاعات فوق وجود دارد .\r\nعلاوه بر آن ، مورخان و دانشمندان بسيارى نيز سعى در ارائهء تطبيق چند نمونه از رايج‌ترين گاه‌شماريهاى اسلامى ، از جمله هجرى قمرى ، يزدگردى و سلوكى ، داشته‌اند . همچنين دست به طراحى جدولهايى براى شناسايى يك روز خاص ( مثلا نوروز ) در مدت زمانى معيّن زده‌اند . از جمله حمزهء اصفهانى ( ص 130 - 143 ) موقعيت نوروز را براى يك دورهء 350 ساله ( از سال اوّل تا سال 350 هجرى قمرى ) در گاه‌شمارى هجرى قمرى برشمرده است كه تقريبا هيچيك از اين تبديل تاريخهاى او صحيح نيست و روشن مىسازد كه وى در محاسبه اشتباه كرده است . تاريخهايى كه حمزهء اصفهانى ذكر كرده نه با موقعيت تقريبى خورشيد در منطقة البروج و تعيين نوروز نجومى تطبيق مىكند و نه با موقعيت نوروز در گاه‌شمارى يزدگردى .\r\nمحمد بن ايوب طبرى روشهاى مختلفى براى محاسبهء روز هفته ، كبيسه بودن يا نبودن سال ، و تبديل انواع گاه‌شماريهاى يزدگردى ، سلوكى و هجرى قمرى بيان نموده است .\r\nمهمترين عامل در تبديل گاه‌شماريها به يكديگر در متون كهن اسلامى ، از\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nجمله تقريبا در تمام زيجهاى اسلامى ، استفاده از محاسبهء روزهاى بين التاريخين بوده است و تقريبا در تمامى زيجها و كتابهاى مربوط به گاه‌شمارى ، جدولى به نام طيلسان براى اين بين التاريخينها وجود دارد .\r\nامّا در محاسبات دورهء معاصر براى تبديل گاه‌شماريها به يكديگر ، مهمترين عوامل ، استفاده از تعاريف حتى المقدور دقيق از طول متوسط سال و نيز اطلاع از آرايهء كبيسه‌هاى گاه‌شماريهاى مختلف مىباشد . رقم پايه براى محاسبهء طول متوسط سال شمسى در اين محاسبات ، عدد نيوكم ، ستاره‌شناس امريكايى ( متوفى 1909 ) است .\r\nروشهاى مختلف با استفاده از اعداد اين‌چنينى براى تبديل يا تطبيق گاه‌شماريها را عموما مىتوان به سه دستهء معادله‌اى ، محاسبه‌اى و جدولى تقسيم كرد . علاوه بر اين ، انبوهى از لوحهاى فشرده ، نرم‌افزارها و پايگاههاى اطلاع‌رسانى وجود دارد كه محاسبات رايانه‌اى لازم براى تبديل گاه‌شماريها را به صورت خودكار انجام مىدهند .\r\nدر روش معادله‌اى ، ضرايب و اعداد مورد نظر ، از جمله طول متوسط سال در انواع گاه‌شماريها ، در قالب اصول مشخص رياضى و بر پايهء توابع رايانه‌اى ، امكان آن را خواهند داد كه برنامه‌هاى لازم براى تبديل انواع گاه‌شماريها تهيه شود .\r\nدر روش محاسبه‌اى داده‌هاى لازم براى تبديل گاه‌شماريها به‌گونه‌اى در دسترس قرار مىگيرند كه تنها با استفاده از چهار عمل اصلى ، تاريخها تبديل شوند .\r\nدر روش جدولى ، مهمترين اركان گاه‌شماريهاى مختلف در كنار هم در جدولهايى با تقسيم‌بندىهاى متفاوت سالانه ، ماهانه يا حتى روزانه ذكر\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nمىشوند . سابقهء تهيهء جدولهايى براى تبديل گاه‌شماريها ، بويژه تبديلى كه در يك‌سوى آن گاه‌شماريهاى اسلامى قرار داشته باشد ، با كار ووستنفلد / ووستنفلت در 1854 ميلادى / 1270 آغاز شد ، كه تبديلى براى گاه‌شماريهاى هجرى قمرى و ميلادى ، براساس دوره‌هاى ماهانه ( با استفاده از تقويم قراردادى هجرى قمرى ) بين سال اول تا 1300 هجرى قمرى بود . شرق‌شناسان از اين اثر استقبال كردند و آن را در چندين نوبت تكميل نمودند . جديدترين صورت اين كتاب ، ويرايش اشپولر بر جدولهاى ووستفلد - مالر ، به زبانهاى شرقى ترجمه شده و بارها به چاپ رسيده است .\r\nآربلى و فريمن - گرنويل نيز جدولهاى مختلفى براى دوره‌هاى هزارساله ، و بيشتر از آن براى تطبيق گاه‌شماريهاى ميلادى و هجرى قمرى ، تهيه كرده‌اند .\r\nدر ايران يكى از اين جداول تطبيق گاه‌شماريها را عبد الغفار نجم الدوله ، از سال اوّل تا 1464 هجرى قمرى ، براى گاه‌شمارى ميلادى و هجرى قمرى تنظيم نمود ؛ اگرچه اين نخستين آشنايى ايرانيان با تطبيق گاه‌شمارى هجرى قمرى و ميلادى نبود ، چرا كه محمد حسن اعتماد السلطنه در تاريخ منتظم ناصرى ، برابر هر سال هجرى قمرى را با سال ميلادى ، از سال اول تا سال 1300 هجرى قمرى ، ذكر نموده است .\r\nدر سالهاى اخير و با استفاده از رايانه‌ها ، جدولهاى گوناگونى براى گاه‌شمارى هجرى شمسى براى دوره‌هاى هفت هزارساله و تطبيق اين گاه‌شمارى با گاه‌شماريهاى ميلادى در دوره‌هاى پنج‌هزارساله و سه‌هزارساله و 5421 ساله طراحى شده‌اند .\r\nدر مقولهء تبديل تاريخها ، از تقويمهاى دائمى نيز استفاده مىشود . اين تقويمها جدولهايى هستند كه براى تعيين مدخل ( روز اول ) سال و ماه و همچنين\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nبه دست آوردن روزهاى هفته طراحى مىشوند . تقويمهاى دائمى نيز گونه‌اى جدول بشمار مىآيند . در بسيارى موارد ، تنها ركن مورد نياز براى تبديل گاه‌شماريهاى مختلف ، « سال » خاصى مىباشد . براى تبديل اين ركن از گاه‌شماريها ، روشهاى محاسبه‌اى ساده و به نسبت سريعى نيز وجود دارد . از جمله اين روشها كه در آنها سال ميلادى گرگورى  G -  ، سال هجرى قمرى  H -  و سال هجرى شمسى  S -  است ، سه معادلهء زير مىباشد :\r\nامروزه نرم‌افزارها و لوحهاى فشردهء گوناگونى براى تبديل انواع گاه‌شماريها وجود دارد ، مثلا لوح فشردهء نجوم اسلامى ( قم 1377 ش ) براى تبديل گاه‌شماريهاى هجرى شمسى ، هجرى قمرى و ميلادى به يكديگر در حوزهء زمانى نامحدود . همچنين ، پايگاههاى اطلاع‌رسانى متعددى براى تبديل گاه‌شماريهاى مختلف وجود دارد .\r\n\r\n12 ) گاه‌شمارى در ادب فارسى .\r\nمهمترين نكته‌اى كه در بررسى راه يافتن ويژگيها و اركان گاه‌شمارى در ادب فارسى بايد مورد توجه قرار گيرد ، تفاوت آنها با دانسته‌هاى احكام نجومى است . بسيارى از اركان ، مقتضيات و آگاهيهاى\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nمربوط به گاه‌شمارى كه در ادب فارسى ظهور يافته ، به نوعى ، بيان‌كنندهء موقعيت يا موضوع احكام نجومى و رسانندهء معنايى فراتر از مفاهيم خاص گاه‌شمارى بوده‌اند . بديهى است تفسير يا تأويل اين موارد بايد در درجهء نخست در حوزهء احكام نجوم صورت پذيرد . بجز اين ، ساير آگاهيهايى كه دربارهء گاه‌شمارى در ادب فارسى آمده ، عموما كلياتى دربارهء نام انواع گاه‌شماريها و بعضى اركان آنها ، چون نام ماهها و روزها ، بعضى اعياد و موقعيت‌هاى ويژه و پاره‌اى اصطلاحات خاص چون كبيسه ، اشاره به هفته و روزهاى آن ، صورتهاى فلكى منطقة البروج و مانند اينهاست . آگاهيهاى صرف گاه‌شمارى ، بويژه ذكر تاريخهاى واحد در گاه‌شماريهاى گوناگون ، مانند ابيات انورى كه در آنها اطلاعات تاريخى در سه گاه‌شمارى مختلف در كنار هم آمده است ، به‌ندرت در شعر فارسى مجال ظهور يافته‌اند . انورى تاريخ واحدى را در سه گاه‌شمارى هجرى قمرى ، سلوكى و يزدگردى ذكر نموده است و بر خلاف نظر فراهانى و مدرس رضوى ، تبديل تاريخهايى كه انورى در دو بيت ذكر كرده ، صحت آنها را تأييد مىنمايد و تنها بيت سوم اين قصيده زائد به‌نظر مىآيد .\r\nواژهء تقويم در ادب فارسى عموما به معناى گاهنامه يا دفتر تقويم به كار رفته است و گاه « تقويم كهن » به هر چيز فرسوده و كهنه كه ديگر كاربرد ندارد ، اطلاق شده است . همچنين ، كاربرد تقويم در معناى بهترين زمان يا بهترين اعتدال ، تلميحى است به آيهء چهارم سورهء تين .\r\nدر موارد متعدد ، شعرا بعضى اركان گاه‌شماريها يا بعضى عوامل مربوط به گاه‌شماريها را فهرست‌وار برشمرده‌اند ؛ از جمله ، مسعود سعد سلمان در چند قصيده نامهاى فارسى ميانهء ماه‌هاى سال را در گاه‌شمارى يزدگردى ، نام روزهاى ماه را در همين گاه‌شمارى و نام روزهاى هفته و ارتباط آنها را با هريك\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nاز اجرام آسمانى برشمرده است . نظامى نيز فهرستى از نامهاى صورتهاى فلكى منطقة البروج فراهم آورده است با اين توضيح كه نظامى ، برابر سنّت « هفته شمارى » در اسلام ، هفته را از شنبه ، و مسعود سعد سلمان آن را از يكشنبه ، براى سنّتى كهن و غير اسلامى ، آغاز كرده است . امير خسرو دهلوى نيز نام روزهاى هفته را برشمرده و همانند نظامى ، آن را از شنبه آغاز نموده است .\r\nبه نام ماه‌هاى سال در گاه‌شمارى هجرى قمرى و يزدگردى و نام ماه‌هاى سلوكى ، مثلا آب ، كانون و حزيران اشاراتى وجود دارد . تطبيق تقريبى موقعيت ماهها در گاه‌شمارى سلوكى با موقعيت فصول ، باعث رواج صورتهاى ادبى - شعرى اين ماهها در ادب فارسى شده است ؛ از جمله ، ارتباط گرما با تموز و اشاره به گرماى طاقت‌فرسا در اين ماه و نيز قرار گرفتن ماه آذار در فصل پاييز و شدت ريزش باران بجز استفاده از نام ماهها به بعضى موقعيتهاى نجومى / گاه‌شمارى نيز اشاره شده است ؛ از جمله ، ورود خورشيد به برج حمل كه زمان برابر شدن طول روز و شب ( اعتدال بهارى ) است . و مقايسهء آن با ورود خورشيد به برج ميزان در فصل پاييز و برابر شدن دوبارهء طول روز و شب ( اعتدال پاييزى ) ، پنج روز اندرگاه در گاه‌شمارى يزدگردى كه موقعيتهاى بىهويت و نامعلوم به آن تشبيه شده است ، اشاره به جشنها و موقعيتهاى خاصگاه‌شمارى ، مانند عيد بهمنگان ( بهمنجنه ) چند نمونه از اعياد مسيحى ، جشن نوروز در فروردين‌ماه و روز ترويه ( روز هشتم ماه ذيحجّه ) و اشاره به اعمال كبيسه در سالها .\r\nاز ميان انواع گاه‌شماريهاى رايج در ايران ، چندين بار به گاه‌شمارى جلالى اشاره شده است ، از جمله در اين بيت حافظ :\r\n ز خطّت صد جمال ديگر افزود * كه عمرت باد صدسال جلالى \r\n( و نيز اين بيت منسوب به حافظ با نسخه‌بدلهايى كه خانلرى ذكر كرده :\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nمىاندر مجلس آصف ؟ ؟ ؟ جهان را ساز نوروزى سعدى نيز از اين گاه‌شمارى ياد كرده است :\r\nهزار سال جلالى بقاى عمر ؟ ؟ ؟ آن‌همه ارديبهشت و فروردين\r\nدر ميان ديگر انواع گاه‌شماريها اشارات بسيار محدودى نيز به گاه‌شمارى دوازده حيوانى وجود دارد ؛ از جمله ، ابو نصر فراهى ، در منظومهء تعليمى نصاب الصبيان نامهاى دورهء سالهاى دوازده حيوانى را به تركى و فارسى برشمرده است .\r\n\r\n13 ) گاه‌شمارى و فرهنگ\r\n. نخستين تداخل گاه‌شمارى و اركان وابسته به آن با فرهنگ ، موضوع اختيارات ، يعنى تعيين سعد و نحس روزها و كلا احكام نجوم است كه حتى امروزه نيز در تقويمهايى كه با عنوان تقويم نجومى يا تقويم رقومى منتشر مىشود ، مسائل مختلف احكام نجوم درج مىگردد . علاوه بر اين ، گاه‌شمارى در شئون مختلف زندگى مردم راه يافته است و مردم رويكردهاى گوناگونى به كاربردهاى كشاورزى و آيينى و مذهبى و غير مذهبى در گاه‌شماريهاى شمسى و قمرى داشته‌اند . اين رويكردها شامل موضوعات مختلفى بوده است ، از جمله توجه به موقعيت چند روز خاص ( بعضى روزهاى مشخص در هر ماه و سال شامل جشنها و عزاداريها ) و نيز موقعيت چند موضع مختلف در هر سال ( چون آغاز و پايان فصول ، روزهاى باقيمانده يا گذشته از يك موقعيت نجومى خاص ) .\r\nاز ديد كاركردگرايانه ، گاه‌شماريهاى مورد استفادهء مردم را مىتوان به چهار دسته تقسيم كرد : گاه‌شماريهاى كشاورزى ، دامدارى ، جشنها و عزاداريها .\r\nدر هريك از اين دسته‌بنديها نيز آنچه اهميت دارد ، آيينها و شعائرى است كه هركدام در موقع معيّن خود بايد برگزار شوند . بنابراين ، كاربرد گاه‌شمارى در عقايد و باورهاى مردم ، علاوه بر مثلها و داستانها و خرافه‌ها ، در آيينها و شعائرى\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nنيز ديده مىشود كه در طول سال بايد برگزار شوند . در زمينهء امور مذهبى ، آيينها و شعائر متعددى با مفاهيم گاه‌شمارى مرتبطاند ؛ از جمله آداب و شعائرى كه در ده روز اول محرم به ياد واقعهء كربلا و شهادت امام حسين عليه السّلام انجام مىگيرد ، موضوع رؤيت هلال بويژه براى ماه‌هاى رمضان و شوال ( آغاز و پايان ايام روزه‌دارى ) ، و شعائر و آدابى كه براى روزهاى هفته و بعضى روزهاى مهم سال و ماه‌هاى سال وجود دارد . مجلسى آراى گوناگونى دربارهء سعد يا نحس بودن روزهاى هفته ، روزهاى ماه و اختيارات ماه‌هاى سال ذكر نموده است .\r\nبرخى از كتابها كه براى شرح اعمال روزها و ماه‌هاى مختلف نوشته شده‌اند ، عبارت‌اند از : احسن التقويم و غنية الانام فى معرفة الساعات و الايام از ملا محسن فيض كاشانى ( متوفى 1091 ) ؛ تقويم المؤمنين و متن خلاصه‌شدهء آن ، و تقويم شرعى ، هر دو از مير محمد صالح خاتون‌آبادى ( متوفى 1126 ) .\r\nروزهاى اول هريك از ماه‌هاى سال آثار خاص خود را داشته و بعضى از روزهاى برخى ماهها نيز از نظر نحس يا سعد بودن ، شرايط خاص خود را داشته است ؛ از جمله ، روز سيزدهم ماه صفر يكى از نحس‌ترين روزهاى سال بشمار مىآمده است . اين مثل فارسى نيز نشان‌دهندهء نحوست سيزدهم صفر است : تو اگر سيزده نوروزى ، من سيزده صفرم . علاوه بر ماه‌هاى گاه‌شمارى هجرى قمرى ، كه هركدام شعائر و محرّماتى داشته كه تخلف از آنها گناه محسوب مىشده ( قس اين مثل : همهء ماهها خطر دارد ، بدناميش [ را 
  ] صفر دارد ) ، براى ماه‌هاى گاه‌شمارى سلوكى و حتى سالهاى گاه‌شمارى دوازده حيوانى نيز احكام نيك و بد وجود داشته است . در گاه‌شمارى دوازده حيوانى ، بعضى سالها ( مثلا سال گاو ) سعد و بعضى ديگر ( مثلا سال خوك ) نحس محسوب مىشده‌اند ( قس اين مثل فارسى كه نشان‌دهندهء سعد بودن سال گاو است : هميشه تقويم بر روى\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nگاو نمىگردد ) . آيينهاى متعددى در سال قمرى ( اعياد ، مراسم و عزاداريها ) وجود دارد . شليمر از آيينى ياد كرده كه طى آن ، عده‌اى از مردم در آخرين روزهاى شعبان ( شليمر به اشتباه آن را شوال نوشته است ) به شادى مىپرداخته‌اند امّا نه در ملأ عام .\r\nدر زمينهء امور كشاورزى ، علاوه بر وجود انواع گاه‌شماريها كه اقوام مختلف در نقاط گوناگون ايران از آنها استفاده مىكرده‌اند ، تعبيرهاى گوناگونى از طول سال ، تقسيم سال به فصول مختلف و پديده‌هايى كه به نحوى با امور كشاورزى در ارتباطند ( انواع بارشهاى برف و باران براساس هنگام بارش يا ميزان آنها ، وزش انواع بادها و مانند آن ) وجود دارد .\r\nدر فرهنگ عامهء مردم خراسان ، بيشترين بارانها در روزهايى از سال كه شمارهء آنها به شش ختم مىشده ( ششم ، شانزدهم و مانند اين‌ها ) مىباريده است .\r\nتقسيم‌بندى فصول به دوره‌هاى زمانى مختلف و عموما دوره‌هاى چهل روزه و بيست روزه ، كه با عنوان چلهء بزرگ و كوچك مشخص مىشوند ، نيز ريشه در تعبيرهايى از شدت گرما يا سرما در فصول سال دارند . در اين ميان ، تقسيم‌بندى زمستان به چلهء بزرگ ( چهل روزه ) و كوچك ( بيست روزه ) از جمله در تهران بسيار مورد توجه بوده است . در كرمان نيز فصل تابستان به دو چله ، چلهء بزرگ ( چهل روزه ) و كوچك ( بيست روزه ) ، تقسيم مىشده است ؛ اين موقعيتهاى فصلى - گاه‌شمارانه را مقايسه كنيد با اين مثل فارسى : آبان‌ماه را بارانكى ، دىماه را برفكى ، فروردين شب ببار و روز ببار .\r\nدر ايران ، يكى از مهمترين مراسمى كه با گاه‌شمارى ارتباط مستقيم دارد ، نوروز است . محاسبهء دقيق زمان تحويل سال - كه تا پيش از رواج وسائل ارتباط جمعى با شيوهء امروزى يا از روى تقويمهاى سالانه يا براساس محاسبهء بزرگان\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nخانواده انجام مىگرفت - و آيينهاى مختلف پيش و پس از آن ( امروزه ، اين آيينها از چهارشنبه سورى آغاز و به سيزده‌بدر ختم مىگردد ) ، جملگى تعابيرى از مفاهيم گاه‌شمارى در خود دارند . گزارشهايى از بعضى آيينهايى كه قبل يا بعد از نوروز انجام مىشده ، وجود دارد كه امروزه برگزار نمىشوند . انجوى شيرازى ، از مراسمى پنجاه روز پيش از نوروز و ميرشكرايى از مراسمى چهل روز پس از بهار به نام « چهلم بهار » گزارش داده‌اند . امروزه در شب آغاز زمستان ( يلدا ) آيينى برگزار مىشود كه شب چله نام دارد .\r\nدربارهء ورود خورشيد به بعضى از صورتهاى فلكى منطقة البروج نيز ، بجز عقايد و آراى احكام نجومى ، عقايد خاصى وجود دارد . به نوشتهء شاردن ، به عقيدهء مردم كاشان ، تعداد عقربهاى اين شهر هنگامى كه خورشيد وارد برج عقرب مىشود ، به نحو چشمگيرى افزوده مىشود .\r\nبجز نوروز ، كه سابقهء برگزارى آن به پيش از ورود اسلام به ايران باز مىگردد ، سابقهء برگزارى بعضى آيينها و جشنهاى ديگرى كه امروزه بين اقوام يا مذاهب مختلف در ايران رايج است ، نيز به پيش از اسلام بازمىگردد . « 1 »\r\n\r\nسالنامه‌هاى مشهور\r\nتقويم در اصطلاح اخترشناسان چنان‌كه اشاره شد عبارت است از تعيين مواضع سيارات ، كه هر لحظه در راستاى منطقة البروج جابجا گشته و تغيير مكان مىدهند ، زيرا هر سيّاره حركتى ويژه دارد ، ابتداى طول آنها از مبدأ نقطه حمل و انتهاى آن درجه آخر برج حوت در مدار منطقة البروج است .\r\nاستخراج تقاويم كواكب و مقدار حركات آنها در بروج و تعيين ابعاد آنها\r\n\r\n\r\n","description":"","footnote":"\r\n( 1 ) . برگرفته به اختصار از دانشنامه جهان اسلام ، ج 7 ، ص 857 ، ماده تقويم .\r\n","page_name":" 483 ","page_number":483},
  {"content":"\r\n\r\nاز يكديگر و بيان اتصالات و اقترانات و طول و عرض آنها با رصد و ابزار و آلات مخصوص به دست مىآيد لذا نيازمند به رصدخانه است تا بتوان حركات آنها را در كتابى به نام زيج ( - زيگ فارسى ) ثبت نمود ، زيج همان گونه كه اشاره شد برخاسته از رصدگاه و شامل جداول حركات سيارات ، ثوابت ، لگاريتم ، سينوس‌ها ، تانژانت‌ها و . . . مىباشد . كه مستخرج به آن نياز دارد ، و نتيجه‌اى كه از زيج به دست آيد به اضافه محاسبات تعديلات در دفتر تقاويم قرار مىگيرد و به نام « تقويم » ، « سالنامه » ، « گاهنامه » و . . . نامگذارى مىشود . برخى از تقويم‌هايى كه اهل‌قلم از جمله آقا بزرگ تهرانى به نگارش آورده عبارت‌اند از :\r\n1 . « تقويم علايى » تأليف خواجه نصير الدّين طوسى ( م 672 ق ) است كه به نام علاء الدّين از فرمانروايان اسماعيليه به نگارش آورد .\r\n2 . « تقويم شرعى » ، ترتيب يافته از جداول اختيارات ، و تعيين سعد و نحس و خير و شر تأليف سيد امير محمد صالح خاتون‌آبادى ( م 1126 ق ) وى اين تقويم را از كتاب كبيرش موسوم به « تقويم المؤمنين » استخراج نمود . « 1 »\r\n3 . تقويم محسنين در معرفت ساعات ، ماهها و سالها تأليف محدث و فيلسوف مشهور ملا محسن فيض كاشانى ( م 1091 ) موسوم به « احسن التقويم » .\r\n4 . « تقويم معرفت » تأليف سيد احمد موسوى مشهور به سيد آقا شوشترى ساكن نجف اشرف كه در سال ( 1309 ) تأليف يافت .\r\n5 . « تقويم فارسى » تأليف ميرزا عبد الغفار نجم الدوله ( م 1326 ق ) براى سال 1289 ش / 1328 ه ق . تقاويمى كه از نجم الدوله به چاپ رسيده است از\r\n\r\n\r\n","description":"","footnote":"\r\n( 1 ) . گفتنى است وى از دامادهاى دختر مجلسى دوم است كه كتاب استبصار را به اشارهء مجلسى شرح كرد و شرح كافى مرحوم مجلسى را نيز كامل نمود و كتاب حدائق المقرّبين را تأليف كرد و تاريخ وفات او در اعيان الشيعة ، ج 9 ، ص 371 ، 1116 ق مىباشد .\r\n","page_name":" 484 ","page_number":484},
  {"content":"\r\n\r\nجمادى الاولى سال 1302 تا 1038 است .\r\n6 . « تقويم فارسى » تأليف ميرزا عبد الوهاب منجم‌باشى فرزند على محمد اصفهانى و برادر ميرزا عبد الغفار نجم الدوله ، وى اين تقويم را براى « مهدعليا » تأليف كرد و همكار او در استخراج و چاپ محمد هاشم كاشانى بود ، اين تقويم مربوط به سال 1282 مىباشد كه نوروز ، چهارشنبه سوم ذىقعده بوده است .\r\n7 . تقاويم ميرزا محمود خان نجم الملك فرزند ميرزا عبد الوهاب منجم‌باشى تقويم نامبرده از 20 شعبان 1309 تا 18 صفر 1326 مىباشد ، سپس در 28 صفر 1328 به چاپ رسيد .\r\n8 . « تقويم رقومى » ( - ابجدى ) ميرزا ابو القاسم خان نجم الملك نوهء حاج ميرزا عبد الغفار نجم الدوله با كمك ميرزا جواد جهان‌بخش كه تا سال 1332 به چشم مىخورد . وى داراى تقويم عددى نيز مىباشد كه از سال‌هاى 1299 تا 1306 ش است .\r\n9 . تقاويم رقومى ( - ابجدى ) سيد محمد مهدى منجم ، فرزند مرحوم سيد ميرزا حسن منجم‌باشى كه مربوط به سال 1299 مىباشد .\r\n10 . تقاويم شيخ احمد منجم فرزند شيخ محمد حسن منجم رشتى كه از سال 1290 تا 1313 استخراج شده است وى تقويم‌هايى به واژگان عربى براى سال 1300 و 1309 در نجف اشرف منتشر كرده است .\r\nچنان‌كه از فرزند او شيخ محمد فرزند شيخ احمد رشتى ( م حدود 1333 ) تقويم سال‌هاى 1321 و 1322 ديده شده و تقويم عربى به افق نجف از نوروز چهارشنبه و 2 ربيع الاول 1329 جيبى از استخراجات اوست . « 1 »\r\n\r\n\r\n","description":"","footnote":"\r\n( 1 ) . الذريعة ، آقا بزرگ تهرانى ، ج 4 ، ص 401 و بعد و ج 8 ، ص 216 و بعد ، دار اضواء بيروت ، بىتا .\r\n","page_name":" 485 ","page_number":485},
  {"content":"\r\n\r\n11 . دفتر تقويم ، تأليف مولى آقا منجم افشار ، هم‌روزگار فتح على شاه قاجار ، و شاگرد برومند او مولى حسين منجم افشار ( م حدود 1272 ) .\r\n12 . دفتر تقويم ، تأليف حاج ميرزا احمد منجم‌باشى فرزند محمد جعفر شيرازى ، كه از سالهاى 1305 ش تا 1315 ش به طبع رسيده است .\r\nنيز او داراى « تقويم فارسى » است از نوروز دوشنبه برابر 17 رمضان 1344 ق تا 1348 ، فرزند او ميرزا حبيب اللّه نجومى نيز داراى تقويمى فارسى است چنان‌كه خواهد آمد .\r\n13 . دفتر تقويم ، تأليف سيد ميرزا احمد منجم‌باشى ، فرزند ميرزا محمد حسن بن ميرزا محمد على بن ميرزا عبد اللّه تفرشى اصفهانى ، او بعد از وفات پدرش ( ميرزا محمد حسن ) عهده‌دار تقويم و ملقب به منجم‌باشى گرديد .\r\n14 . دفتر تقويم ، تأليف ميرزا اسد اللّه هزارجريبى - منجم‌باشى مظفر الدّين ميرزا ( وليعهد ناصر الدّين شاه قاجار ) - در سال 1306 است ، كه در سال مزبور حيات داشته است ، وى استاد ماهر در استخراج و تأليف تقويم بوده است .\r\n15 . دفتر تقويم ، تأليف مولى محمد اسماعيل منجم مشهدى است ، گفته شده او در احكام نجوم بىهمتا بوده كه گويا از غيب خبر مىداده است .\r\n16 . دفتر تقويم ، تأليف حاج ميرزا اسماعيل ، نجم الممالك ، متخلص به مصباح فرزند آقا زين العابدين ، نوه حاج ميرزا على محمد نجم الدوله است . اين تقويم از سال 1341 و بعد استخراج و انتشار يافته جز برخى سالها به خاطر بعضى موانع . « 1 »\r\nشايان ذكر است ، تقويم مزبور تا سال وفات حاج ميرزا اسماعيل\r\n\r\n\r\n","description":"","footnote":"\r\n( 1 ) . الذريعة ، ج 8 ، ص 216 و بعد .\r\n","page_name":" 486 ","page_number":486},
  {"content":"\r\n\r\n( م 1380 ق ) و حتى بعد از وفات او به استخراج آن مرحوم انتشار يافت و فرزند او حاج شيخ عباس مصباح‌زاده پس از مرگ پدر عهده‌دار اين تقويم شد و تا هم‌اكنون 1385 ش - 1427 ق به استخراج او منتشر مىشود . و به تقويم مصباح‌زاده مشهور است .\r\n17 . دفتر تقويم تأليف سيد ميرزا بديع الزمان حسينى از نوادگان زيد شهيد ، ساكن اصفهان ، منجم‌باشى آقا محمد خان قاجار است كه بعد از وفات او فرزندش سيد محمد حسين منجم‌باشى فتحعلى شاه گرديد و پس از او فرزندش ميرزا محمد حسن منجم‌باشى ناصر الدّين شاه قاجار شد و پس از او فرزندش ميرزا سيد مهدى ( محمد مهدى ) منجم‌باشى ( زنده 1306 ق ) گرديد .\r\n18 . دفتر تقويم تأليف حاج محمد جعفر خان قاجار ( مجير السلطنه مراغى ) متوفى 1356 ، است كه در مقدمه تقويم فارسى مطبوع او 1317 ش ، ذكر گرديده است .\r\n19 . دفتر تقويم ، تأليف ميرزا جعفر فرزند ميرزا عبد الكريم منجم‌باشى آقا محمد خان قاجار و فتحعلى شاه ) منجم‌باشى نايب‌السلطنه عباس ميرزا در تبريز بود ، ميرزا جعفر استخراجات شگفت‌آورى داشت ، وى پدر ميرزا رضا نجم الملك است ، نوهء او ميرزا عبد العلى گويد : پدرانش همه از ماهران و زبردستان فن نجوم بشمار رفته‌اند و همگى منجم‌باشى بوده‌اند ، نخستين آنان ميرزا عبد الكريم منجم‌باشى آقا محمد خان و فتحعلى شاه قاجار بوده سپس فرزند او ميرزا جعفر منجم‌باشى عباس ميرزا و محمد شاه بشمار رفته كه در استخراج وقايع آينده و اصابت به واقع داشتن گزارش‌هاى او مشهور است . از جمله اينكه به عباس ميرزا وقت ورود سكاوج روسى به تبريز و خروج او همچنين صلح بين ايران و روس را گزارش داد ، پس از او فرزندش ميرزا على منجم‌باشى\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nناصر الدّين شاه قاجار است كه پدر ميرزا عبد العلى است ، و پس از او فرزند ديگرش ميرزا رضا نجم الملك عموى ميرزا عبد العلى است .\r\n20 . دفتر تقويم ، تأليف ميرزا جعفر منجم تبريزى فرزند ميرزا غلام مستوفى است او از چيره‌دستان دانش نجوم در اوايل روزگار ناصر الدّين شاه قاجار است كه استخراجات او عجيب و استنباطات او به واقع اصابت داشته است .\r\n21 . دفتر تقويم ، تأليف سيد جلال الدّين تهرانى فرزند حاج مير سيد على ( شيخ الاسلام تهران ) ، او كتابى به نام « گاهنامه » دارد ، وى از سال 1307 ش تا 1315 ش تقويم استخراج كرده و پدر او حاج مير سيد على در سال 1337 ق درگذشته و استاد او مولى مهدى منجم آستان قدس رضوى بوده كه اين دانش را در سال 1336 از مولى مهدى آموخته است .\r\n22 . دفتر تقويم ، ميرزا جواد جهان‌بخش نهاوندى ( 1276 - 1333 ق ) وى از شاگردان حاج ميرزا عبد الغفار نجم الدوله بوده و تقويم او بعد از مرگ استادش چندين سال انتشار يافت .\r\n23 . دفتر تقويم ، تأليف ميرزا حاج آقا قراچه‌داغى تبريزى ( م حدود 1273 ق ) تقاويم او در آذربايجان چاپ شده و ساير تأليفات او نزد برادر دانشمندش ميرزا عبد الغنى قراچه‌داغى موجود است .\r\n24 . دفتر تقويم ، استخراج ميرزا حبيب اللّه نجومى فرزند ميرزا احمد منجم‌باشى شيرازى است [ اين تقويم تا زمان حاضر 1385 ش به تلاش و كوشش برادرش منصور نجومى و تعدادى از مستخرجان انتشار مىيابد 
  ] .\r\n25 . دفتر تقويم ، تأليف شيخ ميرزا حبيب اللّه مشهور به ذوالفنون ( م 1366 ق ) اين تقويم از سال 1305 ش تا سال وفات ذوالفنون انتشار مىيافته\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nاست .\r\n26 . دفتر تقويم ، تأليف مولى حسن محلاتى ، شاگرد ملّا حسين زنوزى ، او بعد از وفات استادش ( زنوزى ) به مدت چند سال استخراج تقويم داشته است .\r\n27 . دفتر تقويم ، استخراج ميرزا محمد حسن منجم‌باشى ، تفرشى ، اصفهانى ( م 1298 ق ) پدر ميرزا احمد منجم‌باشى ، او در اوايل عصر ناصر الدّين شاه قاجار ، منجم‌باشى بود و تا چندين سال تقويم استخراج مىنمود ، و پس از او فرزندش ميرزا احمد جانشين او شد .\r\n28 . دفتر تقويم ، تأليف مولى حسن ( 1211 - 1292 ق ) فرزند دوست محمّد منجم ، فرزند خان محمد منجم اصفهانى ، او 67 سال استخراج تقويم داشت و مرگ خود را پيش از وقوع آن خبر داد .\r\n29 . دفتر تقويم ، تأليف مولى حسين منجم برادر حكيم متشرع آقا على حكيم زنوزى ، او يگانه عصر خود در فن نجوم بوده و يكى از سه شريك در طبع تقاويم و استخراج احكام بشمار رفته است ، نخستين آنان مولى حسين ، دومين آنان مولى حسن محلاتى و سومين آنان مولى هاشم كاشانى بوده است .\r\n30 . دفتر تقويم ، مولى حسين منجم افشار ( م حدود 1272 ق ) او از شاگردان ميرزا محمد ، مولى آقا ، ملا صادق ، مولى على كه همگى از ايل افشار بوده‌اند بوده است .\r\n31 . دفتر تقويم ، تأليف ميرزا رضا نجم الملك ساكن تهران ( م حدود 1290 ق ) فرزند ميرزا جعفر منجم‌باشى عباس ميرزا در تبريز .\r\n32 . دفتر تقويم ، تأليف سيّد ميرزا محمد حسن ( م 1289 ق ) منجم‌باشى ناصر الدّين شاه ، كه بعد از مرگ او فرزندش مير سيد مهدى منجم‌باشى گرديد .\r\n33 . دفتر تقويم ، استخراج ميرزا محمد حسين ( منجم‌باشى فتحعلى شاه\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nقاجار ) فرزند سيد ميرزا بديع الزمان حسينى گنابادى ساكن اصفهان كه منصب منجم‌باشى از طرف آقا محمد خان ( مقتول 1211 ق ) به او واگذار شد .\r\n34 . دفتر تقويم ، تأليف سيد مير محمد صادق منجم خاتون‌آبادى اصفهانى كه در غالب علوم مبرّز بود ، وى اين تقويم را از زيج الغ بيك نزديك به هفتاد ( 70 ) سال استخراج كرد . خاندان خاتون‌آبادى دانشمندان و منجمان فراوانى داشته‌اند .\r\n35 . دفتر تقويم ، تأليف سيد مير عبد الباقى ، منجم‌باشى گيلانى مشهدى ، وى داراى مقامى بلند در اين فن بود و از ناحيه مقدسه آستان قدس رضوى مأمور و منصوب گرديده بود .\r\n36 . دفتر تقويم عربى ، ترجمه تقاويم فارسى در ايران است كه شيخ عبد الجليل بن شيخ عالم آن را به عربى برگرداند كه اهل عراق از آن بهره‌مند گردند .\r\n37 . دفتر تقويم ، استخراج حاج ميرزا عبد الحسين خان فرزند ملا محمد مهدى منجم‌باشى ، اين تقويم از سال‌هاى 1304 ش برابر 1343 ، تا 1309 ش استخراج شده است .\r\n38 . دفتر تقويم ، تأليف ميرزا عبد العلى خان نجم الدوله فرزند ميرزا على منجم‌باشى ، فرزند ميرزا جعفر منجم‌باشى ، فرزند ميرزا عبد الكريم منجم‌باشى ، تقويم او در سال‌هاى 1327 و 1329 به طبع رسيده است .\r\n39 . دفتر تقويم ، تأليف ميرزا عبد العلى بن ملا احمد كركانى از توابع تبريز ، وى آموزش استخراج و تأليف تقويم را از استادش ميرزا اسد اللّه هزارجريبى و از پدرش ملا احمد فراگرفت و آموخت .\r\n40 . دفتر تقويم ، تأليف ميرزا عبد العلى بن ميرزا محمد تقى فرزند ميرزا عبد اللّه منجم‌باشى آستان قدس رضوى ، وى تأليفات ديگرى در مواليد نيز دارد .\r\n\r\n","description":"","footnote":"","page_name":" 490 ","page_number":490},
  {"content":"\r\n\r\n41 . دفتر تقويم ، استخراج ميرزا عبد الغفار نجم الدوله فرزند ملا على محمد اصفهانى [ اين دفتر ، شايد همان تقويم فارسى ميرزا عبد الغفار باشد كه در شماره 5 نامبرده شد 
  ] .\r\n42 . دفتر تقويم ، ميرزا عبد الكريم منجم‌باشى عصر آقا محمد شاه قاجار و فتحعلى شاه ، و پدر ميرزا جعفر منجم‌باشى تبريزى ، چنان‌كه نوهء او ميرزا عبد العلى خان ملقب به نجم الدوله در اول تقويم فارسى خود 1327 ق به نگارش آورده است .\r\n43 . دفتر تقويم ، تأليف ميرزا عبد اللّه ، ملقب به پيوندى ، مطبوع به سال 1323 ش .\r\n44 . دفتر تقويم ، تأليف ميرزا عبد الوهاب منجم‌باشى ( 1250 - 1289 ) فرزند ملا على محمد و برادر ميرزا عبد الغفار نجم الدوله . وى تقويم 1282 را به همكارى ملا محمد هاشم كاشانى به انجام رساند ، وى سپس به كمك على قلى ميرزا وزير علوم ، مستقلا به استخراج دست‌يازيد .\r\n45 . دفتر تقويم ، ملا على منجم افشار ، وى عصر ناصرى را درك نكرده ، بلكه شاگرد او ملا حسين منجم افشار عصر ناصر الدّين شاه را درك نمود .\r\n46 . دفتر تقويم ، تأليف ميرزا على منجم‌باشى ، فرزند ميرزا جعفر منجم‌باشى و برادر ميرزا رضا نجم الملك .\r\n47 . دفتر تقويم ، تأليف سيد ميرزا محمد على فرزند سيد ميرزا عبد اللّه از بزرگان سادات تفرش ساكن شيراز است ، ميرزا محمد على سپس از شيراز به اصفهان مهاجرت نمود و با خواهر مير محمد صادق منجم خاتون‌آبادى ازدواج نمود و ميرزا محمد حسن منجم‌باشى مرزوق او گرديد .\r\n48 . دفتر تقويم ، تأليف ملا على اكبر منجم‌باشى قزوينى ساكن بجنورد .\r\n\r\n","description":"","footnote":"","page_name":" 491 ","page_number":491},
  {"content":"\r\n\r\n49 . دفتر تقويم ، استخراج حاج غلامحسين منجم‌باشى مشهد رضوى ( م 1284 ق ) اصل او از شهر قاين مىباشد ، وى همان كسى است كه ساعت جلوس سلطان محمد شاه قاجار را تعيين نمود ، و پس از او فرزندش مولى محمد مهدى به سمت منجم‌باشى منصوب شد .\r\n50 . دفتر تقويم ، تأليف قوام الدّين معمار ، وى اين تقويم را براى سلطان شاهرخ ميرزا ( م 830 ق ) فرزند امير تيمور گوركان ، استخراج كرد ، وقتى شاهرخ ميرزا اين تقويم را ديد چنين سرود :\r\n تو كار زمين را نكو ساختى ؟ * كه بر آسمان نيز پرداختى ؟ \r\n51 . دفتر تقويم ، تأليف شيخ محمد بن احمد رشتى نجفى ( م حدود 1333 ق ) .\r\n52 . دفتر تقويم ، استخراج سيد جمال الدّين محمد حسينى تهرانى ، ملقب به منجم الدوله ، تقاويم فارسى و رقومى وى براى سال‌هاى 1303 ش 1307 و 1313 ش ديده شده است .\r\n53 . دفتر تقويم ، تأليف ميرزا محمود خان نجم الملك ( 1284 - 1326 ق ) فرزند ميرزا عبد الوهاب منجم‌باشى .\r\n54 . دفتر تقويم ، تأليف آقا محيى الدّين ، ملقب به قدسى ، در سال‌هاى 1320 ش و 1325 ش . و . . .\r\n55 . دفتر تقويم ، تأليف سيد محمد مهدى منجم‌باشى ( زنده در 1306 ق ) فرزند سيد ميرزا محمد حسن منجم‌باشى .\r\n56 . دفتر تقويم ، استخراج حاج مولى مهدى منجم آستان قدس ( م 1337 ق ) .\r\nسيد جلال الدّين تهرانى در گاهنامه گفته است من با پدرم حاج آقا على در\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nسال 1310 او را در مشهد رضوى زيارت كردم ، او در آن روزگار در مدرسه « دودر » حجره داشت ، و به خط شريف خود هر ماه را استخراج و در ورقه‌اى احكام سى روز را مىنگاشت و به ابواب حرم رضوى آويزان مىكرد ( مىچسبانيد ) بدين‌منظور كه جميع زايران و مجاوران امام رضا عليه السّلام از آن بهره‌مند گردند ، و پس از گذشت آن ماه ، احكام ماه بعد را استخراج و جاى آن مىچسبانيد ، سپس تقويم شمسى او براى سال 1310 ش - 1341 ق را ملاحظه نمودم .\r\n57 . دفتر تقويم ، تأليف مولى محمد مهدى فرزند ملا حاج غلامحسين منجم‌باشى آستان قدس رضوى كه جاى پدر به استخراج تقويم پرداخت .\r\n58 . دفتر تقويم ، تأليف مولى محمد هاشم فرزند ملا محمد على كاشانى كه با ملا حسين منجم زنوزى و مولى حسن منجم محلاتى در استخراج تقويم شريك و همكار بود .\r\n59 . دفتر تقويم ، تأليف نجم التوليه ، آستان قدس رضوى .\r\n60 . دفتر تقويم ، استخراج ميرزا يحيى منجم‌باشى مظفر الدّين ميرزا قاجار و فرزند ميرزا رضا نجم الملك . « 1 »\r\n61 . گفتنى است حضرت علامه حسن‌زاده - مد ظله - به‌كرات در جلسات درس نجوم مىفرمود استاد ما حضرت علامه شعرانى خوش نمىداشت به استخراج تقويم بپردازم ، زيرا با يك جمله « المنجم كذّاب » همه زحمات مستخرج را از بين خواهند برد ، با اين‌همه از سال 1337 تا 1345 ش به مدت نه ( 9 ) سال اوقات و احوال و اهله و . . . استخراج نمودم ، و سرانجام همان ياوه هم نصيبم گرديد .\r\nعرض ما به استاد محترم اين است كه گرچه گاهى ياوه‌اى از ياوه‌گويان\r\n\r\n\r\n","description":"","footnote":"\r\n( 1 ) . الذريعة ، تهرانى ، ج 8 ، ص 216 و بعد .\r\n","page_name":" 493 ","page_number":493},
  {"content":"\r\n\r\nصادر مىشود با اين وجود زحمات استخراج تقويم خورشيد گونه بر تارك تاريخ مىدرخشد .  فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ  « 1 » كف آب بيرون افتاده از بين مىرود ، ولى آنچه به مردم سود مىرساند در زمين باقى مىماند .\r\n62 . مرحوم دكتر عباس رياضى كرمانى از سال 1326 خورشيدى عهده‌دار تقويم رسمى ايران گرديد و بعد از او آقاى دكتر ايرج ملك‌پور اين سمت را به عهده داشت و هم‌اينك گروهى به عوان شوراى تقويم آن را استخراج و به نگارش مىآورند .\r\n63 . پيش‌بينى وضعيت هلال در آغاز ماه‌هاى قمرى ، تهيه شده در مركز مطالعات فلكى نجومى قم ، كه نگارنده جزء هيئت علمى آن بشمار رفته است .\r\n\r\nحسينعلى رزم‌آرا ( 1272 - 1364 ش ) مخترع قبله‌نما\r\nحسينعلى رزم‌آرا ، فرزند محمد ، تحصيلات خود را در دبستان‌هاى رشيده ، اقدسيه ، اليانس فرانسه و دبيرستان نظام تهران گذراند . سپس از دانشكده علوم جغرافيايى فرانسه و دانشگاه جنگ تهران فارغ التحصيل شد . وى به زبان فرانسوى و انگليسى و روسى آشنايى داشت .\r\nحسينعلى رزم‌آرا ، از آبان 1327 تا مهر 1332 رئيس دايرهء جغرافيايى ارتش بود . از جمله فعاليت‌هاى وى در دورهء رياست مىتوان به موارد زير اشاره نمود : چاپ و انتشار راهنماى ايران ( 1330 ) راهنماى تهران ( 1332 ) و راهنماى همدان ؛ نقشه‌بردارى از شهر رى به مقياس 200 : 1 و شهر رشت ؛ عكس‌بردارى\r\n\r\n\r\n","description":"","footnote":"\r\n( 1 ) . رعد : 17 .\r\n","page_name":" 494 ","page_number":494},
  {"content":"\r\n\r\nهوايى و تهيه نقشه از منطقهء جنگى لاجيم و بستر زاينده‌رود ؛ تهيه نقشه‌هاى برجسته از ايران و آذربايجان و فلات ايران و تهران و دماوند و منجيل و قافلان كوه و همدان و الوند . و از همه اين‌ها مهم‌تر در زمينه جغرافيا تهيه و چاپ فرهنگ جغرافيايى ايران در يازده جلد ( يك جلد براى استان مركزى و ده جلد براى ده استان آن روز كشور ) .\r\nرزم‌آرا كه قديمىترين افسر نقشه‌بردار ايران بشمار مىرفت ، با وجود آنكه نقشه‌بردارى را با روش‌هاى قديمى از وت ، معلم آلمانى دار الفنون آموخته بود ، در سال 1326 به مدت دو سال به اروپا رفت و در مؤسسهء جغرافياى ملى فرانسه به نوآموزى پرداخت و سخت تحت تأثير روش‌هاى جديد فوتوگرافى ( تبديل عكس هوايى به نقشه ) واقع شد به‌طورى كه پنج افسر نقشه‌بردار مجرب را براى نوآموزى به همان مؤسسه فرستاد . او همچنين دو افسر ديگر را هم فرستاد كه در برگشت به دايرهء جغرافيايى از لحاظ آموزش‌هاى لازم به كارمندان فنى كمك برسانند . در نتيجهء تلاش‌هاى مستمر ايشان بود كه بالاخره در سال 1331 دو دستگاه مولتىپلكس و يك دستگاه چاپ نقشه در دايرهء جغرافيايى ارتش به كار افتاد و تبديل عكس به نقشه كه جهشى بزرگ در امر نقشه‌بردارى بشمار مىرفت عملا امكان‌پذير شد .\r\nحسينعلى رزم‌آرا همچنين در دانشكدهء افسرى آن زمان به تدريس نقشه‌بردارى پرداخت . وى در سال 1352 در نخستين كنگرهء جغرافيدانان ايران حضور داشت .\r\nاز جمله تأليفات حسينعلى رزم‌آرا مىتوان به اين عنوان‌ها اشاره نمود :\r\nمرآة البدن يا تشريح طبى ( 1328 ) ؛ نقشه‌بردارى ؛ فرهنگ جغرافيايى ايران ( با همكارى چند نفر ، ده جلد ، 1332 ) ؛ راهنماى ايران ( 1330 ) ؛ بوصلة القبلة ،\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nفتاوى و تقاريظ ( 1334 ) ؛ بوصلة القبلة ( فارسى و عربى ؛ ترجمه سيد كاظم آذرى به زبان عربى ، 1335 ) ؛ راهنماى شهر تهران ( با همكارى چند نفر ، 1331 ) ؛ طريقهء زندگى در جامعه ؛ فهرست نشريات دايرهء جغرافيايى ارتش ( 1338 ) ؛ قبله‌نما ( عربى ، ترجمهء دكتر موسى حكمت به زبان عربى ، 1332 ) ؛ قبله‌نما ( 1332 ) ؛ متد رزم‌آرا ( 1328 ) ؛ نجوم براى همه ( ماكسول‌رايد ، 1335 ) .\r\nاختراعات وى به اين شرح هستند : دستگاه آموزش عمليات نقشه‌بردارى ؛ قبله‌نماى رزم‌آرا ؛ سمت‌نماى نابينايان . « 1 »\r\n\r\nسيد جلال الدّين تهرانى ( 1272 - 1366 ش )\r\nسيد جلال الدّين طهرانى ، فرزند شيخ الاسلام حاج سيد محمد على طهرانى ، در تهران به تحصيل علوم سنتى و قديمى پرداخت . پس از آن به مشهد رفت و چون با علم نجوم آشنايى داشت و در استخراج تقويم بصيرت يافته بود ، در آستان قدس رضوى منصب منجم‌باشى يافت . چند سالى تقويم‌هاى رقومى آستانه را منتشر مىكرد .\r\nپس از آن به تهران بازگشت و در دستگاه مستوفى الممالك به فعاليت مشغول بود . در سال 1307 ، به انتشار « گاهنامه » را آغاز كرد . سالى يك جلد از آن منتشر مىشد . از سال 1314 به سفر اروپا رفت و در بلژيك و فرانسه به تحقيقات نجومى پرداخت . پس از مراجعت به ايران در سال 1325 به كارهاى دولتى وارد شد . مشاغل وى به اين شرح بودند : معاونت نخست‌وزيرى ، مشاورت وزارت ، وزارت پست و تلگراف ، نيابت توليت آستان قدس رضوى ، استاندارى خراسان ،\r\n\r\n\r\n","description":"","footnote":"\r\n( 1 ) . گلزار مشاهير ايران ، ص 354 .\r\n","page_name":" 496 ","page_number":496},
  {"content":"\r\n\r\nنمايندهء ايران در كنفرانس بين‌المللى راديو ، نمايندهء ايران در كنفرانس كار در ژنو ، وزيرمختار ايران در بلژيك و سناتورى رسيد . آخرين سمت او عضويت و رياست شوراى سلطنتى در سال 1357 بود كه چند صباحى دوام داشت .\r\nسال‌ها مدرس علوم معقول و كارشناس علوم رياضيات عاليه و نجوم بود .\r\nمجموعه‌اى از كتب خطى خود را به كتابخانهء آستان قدس رضوى وقف كرد .\r\nفهرستى از اين نسخه‌هاى رياضى و نجومى آن مجموعه توسط كتابخانه آستان قدس رضوى منتشر شده است . وى عضو آكادمى بين‌المللى تاريخ علوم نجوم و منجم رصدخانهء سلطنتى بلژيك و محقق دار العلم بروكسل و عضو مؤسس و دائمى انجمن نجومى فرانسه و عضو انجمن دولتى تاريخ علوم بلژيك بود .\r\nاز آثار اوست : آثار قديمهء فارسى ( 1313 ) ؛ اصفهان نصف جهان ( 1312 ) ؛ تاريخ جهانگشاى جوينى ( سه جلد ، از روى چاپ محمد قزوينى ، 1312 - 1314 ) ؛ تاريخ قم ( حسين بن محمد قمى ، به اهتمام ، 1313 ) ؛ تعليمات دينى ( براى مدارس ، 1316 ) ؛ جامع التواريخ ( قسمت تاريخ هلاكو ، رشيد الدّين فضل اللّه همدانى ، از روى چاپ بلوشه ، 1314 ) ؛ چهار مقالهء عروضى ( 1314 ) ؛ حدود العالم من المشرق الى المغرب ( از روى چاپ مسكو ، 1312 ، به اهتمام ) ؛ رساله در صور فلكى ( 1313 ) ؛ فارسنامهء ابن بلخى ( 1313 ، به اهتمام ) ؛ لب التواريخ ( يحيى بن عبد اللطيف قزوينى ، به اهتمام ) ؛ محاسن اصفهان مافروخى ( متن عربى ، 1312 ) ؛ الارشاد فى شرح حال صاحب بن عباد ( عربى ، 1312 ، به اهتمام ) ؛ هيئت ( ترجمهء عبد الرحيم طالبوف ، 1313 ) . « 1 »\r\n\r\n\r\n","description":"","footnote":"\r\n( 1 ) . گلزار مشاهير ايران ، ص 310 .\r\n","page_name":" 497 ","page_number":497},
  {"content":"\r\n\r\n\r\nدكتر عباس رياضى ( 1286 - 1367 ش )\r\nدكتر عباس رياضى كرمانى فرزند مرحوم شيخ غلامحسين كرمانى در مهر 1286 در كرمان ديده به جهان گشود و پس از به پايان رساندن ابتدايى و متوسطه تحصيلات خود را در دار المعلمين عالى تهران به سال 1310 ش در رشتهء رياضى به پايان رساند و موفق به اخذ درجهء ليسانس گرديد .\r\nدكتر رياضى در سال 1311 ش با گروه پنجم محصلين اعزامى ، به فرانسه عزيمت كرد و در آنجا موفق به اخذ دكتراى علوم رياضى از دانشگاه سربن پاريس و ديپلم عالى در قسمت نجوم ، از همان دانشگاه شد ، و پس از مراجعت به ايران از سال 1317 ش در دانشگاه تهران به سمت دانشيار نجوم مشغول تدريس در دانشكده علوم گرديد و به مقام استادى كرسى نجوم در دانشگاه تهران نايل آمد ، وى از سال 1325 ش اقدام به استخراج تقويم رسمى ايران كرد كه تا سال 1369 ش ادامه يافت .\r\nدكتر رياضى كتابى در هيئت تأليف نمود و در قسمت نجوم نيز دو جلد اثر از خود بر جاى نهاد ، او همچنين مقدمه‌اى بر نجوم عالى و مثلثات كروى تأليف كرد .\r\nدكتر رياضى مدتى نيز عضويت شوراى عالى فرهنگ را برعهده داشت و در كالج آمريكايى نيز كه رياستش با دكتر جردن بود تدريس مىكرد . « 1 »\r\n\r\n\r\n","description":"","footnote":"\r\n( 1 ) . ر ك ، تاريخ برگزيدگان ، ص 387 ، امير مسعود سپهرم ، مؤسسه چاپ تهران ، 1341 ش ؛ گلزار مشاهير ، ص 281 ، مريم آقا شيخ ، سعيد نورى ، نشر انجمن آثار و مفاخر فرهنگى ، 1377 ش .\r\n","page_name":" 498 ","page_number":498},
  {"content":"\r\n\r\n\r\nحضرت آيت‌اللّه اديب ( 1315 - 1412 ق )\r\nبه منظور نكوداشت ياد و خاطره بزرگ مرد دانش‌هاى فقه ، اصول ، اخلاق ، تفسير ، رياضيات ، هندسه ، لگاريتم ، هيئت ، نجوم و تقويم بزرگداشت و كنگره‌اى به تاريخ 11 / 3 / 85 در اصفهان و 17 / 3 / 85 در حبيب‌آباد زادگاه اين عالم بزرگ بر پا شد و از نگارنده خواسته شد مقاله‌اى درخور شأن اين بزرگوار در زمينه فقه و هيئت به نگارش آورد و در اين‌باره در اصفهان و حبيب‌آباد سخنرانى نمايد .\r\nنگارنده نيز رساله‌اى بالغ بر صد صفحه به عنوان « آيت‌اللّه اديب ، فقيه نامور و اخترشناس نوآور » به نگارش آورد و در بخش پايانى آن اشاره به زندگى علمى او اين‌گونه نمود :\r\nمرحوم حاج شيخ عبّاس على اديب در حبيب‌آباد اصفهان ديده به جهان گشود ، و تحصيلات حوزوى خود را نزد استادان و دانشمندان حوزهء كهن اصفهان آغاز كرد ، و از محضر حضرات آيات : شيخ على يزدى ، شيخ محمد رضا نجفى ، سيد احمد اصفهانى ، ميرزا يحيى ، سيّد محمد نجف‌آبادى ، سيد محمد صادق يزدآبادى ، و شيخ محمد حكيم خراسانى استفاده‌هاى فراوان برد ، و در رشته‌هاى مختلف همچون فقه ، اصول ، اخلاق ، رياضيات ، هندسه ، لگاريتم ، هيئت و نجوم و . . . به سطوح عالى و مدارج بلند راه يافت ، چنان كه آثار گران‌بهاى او شاهد شكوفايى فكر درخشان و دانش جوشان او است .\r\nآثار اديب در رشته‌هاى وابسته به نجوم عبارت‌اند از :\r\n1 . رسالهء قطبيه ، چنان‌كه نوآورىهاى اديب در اين رسالهء ممتّع به چشم مىخورد .\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n2 . تطبيق سال‌هاى شمسى به قمرى و برعكس .\r\n3 . احسن التقويم اصفهان ، در اين رساله ، اوقات شرعى اصفهان و ساير شهرهاى استان اصفهان استخراج شده ، و از اصول مثلّثاتى بهره گرفته است .\r\n4 . احسن تقويم ، در اين رساله ، ويژگىهاى نجومى و اوقات شرعى به افق مكّه و مدينه بحث شده است .\r\n5 . احسن التّقويم براى كاشان و بلاد ديگر .\r\n6 . ارث الشّيعة كه از اصول رياضى بهره‌مند است .\r\n\r\nنگاهى به رسالهء قطبيّه\r\nدر رسالهء قطبيه دربارهء اصول ، قواعد و قوانين هيوى فضايى و زمينى بحث شده ، آن‌گاه بحث ابتكارى نجومى فقهى در بررسى قطب و مسائل عبادى مربوط به آن ، از قبيل شفق و فلق‌هاى قطبى ، روز و شب بلاد قطبى و مدارات نزديك به قطب و نيز مداراتى كه عرض‌هاى جغرافيايى آن‌ها كم‌تر از مناطق قطبى است مورد كاوش قرار گرفته است كه ما به اختصار بدانها خواهيم پرداخت :\r\n1 . شهرها و نقاطى كه داراى عرض شمالى يا جنوبى هستند ، و بين صفر درجه ( خط استواء ) تا 48 درجه و 40 دقيقهء فلكى واقع شده‌اند ، در تمام اين شهرها در طول سال شب و روز برقرار است ، و ساعات نماز و روزه مرتّب است ؛ اگرچه در بعضى از اين بلاد در تابستان روزها بلندتر و در زمستان شب‌ها بلندتر مىشود ؛ مثلا در عرض 16 درجه و 45 دقيقهء فلكى ، روزها در اوّل تابستان ، و شب‌ها در اوّل زمستان 13 ساعت ، و در عرض 30 درجه و پنجاه دقيقه 14 ساعت ، و در عرض 44 درجه و 16 دقيقه ، 15 ساعت مىشود .\r\n2 . شهرها و نقاطى كه عرض آن‌ها از 48 درجه و 40 دقيقهء فلكى زياد ، و از 66 درجه و 33 دقيقه كم‌تر است ، در اين شهرها و نقاط مدّتى از اواخر فصل بهار\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nو اوائل تابستان شفق ( روشنايى اوّل شب ) با فلق ( روشنايى و سپيده صبح ) در طرف شمال به هم پيوسته و متّصل مىشود ؛ ولى در همين قسم شهرهايى كه عرض آن‌ها تا حدود 50 درجه باشد ، اين اتّصال ( شفق با فلق ) خفىتر است . و در عرض‌هاى بيش از 50 درجه كاملا اتصال دور و روشنايى هويدا است . برخى از اين شهرها ( بيش از 50 درجه ) عبارت‌اند از :\r\nسؤال : وقتى در شهرهاى يادشده روشنايىهاى شفق و فلق متداخل شوند ، پس طلوع فجر و وقت امساك چه وقتى است ؟\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nپاسخ : اوّل وقت نماز و وقت امساك جهت روزه ساعت 12 شب ( ساعت ميانهء بين دو روشنايى ) است . با چند دليل ، اين مطلب ثابت مىشود :\r\nاوّل : از مجموع اخبار به دست مىآيد كه شفق اطلاق مىشود بر روشنايى اوّل شب و فلق اطلاق مىشود بر روشنايى شرقى و صبحگاهى و حدّ فاصل بين اين دو ساعت ، نصف شب است ، و اگر غير از اين باشد ، خلاف ظاهر اخبار است .\r\nدوم : روشنايى اوّل شب به تدريج ضعيف مىشود تا نيمه‌شب ، پس از نيمهء شب به‌تدريج زياد مىشود تا طلوع آفتاب ؛ پس به مسامحهء عرفى ، صادق مىآيد كه روشنايى اوّل شب ( شفق ) در نيمهء شب تمام شده ، و بعد از نيمهء شب ، روشنايى ( فلق - سپيده ) آغاز گشته است .\r\nسوم : ابتداى اتّصال شفق و فلق ، نقطهء شمال ( خطّ شمال و جنوب - خطّ نصف النهار و نصف الليل ) است ، و پس از اتّصال نيز گوييم همان نقطهء شمال جاى طلوع سپيده است . چون شكّ در « مكلّف به » است ، و در اصول ثابت است كه هنگام شك در مكلّف به بايد احتياط كرد ، و يا بايد به « قدر متيقّن » عمل شود كه در هر دو صورت ( احتياط و عمل به قدر متيقّن ) بايد نيمه‌شب باشد ؛ زيرا زودتر از آن خلاف احتياط است و . . .\r\n3 . در شهرها و نقاطى كه عرض آن‌ها زيادتر از 66 درجه و 33 دقيقهء فلكى است ( يعنى شهرها و بلادى كه در اصطلاح ، قطبى هستند ) تا شهرها و بلادى كه عرض آن‌ها 84 درجه و 33 دقيقه است ، دربارهء نماز و روزه سه سؤال پيش مىآيد :\r\nاوّل : گاهى روشنايى اوّل شب و سپيده به هم متّصل ، و اين امر دومرتبه تكرار مىشود ، يك‌بار پيش از شروع روز دائمى و يك‌بار پس از آن .\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nپاسخ : همان است كه در امر دوم گذشت كه نيمه‌شب ، وقت نماز صبح و امساك است .\r\nدوم : مدّتى از فصل بهار و تابستان هميشه روز است و شب ندارند ( يا شب است و روز ندارند ) ؛ يعنى آفتاب ، مقدار اندكى بالاى افق در گردش است ، جز اين در نقطهء شمال قدرى از قرص خورشيد زير افق مىرود ، و پس از آن ظاهر مىشود ، و بعد از آن ديگر غروب ندارد ، و هرچه عرض شهرها زيادتر باشد ، مدّت روز زيادتر مىشود ، ولى ارتفاع آفتاب در نقطهء جنوبى زيادتر ، و در نقطهء زوال شمالى كم‌تر و به افق نزديك‌تر است . در اين آفاق ، اوقات نماز بدين‌گونه است :\r\nوقت نماز ظهر و عصر وقت زوال جنوبى است كه در اصطلاح ساعت 12 ظهر است : زيرا وقت زوال ( ظهر شرعى ) همان دلوك شمس است ( كه آفتاب به نهايت درجه ارتفاع رسيده است ، و وقت نماز مغرب و عشاء پيش از زوال شمالى ( يعنى رسيدن آفتاب به نقطهء شمال كه غايت انخفاض و به افق نزديك است ) و قبل از ساعت 12 شب است ، به‌اندازه‌اى كه مكلّف نماز مغرب و عشاء را به اندازهء متعارف انجام دهد ؛ زيرا مراد از غسق اللّيل در آيهء  أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ  « 1 » ؛ زوال شمالى ( - خط نصف الليل ) است ، به‌علاوه در وقت زوال شمالى چون تاريكى نسبى موجود است ، به حكم قواعد اصول فقه « استصحاب » بقاى آن هم ممكن است .\r\nامّا وقت امساك : چون در روزه شرط است امساك در روز تا اوّل شب باشد  أَتِمُّوا الصِّيامَ إِلَى اللَّيْلِ  و در افطار شرط است تا اوّل سپيده باشد  . . . وَ كُلُوا \r\n\r\n\r\n","description":"","footnote":"\r\n( 1 ) . سورهء اسرى ( 17 ) ، آيهء 78 .\r\n","page_name":" 503 ","page_number":503},
  {"content":"\r\n\r\n وَ اشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ مِنَ الْفَجْرِ . . .  « 1 » ؛ و آخر وقتى كه شب و سپيده براى اين بلاد باشد يكىدو شبى قبل از زمان اتّصال شفق و فلق ( يعنى زير افق بودن خورشيد و طلوع نداشتن آن ) است ، و در آن موقع وقت امساك از سپيده تا غروب شرعى و وقت افطار از غروب شرعى تا سپيده است ؛ بنابراين ، وقت امساك 19 ساعت حدودا و وقت افطار حدود پنج ساعت يا مقدارى كم‌تر است ؛ بنابراين ، وقتى كه شب نداشته باشند نيز اين حكم را مىتوان جارى كرد ؛ زيرا اين حكم ( حدود 19 ساعت روز و 5 ساعت شب ) قدر متيقّن تكليف و رافع اشتغال يقين است ( چون ذمّهء ما مشغول به امساك است ) و امساك زيادتر ( از 19 ساعت ) مخالف ادلّه و موجب عسر و حرج است ؛ چنان‌كه فرمود :  يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ  « 2 » ، و مانند « صوم وصال » مىشود ، و روزهء وصال ، حرام است . ( البتّه عكس اين مطلب نيز رخ مىدهد ؛ يعنى وقت امساك 5 ساعت و افطار 19 ساعت ، و به ديگر سخن حكم اقرب بلادى كه طلوع و غروب و نيمروز و نيمه‌شب دارند بر شهر و بلادى كه ندارند نيز جارى است ) .\r\nسوم : در همين بخش سوم و مدّتى از فصل خزان و زمستان ، شب دائمى شروع مىشود ، و ديگر روز ندارند ؛ بنابراين وقت نمازها و روزه و امساك چگونه است ؟\r\nپاسخ : وقت نماز ظهر و عصر ، وقت زوال جنوبى است كه ساعت 12 روز به حساب مىآيد ، و روشنى هوا زياد است ، و امتداد آن به حسب حال مكلّف خواهد بود ، و پس از آن ، وقت نماز مغرب و عشا است ، و تا زوال شمالى ( - نيمه\r\n\r\n\r\n","description":"","footnote":"\r\n( 1 ) . سورهء بقره ( 2 ) ، آيهء 187 .\r\n( 2 ) . سورهء بقره ( 2 ) ، آيهء 185 .\r\n","page_name":" 504 ","page_number":504},
  {"content":"\r\n\r\nشب ) امتداد دارد ، بعد از آن ، وقت نماز صبح است ؛ زيرا روز به نهايت درجهء كوتاهى رسيده است ، و حكم روزه و امساك نيز از وقت نمازها دانسته مىشود .\r\n4 . شهرها و نقاطى كه عرض آن‌ها زيادتر از 84 درجه و 33 دقيقهء فلكى تا نزديك قطب ( نزديك به 90 درجه ) است ، اگر شهر و نقطه در رأس 84 درجه و 33 دقيقه باشد از 27 بهمن روشنايى اوّل شب با سپيده متّصل مىشود ، و اين وضع تا 14 فروردين‌ماه ادامه مىيابد ، در روز 15 فروردين روز دائمى آغاز مىشود ( بدون شب ) تا 16 شهريور ، پس از آن شب و روز برقرار مىشود تا 14 مهر كه شب دائمى آغاز مىشود ، و آفتاب زير خطّ افق گردش سنگ آسيايى ( رحوى ) دارد ، ليكن روشنايى آن در جانب نقطهء جنوب كه به منزلهء نيمروز است باقى است ، و با روشنايى غربى متّصل خواهد بود ؛ بنابراين ، نيمهء شرقى آن‌وقت نماز صبح است ، و ابتداى نيمهء غربى آن ، ساعت 12 روز به حساب مىآيد ، و وقت نماز ظهر و عصر است ، و تا مقدار آن به حسب حال مكلّف امتداد دارد ، و سپس وقت نماز مغرب و عشاء است ، و تا زوال شمالى كه به منزلهء نيمه‌شب است امتداد دارد .\r\nروشنايى جنوبى تا اوّل آذر ضعيف مىشود ، و پس از آن زيادتر مىشود تا 16 اسفند كه باز آفتاب طلوع مىكند ، و تا 14 فروردين شب و روز برقرار مىشود ، و بعد از آن روز دائمى آغاز مىشود .\r\nاگر شهرها و نقاط بيش از 84 درجه و 33 دقيقه عرض داشته باشند ، مدّتى كم يا زياد به حسب زيادى و كمى عرض ، در اواخر آذر و اوايل دى روشنايى جنوبى هم نابود و تمام 24 ساعت تاريك مىشود ، اوقات نماز در اين آفاق بدين‌گونه است كه زوال جنوبى ( كه آفتاب روى خط نصف النّهار قرار مىگرفت ) ساعت 12 روز و وقت نماز ظهر و عصر است و تا مقدار اداى آن به حسب حال\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nمكلّف امتداد دارد ، و پس از آن ، وقت مغرب و عشاء است ، و تا زوال شمالى ( - نيمه‌شب ) امتداد دارد ، و وقت نماز صبح پيش از زوال جنوبى است ( به مقدار اداى آن ) ، اين اوقات « قدر متيقّن » از وقت نمازها است ، و مطابق با تكليف اقرب بلاد است .\r\n5 . نقطهء قطب و نقاط نزديك به قطب در تمام طول روز ، گردش آفتاب چونان سنگ آسيا ( رحوى ) است و ارتفاع چندانى نمىگيرد ، و در تمام طول شب ( فصول پاييز و زمستان ، در فرض قطب و عرض‌هاى شمالى ) خورشيد زير افق و شب دائمى است .\r\nطلوع رحوى آفتاب از اوايل فروردين آغاز مىشود ، و به‌تدريج ارتفاع آن زياد مىگردد تا نقطهء اوّل سرطان ( - تير ) كه به‌قدر ميل كلّى آفتاب ( 23 درجه و 27 دقيقه فلكى ) مىشود ( 27 / 27 - ؟ ؟ ) پس از آن به‌تدريج ارتفاع آن كم مىشود تا اوّل مهر كه مقدارى از قرص خورشيد در افق فروشده ، و به همين منوال مىگردد تا اينكه به‌تدريج زير افق پنهان و شب دائمى آغاز شود ، ولى روشنايى آفتاب بالاى افق نمودار و تدريجا ضعيف مىگردد تا 21 آبان كه روشنايى نابود و هوا تاريك مىشود آن‌گاه دهم بهمن كه روشنايى به‌تدريج نمودار و بيشتر مىشود تا اينكه اوّل فروردين آفتاب طالع شود .\r\nامّا نماز و روزه در افق قطبى ، مشكل‌ترين مكان‌ها است ، گرچه قابل سكونت نيست ؛ ولى چنانچه جهان‌گردى آنجا رفته باشد ، بايد مقياس را از همان طرفى كه رفته به كار گيرد ، و حكم اوقات مانند بخش چهارم است ، و طبق قواعد شرعى همان احكام را « استصحاب » مىكند ، نيز مطابق قدر متيقّن و قاعدهء اشتغال است ؛ امّا اگر كسى در آنجا تولّد يابد ، و به حدّ بلوغ برسد ، مخيّر است كه يك طرف را اخذ كند ، و به نصف النهار آن مانند بخش چهارم عمل كند .\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nو در نيمكرهء جنوبى ( مثلا ) عكس آنچه گفتيم به كار گرفته مىشود ، ولى چون اكثر نقاط آن فرورفته در اقيانوس است ، و محلّ سكونتى در آن نيست از شرح آن صرف‌نظر كرديم . « 1 »\r\nگفتنى است مناطق قطب جنوب اتّفاقا روى خشكى قرار گرفته‌اند و زير دريا و اقيانوس نيستند ، بر خلاف قطب شمال و حوالى آنكه همه روى دريا و يخ‌هاى قطبى قرار دارند . « 2 »\r\n\r\nپرفسور محمود حسابى ( 1281 - 1371 ش )\r\nمحمود حسابى ، فرزند عباس معز السلطنه اهل تفرش ، در سن چهارسالگى كه سفارت ايران در بغداد به پدربزرگ ايشان واگذار شده بود به همراه خانواده به آن شهر رفت . پس از دو سال اقامت در بغداد به همراه خانواده به دمشق رفت و پس از يك سال به شهر بيروت عزيمت نمود . در سن هفت‌سالگى در مدرسهء فرانسوى در بيروت به‌طور شبانه‌روزى مشغول به تحصيل شد .\r\nمحمود حسابى تحصيلات ابتدايى را در همان مدرسه به پايان رسانيد . با آغاز دورهء متوسطه كه مقارن با شروع جنگ جهانى اوّل بود مدرسهء فرانسويان در بيروت تعطيل شد و ازآن‌پس در منزل از يك معلم خصوصى درس گرفت و از مادر زبان فارسى آموخت و از جمله قرآن ، گلستان و بوستان سعدى و غزليات\r\n\r\n\r\n","description":"","footnote":"\r\n( 1 ) . رسالهء قطبيه ، شيخ عبّاس على اديب ، اصفهان : چاپخانه ربّانى ، چاپ اوّل ، 1392 ق .\r\n( 2 ) . اديب ماندگار ، يادنامه اديب اصفهانى ، ص 107 مقاله اديب ، فقيه نامور و اخترشناس نوآور از همين قلم ، نشر سازمان فرهنگى شهردارى اصفهان ، 1385 ش .\r\n","page_name":" 507 ","page_number":507},
  {"content":"\r\n\r\nحافظ و منشأت قائم مقام فراهانى را مطالعه نمود . وى پس از دو سال براى ادامهء تحصيل به مدرسهء آمريكايى بيروت وارد شد . ابتدا به دليل عدم آشنايى به زبان انگليسى وى را در كلاس اوّل ابتدايى ثبت نام كردند ولى در آخر سال تحصيلى ، زبان انگليسى را به خوبى فراگرفت و در امتحانات عمومى مدرسه شركت و مربيانش پذيرفتند كه به كلاس پنجم ارتقا يابد . پس از آن در كالج امريكايى بيروت ثبت‌نام كرد . وى موفق شد كه پس از اتمام كالج تحصيلات عالى خود را شروع كند . در سال 1299 ليسانس علوم و ادبيات خود را از آنجا دريافت كرد .\r\nسپس در دانشكدهء مهندسى بيروت به تحصيل مشغول شد و مدرك مهندسى راه و ساختمان خود را از آن مدرسه در سال 1301 دريافت كرد . وى همچنين به تحصيل علوم پزشكى و نجوم و رياضى در دانشگاه آمريكايى بيروت پرداخت و در رشته‌هاى زيست‌شناسى و برق به تحصيل مشغول شد . وى سپس در سال 1305 در مدرسهء عالى معدن در پاريس مدرك خود را دريافت و در سال 1306 دكتراى فيزيك خود را از دانشگاه سربن پاريس اخذ نمود . از جمله فعاليت‌هاى وى پيش از آنكه به ايران بازگردد ، مىتوان به اين موارد اشاره كرد :\r\nتعيين نقشهء راه‌هاى لبنان ، 1921 م ؛ انجام‌وظيفه به عنوان مهندس راه و ساختمان در ادارهء راه سوريه ، 1302 ؛ مهندسى برق در راه‌آهن برقى دولتى فرانسه ، 1304 .\r\nدكتر حسابى در سال 1306 به ايران بازگشت و در ابتدا در وزارت فوائد عامه از دىماه همان سال استخدام گرديد . از جمله فعاليت‌هاى وى مىتوان به موارد زير اشاره نمود : تأسيس مدرسهء مهندسى وزارت راه و تدريس در آن در سال 1307 ، نقشه‌كشى و نقشه‌بردارى راه‌هاى ساحلى ايران ميان بنادر خليج‌فارس از بوشهر تا بندر لنگه در سال 1307 ؛ تأسيس دار المعلمين عالى ( دانشسراى عالى ) ( 1307 ) ؛ ايجاد اوّلين ايستگاه هواشناسى ( 1310 ) ؛ تأسيس اولين\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nبيمارستان خصوصى ايران ( گوهرشاد ) ، 1312 ؛ تهيه نقشه راه تهران به شمشك ؛ نصب و راه‌اندازى اوّلين دستگاه راديولوژى كشور ( 1310 ) ؛ شروع واژه‌گزينى علمى ( 1312 ) ؛ تأسيس و همكارى در قانون‌گذارى دانشگاه تهران ( 1313 ) ؛ تأسيس دانشكدهء فنى ( 1313 ) و به‌عهده‌گيرى رياست آن تا سال 1315 و تدريس در آن ؛ تأسيس دانشكدهء علوم ( 1321 ، وى خود رياست آن را به عهده گرفت و به تدريس فيزيك در آن پرداخت ) ؛ تأسيس نخستين رصدخانه براى پىگيرى اطلاعات ارسالى از ماهواره‌ها در شيراز ؛ تعيين ساعت ايران ؛ تأسيس مؤسسه ژئوفيزيك دانشگاه تهران ؛ تأسيس مركز اتمى ايران ؛ پايه‌گذارى اوّلين مدارس عشايرى ، كردستان 1330 ؛ اوّلين رئيس هيئت‌مديره خلع يد از شركت نفت انگليس در دوران نخست‌وزيرى دكتر محمد مصدق ؛ مدير عامل شركت ملى نفت ايران ؛ وزير فرهنگ در دولت دكتر محمد مصدق ؛ تدريس در دانشگاه تا سن نودسالگى ؛ عضو دائمى شوراى اتمى شيكاگو ؛ عضو آكادمى علوم نيويورك ؛ عضو پيوستهء شوراى دانشگاه ؛ عضو شوراى عالى فرهنگ ؛ عضو انجم اصطلاحات علمى ؛ رئيس انجمن پژوهش فضايى ايران ( هنگام تشكيل آن ) ؛ رئيس انجمن ژئوفيزيك ايران ( هنگام تشكيل آن ) ؛ پايه‌گذارى انجمن موسيقى ايران ؛ تشكيل فرهنگستان زبان ايران ؛ تدوين قانون و تشكيل مؤسسهء استاندارد ؛ تحقيق و مطالعات علمى در دانشگاه‌هاى جهان در كنار دانشمندانى نظير پروفسور انيشتن ، شرودينگر ، بورن ، فرمى و چند فيزيك‌دان ديگر و تبادل نظر با براتراند راسل و آندره‌ژيد . وى تنها ايرانى شاگرد پروفسور آلبرت انيشتن بود و با زبان‌هاى فرانسوى ، انگليسى ، آلمانى و عربى آشنايى و نسبت به زبان‌هاى سانسكريت ، يونانى ، لاتين ، پهلوى ، اوستا ، تركى و ايتاليايى اشراف داشت ؛ علاوه بر نگارش مقاله‌ها و رساله‌هايى و قرائت برخى از آنها در كنفرانس‌هاى\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nبين‌المللى ، از جمله تأليفات وى مىتوان به اين عنوان‌ها اشاره نمود : حساسيت سلول‌هاى فتو الكتريك ؛ رساله راه ما به زبان فرانسوى ، 1935 م ؛ نام‌هاى ايرانى ( 1329 ) ؛ فيزيك جديد و فلسفهء ايران باستان ( 1343 ) ؛ توانايى زبان فارسى ( 1350 ) ؛ كتاب فيزيك دورهء اوّل متوسطه ( 1318 ) ؛ ديدگانى فيزيك ( مبحث تداخل و پراش نور ؛ گردآورنده نيرهء حمزه و مهدى خاتمى ، جلد اوّل ، 1341 ، نشريهء 724 دانشگاه ) ؛ الكتروديناميك ؛ فيزيك ؛ نگرهء كاهنربايى ؛ فيزيك حالت جامد ؛ ديدگانى كوانتيك ؛ دار الفنون امريكايى بيروت ( بيروت ، 1924 م ) .\r\nدر سال 1366 در كنگره شصت سال فيزيك ايران ، از خدمات دكتر حسابى به عنوان « پدر فيزيك نوين ايران » قدردانى شد ؛ جوايز ديگر استاد عبارتند از : استاد ممتاز دانشگاه تهران ، 1350 ؛ دريافت نشان افتخار « كومان‌دو لژيون دو نور » ، بالاترين نشان علمى فرانسه ، به مناسبت ارائه فرضيه بىنهايت بودن ذرات ؛ نامزدى دكتر حسابى به عنوان مرد سال از سوى مؤسسهء زيست نگارى بين‌المللى ( آمريكا ) .\r\nپروفسور محمود حسابى در 12 شهريور سال 1371 هنگام معالجهء بيمارى قلب در بيمارستان دانشگاه ژنو بدرود حيات گفت . « 1 »\r\n\r\nزندگى و پيشينهء علمى حضرت استاد حسن‌زاده - دام بقاه -\r\nزندگىنامه حضرت علامه حسن‌زاده به قلم مبارك ايشان چنين خلاصه مىشود ، در اواخر سال 1307 چشم به جهان گشودم نام پدرم عبد اللّه است و خداى را شاكرم كه از پستان مادرى پاك شير خورده‌ام و در دامان پاك تربيت\r\n\r\n\r\n","description":"","footnote":"\r\n( 1 ) . گلزار مشاهير ايران ، ص 351 .\r\n","page_name":" 510 ","page_number":510},
  {"content":"\r\n\r\nشده‌ام ، الحمد للّه مادرم دين‌دار خالص ، موحّد ، مخلص و فانى در نور ولايت بود .\r\n با طهارت جفت بود و طاق بود * با ولايت بر سر ميثاق بود \r\nدر سال دوم ابتدايى بودم كه مادرم را از دست دادم و بعد از آنكه كلاس ششم را به اتمام رساندم به سبب پيش‌آمد برخى از رويدادها كه بايد گفت :\r\n شرح آن هجران و آن خون جگر * اين زمان بگذار تا وقت دگر \r\nچند ماهى به رسم عادت بگذشت كه بسيار حيف شد تا دوباره لطف الهى يار شد كه در مدرسه جامع آمل به تحصيل مشغول شدم و به نصاب الصبيان ، امثله ، شرح امثله ، صرف مير ، عوامل منظومه جرجانى سرگرم و به كتاب عوامل ملا محسن رسيدم كه خبر آوردند پدرت وفات يافت ، شش سال تمام در مدرسه آمل جامع المقدمات ، شرح سيوطى بر الفيه ، شرح جامى ، شرح نظّام ، مغنى و مطول در ادبيات تازى و گلستان سعدى و كليله و دمنه در ادبيات فارسى ، رساله كبرى ، حاشيه ملا عبد اللّه ، شرح شمسيه در دانش ترازو ( منطق ) ، معالم ، قوانين در فن اصول ، و تمام تبصره علامه و شرايع محقق اول و اكثر كتب شرح لمعه در فقه و تعليم خطّ و مشّاقى دلداده و سر سپرديم .\r\nروحانيون آمل آن زمان كه در حوزه‌هاى آمل ، تهران ، اصفهان و نجف درس خوانده بودند از آن جمله آيات معظم جناب ميرزا ابو القاسم فرسيو ، جناب محمد آقاى غروى ، جناب شيخ عزيز اللّه طبرسى ، حاج شيخ احمد اعتمادى ، شيخ ابو القاسم رجايى ، شيخ عبد اللّه اشراقى و تنى چند از بزرگواران ديگر در تدريس و تعليم و تأديب ما اهتمام شايان داشتند .\r\nبعد از شش سال دانش اندوختن در آمل در سال 1329 به تهران مهاجرت و خدمت جناب آقاى ميرزا ابو الحسن شعرانى ، جناب آقا ميرزا ابو الحسن رفيعى قزوينى ، جناب آقا ميرزا احمد آشتيانى ، جناب آقا شيخ محمد تقى آملى ، جناب آقا\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nشيخ محمد حسين فاضل تونى ، جناب آقا ميرزا مهدى الهى قمشه‌اى ، جناب آقا سيد احمد لواسانى و جناب آقا شيخ على محمد جولستانى زانو زديم .\r\nاين‌ها همه بزرگانى زحمت‌كشيده بودند كه ما علوم عقلى ، نقلى ، رياضيات ، فقه ، اصول ، طب ، عرفان و حكمت را در محضر مباركشان فرا گرفته‌ايم ، و خيلى خوب سرگرم درس و بحث بوده‌ايم و براى ديگران در مدارس مروى ، حاج ابو الفتح ، فيروزآبادى و محمديه درس مىگفتيم .\r\nاكثر اساتيد ما در علوم و فنون گوناگون عالم بوده‌اند ، مثلا در محضر انور آية اللّه علّامه حاج ميرزا ابو الحسن شعرانى رحمه اللّه از كتب رسمى معارف حوزوى ، تمام رسائل ، تمام كفايه و مكاسب را در اصول و فقه فراگرفته‌ايم و بعد از آن كتب طهارت ، صلات ، خمس ، زكات ، حج و ارث جواهر را .\r\nبه‌علاوه دوره‌هاى رياضيات ، هيئت ، طب و فلسفه را به‌خوبى از آن جناب آموختيم از درس تفسير يك دوره تفسير مجمع البيان ، شرح شاطبى در تجويد كه 1175 بيت است و شارح آن علامه شيخ على بن قاصح عذرى است .\r\nدر علم درايه و رجال ، يك دوره درايه تأليف خود آن جناب ، يك دوره كامل جامع الروات اردبيلى از محضرش استفاده بردم و خود ايشان از شاگردان درايه سيد ابو تراب خوانسارى در نجف بود .\r\nنيز بر معرفت به آلات رياضى از قبيل اسطرلاب ، ربع مجيّب را از علامه شعرانى تعليم گرفتيم و خود آن جناب مخترع آلتى در قبله‌يابى است كه هر متضلع در فن به نفاست آن و كمال حذاقت و بصيرت مخترع آن اذعان مىنمايد .\r\nآن جناب ذوالفنون عجيبى بوده است و در برخى از فنون مرد يك فن بوده است . و نيز از مشايخ روايى اين كمترين بوده است .\r\nدر حدود سيزده ( 13 ) سال به جدّوجهد تمام در محضر پربركتش به\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nتحصيل علوم و معارف اشتغال داشتم ، هم خودش اشتياقى شگفت به درس و بحث داشت و هم ما طالب و شايق بسزا بوده‌ايم .\r\nدر دوم مهر 1342 ش به قم مهاجرت و از خرمن پربركت حضرت آيت‌اللّه علّامه سيد محمد حسين طباطبايى صاحب تفسير الميزان در حدود 17 سال و نيز از برادر ماجدش جناب سيد محمد حسن الهى و از جناب حجة الاسلام آقا سيد مهدى قاضى نجل جليل و خلف صالح آقا سيد على قاضى تبريزى خوشه چينى كرده و علوم غريبه از قبيله علم اوفاق و اعداد و حروف و غيرها را به قرائت كتب درسى متداول و متعارف در آن علوم از قبيل « مفاتيح المغاليق » و « الدرّ المكنون و السرّ المكتوم فى علم الحروف و غاية المراد فى وفق الاعداد » و غيرها را از آقا سيد مهدى قاضى فراگرفته‌ايم .\r\nآيات بزرگ علامه طباطبايى و آقا شيخ محمد تقى آملى و آقا سيد محمد حسن الهى در سير و سلوك قرآنى از شاگردان به نام جناب آيت‌اللّه سيد على آقاى قاضى تبريزى بوده‌اند ، واقعا در مراقبت ( كه كشيك نفس كشيدن است ) بسيار قوى و داراى رتبت عنديت بوده‌اند كه « فى مقعد صدق عند مليك مقتدر » در شأن آنان صادق بود .\r\nجناب سيد ابو الحسن رفيعى قزوينى و آقا ميرزا احمد آشتيانى هريك را شأنى خاص در تدريس و تفهيم بود . جناب رفيعى در حدّت ذكاء و قوت حافظه و حسن و لطف تقرير و جودت فصاحت گفتار و حلاوت و سلامت بيان زبانزد خواصّ بود و به‌ويژه در تعبير و تفسير آراء و افكار ملا صدرا و حلّ معضلات اسفار تبحّر و تمهّرى شگفت داشت . « 1 »\r\n\r\n\r\n","description":"","footnote":"\r\n( 1 ) . شايان ذكر است جناب رفيعى قزوينى جامع معقول و منقول و از مجتهدان طراز اوّل به شمار مىرود . وى در فن معقول يكى از استادان مرحوم امام خمينى رحمه اللّه است .\r\n","page_name":" 513 ","page_number":513},
  {"content":"\r\n\r\nعلّامه شعرانى و آيت‌اللّه آشتيانى و متألّه الهى قمشه‌اى ، هر سه قانون طب بو على را تدريس مىفرمودند و جناب آقا ميرزا احمد آشتيانى در آن تبحّرى به سزا داشت .\r\nمن از شش‌سالگى به مكتب رفته‌ام و تاكنون نديم من كتاب ، و معشوق من كتاب و درس و بحث و تدريس و تصنيف است .\r\nخاطره‌اى از حضرت استاد شعرانى به ياد دارم كه شنيدنى است و آن اين كه روزى به من فرمود : « مبادا به سرنوشت ابن اعلم مبتلا شوى » گويند ابن اعلم علوى رياضىدان ، منجم معروف ، معاصر عضد الدوله ديلمى از كثرت كار و كوشش در تحصيل و تصنيف علوم و فنون « خستگى و ملال دماغى » به دو روى آورد به‌گونه‌اى كه وقتى او را ديدند با آن‌همه عشق و علاقه‌اش به كتاب ، كتابهايش را يك جا جمع كرده مىخواهد آتش بزند ، لذا مرحوم استاد از روى مطايبه فرمود كارى نكنى كه به سرنوشت ابن اعلم دچار شوى .\r\nمصاحبه‌گر روزنامهء رسالت ( 24 / 7 / 1373 ش ) از حضرت استاد علّامه حسن‌زاده پرسيده است : حضرتعالى را در حوزه و خارج از حوزه به عنوان يك استاد مسلّم رياضيات مىشناسند ، اطلاع داريد كه امروزه دانش‌آموزان ما در\r\n\r\n\r\n","description":"","footnote":"\r\nبا اين‌همه نگارنده با برخى از دوستان پس از وفات مرجع عالىقدر آقا سيد محسن حكيم صاحب مستمسك شب جمعه‌اى كه حدودا يك هفته پس از وفات حضرت حكيم بود ، در مسجد جمعه تهران در نماز مغرب و عشاى معظم‌له شركت كرديم ، پس از نماز ايشان منبر رفت و انصافا فهرست‌وار به اندازه يك كتاب مطلب بيان فرمود آن‌گاه كسى سؤال كرد بعد از آقاى حكيم از كدام مجتهد تقليد كنيم ؟ آقاى رفيعى اين مرد بافضيلت و خالى از هرگونه هواپرستى فرمود : از آقاى خمينى ، سائل پرسيد فتواى شما چيست ؟ فرمود : « من بقاء بر تقليد را هم جايز مىدانم » . معظم‌له در اين گفتگوها هيچ سخنى از خودش به‌ميان نياورد كه خود نشان از اخلاص است . رحمة اللّه عليه .\r\n","page_name":" 514 ","page_number":514},
  {"content":"\r\n\r\nالمپيادهاى گوناگون از جمله رياضيات مقامهاى خوبى كسب كرده‌اند ، اوّلا خواستيم حضرت مستطاب عالى اگر رهنمودى به اين عزيزان داريد بيان فرماييد .\r\nثانيا : خاطراتى كه از برخوردهاى علمى با اساتيد رياضى داريد برايمان نقل كنيد ، ما شنيديم در زمان طاغوت ظاهرا يك مسأله لا ينحل رياضى در دانشگاه تهران مطرح بود كه جناب‌عالى حل نموديد و از آن زمان آوازه علمى شما به دانشگاه راه يافت ، دوست داريم در اين زمينه مطالبى بشنويم .\r\nپاسخ : سؤال شما در حقيقت به چند بخش تقسيم مىشود ، در پيرامون بخش اوّل كه در موضوع رهنمود دانشجويان عزيز رياضى و ترغيب آنان به رشته‌هاى دانش گرانقدر رياضى گوييم :\r\nخداى سبحان در چند جاى قرآن كريم خود را به علم شريف حساب وصف فرموده است :  فَإِنَّ اللَّهَ سَرِيعُ الْحِسابِ  ( سورهء آل عمران ، آيه 199 ) ،  وَ كَفى بِنا حاسِبِينَ  ( سورهء انبياء ، آيه 47 ) ، و همچنين آيات چند ديگر . و يكى از نامهاى قيامت در چند جاى قرآن « يوم الحساب » آمده است :  إِنَّ الَّذِينَ يَضِلُّونَ عَنْ سَبِيلِ اللَّهِ لَهُمْ عَذابٌ شَدِيدٌ بِما نَسُوا يَوْمَ الْحِسابِ  ( سوره ص ، آيه 26 ) . يعنى كسانى كه از راه خدا بدرمىروند آنان را عذابى سخت است بدين سبب كه روز حساب را فراموش كرده‌اند . راه حق كه محور نظام هستى است حساب است و هركه از آن به‌در رفته است از راه حسابى به‌در رفته است ، و از حساب روى تافتن همان و در عذاب افتادن همان ، چه اينكه جزا نفس عمل است .\r\nآرى صنع احسن عالم كيانى و نظم اتم نظام ربانى براساس استوار حساب و اندازه است . تار و پود فعل حق - تعالى شأنه - حساب و اندازه است كه در متن حقيقت عالم و آدم پياده شده است و هريك به زيباترين صورت آراسته و\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nپيراسته گرديده است  فَتَبارَكَ اللَّهُ أَحْسَنُ الْخالِقِينَ .  جمان جان‌فزاى جهان و انسان ، از نقّاش چيره‌دست آفرينش ، با ترتيب تام ، و تنسيق كامل ، و اندازه سزاوار ، و ريخت بايسته ، و پيوسته شايسته و نسبت موزون ، و انسجام مربوط اعضاء و جوارح حساب‌شده آنها با يكديگر صورت يافته است كه در نهايت زينت و زيبايى و آراستگى است .\r\nواژهء « اندازه » فارسى ، در تازى به كلمه « هندسه » تعريب شده است . يعنى هندسه همان اندازه است . در اصول كافى جناب كلينى ، روايت است كه امام على بن موسى الرضا عليه السّلام به يونس بن عبد الرحمن فرموده است : « فتعلم ما القدر ؟\r\nقلت : لا ، قال : هى الهندسة . يعنى : آيا مىدانى قدر چيست ؟ گفت : نه ، فرمود : قدر به معنى هندسه است . « 1 »\r\nقدر در اين حديث به فتح قاف و دال است ، چه اينكه قدر به فتح قاف و سكون دال به معنى مطلق اندازه است ، و به فتح هر دو به معنى اندازه معيّن است ، قوله سبحانه :  إِنَّا كُلَّ شَيْءٍ خَلَقْناهُ بِقَدَرٍ  ( سوره قمر ، آيه 50 ) . يعنى هرچه كه در خلقت دلرباى نظام احسن عالم به وقوع پيوست به اندازه معيّن يعنى به حدّ و صورتى حساب شده است . مثلا : اگر مردمك چشم به اندازه يك ميكرون از جاى خودش كنار برود ، بينايى را از دست مىدهد ، و يا كاژ مىشود يعنى لوچ و چپ مىشود .\r\n\r\nتأثير علوم رياضى در تقويت نفس و تقويم و تعديل فكر\r\nعلم به قوانين حسابى و قواعد مسائل عددى در تقويت نفس انسانى از اعظم وسائل است . به‌خصوص علم هندسه كه در تعديل و تقويم ذهن و فكر و\r\n\r\n\r\n","description":"","footnote":"\r\n( 1 ) . كافى معرب ج 1 ، ص 121 .\r\n","page_name":" 516 ","page_number":516},
  {"content":"\r\n\r\nقلم و بيان تأثيرى بسزا دارد .\r\nحكما و فلاسفه بزرگ گفته‌اند : براى رسيدن به معرفت حقايق اشياء ، فكر را بايد به علوم رياضى ورزش داد . آرى علوم رياضى براى حكيم به مثابت مسطره براى خطّاط است . همچنان‌كه مسطره ، مشاق را از كجى و بىنظمى در كتابت حروف و انحراف سطور ، حافظ است ؛ علوم رياضى نيز فكر را از خطا و اعوجاج و انحراف بازمىدارند و به آن استقامت و اعتدال مىدهند ، زيراكه مسائل آن مبتنى بر قواعد خلل‌ناپذير است و هيچ مسامحه و سهل‌انگارى در آنها راه ندارد ، با تخمين و تقريب درست نمىشود . اگر چنانچه اندك اشتباه و غفلت در اعمال قوانين آن به محاسب روى آورد فرسنگها از نتيجه دور مىشود و از رسيدن به مقصود بازمىماند . لذا گفته‌اند كه عدد براى محاسب مانند دندانه‌هاى كليد است كه اگر زايد يا ناقص باشد فتح باب نمىشود ، و هرگز درب مطلوب به روى او بازنمىگردد .\r\nانسان‌هاى ورزيده در علوم رياضى ، صاحب‌رأيى صائب و نظرى ثاقب و كم‌گوى و گزيده‌گوى و ديرگوى و نكوگوى مىشوند . عبارات و الفاظ آنان نوعا حساب شده است ، قلم آنان بسيار رصين و متين است . مثلا عبارات خواجه طوسى به فارسى و عربى ، چنان سخت بنياد و استوار است كه گويى به‌جاى مركّب ، سرب مذاب به كار برده است .\r\nابن خلدون را در مقدمه تاريخش سخنى در فضيلت علم هندسه به تازى است كه به پارسى به عرض مىرسانيم :\r\nهندسه به خرد فروغ و به انديشه راستى مىدهد ، زيرا همه براهينش به روشى روشن و سبكى آشكار است . از همين جهت غلط در قياسهايش راه ندارد ، لذا به ممارست آن فكر از خطا دور مىگردد . و براثر اين روش روشن ، هوش و بينش\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nبه هندسه‌دان دست مىدهد . و گفته‌اند بر در سراى افلاطون نوشته بود : هركس هندسه‌دان نيست به منزل ما وارد نشود . و مشايخ ما گفته‌اند : ممارست در علم هندسه براى فكر به مثابت صابون براى جامه است . چنان كه اين جامه را تميز مىگرداند ، آن فكر را صافى مىنمايد . و اين از جهت حسن ترتيب و انتظامى است كه در مسائل هندسى به كار رفته است .\r\nمحصّلين علوم دينى نيز احتياج مبرم به تحصيل رياضيات از هندسه و حساب و هيئت دارند .\r\nمثلا كثيرى از ابواب فقه از قبيل مسائل كرّ در تعيين مساحت ظروف براى معرفت مقدار كر ، و وقت و هلال و قبله و ارث و وصايا و مكاسب و غيرها به علوم رياضى نيازمندند . اكثر كارهاى بشر ديروزى و امروزى مبتنى بر رياضيات است . اين علوم رياضى است كه اساس نظام اجتماع بشرى است .\r\nخلاصه اينكه مبناى كلمات كتاب تكوينى و تدوينى نظام هستى مبتنى براساس استوار رياضيات است . زهى سعادت اين عزيزان دانش‌آموز و خوشا به حال آنان كه در المپيادهاى رياضى ، حائز مقام والايى شده‌اند . خداوند سبحان بر توفيقاتشان بيفزايد كه ان‌شاءاللّه تعالى در آينده نزديك از افراد نامور جهان دانش و خدوم صادق جامعه در علم و عمل بوده باشند .\r\nامّا دربارهء بخش دوم اين سؤال كه فرموديد : « ثانيا خاطراتى كه از برخورد علمى با اساتيد رياضى داريد برايمان نقل كنيد » ، خاطرات بسيارى خوشى در اين بخش داريم ، برخى را در ديگر مصاحبه‌هايم نقل كرده‌ام كه به طبع و نشر رسيده است ، از آن جمله در شماره نخستين مجله گرانقدر بيّنات واقعه‌اى شيرين و شنيدنى درج شده است . در اين مصاحبه با شما به نقل خاطره‌اى كه در رساله قطب‌نما و قبله‌نما آورده‌ام ، اكتفا مىكنم و آن اينكه :\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nتيمسار سرتيپ حسينعلى رزم‌آرا رحمة اللّه عليه كه آوازه قبله‌نماى او همه جا را فراگرفته است ، در اول ارديبهشت‌ماه سنه هزار و سيصد و پنجاه و شش هجرى شمسى ، شخصا به تنهايى در قم به ديدارم آمد ، و يك عدد قبله‌نما كه از كارهاى بسيار ارزشمند آن شادروان زنده‌ياد است با برخى از آثار قلمى ديگرش را برايم تحفه و هديه آورده بود ، پس از آن من نيز روزى راهى تهران شدم و به ديدارش رفتم كه چه گشاده‌رويى و تازگيها و مهمان‌نوازى بسزا بنمود . حقا او را مسلمانى معتقد و دانشمندى متواضع و منصف و نيك‌منش و خوش‌محضر يافتم . در جلسه قم ، مسائلى چند در پيرامون موضوعات گوناگون هيوى پيش آمد ، دليل برخى از آنها را طلب كردم ، ما هم مآخذى از تراث علمى علماى دين و مصادرى از كتب دانشمندان پيشين را به حضورش عرضه داشتيم ، كه بسيار شگفتگى از خود نشان داد ، و همى ابتهاج و انبساط مىنمود ، و از من خواست كه اين حقايق و معارف با شرح و بسطى در دست دانشمندان و انديشمندان قرار گيرد . به اميد اجابت مسئولش كه لعلّ اللّه يحدث بعد ذلك أمرا .\r\nامّا دربارهء بخش سوم اين سؤال كه فرموديد : « ما شنيديم در زمان طاغوت ظاهرا يك مسئله لا ينحلّ رياضى . . . » حقيقت مطلب بدين‌گونه است كه به عرض مىرسانم : بنده در نه سال از سنه 1337 شمسى تا سنه 1345 تقويم - يعنى سالنامه - استخراج كرده‌ام . و مأخذ استخراجم زيج بهادرى و زيج الغ بيكى و نسخه‌اى از تسهيل زيج محمّد شاهى بوده است .\r\nيكى از استادان رياضى آن زمان دانشگاه تهران كه چند سالى است از اين نشأت رخت بربسته است در دو واقعه ، آشكارا مرا تكذيب كرد كه در هر دو واقعه صحّت محاسبه من به وقوع پيوست . يكى واقعه كسوفى بود كه يك روز يا\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nدو روز قبل از روز وقوع آن در روزنامه اطلاعات وقوع آن را يعنى صحّت محاسبه مرا تكذيب كرده است ، و چون كسوف به وقوع پيوست و صحّت محاسبه ما به منصّه ظهور رسيد ، در فرداى آن روز ، در همان روزنامه عذرخواهى كرده‌اند ، و ما نيز به احترام اعتذار اعتراضى ننموده‌ايم . و آن كسوف را جز بنده هيچ مستخرجى خبر نداده بود كه بنده متفرد بودم .\r\nواقعه دوم موضوع رؤيت هلال ماه شوالى بود كه باز بنده متفرد بودم كه ماه مبارك رمضان سلخ ندارد [ يعنى سى روز نمىباشد و ناقص است 
  ] ، چون تقويم‌ها منتشر شده‌اند ، مرحوم استاد آية اللّه آقا شيخ محمد تقى آملى به من فرمود : شما يك نفر موافق نداريد ، همگى ماه مبارك امسال را تمام مىدانند .\r\nعرض كردم من هلال شوال را هم از زيج بهادرى و هم از زيج الغ بيكى به چهارده افق ايران استخراج كرده‌ام ، در نتيجه هلال شوال در غروب 29 ماه مبارك رمضان در همه اين آفاق قابل رؤيت است چنان كه معلوم خواهد شد ، و به حمد اللّه چنان بوده است كه به عرض رسانده‌ام .\r\nدر آن زمان مرحوم آية اللّه كاشانى رئيس مجلس بود و لكن هيچ‌وقت به مجلس نمىرفت ، و ديدار با ايشان و گزارشات امور مجلسى در منزلش در پامنار صورت مىگرفت . بدين مناسبت در همان روز عيد فطر آن استاد رياضى معهود با تنى چند به حضورش رسيدند . مرحوم آقاى كاشانى به او گفت : چطور شده است كه فقط يك طلبهء ما درست استخراج كرده است ؟ آن استاد رياضى در جوابش اين شعر سعدى را خوانده بود :\r\n گاه باشد كه كودك نادان * بغلط بر هدف زند تيرى \r\nمن به تفصيل مشخّصات هلال مذكور را مطابق آفاق يادشده از دو زيج نام برده با خطاب محترمانه و مؤدبانه به آن استاد رياضى به مدير آن روز اطلاعات\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nداده‌ام ، و لكن از قبول آن خوددارى كرد . و بالاخره قسمتى از آن را روزنامه وظيفه آن روز كه هنوز شهرت چشمگيرى كسب نكرده بود به چاپ رسانده بود .\r\nشگفت اينكه در ماه مبارك سنه بعد آن من متفرد در سلخ بودم و ديگران متفق كه سلخ ندارد ، و صحّت محاسبه ما به وقوع پيوست كه در هيچ جاى ايران ادّعاى رؤيت هلال در غروب 29 رمضان نشد و دوسه واقعه ديگر نيز مشابه همين وقايع پيش‌آمده است . و فعلا از بيان تفصيل و ارائه مدارك تاريخى از روزنامه و غير آن و ديگر امور معذورم كه فرصتى وسيع مىخواهد و نتيجه‌اى مثبت ندارد . « 1 »\r\n\r\nبرخى آثار علامه حسن‌زاده\r\nآثار رياضى ، هيوى ، هندسى و نجومى حضرت استاد به قلم معظم‌له اعم از مطبوع و غير مطبوع به اختصار از نظر خواهد گذشت :\r\n1 . دروس معرفة الوقت و القبلة ، اين كتاب در قالب 76 درس تنظيم شده و به لغت عربى نوشته و چند نوبت چاپ شده است ، اين كتاب هنگام تصنيف در حوزهء علميه قم تدريس نيز گرديده است .\r\n2 . دروس هيئت و ديگر رشته‌هاى رياضى ، شامل صد و يازده ( 111 ) درس است كه به فارسى به نگارش آمده و هنگام تصنيف در حوزه علميه قم تدريس نيز گرديد .\r\nنگارنده هنگام تدريس و تصنيف هر دو كتاب خدمت استاد ( مد ظله ) حاضر و تلمذ مىنمود .\r\n\r\n\r\n","description":"","footnote":"\r\n( 1 ) . هزار و يك‌كلمه ، ج 2 ، ص 469 ، كلمه 299 ، دفتر تبليغات اسلامى حوزهء علميه قم ، 1377 ش .\r\n","page_name":" 521 ","page_number":521},
  {"content":"\r\n\r\n3 . رساله فارسى به نام « سى فصل » در تعيين خط زوال و خط مشرق و مغرب اعتدال و تحصيل سمت قبله آفاق از طريق دايره هنديه ، اين رساله در مجموعه يازده رساله فارسى به طبع رسيده است . « 1 »\r\n4 . رساله فارسى به نام « تعيين سمت قبله و تشخيص ظهر حقيقى مدينه منوره به اعجاز پيامبر خدا صلّى اللّه عليه و آله كه در همان مجموعه به چاپ رسيده است .\r\n5 . رساله فارسى در « ميل كلى » كه در همان مجموعه وجود دارد .\r\n6 . رساله‌اى در ظل ( - تانژانت ) كه در همان مجموعه است .\r\n7 . رساله فارسى در « تكسير دايره » كه در همان مجموعه چاپ شده است .\r\n8 . رساله فارسى در مطالب رياضى نيز در همان مجموعه گردآمده است .\r\n9 . رساله فارسى در فنون رياضى نيز در همان مجموعه به طبع رسيده است .\r\n10 . رساله فارسى ديگرى در قبله مدينه و استنباط چند قاعده رياضى كه در كتاب ( 1001 ) هزار و يك‌كلمه ، كلمه 324 چاپ شده است . « 2 »\r\n11 . رساله فارسى به نام « رموز كنوز » كه در كتاب هزار و يك‌كلمه ، كلمه 343 چاپ شده است .\r\n12 . رساله عربى به نام « الكواكب الدرّى فى مطلع التاريخ الهجرى كه عنوان كلمه 161 همان كتاب را به خود اختصاص داده است .\r\n13 . رساله عربى در « الصبح و الشفق » كه با مجموعه هفت رسائل به چاپ رسيده است .\r\n\r\n\r\n","description":"","footnote":"\r\n( 1 ) . يازده رساله فارسى ، ص 361 و بعد ، مؤسسه مطالعات و تحقيقات فرهنگى ، تهران ، 1363 ش .\r\n( 2 ) . هزار و يك‌كلمه ، كلمه 324 ، نشر دفتر تبليغات اسلامى حوزه علميه قم ، 1376 ش .\r\n","page_name":" 522 ","page_number":522},
  {"content":"\r\n\r\n14 . رساله عربى در تعيين « البعد بين المركزين » كه يكى از رساله‌هاى مجموعه هشت رسائل است .\r\n15 . رساله فارسى به نام « كل فى فلك يسبحون » كه با نه رسائل ديگر چاپ شده است . و بار ديگر با « ده رساله فارسى » به چاپ رسيده است .\r\n16 . رساله فارسى به نام « قطب‌نما و قبله‌نما » كه در مجموعه « ده رساله فارسى » چاپ شده است .\r\n17 . رساله فارسى به نام « اختلاف منظر و انكسار نور ، كه نيز يكى از ده رساله فارسى است .\r\n18 . رساله فارسى به نام « رتق و فتق » كه در كتاب هزار و يك‌كلمه ، كلمه 323 چاپ شده است .\r\n19 . شرح زيج بهادرى به فارسى .\r\n20 . تصحيح « اكرما نالاؤس » در مثلثات كروى به تحرير محقق طوسى ، نيز حاشيه بر آنكه حواشى ما بر آن به منزله شرحى كامل است . . .\r\n21 . تصحيح احوال اقليدس در حساب و هندسه ، به تحرير محقق خواجه نصير الدّين طوسى و تعليقات بر آن ضمن تدريس چهار دوره در حوزه‌هاى علمى .\r\n22 . تصحيح اكرثاوذوسيوس به تحرير خواجه و تعليقات بر آن در اثناء تدريس .\r\n23 . تصحيح كتاب « المساكن » تأليف ثاوذوسيوس به تحرير خواجه طوسى و تعليقات بر آن در اثناء تدريس كتاب .\r\n24 . تصحيح كتاب « المناظر فى كيفية الابصار » تأليف اقليدس به تحرير محقق طوسى .\r\n\r\n","description":"","footnote":"","page_name":" 523 ","page_number":523},
  {"content":"\r\n\r\n25 . تصحيح كتاب « الكرة المتحركة » اثر اتولوقوس به تحرير خواجه ، در اثناء تدريس .\r\n26 . تصحيح شرح عبد العلى بيرجندى بر زيج الغ بيك و حاشيه بر آن .\r\n27 . حاشيه‌نگارى بر رساله « تحفة الاجلة فى معرفة القبلة » تأليف علامه حيدر قلى كابلى .\r\n28 . تصحيح شرح ملا عبد العلى بيرجندى بر « بيست باب در اسطرلاب » خواجه و تعليقه بر آن .\r\n29 . تصحيح كتاب « الدر المكنون و الجوهر المصون فى علم الحروف » تأليف ابن عربى و حاشيه كامل بر آن .\r\n30 . تصحيح « المجسطى » به تحرير خواجه و تعليقات بر آن .\r\n31 . تصحيح شرح نظام الدّين نيشابورى بر مجسطى و حاشيه فراوان بر آن .\r\n32 . تصحيح شرح مهندس خير اللّه خان رياضى به فارسى بر مجسطى و تعليقات زياد بر آن .\r\n33 . رساله فارسى در بعضى از شعب ارثماطيقى .\r\n34 . تعليقه بر رساله قبلهء ملا مظفر گنابادى .\r\n35 . كتاب فارسى به نام « دروس معرفت اوفاق » .\r\n36 . تعليقه بر شرح قاضىزاده رومى بر « المخلص فى الهيئة » تأليف چغمينى .\r\n37 . رساله فارسى در شرح « فارسى هيئت » قوشچى .\r\n38 . تعليقات بر رساله « بيست باب در معرفت اسطرلاب » تأليف خواجه طوسى .\r\n\r\n","description":"","footnote":"","page_name":" 524 ","page_number":524},
  {"content":"\r\n\r\n39 . تصحيح « استيعاب الوجوه الممكنة فى صنعة الاسطرلاب » تأليف بيرونى .\r\n40 . الصحيفة العسجدية فى آلات رصدية ، كه به عنوان مقدمه‌اى بر كتاب استيعاب الوجوه الممكنة قرار گيرد . « 1 »\r\n\r\n\r\n","description":"","footnote":"\r\n( 1 ) . استيعاب الوجوه الممكنة فى صنعة الاصطرلاب ، ص 99 ، بنياد پژوهشهاى آستان قدس رضوى ، ط 1 ، 1422 ق / 1380 ش ) نيز مراجعه شود به هزار و يك‌كلمه ، كلمه 149 .\r\n","page_name":" 525 ","page_number":525},
  {"content":"\r\n . \r\n","description":"","footnote":"","page_name":" 526 ","page_number":526},
  {"content":"\r\n\r\n\r\nنمايه‌ى اعلام\r\nآخوند ملا محراب گيلانى\r\nآقا بزرگ تهرانى\r\nآقا جمال خوانسارى\r\nآقا حسين خوانسارى\r\nآقا سيد ابو الحسن اصفهانى\r\nآقا سيد ابو تراب خوانسارى\r\nآقا سيد كاظم يزدى\r\nآقا ضياء الدّين عراقى\r\nآقا محيى الدّين\r\nآقا منجم افشار\r\nآل مروه\r\nآيت‌اللّه بروجردى\r\nآيت‌اللّه حجت\r\nآيت‌اللّه قمى\r\nآيت‌اللّه كاشانى\r\nابراهيم بن سنان\r\nابراهيم بن صلت\r\nابراهيم فزارى\r\nابن ابى اصيبعه\r\nابن ابى الخطيب\r\nابن اعلم\r\nابن اعلم\r\nابن الجهم\r\nابن الصلت\r\nابن اماجور\r\nابن بابويه\r\nابن حجر\r\nابن خلكان\r\nابن دايه\r\nابن رشد اندلسى\r\nابن سمح\r\nابن سمعان\r\nابن سينا\r\nابن سينا\r\nابن شاطر\r\nابن صلاح همدانى\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nابن طفيل\r\nابن عاصم ثقفى\r\nابن فندق\r\nابن فوطى\r\nابن فهد حلّى\r\nابن قاضى\r\nابن قنفذ\r\nابن ماجد\r\nابن مانع\r\nابن ميثم بحرانى\r\nابن نديم\r\nابن وحشيه\r\nابن هبنتى\r\nابن هيثم\r\nابن هيثم\r\nابن ياسمين\r\nابن ياسمين\r\nابن يونس\r\nابن يونس صفدى\r\nابو احمد محمد بن ابى عمير\r\nابو البركات بغدادى\r\nابو الجود\r\nابو الجود\r\nابو الحسن اهوازى\r\nابو الحسن شمسى\r\nابو الحسن صوفى\r\nابو الحسن على بن يحيى\r\nابو الحسن قاينى\r\nابو الحسن مغربى\r\nابو الحكم مغربى\r\nابو الصلت\r\nابو الصلت\r\nابو العباس نيريزى\r\nابو الغنائم\r\nابو الفتح\r\nابو الفضل نبئى\r\nابو الفضل هروى\r\nابو الفضل هروى\r\nابو القاسم خان قره‌گوزلو\r\nابو القاسم مجريطى\r\nابو الوفاى بوزجانى\r\nابو الوفاى بوزجانى\r\nابو ايوب موريانى\r\nابو جعفر خازن\r\nابو جعفر خازن\r\nابو جعفر سقّا\r\nابو حاتم سجستانى\r\nابو حاتم مظفر\r\nابو حنيفه دينورى\r\nابو ريحان\r\nابو زيد بلخى\r\nابو سعيد جرجانى\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nابو سعيد سجزى\r\nابو سعيد ضرير\r\nابو سليمان سجستانى\r\nابو سهل بن نوبخت\r\nابو سهل كوهى\r\nابو عبد اللّه هارون\r\nابو عيسى احمد\r\nابو كامل شجاع بن اسلم\r\nابو معشر\r\nابو منصور بغدادى\r\nابو منصور بغدادى\r\nابو نصر عراق\r\nابو نصر عراق\r\nاتواستروو\r\nاثير الدّين\r\nاحمد بن طيّب\r\nاحمد بن محمد بن كثير\r\nاحمد بن محمد صاغانى\r\nاحمد بن يوسف\r\nاحمد دلال\r\nاحمد مختار پاشا\r\nاخوان الصفا\r\nادريسى\r\nادوارد كندى\r\nاديب لواسانى\r\nارسطو\r\nاستاد طوقان\r\nاسحاق بن حنين\r\nاسفزارى\r\nاسكندر مقدونى\r\nاسكندر منشى\r\nاسماعيل ابو الفداء\r\nاسماعيل رايين\r\nاسميت\r\nاشكانى\r\nاعتماد السلطنه\r\nاعتماد السلطنه\r\nافشانه\r\nافضل الدّين كرمانى\r\nاقليدسى\r\nاكبر شاه\r\nالجلودى\r\nالدندانى\r\nالغ بيك\r\nالغ بيك\r\nالمصيصى\r\nالهى قمشه‌اى\r\nامام باقر ( ع )\r\nامام خمينى\r\nامام رضا ( ع )\r\nامام سجاد ( ع )\r\nامام صادق ( ع )\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nامام فخر\r\nامام كاظم ( ع )\r\nامان اللّه خان\r\nامير نظام گروسى\r\nاولر\r\nايلخانى\r\nبتانى\r\nبتانّى\r\nبديع اسطرلابى\r\nبرقى\r\nبرمك\r\nبرمكيان\r\nبطروجى\r\nبطروجى\r\nبطروجى اشبيلى\r\nبطليموس\r\nبنى شاكر\r\nبنى موسى\r\nبورلىليند\r\nبهادرخانى\r\nبهاء الدّين عاملى\r\nبهروز حاجى\r\nبيرجندى\r\nبيرونى\r\nبيژن بن رستم\r\nبيهقى\r\nپاتريك‌مور\r\nپاتريك‌مور\r\nپاول هاچ\r\nپرفسور محمود حسابى\r\nپوران\r\nپيامبر اكرم ( ص )\r\nتقى الدّين راصد\r\nتقى الدّين فارسى\r\nتقىزاده\r\nتنوحى\r\nتوفيق حيدرزاده\r\nتوماس هربرت\r\nتيپو\r\nتيمورتاش\r\nثابت بن قره\r\nثابت بن قره\r\nجابر بن افلح\r\nجابر بن حيّان\r\nجاماسب حكيم\r\nجرجى زيدان\r\nجعفر بن يحيى\r\nجعفر شريف امامى\r\nجلال الدّين دوانى\r\nجلال الدّين ملكشاه\r\nجلالى\r\nجوادى آملى\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nجوزجانى\r\nجيّانى\r\nچنگيز خان\r\nحاج آقا بزرگ ساوجى\r\nحاج شيخ احمد اعتمادى\r\nحاج شيخ عباس قمى\r\nحاج شيخ فضل اللّه نورى\r\nحاج شيخ محمد تقى آملى\r\nحاج غلامحسين منجم‌باشى\r\nحاج ملا هادى سبزوارى\r\nحاج مولى مهدى منجم\r\nحاج ميرزا اسماعيل نجم الممالك\r\nحاج ميرزا حسن شيرازى\r\nحاج ميرزا محمود خان\r\nحاسب طبرى\r\nحاكم نيشابورى\r\nحامد بن خضر خجندى\r\nحامد بن خضر خجندى\r\nحامد بن محمود\r\nحبش حاسب\r\nحبوبى\r\nحبيب اللّه نجومى\r\nحبيب بن مظاهر اسدى\r\nحسام الدّين شامى\r\nحسن بن خصيب\r\nحسن بن سهل\r\nحسن بن نصير الدّين\r\nحسن‌زاده\r\nحسن قطان\r\nحسن قمى\r\nحسن همدانى\r\nحسين الهى\r\nحسين بن اسحاق\r\nحسين بن منصور حلاج\r\nحسين زمرديان\r\nحسينعلى رزم‌آرا\r\nحسين كرمانى\r\nحضرت آيت‌اللّه اديب\r\nحضرت مسيح ( ع )\r\nحكيم هيدجى\r\nحمد اللّه مستوفى\r\nحمزة بن حسن اصفهانى\r\nحمّصى\r\nحنّا الفاخورى\r\nحنين بن اسحاق\r\nخازنى\r\nخاقانى\r\nخالد بن برمك\r\nخالد بن عبد الملك\r\nخاندان نوبختى\r\nخانم ايوانه\r\nخطير الدّين\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nخواجه نصير الدّين\r\nخواجه نظام الملك\r\nخير الدّين زركلى\r\nخير اللّه خان مهندس\r\nدبيران كاتبى قزوينى\r\nدكتر عباس رياضى\r\nدهخدا\r\nرشيد الدّين فضل اللّه\r\nرشيد الدّين فضل اللّه\r\nرشيد الدّين وطواط\r\nرضا عبد اللهى\r\nركن الدّين استرآبادى\r\nروندلس\r\nزرقالى اسطرلابى\r\nزرقالى اندلسى\r\nژرژ صليبا\r\nساخائو\r\nسارتر\r\nسارتون\r\nساسانى\r\nسبط ماردينى\r\nسجزّى\r\nسردار كابلى\r\nسعيد رائد\r\nسلطان عبد المجيد\r\nسلطان محمد چهارم\r\nسلطان محمود غزنوى\r\nسموال بن يحيى\r\nسميعى\r\nسنان بن ثابت\r\nسند بن على\r\nسنليوس\r\nسهل بن بشر\r\nسيد ابو القاسم رياضى\r\nسيد ابو تراب خوانسارى\r\nسيد احمد لواسانى\r\nسيد احمد موسوى\r\nسيد امين\r\nسيد بحر العلوم\r\nسيد بن طاوس\r\nسيد جعفر غضبان\r\nسيد جلال الدّين تهرانى\r\nسيد جمال الدّين محمد حسينى\r\nسيد حسن صدر\r\nسيد حسن صدر\r\nسيد حسين كوه‌كمرى\r\nسيد شرف آملى\r\nسيد شريف جرجانى\r\nسيد عباس لارى\r\nسيد على قاضى\r\nسيد محسن امين\r\nسيد محسن حكيم\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nسيد محمد باقر طباطبايى\r\nسيد محمد حجّت\r\nسيد محمد حجت\r\nسيد محمد على تهرانى\r\nسيد محمد كاظم مدرسى\r\nسيد محمد مهدى منجم‌باشى\r\nسيد محمود طباطبايى\r\nسيد مرتضى\r\nسيد مهدى منجم\r\nسيد ميرزا بديع الزمان حسينى\r\nسيد مير عبد الباقى\r\nسيد مير محمد صادق\r\nسيد نعمت اللّه جزايرى\r\nسيد يحيى خراسانى\r\nشاه‌عباس\r\nشجاع بن اسلم\r\nشرف الدّين طوسى\r\nشرف الدّين طوسى\r\nشريف ادريسى\r\nشمس الدوله\r\nشمس الدّين بن محى الدّين\r\nشمس الدّين شيروانى\r\nشمس الدّين وابكنوى\r\nشهمردان\r\nشهيد اول\r\nشهيد ثانى\r\nشيخ ابو اسحاق اينجو\r\nشيخ ابو الفتح كراجكى\r\nشيخ احمد منجم\r\nشيخ اسد اللّه عارف\r\nشيخ بهايى\r\nشيخ جعفر نقدى\r\nشيخ حبيب اللّه ذوالفنون\r\nشيخ صدوق\r\nشيخ طوسى\r\nشيخ عبد الجليل\r\nشيخ عبد الحسين هزارجريبى\r\nشيخ عبد العلى اصفهانى\r\nشيخ عبد النبى نورى\r\nشيخ عزيز اللّه طبرسى\r\nشيخ على منشار\r\nشيخ على نورى\r\nشيخ مجتبى قزوينى\r\nشيخ محمد باقر اصفهانى\r\nشيخ محمد تقى آملى\r\nشيخ محمد حسين اصفهانى\r\nشيخ مرتضى انصارى\r\nشيخ مسيح طالقانى\r\nشيخ مفيد\r\nصاحب بن عباد\r\nصاحب جواهر\r\nصاعد اندلسى\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nصدر المتألهين\r\nصيّاد\r\nطبرى\r\nعاصمى\r\nعباس اقبال\r\nعباس اقبال\r\nعباس بن سعيد\r\nعباس جعفرى\r\nعبد الرحمن خازنى\r\nعبد الرحمن صوفى\r\nعبد الرحمن عميره\r\nعبد العلى بيرجندى\r\nعبد اللّه بازيار\r\nعبد اللّه بن ابى سهل\r\nعضد الدوله\r\nعفيف بن قيس\r\nعلامه امينى\r\nعلامه حلى\r\nعلامه شعرانى\r\nعلامه طباطبايى\r\nعلامه قزوينى\r\nعلامه مجلسى\r\nعلى اصغر حكمت\r\nعلى اكبر فياض\r\nعلى بن احمد انطاكى\r\nعلى بن رين\r\nعلى بن سهل طبرى\r\nعلى بن عبد اللّه\r\nعلى بن عيسى\r\nعلى بن نصير الدّين\r\nعلى نسوى\r\nعمر بن محمد مرورودى\r\nعمر خيام\r\nعمر خيامى\r\nعياشى\r\nعين الزمان\r\nغازان خان\r\nغلامحسين دينانى\r\nغلام زحل\r\nغياث الدّين جمشيد\r\nغياث الدّين جمشيد\r\nغياث الدّين دشتكى\r\nغياث الدّين منصور دشتكى\r\nفارابى\r\nفاريابى\r\nفتح اللّه شيرازى\r\nفخر الدوله\r\nفخر خلاطى\r\nفخر رازى\r\nفخر مراغى\r\nفردوسى\r\nفرزندان شاكر\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nفرغانى\r\nفرنل\r\nفزارى\r\nفسابخسى\r\nفضل بن ابى سهل نوبختى\r\nفضل بن حاتم\r\nفضل بن يحيى\r\nفيض كاشانى\r\nقاضى الدّين محمد اردكانى\r\nقاضى تبريزى\r\nقاضىزاده\r\nقاضىزاده رومى\r\nقاضى مير حسين ميبدى\r\nقبيصى\r\nقصرانى\r\nقطب الدّين رازى\r\nقطب الدّين شيرازى\r\nقفطى\r\nقلصادى\r\nقلصادى\r\nقوام الدّين معمار\r\nقوشچى\r\nقومنجى\r\nكاتبى قزوينى\r\nكاشف الدّين اردكانى\r\nكاشف الدّين يزدى\r\nكپلر\r\nكراجكى\r\nكريستف‌كلمب\r\nكمال الدّين اردبيلى\r\nكمال الدّين ايجى\r\nكمال الدّين فارسى\r\nكوپرنيك\r\nگاليله\r\nگرىهانت\r\nگوشيار گيلانى\r\nلوريه\r\nمايردگانى\r\nمأمون\r\nمجلسى اول ، ملا محمد تقى\r\nمجلسى دوم ، ملا محمد باقر\r\nمحمد حسين كاظمينى\r\nمحسن مسعود انصارى\r\nمحقق ثانى\r\nمحقق شيروانى\r\nمحقق كركى\r\nمحمد باقر سبزوارى\r\nمحمد باقر هزارجريبى\r\nمحمد باقر يزدى\r\nمحمد بامداد\r\nمحمد بن ابى بكر فارسى\r\nمحمد بن احمد خوارزمى\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nمحمد بن اشرف\r\nمحمد بن ايوب طبرى\r\nمحمد بن جابر\r\nمحمد بن جابر\r\nمحمد بن حسن طوسى\r\nمحمد بن حسن كرجى\r\nمحمد بن سهلى\r\nمحمد بن صباح\r\nمحمد بن عيسى ماهانى\r\nمحمد بن موسى خوارزمى\r\nمحمد بن موسى خوارزمى\r\nمحمد تقى اديب\r\nمحمد جعفر خان قاجار\r\nمحمد حسن جاسبى\r\nمحمد حسين نائينى\r\nمحمد حسين يزدى\r\nمحمد رضا پهلوى\r\nمحمد رضا خواجه‌پور\r\nمحمد زكريا\r\nمحمد شاه\r\nمحمد شاهى\r\nمحمد شفيع چاپلقى\r\nمحمد صالح خاتون‌آبادى\r\nمحمد على رشتى\r\nمحمد على مدرس افغانى\r\nمحمد فريد وجدى\r\nمحمد محيط طباطبايى\r\nمحمود بن عمر فارسى\r\nمحمود چغمينى\r\nمدرس خيابانى\r\nمدرس طباطبايى\r\nمردويه\r\nمريم آقا شيخ\r\nمسعود غزنوى\r\nمسعودى\r\nمسلمه مجريطى\r\nمشير الوزراء\r\nمظفر الدّين شاه\r\nمعتضد باللّه عباسى\r\nمعتضد عباسى\r\nملا احمد نراقى\r\nملا احمد نظرى\r\nملا باقر يزدى\r\nملا صدرا\r\nملا عبد العلى بيرجندى\r\nملا على اكبر منجم‌باشى\r\nملا على محمد اصفهانى\r\nملا على منجم افشار\r\nملا كاظم خراسانى\r\nملا لطف اللّه مازندرانى\r\nملا محمد سراب تنكابنى\r\nملا محمد صادق تنكابنى\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nملا محمد مهدى نراقى\r\nملا مظفر گنابادى\r\nملك‌الشعراء\r\nملكشاه سلجوقى\r\nملكشاه سلجوقى\r\nملكشاهى\r\nمنصور دوانيقى\r\nمنصور عبّاسى\r\nمنصور نجومى\r\nمنوچهر صدوقىسها\r\nمورلى\r\nموريس مترلينگ\r\nموسى بن ميمون\r\nمولى الياس اردبيلى\r\nمولى حسن محلاتى\r\nمولى حسين منجم\r\nمولى غلامحسين شيرازى\r\nمهدى بامداد\r\nمهندس باقرى\r\nمهندس بغايرى\r\nمير ابو طالب فندرسكى\r\nميرداماد\r\nميرزا ابراهيم خويى\r\nميرزا ابو الحسن رفيعى\r\nميرزا ابو القاسم نراقى\r\nميرزا ابو محمد\r\nميرزا احمد آشتيانى\r\nميرزا احمد منجم‌باشى\r\nميرزا احمد منجم‌باشى\r\nميرزا جعفر منجم\r\nميرزا جواد جهان‌بخش\r\nميرزا حاج آقا قراچه‌داغى\r\nميرزا حبيب اللّه ذوالفنون\r\nميرزا حبيب اللّه رشتى\r\nميرزا حبيب اللّه نجومى\r\nميرزا حكيم اردكانى\r\nميرزا رضا نجم الملك\r\nميرزا رضا نجم الملك\r\nميرزا طاهر تنكابنى\r\nميرزا عبد الحسين خان\r\nميرزا عبد الرزاق\r\nميرزا عبد العلى خان\r\nميرزا عبد الغفار\r\nميرزا عبد الكريم منجم‌باشى\r\nميرزا عبد اللّه افندى\r\nميرزا عبد الوهاب منجم‌باشى\r\nميرزا عبد الوهاب منجم‌باشى\r\nميرزا على اكبر يزدى\r\nميرزا على منجم‌باشى\r\nميرزا محمد\r\nميرزا محمد باقر\r\nميرزا محمد تقى شيرازى\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nميرزا محمد حسن\r\nميرزا محمد حسن منجم‌باشى\r\nميرزا محمد هاشم خوانسارى\r\nميرزا مهدى آشتيانى\r\nميرزا مهدى شهرستانى\r\nميرزا نصر اللّه بن آقا محمد رضا\r\nميرزاى قمى\r\nميرزاى نائينى\r\nميرفندرسكى\r\nمؤيد الدّين عرضى\r\nناصر الدّين شاه\r\nناصر الملك\r\nنجاشى\r\nنجاشى\r\nنجم الدوله\r\nنجم الدّين اسطرلابى\r\nنصر اللّه خلعت‌برى\r\nنصر قمى\r\nنصير الدّين طوسى\r\nنظام اعرج\r\nنظام الدّين نيشابورى\r\nنظيف بن يمن\r\nنلينو\r\nنوبختيان\r\nنيوتون\r\nوابكنوى\r\nهارون بن ابى سهل\r\nهلاكو\r\nهلن پيلانس\r\nهمايى\r\nهوخندانگ\r\nيحيى برمكى\r\nيحيى بن ابى شكر\r\nيحيى بن ابى منصور\r\nيحيى بن ابى منصور\r\nيحيى بن خالد\r\nيحيى كاشانى\r\nيعقوب بن طارق\r\nيعقوب كندى\r\nيعيش بن ابراهيم\r\n\r\n","description":"","footnote":"","page_name":" 538 ","page_number":538},
  {"content":"\r\n\r\n\r\nفهرست مطالب\r\nقطب الدّين شيرازى ( 634 - 710 ق / 1236 - 1311 م ) 4\r\nكمال الدّين فارسى ( م 720 ق / 1320 م ) 5\r\nابن بناء ( حدود 650 - 721 ق ) 8\r\nآثار 10\r\nعلّامه حلى ( 648 - 726 ق ) 12\r\nنظام اعرج ( د 730 ق ) 18\r\nاسماعيل ابو الفداء ( 672 732 ق / 1273 - 1332 م ) 19\r\nمحمود جغمينى ( م 745 ق ) 21\r\nيحيى كاشانى ( م بعد از 773 ق ) 21\r\nقطب الدّين رازى ( م 776 ق ) 22\r\nابن شاطر ( 704 777 ق / 1304 - 1375 م ) 24\r\nآثار 25\r\nمكتب نجومى مراغه و ابن شاطر 38\r\nمطالعات مربوط به مكتب مراغه 40\r\nمكتب مراغه و كپرنيك 44\r\nمكتب مراغه و اخترشناسى اسلامى 47\r\nاهميت پژوهش‌هاى مكتب مراغه 54\r\nآغاز انتقاد از نظام بطلميوسى 56\r\nآثار موجود اخترشناسان مراغه 58\r\nدورهء بعد از ابن شاطر 61\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nپيوند موضوع با كپرنيك 67\r\nشهيد اوّل ( 734 - 786 ق ) 68\r\nسيد شرف آملى ( سده نهم ) 69\r\nغياث الدّين جمشيد كاشانى ( حدود 790 - 832 ق ) 71\r\nآثار غياث الدّين 81\r\nاسطرلاب غياث الدّين 93\r\nرصدخانه سمرقند از راه انيميشن 97\r\nطراحى اسطرلاب 99\r\nرسم مدارات روى صفحه مادر 100\r\nرسم دايره افق و مقنطرات ارتفاع 101\r\nطراحى منطقة البروج 104\r\nعمل ستارگان روى عنكبوت 105\r\nدواير سموت 108\r\nپشت اسطرلاب 112\r\nقاضىزاده رومى ( م 840 ق ) 113\r\nالغ بيگ ( 796 ق / 1394 م - 853 ق / 1449 م ) 114\r\nملا على قوشچى ( م 879 ق ) 120\r\nسبط ماردينى ( 826 - 890 ق ) 121\r\nابن ماجد ( م قرن 9 ق / 15 م ) 122\r\nجلال الدّين دوانى ( م 907 يا 908 ق ) 126\r\nقاضى مير حسين ميبدى ( م 909 ق ) 127\r\nبيرجندى ، عبد العلى ( م 934 ق ) 129\r\nآثار 130\r\nكمال الدّين اردبيلى ( م 937 يا 940 ق ) 135\r\nمولى الياس اردبيلى ( سده 10 ق ) 137\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nغياث الدّين منصور دشتكى ( م 949 ق ) 139\r\nتقى الدّين فارسى ( سدهء 10 ) 141\r\nشهيد ثانى ( 911 - 965 ق ) 143\r\nتقى الدّين راصد ( 932 - 993 ق ) 144\r\nكاشف الدّين محمد اردكانى ( م سده 11 ) 152\r\nبهاء الدّين عاملى ( 953 - 1030 ق ) 153\r\nسوانح حيات 153\r\nتحصيلات و استادان بهائى 158\r\nوفات 159\r\nموقعيت اجتماعى 160\r\nمذهب و مشرب 162\r\nمقام علمى و ادبى 166\r\nمولى مظفر گنابادى ( م 1040 ق ) 177\r\nميرداماد ( م 1040 يا 1041 ق ) 178\r\nميرفندرسكى ( م حدود 1050 ق ) 179\r\nصدر المتألهين ( 979 - 1050 ق ) 181\r\nرساله قطب و منطقهء صدر المتألهين 186\r\nمحمد باقر يزدى ( م بين 1056 تا 1069 ق ) 191\r\nقاضى الدّين محمد اردكانى ( 1001 - 1062 ق ) 192\r\nمحمد حسين يزدى ( زنده 1056 ق ) 193\r\nمدرس طباطبايى ( زنده 1072 ق ) 193\r\nمحمد باقر سبزوارى ( 1017 - 1090 ) 195\r\nملا محسن فيض كاشانى ( م 1091 ق ) 196\r\nمير ابو طالب فندرسكى ( سدهء 11 ) 197\r\nعلّامه ملا محمد باقر مجلسى ( 1037 - 1110 ق ) 197\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nمجلسى و افلاك نه‌گانه و آسمان‌هاى هفت‌گانه 199\r\nتأويلات عليل 200\r\nديدگاه مجلسى از نجوم و عمل به آن 201\r\nاحكام نجوم و اقسام تواريخ 204\r\nايام و سعد و نحس آنها 205\r\nباب نوروز 206\r\nآقا حسين خوانسارى ( 1016 - 1099 ق / 1607 - 1688 م ) 208\r\nنگاهى به رسالهء هندسهء آقا حسين خوانسارى ( ره ) 211\r\nشبههء طفره در هندسهء اقليدس 213\r\nپاسخ اوّل 214\r\nپاسخ دوم 214\r\nتوضيح دو پاسخ به بيان آقا حسين ( ره ) 215\r\nتوضيح سخن آقا حسين ( ره ) 217\r\nپاسخ سوم 218\r\nپاسخ چهارم 219\r\nپاسخ پنجم 220\r\nديدگاه صدر المتألهين - قدّس سرّه - در اسفار 221\r\nسقوط آزاد اجسام از نگاه محقق خوانسارى 222\r\nبخش اوّل 223\r\nبخش دوم 224\r\nسؤال 227\r\nپاسخ 228\r\nحركت قسرى 229\r\nآن و سكون 230\r\nبخش سوم 232\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nسقوط آزاد اجسام 232\r\nمقدار سرعت سقوط آزاد جسم 233\r\nجوّ زمين 234\r\nمرزهاى جهان 237\r\nمحقق شيروانى ( 1099 ق ) 239\r\nميرزا حكيم اردكانى ( م 1116 ق ) 240\r\nملا محمد سراب تنكابنى ( 1040 - 1124 ق ) 241\r\nملا محمد صادق تنكابنى ( 1082 - حدود 1134 ق ) 242\r\nتأليفات او 242\r\nميرزا عبد اللّه افندى ( م بين 1130 تا 1135 ق ) 242\r\nخير اللّه خان مهندس ( سدهء 12 ق ) 243\r\nحاج ملا محمد مهدى نراقى ( 1149 - 1209 ق ) 244\r\nاستادان نراقى 245\r\nتأليفات نراقى 245\r\nملا احمد نراقى ( 1185 - 1245 ق ) 247\r\nآثار ملا احمد نراقى 248\r\nنجوم از منظر نراقى 248\r\nنكته‌اى در هلال 253\r\nمولى غلامحسين شيرازى جونفورى ( سده 13 ) 253\r\nكلام شعرانى دربارهء زيج جونپورى 254\r\nكلام استاد دربارهء زيج بهادرخانى 255\r\nميرزا نصر اللّه بن آقا محمد رضا ( م 1276 ق ) 256\r\nميرزا رضا نجم الملك ( م حدود 1290 ق ) 256\r\nسيد محمد باقر طباطبايى يزدى ( 1239 - 1298 ق ) 257\r\nميرزا محمد حسن منجم‌باشى اصفهانى ( سدهء 13 ) 259\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nملا على محمد اصفهانى ( سده 13 ) 260\r\nميرزا عبد الغفار نجم الدوله ( 1255 - 1326 ق ) 260\r\nنجم الدوله و تقويم هجرى شمسى 261\r\nشيخ اسد اللّه عارف يزدى ( م 1345 ق ) 264\r\nسيد ابو تراب خوانسارى ( 1271 - 1346 ق ) 264\r\nشاگردان خوانسارى 265\r\nميرزا احمد منجم‌باشى اصفهانى ( سده 14 ق ) 267\r\nشيخ حبيب اللّه ذوالفنون ( 1282 - 1366 ق ) 268\r\nسردار كابلى ( 1293 - 1372 ق ) 268\r\nمشايخ اجازه 270\r\nتأليفات 271\r\nقبله و محراب 274\r\nآية اللّه قمى و سردار كابلى 279\r\nعلّامهء امينى و سردار كابلى 285\r\nآية اللّه حجت و سردار كابلى 287\r\nسردار كابلى و مشير الوزرا ( 1250 - 1338 ق ) 292\r\nتأليفات مشير الوزراء 294\r\nسردار كابلى و نجم الدوله 295\r\nسردار كابلى و مهندس بغايرى 295\r\nدعوت سردار به قم 297\r\nسردار كابلى و لگاريتم 298\r\nسردار و كاهش ميل كلى ( -  d  خورشيد ) 299\r\nسخنى با حضرت علامه حسن‌زاده - دام ظله - 302\r\nنظر استاد دربارهء سردار 303\r\nعبد الرزاق بغايرى ( 1286 - 1372 ق ) 304\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nسيد ابو القاسم رياضى خوانسارى ( 1309 - 1380 ق ) 313\r\nحاج شيخ محمد تقى آملى ( 1304 - 1391 ق ) 314\r\nتأليفات و آثار 316\r\nعلّامه ذوالفنون آية اللّه ميرزا ابو الحسن شعرانى 1 ( 1320 - 1393 ق ) 316\r\nخاطراتى شنيدنى دربارهء مرحوم علّامه شعرانى 325\r\nنياز فقيه به رياضيات و نجوم و تبحّر علامه شعرانى 328\r\nقانون گرانش ( جاذبه ) عمومى از ديدگاه علّامه شعرانى 330\r\nديدگاه ثابت بن قره 332\r\nنظر ابن سينا 333\r\nاعتراض فخر رازى 336\r\nنظريه خواجه نصير الدّين طوسى 336\r\nديدگاه علّامه شعرانى 337\r\nجاذبهء عمومى 339\r\nقوانين كپلر 341\r\nقانون عام گرانش نيوتون 343\r\nكاربرد جاذبهء عمومى 344\r\nسرعت و بردار 347\r\nشتاب 348\r\nشتاب زمين 349\r\nقوانين نيوتون در مورد حركت 350\r\nرابطه نيرو و شتاب 351\r\nنيوتون و حركت وضعى زمين 353\r\nاثر جاذبه بر جزر و مدّ ( كشند ) 354\r\nنكته‌اى ژرف و جالب 356\r\nعلّامه سيد محمد حسين طباطبايى ( 1281 - 1360 ش ) 358\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nتحصيلات رياضيات و هيئت استاد علّامه 359\r\nتثليث زاويه 359\r\nتدريس علم هيئت در قم 360\r\nنصب دايره هنديّه در مدرسه حجّتيه قم 360\r\nتأليفات علّامه 361\r\nحبيب اللّه نجومى ( 1287 - 1366 ش ) 362\r\nزيجهاى معروف 363\r\nگاهنامه 368\r\nتقويم 368\r\n3 ) گاه‌شمارى در كشورهاى عربى 382\r\n4 ) گاه‌شمارى در ايران 398\r\nب ) گاه‌شمارى در ايران از ورود اسلام تا قرن نهم هجرى قمرى 412\r\nج ) گاه‌شمارى در ايران از قرن نهم هجرى قمرى تاكنون 430\r\n5 ) گاه‌شمارى در ديگر كشورهاى حوزهء تمدن اسلامى 437\r\nسالنامه‌هاى مشهور 482\r\nحسينعلى رزم‌آرا ( 1272 - 1364 ش ) مخترع قبله‌نما 493\r\nسيد جلال الدّين تهرانى ( 1272 - 1366 ش ) 495\r\nدكتر عباس رياضى ( 1286 - 1367 ش ) 497\r\nحضرت آيت‌اللّه اديب ( 1315 - 1412 ق ) 498\r\nنگاهى به رسالهء قطبيّه 499\r\nپرفسور محمود حسابى ( 1281 - 1371 ش ) 506\r\nزندگى و پيشينهء علمى حضرت استاد حسن‌زاده - دام بقاه - 509\r\nتأثير علوم رياضى در تقويت نفس و تقويم و تعديل فكر 515\r\nبرخى آثار علامه حسن‌زاده 520\r\n\r\n\r\n","description":"","footnote":"","page_name":" 546 ","page_number":546}
  ]