[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسفرنامهء كلاويخو\r\nناشر برگزيدهء\r\nهفدهمين نمايشگاه بين المللى كتاب تهران\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nروى گونسالس د كلاويخو\r\nسفرنامهء كلاويخو\r\nمترجم\r\nمسعود رجب نيا\r\nتهران 1384\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nگونسالس د كلاويخو ، روى ، - 1412 .\r\nGonzalez de Clavijo , Ruy\r\nسفرنامه كلاويخو / كلاويخو ؛ ترجمه مسعود رجب نيا . - - تهران : شركت انتشارات علمى و فرهنگى ، 1374 .\r\n387 ص . : نقشه .\r\nISBN 964 - 445 - 629 - 7\r\nص . ع . به انگليسى : Clavijo , Embassy to tamerlan 1403 - 1406\r\nفهرستنويسى بر اساس اطلاعات فيپا .\r\nچاپ پنجم : 1384\r\n1 . ايران - - سير و سياحت - - متون قديمى تا 1800 . 2 . آسيا - - سير و سياحت - - متون تا 1800 .\r\n3 . تيمور گوركانى ، 736 - 807 ق . 4 . سفرنامه . الف . رجب نيا ، مسعود ، مترجم ، 1298 - 1377 . ب . شركت انتشارات علمى و فرهنگى . ج . عنوان .\r\n7 س 9 گ / 1101 DSR\r\n066042 / 955\r\n1374\r\nكتابنامهء ملى ايران 6244 - 74 م\r\nسفرنامهء كلاويخو\r\nنويسنده : كلاويخو\r\nمترجم : مسعود رجب نيا\r\nچاپ نخست : 1337\r\nچاپ پنجم : بهار 1384 ؛ شمارگان : 2000 نسخه\r\nحروفچينى و آماده سازى : شركت انتشارات علمى و فرهنگى\r\nليتوگرافى : موج ؛ چاپ : سارنگ ؛ صحافى : سپيدار\r\nحق چاپ محفوظ است .\r\nشركت انتشارات علمى و فرهنگى\r\nادارهء مركزى : خيابان افريقا ، چهار راه حقانى ( جهان كودك ) ، كوچهء كمان ، پلاك 4 ، كدپستى 1518736313 ؛\r\nصندوق پستى 9647 - 15875 ؛ تلفن : 71 - 8774569 ؛ فاكس : 8774572\r\nمركز پخش : شركت بازرگانى كتاب گستر ، خيابان افريقا ، بين بلوار ناهيد و گلشهر ، كوچهء گلفام ، پلاك 1 ؛\r\nكد پستى 1915673483 ؛ تلفن : 42 - 2024141 ؛ تلفكس : 2050326\r\nآدرس اينترنتى : www . ketabgostarco . com / info @ ketabgostarco . com\r\nفروشگاه يك : خيابان انقلاب - روبروى در اصلى دانشگاه تهران ؛ تلفن : 6400786\r\n\r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدمهء مترجم\r\nخدمتى كه سفرنامه‌ها به روشن شدن تاريخ كشورها مىكنند ، موضوعى نيست كه نيازمند اثبات و استدلال باشد . مخصوصا در مورد كشور ما كه از ديرباز بيشتر تاريخ‌نويسان و نويسندگان و شاعران ما نوكر حاكم وقت و مقهور قدرت بوده‌اند . از وقتى كه پاى جهانگردان بيگانه بخصوص اروپائيان بايران باز شد بسيارى حقايق از خامه و سخنان آنان بجاى مانده كه اينك مورخان و شرقشناسان از آنها بهرهء بسيار مىگيرند . از آنجا كه هر كس چون بسرزمين بيگانه‌اى برود همه چيز را بديدهء مقايسه با امور مشابه كشور خود مىنگرد ، تقريرات جهانگردان پايه‌اى براى مقايسهء تمدنها در اعصار مختلف نيز بدست مىدهد .\r\nدر زمان صفويه جهانگردان و مبلغان مسيحى بسيارى بايران آمدند و از آنان سفرنامه‌هاى بسيار بجاى مانده است . اما از قبل از روزگار صفويه از جهانگردان فرنگى كه سفرنامه‌اى بيادگار گذاشته باشند جز ماركوپولو و كلاويخو و چند تن بازرگان و نيزى كسى را نمىشناسيم .\r\nكلاويخو بويژه از شمال غربى ايران تا اقصاى شمال شرقى را پيموده است . از آنجا كه نظرى دقيق و تيزبين داشته بسيارى از امور را چه از لحاظ اجتماعى و چه از نظر ادارى و سياسى دريافته و نوشته است . شك نيست كه وى زبان تركى ميدانسته و در طى مسافرت در ايران با زبان فارسى نيز آشنا شده\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاست . بسيارى اصطلاحات گوناگون را نقل كرده و به مجرد آنكه اندك تغييرى در لهجهء فارسى مردم نواحى سر راهش پديد آمده ، بىدرنگ دريافته و با نهايت روشنى نوشته است . مثلا : « به شهرى كه « اندخود » نام دارد ، رسيديم . . . شهر اندخود در آنسوى مرز ايران قرار دارد . زيرا كه به كشور تاجيك رسيده بوديم . زبان مردم اينجا اندكى با زبان فارسى تفاوت دارد ، گو اينكه بسيارى از لغاتى كه بر سر زبانهاست ، عين زبان فارسى است . »\r\nحسن انتخاب دربار اسپانيا در برگزيدن چنين سفير تيزبين و زيرك و با تدبير بيشتر بسود ما مردم ايران و تاريخ ما تمام شده است . امروزه مورخان و شرقشناسان بخصوص از سفر نامهء او استفادهء بسيار مىكنند .\r\nحواشى كه گى لسترنج برين كتاب نوشته است با آن كه حاوى مطالب بسيار سودمندى است ، باز خالى از نقص نيست . بخصوص كه روسى نمىدانسته و نتوانسته است بقول استاد مينورسكى از تحقيقات سرزنوسكى استفادهء كامل بكند .\r\nآقاى حسين محبوبى اردكانى بسيارى حواشى برين كتاب افزوده‌اند و گاه گاه مترجم نيز نكاتى را يادآور شده است . آنچه از آقاى محبوبى اردكانى است با « م . ا . » و آنچه از مترجم است با « م . » مشخص گرديده است . حواشى آقاى محبوبى اردكانى و مترجم در ذيل صفحات متن قرار داده شده مگر در مواردى كه توضيح مربوط به مطلبى باشد كه لسترنج در حواشى خويش آورده است كه زير آن مطلب حاشيه در ميان دو كمان آورده شده است .\r\nحواشى لسترنج در آخر كتاب قرار داده شده است . در ضمن صفحات متن هر جا كه علامت ستاره‌اى ديده شد بايد دانست كه مربوط است به حواشى لسترنج در پايان كتاب كه با قيد صفحه و سطر مشخص گرديده است .\r\nمسعود رجب‌نيا خرداد ماه 1337\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدمه\r\nانجمن « هكلويت » « 1 » در سال 1859 سفر نامهء « كلاويخو » را كه مترجم آن آقاى « كلمنتس ماركهام » « 2 » ( عضو انجمن جغرافيائى پادشاهى ) بود منتشر ساخت . اين چاپ براى آن زمان خوب بود ، زيرا كه در شصت و نه سال پيش شهر سمرقند و بخارا هنوز جزو قلمرو خانات آسياى مركزى بود و از ايران و آسياى صغير نقشه‌هاى خوبى در دسترس نبود و نقشه‌هاى بيزنتيهء قسطنطنيه همچنانكه « دوكانژ » « 3 » در قرن هفدهم بجاى گذاشته بود ، مورد اعتبار و استناد بود . از 1859 تا كنون آن نقشه‌ها توسط « فان ميلينگن » « 4 » تصحيح شده است و راه بين قسطنطنيه و سمرقند را جهانگردان زير پا گذاشته و از آن توصيف بسيار كرده‌اند . تاريخ دوران تيمور به خوبى روشن و معلوم شده و سر كلمنتس ماركهام كه يكسال پيش از فوتش او را ديدم خود با اين نكته موافق بود كه بايد در ترجمهء او تجديد نظرى به عمل آيد . فقط متأسف بود از اينكه خودش در اثر پيرى بچنين كارى توانا نيست .\r\nمتن اسپانيائى اصل اين ترجمه همانا نسخه‌اى است كه در 1881 چاپ شده است و متن ترجمهء روسى كه « اى . سرزنوسكى » « 5 » تهيه كرده و در سن - پطرزبورگ توسط آكادمى سلطنتى علوم منتشر شده ضميمهء آنست . چون\r\n\r\n\r\n","description":"","footnote":"\r\n( 1 ) -  Hakluyt Society \r\n( 2 ) -  Clements Markham \r\n( 3 ) -  Ducange \r\n( 4 ) -  Van Miligen \r\n( 5 ) -  I . Sreznevski \r\n","page_name":" 11 ","page_number":11},
  {"content":"\r\n\r\nروسى نميدانم نتوانستم از آن ترجمه بهرمند شوم . اما مقدمهء مترجم را كه به زبان روسى است ، دوستم آقاى « دكتر مينس » « 1 » براى من به زبان انگليسى بيان كرد . ازين مقدمه چنين برميآيد كه ناشر روسى از وجود نسخهء خطى قرن پانزدهم و همچنين نسخه‌اى خطى كه از يك نسخهء موجود در اوايل قرن شانزدهم رونوشت شده و از روى آن چاپ معتبر 1582 به عمل آمده است ، آگاهى نداشته . اين هر دو نسخه در كتابخانهء ملى شهر مادريد موجودست . ازين دو نسخه ، اولى از لحاظ صحت تلفظ نامهاى اشخاص و امكنه بهتر است .\r\nچون به شيوهء تقرير كلاويخو دقت كنيم ، ملاحظه مىشود كه در متون چاپ شده ( مانند نسخهء خطى مادريد كه در بالا به آن اشاره شد ) تاريخ وقايع را با حروف و بطور كامل نوشته است . فى المثل ميگويد « دوشنبهء پانزدهم ماه مه » « 2 » ، اما روز هفته با تاريخ آن در ماه در بعضى موارد با تقويم مطابقت نميكند .\r\nمثلا در مورد مثال فوق دوشنبه مصادف با بيستم ماه مه بوده است . چنين به نظر ميرسد كه اين اشتباهات مكرر ناشى از آن باشد كه در نسخهء اصلى و پيش‌نويسى كه كلاويخو به نساخ خويش داده است ( تا از آن رونوشت بردارند ) تاريخ روز را بخاطر رعايت اختصار به رقم رومى نگاشته بوده . درين مورد ممكن است تصور كرد كه كلاويخو  « XX »  نوشته بوده و به نظر نسخه‌بردار مزبور آن رقم  « XV »  رسيده و لذا بحروف « پانزدهم » يا  « quince »  نوشته است و يا آنكه فى الواقع خود كلاويخو نيز شايد درين راه دور و دراز به اشتباه دوچار شده و تاريخ روز را عوضى نوشته است . در هر صورت در مورد نام روزهاى هفته بدشوارى ميتوان پذيرفت كه اشتباهى رخ دهد . براى آنكه روزهاى هفته در تقويم مسلمين و مسيحيان يكيست و با هم منطبق است . پس نام روز را بر حسب هفته همچنان در ترجمه نقل كرده ولى تاريخ صحيح را در ميان دو كمان افزوده‌ايم . هر گاه عبارتى را در ميان دو كمان ديديد بدانيد كه اين توضيح را بجاى آنكه در پاورقى بگذاريم در متن قرار داده‌ايم .\r\n\r\n\r\n","description":"","footnote":"\r\n( 1 ) -  Dr . Ellis H . Minns \r\n( 2 ) -  Lunes el quince del mes de mayo \r\n","page_name":" 12 ","page_number":12},
  {"content":"\r\n\r\nاما موضوع مهم ، نقل اسامى خاص تركى و فارسى است كه كلاويخو از آنها ياد كرده . بسيارى ازين نام‌ها را دوست دانشمندم ، شادروان پروفسور « خانيكوف » « 1 » مشخص و معلوم كرده و در مورد بقيه هم از « سرزنوسكى » پيروى كردم . نام جاها با نقشه‌هاى مرغوب و عالى ما معمولا به آسانى مشخص و معين مىشود ، ولى بعضى نامهاى روستاها كه بر سر راه طرابوزان به سمرقند واقع بوده و نيز برخى بندرگاههاى واقع در ساحل درياى سياه را نتوانستم مشخص كنم . بنابراين همان رسم الخط و شيوهء املاى كلاويخو را به عين نقل كردم . در بعضى موارد هم با مقايسه با يادداشتهاى خودم موفق به تصحيح اشتباهات سرزنوسكى شدم . زيرا كه خود من از تبريز تا سرخس را در 1887 و 1888 از همان راهى كه كلاويخو پيموده بود پيمودم . در ترجمه ، نامهاى كليهء اشخاص و جاها را به همان رسم الخط معمول انگليسى نقل كرده‌ام . ضمنا شيوهء املاى خاص كلاويخو را در مورد آن نامها در فهرست آورده‌ام .\r\nچون به زبان ارمنى آشنايى نداشتم ، در مورد تعيين و تشخيص سومارى يا « سورمالو » « 2 » بايد از آقاى « ا . گ . اليس » « 3 » سپاسگزارى كنم كه يادداشتى در آن باره به فصل هفتم افزوده‌اند و اين شهر مهم قرون وسطائى را كه به نظر من كلاويخو تنها جهانگردى است كه در يك قرن پيش از نابودى آن ، به آنجا گام نهاده شناسانده‌اند ، ازينها گذشته مديون ياريهاى آقاى « ج . ب . ترند » « 4 » هستم . ايشان در زمان اقامت در مادريد هر دو نسخهء كتابخانهء ملى آنجا را بخاطر من مورد مطالعه و آزمايش قرار دادند و برخى جمله‌ها را كه من در آنها باشكال دوچار شده بودم با هم مقايسه كردند . همچنانكه يادآور شدم شگفتست كه سرزنوسكى هيچ ذكرى ازين دو نسخهء خطى نميكند و چنان كه از بررسى دقيق آقاى ترند برميآيد نسخهء دوم يعنى نسخهء قرن شانزدهم ( 1582 ) سفر نامهء كلاويخو با نسخهء اول يعنى نسخهء قرن پانزدهم اين سفرنامه مطابقه و مقايسه نشده است . بسيار بجاست كه اينك يك چاپ جديد ازين كتاب توسط يك محقق\r\n\r\n\r\n","description":"","footnote":"\r\n( 1 ) -  Khanikoff \r\n( 2 ) -  Sumari ( Surmalu ) \r\n( 3 ) -  A . G . Ellis \r\n( 4 ) -  J . B . Trend \r\n","page_name":" 13 ","page_number":13},
  {"content":"\r\n\r\nدانشمند اسپانيائى به عمل آيد . بويژه كه اينك بكوشش سرزنوسكى تقريبا همهء نامهاى اشخاص و جاها تعيين و معلوم شده است و ميتوان آن نامها را با نامهاى سراپا مغلوطى كه كلاويخو به علت بىاطلاعى ذكر كرده است در ميان دو كمان افزود .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nديباچه\r\nما جادهء زرين سمرقند را در پيش مىگيريم .\r\nج . ا . فلكر « 1 »\r\nبراى فهم دامنهء جهان‌گردى و راهى كه كلاويخو در به كار بستن مأموريت سفارت خويش بدربار امير تيمور در پيش گرفته بود ، درين صفحات اجمالا به بعضى جزئيات حوادث آنزمان كه در قسطنطنيه و مغرب آسيا روى داده اشاراتى رفته است كه ما را از تكرار و افزودن شرح و حواشى به متن ترجمه بىنياز خواهد ساخت .\r\nدر سال 1400 ( 803 ه . ) اميران و پيشوايان اروپائى در دل سخت هراسناك بودند ازينكه قسطنطنيه سقوط كند و امپراطورى روم شرقى نابود شود . در آن موقع سلطان « بايزيد » عثمانى همهء آن خطه‌اى را كه بعدها بنام تركيه معروف شد ، در تصرف داشت . « مانوئل » « 2 » امپراطور روم شرقى هنوز هم بر قسطنطنيه فرمانروا بود و خارج از ديوار شهر فقط باريكه‌اى در سوى ساحل شمالى درياى مرمره تا درياى سياه را كه طولش پنجاه ميل و پهنايش سى ميل ميشد در تصرف داشت . چهار سال پيش از تاريخ فوق ، ( يعنى در سپتامبر 1396 يا 799 ه . ) يك لشكر بزرگ مختلط صليبى بفرمان كنت « نور » « 3 » ( برادرزادهء شارل ششم پادشاه فرانسه ) به منظور پشتيبانى از « سيگسيموند »\r\n\r\n\r\n","description":"","footnote":"\r\n( 1 ) -  J . E . Flecker \r\n( 2 ) -  Manuel \r\n( 3 ) -  Nevers \r\n","page_name":" 15 ","page_number":15},
  {"content":"\r\n\r\nپادشاه مجارستان بجنگ تركان رفت . اما مسيحيان در جنگى كه در « نيكوپوليس » « 1 » در قسمت دانوب سفلى با سلطان بايزيد كردند راه گريز در پيش گرفتند و بسيارى از آنان كشته شدند و گروه اندكى اسير گشتند ( كه بعدها با پرداخت فديه‌هاى گزاف آزاد شدند ) . بنابراين مانوئل امپراطور روم شرقى دروازه‌ها را بست و حصار گرفت و بانتظار آن نشست تا ببيند سلطان چه خواهد كرد .\r\nسلاطين عثمانى از پايتخت خويش يعنى « بروصه » همواره توطئه‌هاى بسيار در دربار امپراطور برمىانگيختند . پدر مانوئل « ژان پالئولوگ » يا « پالئو لوگوس » نام داشت ( 1341 - 1391 ) و برادر ارشد وى « آندرو نيكوس » در اوايل عمر بامپراطورى انتخاب شد « 9 »\r\nدر زمان سلطنت پدر سلطان بايزيد ، سلطان مراد ( 1360 - 1389 ) پسر ارشد وى كه « صاووچى » « 2 » نام داشت ، با آندرونيكوس توطئه‌اى ترتيب دادند تا پدران خود را از اورنگ شاهى به زير آورند و خود بجاى آنان بنشينند .\r\nاين توطئه به نتيجه نرسيد و صاووچى بقتل رسيد و در اثر آن بايزيد كه برادر كوچكتر بود وارث تاج و تخت پدر شد و آندرونيكوس با « ژان » ( پسر كهترش ) در زندان حكومتى قسطنطنيه كه همان حصار معروف « آنماس » « 3 » باشد ، زندانى شدند . در نتيجه مانوئل برادر كهتر وى وليعهد و شريك امپراطور شد . اما پس از دو سال در قسطنطنيه در اثر يك توطئهء دربارى وضع دگرگون شد . ژان پالئو لوگوس و مانوئل به زندان آنماس افتادند و « آندرونيكوس » ( با ژان پسر خويش ) به تخت نشست . پس از دو سال تغيير فورى ديگرى موجب شد كه امپراطور سالخورده و مانوئل از زندان گريختند و قدرت را بدست گرفتند . آندرونيكوس از حقوق قانونى محروم و تبعيد شد . بعدها وى با ژان كهتر بر شهر « سليمبريا » كه در ساحل مرمره در چند ميلى مغرب قسطنطنيه\r\n\r\n\r\n","description":"","footnote":"\r\n( 1 ) -  Nicopolis \r\n( 9 ) - براى شجرهء نسب امپراطوران بيزنتيه و سلاطين عثمانى به حواشى لسترنج در پايان كتاب رجوع شود .\r\n( 2 ) -  Savaji \r\n( 3 ) -  Anemas \r\n","page_name":" 16 ","page_number":16},
  {"content":"\r\n\r\nواقع است ، مسلط شد و حكومت آنجا را بدست گرفت و صلح تا چند سال ادامه يافت .\r\nدر 1391 ( 794 ه . ) امپراطور سالخورده ژان پالئو لوگوس درگذشت و اندكى بعد هم پسرش آندرونيكوس كه اخيرا ديرنشين گشته بود بدنبال پدر روانه شد . از آنجا كه مانوئل برادر آندرونيكوس هم اكنون امپراطور رسمى شده و بر مسند ژان پالئو لوگوس بجاى پدر نشسته بود ، پسر او يعنى « ژان » خواهان و مدعى تاج و تخت شد . سلطان بايزيد كه از 1389 ( 792 ه . ) بجاى پدرش سلطان مراد بتخت نشسته بود از ژان پشتيبانى ميكرد .\r\nسلطان بايزيد كه پس از فتحى در « نيكوپوليس » بسال 1396 1389 ( 792 ه . ) بجاى پدرش سلطان مراد بتخت نشسته بود از ژان پشتيبانى ميكرد . نزديك شدن خطر سرانجام اروپا را بيدار كرد . مارشال « بوسيكو » « 1 » در رأس سپاهى از مسيحيان از ساحل درياى اژه بكشتى نشست و در 1399 بر سپاهيان تركان كه در داردانل مستقر بودند حمله كرد . گروهى از فرانسويان كه از دو هزار مرد جنگى متجاوز بودند ، بساحل پياده شدند و با كاميابى تمام قسطنطنيه را از محاصره نجات دادند و ناوگان سلطان را بهزيمت وادار ساختند . پس از يكسال ، تركان بار ديگر باز آمدند و بوسيكو با نوميدى و يأس از قسطنطنيه گريخت و مانوئل امپراطور را با خود برد . آنها در ونيز از كشتى پياده شدند و از آنجا بفرانسه رفتند . اين امپراطور در فرانسه از حقوق مسيحيان روم شرقى بدفاع پرداخت . قبل از رفتن ، مانوئل با برادر زادهء خويش ، ژان ( بگفتهء كلاويخو « امپراطور جوان » ) موافقتى حاصل و او را به نيابت از جانب خود بحكومت شهر منصوب كرده بود . ژان در غياب وى فرمان راند .\r\n\r\n\r\n","description":"","footnote":"\r\n( 1 ) -  Boucicault  ( معروف به  Jean Le Maigre  مارشال فرانسه ، در شهر « تور » تولد يافت و در دو جنگ « نيكوپوليس » و « آرنكو » اسير گشت و درگذشت ( 1421 - 1366 ) . م . ا .\r\n","page_name":" 17 ","page_number":17},
  {"content":"\r\n\r\nاز سال 1400 ( 803 ه . ) تا 1402 ( 805 ه . ) مانوئل امپراطور روم شرقى همواره وقت خود را در جستجوى يافتن دستيار ضايع كرد و در ايتاليا و فرانسه گرديد و به انگلستان رفت و در آنجا هانرى چهارم يا « هانرى لنكستر » « 1 » از او پذيرائى كرد . اما كسى يار و مددكار او نشد پس از آنكه دو سال مانوئل بهر درى كه زد نوميد شد بازگشت و بسوى مشرق راند و در يونان پياده شد .\r\nاز آنجا در عين ناتوانى و ضعف نگران احوال پايتخت خويش شد و شاهد آن بود كه چگونه سلطان بايزيد كه در پشت دروازهء قسطنطنيه چادر زده بود هر روز بيشتر به داخل شهر رخنه و نفوذ مىكند .\r\nدرين زمان وقايعى در جريان بود كه تركان فاتح را گرفتار ايلغار امير تيمور ( كه در اروپا او را بنام تيمور لنگ ميخوانند ) كرد . وى درين موقع در آسياى صغير در حال پيشروى بود . در نتيجهء اين واقعه فتح قسطنطنيه نيم قرن به تأخير افتاد و در 1453 ( 857 ه . ) در زمان سلطنت نوهء بايزيد يعنى سلطان محمد فاتح آن شهر گشاده شد .\r\nتيمور كه در 1335 ( 736 ه . ) متولد شده بود ، پس از شكست دادن و مغلوب ساختن همهء رقباى خويش در 1369 ( 771 ه . ) بر سمرقند مسلط شد . « 2 » در 1380 ( 782 ه . ) بايران حمله برد و آنجا را مسخر ساخت و در 1390 ( 793 ه . ) قبچاق و مسكوى هم در زير سم ستوران لشكريانش در نور ديده شد و در 1398 ( 801 ه . ) نواحى شمال غربى هندوستان را هم بباد غارت و تهاجم گرفت . سپس در 1400 ( 803 ه . ) در شصت و پنجسالگى توجه خود را به جانب آسياى غربى معطوف داشت . به منظور حمله به سلطان عثمانى آسياى صغير و سلطان مملوك مصر كه فرمانرواى سوريه نيز بود ، تيمور گرجستان را به زير سم ستوران سپاهيان خويش در نورديد . از آنجا بسوى جنوب متوجه شد ( بر سر راه بسيارى از ولايات آناطولى را غارت كرد ) . ناگهان\r\n\r\n\r\n","description":"","footnote":"\r\n( 1 ) -  Lancaster \r\n( 2 ) به حواشى لسترنج رجوع شود . ( ازين ببعد همه جا * بمعنى آنست كه به حواشى لسترنج در پايان كتاب رجوع شود . )\r\n","page_name":" 18 ","page_number":18},
  {"content":"\r\n\r\nداخل سوريه شد و بر حلب تاخت و در ژانويهء 1401 ( 804 ه . ) دمشق را غارت كرد . سپس بسوى شرق بازگشت و در ژوئيهء همانسال به بغداد آمد و آنجا را هم بروز دمشق انداخت . در آغاز سال 1402 ( 805 ه . ) بار ديگر به آسياى صغير آمد و با سپاهيان بيشمار خويش بسوى مغرب راند . در آغاز ژوئيه به آنقره رسيد و در بيستم آن ماه جنگى سخت روى داد . سپاهيان تاتار تيمور تركان عثمانى را سخت شكست دادند و سلطان بايزيد اسير شد و گفته‌اند كه او را به قفس آهنين افكندند و بهمراه تيمور بجانب مشرق آوردند . بايزيد در 1403 ( 806 ه . ) در نهايت فلاكت جان داد و به اين ترتيب تا نيم قرن ديگر قسطنطنيه بدست مسيحيان باقيماند و از گزند تركان مصون گشت . چون تيمور بازگشت ، مانوئل فورا به پايتخت خويش باز آمد .\r\nامپراطور جوان ( يعنى ژان ) نيز به تبعيدگاه خويش بازگشت و در جزيرهء « ميتيلن » « 1 » مستقر شد و با دختر « گاتيلوسيو » « 2 » كه از اهالى ژن و صاحب آن جزيره بود ازدواج كرد .\r\nكلاويخو راجع به « امپراطور جوان » و ادعاى او نسبت به تخت امپراطورى و حوادث متعاقب آن مفصلا بحث مىكند . چون اسپانيائيها بر سر راه خويش در ميتيلن پياده شدند سخنان بسيارى درين باره شنيدند .\r\nاز لحظه‌اى كه تيمور در 1400 ( 803 ه . ) به گرجستان پا گذاشت همهء پيشروىهاى او را كشورهاى اروپائى با دقت و علاقهء روز افزون زير نظر داشتند . زيرا همچنانكه گفته شد ، از مدتهاى مديد همهء ديده‌ها متوجه امورى گشته بود كه در خاور نزديك جريان داشت .\r\nدر اسپانيا مقارن اين احوال « هانرى سوم » پادشاه كاستيل ( قسطيله ) و « ليون » « 3 » بود . همسر او دختر « ژان دوگان » « 4 » بود كه دختر ديگرش نيز زن « ژان بزرگ » پادشاه پرتقال گشته بود . چون به چند سال بعد هم بنگريم ملاحظه ميكنيم كه برادر زادهء همين پادشاه كاستيل « پرنس هانرى » معروف به\r\n\r\n\r\n","description":"","footnote":"\r\n( 1 ) -  Mitylene \r\n( 2 ) -  Gattilusio \r\n( 3 ) -  Leon \r\n( 4 ) -  Jean de Gaunt \r\n","page_name":" 19 ","page_number":19},
  {"content":"\r\n\r\n« دريانورد » كه در آنزمان ده ساله بود ، مقدمات گذشتن از دماغهء اميد نيك و يافتن راه هند را تهيه ميكرد و همچنين نوهء همين هانرى سوم پادشاه كاستيل يعنى « ايزابل » « 1 » كسى بود كه كريستف كلمب را به آمريكا فرستاد .\r\nاما دربارهء شبه جزيرهء ايبرى بايد گفت كه در آغاز قرن پانزدهم ( اواخر قرن نهم هجرى ) پادشاه عرب « غرناطه » « 2 » هنوز هم از جبل طارق گرفته تا نقطه‌اى در جانب غرب قرطاجنه و ازين نقطه تا ساحل « وادى الكبير » « 3 » كه در قسمت شماليتر واقع است در زير فرمان داشت . ولايت « آراغون » « 4 » واقع در قسمت شمال غربى اسپانيا كشورى مستقل را تشكيل ميداد كه در آن « مارتين اول » « 5 » پادشاه بود و خواهر وى يعنى « ملكهء الئانور » « 6 » همانا مادر هانرى سوم پادشاه كاستيل بود .\r\nحال برگرديم بوقايع سال 1402 ( 805 ه . ) . از تقريرات كلاويخو چنين برميايد كه در هنگام عيد قيام هانرى سوم كه بسيار مشتاق بدست آوردن و كسب اخبار درست و مقرون بواقعيت بود ، دو سفير به جانب شرق گسيل داشت تا آنچه در آن نواحى روى ميدهد گزارش كنند . اين دو تن در تابستان عزيمت كردند و پس از آنكه از درياى اژه گذشتند ، در آسياى صغير از كشتى پياده شدند و در آنقره باردوى تيمور رسيدند و بحضور او بار يافتند و از آنان با ملاطفت پذيرائى شد . پس از فتح بيستم ژوئيه تيمور تفرج كنان بسوى سمرقند به راه افتاد و قصد داشت كه زمستان را در دشتهاى قراباغ كه در طرف شرق گرجستان واقع است ، بگذراند . بارى ، قبل از عزيمت از آنقره تيمور مناسب چنان ديد كه در مقابل هيئت سفارتى با هداياى بسيار گرانبها بنزد پادشاه اسپانيا يعنى « هانرى سوم » بفرستد و قرار شد كه سفراى وى درين مسافرت بهمراه فرستادگان پادشاه اسپانيا باشند و بوسيلهء آنان راهنمايى شوند . در نتيجهء اين سفارت پادشاه اسپانيا هم كلاويخو را با گروهى ديگر\r\n\r\n\r\n","description":"","footnote":"\r\n( 1 ) -  Isabelle \r\n( 2 ) -  Grenade \r\n( 3 ) -  Guadal Quivir  رودى است در اسپانيا ( م . )\r\n( 4 ) -  Aragon \r\n( 5 ) -  Martin I \r\n( 6 ) -  Eleanor \r\n","page_name":" 20 ","page_number":20},
  {"content":"\r\n\r\nبسفارت بنزد تيمور گسيل داشت . اين هيئت سفارت اسپانيائى با استفاده از راهنمايى فرستادگان تيمور بدنبال اردوى تيمور روانه شدند و منتظر بودند كه در گرجستان بحضور او برسند . اما هواى سرد زمستان ادامهء سفر آنان را مدتى به تعويق انداخت و سرانجام در سمرقند به خدمت رسيدند .\r\nهيئت سفارت اسپانيا مركب از سه تن بود . يكى رئيس تشريفات پادشاه اسپانيا كه همان كلاويخو باشد . يكى « آلفونسو پائز » « 1 » كه كشيش بود و سومى صاحبمنصبى از پاسداران شاهى بنام « گومزد سالازار » . با اينها مقدار بسيارى تحف و پيشكش بود كه از آن جمله يك قفس محتوى شاهين يا بازى بود كه اسپانيا در آنزمان بداشتن آن معروف بود . هيئت سفارت با خدمهء بسيارى حركت كرد ، كه عده‌اى از آنان در سرزمين ايران به خاك رفتند و تفصيل آن خواهد آمد . بهنگام عزيمت گومزد سالازار در نيشابور از رنج سفر جان بداد .\r\nكلاويخو بيش از يك قرن پس از آنكه ماركوپولو نحوهء راه يافتن به آسياى مركزى را در كتاب معروف خويش بيان داشت ، بسوى سمرقند به راه افتاد . از اسپانيا تا سمرقند راه از هفتاد درجهء طول غربى هم تجاوز مىكند و هرگز از عرض چهل درجه نميگذرد . هيئت سفارت مزبور كه با كمال اهتمام و ضمنا تفرج‌كنان راه پيمايى ميكردند ، اندكى پيش از بپايان رسيدن پانزده ماه و پس از درنگها و معطلىهاى بسيار و پس از آنكه پنج ماه در قسطنطنيه توقف كردند ، از قادس به سمرقند رسيدند . در بازگشت نيز راه آنان همين مدت طول كشيد . علت آن هم درنگ بسيار و يك توقف ششماهه در تبريز بود . از قادس به طرابوزان و بالعكس را با « كشتى » « 2 » پيمودند . اين فاصله بالغ بر دو هزار و پانصد ميل مىشود . كشتى حامل آنان از نوعى بود كه در آنزمان در درياى روم بسيار مورد استفاده بود .\r\nاين كشتىها سه دگل و يك عرشهء مرتفع عقب داشتند و طناب بندى\r\n\r\n\r\n","description":"","footnote":"\r\n( 1 ) -  Alfonso Paez \r\n( 2 ) -  Caraque \r\n","page_name":" 21 ","page_number":21},
  {"content":"\r\n\r\nو بادبان‌هاى آنها مجموعا به شكل چهار گوش بود و يك بادبان سه گوش بسيار بزرگى هم بر نيمه دگل عقب كشتى آويزان بود . از « رودس » تا قسطنطنيه با كشتى كوچكترى مسافرت ميكردند كه بنام « فوستا » يا « بارك » « 1 » خوانده ميشد . در گذشتن از درياى سياه و وصول به طرابوزان و بالعكس هم از كشتى بخصوصى استفاده ميكردند كه بنام « گاليو » « 2 » معروفست و يك دگل و يك بادبان بزرگ داشت كه به نيمه دگل عقب بسته است . اين كشتى فقط هنگامى حركت ميكرد كه نسيم ملايمى ميوزيد و چند رديف جاى پاروزن داشت كه بهنگام وزيدن باد در جهت مخالف از آن استفاده ميشد .\r\nكلاويخو شرح بسيار پر ارزشى از قسطنطنيه بجاى گذاشته است .\r\nدر زمان ورود او به قسطنطنيه نيم قرن تا ويرانى و تباهى ناشى از تسلط تركان بر آن شهر مانده بود . از هفت كليسياى بزرگى كه كلاويخو توصيف مىكند ، اكنون فقط دو تا استوار مانده است . يكى كليسياى سن صوفى و ديگرى كليسياى يحيى تعميد دهنده واقع در « استودين » « 3 » كه اينك مبدل به مسجد مير آخور شده است * تحسينى كه اسپانيائيها از آثار مقدس ميكنند موافق ذوق و سليقهء آنزمان است . در بسيارى از كليسياها استخوانهاى قديسين به آنان نشان داده شد . كلاويخو در اصالت نيزهء « لونگينوس » « 4 » كه بگفتهء او هنوز خونى بود و رنگ سرخ خون عيسى بر آن همچنان تازه مانده بود ، ترديد نميكند و بدون اشكال آن را مىپذيرد . سپس رشوه‌اى كه به « يهودا » « 5 » در قبال تسليم كردن مسيح داده شده بود و تازيانه‌اى كه با آن بر تن عيسى ضربه نواخته بودند و يك جامهء بىدرز و سوراخ ( كه در « ترو » « 6 » هنوز هم بعنوان جامهء مقدس نگاهدارى مىشود ) بوى نشان دادند . و نيز شمايل حضرت\r\n\r\n\r\n","description":"","footnote":"\r\n( 1 ) -  Fusta  يا  Barque \r\n( 2 ) -  Galliot \r\n( 3 ) -  Studin \r\n( 4 ) -  Longinus  كسى بود كه پس از بصليب كشيدن مسيح بر پهلوى راست او با نيزه ضربه‌اى زد . ( م . )\r\n( 5 ) - يهوداى اسخريوطى از حواريون عيسى است كه با گرفتن رشوه او را بدشمنان تسليم كرد . ( م . )\r\n( 6 ) -  Treves \r\n","page_name":" 22 ","page_number":22},
  {"content":"\r\n\r\nمريم را كه ( لوقا ) « 1 » كشيده و قطعات بيشمار چوب صليب حقيقى ( كه البته در اصالت آن نميتوان ترديد روا داشت ! ) كه در زر گرفته بودند بوى نشان دادند . در قسطنطنيه سفيران را در « پرا » « 2 » جاى دادند . ضمنا بحضور امپراطور مانوئل پذيرفته شدند و در كاخ « بلاكرنه » « 3 » واقع در استانبول « 4 » كه كم‌كم پايتخت امپراطوران روم شرقى به اين نام مشهور ميشد مشرف شدند . ازين كاخ يك سنگ هم حتى بر جاى نمانده ، فقط جاى آن از اثر ديوارهاى ساختمانهايى كه بعدها تركان بجاى آن برپا كردند ، معلومست .\r\nدر ماه نوامبر ( مصادف با آبان ) كه براى سفر دير وقت بود عزيمت كردند و كشتى كوچكى كه در آن نشسته بودند در دهانهء به سفر شكست . پس سفيران باز گشتند و زمستان را در پرا گذراندند . توصيفى كه كلاويخو از سمرقند بدست ميدهد مرهون اين درنگ چهار ماهه در مسافرت آنانست . زيرا اگر همچنانكه از ابتدا قرار شده بود در نوامبر به طرابوزان ميرسيدند ، ميتوانستند در عرض ماه دسامبر ( يعنى ديماه ) به دشتهاى قراباغ كه در كنار سواحل سفلاى ارس واقعست برسند . درينجا به اردوى تيمور در قشلاق مىپيوستند . چون اين هيئت در انتهاى آوريل ( يعنى ارديبهشت ) سال بعد از طرابوزان عزيمت كرد و درين اوان هم تيمور بسوى وطن خويش حركت كرده بود ، ناچار هيئت مزبور عرض ايران را پيمود تا به ماوراء النهر برسد . باينطريق توصيف جالب و مهمى كه كلاويخو از تيمور و دربار وى در سمرقند بدست ميدهد ، پديد آمد .\r\nدر رفتن از قسطنطنيه به طرابوزان ، كشتى كوچك حامل آنان در سواحل جنوبى درياى سياه بكنار آمده لنگر ميانداخت و شبها هم در هر بندرگاهى كه دوستان و خودى در آنجا بودند كران ميگرفت . مردم ژن چند\r\n\r\n\r\n","description":"","footnote":"\r\n( 1 ) - لوقا يكى از حواريون مسيح است و يكى از چهار انجيل فعلى بوى منسوب است . وى از اهل انطاكيه بود و در سال 70 ميلادى درگذشت . ( م . ا . )\r\n( 2 ) -  Pera \r\n( 3 ) -  Blachernae \r\n( 4 ) -  Stanbul \r\n","page_name":" 23 ","page_number":23},
  {"content":"\r\n\r\nبندر را در سواحل درياى سياه در تصرف داشتند ، اما بيشتر بندرها در دست تركان عثمانى بود . در بعضى جاها با حاكم محل يا اميرى مواجه ميشدند كه هواخواه تيمور بود و خويشتن را دست نشاندهء او ميدانست . از آن جمله آخرين كسى را كه كلاويخو نام ميبرد امپراطور مسيحى طرابوزان بود .\r\nامپراطوران طرابوزان از قرن سيزدهم ( هفتم هجرى ) كه در آن زمان « كومننوس » « 1 » از گزند حمله و اشغال سپاهيان كليسياى لاتن از قسطنطنيه و پايتخت خويش گريخته بود ، در آنجا سلسله‌اى تشكيل داده و سلطنت ميكردند . در اينجا اين سفيران بساحل آمدند . از طرابوزان سفر طولانى سه هزار ميلى آنان تا رسيدن به سمرقند و تشرف بحضور تيمور ، آغاز مىشد . *\r\nاز طرابوزان پس از حركت بسوى جنوب بجانب « ارزنجان » واقع در ساحل غربى فرات راندند و درين راه پيمائى از سلسله جبال متوالى و بسيار گذشتند . در كنار راههاى سنگلاخ و قلل جبال گاهى با راهزنانى برخورد ميكردند كه از رهگذران باج ميگرفتند . اين گروه خويشتن را تابع و رعيت كسى نميدانستند و با يكديگر و يا متحدا با مهاجران ميجنگيدند و از حاصل غارت خويش كه با زور و حقه‌بازى گرد آمده بود ، ادامهء حيات ميدادند .\r\nاز ارزنجان بآنسو راه بهتر شد و داخل قلمرو تيمور گشتند و سران سپاه تيمور كه مطيع اوامر و دستورهاى سفير تيمور بودند كه از دربار اسپانيا بهمراه اسپانيائيها باز ميگشت ، با نهايت مهمان‌نوازى از آنان پذيرائى و با آنان همه گونه يارى ميكردند .\r\nهر كس كه اخيرا در ايران سفر كرده باشد ، از تغييرات ناچيزى كه در پنج قرن اخير در راههاى اين نواحى روى داده است دچار شگفتى خواهد شد . اگر نام اشخاص را عوض كنيم ميتوان سفر نامهء كلاويخو را همچون يك كتاب معاصر جلوه‌گر ساخت ( و بقول معروف جا زد ) . اسامى جاها غالبا همانست كه بود و\r\n\r\n\r\n","description":"","footnote":"\r\n( 1 ) -  Alexis Comnenus \r\n","page_name":" 24 ","page_number":24},
  {"content":"\r\n\r\nمنازل سفر درين راه طولانى همانست كه امروزه يك مسافر با قاطر يا اسب هر شب به آنها فرود ميآيد .\r\nدر خوى كه در شمال درياچهء اروميه واقعست و اولين شهريست از خاك ايران كه اسپانيائيها به آن رسيدند ، با سفير سلطان مصر برخورد كردند كه براى اداى بعضى تعارفات و خوش‌آمد گوئيها نزد تيمور ميرفت . وى نيز بسيارى پيشكش همراه داشت كه از آن جمله چند شتر مرغ و يك زرافه بود كه ديدن آن براى كلاويخو تازگى داشت ، چون آن حيوان را مفصلا توصيف كرده است . هيئت سفارت مصر با اسپانيائيها همراه شد و از خوى تا سمرقند با زرافه و شترمرغ راه‌پيمائى كردند . سرانجام با كمال خوشوقتى آگاهى حاصل ميكنيم كه آن جانوران سلامت به مقصد رسيدند و در سمرقند بدون ترديد در نهايت آرامش و آسايش بزندگى ادامه دادند .\r\nدر جنوب شرقى خوى شهر بزرگ تبريز واقعست كه در آن زمان مركز بازرگانى ايران بود . اين شهر بر سر راه كاروان‌رو شرق و غرب واقع بود و كاروانيانى كه از كنار درياى سياه و آسياى صغير مىآمدند ، با كاروانيانى كه از اقصاى آسياى مركزى آمده بودند برميخوردند . در اوايل دوران مغول تبريز مركز حكومت نيز بشمار ميرفت ، اما تيمور اخيرا آن را به سلطانيه نقل كرده بود و نايب السلطنهء وى در آن شهر مقر داشت .\r\nاز تبريز ببعد راه از سرزمين‌هاى هموار ايالات شمالى ايران ميگذرد و به سلطانيه ميرسد . درينجا مراتب احترام خويش را نسبت به ميرانشاه ، ارشد پسران زنده تيمور ، بجاى آوردند . ميرانشاه تا آن اوان فرمانفرماى كل شمال ايران بود و اينك ديگرى را بجاى او منصوب كرده بودند . علت اين انتقال صاحبان مقامات را كلاويخو در سفرنامهء خود بيان مىكند .\r\nاز سلطانيه پس از پيمودن دشتهاى حاصلخيز به تهران رسيدند . درينجا\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nحاكم شهر ضيافتى ترتيب داد و در آن نخستين بار گوشت اسب را كه از خوراكهاى ممتاز بود و در بسيارى از مهمانيهاى مجلل مصرف ميگشت ، چشيدند . بر طبق فرمان مخصوص تيمور از تهران راه كوهستان البرز در پيش گرفتند تا با يكى از بزرگان تاتار كه داماد تيمور بود ملاقات كنند . در درهء لاركه در دامنه‌هاى جنوبى دماوند است ، باردوگاهى رسيدند . ازينجا پس از گذشتن از بسيارى گذرهاى كوهستان به قلعهء فيروز كوه رفتند و از آنجا سرازير شدند و بار ديگر به سرزمين پر دشت دامغان و به همان راه كاروان‌رو تهران و مشهد رسيدند .\r\nنكته‌اى كه بايد بخاطر داشت اينست كه در مشهد به آنها اجازه داده شد تا آزادانه صحن و آرامگاه امام رضا ( ع ) را زيارت كنند . تعصب فعلى شيعيان در مخالفت با زيارت مسيحيان از مساجد و اماكن مقدس واقع در خاك ايران در آنزمان وجود نداشت . زيرا اين ممانعت سخت در زمان شاهان صفوى يعنى يك قرن پس از آن زمان كه تشيع مذهب رسمى ايرانيان شد ، معمول گشت .\r\nدرين راه پيمايى دور و دراز از تبريز تا سمرقند ، كه همه در قلمرو تيمور بود ، آنچه بيشتر در اسپانيائيها مؤثر واقع شد و كلاويخو چندين بار به آن اشاره مىكند ، همانا ترتيب تعويض اسبهاى چاپاران بود كه بهزينهء حكومت انجام ميگرفت . اين سازمان بنام يام ( كه لغتى است مغولى ) يا چاپار ( كه لغتى است فارسى ) خوانده ميشد و آن مركب از مأموران سوار مخصوص و كاروانسراهايى با اصطبلهاى پر از اسب بود كه همه آمادهء خدمت بودند و مأموران حكومت و پيكها شب و روز در انجام دادن مأموريت خويش ميتاختند .\r\nدر صورت لزوم اسب متعلق به اشخاص را يامچىها يا پيكهاى سواركار ضبط و مصادره ميكردند . ميگويند كه حتى يك شاهزاده و امير و حتى پسر تيمور ناچار بود كه اسب خويش را در برابر درخواست پيك تسليم كند . اسپانيائيها كه بعنوان پيام رسانان عازم دربار تيمور شناخته ميشدند ، همواره به آنچه از اسب و چهارپا نياز داشتند در اصطبلهاى سر راه به آنها داده ميشد . در اين\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nاصطبلها تا سيصد اسب نيز يافته ميشد كه پس از يك دقيقه با ساز و برگ تمام آمادهء حركت ميگرديد . اينك نيز عين اين ترتيب منتهى به ميزان خيلى كوچكترى در راههاى دور و دراز سرزمين ايران معمول است .\r\nوانگهى چنان كه هم اينك گفتيم ، از لحظه‌اى كه سفيران اسپانيا پا بقلمرو تيمور گذاشتند ، مهمان او بشمار ميآمدند و جيرهء گوشت و نان و شراب كاملا برايگان دريافت ميداشتند . كلاويخو در بيان اين مطلب از فرصت استفاده كرده و شرح ميدهد كه تاتاران با چه بيدادگرى و ستمى با دهقانان و روستائيان ايرانى رفتار ميكنند . راهنمايان و صاحبان مناصبى كه از طرف دربار فرستاده ميشدند تا با سفيران ملاقات كنند و راهنماى آنان باشند ، همه جا خواستهاى خود را با باران تازيانه و ايراد ضرب و شتم وصول ميكردند .\r\nهمچنانكه به پيش ميراندند ، گاهگاهى مخصوصا در شهرها ، به اسپانيائيها خلعت زربفت و گاهى اسب تقديم ميشد . اين هدايا ( چنان كه كلاويخو ميگويد ) بعدها بهنگامى كه بنا برسم و عادت بايد تحفى به راهنمايان خويش بعنوان يادگار وداع بدهند ، مفيد واقع شد .\r\nچون بمشهد رسيدند به اسپانيائيها هشدار داده شد كه خويشتن را براى مرحلهء بعدى سفر كه همانا عبور از صحارى بى آب و علفى بود كه پيش از وصول به جيحون در سر راه آنان بود ، آماده كنند . چون از درهء مشهد گذشتند از گدارهاى كوهپايه‌ها بسوى مشرق راندند و به كوره راه سنگلاخى كه از آنجا تا سرخس ادامه داشت رسيدند . سرخس ( يا محلى در همسايگى آن ) بندرى بود كه از آن بر زورقهاى كوچك مىنشستند و بر رود « تجند » « 1 » حركت ميكردند . مسير اين رودخانه بموازات رود مرغاب بسوى مشرق كشيده شده است . شهر مرو در كنار رود مرغاب واقع است و سرخس از مرو تقريبا 110 ميل فاصله دارد كه اين فاصله در صحراى بى آب و علف قراقوم يا بيابان شنزار سياه ، بايد پيموده شود . در اين راه دور و دراز همواره تشنه و از كم آبى\r\n\r\n\r\n","description":"","footnote":"\r\n( 1 ) - همان رود تجن امروزى است ( م . ا . )\r\n","page_name":" 27 ","page_number":27},
  {"content":"\r\n\r\nدر تنگى بودند . از مرو بسوى مغرب راه نسبتا داراى چاههاى بسيارست .\r\nچون به جيحون رسيدند از آن رودخانهء بزرگ در مجاورت شمال بلخ باستانى گذشتند . بدينگونه به ماوراء النهر به ميهن تيمور رسيدند . چون به اين ديار آمدند ، كلاويخو تغيير زبان مردم را دريافته است . زبان فارسى كه تاكنون همواره شنيده بود ، جا به زبانى داد كه كلاويخو آن را زبان مغولى ميخواند و در واقع همان تركى شرقى يا لهجه‌اى بود كه امروز به آن نام تركى جغتائى اطلاق كرده‌اند و در سراسر آسياى مركزى به آن زبان گفتگو ميكنند .\r\nچون بسوى شمال راندند « ترمذ » را كه در ساحل راست جيحون قرار دارد ترك گفتند و به « كش » شهر زادگاه تيمور و مدفن پدرش ترغاى خان رسيدند .\r\nدرينجا كلاويخو در توصيف زيبائى و تحسين مسجد و كاخ تازه‌ساز آرايش شده با كاشيهاى آبى كه با آنها در اسپانيا مأنوس و در ساختمانهاى اعراب بسيار ديده بود ، چنان كه هنوز هم بر ديوارهاى « الحمراء » « 1 » ازين كاشيها ديده مىشود ، داد سخن داده و راه مبالغه و اطناب پيموده است . كاشيهاى مزبور كه زمينهء آبى دارند و بر آن رنگ زرين و بسيارى رنگهاى ديگر قرار داده‌اند ديوارهاى كاخ شهركش را آرايش بخشيده است . بگفتهء كلاويخو اين شاهكار و اثر هنرى هنرمندان تاتار براستى با بهترين آثار هنرى هنرمندان پاريس پهلو مىزند و برابر است . البته اين از جملهء نخستين ستايشها و اعجابهائى است كه دربارهء هنرمندى فرانسويان گفته شده است .\r\nپس از كمى درنگ سفيران مصر و اسپانيا سرانجام از كش به راه افتادند و بسمرقند رسيدند . درين شهر پس از انقضاء مدت لازم بحضور تيمور بار يافتند . تيمور درين زمان هفتاد ساله و هشت زن داشت و چنان چشمانش بىنور گشته بود كه ناچار سفيران را به اورنگ وى بسيار نزديك ساختند تا او\r\n\r\n\r\n","description":"","footnote":"\r\n( 1 ) - الحمراء از قصور با شكوه سلاطين مسلمان اسپانياست كه از آن در ادبيات اروپائى بسيار ياد شده است . ( م . ا . )\r\n","page_name":" 28 ","page_number":28},
  {"content":"\r\n\r\nسيماى آنانرا تشخيص دهد . در سمرقند از هر دو هيأت با كمال مهمان نوازى تا سه ماه پذيرائى شد . ضيافتها و جشنهاى بسيارى داده شد . زيرا درين زمان بسيارى از شاهزادگان و شاهزاده خانمها كه نوادهء تيمور بودند ، ازدواج ميكردند .\r\nسپس مناظر ديدنى شهر را به اسپانيائيها نشان دادند كه مشاهدهء كاخهاى بسيار و باغهاى عالى موجب تحسين فراوان آنان شد . اما آنچه بيشتر موجب اعجاب آنها شد همان منظرهء اردوگاه بزرگ قبيلهء تاتار مقيم در بيرون دروازهء شهر بود . درينجا كلاويخو شمار چادرهاى برافراشته را 50000 تخمين مىزند كه همه به ترتيب و به صورت خطوط مستقيم كه در فواصل آنها خيابانهايى وجود داشت و در آن گذرگاهها همه گونه وسايل به فروش ميرسيد ، واقع شده بود .\r\nچادرهاى مذكور به دو نوع تقسيم ميشدند : اول چادرهائى كه با تير برافراشته شده و با طناب به زمين مهار شده بودند و دوم چادرهائى كه با طناب مهار نشده بودند ولى در پيرامون آنها تيركهاى نازك كوچكى در تجيرها قرار داده بودند تا چادر استوار بايستد ، درست مانند كلبه‌هاى امروزى قيرقيزها .\r\nمايهء افتخار اين اردوگاه عظيم سراپردهء عظمت تيمور بود كه از چندين چادر تركيب يافته و در كرانهء اردوگاه واقع بود و مساحت وسيعى را در ميان تجيرهاى پارچه‌اى خود فرا گرفته بود . همهء اين امور را كلاويخو با تفصيل بسيار و بطور كامل بيان ميدارد .\r\nبايد يادآور شد كه يك قرن قبل از وى نيز ماركوپولو ، اردوگاه قوبيلاى قاآن را تقريبا به همين نحو توصيف كرده است . ازينها گذشته تجيرهاى كرباس ديگرى نيز وجود داشت تا محوطهء داخل را از ديدگان اغيار حفظ كند ، چون در داخل آن محوطه بسيارى چادرها و پوشهاى عظيم برافراشته بود كه در آنها زنهاى متعدد تيمور هر يك دستگاه مجزا و جدا داشتند . جلال و شكوه چادرهاى سلطنتى مذكور موجب اعجاب كلاويخو شده است . بيشتر قسمتهاى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nآن با اطلس سرخ پوشيده شده بود و بعضى از آنها با پوستهاى گرانبها آستر شده بود تا در برابر گرماى تابستان حفاظى باشد . درون يكى ازينگونه چادرها به كلى با قاقم پوشيده شده بود .\r\nدر سمرقند سفيران مساجد و كاخى را كه بنام كاخ صليب خوانده‌اند و در آنجا خوابگاه تيمور قرار داشت ، تماشا كردند . تيمور با آنكه نميتوانست بر زين بنشيند باز با تخت روان همواره به ساختمانهاى نو بنياد سركشى ميكرد .\r\nدر صدر مجالس جشن مىنشست و كباب اسب فراوان مىخورد و از بام تا شام به شراب مىنشست و گاه باده گسارى تا بامداد روز بعد هم همچنان ادامه مييافت .\r\nكلاويخو چندين بار به اين امر اشاره مىكند . از دادگسترى و چگونگى به كار بستن آن چندان سخن نميگويد ، جز اينكه در نظر تاتاران بدار آويختن آبرومندتر از گردن زدن است . چنان كه كلاويخو ميگويد اين امر درست بر خلاف اعتقاد و خوى اسپانيائيهاست .\r\nچهارده فيل كه تيمور از سفر جنگى از هندوستان بسال 1399 م .\r\n( 802 ه . ) آورده بود در جشنها شيرين كاريها و هنرنمائيها ميكردند . از آنجا كه در آنزمان در اسپانيا فيل هرگز ديده نشده بود ، ناچار از آنها مفصل و دقيق توصيف مىكند . خلاصه آنكه ازين سفيران با نهايت احترام پذيرايى شد . كلاويخو ضمنا نحوهء جهاندارى و فرمانروائى تيمور را در دوران جنگ و صلح با زيركى و مهارت و با نظر انتقاد بيان مىكند . نتيجهء همهء اين جشنها و زيادرويها آن بود كه در اواخر پاييز تيمور بيمار شد و خاصانش پنداشتند كه نزديك مرگ است . اين سخن آنان بمنزلهء هشدارى نابهنگام بود ، زيرا كه بار ديگر بهبود يافت . اما براى اينكه سفيران خارجى از گزندى كه از نابسامانى و پريشانى حاصل از جنگهاى خانگى در ميان كسان تيمور براى رسيدن باورنگ شاهى پيش ميآمد بر كنار بمانند ، به اسپانيائيها و مصريان گفته شد كه هر چه زودتر عزيمت كنند و منتظر بار يافتن بحضور اعليحضرت براى توديع و كسب\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاجازهء مرخصى نباشند . چون ( بقرارى كه خاصان وى ميگفتند ) تيمور ديگر نميتوانست و يا نميخواست از آنان پذيرائى و توديع كند . البته اين بمنزلهء توهين بمقام و منزلت آنان بود و كلاويخو شخصا به اين امر اعتراض كرده است و چيزى كه او را بيشتر ناخشنود كرده بود ندادن پاسخ بنامه‌اى بود كه ولينعمت وى پادشاه اسپانيا براى تيمور فرستاده بود . هيچيك ازين اعتراضات سودى نبخشيد و ناچار در برابر فشار سر تسليم فرود آوردند و به همراه سفير مصر و بعضى ديگر كه از تركيه آمده بودند در آخرين روز نوامبر 1404 از سمرقند به راه افتادند .\r\nدر مرحلهء اول بازگشت راه ديگرى پيش گرفتند . از درهء پرثروت رودخانهء زرافشان به بخارا رفتند و پس از گذشتن ازين شهر به جيحون رسيدند پهناى ريگزار جانفرسا درين قسمت كمتر از آن اندازه‌اى بود كه بهنگام رفتن به سمرقند ( يعنى سه ماه پيش ) در پيش داشتند در « باورد » كه اينك بنام « ابيورد » معروف گشته است ، بمرز خراسان و مزارع سرسبز و پر حاصل رسيدند . اين موقع مصادف بود با عيد ميلاد مسيح سال 1404 و به حساب نجوم آنزمان فرداى عيد ميلاد مصادف ميشد با آغاز سال « 1 » . راه كاروان‌رو را در پيش گرفتند و به جاجرم رسيدند و از آن پس با تغييرات اندكى از همان راه عزيمت بسمرقند به تبريز باز آمدند و روز آخر فوريه 1405 ( 808 ه . ) به تبريز وارد و در آنجا مدت ششماه متوقف شدند . چنان كه گفته شد بهنگام عزيمت سفيران از سمرقند ، تيمور به بستر بيمارى افتاد و بيم مرگش ميرفت . اما بهبود يافت و يك ماه استراحت كرد و در اوايل ژانويهء سال نو ( 1406 ) در اجراى نقشهء جنگى خويش كه فتح چين بود پافشارى كرد . به زودى حالتش وخيم گشت و پس از گذشتن از سيحون در اترار در اواسط فوريه درگذشت . اگر پيك‌هاى سوار ( كه هم اكنون از آنان سخن گفتيم )\r\n\r\n\r\n","description":"","footnote":"\r\n( 1 ) - بر طبق تقويم فعلى عيد ميلاد مسيح به بيست و پنجم دسامبر يعنى پنج روز به آخر سال مانده مىافتد . م .\r\n","page_name":" 31 ","page_number":31},
  {"content":"\r\n\r\nخبر واقعه را به تبريز ميرساندند ، هنوز فوريه بپايان نرسيده همهء شمال غرب ايران دستخوش شورش و اغتشاش ميشد .\r\nنوهء تيمور ، يعنى « عمر ميرزا » درين زمان فرمانرواى كل ايران بود و در تبريز مقر داشت . اما درين اوان به چمن قراباغ كه تا تبريز صد ميل فاصله دارد و در شمال آن واقع است ، به قشلاق رفته بود . از آنان دعوتى به عمل آمده بود كه به قراباغ بروند تا مراتب احترام را بوى تقديم كنند . اما خبر مرگ تيمور همهء غرب ايران را يكپارچه دستخوش آتش سركشى و اغتشاش كرده بود زيرا كه خواستاران مقام شاهى بسيار فراوان بودند .\r\nكلاويخو شرح جاندار و مبسوطى از جنگهاى خانگى ميان پسران و نواده و خواهرزادهء تيمور يعنى « جهانشاه » يا فرماندهء كل نيروى امپراطورى تيمور بدست ميدهد كه دربارهء كشمكشهاى برخى از آنان توضيحاتى بيان خواهيم كرد .\r\nاينك برگرديم بسر مطلب مسافرت و راه نوردى سفيران . تا 27 اوت ، عزيمت آنان از تبريز ميسر نشد . درين تاريخ سفيران توانستند پس از آنكه اموال و دارائى آنان بدست مأموران رسمى بتاراج رفت و جفاها كشيدند ، از تبريز عزيمت كنند . در 17 سپتامبر به طرابوزان رسيدند و به آهنگ قسطنطنيه بكشتى نشستند و پس از 25 روز سفر دريا به آنشهر وارد شدند . از آنجا بكشتى بارى متعلق به مردم ژن نشسته و به بندر مزبور آمدند . روز سوم ژانويه 1406 ( 809 ه . ) به ژن رسيدند . پس از آنكه چهار ماه درين شهر توقف كردند ، و با شخصى اسپانيائى كه مدعى پاپ روم بود « 1 » و در « ساونا » « 2 » مقر\r\n\r\n\r\n","description":"","footnote":"\r\n( 1 ) -  Anti - pope  مدعيان پاپ يا غاصبان مقام پاپ به كسانى اطلاق مىشود كه من غير حق ادعاى جانشينى حضرت عيسى را داشته و كليساى روم نيز آنها را برسميت نشناخته باشد . گروهى كه از طرف روحانيون يا فرق سياسى نامزد ميشدند چنين دعوى ميكردند . عدهء اين مدعيان در طى تاريخ بقولى به 28 و بقولى به 32 و بقولى به 35 يا 36 بالغ ميگردد . اولين مدعى احراز مقام پاپ يا غاصب آن  Novatian  نامى بود كه در 251 م . چنين ادعائى كرد . در 1378 م . كلمنت هفتم  ( Clement VII )  عليه بونيفاس نهم  ( Boniface IX )  پاپ دوم اقدام كرد و خويشتن را پاپ خواند . م . ا .\r\n( 2 ) -  Savona \r\n","page_name":" 32 ","page_number":32},
  {"content":"\r\n\r\nداشت ملاقات كردند . سرانجام در اول فوريه از ژن به راه افتادند و در اول مارس وارد « سن لوكار » « 1 » واقع در مصب رود وادى الكبير شدند و از آنجا به اشبيليه رفتند . در قسطنطنيه زمان بسيارى توقف كردند و در سمرقند نيز مدتى دراز ماندند و در تبريز ناگزير از توقف گشتند . چون اين درنگ‌ها و توقف‌ها را به حساب آوريم كه مىشود پنجاه هفته ، هيأت سفارت اسپانيا يكصد هفته در سفر دريا و خشكى از اسپانيا تا سمرقند و بالعكس گذراندند .\r\nشرحى كه كلاويخو از تيمور و خاندان او و وضع دربار سمرقند ميدهد ، جالب است . هرگز نظير اين گونه شرح و تفصيل از متقدمين ديده نشده و بدست ما نرسيده است . درين زمان تيمور هفتاد ساله و عليل و از اثر جنگهاى مداوم خويش فرسوده گشته بود . تيمور افتخار ميكرد كه مسلمانى است با عقيدت و درست ايمان ، با اين همه در ضيافتهاى متعددى كه داده ميشد از شراب حرام در شرع اسلام ، بسيار صرف مىشد . كلاويخو اشاره مىكند به اين نكته كه درين موارد ، مهمانان تيمور از فرط زيادى افراط در مشروب به حال بدى مىافتادند . هيچ امرى به نظر خانم بزرگ يا سرور زنان تيمور شگفت‌تر و طرفه‌تر از آن نبود كه كلاويخو شخصا هيچ لب تر نمىكرد و هرگز مى نمىخورد . همكار كلاويخو آلفونسو پائز « 2 » كه استاد كلام بود ، در برابر شراب دل از كف ميداد و از خود بى خود ميشد . يك بار در مجلسى ، تيمور بدست خود جامى از شراب تعارف كرد كه بنا بر رسم معمول بايستى لاجرعه سر ميكشيد .\r\nدرين مجلس و مجالسى نظير آن خانمهاى دربارى همواره حاضر بودند .\r\nكلاويخو ميگويد كه هر هشت زن تيمور را ديده است . درين زمان دو تن از پسران تيمور زنده بودند ، يكى شاهرخ و ديگرى ميرانشاه كه در مغرب ايران تبعيد بود . در خلال مدت توقف اسپانيائيها در سمرقند چند تن از نواده‌هاى تيمور آمدند و رفتند . همسر ميرانشاه كه در دربار پدر شوهرش منزل داشت بافتخار سفيران ضيافتى شاهانه داد . درين پذيرائىها ، مهمانان از گوشت اسبان\r\n\r\n\r\n","description":"","footnote":"\r\n( 1 ) -  Sanlucar \r\n( 2 ) -  Alfonso Paez \r\n","page_name":" 33 ","page_number":33},
  {"content":"\r\n\r\nكه درسته كباب شده بود ، به كار ميبردند . سه هزار قرابه و تنگ بزرگ شراب در پيرامون مجلس چيده ميشد و خيكهاى بزرگ پر از خامهء آميخته با شكر بدور ميآمد . اين ميهمانيها از بام تا شام و گاهى تا بامداد روز بعد همچنان ادامه مييافت و زنان نيز درين بزمها پا بپاى مردان مىخوردند و ميآشاميدند .\r\nسفيران غالبا بديدار تيمور نائل ميشدند . در بار اول تشرف بحضور وى رسم چنين بود كه پس از سه بار سر فرود آوردن و پشت خم كردن در برابر او زانو زنند و تا دستور ندهد ننشينند .\r\nچنان كه گفته شد ، تيمور پس از دو ماه از تاريخ عزيمت سفيران از سمرقند درگذشت و وصيتنامهء او را بىدرنگ بكنارى نهادند و به كار نبستند .\r\nپسر ارشد و محبوب وى ( جهانگير ) سى سال پيش ازين مقدمه مرده و پسرى از وى بجا مانده بود كه پير محمد نام داشت . تيمور پير محمد را بجانشينى برگزيده بود . اما عموها و پسر عموهاى پير محمد با هم توافق كردند كه بهترست اين حق از او گرفته شود .\r\nبراى درك وقايع آينده لازم است كه به شجره نامهء تيمور * ( مندرج در حاشيه ) مراجعه شود تا بستگى و خويشاوندى آنانيكه در شرح و تفصيل كلاويخو ذكر شده‌اند براى خوانندگان روشن و آشكار باشد .\r\nچنان كه گفته شد هنگام مرگ تيمور گروه فرزندان و نواده‌هاى وى بسيار بودند . شاهرخ حاكم هرات بود كه سرانجام بجاى پدر نشست .\r\nميرانشاه سه پسر داشت كه دو تن از آنان عمر ميرزا و ابو بكر ميرزا از يك زن بودند و خليل سلطان از زن ديگر يعنى از بيوهء برادر ارشدش جهانگير كه سى سال پيش مرده بود . خليل سلطان يا برادر ناتنى عمر ميرزا و ابو بكر با برادران خويش ميانهء چندان خوشى نداشت . ولى مادرش از مدتهاى مديد همچنان عروس محبوب تيمور شمرده ميشد و در سمرقند مقر داشت . عمر ميرزا در آن موقع فرمانرواى كل مغرب ايران و ابو بكر ميرزا فرمانرواى قلمرو پدر خويش بود و در بغداد مىنشست و عراق عرب را در زير فرمان\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nداشت ، زيرا كه ميرانشاه بواسطهء ناتوانى و اختلال حواس نمىتوانست ملكدارى كند . از اينها گذشته تيمور خواهر زاده‌اى داشت كه درين كتاب ، كلاويخو از او بسيار نام ميبرد و جهانشاه ناميده ميشد و نيز دخترى داشت كه بزنى بيكى از اكابر كه در رى مقر داشت داده بود و سفراى اسپانيا در رى مهمان اين مرد بودند . نام وى سليمان ميرزا بود * .\r\nدر اين دعواى جانشينى همهء اين شاهزادگان با هم بكشمكش پرداختند و همهء آنانرا كلاويخو شخصا مىشناخت . دو پسر تيمور يعنى شاهرخ ميرزا و ميرانشاه چنان كه خواهد آمد ، برادران ناتنى بودند . جهانشاه پسر عم هر دوى آنها بود و نيز سليمان ميرزا هم شوهر خواهر آنان بود . شاهزادگان ديگرى كه كلاويخو نام ميبرد همه متعلق بنسل بعد بودند .\r\nآغاز كشمكش بخاطر بدست آوردن تخت و تاج و جانشينى تيمور را كلاويخو دقيقا بيان مىكند . چنان كه انتظار ميرود اول ايلات دور از مركز سلطنت بناى جدا سرى و استقلال را گذاشتند . تركان عثمانى استقلال خود را باز گرفتند . سلطان مملوك مصر بر سوريه مستولى شد ، اما ايران و ماوراء النهر به اخلاف تيمور وفادار ماندند . پس از يك جنگ خونين و خونريزيهاى بسيار ، شاهرخ در سمرقند بتخت نشست و تا زمان مرگش ( 1447 م . / 850 ه . ) با درايت و كفايت در قلمرو پدر خويش حكومت مىكرد . برادر زادگانش نتوانستند به آرزوى فرمانروائى خويش برسند .\r\nحال بپردازيم به كلاويخو و ماجراهايش . سفيران اسپانيا كه در بهار سال 1406 ( 809 ه . ) باسپانيا رسيدند ، از اشبيليه بسوى شمال به سوى « قلعهء حنارس » « 1 » راندند و در آنجا به خدمت هانرى سوم بار يافتند . گزارشى كه كلاويخو دربارهء شرق نزديك و لبنان به ولى نعمت و مولاى خويش داده در هيچ جا منعكس نيست . اما نميتوان تصور كرد كه گزارشى كه از اوضاع قسطنطنيه داده نامطلوب بوده باشد . سلطان جديد عثمانى ( محمد پسر سلطان\r\n\r\n\r\n","description":"","footnote":"\r\n( 1 ) -  Alcala de Henares \r\n","page_name":" 35 ","page_number":35},
  {"content":"\r\n\r\nبايزيد ) ديگر تشويش خاطرى از جانب سران تاتار سمرقند نداشت و امپراطور قسطنطنيه از تركان و حملهء احتمالى آنان كه تصور ميكرد به زودى روى دهد در بيم افتاد . مع الوصف اين حمله پس از نيم قرن انجام گرفت .\r\nاز زندگانى « فراى آلفونسو پائزد سانتا ماريا » « 1 » كه استاد علم كلام و در هيئت سفارت از لحاظ مقام بعد از كلاويخو قرار داشت ، چيزى دانسته نيست و اطلاعى در دست نداريم . اما دربارهء سرگذشت كلاويخو شرحى مختصر به زبان لاتينى بخامهء « نيكلا آنتونيو » * ( 1617 - 1684 م . / 1027 - 1096 ه . ) و ديگرى به زبان اسپانيائى بقلم « ژوزه آلووارز بائنا » موجودست . تاريخ تولد وى در هيچيك از منابع موجود نيست . اما گفته شده است كه در جوانى نديم خاص هانرى سوم شد . در دسامبر 1406 يعنى همان سال بازگشتن بميهن ، نام او در وصيتنامهء همين پادشاه كه در طليطله بامضاى وى رسيده است ، ذكر شده . پس از مرگ هانرى ، در سال بعد ، كلاويخو از دربار كناره گرفت و شروع كرد به ساختمان آرامگاه باشكوه و مجللى از مرمر سياه به جهت خويش . اين آرامگاه را در محوطهء دير « سانفرانسيسكو » در مادريد بنا كرده است و در سال 1414 او را در همانجا به خاك سپردند . اما بائنا در دنبالهء شرح مذكور ميگويد كه مقبرهء او را در اواخر قرن پانزدهم ويران كردند تا در همان دير جسد « خوآناى پرتقالى » ( ژان دو پرتو گز ) « 2 » بيوهء هانرى چهارم پادشاه كاستيل و ليون را مدفون سازند . اين شاهزاده خانم همان مادر مشهور « لابلترانخا » « 3 » است كه بهنگام مرگ هانرى چهارم ملقب به « ناتوان » خواهان سلطنت گشت . در افواه شايع گشته بود كه هانرى چهارم پدر او نيست و سرانجام هم « ايزابلا » ملكهء كاستيل او را از سلطنت محروم كرد . مرمرهاى آرامگاه كلاويخو را براى ساختمانى جديد به كار بردند . بعدها در سال 1760 دير مزبور به كلى ويران گشت و هيچ اثرى\r\n\r\n\r\n","description":"","footnote":"\r\n( 1 ) -  Fray Alfonso Paez de Santa Maria \r\n( 2 ) -  Jeanne de Portugaise \r\n( 3 ) -  La Beltraneja \r\n","page_name":" 36 ","page_number":36},
  {"content":"\r\n\r\nاز آن امروزه بجاى نمانده است . بائنا ميگويد كه كلاويخو در مادريد در همان محلى كه در قرن هجدهم بناى كليساى « كاپيلادل ابيسپو » « 1 » در قلمرو كليساى « سان آندره » واقع بود مسكن داشت . ضمنا بائنا گويد كه خانهء كلاويخو چنان باشكوه و مجلل بود كه مقر وليعهد « دون انريك دو آراگون » شوهر خواهر ملكه مارى دختر هانرى سوم گشت . مقر كلاويخو هم در حال حيات و هم تا چند سالى پس از فوت در جاهاى پرشكوهى بود .\r\nكلاويخو سفر نامهء خويش را اندكى پس از 1406 ( 809 ه . ) نوشت .\r\nآن زمان تا هنگام اختراع چاپ پنجاه سالى مانده بود . باز هم از بس كتاب وى طرفه و جالب بود ، نساخ رونوشتهاى متعددى از آن نوشتند و در ميان عامهء مردم دوستداران فراوان يافت . يكى از نسخ خطى مزبور در كتابخانهء ملى مادريد موجودست . اما متأسفانه نويسنده آن را كامل نكرده و لذا فاقد صفحهء محتوى نام كتاب و نويسنده است كه در آغاز كتب معمولا وجود دارد و نيز ناگهان به آنجا كه سفيران در بازگشت به ميهن به شهر « مسين » ميرسند خاتمه مييابد . اين نسخه با شيوهء خطى معمول در قرن پانزدهم برشتهء تحرير كشيده شده است و خط آن بس شيوا و خواناست . نسخهء مذكور حاوى 154 ورق رحلى است كه در دو ستون پشت و رو نوشته شده و برسم معمول زمان اختصارات بسيارى به كار رفته است اما در مورد اولين چاپ اين كتاب بايد گفت كه « آرگوت دمولينا » « 2 » در 1582 رونوشتى از نسخه‌اى غير از آن نسخه كه اينك مورد بحث ما بود و متأسفانه از ميان رفته است ، تهيه كرد كه اين رونوشت وى در همان كتابخانهء ملى شهر مادريد نگاه داشته شده است . اين رونوشت نيز قسمتى از مجموعهء كتب گرد آورده شده توسط مرحوم « دون پاسكوآل دگايانگوس » « 3 » بود كه بموجب وصيتنامهء او به ملت اهداء شده بود * .\r\nچاپ 1582 اولين چاپ سفر نامهء كلاويخو است كه اينك بسيار كمياب\r\n\r\n\r\n","description":"","footnote":"\r\n( 1 ) -  Capilla del Obispo \r\n( 2 ) -  Argote de Molina \r\n( 3 ) -  Don Pascual de Gayangos \r\n","page_name":" 37 ","page_number":37},
  {"content":"\r\n\r\nاست . در 1782 « آنتونيو دسانكا » « 1 » چاپ دومى از آن تقريبا عين چاپ اول بقطع رحلى در مادريد منتشر كرد كه قسمت اول آن حاوى يادداشتهاى روزانهء « دون پدرونينو » است و اين همان چاپى است كه سر كلمنتس ماركهام از روى آن ترجمه كرده است . دانشمند روسى « سرزنوسكى » * بر اساس اين دو چاپ در 1881 چاپ سومى با ترجمهء روسى آن و حواشى به زبان روسى و فرانسه منتشر ساخت . در اين چاپ است كه بسيارى مسائل مربوط باشتباهات نسخه برداران در مورد نقل اسامى فارسى و تركى اعم از امكنه و اشخاص مورد بررسى و مطالعه قرار گرفت و روشن شد و ما از اطلاعاتى كه در فهرست اسامى آن به زبان فرانسه تنظيم شده است در تهيهء حواشى اين ترجمه استفاده كرده‌ايم .\r\n\r\n\r\n","description":"","footnote":"\r\n( 1 ) -  Antonio de Sanche \r\n","page_name":" 38 ","page_number":38},
  {"content":"\r\n\r\n\r\nفصل اول از قادس تا رودس\r\nشرح زندگانى و اعمال امير تيمور بزرگ با توصيف سرزمين‌هايى كه در قلمرو فرمان اوست ، بقلم گنزالز كلاويخو نديم خاص اعليحضرت پادشاه عاليجاه و بزرگزاده دون هانرى سوم ، صاحب كاستيل و ليون . شرح بالا با تفصيل مسافرت هيئت سفارت مأمور از طرف آن اعليحضرت بصاحبقران مذكور كه بنام تيمور بيك خوانده مىشود ، بسال يكهزار و چهارصد و سهء ميلادى *\r\nتيمور بيك فرمانرواى بزرگ پس از نابود ساختن فرمانروايان سمرقند سيورغتمش خان جغتائى « 1 » ، بسال 1307 ( 772 ه . ) آن امپراطورى را مسخر ساخت و از آن تاريخ قلمرو حكومت وى وسعت يافت چنان كه بعدها خواهيم گفت . سپس براى تصرف سراسر سرزمين مغول كه شامل امپراطورى سمرقند مىشود ، و سرزمين هند صغير * حركت كرد . سپس وى همهء كشور و امپراطورى خراسان را كه حكومت‌نشينى است بزرگ فتح كرد و همچنان به فتوحات خود ادامه داد تا همهء سرزمين تاجيك * را كه ايرانى هستند با حكومت عظيم رى به تصرف آورد . سپس همهء ايران و ماد را با حكومت‌نشين تبريز و سلطانيه مسخر\r\n\r\n\r\n","description":"","footnote":"\r\n( 1 ) - جغتاى نام يكى از چهار پسر چنگيزست كه خاندان ( اولوس ) او در ماوراء النهر و قسمتى از خوارزم و كاشغر حكومت داشتند و تيمور در ابتدا خود را طرفدار و خدمتگزار اين خاندان معرفى ميكرد . در سال 1771 پس از كشتن امير حسين برادر زن خود كه مدعى سلطنت ماوراء النهر بود يكى از شاهزادگان اولوس جغتاى يعنى همين سيورغتمش را بعنوان سلطنت اختيار كرد و خود وى در ظاهر فرماندهء كل سپاه و در معنى پادشاه بود و اين سال را بايد ابتداى استقلال تيمور دانست ( م . ا . )\r\n","page_name":" 39 ","page_number":39},
  {"content":"\r\n\r\nساخت . بعد سرزمين گيلان و دربند را با ارمنستان صغير و ارزنجان و ارزروم و آونيك به تصرف در آورد . آنگاه « ماردين » را با كشور گرجستان كه با ارمنستان سابق الذكر هم مرز است ضميمهء قلمرو خويش ساخت . از آن پس تيمور در جنگى بر فرمانرواى هند صغير غلبه كرد و قسمت اعظم سرزمين او را از دستش بيرون آورد . ضمنا در شام شهر دمشق را غارت و حلب را تصرف كرد و سرانجام سراسر بين النهرين و بغداد را نيز گرفت .\r\nبار ديگر بسيارى كشورها و سرزمين‌ها را به زير سم ستوران خويش در نورديد و بباد غارت گرفت و فتوحات بسيارى كرد تا اينكه بجنگ سلطان بايزيد ترك ملقب به « ايلدرم » ( صاعقه ) كه يكى از بزرگترين و نيرومندترين پادشاهان جهان بود ، لشكركشى كرد . در قلمرو سلطان ترك در جوار دژ خاصى كه نزديك شهر آنقره است با او مواجه شد . در آن جنگ تيمور فاتح شد و سلطان ترك و يكى از پسرانش اسير او گشتند . تصادفا در ضمن آن جنگ دو سفيرى كه از طرف دون هانرى كه با تأييدات خداوند پادشاه كاستيل و ليون است - و خدا او را حفظ كناد - به خدمت تيمور رسيدند . نام دو سفير مزبور يكى « پايو دسوتومايور » « 1 » و ديگرى « هرنان سانچزد پالازوئلوس » « 2 » بود .\r\nاين دو سفير بتوسط هانرى سوم مأمور شده بودند تا دربارهء نيروى تيمور لنگ و سلطان بايزيد ترك تحقيق كنند و راجع بتعداد و پيروان هر يك از آنان كه بر ضد ديگرى بجنگ برخاسته‌اند و اينكه كداميك از طرفين بيشتر امكان غلبه دارد ، گزارش دهند .\r\nپس از جنگ آنقره تيمور اجازهء حضور به آن دو سفير يعنى « پايو » و « هرنان سانچز » داد و چون پادشاه كاستيل مورد احترام او بود ، با آنان محترمانه رفتار كرد و با شكوه بسيار ايشان را جزء ملازمان خويش قرار داد .\r\nسپس چون از آنان شرح قدر و منزلت و قدرت پادشاه كاستيل را شنيد و به نفوذ و عظمت او در ميان شاهان مسيحى پى برد ، به آنان هداياى بسيار داد كه\r\n\r\n\r\n","description":"","footnote":"\r\n( 1 ) -  Payo de Sotomayor \r\n( 2 ) -  Hernan Sanchez de Palazuclos \r\n","page_name":" 40 ","page_number":40},
  {"content":"\r\n\r\nبراى ولى نعمت خويش ببرند تا بلكه ازين راه دوستى و محبت آن پادشاه را جلب كرده باشد .\r\nتيمور اندكى پس از فتح بزرگ آنقره تصميم گرفت تا سفيران را با نامه‌اى از جانب خويش و هدايا و تحف بسيارى كه محبت و علاقه‌مندى او را نسبت به پادشاه كاستيل برساند ، بدربار وى بفرستد . اين سفير تاتار كه بزرگى از قبيلهء جغتاى بود « حاجى محمد » « 1 » نام داشت و با خود نامهء تيمور و تحف گرانبهاى او را براى پادشاه كاستيل همراه داشت . حاجى محمد به دربار اعليحضرت هانرى آمد و آنچه تيمور بيك بعهدهء او گذاشته بود ، عرضه كرد و نامه و هدايا و جواهرات و زنانى ( كه مسيحى بودند و تيمور آنها را از تركان در جنگ آنقره بغنيمت گرفته بود ) تقديم داشت . بنابراين اعليحضرت هانرى كه نامه و پيشكشها را دريافت داشته و به مقصود تيمور واقف شده بود ، تصميم گرفت تا متقابلا هيئت سفارتى با هدايا به منظور افزون كردن مودت بين خود و تيمور بيك ، گسيل دارد .\r\nپس پادشاه ما ، سه كس را براى اين مأموريت سفارت تعيين كرد كه عبارت بودند از « فراى آلفونسو پائز دسانتا ماريا » كه استاد علم كلام بود و « روى گنزالز كلاويخو » و « گومز سالازار » ، يكى از پاسداران شاهى .\r\nاعليحضرت نامه و پيشكشهاى خويش را بدست آنان سپرد . اين هيئت سفارت چون محنتها كشيده و كشورهاى دوردست را ديد ، اينك بذهن من چنين خطور كرد كه ضرورى و مقتضى است ، همهء اماكن و همهء آنچه ديده بوديم و كشورهائى كه از آنها گذشته بوديم و آنچه بر ما گذشته بود ، بقيد كتاب بسپرم .\r\nچه اين امور چون نوشته شود ، و بوجه احسن و منتهاى قدرت برشتهء تحرير\r\n\r\n\r\n","description":"","footnote":"\r\n( 1 ) - اين كلمه را مرحوم رشيد ياسمى در ترجمهء جلد چهارم تاريخ ادبيات ايران استاد براون « محمد القاضى » نوشته است و بر حسب املاى لاتينى هم بايد القاضى باشد زيرا حرف  g  را در نام شهر  Azin Court  فرانسه بجاى  z  نوشته است و از اينرو ميتوان حدس زد كه دو حرف براى كلاويخو بهم نزديك يا شبيه بوده است . بعلاوه عنوان « حاجى » تقريبا از اواسط دورهء صفويه همراه نام اشخاص ذكر شده و قبل از آن معمول نبوده است . ( م . ا . )\r\n","page_name":" 41 ","page_number":41},
  {"content":"\r\n\r\nدرآيد ، ديگر در معرض فراموشى و خطر نسيان نخواهد بود . بدينجهت با اتكاء و پشتيبانى خدا كه همه چيز در اختيار اوست و با سپاس مريم باكرهء قديس مادر وى ، به نوشتن اين شرح و تفصيل از روزى كه سفيران به بندر « سن مارى » در برابر قادس رسيدند ، شروع كردم . در نظر داشتيم كه از اينجا بكشتى بادى بنشينيم و راه دور و دراز خويش را آغاز كنيم . همان سفير تيمور كه بنزد ولى نعمت ما گسيل گشته بود و در بالا از او ياد شد ، با ما همراه و همسفر بود .\r\nدوشنبه بيست و يكم ماه مه سال 1403 بعد از ميلاد خداوند ما ، ما سفيران چنان كه سابقا گفته شد به بندر سن مارى رسيديم و همانروز بعضى تداركات كه با خويشتن آورده بوديم كه از خليج قادس بگذرانيم از پيش به كشتى بادى كه * قرار بود با آن حركت كنيم فرستاديم ، اين تداركات غير از آن محمولاتى بود كه توسط خدمتكاران خاص از پيش از اشبيليه و جراز « 1 » ارسال و بكشتى برده شده بود .\r\nفرداى آن روز ، يعنى سه شنبهء بيست و دوم ماه مه بقايق نشستيم و بهمراه مسر ژولين چنتوريو « 2 » كه ناخداى كشتى نيز بود ، از خليج گذشتيم و به بندرگاه لاس موئلاس « 3 » كه در قادس است و در آن كشتى ما لنگر انداخته بود ، رسيديم . سپس در روز چهار شنبه ، كشتى به راه افتاد و از سواحل اسپانيا دور شديم هوا مساعد بود و شامگاه به دماغهء « اسپارتل » « 4 » رسيديم . فرداى آن روز يعنى پنج شنبه به طنجه رسيديم و كوههاى بربر در برابر ما قرار داشت . چون از آنجا گذشتيم به « طريف » « 5 » و « خيمنس » « 6 » رسيديم و پس از گذشتن از « سته » « 7 » بجزيرهء « الخضرا » « 8 » و « جبل طارق » « 9 » آمديم پس از آن به طرف « ماربلا » « 10 » رانديم و در گذشتن از اين سواحل چنان بساحل نزديك ميرانديم كه شهرهاى واقع در كوهپايه و كنار آب را بنهايت آشكارى مىديديم . در ظرف همانروز به\r\n\r\n\r\n","description":"","footnote":"\r\n( 1 ) -  Jerez  شهر كوچكى است در نزديكى قادس در اسپانيا . م .\r\n( 2 ) -  Messer Julien Centurio  مسر بايتاليائى يعنى آقا . م .\r\n( 3 ) -  Las Muelas \r\n( 4 ) -  Spartel \r\n( 5 ) -  Tarifa \r\n( 6 ) -  Ximenes \r\n( 7 ) -  Ceuta \r\n( 8 ) -  Alqeciras \r\n( 9 ) -  Gibraltar \r\n( 10 ) -  Marbella \r\n","page_name":" 42 ","page_number":42},
  {"content":"\r\n\r\nكوههاى « فى » « 1 » رسيديم .\r\nجمعه بيست و پنجم مه ، بهنگام بالا آمدن آفتاب خود را در كنار « مالقه » يا « مالاگا » « 2 » يافتيم و در كنار آن لنگر انداختيم . كشتى آن روز و روز شنبه و يكشنبه و دوشنبه و سه‌شنبه در آنجا ماند . زيرا كه ناخدا قرار بود تعدادى كوزه‌هاى روغن زيتون و ساير كالاهاى بازرگانى پياده كند . شهر مالاگا در دشت و در كنار دريا قرار دارد . در داخل محوطهء شهر نقطه‌اى است كه در دريا پيش رفته و در نوك آن دژى است كه بر بلندى ساخته‌اند و دو برج در نماى خارج دارد . در بيرون از شهر دژ ديگرى است كه از اين دژ بزرگ مرتفع‌تر است و بنام « الكزبا » « 3 » خوانده مىشود . از داخل شهر به دژ بيرونى شهر دو ديوار كشيده شده است . در خارج از شهر كمى آنسوتر دماغهء كوچك ديگرى وجود دارد كه در كنار آن اسكله و جباخانه و اسلحه خانه است و بلافاصله در كنار آن ديوارهاى شهر آغاز ميگردد و شهر را در بر ميگيرد و بر مسير آن برجهاى فراوان وجود دارد . اين ديوار را بيشه‌هاى بسيار كه در شهر واقع است در ميان مىگيرد . در آنسوى ديوار رشته‌كوههاى مرتفعى است كه در كوهپايهء آن خانه‌هاى بسيارى با موستانها و بيشه‌ها واقع گشته است . در باريكهء ميان ساحل دريا و حصار شهر انبارهائى ساخته شده است كه در آن كالاهاى بازرگانى را انبار ميكنند . در داخل شهر ازدحام جمعيت بسيارست .\r\nچهارشنبهء بعد كه ( سىام ) مه بود در كشتى بادى از مالاگا به راه افتاديم .\r\nكشتى ما در ساحل ، پائين رشته كوههايى كه در كوهپايه‌هايش همه جا كشتزارهاى گندم و موستانها و بيشه‌ها بود ، لنگر انداخته بود . سپس به « ولز مالاگا » « 4 » كه در قلهء مرتفعى است بر فراز كوه رسيديم و بعد ، از « المونكار » « 5 » كه شهرى است در كنار دريا گذشتيم و تا فرا رسيدن شب رشته‌كوههاى « سيرا نوادا » « 6 » در برابر ديدگان ما ظاهر شد و در موازات آن دريانوردى كرديم . روز بعد يعنى\r\n\r\n\r\n","description":"","footnote":"\r\n( 1 ) -  Sierra de la fi \r\n( 2 ) -  Malaga \r\n( 3 ) -  Alcazaba  و شايد محرف « القصبه » باشد ( م . ا . )\r\n( 4 ) -  Velez Malaga \r\n( 5 ) -  Almunecar \r\n( 6 ) -  Sierra Nevada \r\n","page_name":" 43 ","page_number":43},
  {"content":"\r\n\r\nپنج شنبه كشتى ما مقابل دماغهء « پالوس » « 1 » كه نزديك « قرطاجنه » « 2 » است رسيد و در روز جمعه ما دوباره از دماغهء « مارتن » « 3 » كه در پائين رشته كوههاى مرتفع ايالت « كاتالونى » « 4 » ( و در قلمرو پادشاهى آراگون ) واقع است گذشتيم . شنبه بهنگام سپيده‌دم مقابل جزيره‌اى غير مسكون رسيديم بنام « فورمنترا » « 5 » .\r\nمقارن همين زمان جزيرهء « ايبيزا » « 6 » هم به چشم ميامد و چون به آن رسيديم ، شنبه و يكشنبه و دوشنبه و سه‌شنبه را مانديم و نتوانستيم به بندر داخل شويم چون باد بر خلاف جهت ميوزيد . سرانجام سه‌شنبه شب به آن بندر ( ايبيزا ) داخل شديم . آن روز 5 ژوئن بود . در اينجا ناخدا بسيارى كالا و بارى كه با خود آورده بود پياده كرد و محمولات ديگرى و از جمله نمك بارگيرى كرد و كشتى از سه‌شنبه كه روز ورود ما بود در آنجا توقف كرد و چهار شنبه و پنجشنبه و جمعه را هم آنجا ماند زيرا كه باد از جهت مخالف ميوزيد و حركت ميسر نبود . تا روز چهارشنبهء 13 ژوئن همچنان نتوانستيم به راه افتيم .\r\nسپس در روزهاى پنجشنبه و جمعه هوا ساكت و آرام شد چنان كه فقط اندكى راه پيموديم .\r\nايبيزا جزيره‌اى است كوچك به طول پنج فرسنگ و عرض سه فرسنگ همان روز كشتى به آن جزيره رسيد و ما سه تن سفير پياده شديم و فرماندار جزيره كه از طرف پادشاه آراگون به او دستور مقتضى داده شده بود براى ما خانه تهيه كرد و ازين گذشته عده‌اى را با اسبهايى براى حمل بارهاى ما به شهر فرستاد .\r\nسراسر جزيره پوشيده است از كوه كه پائينها و سراشيبىهاى آن با درخت كاج پوشيده شده است . شهر عمدهء آن پرجمعيت و بر فراز كوهى مشرف به دريا واقع شده است . شهر مزبور با سه ديوار موازى محصور شده است كه بين\r\n\r\n\r\n","description":"","footnote":"\r\n( 1 ) -  Palos \r\n( 2 ) -  Cartagena  بندرى است در ساحل شرقى اسپانيا و البته غير از قرطاجنه يا كارتاژ معروف است كه در شمال افريقا در محل تونس فعلى و از كوچ نشين‌هاى فنيقىها بوده است . ( م . ا . )\r\n( 3 ) -  Martin \r\n( 4 ) -  Catalonia \r\n( 5 ) -  Formentera \r\n( 6 ) -  Ibiza \r\n","page_name":" 44 ","page_number":44},
  {"content":"\r\n\r\nهر كدام از دو ديوار مذكور خانه‌هاى بسيارى ساخته شده است . در آنجا دژى است با برجهاى مرتفع و حصار بلند كه در نوك كوه داخل شهر واقع شده است و مشرف است بر دريا و روبروى دژ مزبور كليسايى است با برجى بلند كه با برجهاى دژ پهلو مىزند و برابر است . در سراسر جزيرهء ايبيزا حوضچه‌هاى نمك‌گيرى بسيارى كه از آن محصول زياد و مرغوب حاصل مىشود وجود دارد .\r\nدر پايان تابستان محصول نمك برداشته مىشود ، زيرا تا آن زمان آبى كه در آن حوضچه‌ها انداخته‌اند تبخير گشته است . اين حوضچه‌هاى نمك درآمد و سود بسيارى ميدهد ، زيرا كه از مشرق كشتى بسيارى به آنجا ميايد و نمك بار مىكند .\r\nدر محوطهء داخل شهر برجى قرار دارد كه در آن اطاقهاى بسياريست و بنام ابن سينا مشهور گشته است « 1 » * چون آنان ميگويند كه ابن سينا از مردم اين جزيره بود .\r\nدر ديوارهاى شهر و برجهاى آن آثار فراوانى از گلوله‌هاى توپ مشاهده مىشود كه سپاهيان پادشاه فقيد آراگون « دون پدر و چهارم » كه به اين محل لشكركشى كرده و آنجا را در محاصره گرفته بودند ( تا اعراب بربر را از آنجا برانند ) شليك كرده بودند .\r\nشنبهء بعد كه مصادف با 16 ژوئن بود ( در حوالى سه بعد از ظهر ) بساحل جزيرهء ماژوركا « 2 » رسيديم . چنان بساحل نزديك بوديم كه مردمى را كه در ساحل بودند ميديديم . يكشنبهء بعد از جزيره‌اى گذشتيم كه « كاربررا » « 3 » نام داشت و در آن دژ كوچكى بود . دوشنبه و سه شنبه كم راه پيموديم ، زيرا كه نيروى باد اندك بود . اما چهار شنبه مقابل جزيرهء مينوركا « 4 » رسيديم و از آنجا بخليج ليون رفتيم . پنجشنبه و جمعه و شنبه هم مصروف عبور از خليج مذكور شد و از هواى مساعد استفاده كرديم . چنان كه تا يكشنبه كه روز جشن يوحناى قديس بود ( يعنى 24 ژوئن ) به جزيره‌اى بنام « لينرا » « 5 » يا « آزينارا » « 6 » در شمال غربى ساردنى رسيديم . اين جزيره از جمله متصرفات نايب السلطنهء\r\n\r\n\r\n","description":"","footnote":"\r\n( 1 ) - حسين بن عبد اللّه بن سينا كه فرنگيها او را بنام  Avicenna  ميخوانند . ( م . )\r\n( 2 ) -  Majorca \r\n( 3 ) -  Carbrera \r\n( 4 ) -  Minorca \r\n( 5 ) -  Linera \r\n( 6 ) -  Asinara \r\n","page_name":" 45 ","page_number":45},
  {"content":"\r\n\r\nآراگون است ( كه فرمانرواى ساردنى نيز هست ) . روز دوشنبه بهنگام سپيده دم خويشتن را در تنگهء ما بين دو جزيرهء ساردنى و كورس يافتيم كه در دريا پيش ميرانديم . در جزيرهء كورس دژى است بنام « بنيفاسيو » « 1 » و به مردم ژن تعلق دارد . در صورتى كه در برابر آن ، يعنى در جزيرهء ساردنى دژى ديگر است بنام « لونگوزارد » « 2 » كه به كاتالونى تعلق دارد و از متصرفات آراگون است . اين دو دژ در كورس و ساردنى در كنار ساحل قرار دارند و در برابر هم واقع شده‌اند . چنان كه گوئى آن تنگه را پاسدارى و نگهبانى ميكنند . اين تنگه از لحاظ دريانوردى بسيار تنگ و خطرناك است . اين معبر بنام تنگهء بنيفاسيو معروف است .\r\nسه شنبه يعنى فرداى آن روز از كنار جزيره‌اى گذشتيم ( كه مجاور خاك اصلى ايتالياست ) . نام اين جزيره « پونزا » « 3 » و غير مسكون است . سابق آن جزيره مسكون بود . چون در آن دواير و نيز تعداد زيادى ساختمانها ديده مىشود كه بناى آنها را به ويرژيل شاعر « 4 » نسبت ميدهند . از طرف راست جزيره گذشتيم و در خاك اصلى ايتاليا كوهى را ديديم بنام « مونت كاسينو » « 5 » . در اينجا دژى واقع است بنام « فليس » « 6 » كه به « لاديسلاس » « 7 » پادشاه ناپل تعلق دارد .\r\nاز اينجا ببعد بسوى جنوب رانديم و رشته كوه ديگرى را در موازات ساحل مشاهده كرديم كه در كوهپايه‌هاى آن شهر « تراسينا » « 8 » قرار داشت . اين شهر در قلمرو روم قرار دارد و دوازده ميل از آنجا دور است . در فاصلهء ما بين خانه‌هاى شهر و سواحل دريا بيشه‌هاى فراوانيست و در ميان درختها ساختمانهاى دير زنان ديده ميشد . دير نشينان مزبور همه بدست اعراب بربر باسارت برده شده‌اند . چهار شنبه همچنان به سفر خويش ادامه داديم و روز بعد از آن يعنى پنجشنبه ( كه بيست و ششم ژوئن بود ) بهنگام غروب به بندر گائت « 9 » رسيديم .\r\n\r\n\r\n","description":"","footnote":"\r\n( 1 ) -  Bonifacio \r\n( 2 ) -  Longosarde \r\n( 3 ) -  Ponsa \r\n( 4 ) -  Virgile  شاعر بزرگ رومى كه در سدهء اول قبل از ميلاد ميزيسته ( م . )\r\n( 5 ) -  Mont Cassino \r\n( 6 ) -  Felice \r\n( 7 ) -  Ladislas \r\n( 8 ) -  Terracina \r\n( 9 ) -  Gaeta  در شمال ناپل واقع است در كنار خليجى به همين نام . ( م . )\r\n","page_name":" 46 ","page_number":46},
  {"content":"\r\n\r\nدر اينجا متوجه شديم كه ميتوانيم چنان به ساحل نزديك شويم و لنگر اندازيم كه از كشتى تخته‌اى به حصار شهر بگذاريم و از آن بگذريم . چون به ساحل رسيديم به مهمانخانه‌اى نزديك كليسياى « سن فرانسيسكو » در خارج شهر فرود آمديم و تا شانزده روز آنجا مانديم . درين ضمن ناخدا مشغول خالى كردن كالاهاى بعضى از بازرگانان مقيم آنجا و سپس بارگيرى روغن زيتون بود .\r\nشهر گائت و اسكلهء آن هر دو بسيار زيبا هستند . گو اينكه راه دخول به اسكلهء آن تنگ است ، اما داخل آن وسيع و پهناور است . در پيرامون شهر همه جا تپه‌هايى است كه بر آنها بسيارى قلاع و خانه‌هاى زيبا ساخته شده است و همهء اين خانه‌ها در ميان بيشه‌ها محصور هستند . چون كسى داخل اسكله شود در سمت چپ تپهء مرتفعى مشاهده مىكند كه بر قلهء آن دژى است ، براى برج ديده‌بان . گويند بانى اين دژ ( پالادين ) « رولاند » * است و به همين جهت آن را برج رولاند ميخوانند « 1 » . چون ازين تپه پائين بياييم به خانه‌هاى شهر ميرسيم كه همچنان يكى در پائين ديگرى تا ساحل دريا ميرسند . از آنجا خانه‌ها در تمام طول ساحل در جوار حصار شهر قرار گرفته‌اند تا بامواج دريا بپيوندند . ( در آنطرف مدخل بندر كه در دو طرف آن حصار شهر پايان يافته است ) ، حصار به دو برج بلند منتهى مىشود كه پى آنها در آب است فاصلهء ميان دو برج مذكور يك سنگ پرتاب با منجنيق است بهنگام نياز از يك برج به برج ديگر زنجيرى ميگذرانند و ناويان و كشتيها در پشت آن بوقت جنگ آسوده روزگار ميگذرانند . در قسمت مرتفع كه در ميان تپه‌هايى قرار دارد و در آن خانه‌هاى شهر را ساخته‌اند و در همسايگى تپهء برج رولاند ، برج ديگرى ساخته شده است كه بين دژ رولاند و اين برج اخير استحكاماتى است كه برجكهاى بسيار دارد و چون پرده‌اى اين برج را بديوارهاى برج رولاند مىپيوندد . اين باروها ضامن حراست شهر از سرازير شدن دشمن از سراشيبيهاى\r\n\r\n\r\n","description":"","footnote":"\r\n( 1 ) - رولاند از پهلوانان فرانسه و بستگان شارلمانى بود كه دربارهء شجاعت و دليرى او سرودهاى بسيار سروده‌اند و حماسه‌هاى زيادى دربارهء او هست ( م . )\r\n","page_name":" 47 ","page_number":47},
  {"content":"\r\n\r\nفوق هستند و ضمنا دژ رولاند هم بوسيلهء استحكامات نامبرده حراست مىشود .\r\nگائت از جانب دريا هم كاملا حفظ و حراست مىشود ، زيرا كه از هر سو آب بر دماغه‌هاى اطرافش مشرف است و هيچ بيم گزندى بهنگام جنگ در ميان نيست ، زيرا كه از مرتفعات داخل شهر ميتوان كشتيها را ديد و از داخل شدن آنها به اسكله و بندرگاه جلو گرفت . چسبيده به استحكامات شهر حصار ديگرى قرار دارد كه تا چند ميل بموازات ساحل ادامه دارد و تپهء مرتفعى را در ميان ميگيرد كه از هر دو طرف مشرف بدرياست . اين تپه از موستان و درختان بسيار و اشجار زيتون پوشيده شده است . در آن طرف اين ديوار خيابانى است كه ديوار مزبور را به استحكامات متصل مىكند و در طرفين آن خانه و دكان بسيارست . در يك طرف اين خيابان كليسيايى است كه بسيار مورد احترام مردم است و « سن مارى آنونسياسيون » « 1 » نام دارد . در طرف مقابل اين خيابان كليسياى ديگرى است كه « سن آنتوان » ناميده مىشود . چسبيده به كليسياى سن مارى دير زيباى « سن فرانسوا » واقع است . در انتهاى ديگر خيابان ، كه توصيفش خواهد آمد حصار شهر از سراشيبى تپه به ساحل ديگر دريا ميرسد .\r\nديوار مزبور همهء آن تپه را در بر ميگيرد چنان كه تپه در خارج آن قرار دارد .\r\nاين ديوار دراز براى آن ساخته شده است كه بهنگام جنگ هيچ كشتى دشمن نتواند سرباز پياده و نگهبانان شهر را غافلگير كند .\r\nدر نقطه‌اى كه ديوار بيرونى شهر كه سراشيبى تپه را در ميان ميگيرد با ديوار داخلى تلاقى مىكند ، كليسياى « اقانيم مقدس » « 2 » قرار دارد كه در پيرامون آن برج‌هايى است كه هر يك بمنزلهء دژى است كه خانه‌هاى اطراف را حراست مىكند . در نزديكى اين كليسياى بزرگ در بالاى تپه غارى است كه گويى مصنوعا ايجاد شده باشد . اما غارى است طبيعى و دهانهء آن بيست متر ارتفاع دارد و تا پنجاه گام در سراشيبى به داخل تپه همچون دالانى تنگ ادامه دارد و چنان معبر آن باريك است كه يكنفر بدشوارى از آن ميگذرد . در\r\n\r\n\r\n","description":"","footnote":"\r\n( 1 ) -  Saint Mary of the Annunciation \r\n( 2 ) -  Holy Trinity \r\n","page_name":" 48 ","page_number":48},
  {"content":"\r\n\r\nانتهاى اين غار پرستشگاه تنگى متعلق بيك تارك دنيا قرار دارد كه بنام صليب يا به زبان محلى « سانتا كروز » « 1 » خوانده مىشود . براى ما نقل كردند كه اسنادى در شهر گائت ضبط است كه بموجب آن اين غار به خودى خود ( در روز اولين جمعهء نيكو يعنى همان روزى كه خداوند ما بر صليب شربت شهادت نوشيد ) دهان باز كرده است .\r\nديوار بيرونى شهر كه به آن اشاره كرديم باغهاى پر ميوهء زيبا مثل پرتقال و ليمو و ليمو ترش و مو و زيتون را در ميان مىگيرد . در اينجا خانه‌هاى ييلاقى بسيار با بامهاى مسطح قرار دارد كه منظرى بس بديع و دلپسند بوجود مىآورند . از اين ديوار بيرونى بآنطرف خيابان درازى وجود دارد با خانه‌هائى كه در اطراف آن است . اين خيابان تا ساحل دريا ادامه مييابد و كاخهاى مجلل و ساختمانهاى باشكوه بسيارى در اين بخش موجودست . اين كاخها و ساختمانها با بيشه‌هايى كه از جويبارهاى كوهستانى سيراب ميشوند ، احاطه گشته‌اند . اين خيابان بدور خليج ادامه مىيابد و سرانجام به شهر كوچكى بنام « مولادى گانتا » « 2 » منتهى مىشود كه با گائت دو ميل فاصله دارد . در سراسر طول اين خيابان همه جا خانه‌هاى زيبا وجود دارد . اين خيابان تماما سنگفرش شده است در اطراف آن نيز تپه‌هايى است كه همه را مزارع و دهات فرا گرفته است . از شهر گائت و از دور ميتوان اين شهر زيباى كوچك را تماشا كرد و از زيبايى و ثروت آن لذت برد ، در مدتى كه كشتى ما در گائت لنگر انداخته بود براى تماشاى همهء اين امكنه رفتيم و از شهر مولا و نيز يك شهر كوچك ديگر كه در آن دژ مرتفعى وجود داشت ديدن كرديم . در آن حوالى در سراشيبى تپه‌هائى كه به دماغهء مجاور شهر گائت منتهى مىشود تعداد بسيارى از اين گونه آباديها موجودست .\r\nبالاخره در دست راست مدخل اسكله يك برج بلند براى ديدبانى ساخته شده است . اين برجها بنام « كاريليانو » « 3 » خوانده مىشود .\r\n\r\n\r\n","description":"","footnote":"\r\n( 1 ) -  Santa Cruz \r\n( 2 ) -  Mola diganta \r\n( 3 ) -  Carigliano \r\n","page_name":" 49 ","page_number":49},
  {"content":"\r\n\r\nهمهء اين شهر و سرزمين‌ها سابقا به « كنت دفوندى » « 1 » تعلق داشت ، اما اينك قسمتى است از املاك « لاديسلاس » پادشاه كه براى اين نواحى پس از جنگ با لوئى تسلط يافت . خانه‌هاى شهر گائت بسيار مجلل هستند و همهء آنها يكى بر بالاى ديگرى و مشرف به يكديگر ساخته شده‌اند و در سراشيبى تپه‌ها زير هم تا بندر ساحل ادامه مييابند . پنجره‌هاى آنها همه بلند و مشرف به دريا و زيباترين محلات شهر در اطراف خيابان عمدهء آن قرار گرفته كه همسطح و بموازات ساحل است . خيابانهاى ديگر شهر تنگ است و در طرفين آنها خانه‌هاى مرتفع ساخته شده است . سراشيبى اين خيابانها تند است و راه رفتن در آن دشوار .\r\nدر خيابان عمدهء شهر آمد و رفت و داد و ستد بسيارست و در سراسر سال كار خريد و فروش پررونق است . بهنگام جنگ بين لاديسلاس و لوئى ، لاديسلاس همهء قلمرو خود را از دست داد جز اين شهر و سرانجام نيز از اين شهر بود كه حملهء خود را شروع كرد و بر ناپل مسلط گشت . هنگامى كه لاديسلاس در گائت مقيم بود ، با خانم « كنستانتيا » « 2 » دختر « مانفرد » صاحب آبادى « چيارا مونته » « 3 » ازدواج كرد . سپس او را طلاق داد و ( بر خلاف ميل خانم ) او را بيكى از فرمانروايان زيردست خويش « مسر لوئى كاپوآ » « 4 » بزنى داد . روايت كرده‌اند كه لاديسلاس در همان كليسائى كه وصف آن گذشت ، بهنگام بستن عقد شخصا حاضر بود و در برابر ديدگان گروه بسيارى دست آنها را بدست گرفت و دستور داد تا خطبهء عقد خوانده شود . سپس در همان بعد از ظهر مراسم مزبور ، لاديسلاس دست آن خانم را كه همسر او بود يا بوده است گرفت و در حضور عام با او رقصيد . بعلاوه روايت شده كه آن خانم بعدها آشكارا بسيارى امور ننگ‌آميز و وقايع شرم‌آور را در خيابانها و بازارها بصداى بلند توصيف و نقل ميكرد . لاديسلاس اين كارها را بدستور مادرش ملكهء « مارگريت » انجام\r\n\r\n\r\n","description":"","footnote":"\r\n( 1 ) -  ( Comte de Fondi ) Counto de Fondi \r\n( 2 ) -  Constantia \r\n( 3 ) -  Manfred Lord of chiaramonte \r\n( 4 ) -  Messer Louis of Capua \r\n","page_name":" 50 ","page_number":50},
  {"content":"\r\n\r\nميداد و پس از مدتى با خانم مارى خواهر ( « يانوس * » آخرين ) پادشاه قبرس ازدواج كرد . از زن اول خويش خانم كنستانتياى سابق الذكر كه با وى فقط يكسال و نيم زندگى كرده بود فرزندى نداشت . با آنكه اين زن از شوهر دوم خويش ( يعنى صاحب كاپوا ) فرزند بسيار آورد ، اما لاديسلاس هم خواهرى دارد كه « يوآنا » « 1 » خوانده مىشود و با ( ويلهلم هابسبورك ) كه دوك ( استيريا ) « 2 » و « بابنبرگ » « 3 » است ازدواج كرده است . ميگويند اين زن فوق العاده زيباست .\r\nدر جمعهء سيزدهم ژوئيه كشتى بادى ما حركت كرد و بهنگام ظهر گائت را پشت سر گذاشتيم . فرداى آن روز يعنى شنبه از كنار جزيره‌اى ميگذشتيم بنام « ايسچيا » « 4 » و سپس از كنار « پروسدا » « 5 » گذشتيم كه هر دوى اينها غير مسكون هستند . در همان روز مقابل جزيرهء سومى رسيديم كه مسكون است و « كاپرى » « 6 » نام دارد . اين جزيره قسمتى است از قلمرو سلطان ناپل و در آن شهر زيبائى قرار گرفته . سپس به يك پيش آمدگى خشكى در دريا رسيديم كه بنام دماغهء « مينرو » « 7 » معروف است و از كنار دو تپه گذشتيم كه بين آن دو شهرى است كه بنام « آمالفى » معروف است . بر فراز اين تپه‌ها دژهاى مختلفى ديده مىشود و اطلاع حاصل كرديم كه در شهر آمالفى سر « سن آندره » « 8 » حفظ شده است . در همانروز يعنى شنبه ، نزديك غروب دو قطعه ابر ديديم كه گوئى از آسمان صاف بيرون ميايد و پائين آمد و به سطح دريا رسيد و فورا دريا برخاست تا به آن ابرها ملحق شود و صداهاى سهمگينى شنيده شد و از ابر رگبار سختى فرود آمد . هوا تيره و تاريك شد . ما كشتى خويش را از آن محيط تا حدود امكان دور نگاهداشتيم . زيرا اگر آن رگبار بر سر ما ريخته بود بدون ترديد در معرض خطر قرار مىگرفتيم .\r\nدر روز بعد يعنى شنبه بين دو جزيرهء غير مسكون ميرانديم . اين\r\n\r\n\r\n","description":"","footnote":"\r\n( 1 ) -  Joanna \r\n( 2 ) -  Styria \r\n( 3 ) -  Babenberg \r\n( 4 ) -  Ischia \r\n( 5 ) -  Proceda \r\n( 6 ) -  Capri \r\n( 7 ) -  Minerve \r\n( 8 ) - سن آندره يا به نوشتهء كتاب مقدس اندرياس از جمله 12 تن رسول يا حوارى عيسى مسيح بود كه در اخائيه به هنگام بشارت مصلوب شد ( م . )\r\n","page_name":" 51 ","page_number":51},
  {"content":"\r\n\r\nجزاير مسطح هستند و تپه‌اى در آنها نيست . نام آنها يكى « آليكودى » « 1 » است و ديگرى « فيليكودى » « 2 » . چون كمى رانديم ، بجانب چپ اين جزاير به جزيرهء ديگرى رسيديم كه در آن كوه بلندى است ، اين جزيره بنام « استرومبولى » « 3 » معروف است . كوه آن آتشفشان است و از آن آتش و خاكستر بيرون ميايد . در جانب راست ما جزيرهء ديگرى قرار داشت بنام « ليپارى » « 4 » در آن جمعيتى اقامت دارند و به لاديسلاس تعلق دارد . در اين جزيره نقاب « سن آگات » « 5 » نگهدارى و حراست شده است . جزيرهء ليپارى سابقا آتشفشانى مشتعل داشت . اما بر اثر دعاى سن آگات به زودى جهش آتش و دود آن قطع شد و در مورد جزاير ديگرى هم كه آتشفشانهاى مشتعل داشتند دعاى او اثر بخشيد . اكنون هم هرگاه كه در جزيره‌اى آتشفشانى مشتعل مىشود درين جزيره نقاب مزبور را با مراسمى بيرون ميآورند و همين از بروز و سرايت آتشفشان ممانعت و جلوگيرى مىكند .\r\nروز دوشنبه يعنى فرداى آن روز قبل از ظهر همچنانكه از كنار بعضى جزاير ديگر غير مسكونى كه بنامهاى « ساليناس » « 6 » و « ولكانلو » « 7 » و « ولكانو » « 8 » معروف هستند ميگذشتيم ديديم كه همهء تنوره‌ها و آتشفشانها مشتعل هستند ، زيرا كه با آواهاى سهمگين از دهانهء آنها شعله بيرون ميآمد . سپس از كنار دو جزيرهء غير مسكون بنام « پاناريك » « 9 » و « پانارلى » « 10 » گذشتيم .\r\nروز سه شنبه كه مصادف با هفدهم ژوئيه بود در بين دو جزيرهء اخير آرميديم و چون نسيمى نميوزيد نتوانستيم حركت كنيم و مانديم . اما آن شب در حدود سه ساعت از شب رفته طوفان سهمگينى برخاست . باد مخالف و شديد ما را مجبور ساخت تا از همان راه كه آمديم برگرديم . طوفان همهء آن شب و فرداى آن يعنى چهارشنبه با شدت ادامه داشت ، چنان كه نيمشب همهء بادبانهاى\r\n\r\n\r\n","description":"","footnote":"\r\n( 1 ) -  Alicudi \r\n( 2 ) -  Filicudi \r\n( 3 ) -  Stromboli \r\n( 4 ) -  Lipari \r\n( 5 ) -  Saint Agatha  در پالرم زاده شد و در 251 در كامان در ايتاليا شهيد گشت . وى حامى جزيرهء مالت و پشتيبان آذرخش و آتش به شمارست ( م . )\r\n( 6 ) -  Salinas \r\n( 7 ) -  Volcanello \r\n( 8 ) -  Volcano \r\n( 9 ) -  Panaric \r\n( 10 ) -  Panarelli \r\n","page_name":" 52 ","page_number":52},
  {"content":"\r\n\r\nكشتى را بدون استثناء به كلى پاره كرد و ما همه به زير دگلهاى لخت پناه برديم و در آن لحظه خطر عظيمى ما را تهديد ميكرد . همهء آن روز تا دو ساعت از شب رفته باد ميوزيد ، و در عين حال از دهانه‌هاى آتشفشانها ، مخصوصا آن دهانه‌هايى كه در جزاير استرومبولى و ولكانوى سابق الذكر قرار دارند ، آتش تا ارتفاع بسيارى بالا ميرفت و انفجارهاى شديدى با دود زياد و صداهاى سهمگين روى ميداد . در مدتى كه اين طوفان به تباهكارى خويش ادامه ميداد ، ناخداى كشتى ما آمد و ما را واداشت تا سرودها و ادعيهء مذهبى بخوانيم و همهء كاركنان كشتى از خدا نجات خويش را مسئلت كردند . پس از دعا همچنانكه در ميان تلاطم طوفان حركت ميكرديم ، بر فراز دگل بزرگ كشتى روشنائى ديديم كه گفتى شعلهء شمع بود . ضمنا نور ديگرى هم در جانب عرشهء مرتفع عقب كشتى ديده شد و نيز روشنى ديگرى هم در عقب كشتى مانند شعلهء شمع مشاهده شد .\r\nهمهء اين نورها را ( كه بنام آتش « سن المو » « 1 » معروف است ) همهء كاركنان كشتى ديدند . زيرا همهء آنها را براى تماشاى آن خوانديم . اين شعله‌ها فقط مدت كمى ديده شد و سپس ناپديد گشت و در آن هنگام طوفان با شدت هر چه بيشتر ادامه داشت .\r\nپس از اندك زمانى ما و كاركنان كشتى بخواب رفتيم جز ناخدا و چند تن ناويانى كه مأمور پاسدارى بودند . اين چند تن يعنى ناخدا و دو تن از ناويان پاسدار كه كاملا بيدار و هوشيار بودند ، صداهائى شنيدند كه گفتى از دور ميايد و معهذا بتصور ايشان نزديك بود و چنان بود كه پندارى چند تن با هم سخن ميگويند . ناخدا از آنان پرسيد كه آن صداها را شنيدند . آنان پاسخ دادند كه آرى شنيده‌اند . در همهء اين اوقات طوفان دمى آرام نگرفته بود و آواهاى سهمگين آن ادامه داشت . در آنزمان بار ديگر ديدند كه نورهاى سن المو كه سابقا از آن ياد كرديم پديدار شد . ناخدا همهء كاركنان كشتى را واداشت تا بايستند و براى آنان آنچه شخصا با دو تن ديگر شنيده بودند نقل كرد . تا اندك\r\n\r\n\r\n","description":"","footnote":"\r\n( 1 ) -  St . Elmo \r\n","page_name":" 53 ","page_number":53},
  {"content":"\r\n\r\nزمانى كه براى اداى يك دعا كافى بود اين نورها همچنان پديدار بود و بعد ناپديد گشت و سپس طوفان آرام شد . در مورد آن روشنائىها ميگفتند كه هر كس كه بهنگام دشوارى دست بدامن « فراى پروگنز الزدى توى » * بزند ، آنها پديدار ميشوند .\r\nفرداى آن روز بهنگام بامداد ، خويشتن را بار ديگر در ميان جزاير ( ليپارى ) يافتيم . ازين جزاير ياد كرده‌ايم . از دور جزيرهء سيسيل * را ميديديم و اميدوار بوديم كه باد مساعدى بوزد و تا روز پنجشنبهء بعد ، اجبارا در پيرامون آن جزاير بوديم ، چون از باد ديگر خبرى نبود و نسيمى نميوزيد و هوا آرام بود . روز جمعه در برابر جزيرهء سيسيل رسيديم و ساختمانى از دور ديديم كه بنام برج « فارو » « 1 » معروف است . اين برج در نقطه‌اى قرار دارد كه كشتى چون خواست از تنگهء « مسين » « 2 » بپيچد و بسوى خليج و بندر « مسين » برود از آنجا پيچ مىزند و باصطلاح مانور مىكند .\r\nبهر حال در اين نقطه همواره جريان شديدى است و چون باد مساعدى نميوزيد آن روز نتوانستيم از تنگه بگذريم و از ديد آن برج دور شويم و به بندر مسين برسيم . كشتيبانى كه از بندر مسين براى هدايت كشتى و رساندن آن به بندر آمده بود ، دستور داد كه بادبانها را چنان برافرازند كه كشتى پس‌روى كند .\r\nچون بار ديگر بمقابل برج فارو رسيديم كشتى به زمين ساحل برخورد و سكان آن شكست . در آن موقع يقين كردم كه جان بدر نخواهيم برد . اما چون نسيمى ملايم و آرام ميوزيد و دريا تلاطمى نداشت پس از كمى تلاش موفق شديم تا كشتى را از صخره‌هاى ساحل جدا و امكان تحرك و پيشروى حاصل كنيم .\r\nبىدرنگ دو لنگر فرود آورديم و همانجا تا سپيده دم مانديم . چون صبح شد ، مد فروكش كرد و سيلاب عقب كشيد و نسيمى ملايم وزيدن گرفت و با آن حركت كرديم تا به مسين رسيديم .\r\nبرج فارو در نقطهء مقابل ما يعنى آنطرف تنگه و در خاك اصلى « كالابريا » « 3 »\r\n\r\n\r\n","description":"","footnote":"\r\n( 1 ) -  Faro \r\n( 2 ) -  Messina \r\n( 3 ) -  Calabria \r\n","page_name":" 54 ","page_number":54},
  {"content":"\r\n\r\nقرار دارد . اين محل در ( شمال شرقى ) جزيرهء سيسيل واقع است . در اين نقطه تنگه چنان تنگ است كه دريا فقط يك فرسنگ عرض دارد . بر فراز برج مزبور همواره شب هنگام آتش ميسوزانند تا كشتيها راه خود را بيابند . همهء سرزمين كالابريا همچنان كه از كشتى ديده ميشد پر بود از حاصل و كشت كار و ثروت و غلات و بيشه‌ها و موستانها .\r\nشهر مسين در كنار دريا قرار گرفته و حصار آن كه برجهاى مستحكم بسيار دارد مشرف و مسلط بساحل است . خانه‌هاى اين شهر بسيار زيبا و از سنگ و آهك ساخته شده و مرتفع است ، چنان كه پنجرهء همهء خانه‌هاى آن مشرف به دريا است و از دريا هم آن پنجره‌ها به خوبى ديده ميشوند . خيابان عمدهء شهر بموازات ساحل ادامه دارد و شهر در اين قسمت پنج يا شش دروازه دارد كه به ساحل باز مىشود . در يك سر شهر بسيارى حوضچه‌هاى كشتى سازى ديده مىشود . در خارج از شهر نيز ديرى است متعلق به كشيشان « فرقهء سياه » « 1 » كه بنام متابعين « سن سالوادور » « 2 » معروفند . درينجا ديرنشينان با ترتيب خاص مراسم ادعيهء يونانىها اداى فريضه ميكنند . بعلاوه در وسط شهر مسين دژ مستحكمى نيز قرار دارد .\r\nدوشنبهء بعد كه مصادف بود با بيست و سوم ژوئيه از مسين عزيمت كرديم و باد مساعدى ميوزيد . در جانب راست ما دهانهء آتشفشان « اتنا » مونجيبل * ديده ميشد ، سپس بسوى ساحل كالابريا رانديم تا سواد شهر « رگيو » « 3 » نمايان گشت . پس از آنكه كمى بيشتر رانديم كشتى به مدخل خليج ونيز ( كه همانا درياى آدرياتيك است ) رسيد و همهء سه‌شنبه و چهارشنبه و پنجشنبه را كشتى رانديم تا جمعه بهنگام غروب آفتاب به شهر « مدن » « 4 » كه در قلمرو ( استان « مورآ » ) يونان واقع و تحت حكومت ونيز است رسيديم . از آنجا حركت كرديم و به جزيرهء « ساپينزا » « 5 » رسيديم . سپس از جزيرهء « ونتيك » « 6 » گذشتيم و\r\n\r\n\r\n","description":"","footnote":"\r\n( 1 ) -  Black Friars  همان كشيشان دومينيكن هستند كه فرقه‌اى است از ديرنشينان كاتوليك ( م . )\r\n( 2 ) -  San Salvador \r\n( 3 ) -  Reggio \r\n( 4 ) -  Modon \r\n( 5 ) -  Sapineza \r\n( 6 ) -  Venetico \r\n","page_name":" 55 ","page_number":55},
  {"content":"\r\n\r\nدماغهء « سن گالو » « 1 » را دور زديم . درينجا در ساحل محلى ديديم بنام « كورون » « 2 » .\r\nفرداى آن روز يعنى شنبه مقابل دماغهء « ماريا » رسيديم كه بنام دماغهء « ماتاپان » معروف است . آنسوى دماغهء ماتاپان ، دماغهء « سن آنژ » واقع است . هر دوى اين دماغه‌ها بسرزمين اصلى چسبيده‌اند و به ونيز تعلق دارند .\r\nسپس تا ظهر كشتى به جزيرهء پرجمعيتى بنام « ستول » ( يا « سريگو » « 3 » ) رسيد . بعد از تنگهء بين اين جزيره و صخره‌اى كه « ال لوبو » « 4 » ناميده مىشود ( يعنى گرگ يا خوك دريائى ) گذشتيم . در جزيرهء سريگو دژ كوچكى مشاهده كرديم كه برج‌هاى مرتفعى داشت . اين دژ در انتهاى يك پيش رفتگى در دريا واقع شده بود . در اينجا در حاشيهء ساحل برجى بود كه صعود بر فراز دژ را غير ممكن ميساخت و در همان حوالى در انحناى ساحلى دشتى مشرف به دريا وجود داشت كه در آن آثار ديوار و ويرانه‌اى ديده ميشد . اين ويرانه چنان كه روايت ميكنند همان محلى است كه سابقا معبد ( بت پرستان ) در آن قرار داشت و در آن تصويرى مقدس از « پاريس » « 5 » بود كه او را در حالى نشان ميدهد كه « هلن » را با خود ميبرد و پدرش « پريام » پادشاه او را بجنگ يونانيان مىفرستد .\r\nكشتى ما چون از جزيرهء سريگو دور شد از ميان سه صخره گذشت . اين سه صخره بنام « سه » و « دو » و « يك » « 6 » ناميده ميشوند . روز شنبه كه مصادف بود با بيست و نهم ژوئيه در ساعت نه صبح به جزيره‌اى غير مسكون بنام « سكيلوس » * رسيديم . اين جزيره داراى قلل رفيعى است كه بر آنها شاهين آشيانه دارد . قصد داشتيم كه با كشتى از ميان اين جزيره و صخرهء بلندى كه در همان حوالى بود بگذريم . ولى جريان آب تنگه چنان نيرومند و تند بود كه نتوانستيم بموقع جهت كشتى را تغيير دهيم و نزديك بود كه به صخره‌هاى\r\n\r\n\r\n","description":"","footnote":"\r\n( 1 ) -  San Gallo \r\n( 2 ) -  Corone \r\n( 3 ) -  Cetol  يا  Cerigo \r\n( 4 ) -  El Lobo \r\n( 5 ) - پاريس  Paris  دومين فرزند « پريام »  Priam  پادشاه « تروا »  Troie  بود كه « هلن »  Helene  زن « منلاس »  Menelas  پادشاه اسپارت را ربود و اين كار وى باعث بروز جنگ بين يونانيان و مردم شهر تروا گرديد ( م . ا . )\r\n( 6 ) -  Tres , Dos , As \r\n","page_name":" 56 ","page_number":56},
  {"content":"\r\n\r\nساحل بخوريم . چون از كنار صخره‌ها ميگذشتيم بعضى از اين شاهين‌هاى جوان كه در آنجا لانه نهاده و جوجه گذاشته بودند مضطرب شدند و بانگ و آواى بسيار كردند . درين موقع كه لحظاتى خطرناك براى كشتىها بود ناخداى كشتى ما با بعضى از بازرگانان كه در كشتى نشسته بودند و بسيارى از كاركنان كشتى چنان پريشان شدند كه پيراهنها را به دو افكندند و آماده شدند تا خود را با شنا نجات بخشند . اما چون ديدند كه از خطر جستيم و خدا ما را حفظ كرد ، همه ايزد را سپاس گزاردند .\r\nروز دوشنبهء بعد خويشتن را بين دو جزيرهء مسكون يافتيم . نام آنها يكى « ميلو » « 1 » بود و ديگرى « آنت ميلو » « 2 » . اينها در روزگار پيشين قسمتى از قلمرو دوك نشين « آرشيپل » « 3 » بودند ، اما اينك جزء قلمرو ونيز هستند .\r\nجزاير مزبور پر است از گله‌هاى گوسفند و گاو كه در چراگاههاى آن هستند .\r\nسه شنبه و چهارشنبهء بعد همچنان در بين اين دو جزيره بواسطهء نبودن باد و نسيم مانديم . ولى پنجشنبه در دريا رانديم و به سه جزيرهء ديگر رسيديم . اين جزاير نيز جزء دوك نشينى آرشيپل يا مجمع الجزاير بودند و بنام « نيوس » « 4 » و « سانتورين » « 5 » و « تراسيا » « 6 » معروفند . سپس به جزيره‌اى بنام « ناكسوس » « 7 » رسيديم . اين جزيره وسيع و پهناورست و پايتخت دوك نشينى آرشيپل است .\r\nسپيده دم فردا كه مصادف بود با سوم اوت كشتى در كنار جزيره‌اى مسكون بنام « كاليمنوس » « 8 » لنگر انداخت . درين جزيره مزارع غله فراوان است . كشتى مدتى در آنجا توقف كرد و بعد بسوى جزيرهء نزديك كه « لانگو » يا « كوس » « 9 » نام دارد رانديم . مردم اين جزيره از رودس آمده‌اند و برخى از پهلوانان و سواران فرقهء « سن ژان » نيز در اين جزيره مأمور نگهبانى و حراست آن هستند .\r\nدر ضمن راندن بسوى جزيرهء « نيسيروس » « 10 » سواحل تركيه در جانب چپ ما بود\r\n\r\n\r\n","description":"","footnote":"\r\n( 1 ) -  Millos \r\n( 2 ) -  Ante - Millo \r\n( 3 ) -  Archiple  قسمتى است از مديترانهء شرقى كه از چندين جزيره واقع در درياى اژه تشكيل يافته ( م . )\r\n( 4 ) -  Nios \r\n( 5 ) -  Santorin \r\n( 6 ) -  Therasia \r\n( 7 ) -  Naxos \r\n( 8 ) -  Kalymnos \r\n( 9 ) -  Lango  يا  Kos \r\n( 10 ) -  Nisyros \r\n","page_name":" 57 ","page_number":57},
  {"content":"\r\n\r\nو از دماغهء « كريو » « 1 » گذشتيم . اين جزيره چنان به ساحل تركيه نزديك است كه جرأت نكرديم از تنگهء بين جزيره و خاك اصلى تركيه ، شب هنگام عبور كنيم . چون ميترسيديم كه مبادا كشتى به صخره برخورد كند . ناچار بانتظار فرا رسيدن روز لنگر انداختيم . از آنجا در دريا رانديم و از كنار جزاير ديگرى گذشتيم كه جزء قلمرو رودس و مجاور تركيه هستند . اين جزاير بنامهاى « پيسكوپى » يا « تلوس » « 2 » و « سن نيكولاى كارچينى » « 3 » و « پيميا » « 4 » معروفند .\r\nسرانجام در تكاپوى غروب روز شنبه كشتى در كنار شهر و بندر جزيرهء رودس لنگر انداخت .\r\n\r\n\r\n","description":"","footnote":"\r\n( 1 ) -  Krio \r\n( 2 ) -  Piscopi  يا  Telos \r\n( 3 ) -  St . Nicholas Carchini \r\n( 4 ) -  Pimia \r\n","page_name":" 58 ","page_number":58},
  {"content":"\r\n\r\n\r\nفصل دوم از رودس تا پرا\r\nبه مجرد رسيدن به بندرگاه جزيرهء رودس كس فرستاديم تا معلوم كند « سالار بزرگ » « 1 » آنجاست يا نه . خبر آمد كه سالار بزرگ با بعضى از ناويان و گروهى از پهلوانان در كشتى نشسته و بهمراه ناويان نيروى دريايى ژن كه زير فرمان مارشال بوسيكو بود بآهنگ لشكركشى به « اسكندرون » از رودس بيرون رفته است . از فرداى آن روز كه شنبه بود بهنگام تخليهء بارها ما هم به كاخ بزرگ رفتيم تا نايبى را كه سالار بزرگ بجاى خود گذاشته بود ، ببينيم و با او گفتگو كنيم . وى چون از آمدن ما آگاه بود با « برادران » به پيشواز ما آمد و گفت اگر چه سالار بزرگ آنجا نيست ، اما براى نشان دادن احترام و سپاس نسبت به پادشاه كاستيل حاضرند آنچه در قدرت دارند براى برآوردن نيازهاى ما به كار برند . گفتيم كه پياده شده‌ايم تا معلوم داريم ، تيمور بيك در كجاست و راهنمايى بخواهيم كه چه بايد بكنيم . نايب مزبور فرمان داد تا ما را در خانهء\r\n\r\n\r\n","description":"","footnote":"\r\n( 1 ) - سالار بزرگ ترجمهء  Grand Master  است كه نام سالار و رئيس پهلوانان سن ژان است .\r\nاين فرقه كه فرنگيها آنها را بنام  Chevaliers de S . JEAN  يا  Hospitaliers  « ميزبانان » ميخوانند در جنگهاى صليبى براى راهنمايى و حمايت از زوار مسيحى تشكيل شد . در قرن يازدهم ميلادى دژهاى بسيارى در سر راه فلسطين در اختيار اين پهلوانان بود . در قرن چهاردهم رودس را گرفتند و تا 1523 كه تركان آنان را از آنجا راندند بر اين جزيره مسلط بودند . درين زمان به جزيرهء مالت رفتند و در 1530 آنجا را پايگاه خويش ساختند . در 1798 كه ناپلئون اول بر مالت استيلا يافت اين جمعيت به كلى از ميان رفت . ( م . )\r\n","page_name":" 59 ","page_number":59},
  {"content":"\r\n\r\nيكى از پهلوانان فرقهء سن ژان نزديك كليسياى سن كاترين ، جا دهند .\r\nروز يكشنبهء پنجم اوت بود كه به آن خانه فرود آمديم و در آنجا بوديم تا پنجشنبهء سىام اوت . اما در تمام طول اين مدت نتوانستيم هيچ خبر قطعى بدست آوريم . جزئيات وقايع را از دهان شخصى شنيديم كه از ناوگانى باز گشته بود كه اينك در كرانهء سوريه لنگر انداخته بود و نيز شخصى كه از زيارت اورشليم بازگشته بود خبرهايى آورد . از اظهارات اينها همه چنين بر ميآمد كه تيمور هنوز در نظر دارد كه به سوريه حمله‌ور شود و سلطان قاهره * را زير فرمان آورد و بنزد وى سفرايى فرستاده است . بنابر قول آنان اين سفرا به سلطان قاهره پيغام تيمور را رسانده‌اند كه بايد سكه و خطبه بنام او كند و خراج گزار او شود . در صورتى كه سلطان به قبول اين امر حاضر نباشد چون فصل گرما و تابستان بپايان رسد و كم آبى رفع شود و باران باريدن آغاز كند ( كه بتوان از چراگاهها بهره برد ) تيمور كه هيچ دلخوشى از آن سلطان ندارد ، بسوى سوريه سرازير مىشود ( و مصر را ميگشايد ) . چنان كه گفته‌اند اين پيامى بود كه سفراى تيمور به حاكم اورشليم رساندند تا او به سلطان مصر ابلاغ كند . اما همهء اين اخبار از شايعات و امور افواهى بود پس نتوانستيم به آنها اعتماد كنيم .\r\nدر ضمن اينكه منتظر كسب اطلاعات نشسته بوديم چهار كشتى بادى متعلق به ناوگان ژن كه به سوريه رفته بودند و نيز دو كشتى ديگر آمدند و خبر جنگ را آوردند . اينان خبر آوردند كه پهلوانان فرقهء سن ژان مستقيما با كشتى به كنار قلعه‌اى در سوريه رفتند كه در ساحل « كاندلى » « 1 » واقع بود و آن را محاصره كردند و دوازده روز محاصره دوام داشت . اما فرماندهء آن دژ بر سپاه پهلوانان زد و پانزده رأس اسب جنگى آنانرا بغنيمت گرفت و گروهى از پهلوانان و سواران فرانسوى و ژنى را كشت . با اين عدم كاميابى ناوگان مزبور رو به دريا نهاده و به بندر « طرابلس » « 2 » در سوريه حمله كرد . مردم شهر\r\n\r\n\r\n","description":"","footnote":"\r\n( 1 ) -  Kandeli \r\n( 2 ) -  Tripoli \r\n","page_name":" 60 ","page_number":60},
  {"content":"\r\n\r\nبراى دفاع از خويش بوسيلهء سد آب ذخيره كرده بودند و به مجرد آنكه معلوم شد مردان ناوگان پياده شده‌اند ناگهان آب را به روى مردان مزبور باز كردند و همهء آنان راه هزيمت گرفتند و بكشتيها نشستند . سپس شوراى جنگى با عضويت فرماندهان ناوگان تشكيل شد و اين مسئله مطرح شد كه تكليف آنان چيست و چه بايد بكنند . چنين تصميم گرفته شد كه چون كشتيهاى بادى كوچك تندتر از كشتىهاى بزرگ مخصوص حمل سرباز حركت ميكنند ، بهتر است كه كشتىهاى بادى كوچك به اسكندرون بروند و در جوار آن نه روز توقف كنند تا آنكه كشتىهاى بزرگ زير فرمان پهلوانان راه جنوب پيش گيرند و بر بيروت حمله‌ور شوند . بيروت بندرى است در كنار ساحل سوريه و پيش بندر دمشق است و با آن دو روز فاصله از راه خشكى دارد .\r\nاز آنجا كشتيهاى بادى كوچك به اسكندرون رفتند و كشتيهاى بزرگ با فرماندهان ناوگان به بيرون رفتند و آن را با حمله تسخير كردند و آتش زدند .\r\nكشتىهاى بادى كوچك چون به اسكندرون رسيدند ، نه روز همچنانكه قرار بود در آنجا ماندند . در طى اين مدت ناخدا هيچ خبرى از كشتىهاى بزرگ نشنيده بود . در عين حال هم هر روز عده‌اى از اسبهائى كه در كشتىهاى كوچك مزبور بودند تلف ميشدند . علت تلف شدن اين حيوانات كم آبى بود . ازين گذشته مردان جنگى و ناويان نيز از كمى خوراك در تنگى بودند . پس خبر آمد كه همهء اين كشتىها فورا عازم رودس هستند . به اين ترتيب قبل از حركت ما همهء كشتىهاى بادى كوچك به سواحل رودس باز آمده بودند . اما از لشكركشى تيمور و محل اقامت وى در تمام طول اقامت در رودس هيچ اطلاع صحيحى بدست ما نيامد . باينجهت خودمان تصميم گرفتيم كه به قراباغ برويم كه ايالتى است واقع در مرز ايران و چنان كه مشهورست همواره زمستان را تيمور در آنجا بسر ميبرد . در آنجا هر گاه با خود او نيز ملاقات نكنيم بدون ترديد اخبار موثقى بدست ما خواهد رسيد .\r\nرودس شهر بسيار بزرگى نيست . اين دشتى است مسطح در كنار آب\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nكه شبه جزيره‌اى را اشغال كرده است . در اينجا دژ بزرگى است كه مجزا از شهر قرار دارد و در پيرامون شهر حصارى است كه آن را همچون قلعه‌اى ساخته .\r\nدر داخل و خارج شهر آباديهائى وجود دارد . بر فراز حصار شهر همه جا برجهاى متعددى است و در داخل آن هم كاخ سالارست و خانه‌هاى پهلوانان هم در آنجا قرار دارد . درينجا ديرى است با يك كليساى بسيار زيبا و يك بيمارستان بزرگ براى مراقبت از بيماران . پهلوانان بر طبق قانون ، حق بيرون شدن از حصار را ندارند مگر با اجازهء مخصوص سالار . بندرگاه رودس بسيار بزرگ و از هر جانب به خوبى مصون و مستحكم است و حصار شهر آن را حراست مىكند .\r\nدر اطراف بندرگاه دو موج شكن هست كه هر دو بزرگ و نيرومندند . اين موج شكنها در داخل دريا پيش رفته‌اند و ما بين آنها اسكله‌اى است كه در آن كشتىها مىتوانند بدون گزند و آسيب لنگر بياندازند . بر روى يكى ازين موج شكنها چهارده آسياى بادى ساخته‌اند . در بيرون شهر بيشه‌هاى زيبا و خانه‌هاى ييلاقى بسيار ديده مىشود . در اين حوالى درختهاى ليمو ترش و ليمو شيرين و ليمو عمانى و بسيارى درختان ميوه‌دار ديگر موجودست . جمعيت شهر و جزيرهء رودس اصلا يونانى هستند و غالب آنان نيز پيرو كليساى يونانند .\r\nشهر رودس بندرى است بزرگ كه بازرگانان را به خود جلب مىكند و كشتىهايى كه عزم اسكندرون دارند و كالاهائى كه براى اورشليم يا ساير جاهاى سوريه ارسال شده‌اند درين بندر مدتى ميمانند يا آنكه اقلا از كنار آن ميگذرند .\r\nخاك اصلى تركيه در آسياى صغير چنان به اين بندر نزديك است كه از آن ميتوان آنچه در ساحل تركيه ميگذرد توصيف و بطور مشخص بيان كرد . درين جزيره جز پايتخت ، شهرها و دژهاى فراوانى وجود دارد . چنان كه گفتيم پايتخت اين جزيره به همان نام جزيره يعنى رودس خوانده مىشود .\r\nروز جمعه كه مصادف بود با سىويكم اوت چنين نهاديم كه با كشتى به جزيرهء « خيوس » « 1 » كه متعلق به مردى است از مردم ژن بنام « مسر لئوناردو\r\n\r\n\r\n","description":"","footnote":"\r\n( 1 ) -  Chios \r\n","page_name":" 62 ","page_number":62},
  {"content":"\r\n\r\nگنتيل » « 1 » برويم . كشتى بادبان برافراشت و از رودس دور شديم . اما باد از جهت مخالف ميوزيد . سفر از رودس تا خيوس ، راستى كه خطرناك است .\r\nچون از طرفى بايد احتياط كرد تا بساحل تركيه كه جانب راست است برخورد نكرد و از آن دور بود و از جانبى هم در سمت چپ عدهء بيشمارى جزيرهء كوچك است كه بايد مراقب بود تا كشتى به آنها برنخورد . بعضى ازين جزاير جمعيت بسيار دارند و برخى به كلى عارى از سكنه هستند . پس شب هنگام مسافرت درين جهت خطرناك است ، على الخصوص در هواى طوفانى . اينك تمام آن جمعه را كه از رودس بيرون رانديم و شنبه و يكشنبه و دوشنبه و سه شنبه همواره باد بر خلاف جهت ما ميوزيد . باينجهت همواره جهت كشتى را تغيير ميداديم و از اين سو به آن سو ميرفتيم ، حتى دو بار كوشيديم تا دماغه‌اى را كه چسبيده به خاك اصلى تركيه بود دور بزنيم و موفق نشديم .\r\nدر روز چهار شنبه كه مصادف بود با پنجم سپتامبر مقابل جزيرهء « استانچيو » « 2 » ( يا « كوس » ) كه از توابع رودس است رسيديم . درينجا تا شب مانديم و آب خوراكى و گوشت خريديم . جزيرهء مزبور از ضمايم و توابع رودس است . شهر عمدهء آن كه جمعيت بسيار دارد در دشتى است هموار كه از دريا چندان دور نيست . در آن دژ كوچكى است . در مسافت بين شهر و دژ مرداب كوچكى قرار دارد . راه ورود به دژ از روى پلى است متحرك كه بر خندق ژرفى ميگذارند و آن خندق را بهنگام ضرورت با آب دريا پر ميكنند .\r\nدر پيرامون شهر همه جا بيشه و موستان و خانه‌هاى ييلاقى ديده مىشود . درين جزيره پيوسته يك پادگان صد نفرى از پهلوانان سن ژان وجود دارد كه تحت فرمان يك فرمانده هستند و دژ و شهر را حراست ميكنند .\r\nپنجشنبهء ششم سپتامبر بار ديگر بادبان برافراشتيم . اما در همهء طول روز كشتى فقط مسافتى اندك پيمود ، چون باد مخالف ميوزيد . فرداى آن روز يعنى جمعه هم به همين منوال گذشت . ازين گذشته نيز امكان حركت و مانورهاى\r\n\r\n\r\n","description":"","footnote":"\r\n( 1 ) -  Messer Leonardo Genlil \r\n( 2 ) -  Stanchio  يا  Kos \r\n","page_name":" 63 ","page_number":63},
  {"content":"\r\n\r\nبزرگ نبود كه بتوان ازين راه پيشرفت كرد ، زيرا كه عدهء بيشمارى جزيره در آن حوالى وجود داشت . همهء آن روز را كشتى ازين سو به آن سو ميرفت تا بلكه اندكى پيشرفت كند . بهنگام نيمروز به جزيره‌اى نزديك شديم كه بنام جانوران معروف است . درين موقع باد سختى وزيدن گرفت و كشتى ما را بسرعت بسوى جزيره راند ، چنان كه پريشان شديم تا مبادا آن را بصخره‌هاى ساحلى بزند و بشكند . به سختى موفق به لنگر انداختن شديم . بدين ترتيب همانجا ثابت و سلامت همهء آن روز و روز بعد را مانديم . اين جزيره كاملا غير مسكون است و هموار و در آن تپه و ارتفاعى نيست . سپس در روز شنبه بهنگام نيمروز بادبان افراشتيم و در تمام بعد از ظهر آن روز از كنار جزاير غير مسكون بسيارى گذشتيم .\r\nسرانجام از كنار جزيره‌اى بزرگ و مسكون گذشتيم كه « كاليمنوس » نام دارد و از توابع رودس است .\r\nدوشنبه بامداد بهنگام سپيده‌دم ملاحظه كرديم كه همهء شب را ثابت در همان نقطه كه اول شب رسيده بوديم مانده‌ايم . اما تا ظهر آن روز به نزديك شهرى در خاك اصلى تركها رسيديم كه بنام « پالاتياى جديد » * خوانده مىشود .\r\nبما گفته شد كه تيمور در حوالى اين شهر ( اندكى قبل از جنگ انقره كه در آن سلطان بايزيد را شكست داد و همهء قلمرو او را زير سم ستوران خويش در نورديد ) اردو زده بود .\r\nسه شنبهء بعد صبح در كنار ساحل جزيره‌اى پر جمعيت لنگر انداخته بوديم . اين جزيره موسوم به « لروس » « 1 » و از توابع رودس است . چون ديديم كه باد در جهت مخالف ميوزد ، براى آنكه پس نرويم و آنچه تاكنون پيشروى كرده‌ايم عبث و بيهوده از دست نرود ، لنگر كشيديم و به داخل بندرگاه جزيره رفتيم و لنگر انداختيم .\r\nدر جزيرهء لروس شهرى است با يك دژ محكم و بلند . در پيرامون آن خانه‌هاى شهر قرار دارد ، اما وضع داخلى آنها مطلوب نيست . اين محل زير\r\n\r\n\r\n","description":"","footnote":"\r\n( 1 ) -  Leros \r\n","page_name":" 64 ","page_number":64},
  {"content":"\r\n\r\nفرمان پهلوانان رودس است و جمعيت آن يونانى است . تركان كه از پالاتياى جديد به آن حمله‌ور شده بودند ، آسيب فراوانى به اين جزيره رسانده‌اند . در همين سال اخير كاركنان يك كشتى بادى تركان در ساحل جزيره پياده شدند و گله‌هاى گوسفند مردم آنجا را با گروهى از مردانى كه به كار درويدن حاصل مشغول بودند باسارت به پالاتيا بردند .\r\nروز پنجشنبه از لروس لنگر كشيديم و پگاه به جزيره‌اى غير مسكون بنام « مادرآ » « 1 » رسيديم . در اين جزيره چراگاه‌هاى خوب با چشمه‌سارهاى آب شيرين بسيارست . در همانروز از مقابل جزيرهء ديگرى بنام « ال فورنو » * گذشتيم و به راه خود ادامه داديم و به جزيرهء « پاتموس » كه جمعيت آن يونانى هستند رسيديم . فرداى آن روز خويشتن را كنار جزيرهء بسيار پهناورى يافتيم بنام « ساموس » « 2 » كه مردم آن ترك هستند . از آنجا جزيرهء « نيكاريا » « 3 » كه بسيار پر جمعيت است و از آن حدود ببعد در تصرف زنيست كه چندين كشتى در اختيار دارد ، ديده ميشد . درين جزيره بسيارى زمينهاى حاصلخيز و پر كشت ديديم .\r\nدر همانروز بسيارى جزاير ديگر بزرگ و كوچك از برابر چشم ما گذشت .\r\nشنبهء بعد كه مصادف بود با پانزدهم سپتامبر و نيز يكشنبه فرداى آن در ميان جزاير بواسطهء فقدان باد و آرامش كامل هوا توقف كرديم . اما شب هنگام تا اندك زمانى نسيمى وزيد و با آن رفتيم . چنان كه دوشنبه صبح خويشتن را در كنار دماغه‌اى از خاك اصلى تركان كه « كسانتو » « 4 » نام دارد يافتيم و ازين دماغه خيوس را به چشم ديديم . سه شنبه بعد از ظهر بوقت غروب داخل بندر خيوس شديم و همانروز ما سفيران پياده شديم و همهء بار سفر را دستور داديم از كشتى پياده كردند . شهر خيوس آبادى كوچكى است . در واقع جزيرهء خيوس خودش هم چندان وسيع نيست . اين جزيره به مردم ژن تعلق دارد .\r\nشهر خيوس در دشتى مسطح ساخته شده است و دو قريه دارد كه يكى در سمت شهر و ديگرى در سمت مقابل آنست . در پيرامون شهر بيشه و بوستان فراوان\r\n\r\n\r\n","description":"","footnote":"\r\n( 1 ) -  Madrea \r\n( 2 ) -  Samos \r\n( 3 ) -  Nikaria \r\n( 4 ) -  Xanto \r\n","page_name":" 65 ","page_number":65},
  {"content":"\r\n\r\nوجود دارد و خاك اصلى تركان در نزديكى اين جزيره واقع است چنان كه با چشم آشكارا ديده مىشود . درين جزيره شهر و دژهاى زياد ديده مىشود . محيط آن در حدود يكصد و بيست ميل است . از بعضى از درختهاى اين جزيره كه بنام مصطكى معروف است ، شيرهء مصطكى ميگيرند . شهر خيوس حصارى زيبا دارد كه با برجهاى فراوانى مستحكم شده . اين شهر در دشت مسطحى است ، نه در كوهستانى مرتفع .\r\nدر حين توقف ما در خيوس خبر رسيد كه ( عيسى ) پسر ارشد ( بايزيد ) سلطان سابق تركان كه بدست تيمور شكست يافته بود ، اخيرا درگذشته است .\r\nوى كسى بود كه سلطنت پس از پدر به او رسيده بود . برادران كوچكتر او هم با هم سر تاج و تخت جنگ ميكردند تا اقبال بكدام رو كند و كداميك صاحب سرزمين تركان شود . قصد داشتيم كه فورا از خيوس عزيمت كنيم اما كشتى آمادهء حركت نبود . ناچار سه‌شنبهء ورودمان و چهارشنبهء فرداى آن روز و پنجشنبه و جمعه و شنبه و يكشنبه تا يكشنبهء هفتهء ديگر كه مصادف بود با سىام سپتامبر در آنجا مانديم . سرانجام يك كشتى اسپانيائى آمادهء سفر دريا يافتيم كه ناخداى آن مردى از اهالى ژن بود بنام « مسر بوكيرا دمارتا » « 1 » . در همان يكشنبه‌اى كه گفتيم نيمشب بادبان برافراشتيم و بكشتى نشستيم و از بندر خيوس با بادى مساعد حركت كرديم . چون روز بپايان رسيد خويشتن را در مقابل جزيره‌اى مسكون يافتيم كه در جانب راست و نزديك خاك اصلى تركيه بود . اين جزيره « ميتيلن » « 2 » نام داشت . در جانب چپ دو جزيرهء مسكون ديگر هم ديده ميشد كه يكى « اپيسارا » و ديگرى « آنتيپسارا » « 3 » نام داشت .\r\nغروب به دماغه‌اى از خاك اصلى تركان رسيديم موسوم به دماغهء « سن - مارى » . *\r\nشب هنگام باد برخاست و شدت كرد ، چنان كه بعضى از بادبانهاى ما را از هم گسيخت . ديگر به تنگه‌اى كه بنام معبر رومانيا ( داردانل ) معروف\r\n\r\n\r\n","description":"","footnote":"\r\n( 1 ) -  Messer Boquira de Marta \r\n( 2 ) -  Milylene \r\n( 3 ) -  Ipsara  و  Antipsara \r\n","page_name":" 66 ","page_number":66},
  {"content":"\r\n\r\nاست نزديك شده بوديم . اما باد شديدتر ميشد و شب هم بسيار تاريك بود ، چنان كه ترسيديم مبادا با يكى از طرفين تنگه برخورد كنيم . بنابراين ناخدا تصميم گرفت كه كشتى را بپناهى ببرد و منتظر فرا رسيدن روز شود . اندكى پيش از رسيدن نيمشب ، باز بادى سهمگين درگرفت و ما را به عقب برد .\r\nچنان كه روز بعد صبحدم خويشتن را در برابر جزيرهء « مردى » « 1 » يافتيم . اين جزيره در مجاورت خاك اصلى تركان بود . باينجهت تصميم بر اين گرفته شد كه به بندر ميتيلن برويم تا بادبانهاى كشتى را ترميم كنند و كشتيبانى را بكشتى بنشانيم . زيرا كه در ميان ناويان كشتى كسى كه با آبهاى اين نواحى آشنا باشد ، نبود . اندكى قبل از آنكه به ميتيلن برسيم دژى در آن جزيره ديديم بنام « مولنوس » « 2 » و دژ ديگرى آنسوتر ديديم بنام « كوآراكا » « 3 » . در حوالى ظهر بود كه بالاخره كشتى در بندر ( كاسترو ) پايتخت ميتيلن لنگر انداخت . ناچار ما آن روز را كه سه‌شنبه بود آنجا مانديم و چهار شنبه و پنجشنبه و جمعه را هم همچنان بوديم . در طى اين چند روز بادبانها ترميم شد و يك كشتيبان اجير كرديم .\r\nشهر ميتيلن پرجمعيت است و خانه‌هاى آن در نوك تپه واقع در شبه جزيره‌اى كه در وسط بندر قرار دارد ساخته شده است . حصار محكمى با برجهاى بسيار شهر را در ميان گرفته است و در آنسوى ديوار مزبور محال و توابع شهر قرار گرفته است . محيط اين جزيره سيصد ميل است . علاوه بر پايتخت آباديها و دژها و بيشه‌ها و موستانهاى بسيارى درين جزيره وجود دارد . بسيارى ساختمانهاى زيبا و كليسياهاى مختلف در مجاورت پايتخت جلب نظر ما را كرد . ازين علائم چنين برميآيد كه نفوس اين جزيره سابقا بسيار بيش از حالا بوده است . در دشت مجاور شهر ، كه در آن بسيارى فواره‌ها و چشمه‌سارها در ميان بيشه‌هاست ، ويرانه‌هاى متعددى از كاخهاى قديمى ديده مىشود . در ميان يك كاخ كه هنوز هم استوارست تقريبا چهل ستون از مرمر\r\n\r\n\r\n","description":"","footnote":"\r\n( 1 ) -  Merdi \r\n( 2 ) -  Mollenos \r\n( 3 ) -  Cuaraca \r\n","page_name":" 67 ","page_number":67},
  {"content":"\r\n\r\nسفيد ديده ميشد كه در پيرامون تالار بزرگى برپا داشته شده بود . اين تالار محل شوراى عمومى اهالى بود . جمعيت ميتيلن يونانى هستند و سابقا تابع امپراطور قسطنطنيه بوده‌اند . اما اينك تحت حكومت بزرگى از بزرگان بندر ژن است بنام « مسر ژان گاتيلوسيو » « 1 » . پدر او ( فرانسسكو ) با يكى از دختران ( آندرونيكوس سوم ) * امپراطور سابق ازدواج كرد و فرمانرواى فعلى جزيره فرزند آن دختر است .\r\nراجع به او داستان شگفت انگيزى نقل ميكنند . ميگويند يك شب در حدود بيست سال قبل در جزيره زلزله رخ داد و اين شاهزادهء جوان كه آنزمان كودكى خردسال بود با پدر و مادر و دو برادرش در اطاقهاى اين كاخ آرميده بودند كه كاخ از هم فرو ريخت . همه درين حادثه جان دادند جز اين بچه كه در گهواره از آسيب مصون ماند . بامداد روز بعد او را زنده و سلامت در گهواره‌اش كه از بلندى به موستان مجاور كاخ افتاده بود يافتند . اين امر واقعا معجزه‌اى بس شگفت بود .\r\nدر همان روزى كه بساحل ميتيلن رسيديم اخبارى راجع به امپراطور جوان قسطنطنيه ( ژان پسر آندرونيكوس ) كه اخيرا ( بدست عمويش امپراطور مانوئل ) * از حقوق قانونى خويش و جانشينى پدر محروم شده بود ، بما رسيد كه بعدا از آن سخن ميگوئيم . اين امپراطور با دختر « مسر ژان - گاتيلوسيو » صاحب ميتيلن زناشوئى كرده و اخيرا با پدر زن خويش در اين جزيره سكنى گزيده است . گذشته از اينها بما گفته شد كه اندكى قبل از آمدن ماژان امپراطور بهمراهى پدر زنش گاتيلوسيو در دو كشتى بزرگ با پنج كشتى كوچك بآهنگ تسخير سالونيك كه شهرى است متعلق به ( مانوئل ) امپراطور قسطنطنيه به راه افتاده‌اند . علت اين لشكركشى آن بود كه ژان امپراطور جوان سابقا تابع سلطان بايزيد ترك * بود و در دربار وى اقامت داشت . خانهء وى در شهر « سليمبريا » « 2 » كه در قلمرو تركان است قرار داشت * . مارشال بوسيكو\r\n\r\n\r\n","description":"","footnote":"\r\n( 1 ) -  Messer Jean Gattilusio \r\n( 2 ) -  Selymbria \r\n","page_name":" 68 ","page_number":68},
  {"content":"\r\n\r\n( كه بعدها فرمانرواى بندر ژن شد ) ( در 1399 م . / 802 ه . ) با ده كشتى بزرگ كه زير فرمان داشت به آن محل آمد . وى امپراطور جوان را به زور به قسطنطنيه برد و وسايل آشتى او را با امپراطور مانوئل فراهم ساخت . شرطى كه در اين مراسم گذاشته شد آن بود كه مانوئل سالونيك را به برادرزادهء خود واگذار كند تا در آن بسلطنت پردازد . علت اين اختلاف موجود بين عمو و برادر زاده را بموقع مقتضى مفصلا خواهيم گفت .\r\nمارشال بوسيكو كه به اين ترتيب موفق به آشتى دادن عمو و برادر زاده شده بود ، امپراطور مانوئل را با خود بفرانسه برد تا در آنجا ( مانوئل براى مبارزه با تركان ) از پادشاه فرانسه درخواست يارى كند و قرار شد كه ژان امپراطور جوان بجاى عموى خويش در حوزهء فرمانروائى او بنشيند تا وى از فرانسه با نيرو و ساز و برگ جنگ برسد . اما در ضمن آنكه مانوئل دور از وطن و در فرانسه بود امپراطور جوان درصدد برقرارى روابط دوستانه با سلطان بايزيد كه در آن تاريخ ( در آنقره ) تهيهء جنگ با تيمور را ميديد ، برآمد و درين كار موفق شد . پايهء موافقت آنان برين قرار گرفت كه اگر سلطان ترك درين جنگ فاتح شد وى شهر قسطنطنيه را به او واگذارد و خود از پيروان سلطان شود . چون مانوئل از سفر ( پس از شكست سلطان در آنقره ) بازگشت و بر جزئيات خيانت برادر زاده وقوف يافت چنان در خشم شد كه به او فرمان داد تا ديگر برابر چشم او نيايد . چون به اين وضع از قسطنطنيه تبعيد شد ، به جزيرهء استماليمن ( كه همان ميتيلن باشد ) آمد . بعلاوه امپراطور مانوئل ، امپراطور جوان را از حق تملك سالونيك كه سابقا گفتيم به او واگذار شده بود ، محروم ساخت . اينك اين شاهزادهء جوان با پدر زن خويش بعزم تسخير مجدد سالونيك به راه افتاده بودند .\r\nاز مدتها قبل از عزيمت از ميتيلن ، گاتيلوسيو نماينده‌اى به نزد مارشال بوسيكو دوست خويش ( به اسكندرون ) فرستاد كه بوسيكو ميداند كه امپراطور مانوئل از مدتها پيش قول داده كه شهر سالونيك را به ژان\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nامپراطور جوان واگذارد تا در آن زندگى و حكومت كند . اما اينك وى از واگذارى آن شهر به او خوددارى و او را به ميتيلن تبعيد كرده است . گاتيلوسيو ضمنا از بوسيكو خواهش كرده بود كه بهنگام عزيمت از اسكندرون به آنها در تسخير سالونيك يارى كند و به آن دو تن كه از دوستان وى هستند ( با همهء افراد بندر ژن ) و ناوگان تحت فرمان خويش در ميتيلن كه در آنجا گاتيلوسيو در انتظار اوست بپيوندد . ( ضمنا گاتيلوسيو و امپراطور جوان به راه افتادند ) و اينك كه در بندر ميتيلن بانتظار حركت نشسته بوديم شنيديم كه چگونه آن كشتى حامل نمايندهء گاتيلوسيو بازگشته است . ولى از پاسخ بوسيكو هيچكس چيزى نميدانست . سپس خبر رسيد كه بوسيكو از اسكندرون به راه افتاده و به رودس رفته و از آنجا هم عزيمت كرده است . اما هيچكس از مقصد او خبرى نداشت .\r\nسپس در بامداد شنبهء ششم اكتبر سپيده دم به راه افتاديم و از همان راه كه آمده بوديم به تنگهء واقع در بين خاك اصلى تركان و اين جزيره وارد شديم و به دماغهء سن مارى كه در ساحل تركيه است رسيديم . يكشنبهء فرداى آن روز دماغه را دور زديم و به جزيره‌اى رسيديم كه در جانب چپ ما بود . اين جزيره موسوم بود به « تندوس » « 1 » . در آنسوى تندوس در سمت چپ ما جزيرهء ديگرى قرار داشت كه پر جمعيت بود . اين جزيره متعلق است به امپراطور قسطنطنيه و « ايمبروس » « 2 » نام دارد . ابتدا باد در جهت مخالف ما ميوزيد و گاهى قطع ميشد . اما بعد بهنگام شب باد تندتر شد و كشتى بدشوارى اندكى پيشروى كرد . جزيرهء تندوس اكنون نزديك ما بود و خواستيم به بندر آن داخل شويم كه باد مانع شد و ما را پس راند . تدبير اين بود كه لنگر اندازيم و شب را در بين خاك اصلى تركيه و جزيرهء تندوس بروز آوريم . اين تنگه‌ها در واقع راه مطلوبى است براى حصول كشتى به تنگهء رومانيا ( كه همان داردانل است ) .\r\n\r\n\r\n","description":"","footnote":"\r\n( 1 ) -  Tenedos \r\n( 2 ) -  Imbros \r\n","page_name":" 70 ","page_number":70},
  {"content":"\r\n\r\nدر اينجا در سمت راست تنگهء مزبور زمانى شهر بزرگ و مقتدر « تروا » قرار داشت و از لنگرگاه ما ويرانه‌هاى آن به چشم مىخورد . حصار شهر ويرانه‌اى است كه در آن سوراخها و رخنه‌هائى هست از آثار درها و دروازه‌ها .\r\nبعضى از قسمتهاى ديوار با برجهاى آن استوار مانده است . بقاياى كاخها و ساختمانهاى ديگرى در داخل حصار مانده است كه محل شهر را تعيين مىكند .\r\nدر مجاورت آن دشتى است كه تا سواحل دريا و كوهپايه‌هاى سلسله جبال مرتفع داخل سرزمين تركان ادامه مىيابد . محيط ويرانه‌هاى تروا تا چندين ميل را در ميان خويش گرفته است و در بالاى شهر باستانى تپهء مرتفعى وجود داشت و در نوك آن دژى بود كه ميگفتند اين همان قلعهء « ايليون » « 1 » است .\r\nجزيرهء تندوس كه چنان كه گفتيم در برابر اين ويرانه‌ها قرار دارد و ما در مجاورت آن لنگر انداخته بوديم ، در روزگار باستان همان بندرگاه تروا بوده ، كه كشتىهاى يونان كه براى تصرف اين شهر آمده بودند در كنار آن لنگر انداختند . پس بايد « پريام » پادشاه كسى باشد كه اين جزيره را مسكون ساخته و در آن دژى مستحكم بنا نهاد كه تندوس ناميده شد . اين دژ از كشتىهاى يونانى كه براى عمليات هجوم به شهر به آنجا ميامدند نگهبانى ميكرد . در آن روزگار بدون ترديد اين جزيره پر جمعيت بود ، اما اينك به كلى خالى از سكنه است .\r\nبه مجرد آنكه كشتى ما لنگر انداخت قايقى به ساحل فرستاديم تا آب شيرين و هيزم بياورد ، زيرا بهر دوى آنها نيازمند بوديم . بعضى از ملازمان ما نيز بقايق نشستند تا جزيره را ببينند . چون در اطراف جزيره بگردش پرداختند به موستانها و بيشه‌هاى فراوان در كنار چشمه‌سارها برخورد كردند . در آنجا زمين‌هاى پر كشت غله و موستان مرغوب و فراوان بسيار بود . جانوران شكارى هم از قبيل كبك و خرگوش در آن فراوان بود . ملازمان ما در آنجا ويرانه‌هاى دژى را ديده بودند و معلوم شد كه علت غير مسكون بودن اين\r\n\r\n\r\n","description":"","footnote":"\r\n( 1 ) -  Ilion  - يكى از نامهاى « تروا » نيز « ايليون » بوده است . ( م . ا . )\r\n","page_name":" 71 ","page_number":71},
  {"content":"\r\n\r\nجزيره اين است كه در حدود بيست سال پيش امپراطور قسطنطنيه ( ژان پالئو لو - گوس پدر امپراطور مانوئل ) صاحب آن جزيره قول داده بود كه آن را به مردم ژن واگذارد . در عوض آنها هم امپراطور را در جنگى كه بر ضد سلطان مراد ترك آغاز كرده بود يارى دهند . امپراطور پس از چنين قول و قرارى آن جزيره را به ونيزيها فروخت . ونيزيها فورا در آنجا پياده شدند و اين جزيره را كه آنزمان به كلى خالى از سكنه بود تصرف كردند و دست به ساختن شهرى زدند و آن را مستحكم كرده دژى در مجاورت آن ساختند . به مجرد آنكه مردم ژن از كار ونيزيها آگاه شدند اعتراض كردند و گفتند كه اين جزيره به حق از آن ايشانست . زيرا كه امپراطور آن را در مقابل كمكى كه به او كرده‌اند به آنها وعده داده است . بنابراين امپراطور حق نداشته كه آن را به ديگرى واگذار كند يا بفروشد .\r\nاختلاف بين ونيزيها و اهالى بندر ژن بالا گرفت . مردم هر يك از دو بندر مزبور ناوگان خويش را آمادهء كارزار كردند و به تندوس آمدند و هر يك قسمتى از جزيره را اشغال كردند و بجان هم افتادند و ويرانى بسيار كردند و گروهى كشته شدند . سرانجام مذاكرات جهت آشتى در بندر ونيز شروع شد و قرار برين شد كه دژ و شهر جديد ونيزيها ويران گردد و جزيره از سكنه تخليه شود و هيچكدام از طرفين حق اشغال يا تصرف و تملك جزيره را نداشته باشند .\r\nبدينطريق تندوس تا كنون غير مسكون مانده است و علت بدگمانى و دشمنى موجود بين ونيزيها و مردم ژن همين حوادث است .\r\nدر نظر داشتيم تا چهار شنبهء بعد از تندوس عزيمت كنيم ، اما باد در جهت مخالف ما ميوزيد و نگذاشت آن روز حركت كنيم . پنجشنبه و جمعه و شنبه و يكشنبه هم باد ما را همچنان متوقف نگاهداشت . آن يكشنبه در حوالى غروب يك كشتى بادى بازرگانى به بندر تندوس رسيد كه از قسطنطنيه ميامد .\r\nما كس فرستاديم تا معلوم كند در آخرين بندرى كه از آن حركت كرده‌اند ، چه خبر بود . خبر آمد كه تازه از گاليپولى آمده‌اند . اين شهر در تصرف تركان است و در خاك اصلى تراس قرار دارد و اينك آهنگ خيوس دارند و گندم\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nحمل ميكنند . و نيز خبر دادند كه طاعون در گاليپولى افتاده و تلفات سنگينى وارد ساخته است . باد هنوز هم ميوزيد و جهت آن همچنان مخالف بود باينجهت ( سه ) روز ديگر هم درين بندر مانديم .\r\nاز مرتفعات بندر جزيره ، بسوى مغرب كه نظر انداختيم توانستيم در دوردست در خاك اصلى يونان كوهى بلند ببينيم كه « آتوس » « 1 » نام داشت .\r\nدر آنجا چنان كه بما گفتند ديريست كه در آن دير نشينان يونانى خانه دارند .\r\nهمهء سكنهء آنجا مردمى بسيار مؤمن هستند و هرگز بزنى اجازه داده نميشود كه به آنجا پا بگذارد و نيز حتى به جانوران ماده هم از قبيل ماده سگ يا گربهء ماده يا مادهء هر جانور ديگر اجازه نميدهند داخل آن شود تا مبادا تصادفا يكى راه جويد و مادر شود . با آنكه درين محل نعمت فراوانست ، انبارهاى آن مملو از خوراكيست و موقوفات بسيار دارد . دير نشينان آن به گوشت لب نميزنند . بما گفته شد كه در كنار دريا تا آن نقطه‌اى كه دير در آن ساخته شده است دو روز راهست . به غير ازين دير عمده در كوهستان آتوس در حدود پنجاه تا شصت دير كوچكتر وجود دارد . همهء دير نشينان آنجا سياهپوشند و جامهء آنان موئين است . * هرگز به شراب لب نيالايند و گوشت نميخورند و با روغن زيتون خوراك نميپزند و از تناول ماهى كه خون سرخ داشته باشد خوددارى ميكنند . اين جزئيات را از بعضى از كاركنان آن كشتى يونانى كه با آنها در تندوس برخورد كرديم ، شنيديم زيرا بسيارى از آنان مدت درازى در آن كوهستان مانده بودند و گفتهء آنان را ناخداى كشتى ما و برخى ديگر كه در حوالى آن كوهستان مدتى مانده بودند ، تصديق كردند .\r\nسرانجام بامداد چهارشنبه كه مصادف بود با هفدهم اكتبر ، چون باد مساعدى ميوزيد ، با آنكه ملايم بود ، از تندوس كه ده روز در آن لنگر افكنده بوديم و باد ما را در تنگهء بين خاك اصلى تركان و اين جزيره بند كرده بود ، به راه افتاديم . در همان چهارشنبه بهنگام ظهر ، مقابل جزيره‌اى غير\r\n\r\n\r\n","description":"","footnote":"\r\n( 1 ) -  Athos \r\n","page_name":" 73 ","page_number":73},
  {"content":"\r\n\r\nمسكون رسيديم كه « مامبر » « 1 » نام داشت . اما در سراسر روز بعد ، بواسطهء نامساعد بودن هوا در آنجا مانديم . ديگر تنگهء داردانل در برابر ما پديدار گشته بود . اما جمعهء بعد باد مساعدى وزيد و هنگام غروب داخل تنگه شديم .\r\nمدخل تنگه چنان تنگست كه پهنايش از هشت ميل * تجاوز نميكند و در سمت راست سرزمين تركان قرار دارد .\r\nدر اينجا در نقطهء دخول در كنار دريا بر فراز تپه‌اى بلند ، دژى است عظيم و دهى در پاى آن كه بسيار بزرگ است . ديوارهاى دژ در حال ويرانى و فرو ريختن است و دروازهء آن همواره باز است . زيرا چنان كه روايت ميكنند ، در حدود يكسال و نيم پيش هشت كشتى بزرگ متعلق به مردم ژن باينجا آمد و آن دژ را ( از تركان ) با يك حمله گرفتند و بباد غارت دادند . اين محل بنام منتها اليه يا پايان راهها * موسوم است . در روزگار باستان كه يونانيان براى شهر بندان و ويران ساختن تروا آمدند در اين نقطه اردو زدند . در همين نقطه سنگرهاى بزرگى كندند تا حد فاصلى بين آنان و مردم تروا باشد . چون ميترسيدند تا مبادا مردم تروا حمله كنند و كشتيهاى آنها را منهدم سازند ، اين سنگرها ظاهرا سه رديف است كه يكى پشت ديگرى كنده شده است .\r\nدر جانب چپ مدخل تنگهء داردانل و در سرزمين اصلى يونان ، يعنى برابر دژى كه هم‌اكنون از آن نام برديم و در سمت راست دژ ديگرى كه به ارمنيان تعلق دارد ، دژ ديگرى است بر فراز تپه‌اى نزديك ساحل دريا بنام ختا * اين دژها همه به نظر ما براى آن ساخته شده‌اند تا مدخل داردانل را حفاظت كنند . سپس در اندك فاصله در جانب سرزمين تركان دو برج عظيم ظاهر شد كه در پاى آنها چند خانه وجود داشت . اين محل بنام « دوبك » « 2 » معروف است .\r\nگويند كه در روزگار باستان شهر تروا همهء اين قسمت و حوالى آن تا دماغهء سن مارى را كه از آن سخن گفتيم در ميان گرفته بود . اين مساحت بالغ بر شصت ميل مىشود . همان روز بهنگام غروب آفتاب كشتى ما مجاور برجى رسيد\r\n\r\n\r\n","description":"","footnote":"\r\n( 1 ) -  Mambre \r\n( 2 ) -  Dubeque \r\n","page_name":" 74 ","page_number":74},
  {"content":"\r\n\r\nكه در كنار ساحل يونانى تنگه قرار داشت . اين برج بنام برج « سرزنش » « 1 » معروف بود .\r\nفرداى آن روز يعنى شنبه به شهرى رسيديم كه « گاليپولى » نام داشت .\r\nدر آنجا دژى است و با آنكه اين شهر در جانب يونانى تنگه است باز اين دژ در دست تركان است و اكنون متعلق به پسر ارشد سلطان بايزيد فقيد است بنام ( سلطان چلبى ) . * درينجا تركان كشتيهاى بزرگ ناوگان خويش را با ساير كشتيهاى خود قرار ميدهند و نيز يك انبار اسلحهء بزرگ و يك حوضچهء كشتى سازى در آن ساخته‌اند . بيش از چهل كشتى بزرگ در آنجاست و در دژ گاليپولى نيز افراد سرباز بسيار است . اين شهر اولين محلى است كه تركان در جانب اروپائى تنگه به تصرف آورده‌اند . بهنگام تصرف ، اين شهر در دست مردم ژن بود . سرزمين تركان در ده ميلى خاك تركان است كه بعبارت ديگر سه فرسخ مىشود . تصرف اين نقطه جاى پائى شد براى تركان در تصرف آنچه فعلا از سرزمين يونان در ايالت تراسى دارند . در صورتى كه گاليپولى از دست آنان برود آنچه در خاك يونان به تصرف آورده‌اند نيز از دست آنان ميرود .\r\nاز زمانى كه تركان اين بندر را گرفته‌اند و ناوگان آنان در آن لنگر انداخته است ، اين بندر محل عبور افراد و تداركات تركان است . يونانيان در اثر وجود تركان در اين شهر در هراس و ترس هستند .\r\nتنگهء داردانل از مدخل دريا تا شهر گاليپولى ، بسيار تنگ است و در يك جانب آن سرزمين تركان است و در سوى ديگر خاك يونان . اما از گاليپولى بآنطرف ، تنگه پهن‌تر مىشود و درياى مرمره را تشكيل ميدهد . در مرتفعات گاليپولى دو دژ موجودست كه موسومند به « ستراد » و « اكساميليو » « 2 » .\r\nازينطرف تنگه ميتوان سرزمين تركان را به چشم ديد كه پر است از كوه و دره .\r\nدر صورتى كه تراسى كه در جانب اروپاست همه دشت پر غله و پر حاصل است .\r\nدر ضمن سفر دريا شبهنگام به دماغه‌اى رسيديم كه در جانب تركان بود و در\r\n\r\n\r\n","description":"","footnote":"\r\n( 1 ) -  Torre del Vituperio  و بانگليسى  Tower of Blame \r\n( 2 ) -  Examilio , Satrado \r\n","page_name":" 75 ","page_number":75},
  {"content":"\r\n\r\nمنتها اليه آن ( شبه جزيره‌اى بود بنام ) « سيزيكوس » « 1 » . نقل ميكنند كه چون تيمور سلطان بايزيد را در آنقره شكست داد ، بعضى از افراد ترك كه از جنگ مزبور گريخته بودند به اين شبه جزيره رسيدند و براى آنكه از دست كشتار بگريزند كوشيدند تا محل التقاى شبه جزيره را با خاك اصلى قطع كنند و آن را مبدل به جزيره‌اى سازند .\r\nفرداى آن روز يعنى يكشنبه در جزيره‌اى مسكون بنام « مرمره » فرود آمديم . از معادن سنگ همين جزيره است كه الواح يشم و ستونهاى مرمرين كليسياهاى قسطنطنيه را آرايش ميدهند . همانروز بهنگام غروب از ساحل ملكى ميگذشتيم كه به امپراطور تعلق داشت و نامش « رديا » « 2 » بود . در نزديكى اين محل جزيره‌اى است بنام « كولومينوس » « 3 » كه با ساحل تركان چندان فاصله‌اى ندارد . ازين نقطه ميتوان خليج « تريلا » « 4 » را ديد و باز ازين محل ميتوانيد به بروصه كه يكى از شهرهاى بزرگ تركان است برويد .\r\nدر روز دوشنبه سپيده‌دم كشتى در همان محل ديروز بود . زيرا كه هوا آرام بود و همهء آن روز و روز سه‌شنبه باد در جهت مخالف ما ميوزيد .\r\nپس آهسته پيشروى ميكرديم و بساحل تراسى نزديك ميشديم و سرانجام چون در دو ميلى ساحل لنگر انداختيم ، دانستيم كه هنوز سى ميل تا قسطنطنيه مانده است . پس ازينجا نماينده‌اى به شهر « پرا » « 5 » فرستاديم تا خانه‌اى براى ما آماده كند و ضمنا امپراطور را آگاه سازد كه هيئت عنقريب به آنجا ميرسد . آنگاه در چهارشنبهء بيست و چهارم اكتبر ناچار رخت سفر از كشتى به قايق بزرگى كشيديم و خويشتن نيز در آن نشستيم .\r\nبسلامت به پرا رسيديم و در آنجا خانه هم براى سكناى ما و هم براى خدمهء ما آماده شده بود . از آن جهت از كشتى خارج شديم كه باد همچنان لا ينقطع ميوزيد و به كشتى اجازهء پيشرفت بسوى قسطنطنيه نميداد . به مجرد وصول به آن شهر با دوستان مشورت كرديم كه از چه راه رفتن ما به قسطنطنيه بصلاح مقرون‌تر است . زيرا كه زمستان نزديك و فصل سرما آغاز شده بود .\r\n\r\n\r\n","description":"","footnote":"\r\n( 1 ) -  Cyzicus \r\n( 2 ) -  Redea \r\n( 3 ) -  Kolominos \r\n( 4 ) -  Trilla \r\n( 5 ) -  Pera \r\n","page_name":" 76 ","page_number":76},
  {"content":"\r\n\r\n\r\nفصل سوم قسطنطنيه\r\nيكشنبهء بعد كه مصادف بود با بيست و هشتم اكتبر ، امپراطور ( مانوئل ) بدنبال ما فرستاد و ما با يك قايق از پرا از راه دماغهء قرن الذهب يا « شاخ طلائى » « 1 » به قسطنطنيه رفتيم . چون پياده شديم عدهء زيادى از صاحب منصبان را ديديم كه باستقبال ما آمده و به جهت آسايش ما كه به سهولت به كاخ « بلاكرنه » * برسيم اسبان راهوارى آورده بودند . به مجرد رسيدن به كاخ آگاه شديم كه امپراطور و ملازمانش تازه از نمازخانه آمده‌اند . امپراطور بىدرنگ ما را بحضور پذيرفت . او در شاه نشينى نشسته بود كه كف آن بلندتر از اطراف بود . كف شاه‌نشين مزبور با قاليهاى كوچك فرش شده بود . بر روى يكى از قاليچه‌ها يك پوست شير قهوه‌اى رنگ انداخته بودند . آن روى پوست متكائى از پارچهء سياه زردوزى شده بود . پس از آنكه مدت زيادى امپراطور با ما سخن گفت ، ما را مرخص كرد و ما به اقامتگاه خويش باز گشتيم .\r\nدر آنجا پس از اندك زمانى امپراطور براى ما آهوئى فرستاد كه تازه شكارچيان مخصوص او به كاخ آورده بودند . در هنگام تشرف ما بحضور امپراطور ، امپراطريس « ايرن » « 2 » با سه شاهزادهء جوان كه پسرانش بودند ( بنام ژان ، تئودور ) و آندرونيكوس * ) و ارشد آنان هشت ساله بود نيز حضور داشت . فرداى\r\n\r\n\r\n","description":"","footnote":"\r\n( 1 ) -  Golden Horn \r\n( 2 ) -  Irene \r\n","page_name":" 77 ","page_number":77},
  {"content":"\r\n\r\nآن روز كه دوشنبه بود ، امپراطور بعضى از بزرگان خاندان خود را فرستاد و اينان پاسخهايى در باب مسائل مختلفى كه بهنگام شرفيابى مطرح ساخته بوديم براى ما آوردند .\r\nسه شنبهء سىام اكتبر پيامى به امپراطور فرستاديم مبنى برينكه بسيار خواستار تماشا و ديدار شهر و كليساها و آثارى كه در آنها نگهدارى شده است هستيم و از اعليحضرت تقاضا داريم كه اين خواهش ما را برآورند . پس از وصول اين پيام امپراطور داماد خود « مسر ايلاريو » ( دوريا ، پاتريسين ) « 1 » را كه از مردم ژن بود براى راهنمائى ما فرستاد . مسر ايلاريو شوهر شاهزاده « زامپيا پالئو لوگينا » « 2 » دختر امپراطور بود كه از ازدواج غير شرعى بوجود آمده بود . وى مأمور شد كه بهمراه ما با بعضى از افراد خانوادهء امپراطورى بيايد و آنچه بخواهيم ببينيم بما نشان دهد . اولين محلى كه براى ديدن آن رفتيم كليسياى سن ژان باپتيست يا يحيى تعميد دهنده بود * .\r\nاين محل عموما بنام سن ژان پترا معروف است و از كاخ بلاكرنه چندان دور نيست . بر فراز مدخل بيرونى اين كليسيا تصويرى از سن ژان با موزائيك ديده مىشود . اين تصوير با سنگهاى گرانبها با نهايت زيبائى تهيه شده است . سپس بر فراز دروازه قبهء * بلنديست كه چهار طاق قوسى دارد و براى رسيدن به بناى اصلى كليسيا از زير اين قبه بايد گذشت . ديوارها و سقف قبه با موزائيك پوشيده شده است و تصاوير و نقشهاى زيبايى بر آنها كشيده‌اند .\r\nزيرا كه اين موزائيكها از قطعات بسيار كوچك تركيب يافته‌اند . مكعبهايى كه با زر ناب يا با لعاب آبى و سفيد و سبز و سرخ و بسيارى رنگهاى ديگر پوشيده شده است و نماياندن تصوير و شكل مورد نظر ضرورى است به كار برده و مناظر واقعا بديعى ساخته‌اند . چون از زير اين قبه بگذريد به حياط وسيعى ميرسيد كه در پيرامون آن رواقهاى چنديست و در پشت اين رواقها ساختمانهايى به نظر ميرسيد . درينجا سرو و درختان ديگر فراوان است . در\r\n\r\n\r\n","description":"","footnote":"\r\n( 1 ) -  Messer Ilario ( Doria , Patrician ) \r\n( 2 ) -  Zampia Paleologina \r\n","page_name":" 78 ","page_number":78},
  {"content":"\r\n\r\nآنسوى مدخل اصلى كليسيا فواره‌اى است زير قبهء زيبائى كه بر هشت ستون مرمر سفيد استوار است و نيز در كنار آن آبشخورى است از سنگ سفيد يك پارچه . ساختمان اصلى و عمدهء كليسيا مربع شكل است كه در انتهاى آن محرابى نيم دايره قرار دارد . ضمنا بر فراز اين بنا قبهء بلند و پر عظمتى است كه بر ستونهاى سنگ يشم سبز استوارست . در برابر ديدگان شما بهنگام ورود سه نمازخانهء كوچك واقع است كه در هر يك از آنها پرستشگاهى قرار دارد .\r\nپرستشگاه مرتفع در وسط آنهاست و درهاى نماز خانه با الواح سيمين پوشيده شده است . در مدخل نماز خانه‌اى كه در آن پرستشگاه مرتفع قرار دارد چهار ستون از سنگ يشم هست كه بدور آنها چند كمربند سيمين مزين به گوهرهاى گوناگون بسته شده است . در مدخل هر سه نماز خانهء مزبور پرده‌هاى زيبا بر تيرهايى كه بر آنها ميتوان پرده‌ها را بهر طرف برد آويخته‌اند . اين پرده‌ها را به آن منظور آويخته‌اند كه چون كشيش به نمازخانه براى اداى نماز وارد شود آن را بكشند تا حاضرين مجلس او را نبينند .\r\nسراسر سقف شبستان با تزئينات گرانبها موزائيك كارى شده است و در آن نقش عيسى مسيح ديده مىشود . ديوارهاى زير طاق نيز تا زمين موزائيك كارى شده است و دور تا دور ديوارها آنجا كه به زمين ميرسد سنگ يشم سبز كار گذاشته‌اند كف كليسيا نيز با سنگ يشم رنگارنگ كه بر آنها نقوش بديعى ساخته‌اند فرش شده . نمازخانه‌اى كه در آن پرستشگاه مرتفع قرار دارد ، در اطراف ديوارهايش نيمكت‌هايى است كه روى چوبهاى آن نقوش زيبايى كنده‌اند . بين هر دو نيمكت منقلهاى برنجى پر از خاكستر قرار داشت كه هر كس نياز داشته باشد ميتواند در آنها آب دهان بيندازد و سنگ فرش را آلوده نسازد . در اينجا چراغ‌هاى سيمين و بلورين بسيار آويخته‌اند .\r\nدرين كليسيا آثار بسيارى نگاهدارى مىشود . اما كليد آنها نزد امپراطورست و صندوقهاى حاوى اين آثار اغلب اوقات تحت نظر و نگهبانى هستند . مع هذا همان روز موفق به ديدار بازوى چپ يحيى تعميد دهنده شديم .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاين بازو از زير شانه گرفته تا دست كامل بود . اما همهء آن سوخته و فقط پوست و استخوانى مانده بود . در مفصل شانه و نيز در مچ دست ، بندهاى زرين مكلل به گوهر ديده ميشد . بعلاوه شنيديم كه درين كليسيا آثار ديگر فراوان است كه بعضى از آنها از آن خداوند ما عيسى مسيح بود . اما نميتوانستند آنها را بما در آن روز نشان دهند ، براى آنكه امپراطور به شكار رفته بود و كليدهاى صندوقها در نزد همسرش امپراطوريس بود كه در فرستادن آنها تعلل ورزيده بود . اما در فرصت ديگرى همهء اين آثار را بما نشان دادند كه توصيف آن خواهد آمد . اين كليسيا ديرى دارد كه در آن ناهارخورى بزرگى است .\r\nدر وسط اين محل ميزى از سنگ مرمر سفيد بدرازى سى گام قرار دارد و در پيرامون آن نيمكتهايى چوبى گذاشته‌اند . ازين گذشته درين اطاق بيست و يك ميز كوچك سفيد مرمرين كه بر آنها ميتوان ظرف گوشت و خوراك گذاشت موجودست و نيز سه ميز كوچك درين اطاق هست كه از مرمر يكپارچه ساخته شده است . در داخل حصار دير موستانها و اراضى مشجر بسيار موجودست .\r\nبسيارى چيزهاى ديگر هم ديديم كه توصيف آن درين مختصر ممكن نيست .\r\nدر همانروز به تماشاى كليسياى « سن مارى پريبلپتوس » * رفتيم .\r\nدر برابر دروازهء آن حياطى پر از سرو و نارون و گردو و بسيارى درختان گوناگون ديگر ديده ميشد . بناى اصلى كليسيا از خارج با اشكال و نقوش فراوان و گرانبها بالوان طلائى و آبى و ديگر رنگها مزين شده است . در سمت چپ مدخل كليسيا چند تصويرست كه از آن جمله يكى صورت مريم قديس مادر خداوندست و در سمت راست تصويرى است از يك امپراطور و امپراطريس .\r\nزير تصوير مريم قديس يعنى زير پاى او سى دژ و شهر مختلف نقش شده است و نام هر يك از آنان نيز به خط يونانى ديده مىشود . گويند كه همهء اين دژها و شهرها موقوفات اين كليسياست كه توسط يكى از امپراطوران بنام « رومانوس » « 1 » وقف شده و خود وى نيز درين كليسيا مدفون است .\r\n\r\n\r\n","description":"","footnote":"\r\n( 1 ) -  Romanus \r\n","page_name":" 80 ","page_number":80},
  {"content":"\r\n . \r\n","description":"","footnote":"","page_name":" الف 80 ","page_number":81},
  {"content":"\r\n . \r\n","description":"","footnote":"","page_name":" ب 80 ","page_number":82},
  {"content":"\r\n . \r\n","description":"","footnote":"","page_name":" پ 80 ","page_number":83},
  {"content":"\r\n . \r\n","description":"","footnote":"","page_name":" ت 80 ","page_number":84},
  {"content":"\r\n . \r\n","description":"","footnote":"","page_name":" ث 80 ","page_number":85},
  {"content":"\r\n . \r\n","description":"","footnote":"","page_name":" ج 80 ","page_number":86},
  {"content":"\r\n . \r\n","description":"","footnote":"","page_name":" چ 80 ","page_number":87},
  {"content":"\r\n . \r\n","description":"","footnote":"","page_name":" ح 80 ","page_number":88},
  {"content":"\r\n\r\nدر زير شمايل مريم قديس الواح پولادين متعددى آويخته است كه بر آنها صورت موقوفات و امتيازات اعطائى به اين كليسيا را كنده و با سرب و موم مهر كرده‌اند . اين امتيازات و موقوفات را همان دژها و شهرهاى سابق الذكر به اين كليسيا اعطاء كرده‌اند .\r\nكليسياى سن مارى پنج پرستشگاه دارد و نقشهء آن مربعى است با محراب نيمدايره شكل كه كف آن از زمين بالاتر و بسيار وسيع است . ستونهاى يشم برنگهاى مختلف طاق را نگهميدارد و ديوارها و كف آنها با الواح يشم پوشيده شده است . شبستان مركزى آن سه راهرو دارد كه بر فراز همهء اينها سقف يكپارچه‌ايست مزين با موزائيكهاى بسيار نفيس . در زاويهء كليسيا در جانب چپ سنگ قبر يشم سرخى ديده مىشود كه در زير آن امپراطور رومانوس سابق الذكر خفته است . ميگويند كه سابقا اين قبر در زر گرفته شده مزين بجواهرات بود . اما چون دويست سال پيش * كه قسطنطنيه در دست لاتينيها بوده نفايس آن بباد غارت رفت و آنچه از اشياء قيمتى بر آن بود بردند . آنسوتر سنگ قبر ديگرى است از جنس يشم كه متعلق است به امپراطور ديگرى * درينجا بما آثار ديگرى ، از جمله بازوى مبارك ديگر يحيى تعميد دهنده را نشان دادند كه همان بازوى راست او باشد و مركب است از بازو و دست از شانه به پائين . اين بازو كلا تازه و كامل است . روايت است كه چون تن يحيى قديس را مىسوزاندند دست راست او نسوخت زيرا كه در هنگام تعميد گرفتن در اردن بالا را نشان داد و با صداى بلند گفت : « برهء خدا را بنگريد » اين بازو در استوانه‌اى زرين قرار داده شده بود . اما شست او موجود نيست .\r\nعلت اين امر بنا بگفتهء دير نشينان بدينقرار است .\r\nسابقا در شهر انطاكيه ، آنزمان كه بت‌پرستى در آنجا رواج داشت ، اژدهايى بزرگ بود . رسم و عادت مردم بر اين جارى شده بود كه سالى يك بار انسانى زنده را بكام او ميانداختند و طعمهء اژدها را به حكم قرعه تعيين ميكردند . آنكس كه بوى قرعه اصابت ميكرد مفرى نداشت و به هيچ روى\r\n\r\n","description":"","footnote":"","page_name":" 81 ","page_number":89},
  {"content":"\r\n\r\nنميتوانست از كام اژدها بگريزد . گويند زمانى قرعه به دخترى اصابت كرد كه از آن نيكمردى بود . آن نيكمرد ( كه كافر كيش بود ) ازين امر بسيار دلتنگ بود . چه ميدانست از اين بليه هيچ گريزى نيست و بايد تسليم به قضا شده و دل به نابودى دخترش در كام اژدها دهد . بدينجهت وى در نهايت تشويش و پريشانى خاطر بديرى از آن مسيحيان كه در شهر بود پناه آورد و به دير نشينان گفت كه شنيده است چگونه در روزگار باستان عيسى مسيح بوساطت يحيى تعميد دهنده معجزات بسيار كرده و به اين روايات ايمان دارد . پس آمده است تا مراتب ارادت و پرستش خود را ابراز دارد و مخصوصا بازوى يحيى قديس را كه در آن كليسيا حراست مىشود پرستش كند و نيز خواستار آن است كه يحيى قديس معجزه‌اى همانند آنچه خداوند در گذشته به وساطت او انجام ميداده بار ديگر بنمايد و لطف الهى شامل حالش شود و دختر او را از مرگ رهايى و از كام اژدها نجات بخشد . چون دل دير نشينان به حال او سوخت ، فورا بازوى يحيى قديس را بخاطر آسايش دل او بيرون آوردند . وى زانو به زمين زد و آن بازو را پرستش كرد و بسيار غمگين و دل‌آزرده بود . ناگهان بىاختيار شست آن قديس پيروزمند را گاز گرفت و آن را كند و در دهان گرفته به خانه برد ، از آنرو كه دير نشينان متوجه كار او نشوند . چون هنگام تسليم دختر باژدها فرا رسيد ، آن نيكمرد پنهانى آن شست را كه از آن يحيى تعميد دهندهء قديس بود به دهان اژدها افكند و فورا آن جانور تركيد و متلاشى شد .\r\nبدينطريق اين معجزه صورت گرفت و آن نيكمرد كه پدر دختر بود ، به خداوند ما عيسى مسيح ايمان آورد .\r\nسپس در همان كليسيا بما صليبى كوچك نشان دادند كه يك كف دست درازا داشت و بر پايه‌اى زرين استوار بود . در انتهاى شاخهاى صليب قطعه چوبهايى عمود بر آنها قرار داده بودند كه خود صليبهاى عليحده‌اى را تشكيل ميدادند . اين صليب در چوبى كه آن را خالى كرده و به شكل جعبه‌اى در آورده بودند قرار ميگرفت . اين جعبهء چوبين با طلا پوشيده شده بود . اين صليب\r\n\r\n","description":"","footnote":"","page_name":" 82 ","page_number":90},
  {"content":"\r\n\r\nبا همان چوبى ساخته شده بود كه بر آن خداوند ما عيسى مسيح را به چهار ميخ كشيده بودند . رنگ آن سياه بود . اين صليب در زمانى كه « هلن قديس » مادر امپراطور « كنستانتين » بانى شهر قسطنطنيه آن را از اورشليم آورد ساخته شد .\r\nتوضيح آنكه هلن قديس شاخهاى صليب حقيقى را از اورشليم آورد . او آن را با كندن زمين در خاك كشف كرد و نيز درينجا بما پيكر « سن ژرژ » را نشان دادند كله كامل و دست نخورده حفظ و حراست شده بود . چون از كليسيا بيرون رفتيم به دالانى رسيديم كه با موزائيك بسيار نفيس و زيبا تزيين شده بود و مجالس و حوادث كتاب مقدس را نشان ميداد ، از جمله شجرهء « ايشى » « 1 » و فرود آمدن مريم باكره . اين مجلس چنان زيبا و نفيس ساخته شده بود كه هر كس آن را ببيند هرگز نظيرى و همانندى برايش نخواهد يافت . دير نشينان بسيارى را ديديم كه درين دير خانه داشتند و اينان بودند كه مناظرى را كه در بالا شمرديم بما نشان دادند .\r\nسرانجام ما را به ناهارخانه راهنمائى كردند . ناهار خانه اطاقى پهن با سقفى بس بلند بود كه در ميان آن ميزى از مرمر صيقل شده و بسيار زيبا بود بدرازاى 35 بدست . كف ناهار خورى با الواح سنگى فرش شده بود .\r\nدر انتهاى آن دو ميز كوچك از مرمر سفيد ديديم همانند ميزى كه در ميان بود .\r\nسقف اين اطاق با موزائيك تزيين شده و ديوارهاى آن با موزائيك و نقوش مجالس انجيل زينت بخش گشته بود . جبرئيل فرشته را نشان ميداد كه به مريم باكره تعظيم مىكند و سپس منظرهء تولد خداوند ما عيسى مسيح ديده مىشود و سپس شيوهء بيرون شدن او را بهمراه شاگردانش مجسم مىكند و نيز حالات و ماجراهاى زندگى او را تا بهنگام مصلوب شدن نشان ميدهد . در پيرامون كف ناهارخورى در جاهاى مختلف بسيارى الواح مرمر سفيد ديده ميشد تا آنها را بجاى ظرف گوشت به كار برند و نيز در همسايگى اين دير چند\r\n\r\n\r\n","description":"","footnote":"\r\n( 1 ) - شجرهء ايشى عبارتست از شجره نسبى كه پدران عيسى را تا ايشى پدر حضرت داود ، نشان ميدهد . ( م . )\r\n","page_name":" 83 ","page_number":91},
  {"content":"\r\n\r\nخانه بود همه با ساز و برگ و اثاث كافى كه در آنها دير نشينان ميزيستند . در اطراف و اكناف اين دير بيشه‌ها و موستانهاى فراوانى با فواره‌هاى بسيار قرار داشت ، چنان كه گفتى آن دير شهرى جدا و مستقل بود .\r\nسپس ما را در همانروز براى تماشاى كليسياى ديگرى بردند كه « سن ژان » نام داشت و در دير ( استوديون ) * واقع بود و در آن جماعتى از دير نشينان خانه داشتند و تحت فرمان پيشوايى زندگى ميكردند . دروازهء مدخل دير زنان بسيار مرتفع و نفيس است و بحياط بزرگى باز مىشود كه در انتهاى آن ساختمان اصلى قرار دارد . اين كليسيا كه ساختمان آن مستطيل شكل است ، محراب نيمدايره و سقف مرتفع دارد . شبستان آن در ميان سه راهرو ( يعنى دو راهرو و يك هشتى كه به شبستان منتهى مىشود ) قرار دارد . راهروها و شبستان همه در يك تالار قرار گرفته‌اند . اين كليسيا هفت پرستشگاه دارد و سقف و ديوارهاى آن همه موزائيك كارى شده و آرايش آن فوق العاده نفيس و زيباست و حاوى تصاوير و مجالسى از وقايع زندگى انبياء و قديسين است .\r\nدر دو جانب شبستان اين كليسيا بيست و چهار ستون يشم سبز هست و بر بالاى راهروها و پيرامون تالار ايوانهايى هست . راهروها نيز بيست و چهار ستون ( كوتاه ) از يشم سبز ( براى نگهدارى خويش ) دارند .\r\nعلى الرسم سقف شبستان و نيز سطح ديوارها همه جا از تزيينات موزائيك كارى پوشيده شده است . از ايوانها ميتوان شبستان مركزى را كه در زير آن قرار دارد ، تماشا كرد . درينجا درازاى ( پنجرهء فلزى معمولى ) شبكهء سنگى قرار دارد كه از قطعات كوچك سنگ يشم ساخته شده است . در انتهاى شرقى و آنسوى شبستان نماز خانهء زيبايى است كه موزائيك - كارى نفيسى دارد و بر آن تصوير مريم باكره ديده مىشود . اين نماز خانه بافتخار او ساخته شده است . مجاور اين كليسا اطاقى است و بر آن منظرهء « آخرين شام » « 1 »\r\n\r\n\r\n","description":"","footnote":"\r\n( 1 ) - آخرين شام  La Ceve  مراد آخرين جلسه‌اى است كه مسيح با حواريون خود غذا مىخورد و « لئونارد داوينچى » نقاش مشهور ايتاليائى تابلوى زيبائى از اين موضوع پرداخته است . م . ا .\r\n","page_name":" 84 ","page_number":92},
  {"content":"\r\n\r\nنقش شده است كه خداوند ما عيسى مسيح با شاگردانش در گرد ميز نشسته‌اند . ازين گذشته ، اين دير خانه‌هاى كوچك بسيار در اطراف دارد و نيز در پيرامون بيشه‌ها و فواره‌ها و ساير وسايل آسايش موجود است .\r\nدر همانروز * ما را براى تماشاى يك فضاى پهناور و بىسقف كه « هيپودروم » « 1 » نام دارد بردند كه خاص سوارى و نيزه بازى است . اين محل ( در قسمت بالا ) به ستونهايى از مرمر سفيد محدود است . هر يك از آنها چنان تنومندند كه اگر سه تن بازوهاى خود را باز كنند و دست يكديگر را بگيرند بدور آن نميرسد و ارتفاع آنها بيش از دو نيزه است . اين ستونهاى مرمرين همه در يك رديف قرار دارند و شمار آنها به سى و هفت ميرسد كه هر يك بر سنگى بزرگ و سفيد قرار دارد . بالاى آنها با طاقهاى قوسى بهم مربوط گشته‌اند و بر فراز آن ايوانى است كه در آن ميتوان از بالاى ستون اول بستون آخر رفت و يكسوى آن نرده و بارو دارد . نرده‌ها و باروهاى مزبور تا سينهء آدمى ميرسيد و از الواح مرمر سفيد كه سراسر اين ايوان نيز از آن تشكيل شده است ، ساخته شده . اين محل جهت خانمها و دختر خانمهاى خاندانهاى بزرگان تعبيه شده است كه از آنجا بتوانند سواركارى و نيزه بازى را ببينند .\r\nدر آنسو و پشت اين رديف ستون ديوارى مرمرين قرار دارد و باز در پشت اين ديوار بفاصلهء بيست يا سى گام سكويى است كه بر چهار ستون مرمرين واقع گشته است . درين سكو اورنگ مرمرينى است با نشيمنگاههاى بسيارى در اطراف آن . در پشت اين نشيمنگاهها چهار مجسمهء سفيد كه هر يك باندازهء قد آدمى است همه رو بميدان قرار دارند . درينجاست كه امپراطور و امپراطريس مىنشينند و به تماشاى سواركارى و نيزه بازى ميپردازند * .\r\nدر ميدان در برابر اين مجسمه‌ها ستونى مصرى يا ابليسكى * وجود دارد كه بر دو قطعهء تنومند مرمرين كه هر يك ، يك نيزه يا بيشتر ارتفاع دارند و بر روى هم قرار گرفته‌اند ، گذاشته شده است . چهار مكعب مسين كه بر روى\r\n\r\n\r\n","description":"","footnote":"\r\n( 1 ) -  Hippodrome  ( يعنى ميدان اسب دوانى ) م .\r\n","page_name":" 85 ","page_number":93},
  {"content":"\r\n\r\nقطعهء مرمر تنومند رويى قرار گرفته است . بين ابليسك و قطعات مرمر فاصله است و ابليسك مستقيما بر روى اين مكعبها استوار است . ابليسك مزبور سنگ يك پارچه‌اى است به شكل هرم ناقص مربع القاعده كه در حدود شش نيزه ارتفاع دارد . اين سنگ عظيم همچنانكه اينك گفته شد ، بر چهار مكعب مسين استوارست و با سنگهاى زيرين فاصله دارد . بسى شگفت است تصور اينكه چنين سنگ حجيمى را بتوان اين گونه ظريف و صاف و خوش تراش ساخت و اين معمايى است كه چگونه و با چه تدبير و نيروئى آن را از جاى خويش تكان داده و در محل فعلى استوار ساخته‌اند . اين ابليسك چنان مرتفع است كه از دريا خيلى بيش از آنكه سواد شهر قسطنطنيه هويدا شود پديدار است .\r\nاين بنا چنان كه ميگويند ، جهت يادبود يك واقعهء بزرگ بر پا شده است و بر پايهء عظيم مرمرين آن ميتوان از كيفيت آن واقعه و نام ( امپراطور تئو دوسيوس كبير ) كسى كه بانى اين بناست و بر آن نقش شده است خواند . ما ديديم كه اين سنگنبشته به زبان يونانى است . اما از آنجا كه روز بپايان رسيده بود ديگر نتوانستيم منتظر آمدن كسى كه يونانى بداند بشويم كه آن را بخواند و مفاد آن را براى ما ترجمه كند . گفته شد كه اين مربوط است به واقعهء مهمى كه در زمان امپراطورى رخ داده است كه به بر پا داشتن اين سنگ يك پارچه فرمان داده است .\r\nازين نقطه رديف ستونهائى كه هيپودروم را احاطه كرده است شروع مىشود . اما در آن ميدان چيزى به بلندى ابليسك و آن ستونها كه گفتيم نيست .\r\nهمهء آنچه ديديم سنگنبشته و نقاشى بود كه اعمال بزرگ بزرگان و توانايان اعصار گذشته را شرح داده بود . در همسايگى اين ميدان ( ستون مار قرار دارد ) كه سه مار را كه از مس يا فلز ديگرى ساخته شده است نشان ميدهد كه در هم پيچيده‌اند و پندارى طنابى هستند از ريسمانهاى بافته شده . هر مار سر خويش را از ديگران دور نگهداشته و كام خود را گشوده است . گويند كه اين مجسمه‌هاى مار را جهت باطل السحر درينجا گذاشته‌اند . زيرا كه در روزگار پيشين درينجا\r\n\r\n","description":"","footnote":"","page_name":" 86 ","page_number":94},
  {"content":"\r\n\r\nبلايى از مار و ديگر جانوران پرآوا و پر سروصدا كه بسيارى را كشتند نزول كرد . سپس امپراطورى كه در آن عهد ميزيست بوسيلهء اين مجسمه‌ها باطل السحرى ساخت كه از آن پس هيچ مارى به شهر قسطنطنيه گزندى نرساند .\r\nاين هيپودروم بسيار وسيع است و در پيرامون آن همه جا رديفهاى نيمكت قرار دارد كه رديف پشتى بالاتر از رديف جلويى است . برين نيمكتها مردم عادى بتماشا مىنشينند . در زير اين نيمكتها مساكنى با اطاقهائى كه به ميدان باز مىشود ساخته‌اند كه آنان كه در نيزه بازى شركت ميكنند در آنها رخت و سلاح ميپوشند و پس از بازى از تن بيرون ميكنند .\r\nدر همانروز ما را بتماشاى كليسياى « سن سوفى » بردند و نام سن سوفى در يونانى بمعنى كسى است كه حقيقت‌گو باشد يعنى پسر خدا . اين كليسيا وقف پسر خداست و اين بزرگترين و محترمترين كليسياى قسطنطنيه است و در عين حال از همهء آنها موقوفات بيشترى دارد . درينجا كشيشهايى مقيمند كه يونانيان آنها را « كالوير » « 1 » مينامند . اين كشيشان مراسم نماز را در سن سوفى بجا ميآورند . اين كليسيا در حقيقت كليسياى اعظم يونانيان است زيرا كه « بطريق اعظم » « 2 » يونانيان كه در ميان آنان بنام « مترو پوليتن » « 3 » معروف است ، در آن جاى دارد . در يك سمت حياطى است كه جلو بناى كليسيا است ، نه ستون سفيد بزرگ قرار دارد كه بزرگترين و تنومندترين ستونهائى است كه هر آدمى ممكن است ديده باشد . در نوك هر يك از آنها سر ستونى است .\r\nروايت كرده‌اند كه بر فراز اين ستونها تالار پهناورى بوده كه در آن بطريق اعظم و كشيشان زيردستش گرد آمده و جلسات مباحثهء كليسيايى را در آنجا تشكيل ميدادند . در همين حياط يك تك ستون بلند سنگى و فوق العاده زيبا هست كه بر بالاى آن اسب مسين بزرگى قرار دارد . اين اسب چهار برابر اسبهاى معمولى است و بر پشت وى مردى جنگى نشسته است كه او نيز از مس ساخته شده . اين مرد بر كلاه خويش پر بزرگى دارد كه شبيه است به پر طاوس .\r\n\r\n\r\n","description":"","footnote":"\r\n( 1 ) -  Caloyer \r\n( 2 ) -  Patriarch \r\n( 3 ) -  Metropolitan \r\n","page_name":" 87 ","page_number":95},
  {"content":"\r\n\r\nديديم كه اسب با زنجيرهاى آهنين محكم بستون بسته شده است ، تا مبادا باد آن را بلغزاند و بر زمين نگونسارش كند . اين اسب بزرگ فوق العاده خوش تناسب است . يكى از پاهاى عقب و يكى از پاهاى جلو او در هوا معلق است كه پندارى لگد مىزند و نزديك است به زمين سرنگون شود . آن مرد جنگى كه بر پشت آن اسب است بازوى راست خود را بلند كرده است و دست را باز نگاه داشته و با دست چپ مهار اسب را در دست دارد . بدست راست خويش يك گوى زرين گرفته است . اسب و سوارش چنان بزرگ هستند و ستون آن بقدرى بلندست كه براستى تماشاى آنها بسيار لذت بخش است . گويند كه آن مرد جنگى امپراطور « ژوستينين » است كه اين ستون را برپا داشت و كليسياى سن سوفى را بنيان نهاد و بسيارى اعمال بزرگ در جنگ عليه تركان از خود نشان داد . *\r\nمدخل اصلى كليسياى سن سوفى از زير يك طاق كمانى بزرگ ميگذرد كه بر بالاى دروازهء آنجا قرار دارد . اين طاق بر روى چهار ستون استوارست .\r\nاين همچون نمازخانهء كوچكى است كه بسيار زيبا ساخته شده . در آنسوى اين بنا دروازهء بزرگ كليسيا واقع است . اين در بسيار پهن و بلندست و با برنز پوشيده شده . در ماوراى دروازه راهروى سرپوشيده‌ايكه در واقع هشتى بيرونى كليسيا محسوب مىشود هست كه بر فراز آن ايوانى است . در انتهاى اين باز دروازهء ديگرى است . اين دروازه هم روپوش برنزى دارد . اين دروازه بتالار ( يا هشتى اندرون ) باز مىشود كه سقفش بلندست و پهناور . سقف اين تالار چوبى است . در جانب چپ اين تالار ( هشتى اندرون ) راهرو عريضى قرار دارد كه بسيار زيبا ساخته شده است . بر ديوارهاى آن الواح بسيارى از مرمر و يشم رنگارنگ آويخته است . در سوى راست اين تالار ( يا هشتى ) راهروى است نظير آنچه جانب چپ بود . سقف هر دوى اين راهروها و تالار ( يا هشتى ) يك پارچه است . اين قسمت چنان كه گفتيم در داخل در درونى كليسيا است . ( از هشتى اندرونى ) به شبستان بزرگ كليسيا ميتوان از پنج\r\n\r\n","description":"","footnote":"","page_name":" 88 ","page_number":96},
  {"content":"\r\n\r\nدروازهء مرتفع و پهناور وارد شد . همهء اين دروازه‌ها روكش برنزى دارند .\r\nاما دروازهء وسط بلندتر از ديگر دروازه‌ها است و دروازهء عمده محسوب مىشود . از اين دروازه‌ها به شبستان كليسيا ميرويد . شبستان ساختمانى است مربع شكل با يك محراب كه سقفى بسيار مرتفع دارد و بسيار پهناورست . با موزائيك در آن تزييناتى شده است كه تصور نميكنم در هيچ نقطه‌اى از جهان چنين بدايعى باشد . اين شبستان در وسط ساختمان واقع است و از سه جانب با دو راهرو و يك تالار ( يا هشتى اندرونى ) احاطه شده است كه همهء آنها پهناور و سقف آنها بلند است . و از هر سه قسمت بالا درهائى به شبستان باز مىشود . ازينها گذشته بر فراز راهروها ( و يا هشتى اندرونى ) ايوانهايى است ( كه خاص زنان و اندرون است ) و آن مشرف است بشبستان مركزى و از آنجا ميتوان مراسم نماز و صداى ساعتها را شنيد . هر سه ايوان مرتفع مزبور نيز به يكديگر باز مىشود . اين ايوانهاى بلند بر روى ستونهاى مرمرين و ستونهاى يشم سبز استوار است و از شبستان چون به بالا بنگريم طاق آن دالانها را ميتوان ديد .\r\nاما گنبد بلند و پر عظمتى كه بر بالاى شبستان قرار دارد از سقف ايوانهاى اطراف شبستان بسى بلندترست . اين گنبد مدور است و چنان مرتفع است كه ديدگان نيرومند لازم است تا بتوان آن را از پايين خوب ديد . اين شبستان كه زير گنبد است 105 گام درازا و 93 گام پهنا دارد . گنبدى كه بر فراز آن است بر چهار ستون چهار گوش قرار دارد كه ستونها با الواح يشم رنگارنگ پوشيده شده است . گنبد مدور بلند بر دوازده ستون چهار گوش يشم سبز استوار است * . اين ستونها بسيار بلند و تنومندند و اينها هستند كه ( گنبد و قبهء ) ساختمان عمدهء كليسيا را حفظ ميكنند . ازين دوازده ستون چهار گوش چهارتايى كه ابتدا از آنها سخن گفتيم ضخيم‌تر و تنومندترند . دو تا از آنها در سمت راست شبستان و دو تا در جانب چپ قرار دارد . آنها با رنگ سرخ مصنوعى كه از گرد سنگ سماق ساخته مىشود رنگ شده‌اند . سقف گنبد\r\n\r\n","description":"","footnote":"","page_name":" 89 ","page_number":97},
  {"content":"\r\n\r\nاز داخل با موزائيك كارى نفيس زينت شده است . بر فراز پرستشگاه مرتفع تصوير بسيار عظيمى از خداى پدرست كه با موزائيك و برنگهاى بسيار ساخته شده است . سقف شبستان چنان بلند است كه از پايين شمايل خداى پدر باندازهء قامت انسان معمولى به چشم ميآيد . اما چنان كه ميگفتند فقط فاصلهء بين دو چشم اين شمايل سه كف دست است ولى به نظر تماشاچى از پايين باندازهء همان فاصلهء معمولى موجود بين دو چشم آدمى جلوه مىكند ، و اين امر در اثر دورى و مسافتى است كه بين تماشاچى و گنبد موجود است .\r\nدر وسط شبستان منبرى است * كه بر چهار ستون يشم استوارست و پيرامون آن با الواح يشم رنگارنگ پوشيده شده است . اين منبر با قبه‌اى كه بر هشت ستون رنگارنگ از سنگ يشم استوار است ، سرپوشى شده است .\r\nبعضى از هشت ستون مزبور بسيار تنومندست . درينجا وعظ ادا مىشود و در روزهاى جشن انجيل تلاوت ميگردد . كف اين شبستان و ديوارهاى اطراف ايوانها با الواح بيشمارى برنگهاى گوناگون از سنگ يشم مزين شده است .\r\nاين الواح خوب صيقلى شده و الواحى بسيار عالى و زيباست . قسمتى از ديوار زير طاق شبستان با الواح سفيد ظريف و زيبا پوشيده شده است و بر آنها اشكال و تصاوير و طرحهاى گوناگون نقش شده است . اين نقوش و تصاوير در فاصلهء قد آدمى از زمين قرار دارد . ازين نقوش و طرحها به بالا همه موزائيك كارى است . دالانهاى فوقانى دالانها ( و هشتى ) بر شبستان از هر جانب مشرف است جز در آن قسمت كه بر پرستشگاه است ( يعنى جانب مشرق ) .\r\nاين پرستشگاه براستى فوق العاده ديدنى است . پهناى دالانهاى فوقانى در حدود هشت گام است * و همه بهم راه دارد و محيط سراسر آنها 140 گام مىشود . ديوارهاى ايوانها و سقف مجاور آنها همه با موزائيك كارى بسيار زيبا و نفيس مزين گشته است .\r\nدر يكى از ايوانها كه در يكى از طرفين شبستان قرار دارد ، در برابر چشم كسى كه وارد آن مىشود ، لوح سنگى سفيدى است كه در پيرامون آن\r\n\r\n","description":"","footnote":"","page_name":" 90 ","page_number":98},
  {"content":"\r\n\r\nبر روى ديوار بسيارى سنگهاى ديگر ديده مىشود . برين لوح شمايل مريم باكره كه خداوند ما عيسى مسيح را در آغوش دارد ، چنين مىنمايد كه اين تصوير ساخته و پرداختهء دست آدمى نيست ، و در آن نه هنر پيكر تراش و نه نقاش به كار رفته است ، بلكه كار طبيعت است . اندكى آنسوتر نيز تمثال يحيى تعميد دهنده ، مناداى عيسى مسيح ، به همين تفصيل قرار دارد . چنان كه گفتيم ، اين تمثال براستى هم كار نقاش يا پيكر تراش نيست ، بلكه اثرى طبيعى است كه همهء جزئيات پيكرهء آنان آشكارا جلوه مىكند . گويند زمانى گروهى كارگر در كار استخراج اين سنگ و آوردن آن جهت ساختن بناى مقدس بودند ، ناگهان اين شمايلهاى مقدس و معجزه‌آسا ديده شد و دانستند كه اين اعجاز و شگفتى فوق العاده است . سپس چون ديده شد كه سن سوفى ( يا اياصوفيه ) بزرگترين كليسياى شهرست ، دستور داده شد تا آن را آوردند و در آنجا به پا داشتند . اين تمثالهاى مقدس بر سنگ چنان به چشم ميآيند كه پندارى بر ابرها در آسمان روشن ايستاده‌اند و براستى چنين مينمايد كه نقاب نازكى بر آنان كشيده شده است . و آنان تجليات معجزآسا و روحانى هستند كه خداوند متعال براى اعطاى بما نگاهداشته است ، در زير اين لوح شگفت انگيز در يك نماز خانهء كوچك پرستشگاهى است كه در آن نماز گزارده مىشود . در مجاورت اين محل بما اثرى مقدس نشان داده شد و آن پيكر يكى از « پاتريارخها » « 1 » بود كه كاملا و بدون عيب و نقص با استخوان و گوشت حفظ و حراست شده بود و نيز درينجا بما آن سيخى را كه بر آن « سن لوران » « 2 » را زنده كباب كرده بودند نشان دادند .\r\nدر آنجا بسيارى زير زمين و آب انبار و اطاقهاى زير زمينى بود كه در ساختمان آن استادى كامل به كار رفته بود و واقعا ديده از نظارهء آن لذت ميبرد و نيز بسيارى خانه‌هاى جدا و مجزا در اطراف بناى اصلى كليسيا ديديم\r\n\r\n\r\n","description":"","footnote":"\r\n( 1 ) - « پاتريارخ » بطريق اعظم ، رئيس كليسياى ارتودكس و در واقع پاپ پيروان كليسياى يونان بشمارست ( م . )\r\n( 2 ) -  Saint Lawrence  يكى از شهداى مسيحى كه در زمان امپراطور « والرين » زنده كباب شد ( 258 م . ) . م . ا .\r\n","page_name":" 91 ","page_number":99},
  {"content":"\r\n\r\nاما بيشتر اين ساختمانها رو بويرانى ميرود . ديوارهاى اطراف حياط رو بويرانى است و غالب دروازه‌هايى كه به كليسيا منتهى مىشود اخيرا در اثر ريزش سنگ مسدود گشته است . اما ميگفتند ( كه در روزگار پيشين ) محيط اطراف اين بناى كليسيا ده ميل مساحت داشته است . در زير زمين سن سوفى آب انبارى است كه آب بسيار دارد و ميگفتند چنان وسيع است كه در آن صد كشتى كوچك به آسانى ميتواند حركت كند . همهء اين شگفتيها كه گفتيم و بما نشان داده شد با بسيارى شگفتيهاى ديگر در آن كليسيا هست كه بر شمردن و توصيف مختصر آنها ممكن نيست و حتى نميتوان نام برد ، براستى كه اين كليسيا چنان عظيم و مناظر آن چنان شگفت است كه اگر ساعتهاى متمادى در آنجا صرف شود براى ديدار همهء آنها كافى نيست . حتى اگر هر روز تماشاچى براى ديدار آن كليسيا بيايد باز هم چيزهاى تازه و ديدنى هست كه در گذشته متوجه آنها نشده است : ناگفته نماند كه سطح خارجى گنبد سن سوفى تماما با يك صفحه سرب پوشيده شده است . سرانجام بايد يادآور شد كه اين كليسياى عظيم محل بست نشستن است كه در آن يونانى و غير يونانى مجرم ، خواه دزد يا راهزن يا قاتل به آن پناه ميجويد و در آن كاملا در امان است و هيچگاه نميتوان او را به زور جلب كرد .\r\n\r\n","description":"","footnote":"","page_name":" 92 ","page_number":100},
  {"content":"\r\n\r\n\r\nفصل چهارم قسطنطنيه\r\nدر همانروز ما را براى تماشاى كليسياى ديگرى بردند كه سن ژرژ ( واقع در مانگانا ) * نام داشت . در جلو آن حياط بزرگى قرار دارد كه در آن بيشه‌ها و بسيارى خانه واقع است و بناى اصلى كليسيا در پشت اينهاست . در نزديك در فواره‌اى بزرگ است براى تعميد . اين فواره خيلى ماهرانه و هنرمندانه ساخته شده و بر فراز آن قبه‌اى است بر هشت ستون از مرمر سفيد كه در آنها نقوش و پيكرهايى كنده شده است . ساختمان اصلى كليسيا بسيار مرتفع است و همه جاى آن با موزائيك كارى تزئين شده است . درينجا نقشى است از خداوند ما عيسى مسيح كه بر آسمان صعود مىكند . كف اين كليسيا در جهان هنر بس بديع و شگفت است . در آن سنگهاى سماق و يشم برنگهاى گوناگون به كار برده شده است و با آنها اشكال دلپذير ساخته‌اند . ديوارهاى آن نيز همينطور بديع و زيباست . در سقف آن با موزائيك صورت خداى پدر نقش گرديده است . ازين گذشته تصويرى از صليب حقيقى كه از ابر سر بيرون كرده ديده مىشود و فرشته‌اى بدان اشاره مىكند و حواريون در پاى آن هستند ، هنگامى كه روح القدس بر آنان نازل شد و به زبان آتش سخن گفت . همهء اين نقوش با موزائيك ساخته شده و بسيار نفيس و زيباست . در همين كليسيا سنگ قبرى است از يشم كه بر آن روپوشى از ابريشم\r\n\r\n","description":"","footnote":"","page_name":" 93 ","page_number":101},
  {"content":"\r\n\r\nكشيده شده و از آن يكى از امپراطريسهاست * .\r\nچون ديديم كه شب فرا رسيده است ، به مسكن خويش ( در پرا ) باز آمديم . برين نهاديم كه فرداى آن روز يعنى چهار شنبه از پرا به دروازهء كينگوس * ( كه در كنار شاخ زرين ) واقع است بياييم درينجا مسر ايلاريو را كه از وى هم‌اكنون ياد كرديم با گروهى از درباريان امپراطور و اسبان حاضر يراق ملاقات كنيم ، سپس بديدار بقيهء ساختمانها و مناظر ديدنى شهر برويم و بار ديگر بمقر خويش در پرا بازگرديم و آن درباريان نيز بخانه‌هاى خود بروند .\r\n( اما اين امر صورت نگرفت ) ، زيرا كه فرداى آن روز يعنى چهار شنبه هنگامى كه برسم معهود عازم قسطنطنيه بوديم ، ناچار بتوقف گشتيم و باز آمديم . از آنرو كه خبر رسيد بعضى از ناوگان ( دشمن يعنى ) جمهورى ونيز بناوگان ژن كه به زير فرمان مارشال بوسيكو عازم حمله به اسكندرون بودند دستبرد زده و آنها را ( در مورآ ) نزديك مدن مجبور بگريز كرده‌اند و گروهى بسيار از آنان را كشته و اسيران بىشمار گرفته‌اند . از جمله برادرزادهء مارشال بوسيكو را كه « شاستل مورات » « 1 » نام دارد باسارت برده‌اند . اين اخبار موجب سراسيمگى و پريشانى فراوان گشت . گروهى از ونيزيان مقيم آن شهر را بزندان افكندند و بسيارى از كشتيهاى ونيزى كه در بندرگاه لنگر انداخته بودند براى تلافى تصرف كردند . درين‌باره مأموران دولتى پرا ، كشتييى را كه با آن خيال ادامهء مسافرت تا طرابوزان داشتيم ضبط كرده و دولت هم اين عمل را تأييد مىكند كه بايد از آن كشتى به منظور وسيلهء حمل و نقل استفاده شود . اين مطلب براى ما بسيار ناگوار بود . براى آنكه فصل سفر ميگذشت و فرصت از دست ميشد و يافتن كشتى ديگر در اندك زمان ميسر نبود . پس بشور پرداختيم كه چگونه ميتوان به مأموريتى كه ولينعمت ما اعليحضرت هانرى بما محول كرده است ادامه داد . در آغاز بىدرنگ پيامى به مسر ايلاريو فرستاديم كه در آن روز آمدن ما به قسطنطنيه ممكن نيست و فردا ( يعنى پنجشنبه ) براى تماشاى مناظر ديدنى\r\n\r\n\r\n","description":"","footnote":"\r\n( 1 ) -  Chastle Morate \r\n","page_name":" 94 ","page_number":102},
  {"content":"\r\n\r\nشهر مياييم . در همين چهار شنبه بود كه امپراطور از نخجير بازگشت و براى ما نيمى از خوك وحشى را كه خود وى شكار كرده بود فرستاد .\r\nفرداى آن روز يعنى پنجشنبه كه مصادف بود با اول نوامبر ، چنان كه قرار بود به قسطنطنيه رفتيم و با مسر ايلاريو كه در كنار دروازهء كينگوس با بسيارى از درباريان امپراطور بانتظار ما ايستاده بود ، ملاقات كرديم . همه سوار بر اسب به تماشاى كليسياى سن مارى ( بلاكرنه ) * رفتيم . اين كليسيا در داخل كوى ( بلاكرنه ) * است و نزديك دژى است ( كه برج « آنماس » نام دارد ) اين دژ اينك ويران است . اما در روزگار پيشين اقامتگاه سفيرانى بود كه بدربار امپراطور ميآمدند . از قرار معلوم اين برج بدست امپراطور ژان پالئو لوگوس يا امپراطور مانوئل ويران شد . بدان سبب كه پسر ارشد او ( آندرونيكوس ) چنان كه شرح آن بيايد پدر را در اين برج زندانى ساخته بود .\r\nاين كليسيا سابقا نماز خانهء كاخ سلطنتى ( بلا كرنه ) بود و مشتمل است بر يك بناى عمده كه داراى سه شبستان ( يا بهتر بگوئيم يك شبستان و دو راهرو ) است . شبستان آن از راهروها پهن‌تر و مرتفع‌تر است . راهروها پست‌تر ساخته شده‌اند و ايوانهايى دارند ( كه طبقهء دوم را تشكيل ميدهند ) . از آنجا ميتوان شبستان را تماشا كرد . سقف شبستان و راهروها همه بر ستونهاى يشم سبز استوار است . پايهء ستونهاى مزبور از سنگ مرمر سفيد است كه با نهايت استادى بر آنها نقوش و پيكرها كنده‌اند . ديوارهاى راهروها تا نيمى از الواح رنگارنگ يشم پوشيده شده است . در حجارى اين الواح نيز استادى فوق العاده به كار رفته و نقوش بديع در آنها پديدار گشته است . سقف شبستان ميانى بسيار نفيس و با تيرهاى مربع القاعده كاملا استوار گرديده است و بر آنها روپوشى كلفت از زر كشيده‌اند . گو اينكه اين بناى كهنه چنان است كه در بعضى نقاط قابل مرمت و تعمير به نظر نميرسد ، طلا كارى و هنرى كه در سقف مذكور در فوق به كار رفته است چنان عالى است و چنان بدقت از آن توجه كرده‌اند كه پندارى هم اكنون از زير دست كارگران بيرون آمده است . در شبستان يك پرستشگاه\r\n\r\n","description":"","footnote":"","page_name":" 95 ","page_number":103},
  {"content":"\r\n\r\nزيبا با يك منبر نفيس ديده مىشود . رويهمرفته اين ساختمان فوق العاده نفيس و گرانبها ساخته شده است . پوشش گنبد آن همه از سرب است .\r\nدر همانروز پنجشنبه ما را بتماشاى آثار ديدنى كليسياى يحيى تعميد دهندهء قديس ( در پرا ) بردند . زيرا سه شنبهء گذشته بواسطهء فقدان كليدها نتوانستيم بديدن آنها موفق شويم . چون بآستانهء آن رسيديم ، ديديم كه ديرنشينان همه صف زده و بانتظار ما ايستاده‌اند و مشعلهاى بسيار روشن كرده بودند و كليدها را بدست داشتند . سپس سرود خوانان بهمراه مرد محترمى كه از دربار امپراطورى آمده بود و عهده‌دار راهنمايى ما بود به برج كليسيا آنجا كه آثار ديدنى مزبور نگهدارى ميشد رفتيم .\r\nابتدا دير نشينان صندوقى سرخ رنگ آوردند و آنان همچنان سرودهاى مذهبى ميخواندند و مشعلها فروزان بود و مجمرهاى عود و عنبر در پيشاپيش برده ميشد ، اين صندوق را به صحن كليسيا آوردند و بر ميزى بلند كه بر آن پوششى از ابريشم بود گذاشتند . اين صندوق با دو مهر از موم سفيد مهر شده بود . اين مهرها بر چفتهاى نقره‌اى صندوق زده شده بود .\r\nقفلهاى صندوق باز شد . از داخل آن دو ظرف سيمين زركارى شده بيرون آوردند تا آنچه از صندوق بيرون آورند در آنها جاى دهند . سپس از صندوق كيسهء بزرگى درآوردند كه از دمياطى يا حرير سفيد دوخته شده بود و درش مهر و موم بود . اين مهر را برداشتند و از داخل آن جعبه‌اى گرد و زرين بيرون كشيدند . در داخل اين جعبه قطعاتى از نانى كه در روز پنجشنبهء مقدس مصادف با آخرين شام خداوند ما عيسى مسيح به يهودا داده بود تا معلوم كند كه كى به او خيانت خواهد كرد ، نگاهداشته شده بود . اين همان قطعاتى بود كه يهودا نتوانسته بود فرو دهد . نانها در تكه‌اى ابريشم پيچيده و با موم شنگرفى از دو جا مهر شده بود . آن قطعه نان در حدود سه بند انگشت بود . سپس از همان كيسه جعبهء زرينى بيرون آوردند كه از جعبهء اول كوچكتر بود . در اين جعبهء زرين جام بلورين كوچكى بود كه به جعبه زنجير شده بود و از آن منفك\r\n\r\n","description":"","footnote":"","page_name":" 96 ","page_number":104},
  {"content":"\r\n\r\nنميشد . در آن اندكى از خون خداوند ما عيسى حفظ ميشد . اين همان خونى بود كه از پهلوى او بهنگامى كه « لانگينوس » به او با نيزه زخم زد ريخته شده است . سپس از آن ، جعبهء كوچك ديگرى بيرون آوردند كه از طلا ساخته شده بود و سوراخ داشت كه پندارى با سوهان سوراخ كرده بودند . در داخل جعبه لكه‌هايى از خون دلمه شده و بسته ديده ميشد ، چنان كه ميگفتند اين خون زمانى از پهلوى شمايلى كه بصليب بود جارى شد . علت آن اينكه يك يهودى در شهر بيروت به خيال آنكه بمسيح اهانت روا داشته باشد ، جسارت ورزيده و زخمى در پهلوى تمثال زده بود .\r\nسپس در همان كيسه جامى بلورين با درى كه با زنجيرى زرين بهم پيوسته شده بود بيرون آوردند و در آن قطعهء كوچكى از پارچهء حرير ارغوانى و بر آن چند تار مو از محاسن خداوند ما عيسى مسيح قرار داشت . اين چند تار مو از همانهايى بود كه يهود هنگام به چهار ميخ كشيدن او كنده بودند . و نيز ازين كيسه جعبهء بزرگى بيرون كشيدند كه در آن تكه سنگى بود كه بهنگام پايين آوردن پيكر خداوند ما عيسى مسيح از صليب بر آن نهاده بودند . ازينها گذشته از آن جعبهء كوچكى از نقرهء طلا كارى شده بيرون آوردند بدرازى دو بدست ( وجب ) و نيم ، اين جعبه شش بار مهر و موم شده بود .\r\nاين مهرها بر شش قفل قرار داده شده بود . بر هر يك از قفلهاى مزبور كليدى نقره‌اى آويخته بودند . جعبه را باز كردند و از آن تخته‌اى بيرون كشيدند كه روپوشى از زر داشت و بر آن نوك نيزهء لانگينوس كه با آن پهلوى خداوند ما عيسى مسيح را سوراخ كرده قرار داده شده بود . اين تيغهء نازكى بود از آهن با نوكى بسيار تيز و از داخل مجوف بود چنان كه چوب نيزه در آن فرو ميرفت و استوار ميشد . اين سر نيزه يك بدست و دو انگشت بود . در انتهاى آن لكه خونى بود چنان تازه كه گويى هم اينك بر پيكر خداوند ما مسيح فرو رفته است . پهناى تيغهء آن دو انگشت بود و اين اثر مقدس در تخته‌اى بود كه چنان كه هم‌اكنون گفته شد ، روپوشى از طلا داشت . سطح پولادين اين\r\n\r\n","description":"","footnote":"","page_name":" 97 ","page_number":105},
  {"content":"\r\n\r\nسر نيزه براق و درخشنده نيست ، بر خلاف تيره است و چنين مينمايد كه پيوسته در كار بوده است . نيزه بر روى همان تخته تكه چوبى است كه با آن بر سر خداوند ما عيسى مسيح هنگامى كه در برابر « پيلاطس » « 1 » ايستاده بود كوفتند اين قطعه چوب در حدود يك بدست و نيم درازا داشت . و نيز در همان تخته در زير سرنيزه و قطعه چوبى كه اينك از آن سخن گفتيم تكهء اسفنجى بود كه با آن سركه و مازو به خداوند ما عيسى مسيح هنگامى كه بر فراز صليب بود نوشاندند .\r\nدر همين جعبهء نقرهء زركارى شده جامهء خداوند ما عيسى مسيح نهاده شده بود كه بخاطر آن خدمهء پيلاطس قرعه كشيدند . آن جامه تا گشته و در چند جا مهر و موم شده بود ، تا مبادا آنان كه براى تماشا ميآيند از آن بخاطر تيمن تكه‌اى ببرند ، همچنانكه ملاحظه كرديم كه برده بودند . يكى از آستينهاى آن جامه از ديگر قسمتهاى جامه كه تا گشته و مهر و موم شده بود ، مجزا و جدا شده بود . معلوم بود كه جامه با دمياطى سرخ ( كه به پارچهء ابريشم شبيه است ) آستر شده بود . اين آستين جدا شده تنگ و بشيوه‌اى دوخته بود كه مچ آن تكمه مىخورد و تا آرنج شكاف داشت و سه تكمهء كوچك داشت ، از آن تكمه‌هائى كه با ريسمان تاب داده ميسازند . اما در مقابل سوراخ تكمه يا جا مادگى نداشت .\r\nاين تكمه‌ها و آستين تا آنجا كه از جامه ممكن بود ديده شود برنگ سرخ سير بود يا كمى دم به كم‌رنگى ميزد . پارچهء اين جامه به نظر بافته نميآمد بلكه چنين مينمود كه با سوزن ساخته شده بود . چون چنين مينمود كه بافتهاى آن سه لا نخ بود .\r\nدر همان هنگام كه ما اينطور به اطراف براى تماشا ميرفتيم و اين آثار مقدس را ميديديم ، بعضى از مردم شهر و بزرگان كه در پيرامون ما بودند به مجرد\r\n\r\n\r\n","description":"","footnote":"\r\n( 1 ) -  Ponte Pilate  حاكم شهر يهوديه از طرف روميها كه در سال 93 بعد از ميلاد درگذشته است .\r\nاين شخص چون ميترسيد كه در نتيجهء بودن مسيح در آن شهر شورش برپا شود ، او را بقضاة مذهبى يهود تسليم كرد و چون وجدانا عيسى را مقصر و قابل مجازات نميدانست در حالى كه دستها را به آسمان برداشته بود خطاب به يهوديانى كه آنان را مسؤول سرانجام عيسى ميدانست گفت : « من در مرگ اين مرد درستكار بىتقصيرم و اين شمائيد كه او را بمرگ ميسپاريد » و اشاره به اين عمل او يعنى دست به آسمان برداشتن امروز مثل است . م . ا .\r\n","page_name":" 98 ","page_number":106},
  {"content":"\r\n\r\nآنكه چشمشان به آنها ميافتاد به خاك ميافتادند و دعا ميكردند و سپاس ميگزاردند و بسيارى گريه و لابه ميكردند و اشك شوق ميافشاندند .\r\nهمانروز براى تماشاى دير بانوان بزرگ زاده رفتيم كه « اومنيپوتان » « 1 » يا قادر متعال نام دارد . در آنجا بما لوح مرمرينى نشان دادند كه برنگهاى گوناگون بود و نه بدست درازا داشت و ميگويند سر خداوند عيسى مسيح هنگام پايين آوردن پيكرش از صليب بر آن قرار داده شده است . بر روى اين لوح ميتوان آشكارا اشكهايى را كه از ديدگان سه مريم « 2 » و يوحناى قديس بهنگام مصلوب شدن خداوند ما عيسى مسيح جارى گشته است ديد . اين سرشكها پندارى به مجرد ريختن برين لوح منجمد گشته‌اند .\r\nازينها گذشته در شهر قسطنطنيه كليسياى بسيار مقدسى است بنام « مريم قديس » يا « سانتا ماريا دلادستريا » ( يا هود گتريا * ) . اين كليسيايى است كوچك كه در آن بعضى از كشيشان عاليرتبه مسكن دارند و گوشت نميخورند و شراب نمينوشند و بهرچه با روغن زيتون پخته شده باشد لب نميزنند و گوشت ماهى كه در آن خون باشد نميخورند . بناى اصلى اين كليسيا با موزائيك با نهايت زيبايى تزيين شده است . درينجا تصويرى از مريم باكره است كه در قابى زيبا و كنده كارى شده قرار دارد و گويند كه اين تمثال را حضرت لوقا شخصا بدست مبارك خويش كشيده‌اند . اين شمايل چنان كه ميگفتند ، معجزات بسيارى كرده است و هر روز مىكند . يونانيان به اين تمثال ايمان دارند و جشن مخصوص آن را با نهايت جلال و شكوه ميگيرند . تمثال مزبور بر تخته‌اى كشيده شده است كه مربع شكل است و روپوشى از نقره دارد و در آن ياقوت و زبرجد و فيروزه و مرواريدهاى درشت و سنگهاى گرانبهاى ديگر كار گذاشته شده است . هر سه شنبه روز جشن آن است . در آن روز گروهى عظيم از مؤمنان و كشيشان گرد هم ميآيند . اين گروه با بسيارى از روحانيون كليسياهاى ديگر\r\n\r\n\r\n","description":"","footnote":"\r\n( 1 ) -  Omnipotents \r\n( 2 ) - سه مريم عبارت بودند از مريم باكره مادر عيسى و مريم مجدليه و مريم مادر يعقوب و يوحنا شاگردان عيسى . ( م . )\r\n","page_name":" 99 ","page_number":107},
  {"content":"\r\n\r\nشهر آن تمثال را با نهايت احترام در سر ساعت مقرر بيرون ميآورند و در حياط مجاور ميگذارند . در ضمن حمل آن بتدريج بر سنگينى آن افزوده مىشود تا آنجا كه سه تا چهار تن با بندهاى چرمى كه به خود آويخته‌اند آن را مىبرند . چون به اين طريق آن را بحياط آوردند ، تصوير را در وسط حياط ميگذارند و همهء حاضران به نيايش و ستايش ميپردازند و گريه و ندبه ميكنند . سپس مردى سالخورده ميآيد و در برابر اين شمايل مقدس دعا مىكند و سرانجام آن را يك تنه برميدارد كه پندارى پر كاهى است و به كليسيا و محل اول باز ميگرداند . براستى مايهء شگفتى است كه چگونه يك تن ميتواند چنين قاب سنگينى را بردارد . گويند هيچكس نميتواند از عهدهء چنين كارى برآيد جز اين مرد ( و برادرش ) . اما اين مرد از خانواده‌اى است كه خدا به همهء آنان چنين نيرويى ميبخشد . در بعضى از روزهاى جشن آن را با احترام و وقار بسيار به كليسياى سوفى ( يا ايا صوفيه ) مىبرند و در آنجا مراسم نيايش به عمل مىآيد .\r\nدرين كليسياى ( راهنما ) امپراطور ( آندرو نيكوس برادر ارشد امپراطور مانوئل و ) پدر امپراطور جوان ( ژان كه هم اكنون از آن سخن گفتيم ) و اينك در تبعيد و دور از قسطنطنيه بسر ميبرد و چنان كه ميگفتند حق احراز مقام سلطنت با اوست ، گو اينكه ممكن بود قسطنطنيه و امپراطورى را ويران سازد * ، مدفون است . آنكه اينك بر قسطنطنيه همچون امپراطور حكومت مىكند در عرف يونانيان بنام ( كيرمانولى يا ) كيتمانولى « 1 » يعنى مانوئل معروف است . و برادر ارشد او ( آندرو نيكوس ) قبل از او امپراطور بود و بهنگام مرگ پسر خويش ( ژان را كه او را بنام امپراطور جوان ميخوانيم بجاى گذاشت .\r\nاين آندرو نيكوس ) مردى شورشى بود و عليه پدر خويش ( امپراطور ژان پالئو لوگوس ) طغيان كرد و نزديك بود او را از اورنگ سلطنت به زير آورد .\r\nدرين هنگام سلطان مراد ترك يعنى پدر سلطان بايزيد كه اخيرا تيمور بر او غلبه كرد ، سلطنت ميكرد و پسر ارشد او ( كه ساوجى نام داشت ) نيز علم طغيان\r\n\r\n\r\n","description":"","footnote":"\r\n( 1 ) -  Chitmanoli \r\n","page_name":" 100 ","page_number":108},
  {"content":"\r\n\r\nبرافراشت . پسر امپراطور و پسر سلطان با هم توطئه‌اى كردند تا پدران خويش را از تخت بيندازند و خويشتن جاى آنان را بگيرند . سلطان با امپراطور دست يكى كردند و بر فرزندان خويش تاختند و آنها را در دژ گاليپولى يعنى همان دژى كه اكنون در دست تركان است ، گرفتار كردند . بين امپراطور و سلطان موافقتى حاصل شد كه اين دو پسر را به مجرد گرفتارى كور و دژ گاليپولى را ويران كنند تا عبرتى باشد براى آنان كه در آينده به خيال شورش ميفتند .\r\nپس از تسخير دژ بىدرنگ دست بويران ساختن آن زدند و سلطان ترك در چشم فرزند خويش فورا ميل كشيد ، اما دل امپراطور بر فرزندش سوخت و او را كور نكرد و به زندان تاريكى افكند و با منقلهاى پر آتش و سرخ او را ( نسبة ) كور كرد .\r\nپس از مدتى امپراطور موافقت كرد كه زن پسرش ( آندرو نيكوس ) بزندان براى ديدار او برود . آن زن با به كار بردن بعضى داروها اندكى ديد چشمان او را باز آورد و جبران كرد . روزى كه آن زن با شوهرش ( آندرو نيكوس ) در زندان بود مارى عظيم ديد كه از سوراخى از ديوار بيرون آمد و بار ديگر بازگشت . آن زن اين واقعه را به شوهر گفت . آندرو نيكوس بزنش گفت كه او را به پهلوى سوراخ ببرد . به مجرد آنكه مار بار ديگر سر بيرون كرد او را با دستانش بكشت . گفته‌اند كه اين مار بسيار عظيم و شگفت انگيز بود . بعدها آن مار را به پدرش امپراطور ( ژان پالئو لوكوس ) نشان دادند . پدر كه از حال زار فرزند آگاه شد بر او دل بسوزاند و از زندانش نجات داد . اما اين شاهزاده ( آندرو نيكوس ) پس از مدتى دست بشورش زد و اين بار موفق به دستگيرى پدرش شد . امپراطور تا مدتى در زندان بود تا آنكه يكى از بزرگان موفق به نجات او شد . پس پسرش ( آندرو نيكوس ) گريخت و ( چنان كه گفته شد ) پدر دستور داد تا آن زندانى كه در آن ، زمانى محبوس بود ويران كردند . سپس امپراطور پسر خودش را از حقوق جانشينى محروم ساخت و آن را به برادر ديگر وى ( آندرو نيكوس ) يعنى امپراطور مانوئل كه اينك بر اورنگ سلطنت تكيه\r\n\r\n","description":"","footnote":"","page_name":" 101 ","page_number":109},
  {"content":"\r\n\r\nزده است داد . برادر ارشد او ( آندرو نيكوس ) پسرى بنام ديمتريوس * بجاى گذاشت ( كه بنام ژان شناخته شده است ) . بعضى ميگويند كه حق احراز مقام سلطنت با اوست و بايد ( با عمويش ) مشتركا سلطنت كنند . در نتيجه هر دو آنان به اين راضى شده‌اند كه هر دو عنوان امپراطور را داشته باشند و پس از مرگ امپراطور مانوئل ، امپراطور ( ديمتريوس كه بنام ژان نيز معروف گشته است ) حق سلطنت داشته باشد . بعلاوه پس از درگذشت هر دو اين امپراطوران تاج و تخت ابتدا به فرزندان مانوئل و سپس به پسر او ( يعنى ژان يا ديمتريوس ) برسد و به اين طريق تا آخر سلطنت دست بدست بازماندگان اين عمو و برادر زاده ميگردد . اما من اطمينان دارم كه هيچيك ازين دو شاهزاده برين ميثاق نخواهند پاييد .\r\nدر قسطنطنيه آب انبار زيبائى است كه بنام آب انبار محمد معروف است . گنبد آن از سيمان و بر ستونهاى مرمرين استوارست . اين آب انبار شش صحن دارد و سقف آن بر 490 ستون مرمرين قرار گرفته كه همه تنومندند .\r\nدرين مكان آب بسيار ميتوان ذخيره كرد چنان كه نياز گروه بسيارى را برآورد * .\r\nشهر قسطنطنيه در ديوارى كلفت و بلند محصور است و برجهاى محكم بسيار دارد . اين ديوارها سه گوش هستند ( و بنابرين مثلثى ميسازند ) كه از هر گوشه تا گوشهء ديگر شش ميل است ، پس محيط كامل آن 18 ميل يا شش فرسخ مىشود . اين ديوار از دو جانب بدرياى ( مرمره و شاخ زرين ) مشرف است و از يك جانب به خشكى در يكى از گوشه‌هاى مشرف بدرياى ( مرمره و شاخ زرين ) بلنديى است كه بر فراز آن كاخ امپراطورى ( بلاكرنه ) ساخته شده است .\r\nگو اينكه محيط ديوارها بسيار طولانى است و مساحت داخل آن پهناور است ، نفوس آن چندان زياد نيست . در داخل ديوارها تپه‌ها و دره‌هايى است كه در آنها كشتزارهاى غلات و بيشه‌ها يافت مىشود . در ميان بيشه‌ها دره‌هاى تنگ و آباديهايى است كه همه در داخل ديوارهاى شهر است .\r\nپر جمعيت‌ترين محلهء شهر در موازات ساحل نزديك به گوشه‌اى كه به دريا ( ى\r\n\r\n","description":"","footnote":"","page_name":" 102 ","page_number":110},
  {"content":"\r\n\r\nمرمره ) پيش ميرود قرار دارد . محلهء بازرگانى شهر در نزديكى دروازه‌هايى است كه به ساحل ( شاخ زرين ) باز مىشود و روبروى دروازه‌هاى شهر پرا قرار دارد .\r\nزيرا كشتيهاى بزرگ و كوچك براى بار انداختن به اين قسمت ميآيند و مردم پرا براى معامله و داد و ستد كالاى خويش و فروش آنها به مردم قسطنطنيه و خريد لوازم ميآيند .\r\nدر همه جاى شهر كاخها و كليسياها و ديرهاى بسيارى است كه بيشتر آنها اينك ويران هستند . آشكارست كه در روزگار پيشين زمانى كه قسطنطنيه تازه آباد شده بود ، يكى از زيباترين پايتخت‌هاى جهان بود . در داخل ديوارهاى اين شهر در حدود سه هزار كليسياى بزرگ و كوچك هست و نيز بسيارى چشمه‌سار و فواره و چاه آب شيرين وجود دارد . در قسمتى از شهر كه در مجاورت كليسياى حواريون مقدس * قرار دارد ، از يك تپه تا تپهء ديگر بر فراز و مشرف بر خانه‌ها و بيشه‌ها كانالى است ( بنام كانال والنس ) اين كانال براى سيراب ساختن همهء بيشه‌هاى مزبور آب ميآورد . در خيابانى كه بدروازه‌اى ( كه آن دروازه بسوى پرا باز مىشود ) منتهى ميگردد ، صرافى بزرگ شهر واقع است . در ميان اين راه حوضچه‌هاى كشتى سازى محكمى است كه در آن مجرمين بزرگ و آنان كه از پيروى از قوانين و فرمانهاى اولياى امور شهر سر باز زده‌اند ، مثلا آنان كه در نان يا گوشت كمفروشى كرده‌اند ، زندانى ميشوند . همهء اين گروه درين حوضچه‌ها شب و روز در معرض باد و باران قرار دارند و بهيچكس هم اجازه داده نميشود كه از آنها دستگيرى كند . در طول ساحل و در كنار آب ( شاخ زرين ) در خارج از حصار شهر و روبروى پرا انبار و دكانهاى بيشمارى براى فروش كالا موجودست . بازرگانان كالاى خود را كه از دورترين گوشهء جهان آورده‌اند درين انبارها ميگذارند .\r\nچنان كه گفته شد ، قسطنطنيه در كنار دريا ( ى مرمره ) واقع است و از دو سو حصارش مشرف بدرياست . لذا ميتوان گفت كه قسطنطنيه همانند\r\n\r\n","description":"","footnote":"","page_name":" 103 ","page_number":111},
  {"content":"\r\n\r\n« اشبيليه » « 1 » و پرا همچون « تريانا » « 2 » ( از محال اشبيليه در ساحل غربى « وادى - الكبير » « 3 » ) است كه بندرگاهها و اسكله‌ها و كشتيها در محوطهء بين آن دو هستند .\r\nيونانيان شهر خود را آنچنانكه ما بنام قسطنطنيه مىشناسيم ، نمينامند ، بلكه آن را شهر استانبول مىخوانند * .\r\nشهر پرا شهريست كوچك اما پرجمعيت . ديوارى محكم گرد آنست و در آن خانه‌هاى عالى و خوش سازيست . اين شهر را مردم ژن در تصرف دارند و در آن يونانيان و ژنيان مسكونند . خانه‌هاى اين شهر در كنار ساحل قرار دارند و چنان نزديك به دريا هستند كه ميان آب و حصار شهر باشكال فضاى پهنى جهت لنگرگاه كشتى بزرگ ميتوان يافت . ديوار تا حدودى بموازات ساحل كشيده شده است و سپس راه بالا ميگيرد و از تپه‌اى با شيب تند بالا مىرود و بر فراز آن تپه برجى بلند تعبيه شده است كه مشرف است به شهر و آن را حراست و ديدبانى مىكند * . بهر صورت اين تپه‌اى كه ديوار شهر بر روى آن ساخته شده است چندان بلند نيست اما در سوى راست آن و در ماوراى حصار شهر تپه‌ايست كه برين تپهء اول مشرف و سركوب است . اين تپهء مرتفع بيرون حصار همانست كه سلطان ( بايزيد ) چون در 1399 م . ( 802 ه . ) براى محاصرهء پرا و قسطنطنيه آمد روى آن چادر برافراشت . حملهء او در هر دو بارى كه شهر را از دريا و خشكى در محاصره گرفت ازين محل آغاز گشت و منجنيقهايى كه عليه حصار به كار رفت همه درين مكان نصب شد . در يكى از محاصره‌ها شهر ششماه در محاصره بود . از جانب خشكى چهار صد هزار تن در اردوها عليه شهر متمركز شده بودند و از سوى دريا شصت كشتى و بعضى ناوهاى ديگر رابطهء بندر را از همه جا قطع كردند . مع هذا تركان نتوانستند به شهر راه جويند و حتى به محال شهر هم وارد نشدند ، زيرا كه از شهر به خوبى دفاع ميشد . مايهء شگفت است كه ملت بزرگى همچون ملت ترك در كار محاصره اينقدر ناشى و ناتوان باشد .\r\nدرين بار به كلى ناكام شدند .\r\n\r\n\r\n","description":"","footnote":"\r\n( 1 ) -  Seville \r\n( 2 ) -  Triana \r\n( 3 ) -  Guadalquivir \r\n","page_name":" 104 ","page_number":112},
  {"content":"\r\n\r\nشاخه‌اى از دريا ( كه همانا شاخ زرين باشد ) در خشكى پيش رفته و پرا را از قسطنطنيه جدا مىكند . پهناى اين خليج بسيار اندك و از يك ميل كمتر است و ثلث فرسخ مىشود . اين خليج بندرگاه هر دو شهر نامبرده است و به نظر من در سراسر جهان امن‌ترين و زيباترين لنگرگاه بشمار ميرود . گذشته ازينكه اين خليج از بادهايى كه از هر چهار جهت بوزد محفوظ است ، كشتيهائى كه در آن لنگر مياندازند نيز از حملهء كشتيهاى دشمن مصونند ، زيرا كه كشتيهاى دشمن به هيچ روى قادر نيستند كه در آن خليج نفوذ كنند . البته اين امر موقعى ميسر ميگردد كه مردم هر دو شهر قسطنطنيه و پرا در دفاع يكدل باشند .\r\nآب درين قسمت صاف است و عميق چنان كه بزرگترين كشتيهاى نيروى دريايى حتى كشتىهاى بزرگ جنگى به نزديك حصار شهر مىتوانند بيايند و با انداختن يك تخته از عرشهء كشتى به ساحل ممكن است پياده شد ، چنان كه پندارى قايقى است كه باراندازى مىكند نه كشتى بزرگ .\r\nدر سمت مقابل قسطنطنيه ( در آنسوى به سفر ) سرزمين تركان قرار دارد . مرز تركان بسيار نزديك است . از آنروى كه در برابر شهر در آنطرف درياى ( مرمره ) دشتى است بنام اسكوتارى . بسيارى از كشتىهاى كوچك روزانه از قسطنطنيه و پرا به اسكوتارى ميروند . ( شاخ زرين كه هم‌اكنون آن را توصيف كرديم ) نيم فرسخ عرض دارد و بدينگونه پرا را از قسطنطنيه جدا مىكند .\r\nشهر پرا ابتدا به اين طريق به تصرف مردم ژن درآمد * . مردم ژن موافقت كردند كه با يكى از امپراطوران قسطنطنيه داخل معامله‌اى شوند و قطعه زمينى بمحيط يك پوست گاو كه به صورت نوارى بريده باشند بخرند . به مجرد آنكه شهر را ساختند دو ديوار بر گرد آن ساختند و محال اطراف شهر را هم در داخل ديوار محصور كردند . اين عمل با زور و بدون رضايت امپراطور صورت گرفت . پرا هنوز هم از آن امپراطورست و سكهء او منحصرا در آن رواج دارد و سراسر شهر در حوزهء قضايى اوست .\r\nمردم ژن اين شهر را پرا ميخوانند و يونانيان گالاتا . قبل از آمدن\r\n\r\n","description":"","footnote":"","page_name":" 105 ","page_number":113},
  {"content":"\r\n\r\nمردم ژن ، در آن حدود ساختمانهايى در آن محلى كه گله‌هاى گوسفند را بچرا ميآورند ساخته شده بود . درين ساختمانها گوسفندان را ميدوشيدند و شير حاصل را به قسطنطنيه براى فروش ميآوردند . به همين جهت اين محل را گالاتا مينامند ، چون اين لغت در زبان اسپانيائى بمعنى محل دوشيدن شيرست و به يونانى « گالا » بمعنى « شير » است . اينك نود و شش سال از آغاز ساختمان اين شهر ميگذرد .\r\nدر پرا دو دير هست كه هر دو بسيار زيبا و نفيس ساخته شده‌اند . يكى ازين دو دير وقف « پولس رسول » و ديگرى وقف « فرانسواى قديس » شده است و ما را براى تماشاى آن بردند . دير فرانسواى قديس يا « سن فرانسوا » باشكوه و با عظمت است . آثار بسيارى را كه درين ديرها حفظ و حراست شده‌اند بما نشان دادند و اينك جزئيات بعضى از آنها را شرح ميدهيم .\r\nاول كريستالى است كه بسيار زيبا ساخته و بر پايه‌اى مطلا گذاشته شده است . درين كريستال استخوانهاى « آندرهء قديس » و نيز استخوانهاى « نيكلاى قديس » و جامهء فرانسواى قديس قرار دارند . سپس كريستالى بما نشان دادند كه بر پايه‌اى از نقره قرار دارد و در آن استخوان ران « كاترين قديس » گذاشته شده است . كريستال ديگرى كه با سنگهاى گرانبها و جواهرات مكلل و مزين بود بما نشان دادند و در آن استخوانهاى « سن لوئى » ( پادشاه ) فرانسه و « سن سى » « 1 » از مردم ژن گذاشته شده است سپس صندوقى ديديم كه بسيار زيبا ساخته شده بود و در آن استخوانهاى قديسين معصوم جاى داده شده بود و همچنين بما استخوانهاى بلند بازوى « سن پانتالئون » « 2 » نشان داده شد و نيز استخوانهاى بلند بازوى مريم مجدليه و لوقاى مبشر و سه جمجمه از جمجمه‌هاى يازده هزار دختر دوشيزه‌اى كه سر آنها بريده شد و ازينها گذشته استخوان تن « ايگناتيوس مقدس » « 3 » و آثارى از پيكر مريم باكره مشاهده كرديم .\r\nو نيز درينجا بازوى راست « استيفان قديس » آن شهيد بزرگ كه بىدست بود\r\n\r\n\r\n","description":"","footnote":"\r\n( 1 ) -  Saint Si \r\n( 2 ) -  St . Pantaleone \r\n( 3 ) -  St . Ignatius \r\n","page_name":" 106 ","page_number":114},
  {"content":"\r\n\r\nديديم . اين استخوان را در جعبه‌اى نقره‌اى با نهايت زيبايى قاب كرده بودند و با جواهر و سنگهاى گرانبها مكلل گشته بود . سپس بما بازوى راست « آناى قديس » را كه دستش نيز به آن چسبيده بود نشان دادند . اين نيز در قابى قرار داده شده بود و انگشت كوچك آن مفقود گشته بود . گفتند كه آن را امپراطور مانوئل از دست جدا كرد تا شخصا يادگارى داشته باشد . اينك دعوايى عليه امپراطور در دادگاه اقامه گشته است .\r\nو نيز بما صليبى زرين و بزرگ كه با سنگهاى گرانبها و مرواريدهاى مدور مزين شده بود نشان دادند و در وسط حاشيهء زرين صليب صليبى بود كه از چوب صليب واقعى ساخته شده بود . از آن پس بما كريستال نفيسى نشان دادند كه در آن استخوان « بازيل قديس » « 1 » واقع بود . همچنين صليب بسيار نفيسى كه با نقره پوشيده شده و با مرواريد بسيار تزيين گشته بود بما نشان دادند كه در آن بسيارى آثار قديسين قرار داده شده بود . ازينها گذشته كريستال زيبا و ظريفى بما نشان داده شد كه در آن دستى سيمين بود كه دو استخوان در انگشتان داشت . اين دو استخوان از آن « لران قديس » « 2 » بود .\r\nكيسه‌اى كه با گرد نقره پوشيده شده بود بما نشان دادند كه در آن آثارى از پيكر يحيى قديس و « ديونيسيوس قديس » « 3 » و قديسين ديگر قرار داشت .\r\nروايت ميكنند كه اين آثار را لاتينيها در زمان هجوم و تصرف قسطنطنيه با خود بردند . اما پاتريارخ يونانى عليه آنان اقامهء دعوا كرد و سرانجام اين آثار را پس گرفت . ازينها گذشته جامه‌هاى فاخر بيشمارى با كاسه‌هاى تعميد بسيار ظريف و زيبا و صليب‌هاى مختلف بما نشان داده شد .\r\nدرين دير فرانسواى قديس ، مارشال بزرگ فرانسه مدفون است .\r\nپيكر او در محل سرودخوانان جلو پرستشگاه رفيع به خاك سپرده شده است .\r\nاين مارشال كسى است كه سلطان ترك بهنگام شكست دادن فرانسويان ( در جنگ نيكوپوليس * ) او را باسارت گرفت . درين موقع فرانسويان براى جنگهاى\r\n\r\n\r\n","description":"","footnote":"\r\n( 1 ) -  St . Basil \r\n( 2 ) -  St . Laurens ( St . Lawrence ) \r\n( 3 ) -  St . Dionysius \r\n","page_name":" 107 ","page_number":115},
  {"content":"\r\n\r\nصليبى بهمراه همدست خويش پادشاه هنگرى در حركت بسوى اورشليم بودند .\r\nدر دير مجاور يعنى در دير پولس رسول نيز صاحب « تروكسى » « 1 » با گروه بسيارى از پهلوانان و شواليه‌هاى ديگر فرانسوى در خاك آرميده‌اند . اين گروه را ( سلطان بايزيد ) ترك ( خائنانه ) با سبزيهاى زهراگين كشت . و اين كار را موقعى انجام داد كه بابت استخلاص آنان هر چه ميخواست گرفته بود .\r\n\r\n\r\n","description":"","footnote":"\r\n( 1 ) -  Truxi \r\n","page_name":" 108 ","page_number":116},
  {"content":"\r\n\r\n\r\nفصل پنجم قسطنطنيه\r\nدر پرا از چهارشنبهء ( بيست و چهارم اكتبر ) ورودمان تا پنجشنبهء سيزدهم نوامبر مانديم و در همهء اين مدت كشتييى پيدا نكرديم كه ما را به طرابوزان برساند . زمستان نزديك بود و درين فصل درياى سياه براى دريانوردان بسيار خطرناك مىشود . از آنجا كه نميخواستيم بيش ازين سفر خويش را بتأخير اندازيم تصميم گرفتيم تا يك كشتى كوچك دربست كرايه كنيم . ناخداى اين كشتى مردى از اهالى ژن بود بنام « مسر نيكولو سوكاتو » « 1 » كه فورا كشتى خويش را براى حركت آماده ساخت و ما نيز توشهء سفر در كشتى اندوختيم و در همان سه شنبه‌اى كه ياد كرديم قصد خارج شدن از بندر نموديم .\r\nآن روز نتوانستيم دريا پيمايى كنيم چون پاروزنان هنوز بكشتى ننشسته بودند و مقدارى هم از توشهء سفر كم داشتيم . فرداى آن روز يعنى چهار شنبه كه مصادف بود با چهاردهم نوامبر بهنگام نماز ظهر آمادهء بادبان برافراشتن شديم .\r\nباد براى داخل شدن به تنگهء ( به سفر ) كه به درياى سياه مىپيوندد مساعد بود .\r\nپس از آنكه ( سه ساعت * ) دريانوردى كرديم به مقابل برجى رسيديم كه در جانب خاك يونان و در كنار آب واقع بود بنام تراپيا . درينجا به بندرگاه رفتيم تا قمقمه‌ها را با آب پر كنيم و ضمنا ناهار هم خورديم . سپس بار ديگر به راه\r\n\r\n\r\n","description":"","footnote":"\r\n( 1 ) -  Messer Nicolo Socato \r\n","page_name":" 109 ","page_number":117},
  {"content":"\r\n\r\nافتاديم و پس از اندك زمان داخل درياى سياه شديم و از ميان دو دژ گذشتيم .\r\nاين دژها بر فراز دو تپه قرار داشتند و همچون دروازهء دريايى بشمار ميامدند .\r\nيكى ازين دو دژ بنام قراول ( يا دژ پاسدار ) يونان و ديگرى قراول ترك نام دارد . * ديديم كه دژ جانب ساحل يونان ويران و متروك است ، ولى دژ مرز تركان آباد و پر از سرباز . درينجا در ميان دو دژ مزبور دژ ديگرى است كه از آب سر بيرون كرده است و نيز در پاى دژ تركان صخره‌اى است كه بر آن دژ ديگرى ساخته‌اند و دو حصار اين هر دو دژ را در ميان گرفته است . گويند در زمان پيشين زنجيرى ميان دو دژ دو سوى آب كشيده ميشد ، زيرا كه اين دژها در زمانى ساخته شده است كه يونانيان بر هر دو سوى تنگهء به سفر مسلط بودند و اين استحكامات را براى پاسدارى و نگهبانى اين تنگه ساخته بودند . بدينطريق هرگاه كه يك كشتى ميخواست وارد به سفر شود كه به پرا يا قسطنطنيه راه جويد ، يا هر كشتى كه از آن شهرها به آهنگ درياى سياه ميآمد پاسبانان دو دژ با اين زنجير ميتوانستند راه بر كشتى ببرند تا آنكه باج و خراجى را كه لازم بود بپردازد .\r\nبدينطريق در همان ( چهار شنبه ) غروب بهنگام فرو رفتن آفتاب به مدخل درياى سياه رسيديم . اما تاريكى فرا رسيد و شب بر سر دست آمد و لنگر افكنديم . راه بيرون شدن از تنگهء به سفر بسيار تنگ است . در جانب راست سرزمين تركان است و در سوى چپ مرز يونانيان . در هر دو سو كليسياهاى بسيارى ديديم كه بويرانى افتاده بود و نمايى اسفناك و غم‌انگيز داشت .\r\nنيمشب بادبانها را برافراشتيم و لنگر كشيديم و به درياى سياه داخل گشتيم و بموازات ساحل تركيه به راه افتاديم . سپس ( تا ساعت نه صبح پنجشنبه ) با بادى مساعد پيشروى ميكرديم كه ناگهان بادبان ما شكست و كاركنان كشتى پاروها را به كار انداختند . بعد به دژ كوچكى رسيديم كه بر فراز تپه‌اى در جانب مرز تركان قرار داشت . دريا گرد اين دژ را گرفته بود و فقط يك برزخ باريك\r\n\r\n","description":"","footnote":"","page_name":" 110 ","page_number":118},
  {"content":"\r\n\r\nتپه را به خشكى مربوط ميساخت . اين دژ « سكليو » « 1 » نام دارد .\r\nبهنگام غروب آفتاب به بندر « فينوگيا » رسيديم كه بمردم ژن تعلق دارد . اين بندر در جزيرهء كوچكى به همان نام واقع است . اولياى حكومت پرا اخيرا دو كشتى جنگى كاملا مسلح گشتى گسيل كرده و به آنها دستور داده‌اند كه مراقبت كنند و راه بر كشتيهاى ونيزى ( دشمن ) كه اينك بايد از « تانا » « 2 » ( درياى آزوف ) با كالاهاى بسيار عازم ونيز باشند ، بگيرند و غافلگيرشان سازند .\r\nزيرا آنان ازين اختلافات آگاهى ندارند و هنوز خبر به آنها نرسيده است . يكى از دو كشتى مزبور را درين بندر ديديم كه لنگر انداخته بود .\r\nفرداى آن روز يعنى جمعه آهنگ حركت داشتيم ، اما بادى مخالف ميوزيد و به اين جهت در بندر مانديم . درين جزيرهء بسيار كوچك هيچ كس مقيم و ساكن نيست و فقط بندر فينوگيا در كنار آن قرار دارد . در آن دژى است كه در حصار آن همهء اين صخره محصور گشته است . اين جزيره تا ساحل تركيه دو ميل فاصله دارد . بندر فينوگيا لنگرگاه امن و سلامتى نيست .\r\nدر نظر داشتيم به بندر كيرپن برويم كه شش ميل در جانب شرق آن است . در آنجا كشتى ديگر مردم ژن كه مأمور راه گرفتن بر كشتيهاى ونيزى بود لنگر افكنده بود . ناخداى كشتى ما سفارش كرد كه بهترست در آنجا توقف كنيم و در آن هنگام بسوى كيرپن نرويم . بنابرين لنگر كشيديم و به دژ نزديكتر شديم . نيمشب بادى شديد وزيد و دريا متلاطم شد و ناخدا بما گفت كه اگر از بندر بيرون شويم و به پناه آن كشتى جنگى برويم آسوده خاطرتر خواهيم شد و از خطر ايمن خواهيم ماند . ما را وادار ساخت كه لنگر بكشيم و با پارو زدن به آنجا كه كشتى جنگى لنگر انداخته برويم . اما به علت شدت طوفان نتوانستيم به آن كاملا نزديك شويم . باد شديدتر شد و طوفان مهيب‌تر گشت . چون ديديم نميتوانيم به كشتى نزديك شويم ، خواستيم بلنگرگاه سابق خويش برويم .\r\nاز آنجا كه بازگشت به بندر امكان نداشت ، ناچار دو لنگر كشتى را فرود آورديم .\r\n\r\n\r\n","description":"","footnote":"\r\n( 1 ) -  Sekellio \r\n( 2 ) -  Tana \r\n","page_name":" 111 ","page_number":119},
  {"content":"\r\n\r\nطوفان باز شدت كرد و چنان شد كه لنگر كشتى را تكان ميداد و نزديك بود كه كشتى ما بصخره برخورد كند . اما لطف خداوند شامل حال ما شد و لنگر در جاى خويش ثابت ايستاد و كشتى از اصابت به صخره بازماند كه اگر برخورد ميكرديم بدون ترديد نابود ميشديم . مع هذا باد شدت كرد و خطر مرگ ما را تهديد ميكرد . همه دست دعا و انابه بدرگاه خداوند بلند كرديم و خواستار شديم كه از آن مهلكه نجات يابيم . امواج دريا چنان بالا ميآمد كه از ديوارهء كشتى به داخل ميريخت و از ديوارهء ديگر باز به دريا سرازير ميگشت . با وجود اين نزديك بود كه كشتى پر از آب شود و فرو رويم . اندك زمانى به كلى نوميد شديم و دل از جان شستيم و فقط ميتوانستيم از كردگار و خداوند جهان چشم داشت يارى داشته باشيم . اگر روز بود باز ممكن بود بادبان برافرازيم و بساحل رويم ، اما اينك تاريك بود و هيچ كارى از دست ما ساخته نميشد .\r\nاينك طوفان چنان شدت كرده بود كه آن كشتى جنگى بناى حركت را گذاشت و سپس از لنگر كنده شد و بسرعت بسوى كشتى ما روان شد كه گفتى ميخواست به آن بخورد . اما لطف خدا شامل حال ما شد و از كنار ما گذشت و تصادفى رخ نداد . لنگرهاى آن نتوانسته بود كشتى مزبور را نگاهدارد و از كنار ما بسرعت بسوى جزيره روان گشت . خيلى پيش از فرا رسيدن سپيده دم آن كشتى به كلى متلاشى شده بود و هيچ تكه‌اى از آن يافته نميشد . كشتى نشينان مزبور بموقع زورقى به آب افكنده و جان خويش را بدر برده و بساحل رسيده بودند . اما از دارايى خويش چيزى نتوانسته بودند با خود بردارند . دگل بزرگ و دگل كوچك و سنگين جلو كشتى شكسته بود و بفاصلهء اندكى از پهلوى كشتى ما گذشت . اگر گوشه‌اى از آنها بما اصابت ميكرد كشتى ما مىشكست .\r\nاما لطف خدا و مادرش شامل حال ما شد و بما گزندى نرسيد . اما ما كه نهايت كوشش ميكرديم كه تعادل خود را حفظ كنيم و فرو نرويم همواره در آستانهء غوطه خوردن و غرقه شدن بوديم . سرانجام همين مقدار كامياب شديم كه تا صبح خويشتن را بر آب نگاه داريم . درين هنگام از شدت باد كاست و\r\n\r\n","description":"","footnote":"","page_name":" 112 ","page_number":120},
  {"content":"\r\n\r\nتوانستيم بساحل تركان پناه جوييم . آنگاه كوشيديم تا دگل آسيب ديدهء كشتى را مرمت كنيم . اما گروه بسيارى از ما از خستگى و هواى طوفانى ياراى حركت نداشتند و بيمار گشته بودند و اگر كسى از آنها پرستارى نميكرد ميمردند .\r\nبهرحال سرانجام توانستيم دگل را مرمت كنيم و بهنگام فرا رسيدن بامداد بساحل تركان نزديك شده بوديم . اين پگاه شنبه بود و سرنشينان آن كشتى جنگى كه جان خويشتن را بدر برده بودند و به جزيرهء كوچك پناه جسته ، البته تصور ميكردند كه ما همه بر اثر فرو رفتن كشتى در دريا غرق گشته‌ايم . پس چون ما را ديدند كه پياده ميشويم سخت در شگفت شدند و بعدها بما گفتند كه يقين داشتند كه بر اثر تصادم با كشتى آنان ما نابود گشته‌ايم و خداوند در حقيقت بما ترحم كرد و ما را از بليه نجات بخشيد .\r\nبدينگونه ما با كشتى وارد مرز تركان شديم و با نهايت اشتياق همه خويشتن را به آب افكنديم و بىگزند و سلامت به ساحل رسيديم . به مجرد رسيدن به ساحل دست به كار نجات دادن رخت سفر خويش و پيشكشيهايى كه ولينعمت ما پادشاه اسپانيا بدست ما سپرده بود زديم . همهء اين بارها را كاملا بىعيب و آسيب از كشتى بيرون آوريم و بساحل پياده كرديم . با تحمل زحمت بسيار و بخطر افكندن جان بارها را از خطر غرق نجات داديم . تازه بساحل رسيده بوديم كه جريان آب در زير دريا موجب شد كه كشتى به خاك بنشيند ، تا كى حركت امواج آن را به دريا باز آورد معلوم نيست . كاركنان كشتى كه هنوز بر فراز عرشه بودند ، بارهاى ما را بساحل پرتاب ميكردند و ما كه در ساحل بوديم ميگرفتيم . بدينطريق آنچه پادشاه اسپانيا به ما سپرده بود بسلامت بساحل رسيد . اما اندكى نگذشته بود كه نيروى دريا كشتى ما را در هم شكست . آنچه بساحل آورده بوديم به پاى كوهى برديم و در آنجا انبار كرديم . ناخداى كشتى ما بما گفت كه گو اينكه از طوفان جان بدر برده و آنچه داشتيم از مخاطره نجات بخشيده‌ايم ، باز اگر تركان بر حال ما آگاه شوند ممكن است بيايند و ما را باسارت و مال ما را نيز بغنيمت نزد سلطان ولينعمت خويش ببرند . تصادفا اين\r\n\r\n","description":"","footnote":"","page_name":" 113 ","page_number":121},
  {"content":"\r\n\r\nامر نزديك بوقوع شد . يك ترك در آن حدود هويدا شد و از هويت ما پرسيد .\r\nگفتيم ما مردم ژن هستيم كه از پرا به آنجا آمده‌ايم و از سرنشينان كشتى جنگى بوديم كه ديشب در كنار بندر به آب فرو رفت . سپس گفتيم كه بار كشتى را كه با خود بساحل آورده‌ايم در نظر داريم به كشتى جنگى ديگر كه در بندر كيرپن لنگر انداخته است منتقل سازيم . اگر تركان در حمل آن بما يارى كنند و اسب بما بدهند كرايهء خوبى خواهيم پرداخت . تركان پاسخ دادند كه اسب براى فردا آماده مىشود نه آن روز ، و قول دادند كه جارچى به دهات اطراف بفرستند تا تهيهء كار ديده شود .\r\nخوشبختانه اين امور تحقق يافت و فرداى آن روز عدهء بسيارى از تركان با اسب آمدند و بار و توشهء ما را به كيرپن آنجا كه ميدانستيم كشتى جنگى ديگر ژن لنگر انداخته بود ، رسانيدند . به مجرد رسيدن به آن بندر آن كشتى جنگى را در اسكله ديديم . ناخداى آن كشتى را كه « مسر آمبروز » « 1 » نام داشت پيدا كرديم و با او سخن گفتيم و همهء ما وقع را براى او بيان كرديم . ناخدا از ما خوب پذيرايى كرد و گفت كه براى خدمت اعليحضرت پادشاه كاستيل آماده است و كشتى او را بايد همچون كشتى اسپانيائى تلقى كنيم و از آن خود بدانيم . بما اجازه داد كه بارهاى خود را به كشتى او بياوريم و تركان را مطمئن ساخت كه ما واقعا سرنشينان كشتى جنگى ديگر بوديم كه در اثر طوفان فرو رفت .\r\nاما در مورد فرستادهء تيمور بيك كه با ما همراه بود و در گذشته به آن اشاره كرديم ، به او جامه‌اى از جامه‌هاى خود پوشانيديم و چنين نموديم كه وى مردى است اسپانيائى و مسيحى ، زيرا كه اگر آگاه ميشدند كه وى تاتارى است ( از كسان تيمور ) فورا او را ميكشتند .\r\nسپس بر عرشهء كشتى جنگى ژن رفتيم و همهء رخت و كالاى خويش را سالم و بىعيب يافتيم و قدر نيكى خداوند را كه ما را در پناه خويش حفظ كرد دانستيم . زيرا كه ناخداى كشتى جنگى اخير و معاون او كه دوازده سال به\r\n\r\n\r\n","description":"","footnote":"\r\n( 1 ) -  Messer Ambrose \r\n","page_name":" 114 ","page_number":122},
  {"content":"\r\n\r\nدريانوردى اشتغال داشتند گفتند كه خدا جان ما را ازين طوفان پر مخاطره نجات بخشيده است و هرگز چنين طوفانى در درياى سياه نديده‌اند .\r\nحقيقتا كه اين رحمت شگرف خداوند بود كه شامل حال ما شد و جان ما و اموال ما و آنچه پادشاه ولينعمت ما بدست ما سپرده بود همه محفوظ ماند و از غارت تركان در خشكى و دستبرد دريانوردانى كه اينك به آنان پناه برده بوديم مصون ماند و به مقصد رسيد . سرانجام اين كشتى جنگى اخير هم از بخت و اقبال بلند ما از آفت بر كنار ماند ، زيرا چنان كه ناخداى آن ميگفت هيچ بعيد نبود كه در آن طوفان عظيم فرو رود .\r\nاينك كه همهء خطرات بخير گذشت تا سه شنبه در انتظار باد مساعد در بندر كيرپن مانديم . در آن روز تركى پديدار شد و خواست كه با ما سفيران سخن گويد . وى كدخداى يكى از دهات متعلق به سلطان بود . آن مرد گفت كه ما آمده‌ايم و از خاك سلطان ولينعمت او گذشته‌ايم و با خود عدلهاى كالا و بار داريم كه مشمول خراج سلطان ميشوند كه بايد به او كه نمايندهء سلطان است بپردازيم و به اين جهت هم آمده است تا حق سلطان را وصول كند . ( ما سر باز زديم و ) اين مطلب از آنجا آب مىخورد كه تركان دريافته بودند كه ما از مردم ژن يا اهل پرا نيستيم و چنان كه گفتيم اگر آنان ميديدند كه در خاك تركان سرگردانيم ما را گرفتار ميساختند .\r\nسپس همانروز ( يعنى سه‌شنبه ) كشتى جنگى بادبان برافراشت و بسوى شهر پرا باز گشتيم و پنجشنبهء بعد كه مصادف بود با بيست و دوم نوامبر ، پگاه به اسكلهء آن بندر رسيديم همهء كالا و رخت سفر را به ساحل حمل كرديم و آنها را به محل اقامت سابق خويش برديم . همهء آشنايان بما اطمينان دادند كه با اين شدت طوفان و محلى كه كشتى كوچك ما در آن در هم شكست ، سلامت ماندن ما امرى معجزآسا بوده است .\r\nسپس شور كرديم كه چگونه به راه خويش ادامه دهيم . اما ديديم كه هيچ كشتى حاضر نيست خود را بخطر اندازد و در چنين فصلى بدرياى سياه رود .\r\n\r\n","description":"","footnote":"","page_name":" 115 ","page_number":123},
  {"content":"\r\n\r\nبراستى هم كه بسيارى كشتى بار گرفته و آمادهء حركت به مقصد طرابوزان در بندرگاه مانده بودند و جرأت دريا رفتن نميكردند . بسيارى از كشتيهايى كه قبل از طوفان آغاز سفر كرده بودند اينك باز آمده و ناچار زمستان را در آن بندر بسر ميبردند و بانتظار فرا رسيدن بهار و ماه مارس ميماندند . اما اينكه اين درياى بزرگ اينقدر خطرناك است و دريانوردان از آن اين همه هراس دارند آن است كه درياى سياه دريايى است گرد و محيط آن سه هزار ميل است و نيز هيچ راهى ندارد جز تنگه ( به سفر ) كه از پرا ميگذرد و از هر سو هم بوسيلهء كوههاى بلند در ميان گرفته شده است و در همهء پيرامون آن ميتوان بسلامت كرانه گرفت ولى رودهاى بزرگ بسيارى به آن ميريزند كه آب‌هاى آنها تبخير ميشوند و در همه‌جا ابر و بادهاى تند ايجاد ميكنند و طوفانهاى سهمگين برميخيزانند . طوفان آن مخصوصا بهنگامى سهمگين‌تر است كه باد از سوى شمال و شمال غربى بوزد كه آن را باد بزرگ مينامند و در سراسر دريا طوفان راه مياندازد و مخصوصا اين طوفانها براى كشتىهايى كه به تنگهء به سفر نزديك ميشوند پر مخاطره است . براى آنكه نميتوانند مدخل تنگه را بيابند و اگر كشتى تنگه را نيابد بىترديد بساحل برخورد مىكند و نابود مىشود . همچنانكه در همين نقطهء پرمخاطره بسيارى از كشتىها نابود و متلاشى گشته‌اند .\r\nدر همين فصل خبردار شديم كه كشتى كه از « كفا » « 1 » ميامد نابود شد .\r\nبعدها در ضمن توقف خويش در قسطنطنيه ( در آن زمستان ) شنيديم كه شش كشتى ونيزى كه از تانا ( درياى آزوف ) ميامدند تا به ونيز باز گردند * ( با آنكه جنگ بين ژن و ونيز در ميان بود ) امپراطور فرمان داد كه آنان را در قبال طوفان در شاخ زرين پناه دهند . امپراطور به ناخداى اين كشتيها پيام فرستاده بود كه وى صاحب و حاكم ( شاخ زرين ) است و چون با هر دو دولت ونيز و ژن در صلح است ، هيچيك از كشتيهاى اين دو دولت حق ندارند در قلمرو او با هم نبرد كنند . سپس بين ونيزيان و ژنيان براى آن فصل عهدى بسته شد و\r\n\r\n\r\n","description":"","footnote":"\r\n( 1 ) -  Kaffa  بندريست در كريمه . م . ا .\r\n","page_name":" 116 ","page_number":124},
  {"content":"\r\n\r\nبعد كشتيهاى ونيز بدون آسيب و گزند و تأخير از آنجا بسوى ونيز رفتند .\r\nچنان كه گفتيم ناچار شديم كه همهء زمستان را در پرا بمانيم . چه نتوانستيم كشتى كه ما را ببرد بيابيم . سرانجام در آغاز مارس توانستيم كشتى كوچكى كرايه كنيم و اين كشتى را كه با نوزده جفت پارو ميرفت ، مرمت كرديم و براى اين سفر دشوار آماده‌اش ساختيم و اين امر موجب هزينهء گزافى شد .\r\nناخداى اين كشتى يكى « مسر نيكولا پيسانو » بود و ديگرى « مسر لورنزو ونزيانو » « 1 » . ما در عزيمت شتاب كرديم زيرا كه هنوز اميدوار بوديم كه تيمور را در قشلاق يا زمستانگاهش ( يعنى قراباغ ) ملاقات كنيم . پس اولين كشتى كه در آن بهار بسوى درياى سياه به راه افتاد همانا كشتى كوچك ما بود .\r\nدر پنجشنبهء بيستم مارس سال 1404 كشتى كوچك ما آمادهء عزيمت شد . بعد از ظهر آن روز نزديك غروب بكشتى نشستيم و بهمراه ما چنان كه گفتيم نمايندهء تيمور ( كه مردى تاتار بود ) و تيمور او را بنزد پادشاه كاستيل فرستاده بود بكشتى نشست . آن شب كشتى تا ستونهايى كه تا پرا يك ميل فاصله دارند راه پيمود . در آنجا مانديم تا انبارهاى كشتى را با آب پر سازيم . جمعه يعنى فرداى آن روز بادبان برافراشتيم ( و تا ظهر ) از به سفر گذشته و وارد درياى سياه گشته بوديم . چون باد مساعد ميوزيد بهنگام غروب بار ديگر به « سكليو » رسيديم و آنجا مانديم . نيمشب به راه افتاديم و تا بعد از ظهر فردا بكنار جزيرهء فينوگيا رسيده بوديم . اين همان محلى بود كه در آن چنان كه گفتيم كشتى اول ما شكسته بود . درينجا بساحل نزديك نشديم و ( اندكى پس از ) غروب به جلو مصب رود « ساكاريا » « 2 » رسيديم . اين رود از خاك تركان به دريا سرازير مىشود . خواستيم تا شب را در بندرگاه بگذرانيم ، اما چون ديديم كه بندرگاه بسيار كم‌عمق و رفتن به آن خطرناك ، شب را در دريا گذرانديم و هوا نيز آرام بود .\r\nفرداى آن روز يعنى يكشنبه بهنگام غروب به بندرى در خاك تركان\r\n\r\n\r\n","description":"","footnote":"\r\n( 1 ) -\r\n Messer Lorenzo Veneziano , Messer Nicholas Pisano \r\n( 2 ) -  Sakaria \r\n","page_name":" 117 ","page_number":125},
  {"content":"\r\n\r\nبنام « پونتوراكيا » ( يا بندر « ارگلى » كه همان « هراكليا پونتيكا » است ) « 1 » رسيديم . اين شهر بشاهزاده سليمان چلبى كه پسر ارشد سلطان فقيد ( بايزيد ) است تعلق دارد . آنشب درين بندر مانديم و دوشنبه نتوانستيم از باد استفاده كنيم زيرا باد در جهت مخالف ميوزيد . اين شهر ( بندر ارگلى ) در كوهپايه‌هاى چند كوه كه بساحل نزديك هستند واقع است . بر فراز بلندترين اين كوهها دژى قرار دارد . اين شهر چندان پرجمعيت نيست و مردم آن غالبا يونانى هستند .\r\nفقط معدودى از تركان در آنجا مسكن گزيده‌اند . در روزگار پيشين اين شهر در قلمرو امپراطورى يونان بود ، اما ( چنان كه براى ما نقل كردند ) در حدود سى سال پيش ، امپراطور ( مانوئل ) شهر را به بهاى چند هزار دوكا به سلطان بايزيد پدر شاهزاده سليمان چلبى كه ازو هم اكنون ياد كرديم ، فروخت . اين شهر سابقا شهرت بسيار داشت و بواسطهء داشتن بندرگاه بسيار خوب شهرى پر ثروت بشمار ميرفت . پونتوراكيا * از آنجهت نام يافته كه بانى آن امپراطورى بوده كه پونتو نام داشته و راكيا نام محل و اطراف آن است .\r\nفرداى آن روز كه مصادف بود با بيست و پنجم مارس آمادهء حركت از آن بندر شديم . تا غروب به كنار دژى رسيديم كه در ساحل تركان واقع بود و « ريو » « 2 » نام داشت . درين برج نگهبان و پادگان نبود . بندرگاه در پاى آن دژ واقع بود . ما به آنجا داخل نشديم ، چون ديديم كه گروه بزرگى از تركان به مجرد ديدن كشتى ما گرد آمدند بتصور اينكه ما دزدان دريايى هستيم و براى غارت آمده‌ايم . پس دور از بندر مانديم و نيمشب به راه افتاديم .\r\nروز بعد قبل از ظهر به دهانهء رودى كه از جانب كوهستانهاى تركيه به دريا ميريزد رسيديم . اين رود بنام « بارتان » « 3 » خوانده مىشود . توقف كرديم تا آب شيرين بگيريم . در مصب رود صخره‌هاى بلند بسيارى ديديم كه بر روى يكى از آنها برجى ساخته شده بود كه دهانهء رودخانه را نگهبانى مىكرد تا\r\n\r\n\r\n","description":"","footnote":"\r\n( 1 ) -  Pontoraquia  ( يا  Bender Fregli  كه همان  Heraclea Pontica  است )\r\n( 2 ) -  Rio \r\n( 3 ) -  Bartan \r\n","page_name":" 118 ","page_number":126},
  {"content":"\r\n\r\nنيروهاى دشمن آن را همچون بندرى به كار نبرند . آن بعد از ظهر از آنجا به راه افتاديم و به شهرى رسيديم كه « آماسرا » « 1 » نام دارد . اين شهر گو اينكه در خاك تركان واقعست ، اما بدولت ژن متعلقست . آماسرا بر تپه‌اى بلند مشرف بر ساحل بنا گشته است و در نزديكى اين تپه ، تپهء ديگريست كه قسمتى از آن در دريا واقعست و بلندى تپهء دوم با تپهء اول برابرست و ديوارى هر دو تپه را در ميان گرفته است . از فراز يكى ازين دو تپه بر فراز ديگرى پلى ساخته‌اند كه از روى آن آمد و رفت مىكنند . شهر داراى دو بندرگاه است كه هر يك در يك سوى تپه قرار دارد . شهر به تنهايى كوچكست و خانه‌هاى آن ساده و محقر ، اما در خارج از ديوار شهر هنوز هم بقاياى ساختمانهاى بزرگ و كليسياها و كاخهاى عظيم را مىتوان تميز داد . آشكار است كه در روزگار پيشين قسمت اعظم شهر در بيرون حدود امروزى واقع بوده است كه اينك آنها همه در حال ويرانى است .\r\nچهار شنبه يعنى روز ورودمان به اين بندر و پنجشنبه و روز بعد كه روز جمعهء صليب « 2 » بود در آنجا مانديم . پس از آنكه بمناسبت آن روز كليسياها مراسمى را اجرا كردند ، به راه افتاديم و در تكاپوى غروب به محلى رسيديم بنام « دوس كاستلوس » « 3 » ( يعنى دو دژ ) .\r\nفرداى آن روز كه شنبه بود بامدادان بادبان برافراشتيم . اما مه غليظى هوا را گرفت و ( تا ساعت نه ) بادى شديد وزيدن گرفت .\r\nدريا برخاست و خيز آبهاى آن بسيار بالا گرفت و ما از جهت كشتى بهراس افتاديم و در مه ندانستيم كه نزديك ساحل هستيم يا امكان حركت و مانور داريم ، زيرا كه تا بندر مقصد فاصلهء بسيار بود . پس با احتياط كامل پيشروى ميكرديم و تا ميانروز به ( بندر مقصد كه ) دژى دارد بنام ( اينبولى ) « 4 » و متعلق به تركان است رسيديم . خواستيم به بندرگاه داخل شويم ممكن نشد و باز به دريا رفتيم تا از\r\n\r\n\r\n","description":"","footnote":"\r\n( 1 ) -  Amasera \r\n( 2 ) - جمعهء صليب روزيست كه مسيح را به چهار ميخ كشيدند . م .\r\n( 3 ) -  Dos Castellos \r\n( 4 ) -  Ineboli \r\n","page_name":" 119 ","page_number":127},
  {"content":"\r\n\r\nگزند طوفان مصون بمانيم . سپس در حدود غروب باز مه غليظى آمد و با آنكه مطمئن بوديم كه ساحل بسيار نزديك است بهيچوجه نتوانستيم حد ساحل را تشخيص دهيم . شب بر سر دست آمد و ندانستيم كه كجا هستيم و دريا طوفانى شد . بعضى گفتند كه ما از بندر ( اينبولى ) گذشته‌ايم . برخى ديگر ميگفتند چنين نيست در ضمن اينكه با هم شور ميكرديم كه چه كنيم صداى سگى شنيديم . پس شروع كرديم به فرياد كردن و چون آواز ما را پاسبانان و نگهبانان دژ نزديك بندر شنيدند ، آتش بر فراز دژ برافروختند . بدينطريق دانستيم كه كشتى ما نزديك بندر است . اما هيچ چيزى نميديديم جز صخره‌هاى عظيمى كه امواج دريا به آنها مىخورد و دهانهء بندر را نميدانستيم كجاست و در نهايت نوميدى بسر ميبرديم . بفرمان ناخدا يكى از پاروزنان خويشتن را به آب افكند و بسوى ساحل شنا كرد . در آنجا فانوسى بدست آورد و با كمال وضوح بما علامت داد و با هدايت او سرانجام بسلامت به اسكلهء بندر وارد شديم . فرداى آن روز عيد قيام بود ، آن روز را در بندر براى برگزارى جشن مانديم .\r\nنزديك شهر ( اينبولى ) تپه‌هاى بلند وجود دارد . هر يكى ازين تپه‌ها دژ محكمى است بنام « سينوليس » « 1 » كه متعلق است به مسلمانى بنام اسفنديار .\r\nوى در آنحدود املاك وسيعى دارد و خراج گزار تيمورست و در سراسر املاك او سكهء تيمور رايج است . اسفنديار در آنزمان در املاك خويش نبود . اما مباشر وى كه شنيده بود ما سفيرانى هستيم كه بدربار تيمور ميرويم بىدرنگ آمد تا بما تعارف كند و سپس جهت ما گوسفند با طيور و نان و شراب فرستاد .\r\nدرينجا ، يعنى در پيرامون سينوليس ، بهترين الوارى كه در سراسر سرزمين يونان « 2 » يافته مىشود ، ميرويد . ازين چوبها كمان درست ميكنند .\r\nدوشنبهء بعد كه مصادف بود با سى و يكم مارس ( از اينبولى ) به راه افتاديم و بهنگام فرو رفتن خورشيد به شهرى در قلمرو تركان رسيديم بنام\r\n\r\n\r\n","description":"","footnote":"\r\n( 1 ) -  Cinolis \r\n( 2 ) - مقصود از سرزمين يونان آن نواحى است كه سابقا يونانى نشين و جزو يونان بوده است . م .\r\n","page_name":" 120 ","page_number":128},
  {"content":"\r\n\r\n« سينوپ » « 1 » . از آنجا به بندرگاه آمديم . اين شهر از آن اسفنديارست و پس از پياده شدن آگاهى يافتيم كه وى اكنون در آنجا نيست و در شهرى است كه تا آنجا سه ميل فاصله دارد و از املاك اوست و بنام « كاستمونى » ( قسطمونى ) « 2 » معروف است . همچنين خبر يافتيم كه وى اينك چهل هزار تن سپاهى گرد آورده است تا با ( امير سليمان چلبى ) پسر سلطان فقيد تركان كه اكنون دشمن خونى او شده بود ، زيرا كه اسفنديار حاكم و دست نشاندهء تيمور بود ، جنگ كند . در صورتى كه او را ميديديم براستى مشتاق سخن گفتن با او بوديم . زيرا ممكن بود بعضى اطلاعات صحيح از محل اقامت تيمور داشته باشد و ما را در اختيار راه خشكى كه پس از اندك زمانى ناچار از پيمودن آن بوديم راهنمايى كند . علت اينكه اين اسفنديار اخير بارادهء تيمور تيولدار آن نواحى شده بود ، اين است كه سلطان فقيد تركان كه تيمور او را ( در جنگ آنقره ) شكست داده بود پدر اسفنديار را كشته بود و املاك او را غصب كرده و اينك تيمور بار ديگر آن نواحى را به پسرش اسفنديار باز گردانده بود .\r\nسپيده‌دم شنبهء بعد كه مصادف بود با پنجم آوريل ( از سينوپ ) عزيمت كرديم . باد بسيار ملايمى ميوزيد ، چنان كه ما ديگر بساحل نرفتيم و تا فرداى آن روز در دريا بوديم . فرداى آن روز كه يكشنبه بود بكنار شهرى در خاك تركان رسيديم بنام « سامسون » . اين شهر داراى دو دژست ، يكى ازين دو متعلق بدولت ژن است . اما دژ دومى با بندرى كه در كنار آن است از آن شاهزاده سليمان چلبى است . به همين علت جرأت نكرديم كه بساحل نزديك شويم و دور از ساحل دريانوردى كرديم .\r\nبه اين ترتيب همهء شب بعد را در دريا مانديم و هوا بسيار مساعد بود .\r\nدوشنبه بهنگام ظهر به بندرى بنام « اونيه » « 3 » كه دژى در كنار آن هست رفتيم .\r\nبر فراز بندرگاه ، خانه‌هاى شهر را ديديم . اما اين شهر بسيار كوچك بود و مردم آن غالبا يونانى بودند . در نوك تپهء مجاور ، اخيرا دژى ساخته شده است\r\n\r\n\r\n","description":"","footnote":"\r\n( 1 ) -  Sinope \r\n( 2 ) -  Kastamuni \r\n( 3 ) -  Unieh \r\n","page_name":" 121 ","page_number":129},
  {"content":"\r\n\r\nكه متعلق به اين شهرست و بقرارى كه بما گفتند در آن حدود گروهى از تركان در حدود سيصد تن خانه دارند . معهذا همهء شهر و اين دژ در تصرف يك نجيب زادهء يونانى است بنام « ملاسنو » « 1 » كه خراجگزار تيمورست . در پائين آنجا يعنى در بندرگاه در كنار دريا چندين خانه ديديم كه كارگاه آهنگرى بود . زيرا درين قسمت دريا شنهاى سياه خاصى به ساحل ميافكند كه از آن خرده آهن استخراج مىشود و ميله‌هاى آهنى ميسازند .\r\nفرداى آن روز باز به راه افتاديم . اما باد در جهت مخالف ميوزيد و بناچار به پناه بندرى رفتيم بنام « لئونا » * كه از آن تركان است . درينجا دژى بود كه در كنار دريا و بر منتها اليه پيش‌آمدگى كوهستانى ساخته شده است .\r\nاينك اين دژ خالى است و كسى در آن مقيم نيست . بما گفتند كه تقريبا چهار سال قبل گروهى از مردم ژن به آنجا آمده و برين شهر تاخته‌اند . همهء اين نواحى در تحت فرمان تركى است بنام « ارزمير » « 2 » . همانروز از آن بندر به راه افتاديم و بلافاصله به دژ كوچكى رسيديم كه بر فراز بلندى و در كنار دريا ساخته شده بود و « سانتو نيچو » « 3 » خوانده ميشد . پس از گذشتن ازين محل بىدرنگ مجبور به لنگر انداختن شديم ، زيرا كه باد در جهت مخالف ميوزيد . شب را در نزديك مصب رودخانه مانديم . اين نواحى با دهات بسيار تا چشم كار ميكرد همه متعلق به ارزمير نامبرده بود . وى چنان كه ميگفتند ده هزار يا بيشتر سوار زير فرمان دارد و خراجگزار تيمورست .\r\nفرداى آن روز يعنى چهار شنبه براه‌پيمايى ادامه داديم . باد مساعدى ميوزيد ، اما باران تندى سيل‌آسا شروع بباريدن كرد و ( در حدود ساعت 9 صبح ) به شهرى رسيديم كه بنام « كراسوند » « 4 » معروف است . اين شهر در كنار دريا قرار دارد و خانه‌هاى آن بر فراز كوه ساخته شده است . حصار استوارى شهر را در ميان گرفته است . در ميان شهر بيشه‌هايى كه درختهاى ميوه بسيار خوب دارد ديده مىشود . فرداى آن روز بهنگام ظهر گذارمان بكنار\r\n\r\n\r\n","description":"","footnote":"\r\n( 1 ) -  Mlaseno \r\n( 2 ) -  Arzamir \r\n( 3 ) -  Santo Nicio \r\n( 4 ) -  Kerasund \r\n","page_name":" 122 ","page_number":130},
  {"content":"\r\n\r\nشهرى افتاد كه در كنار دريا ساخته شده است و بنام « تيره بولى » « 1 » مشهورست .\r\nاين اولين نقطه‌اى است از قلمرو امپراطور طرابوزان كه چون مسافر ازين سو ميآيد به آن ميرسد .\r\nپس از اندك زمان به كنار دژى رسيديم بنام « كورلى » « 2 » . اما بهيچيك ازين دو شهر نرفتيم زيرا كه باد مساعد ملايمى ميوزيد . بهنگام فرو رفتن خورشيد بنزديك دژى رسيديم بنام « فول » « 3 » . درينجا بساحل رفتيم و شب را بسر آورديم . بامداد فرداى آن روز كه سه شنبه بود به راه افتاديم ، اما باد در جهت مخالف ميوزيد . در ( ساعت 9 ) به دژى رسيديم بنام « سانفوكا » « 4 » .\r\nدرينجا لنگر انداختيم تا پارو زنان كشتى بياسايند . سپس بهنگام غروب به بندرى رسيديم بنام « پلاتانا » « 5 » و بواسطهء بادى كه در جهت مخالف ميوزيد جرأت نكرديم به دريا پيمايى ادامه دهيم و در طرابوزان پياده شويم .\r\nاينك فقط ده ميل تا طرابوزان فاصله داشتيم . همهء شب را در پلاتانا مانديم .\r\nباد شديدى ميوزيد و دريا طوفانى و پر موج گشته بود ، چنان كه ترسيديم مبادا بساحل برخورد كنيم ، زيرا مشاهده ميكرديم كه بر اثر فشار باد لنگرهاى ما كشيده ميشد و اندكى حركت ميكرد . بامداد فردا يعنى جمعه كه مصادف بود با يازدهم آوريل در همين محل تا غروب مانديم و آنگاه بادبان افراشتيم و به بندرگاه طرابوزان رفتيم . از پرا تا طرابوزان 960 ميل دريا پيمايى كرده بوديم .\r\nدرين شهر دولت ژن دژى خوب دارد كه در كنار حصار شهر واقع است . بهنگام ورود ، در آن دژ منزل كرديم . مردم ژن از ما محترمانه پذيرايى كردند .\r\n\r\n\r\n","description":"","footnote":"\r\n( 1 ) -  Tireboli \r\n( 2 ) -  Kurlei \r\n( 3 ) -  Fol \r\n( 4 ) -  Sanfoca \r\n( 5 ) -  Platana \r\n","page_name":" 123 ","page_number":131},
  {"content":"\r\n\r\n\r\nفصل ششم از طرابوزان تا ارزنجان\r\nفرداى آن روز كه شنبه بود امپراطور ما سفيران را احضار كرد و اسب فرستاد تا به كاخ وى رويم * . بهنگام ورود او را در اطاقى يافتيم كه در طبقهء بالا بود و در آنجا با نهايت لطف و مرحمت ما را بحضور پذيرفت . پس از آنكه مدتى با امپراطور سخن گفتيم به محل اقامت خويش بازگشتيم . درين شرفيابى پس از آنكه از حضور امپراطور مرخص شديم به پسرش كه جوانى بيست و پنجساله بود معرفى شديم . امپراطور مردى است خوش قامت ، بلند بالا و باوقار . او و پسرش هر دو جامهء امپراطورى در بر كرده بودند ، با كلاههاى بسيار بلند كه بر دور آن مليلهء زرين دوخته و بر نوك آن پرهايى نصب شده بود .\r\nلبهء اين كلاه با پوست دوخته شده بود . نام امپراطور مزبور مانوئل است و پسرش « آلكسيوس » « 1 » نام دارد . پسر را هم امپراطور خطاب ميكنند . عادت آنها برين است كه پسر ارشد امپراطور كه وارث تاج و تخت است در زمان حيات پدر مانند او وى را امپراطور مينامند كه لفظ يونانى آن « بازيلئوس » « 2 » است .\r\nاين امپراطور كه مانوئل نام دارد خراجگزار تيمورست و نيز به تركى كه در مجاورت خاكش قدرت دارد باج ميدهد . بما خبر دادند كه\r\n\r\n\r\n","description":"","footnote":"\r\n( 1 ) -  Alexius \r\n( 2 ) -  Basileus \r\n","page_name":" 124 ","page_number":132},
  {"content":"\r\n\r\nامپراطريس يعنى همسر امپراطور از خويشان نسبى و همخون خاندان امپراطوران قسطنطنيه است . امپراطور جوان يعنى پسرش نيز دخترى از نجباى قسطنطنيه را بزنى گرفته است و دو دختر خردسال دارد .\r\nفرداى آن روز كه يكشنبه بود بعد از ظهر ، دو تن از نجبا كه از دستگاه سلطنت و ملازم مخصوص امپراطور بودند آمدند . لقب يكى از اينان « كوروس » « 1 » بود كه بيونانى به پيشخدمتى اطلاق مىشود كه كمان امپراطور را در برابر او ميبرد . لقب ديگرى « پروتوستاتى » « 2 » بود كه همانست كه به او خزانه‌دار كل ميگوييم . اين مرد بسيار مقرب درگاه بود و در سراسر امپراطورى كارى پيش نميرود مگر با كفايت و حسن نيت و ارادهء او . بما گفتند كه اصلا از خانواده‌اى پست و پسر نانواست . بهر حال به ظاهر به نظر ما از نجبا آمد . بما گفته شد كه امپراطور جوان چون ديد كه اين مرد بسيار مورد احترام پدرش است چنان كه امپراطور هيچ اعتنايى به اشارت و صلاح انديشى ساير رجال دربار خويش نميكند رشك ورزيد و بر پدر شوريد و درخواست كرد كه اين مرد تبعيد شود . پسر با پدر بجنگ پرداخت و او را سه ماه در پايتخت در محاصره نگاهداشت . زيرا كه همهء نجباى عمدهء دربار هواخواه پسر بودند . اين امور بموقع با وساطت كوروس سابق الذكر فيصله يافت . اين كوروس از دوستان امپراطور جوان است و نيز مورد اعتماد نجباست كه ازو پشتيبانى و حمايت ميكنند پس ازين پدر كه احترام بسيار و نفوذ خويش را از دست داده بود باز هم دست از پشتيبانى و حمايت اين مأمورى كه از خاندان پست برخاسته ، يعنى پروتوستانى ، برنداشت .\r\nشهر طرابوزان در كنار دريا قرار دارد و حصار آن تا فراز كوههايى كه در پشت شهر واقع است بالا ميرود ، درينجا يك دژ محكم ساخته شده است كه ديوار آن ، بلندى را كه دژ بر آن ساخته شده است در ميان ميگيرد . در يك سمت شهر رودى كوچك جريان دارد كه از گردنه‌اى تنگ ميگذرد ، و طرابوزان\r\n\r\n\r\n","description":"","footnote":"\r\n( 1 ) -  Koros \r\n( 2 ) -  Protevestati \r\n","page_name":" 125 ","page_number":133},
  {"content":"\r\n\r\nرا در برابر دشمن حفاظت مىكند . در جانب ديگر دشتى هموار قرار گرفته است .\r\nديوار شهر درين قسمت بسيار محكم است . در پيرامون شهر همه جا دهكده‌هاى بسيار و بيشه‌هاى خوب فراوان است . درينجا خيابانى است كه بموازات ساحل دريا كشيده شده و بيكى از محال شهر ميرسد . اين خيابان بسيار تماشايى است .\r\nچون كه در دكانهاى آن همهء كالاهايى كه به شهر براى فروش ميآورند عرضه مىشود . در كنار دريا دو دژ هست كه دور آنها حصارى محكم با برجهاى متين كشيده شده است . يكى از آنها به دولت ونيز و ديگرى به ژن تعلق دارد . اين دژها را ونيزيان و مردم ژن با اجازهء امپراطور بر پا كردند ، در بيرون شهر كليسيا و دير بسيارى قرار دارد .\r\nارمنيان در طرابوزان اسقفى دارند و كليسيايى كه به زبان خودشان در آن وعظ مىشود . اما اين مردم چندان مورد محبت ديگران نيستند . مراسم دعاى آنان از بسيارى لحاظ شبيه به مراسم كليسيايى كاتوليكهاست . بهنگام نماز نان و شراب عشاء ربانى را توزيع ميكنند و ميخورند و كشيشان هم چون نوار مخصوص را بر گردن اندازند در جلو سينه دو سر آن را هم صليب‌وار نمينهند . ازينها گذشته بهنگام تلاوت انجيل كشيش پشت خود را به راهب بزرگ مىكند و رو را بحاضران و چون هنگام توزيع شراب مىشود در كاسه آب نميريزند . اعتراف بگناهان ميان ايشان مرسوم است و در ايام خاص روزه كاتوليكها نيز روزه ميگيرند . غالبا بهنگام روزه از خوردن گوشت ماهى خوندار پرهيز ميكنند و با روغن و پيه خوراك نميپزند . مردم عادى نيز به همين گونه شراب نمينوشند ولى ماهى ميخورند . ضمنا فقط پرهيز نگاه ميدارند .\r\nاما همواره خوراك خود را در همان ساعاتى كه هميشه ميخوردند تناول ميكنند .\r\nاز عيد قيام تا « پنطيكاست » « 1 » هر روز گوشت ميخورند حتى روزهاى آدينه .\r\n\r\n\r\n","description":"","footnote":"\r\n( 1 ) - پنطيكاست كلمه‌اى است يونانى به معنى پنجاهمين روز بهبود ، آن را پنجاه روز پس از خروج از مصر و روزى مىشمارند كه الواح عشره به موسى اعطا شد . مسيحيان پنجاه روز پس از عيد قيام را كه در آن روح القدس بر شاگردان مسيح حلول كرد به نام پنطيكاست جشن مىگيرند . ( م . )\r\n","page_name":" 126 ","page_number":134},
  {"content":"\r\n\r\nروز ميلاد خداوند ما عيسى مسيح و روز تعميد يافتن او را يك روز ميدانند و يك روز جشن ميگيرند . در ديگر امور شرعى درست بمانند مسيحيان واقعى هستند . اين ارمنيان مردمى مؤمن و متقى هستند و نماز و دعا را با جذبه و شوق خاصى گوش ميدهند .\r\nيونانيان نيز مردمى با تقوى و پرهيزكارند . اما در امور شرعى به خيلى اشتباهات دوچارند . از جمله آنكه براى عشاء ربانى نان تخمير شده به كار مىبرند و آن را به اين طرز تقديس ميكنند . قرص نانى كه پهناى آن يك كف دست است ميگيرند و بر روى آن مهرى باندازهء سكهء طلاى بزرگ كه بر روى آن حرفى مخصوص كنده شده است ميزنند و فقط آن تكه نان را كه در مهر واقع است تقديس ميكنند . كشيش كه وعظ مىكند و نماز ميخواند پشت پرده‌اى قرار دارد و حاضران در كليسيا نميتوانند او را ببينند . به مجرد اينكه نان توزيع مىشود آن كشيش قرص نان را در پارچه‌اى سفيد مىپيچد و آن را بر سر مىنهد و سرود خوانان ميآيد . به اين شيوه در جلو حضار كليسيا نمايان مىشود و آنان تا او را ديدند به خاك ميفتند و گريه و زارى ميكنند و بر سينه ميكوبند و ميگويند كه شايستهء چشم گشودن و ديدن اين منظره نيستند . سپس كشيش تنها به پرستشگاه باز ميگردد و آن تكه از قرص نان را كه مهر شده تناول مىكند . پس از آنكه مراسم نماز تمام شد آن كشيش بقيهء نان را تقسيم و توزيع مىكند . اين را نان مقدس ميدانند و آن كشيش بهر يك از حاضران يك تكه ميدهد . در ضمن مراسم نماز و دعا از كتاب استفاده نميكنند ، جز در كليسياى سن سوفى قسطنطنيه . ناقوس ميزنند ، اما براى اعلان ساعات و دقايق مهم نماز بر صفحه‌اى چوبين ضرباتى وارد ميكنند . همهء كشيشان آنان همسر ميگيرند . اما بيش از يك بار اجازهء زناشويى ندارند و عروس آنان نيز بايد حتما دختر دوشيزه باشد . در صورتى كه زن بميرد ديگر نبايد عروسى بكنند و تا آخر عمر همچنان بىزن سر ميكنند و در بقيهء عمر همواره چنين تظاهر ميكنند كه سخت شوربخت هستند و داغ همسر فقيد را بر دل دارند . فقط دو روز\r\n\r\n","description":"","footnote":"","page_name":" 127 ","page_number":135},
  {"content":"\r\n\r\nدر هفته يعنى چهار شنبه و شنبه را در كليسيا مراسم نماز و دعا انجام ميدهند .\r\nدر هفته‌اى كه نوبت پاسدارى و كشيك با كشيش معين باشد وى حق ندارد از كليسيا خارج شود و بايد تمام هفته را كه عهده‌دار كشيك است در كليسيا بماند .\r\nكشيشان يونانى در شش وقت از سال پرهيز نگاه ميدارند و از ماهى كه خون سرخ داشته باشد و شراب و خوراكى كه از روغن پخته شده باشد پرهيز ميكنند و به خانه نميروند . اين دورانهاى ششگانهء پرهيز اولى از اول اوت شروع مىشود و به روز مريم قديس كه در اواسط اوت است ختم مىشود و دومى از روز سن كاترين يا كاترين قديس آغاز مىشود و به عيد ميلاد ختم مىشود و سومى همان دورانى است كه همهء ما نگاه ميداريم و آن چهل روزست و چهارم دورانى مركب از بيست و چهار روزست كه باحترام دوازده حوارى يا شاگرد مسيح نگاه داشته مىشود و سپس دورانى است مشتمل بر پانزده روز كه باحترام مردى مقدس بنام ديمتريوس قديس نگاه ميدارند * . در سراسر دوران سال ، آنان در روزهاى چهار شنبه و جمعه گوشت نميخورند . اما روزهاى شنبه ملزم هستند كه گوشت بخورند و نيز در چهار شنبه‌ها بايد احياء بگيرند و بيدارى بكشند . در روزهاى آدينه حرمت گوشت كمترست تا روزهاى چهار شنبه ، اما در سراسر دوران سال در روزهاى چهار شنبه حق لب زدن به گوشت را ندارند . در حقيقت در چهار جمعهء سال بايد بهيچوجه گوشت نخورند و آن چهار آدينه عبارتند از : جمعهء قبل از ميلاد و جمعهء هفتهء كارناوال و جمعهء قبل از جمعهء صليب و جمعهء قبل از پنطيكاست . يونانيان در امر تعميد بخطا رفته‌اند و در بسيارى رسوم و آداب در اشتباه و انحراف هستند . بدينطريق كه رسمى دارند دائر برين كه چون كسى از گناهكاران بزرگ كه همهء عمر را به گناه و معاصى گذرانده است ، بمرگ نزديك شود او را در جامه‌اى از جامه‌هاى دير نشينان فرقهء بخصوصى در ميآورند و نامى ديگر بر او مىنهند تا شايد به اين تمهيد شيطان او را نشناسد . نظاير اين گونه رسوم در ميان ايشان رايج است . با وجود اين يونانيان مردمى بسيار مؤمن و پرهيزكار هستند .\r\n\r\n","description":"","footnote":"","page_name":" 128 ","page_number":136},
  {"content":"\r\n\r\nدر مورد جنگاوران و سلاح آنان بايد گفت كه با شمشير و كمان مسلحند ، و تركان نيز عين اين اسلحه را دارند و مانند تركان ( با ركاب كوتاه ) سوار ميشوند .\r\nدر شهر طرابوزان از جمعهء ورودمان كه مصادف با يازدهم آوريل بود تا شنبهء بيست و ششم آوريل مانديم . در طى اين مدت در جستجوى اسب و بدست آوردن آن بوديم زيرا از آن ببعد راه ما در خشكى بود و ناچار بوديم كه آنچه در سفر خشكى مورد نياز ماست بدست آوريم .\r\nدر روز شنبهء بيست و هفتم آوريل كه همهء تداركات آماده شد ، ما سفيران همراه نگهبانانى كه امپراطور براى پاسدارى ما گذاشته بود و بايد ما را در راههاى قلمرو او راهنمايى كنند ، به راه افتاديم . شب را در يك كليسياى ويران بروز آورديم . اين كليسيا در كنار رودى بود بنام « پيكسيت » يا « سورمنه سو » « 1 » . در آن روز راه ما از كوهستانهايى ميگذشت كه چندان مرتفع نبودند . درين نقاط جمعيت بسيار و كشتزارهاى آن پر از حاصل بود و مزارع غله خيز آن از نهرهايى كه از كوهها جارى ميشد سيراب ميگشت . فرداى آن روز يعنى دو شنبه از آنجا به راه افتاديم و نگهبانانى كه امپراطور جهت پاسدارى ما گسيل كرده بود بازگشتند چون ميگفتند كه از آن حدود ببعد مرز دشمن است و ديگر نميتوانند پيشروى كنند . پس بىنگهبانان ( با راهنمايان و خدمتكاران ) به راه خويش ادامه داديم و مقارن غروب از كنار دژى گذشتيم كه ميگفتند متعلق به امپراطورست . اين دژ « پاليما » « 2 » نام دارد . و بر فراز قلهء بلندى ساخته شده است و راه وصول به آن از پله است . در ميان صخره‌هاى كوهپايه‌هاى آن چند خانه وجود دارد . راه ما امروز از ميان جنگلهاى زيبا و خرم و راه‌هاى خوب ميگذشت . فقط در يك محل وضع نامطلوب بود و آن نقطه‌اى بود كه كوه بر روى آن ريزش كرده و راه را بسته و نهرى را سد كرده بود . ازين محل با دشوارى بسيار و معطلى زياد گذشتيم . در نتيجه آن روز نتوانستيم زياد راه پيمايى كنيم .\r\n\r\n\r\n","description":"","footnote":"\r\n( 1 ) -  Pyxites ( the Surmeneh - Su ) \r\n( 2 ) -  Palima \r\n","page_name":" 129 ","page_number":137},
  {"content":"\r\n\r\nآنشب را ناچار شديم كه در هواى آزاد بسر ببريم . سه شنبهء بعد راه از فراز كوههاى بسيار بلند ميگذشت . درين قسمتها برف بود و ناچار بوديم كه از نهرهاى بسيار بگذريم . شبانگاه به دژى رسيديم كه « زگان » « 1 » ناميده ميشد و بر قلهء بلندى قرار داشت . تنها راه وصول به آن نقطه از پلى چوبى ميگذشت كه از صخره‌اى آغاز ميشد و به دروازهء دژ ميرسيد . اين دژ محكم در اشغال مردانى بود كه همه تابع يكى از نجباى يونانى بنام « سيريل كاباسيكا » « 2 » بودند\r\nبامداد فردا ( در حدود ساعت 9 ) به دژى رسيديم كه بر فراز بلندييى واقع بود كه بر سر راه ما قرار داشت و راه ما را سد ساخته بود .\r\nنام اين دژ « كاداكا » « 3 » بود . در پاى اين دژ و پايين كوه رودى جارى بود .\r\nدر جانب ديگر رشتهء كوههاى خشكى واقع بود ، چنان كه هيچكس جرأت نميكرد بدانسو رود . پس راه منحصر بود به باريكه‌اى كه از ميان رود و دژ ميگذشت . اين راه چنان باريك بود كه يك پياده يا يك اسب بدشوارى ميتوانستند گذر كنند . بنابرين هر چند عدهء پادگان دژ اندك باشد مىتوانند راه را بر گروهى انبوه ببندند . زيرا جزين باريكه راهى ديگر وجود ندارد . ازين دژ كاداكا گروهى بيرون شدند و از ما باج راهدارى خواستند . و خواستند باجى هم از بابت بارى كه با خود داشتيم بگيرند ( و ناچار بوديم كه ازين بابت چيزى بپردازيم ) . اين مكان واقعا متعلق به صاحب كاباسيكا است كه در بالا ازو ياد كرديم . در آنجا دستهء دزدان و شريران خويش را جا داده بود ، چون اين مرد شرير و بدخواه بود . اين راه راهى نيست كه قافله‌هاى كم شمار معدود از آن بگذرند مگر آنكه افراد آن حاضر باشند كه مبلغ گزافى به ارباب كاباسيكا و زير دستان بدهند . پس از طى سه فرسخ ، راه از كنار برجى ميگذشت كه بر صخره‌اى بلند ساخته شده بود و راه بسيار باريك ميشد . شامگاه به دژ ديگرى رسيديم كه « دوريله » « 4 » ناميده ميشد . اين دژ بسيار محكم بود و تازه ساز به نظر\r\n\r\n\r\n","description":"","footnote":"\r\n( 1 ) -  Zagan \r\n( 2 ) -  Cabasica \r\n( 3 ) -  Cadaca \r\n( 4 ) -  Dorileh \r\n","page_name":" 130 ","page_number":138},
  {"content":"\r\n\r\nميرسيد و راهى كه در پيش گرفته بوديم از زير آن ميگذشت .\r\nآگاهى يافتيم كه صاحب اين اراضى ( يعنى كاباسيكا ) درين زمان در آنجا منزل داشت . درينجا مترجم خويش را فرستاديم تا به او بگويد كه ما كى هستيم . گو اينكه در حقيقت او در آنوقت از همهء جزئيات مربوط بما خبر داشت . زيرا كه از دژهايى كه از كنار آنها گذشته بوديم به او دربارهء ما و مأموريتى كه داشتيم آگاهى فرستاده بودند . به مجرد آنكه مترجم را فرستاديم ، سوارى از دژ بيرون آمد و از جانب صاحب دژ بما فرمان داد كه متوقف شويم . پس پياده شديم و بار و بنهء خود را در كليسيايى كه در كنار جاده واقع بود بامانت گذاشتيم .\r\nآن مرد باز گفت كه آقايش در آن حدود مسكن كرده است تا از آن كوهستانها با مردان خويش بر تركان بتازد و تنها درآمد او باجى است كه از راهدارى ميگيرد يا از طريق غنيمت گرفتن حاصل مىكند . ما نيز پاسخ داديم كه بايد به دژ برويم تا شخصا با آقايش صحبت و مراتب احترام خويش را آنگونه كه شايستهء سفيران است تقديم كنيم . بهر صورت آن عده از مردان او كه پايين آمده بودند هيچ رضايت به اين امر نميدادند و ميگفتند كه بامداد فردا خيال دارد شخصا از دژ خارج شود و با ما ملاقات كند . در حقيقت هم فرداى آن روز يعنى پنجشنبه كه مصادف بود با اول مه ، قبل از ظهر صاحب كاباسيكا از دژ بيرون آمد و بسوى محل اردوى ما راند و با او سى سوار ، مسلح به كمان و تير بود . وى بر اسبى زيبا سوار بود و بدست تير و كمان نخبه‌اى داشت . وى و مردانش پياده شدند و همه نشستند و دستور دادند كه ما سفيران هم برويم و در كنار او بنشينيم .\r\nوى يادآور شد كه درين سرزمين لم يزرع كه اينك او را فارغ و آسوده ملاحظه ميكنيم ، همواره ناچارست در برابر دشمنان ترك كه از هر جانب او را در ميان گرفته‌اند از خويشتن دفاع كند . ازين گذشته او و مردانش وسيلهء معيشت و گذران ندارند جز آنچه رهگذرانى كه از قلمرو او ميگذرند به آنها ميدهند و يا آنچه از راه غارت سرزمينهاى همسايگى بدست آنها ميرسد .\r\n\r\n","description":"","footnote":"","page_name":" 131 ","page_number":139},
  {"content":"\r\n\r\nپس كاباسيكا از ما استدعا دارد كه با دادن پيشكشىهايى به صورت پول و كالا به او يارى كنيم .\r\nدر پاسخ گفتيم كه ما فرستادگان پادشاه اسپانيا بدربار تيمور هستيم و نيز هيچ بار و كالا با خود نداريم جز آنچه بايد به تيمور تحويل بدهيم . آن ( تاتار ) فرستادهء تيمور كه با ما همسفر بود ، توى صحبت ما دويد و گفت ترديدى ندارد كه امپراطور طرابوزان صاحب همهء آن حدودست و او خودش كسى نيست جز خراجگزار تيمور . بنابراين كاباسيكا ناچار وظيفه‌دار و مسؤل است كه بما رخصت دهد كه از قلمرو او بدون پرداختن حق عبور يا تأخير بگذريم . در برابر اين سخن كاباسيكا و مردانش يكزبان گفتند اين سخنان صحيح است ، اما در وضعى قرار گرفته‌اند كه جز بوسيلهء آنچه از رهگذرى كه گفته‌اند بدست ميآورند راه گذران ديگرى ندارند . ضمنا آشكارا گفتند ناگزيرند كه براى قوت لا يموت خويش هم دست به غارت بزنند و لو در اراضى و قلمرو تيمور باشد . سرانجام چون ديديم كه چاره‌اى نيست جز سازش و هيچ راه حل ديگرى هم موجود نيست . از جامه دانهاى خويش پارچه‌اى سرخ و فنجانى نقره بيرون آورديم و سفير تيمور نيز از جانب خويش يك پارچهء سرخ آستردار بافت فلورانس و يك طاقه كتان خوش بافت تقديم كرد . اين پيشكشها نتوانست آنها را قانع و راضى كند و درخواست بيشتر كردند . سپس بر تعارف افزوديم و كلمات نرم گفتيم . اما اين سودى نبخشيد ، تنها پاسخى كه شنيديم اين بود كه بايد درخواست‌هاى منطقى و درست كاباسيكا و مردان او را برآوريم .\r\nو بايد دست از حرف برداريم . سرانجام از بازرگانى كه با ما همسفر بود تكه‌اى حرير خريديم و چون اين را به كاباسيكا داديم با بيميلى بسيار خود را راضى نشان داد . سپس گفت كه اينك نگهبان ما خواهد بود و متعهد مىشود كه ما را تا حدود ارزنجان كه مرز قلمرو تيمورست بسلامت برساند . قول داد كه براى ما اسب سوارى و چهار پاى باركش براى كشيدن بار سفر تدارك كند كه چون اينها آماده شدند به راه افتيم . مع هذا حركت ما بتأخير افتاد و عاقبت ناگزير\r\n\r\n","description":"","footnote":"","page_name":" 132 ","page_number":140},
  {"content":"\r\n\r\nشديم كه بهزينهء خود اسب كرايه كنيم و گروهى نگهبان جهت پاسدارى خويش تا ارزنجان اجير كنيم .\r\nبامداد جمعه سرانجام توانستيم به راه افتيم . بهمراه ما ده سوار نگهبان بودند . در ساعت نماز پيش از ظهر به دژى رسيديم كه بر صخره‌اى بلند ساخته شده بود و اين جاى مستحكم نيز متعلق به كاباسيكا بود . پادگان اين دژ پيش آمدند و از ما باج ديگرى برابر بارى كه با خويشتن داشتيم خواستند . پس از چانه زدنهاى بسيار ناگزير به فرمان آنان گردن نهاديم . در اوايل بعد از ظهر آن روز به دره‌اى رسيديم كه در آن نزديكى دژى مستحكم هست و در آن مردان ترك نشسته‌اند . اين تركان از قبيلهء چپانلى « 1 » بودند كه با كاباسيكا پيكار ميكردند .\r\nمردان كاباسيكا نيز در اين دره گرد آمده بودند تا تركان را زير نظر داشته باشند .\r\nنگهبانان ما گفتند كه اندك زمانى توقف كنيم ، تا آنان در آن پيرامون تحقيقاتى بنمايند . سرانجام از آن محل بسلامت گذشتيم و تا غروب به دهى رسيديم بنام « الانزه » « 2 » كه از توابع ارزنجان بود . به مجرد اينكه ده سوار نگهبان ما به اين ده رسيدند بارهاى ما را پياده و از ما خداحافظى كردند و بنزد ولينعمت خويش كاباسيكا باز گشتند .\r\nدرين روز اخير راه ما بسيار دشوار بود و از كوههاى بلند ميگذشت .\r\nدر دهكده الانزه بزرگزادهء تركى را ديديم كه كفيل كدخداى ارزنجان بود . وى از ما بسيار خوب پذيرايى كرد و بما خانه‌اى داد و خوراك تدارك كرد و آنچه نياز داشتيم بما داد . درين ده و از دهان اين ترك براى نخستين بار شنيديم كه تيمور اكنون از قراباغ كه زمستان را در آنجا گذرانده بود به راه افتاده و بسوى دشت سلطانيه و ايران رانده است .\r\nفرداى آن روز كه شنبهء مصادف با سوم ماه مه بود از الانزه به راه افتاديم و به دهى رسيديم كه از ما خوب پذيرايى كردند و خوراك آوردند و\r\n\r\n\r\n","description":"","footnote":"\r\n( 1 ) -  Chapanli  بايد همان چوپانلى باشد و شايد كه از چوپانيان يا آق‌قويونلو يا قره‌قويونلو بوده‌اند . م .\r\n( 2 ) -  Alanza \r\n","page_name":" 133 ","page_number":141},
  {"content":"\r\n\r\nاسب و چهارپاى باركش آماده ساختند . شب را نيز در دهى دور تر مانديم كه خوراك فراوان براى ما آوردند و قول دادند كه تا فردا اسب تازه نفس براى ما تهيه كنند .\r\nبدينگونه آنچه نياز ما بود ، برايگان بما دادند زيرا كه درين كشور ( كه تيمور بر آن حكومت مىكند ) عادت برين جارى شده است كه هر جا كه توقف ميكرديم اعم از اينكه روز بهنگام عبور باشد يا شب كه ميمانديم براى ما فرش از خانه‌ها ميآوردند و باحترام ما را مىنشاندند . آنگاه سفره‌اى چرمين روى ميزى ميگستردند ، اين سفره‌ها مانند چرمهاى گرد ( قرطبىها ) است كه ما آن را گوآراماسير * ميخوانيم ، آنان اين را سفره مينامند و بر آن نان ميچينند .\r\nنان مردم اين دهكده‌ها بسيار نامرغوب است و به طرز عجيبى تهيه مىشود . كمى آرد برميدارند و آن را ورز ميدهند و قرص نانى ميسازند و ساج را بر آتش نهاده و گرم ميكنند . سپس خمير نازك را بر آن مياندازند و به مجرد آنكه گرم شد و پخت آن را برميدارند . اين تنها نانى بود كه درين دهات براى ما ميآوردند .\r\nبر روى اين سفره‌هاى چرمى گوشت فراوان ميگذاردند و نيز كاسه‌هاى شير و خامهء بسته با تخم مرغ و شير ميچيدند . در حقيقت بهترين خوراك را براى ما ميآوردند . در همهء خانه‌ها با ما همينطور رفتار ميكردند و آنجا كه شب ميمانديم آنقدر خوراك ميآوردند كه از خوردن آن عاجز بوديم . در هر دهكده‌اى كه ميرفتيم بىدرنگ در برابر ما كدخدايان ميآمدند و از آنجا كه فرستادهء تيمور نيز چنان كه گفته شد با ما بود ، هر چه به ايشان امر ميكرد از خوراك تهيه ميكردند و كدخدايان موظف بودند كه خوراك و آب و خدمتگار براى خدمت ما آماده كنند . در صورتى كه وى اين فرمانها را بسرعت اجرا نميكرد چنان كه سفير تاتار ميرنجيد ، بفرمان سفير مزبور كدخدا با چوب يا تازيانه ضربات بسيار مىخورد .\r\nبطورى كه اين امر مايهء شگفتى ما گشته بود . بدينطريق مردم همهء اين دهكده‌هايى كه بر سر راه ما بود مورد بازخواست واقع ميشدند . در واقع به مجرد آنكه اين ارباب جغتايى * پديدار ميشد ، همهء مردم در صدد يافتن نهانگاهى بودند كه\r\n\r\n","description":"","footnote":"","page_name":" 134 ","page_number":142},
  {"content":"\r\n\r\nدر آن پنهان شوند . اين نام جغتاى به كليهء قبايل و خاندانهايى اطلاق مىشود كه با تيمور بستگى دارند يعنى از خانوادهء سلطنت هستند .\r\nبراى ادامهء سفر همانروز از دهكده‌اى كه اينك به آن اشاره كردم به پيش رانديم و مشاهده كرديم كه در بسيارى از دره‌هايى كه بر سر راه ما بود ارمنيان كه مسيحى هستند اقامت دارند . فرداى آن روز يعنى يكشنبهء چهارم مه مقارن غروب به شهر ارزنجان رسيديم . راهى كه پيموده بوديم بسيار نامطلوب بود و از سراشيبىهاى تند و جنگلها گذشتيم . در نزديكى شهر برف سنگينى باريده بود . گروهى از شهر به پيشباز ما آمده بودند تا بما خوش آمد گويند ، يكسر بسوى خانه‌اى كه براى ما آماده شده بود رانديم و آنشب حاكم شهر ظروف بسيارى انباشته از خوراكهاى پخته و ميوهء فراوان فرستاد .\r\nدوشنبه بامداد بدستور حاكم براى ما پول نقد آوردند . گفته شد كه هر روز تا زمانى كه درين شهر توقف كنيم برابر همان مبلغ براى ما ميآورند تا به مصرف ضروريات و نيازمنديهاى خود برسانيم . بهنگام نيمروز حاكم كس فرستاد تا راهنماى ما براى رفتن بحضور وى باشد و اسب براى ما فرستاده بود و نيز گروهى هم نگهبان گسيل داشته بود . پس ما به چمنزارى كه در بيرون شهر بود رفتيم و در آنجا حاكم را ديديم كه بر مسندى كوتاه نشسته و بر بالاى سر وى سايبانى از پرند بر دو تير استوار بود . تيرها از هر جانب با طناب بسته شده و محكم بود . گروه بسيارى ملازم وى بودند و به مجرد آنكه از دور پديدار شديم عده‌اى از نجبا پيش آمدند تا از ما استقبال كنند . و چون ما را نزد حاكم بردند وى از جاى برخاست و با ما دست داد . سپس دستور داد كه در كنار او بنشينيم و با نهايت لطف بما خوش‌آمد گفت . حاكم ردايى از پارچهء آبى * زيتونى بر تن داشت كه زردوزى شده بود و بر سر كلاهى بلند داشت كه مكلل به جواهر و تزيينات ديگر بود . بر بالاى اين كلاه جقه‌اى زرين بود كه در غلافى قرار داشت و ازين جقه دو طرهء موى سرخ اسب كه هر يك بهم بافته شده بود آويزان بود و اين طره‌ها پايين ميآمد تا به گردن و بر بالاى شانه‌هاى\r\n\r\n","description":"","footnote":"","page_name":" 135 ","page_number":143},
  {"content":"\r\n\r\nوى ميرسيد . اين شيوهء تزيين با طرهء اسب طريقى است كه توسط تيمور معمول گشته است .\r\nحاكم مردى است خوش‌منظر و چهل ساله با چشمان ميشى و ريش سياه . ابتدا از ما از سلامت پادشاه ، ولينعمتمان جويا شد و سپس براى آنكه مراتب احترام خويش را بنماياند جام نقره‌اى كه از شراب پر شده بود برداشت و بدست خويش بهر يك از ما سه سفير تعارف كرد تا همه از همان يك جام بنوشيم .\r\nبعد حاكم جام را بهر يك از حاضران مجلس تعارف كرد . هر يك از آنان در برابر حاكم به پا ميخاست و زانو ميزد و آن جام را با دو دست ميگرفت . اگر با يك دست ميگرفتند نشانهء هتك احترام حاكم بود ، زيرا فقط كسى ميتواند چنين كارى كند كه با حاكم در مقام برابر باشد . چون يكى از اهل مجلس جام را به اين ترتيب از حاكم گرفت و با هر دو دست نگاهداشت از جاى برميخيزد و يك يا دو قدم ميرود و باز زانو مىزند و همواره سعى مىكند كه پشت خود را به ولينعمت خويش نكند . پس از آنكه مى را نوشيد بايد برخيزد و باز سه بار بر زانوى راست زانو زند و نيز همهء آنچه در جام است لا جرعه سر كشد .\r\nپس از آنكه همهء حاضران از دست حاكم شراب نوشيدند ، خدمتگاران چهار پايان باركش را كه صندوقهاى چوبى بر پشت داشتند و در آن صندوق منقلهاى بزرگ قرار داشت و بر روى آنها ديگهاى مسى كه در آنها خوراك همچنان جوش بود به نزديك حاضران مجلس آوردند . سپس چهارپايان را بردند و گوشتها را در سينىهاى آهنى « 1 » كه با قلع سفيد شده بود گذاشتند . اين ظرفها بر پايه‌هايى استوار بودند و از زمين فاصله داشتند . بعد در حدود صد كاسهء آهنى بيرون آوردند كه همه گرد بود و عميق ، اين كاسه‌ها به نظر من بىشباهت به خودى كه سربازان ما بسر ميگذارند نبود . در هر يك ازين سينىها خوراك براى ما كشيدند و كاسه را با گوشت گوسفند پخته و قيمه و برنج انباشته بودند و انواع ديگرى از گوشت به آن افزوده شده بود ، چنان كه هر ظرفى منظرى\r\n\r\n\r\n","description":"","footnote":"\r\n( 1 ) - اين ظروف بايد مس بوده باشد و كلاويخو اشتباه كرده است . م .\r\n","page_name":" 136 ","page_number":144},
  {"content":"\r\n\r\nمتفاوت داشت . بر هر كاسه و نيز زير آن و بر هر سينى نان نازكى گذاشته بودند و در برابر حاكم و در برابر هر يك از سه سفير بر زمين سفره‌اى از پرند پهن كرده بودند . سپس مهمانان بدور كاسه‌ها و سينىهاى پر خوراك گرد آمدند و بر زمين نشستند و دست بطعام بردند . هر يك چاقويى براى بريدن گوشت و قاشقى چوبين بدست داشتند . اما در برابر حاكم خدمتگارى ايستاده بود كه گوشتهايى كه در كاسهء او بود پاره پاره ميكرد . دو تن نجيب‌زاده در آنجا حاضر بودند ، كه حاكم دستور داد تا آن دو در كنار او بنشينند و از ظرف او بخورند . چون نوبت خوردن برنج و آش رسيد همهء آن سه تن در يك كاسه دست ميبردند و با يك قاشق بنوبت ميخوردند .\r\nدر ضمن صرف خوراك ناگهان كودكى ترك رسيد كه هفت سال داشت و بهمراه وى ده مرد بودند . همه بر پشت اسب سوار بودند . حاكم آن پسر را با احترام پذيرفت و در پيش خويش نشاند . اين جوان خواهر زادهء آن اسفنديار صاحب سينوپ بود كه در آن حدود اقتدارى داشت و ازو هم‌اكنون سخن گفته‌ايم . اين پسر تازه از سراپردهء تيمور رسيده بود . ضمنا خبر رسيد كه تيمور فرمانى به اسفنديار داده است كه بايد نيمى از املاك خود را به اين پسر جوان واگذارد . در عين حال از سراپردهء تيمور دو تن از بزرگان كه از اهل شهر و تاكنون در كنار تيمور همچون زندانيان بوده و اينك آزاد شده بودند ، رسيدند .\r\nعلت گرفتارى آنان اين بود كه بزرگى بنام « تاهارتن » « 1 » كه سابقا صاحب ارزنجان و همهء سرزمينهاى اطراف بود و سرزمينى پهناور در اختيار داشت ، درگذشت و بهنگام فوت فرزند ذكورى بجاى نگذاشت و زنش دختر امپراطور طرابوزان بود . اندكى پيش از مرگ اين حاكم ارزنجان را كه ما مهمان او بوديم بفرزندى پذيرفت . پس ميبايستى او بلا منازع و بىدردسر به جاى پدر بنشيند . اما ابتدا خواهرزادهء تاهارتن « شاه على » * حكومت را از دست او\r\n\r\n\r\n","description":"","footnote":"\r\n( 1 ) -  Taharten \r\n","page_name":" 137 ","page_number":145},
  {"content":"\r\n\r\nگرفت و همهء اين سرزمين را تصاحب كرد و ادعا كرد كه تاهارتن از زن خود فرزند ذكورى نداشته است و بنابرين او كه خواهرزادهء وى است وارث به حق تاهارتن است .\r\nاين دو تن كه اينك رسيده بودند و ما تازه با آنان آشنا شديم از طرفداران شاه على مذكور بودند . ازين گذشته چنان كه بما گفته شد ، پس از آنكه تيمور سلطان ترك ( بايزيد را در آنقره ) شكست داد ، در بازگشت بسوى مشرق در ارزنجان ماند و شاه على و اين دو طرفدار او را زندانى و اين حاكم فعلى را بحكومت منصوب كرد . تيمور چنان كه گفته شد ، اين دو بزرگ را آزاد ساخته بود . اما هنوز شاه على را در زندان نگاه ميداشت و با خود به سمرقند ميبرد .\r\nعلت اصلى سوء تفاهم و بروز اختلاف و جنگ بين تيمور و سلطان بايزيد ترك كه منجر به جنگ آنقره شد ، اصولا همين تاهارتن صاحب و حاكم سرزمين ارزنجان بود . اين موضوع را نيز شرح خواهيم داد ، زيرا كه اين نيز امرى بسيار پر اهميت است .\r\nبارى برگرديم بشرح سفرمان . چون از سفره برخاستيم ، وداع كرديم و به خانهء خويش باز گشتيم و حاكم را با آن بزرگى كه همراهش بود تنها گذاشتيم . چون شب بر سر دست آمد ، حاكم براى ما خوراكى فرستاد كه عبارت بود از گوشت آب‌پز ، آشپز را هم فرستاده بود تا خوراك را بكشد و گروهى از خدمتگاران آمده بودند تا خدمت كنند . سه شنبهء فرداى آن روز ضيافتى در ميان نبود و حاكم مستمرى معمول را براى ما فرستاد . وى ما را در تالارى پذيرفت كه در آن فواره‌اى بود و در آنجا گروه بسيارى از خاصان و ديگر مردم حاضر بودند و دسته‌اى نوازندگان نيز بودند كه موسيقى مينواختند . اين خانه بسيار زيبا و اثاث آن نفيس و مناسب بود . چون درآمد با كمال ادب تعظيمى كرد و دستور داد كه در نزد وى بنشينم و نان شيرينى بما تعارف كرد . حاكم آنگاه گفت كه امروز او و يكى از ما سفيران كه شراب ننوشيده بود ، و آن\r\n\r\n","description":"","footnote":"","page_name":" 138 ","page_number":146},
  {"content":"\r\n\r\nخود من ، روى گنز الزد كلاويخو بودم ، بايد در آشاميدن بر سر سفره شريك باشند . پس بىدرنگ جامى بلورين و بزرگ كه با آب پر شده و با شكر شيرين گشته بود ، آوردند . حاكم از آن نوشيد و به من داد و به سايرين هم شراب دادند .\r\nفورا گوشت بسيار و برنج و آشهاى گوناگون آوردند و به همان شيوه‌اى كه گفتيم از آن خورديم . چون گوشت خورده شد ، كاسه‌هاى محتوى عسل كه در آن هلوى خوابانده در سركه ريخته بودند ، با انگور و كپر كه آنها را هم در سركه به عمل آورده بودند ، بدور افتاد . اما نحوهء خوردن آنان از چند ظرفى كه در ميان نهاده شده بود ، همان بود كه گفتم . در همهء اين مدت شراب ميگشت و به زودى در آنجا جامى بزرگ آوردند كه در آن سه پيمانه جا ميگرفت . چون آن را حاكم بدست گرفت ، بيكى از مهمانان كه از بزرگان بود تعارف كرد . هر مهمانى كه به اين افتخار سرافراز ميشد ، ناگزير بود كه آن جام را لا جرعه سر كشد ، چنان كه در آن قطره‌اى نماند . زيرا اگر چيزى در آن ميماند از نظر رسوم و آداب آنان اسائهء ادب و بدرفتارى بشمار ميآمد . سرانجام پس از مدتى حاكم از تعارف كردن شراب بيك يك مهمانان خسته شد و ديگر شراب بدور افتاد و از دستى بدستى ميرفت و ميگشت ، تا آنكه همهء حاضران مجلس از آن جام بزرگ نوشيدند .\r\nدر آن روز حاكم شخصا هيچ شراب ننوشيد تا با من همراهى كرده و مخصوصا احترام مرا كه روى گنزالز هستم نگاهداشته باشد . نام حاكم مزبور را كه قبلا نگفته بودم « پيتاليبت » « 1 » بود . سرانجام چون شب بر سر دست آمد من و دو سفير ديگر بخانهء خويش بازگشتيم .\r\n\r\n\r\n","description":"","footnote":"\r\n( 1 ) -  Pitalibet  شايد پير على باشد . م . ا .\r\n","page_name":" 139 ","page_number":147},
  {"content":"\r\n\r\n\r\nفصل هفتم از ارزنجان تا خوى\r\nشهر ارزنجان در دشتى است كه در كنار رودى قرار گرفته است ( كه همان فرات غربى باشد ) . فرات ( چنان كه مشهورست ) يكى از رودهايى است كه از بهشت سرچشمه ميگيرد . در انتهاى دشتى كه اين شهر در آن قرار دارد كوهى است بلند كه قلل آن از برف پوشيده شده بود ولى در دره‌هاى آن اثرى از برف نبود . در همهء پيرامون آن ، دهكده‌هايى كه موستانها و بيشه‌هاى بسيار داشتند ديده ميشد . همهء اين دشت از موستان و مزارع غله پوشيده شده بود . در هر سو باغهاى بسيار زيبا و بيشه‌هايى ديده ميشد . خود شهر چندان بزرگ نيست و بر گرداگرد آن حصارى با برج‌هاى متعدد قرار دارد . ارزنجان را ارمنيان ساخته‌اند و در ديوارهاى شهر در بسيارى نقاط علامت صليب در سنگ كنده شده است . همهء خانه‌هاى شهر بام مسطح دارند ، چنان كه ميتوان از يك بام به بام ديگر رفت همچنانكه از خيابان ميتوان قدم‌زنان گذشت . اين شهر بسيار پرجمعيت است و در آن بازارها و خيابانها و ميدانها زيادست . بسيارى از مأموران رسمى درينجا زندگى ميكنند كه غالب آنان توانگرند و نيز در همين شهر بازرگانان دولتمند بسيارند . مساجد زيبا و چشمه‌سارها و قنوات جهت تأمين آب درين شهر بسيارست . ساكنان شهر غالبا يونانى و ارمنى ميباشند كه همه مسيحى هستند .\r\n( اينك همچنانكه شرح آن بيايد ) در زمان ( اولين هجوم تيمور به\r\n\r\n","description":"","footnote":"","page_name":" 140 ","page_number":148},
  {"content":"\r\n\r\nآسياى صغير ) تيمور شهر سيواس را كه حصارى محكم و به سلطان ( بايزيد ) ترك متعلق است ، ويران ساخت . در عوض سلطان ( بايزيد ) هم حمله كرد و شهر ارزنجان را ( از دست شاهزادهء ارمنى تاهارتن ) با هجوم عمومى گرفت . چون تيمور بعدها بر سلطان ( بايزيد در آنقره ) ظفر يافت و ارزنجان را بار ديگر گرفت در آن پادگانى گذاشت و آنجا را تصرف كرد . نقل ميكنند كه چون همهء اين امور بپايان رسيد ، مردم مسلمان شهر بهانه‌اى گرفتند تا با همشهريان مسيحى خويش جنگ كنند و ميگفتند كه شاهزاده تاهارتن چون مسيحى بود اين گروه را دوست داشت . بعد بهانه گرفتند كه كليسياهاى مسيحيان از مساجد آنان بزرگترست . تيمور كس نزد تاهارتن فرستاد و شكايت مسلمانان را به او رساند .\r\nتاهارتن در پاسخ اين را پذيرفت كه مسيحيان مورد محبت وى هستند و علت آن را كار آنان كه عبارت بود از بازرگانى و دادوستد كه خود باعث فزونى درآمد تاهارتن ميگشت دانست . با وجود اين تيمور دستور داد كه كشيش يونانى كه پيشواى مسيحيان بشمار ميآيد در نزد وى حاضر شود . بواسطهء تنفر و كينه‌اى كه تيمور نسبت به يونانيان قسطنطنيه و نيز مردم ژن مقيم پرا داشت ، فرمان داد كه اين كشيش مسيحى فورا از كيش خود برگردد و مسلمان شود . اما آن كشيش به هيچ روى به اين امر تن در نميداد . پس تيمور فرمان داد كه همهء سكنهء مسيحى شهر را از دم تيغ بگذرانند . اما امير تاهارتن از او استدعا كرد كه به آنها رحم كند و وعده داد كه اگر تيمور از سر خون آنان بگذرد نود هزار آسپر كه هر آسپر معادل نيم ريال نقره است ، به او تقديم كند * . چون تاهارتن اين مبلغ را از طرف اهالى پرداخت ، تيمور نرم شد ، معهذا فرمان داد كه همهء كليسياهاى مسيحيان ويران شود . در آن موقع دژى را ( كه در جانب ساحل جنوبى رودخانه ) روبروى شهر ( كه در ساحل شمالى ) قرار دارد متصرف شد . نام اين قلعه « كاماگ » « 1 » است و آن را بدست يكى از بزرگان جغتاى سپرد . اين كار را از آنرو كرد كه اين محل بسيار مستحكم است و در موضعى استوارست كه بر همهء شهر و پيرامون آن\r\n\r\n\r\n","description":"","footnote":"\r\n( 1 ) -  Camag \r\n","page_name":" 141 ","page_number":149},
  {"content":"\r\n\r\nمسلط است . چون كاروانيان بسيارى ازين شهر ميگذرند كه با خود كالاهاى زيادى از سوريه ميآورند و به تركيه مىبرند .\r\nاكنون ميپردازيم به شرح انگيزه‌اى كه سلطان تركان را واداشت تا با مغولان تاتار آشنايى حاصل كند و آنچه موجب شد كه تيمور به آسياى صغير لشكر كشد و عاقبت منجر به شكست سلطان بايزيد گردد .\r\nصاحب شهر ارزنجان در آنزمان چنان كه گفته شد ، تاهارتن و قلمروش با تركان هم‌مرز بود . اخيرا سلطان سخت بطمع تصرف آن نواحى افتاده بود و مخصوصا ميخواست كه بر دژ مستحكم كاماگ كه تاهارتن با نهايت كوشش نگاهدارى ميكرد ، دست يابد . پس سلطان بايزيد بر آن شد كه پيامى به تاهارتن بفرستد و ازو بخواهد كه دژ كاماگ را به او تحويل دهد . تاهارتن در برابر پاسخ داد كه حاضرست خراج دهد و حق اولويت و بزرگى سلطان را بشناسد ، اما از واگذارى دژ كاماگ به تركان معذورست . به زودى پاسخى از سلطان رسيد كه بصلاح نزديكتر آن است كه دژ را تحويل دهد و الا هم دژ و هم آنچه دارد از دست ميدهد . در آن وقت شاهزاده تاهارتن از تيمور و كارهاى شگرف او در جنگهاى ايران كه در آن همهء امراء فرمان او را گردن نهاده بودند داستانها شنيده بود . پس كسى را با پيشكشها و نامه نزد تيمور فرستاد و ازو استدعا كرد كه در قبال تركان ازو حمايت كند و پيشنهاد كرد كه حاضرست خويشتن و قلمرو خود را كاملا در اختيار و خدمت تيمور گذارد . تيمور نيز از جانب خويش سفيرى به سلطان بايزيد با نامه‌اى فرستاد مبنى برينكه امير تاهارتن دست‌نشانده و تحت الحمايهء اوست . بنابراين تيمور بخاطر حفظ آبرو و حيثيت خويش اجازه نميدهد كه جسارتى به تاهارتن بشود مگر آنكه آن را جبران كند .\r\nاما بايزيد تا آن زمان هيچ از تيمور آگاهى نداشت و مىپنداشت كه در جهان كسى هماورد او نيست . خشم او از رسيدن نمايندهء تاتار با نامه برافروخته شد و به اوج خويش رسيد . فورا گفت در شگفت است كه چگونه ممكن است ديوانه‌اى همچون تيمور در جهان وجود داشته باشد . چگونه او جرأت كرده\r\n\r\n","description":"","footnote":"","page_name":" 142 ","page_number":150},
  {"content":"\r\n\r\nو چنين پيامى به سلطان فرستاده است . چون او كه سلطان است بايد همان معامله‌اى را كه با تاهارتن مىكند با او روا دارد . همچنانكه در سراسر جهان هركس كه باشد در برابر او مغلوب و ضعيف است . ازينها گذشته براى آنكه تيمور ديگر گرفتار اين‌گونه توهمات و تصورات بىپايه نباشد وى حاضر است كه با او در هركجا كه تعيين كند دست پنجه نرم كند و حقيقت را با اهانت روا داشتن به زن بزرگ تيمور و بكنيزى بردن وى ثابت سازد .\r\nچون اين خبر به تيمور رسيد بر آن شد كه سلطان را به هوش آورد و نيروى خويش را به او بنمايد . وى فورا از قراباغ كه زمستانگاه او بود و در آن بآسايش پرداخته بود ، به راه افتاد . قراباغ دشتى است مشهور ( در مرزهاى شمال غرب ) ايران . در پيشاپيش سپاه خويش تا شهر ارزنجان آمد . از آنجا به قلمرو تركان رفت و در برابر شهرى كه اينك از آن نام برديم و سيواس خوانده مىشود توقف كرد و گرداگرد اين شهر را گرفت . پادشاه سيواس براى جلب كمك پيامى به سلطان فرستاد . سلطان چون برين امر وقوف يافت كه تيمور در قلمرو او رفته و سيواس را محاصره كرده سخت در خشم شد . بهمهء لشكريانش فرمان داد كه گرد آيند و اولين گروهى كه گرد آمد به امداد سيواس زير فرمان پسر ارشد خويش سليمان چلبى ، فرستاد . اين سپاه كه به سيواس فرستاده شد در حدود دويست هزار سوار بود و سلطان شخصا بنا بود با گروه ديگرى بدنبال آنان بيايد . بهرحال تركان دير رسيدند . زيرا تيمور قبل از آمدن آنان شهر را گرفته بود .\r\nتيمور اين كار را با ستمكارى و شقاوت بسيار از پيش برده بود . وى شهر را سخت در محاصره گرفته بود و پادگان شهر ناچار بمذاكره شد . در شروط موافقت حاصل شد و تيمور بر آن نهاد كه گروهى از فرماندهان و سركردگان بنزد او آيند و با خود مبلغى زر و سيم آورند و قول داد كه خون آنان را نريزد .\r\nبه مجرد آنكه تيمور اين مبلغ را دريافت ، چنين نمود كه ميخواهد با ايشان دربارهء امرى كه بسيار مورد علاقهء آنان است صحبت كند . بسيارى از سرشناسان\r\n\r\n","description":"","footnote":"","page_name":" 143 ","page_number":151},
  {"content":"\r\n\r\nو پيشوايان مردم سيواس بيرون شدند ، به اطمينان آنكه وى قول مؤكد داده و وانگهى خراج آنان را هم پذيرفته است . اما تيمور فرمان داد كه چاله‌هايى كندند و به مجرد آنكه آنان از دروازه‌هاى شهر بيرون آمدند فورا رو به آنها كرد و گفت چون به آنها قول داده است كه خون آنانرا نريزد ، آنها را درين چاله‌ها زنده بگور مىكند . ضمنا لشكريانش به دروازه‌ها هجوم و در صورت نياز شهر را از نظر آنكه خود وى و سربازانش همه فقير هستند ، غارت مىكند .\r\nتيمور به آنچه گفت بىدرنگ عمل كرد و ابتدا سران قوم را زنده بگور كرد و شهر را بحمله گرفت و بباد غارت داد . سپس حصار شهر را خراب و غالب خانه‌هاى شهر را با خاك يكسان كرد . تيمور سپس حركت كرد و همانروز كه تاتاران به راه افتادند ، سليمان چلبى پسر سلطان با دويست هزار سوار خويش به دروازهء شهر رسيد . چون سيواس را ديد كه به تل خاك مبدل گشته است و نتوانست به لشكريان تيمور برسد ، بانتظار رسيدن پدر توقف كرد .\r\nضمنا تيمور در حركت بود تا ( سوريه و ) سرزمين‌هاى پادشاه مملوك مصر را بگيرد . در راه با بعضى از قبايل سفيد تاتار ( كه بنام آق‌قويونلو يا قبيلهء گوسفند سفيد مشهورند ) مواجه شد . اين مردم همواره در حركت و كوچ كردن هستند و خانهء ثابتى ندارند . تيمور فورا بر سر آنان تاخت و آنانرا شكست داد و همهء افراد آن قبيله و سران ايشان را اسير كرد . اين قبيله در حدود پنجاه هزار زن و مرد داشت اما تيمور با وجود اين آنها را واداشت كه فورا با او همراه شوند و بسوى سوريه روند . چون به آن نواحى رسيدند شهر دمشق را محاصره كرد و نسبت به مردم اين شهر كينه‌اى عظيم در دل داشت . چون آنان نه تنها از دادن خراج سر باز زده بودند ، بلكه سفير تيمور را بگرو نگاهداشته بودند تا از تيمور وجهى بگيرند . بىدرنگ دمشق با يك حمله گرفته شد و بغارت رفت . سپس گروه بسيارى از استادان ماهر و صنعتگر و هنرمند شهر را گرد آورد و به سمرقند فرستاد ( تا در آنجا اقامت گزينند و به كار خويش مشغول باشند ) . بهمراه آنان گروهى از تاتاران گوسفند سفيد و نيز عده‌اى از اهالى\r\n\r\n","description":"","footnote":"","page_name":" 144 ","page_number":152},
  {"content":"\r\n\r\nشهر سيواس را كه باسارت آورده بود فرستاد . در دستهء اخير گروهى از ارمنيان مسيحى حوالى سيواس بودند . از سوريه تيمور بايران رفت تا تابستان را در دشتهاى آلاداغ ارمنستان عليا بگذراند و درين زمان بود كه سلطان بايزيد به شهر ارزنجان ( همچنانكه گفته شد ) حمله‌ور گشت . انگيزهء او درين كار خشم وافرى بود كه نسبت به امير تاهارتن در دل او راه يافته بود . چون ميديد كه او با يارى خواستن از تيمور موجب شده است كه چنين اهانتى بر او روا داشته شود ( و تيمور دست به اين كارها در سيواس زند ) . سلطان فورا ارزنجان را بحمله گرفت و همسر تاهارتن را اسير كرد . اما فورا دستور داد تا آن زن را آزاد كنند و فرمان داد كه مبادا به شهر صدمه‌اى وارد سازند . پس سلطان به همان جا كه آمده بود بازگشت . اما كسانش زير لب گله ميكردند و ميگفتند كه درين كار سلطان بخطا رفته است و بايستى ارزنجان را به همان شيوه‌اى كه تيمور سيواس را خراب كرده بود ، ويران سازد .\r\nدرين زمان بايزيد و تيمور كه هر يك به قلمرو خويش بازگشته بودند نمايندگانى نزد يكديگر فرستادند ، اما هيچ موافقتى بين آنان نشد . درين هنگام ( مانوئل ) امپراطور قسطنطنيه و بزرگ مردم ژن كه در پرا اقامت داشت پيامهايى به تيمور فرستادند كه اگر وى آهنگ جنگ تركان كند با سپاه و كشتى به او يارى خواهد كرد . آنان قول دادند كه بىدرنگ يا پس از اندك زمان كشتيهاى جنگى خويش را مجهز كنند ( و در داردانل ) متمركز سازند ، تا لشكريان ترك كه ، در يونان ( و تركيهء اروپا هستند ) نتوانند به آسياى صغير بازگردند و بدين ترتيب تيمور آسانتر بتواند سلطان را شكست دهد و نيز يونانيان تعهد كردند كه مبلغى بعنوان هزينهء كارزار به او بدهند . اينك تركان خويشتن را در برابر امپراطور قسطنطنيه و تيمور ديدند . چون موافقتى بين دو امير مسلمان ( ترك و تاتار ) حاصل نشد ، هر يك به بسيج لشكر پرداختند . براستى كه تيمور درين حوادث بسيار نيرومند و آماده‌تر از حريف بود . وى از ايران به راه افتاد و بسرزمين سلطان حمله كرد و همان راهى را پيش گرفت كه در اولين بار رفته\r\n\r\n","description":"","footnote":"","page_name":" 145 ","page_number":153},
  {"content":"\r\n\r\nبود . يعنى از ارزنجان به سيواس رفت .\r\nسلطان بايزيد چون شنيد كه تيمور قسمتى از خاك او را اشغال كرده است همهء كارهاى خويش را رها كرد و بىدرنگ به آنقره رفت . در آنجا دژى استوار بود كه در آن سلاح و مهمات و تداركات جنگ را گرد آورده بود .\r\nسپس بايزيد در پيشاپيش سپاهيانش به راه افتاد و با شتاب بسوى تيمور آمد .\r\nاما تيمور به مجرد آنكه از خيال و نقشهء سلطان ترك آگاه شد ، به چپ پيچيد و در جنوب بميان كوهها رفت . بايزيد چون به آنجا رسيد كه انتظار داشت با تيمور مواجه شود ، آگاه شد كه وى راه را كج كرده و گستاخانه تصور كرد كه تيمور براى فرار ازو باينكار دست زده و براستى تيمور ازو گريخته است . پس بدنبال تيمور به راه افتاد و با نهايت سرعت او را دنبال كرد . اما تيمور هم از آنسو تا هشت روز در آن نواحى كوهستانى از لشكريان ترك احتراز ميكرد و همواره پيش ميراند . سپس تيمور به دشت آمد و يكسر بسوى آنقره كه در آن انبار بنه و سلاح سلطان قرار داشت راند . وقتى سلطان دانست كه دشمنش با اين حيله از چنگ او گريخته است ، بيهوده نهايت كوشش را ميكرد كه با راندن پرشتاب پيش از آنكه تيمور به حصار آنقره برسد با او روبرو شود و راه بر او بگيرد .\r\nسلطان با لشكريان خسته و فرسودهء خويش با تيمور كه درين مدت همواره كوشيده بود تا با منحرف ساختن و بردن آنها براههاى دشوار آنها را خسته و فرسوده كند ، مواجه شد . سپس جنگ درگرفت و بايزيد اسير شد ، چنان كه سابقا به آن اشاره گشت .\r\nضمنا امپراطور قسطنطنيه و سر كردهء مردم ژن مقيم پرا ، بجاى وفاى بعهد و پيمان ، به لشكريان ترك مقيم اروپا اجازه دادند كه ( از داردانل ) بگذرند و به آسياى صغير برسند و نيز پس از جنگ هم به تركان در گريز از آنقره و بسلامت رسيدن به تركيهء اروپا ياريها كردند و يونانيان آنها را با كشتيهاى خود از اينسو به آنسوى دريا بردند . اين عمل براستى حيله و فريب\r\n\r\n","description":"","footnote":"","page_name":" 146 ","page_number":154},
  {"content":"\r\n\r\nبود . به همين علت هم تيمور با يونانيان مخالف است و با مسيحيان سراسر قلمرو خويش با شدت رفتار مىكند .\r\nسلطان ترك كه از تيمور شكست يافت چنان كه گفته شد ، بايزيد نام و ايلدرم لقب داشت . اين لقب بمعنى « آذرخش » است كه ايلدرم بتركى به اين مفهوم است و بايزيد نام اوست . پدرش مراد نام داشت كه سلطانى بس نام‌آورست و بدست پادشاه ( سربى ) بنام ايلعا ذريا لازاروس * در جنگ ( كوسو ) كشته شد .\r\nسلطان مزبور با شمشيرى كه به سينه‌اش فرو رفت و از شانه بيرون آمد ، جان بداد . سلطان بايزيد بعدها انتقام اين را كشيد و ايلعاذر را در جنگ بدست خويش كشت . پسر ايلعاذر با سلطان بايزيد بعدها سازش كرد و هنوز هم زنده است و در خانهء شاهزاده سليمان چلبى پسر سلطان بايزيد كه ازو ياد كرديم ، مهمان است . همهء اين جزئيات را براى آن گفتم تا روشن كنم كه اين سلطان مراد چگونه مردى بود زيرا كه همهء سلاطين ترك مراد ( يا  ( Amurath  نام دارند و اين نام علاوه بر نامى است كه بر آنها گذاشته‌اند « 1 » ، و نيز  Tamerlane  هم نام واقعى اين پادشاه نيست ، بلكه او را همواره درينجا بنام تيمور ميخوانند . در زبان تاتار تيمور بيك بمعنى « بزرگ آهنين » است . چون بيك بمعنى بزرگ و تيمور « يادمير » همان آهن است * . اينكه او را بنام  Tamerlane  ميخوانند براستى نام اهانت‌آميزى است كه از جانب دشمنان او اشاعه يافته است . زيرا  Lane  ( در فارسى لنگ ) بمعنى شل يا چلاق است . در واقع هم پاى راست تيمور شل است و نيز دو انگشت كوچك دست راستش هم بريده شده است . اين امر نتيجهء ضربتى است كه سالهاى پيش وقتى كه او جوان بود و شب گوسفند دزدى ميكرد ، بدست او وارد آمده است . شرح اين واقعه را بعد ، مفصلا در اين كتاب خواهيم آورد .\r\n( اكنون برگرديم بشرح سفرمان ) ما در ارزنجان تا پنجشنبهء پنجم مه مانديم و آن روز به راه افتاديم و از چند رشته كوه بلند بىجنگل و لخت گذشتيم ،\r\n\r\n\r\n","description":"","footnote":"\r\n( 1 ) - واضحست كه تصور كلاويخو داير بر اينكه همهء سلاطين عثمانى را مراد ميخوانند درست نيست . م .\r\n","page_name":" 147 ","page_number":155},
  {"content":"\r\n\r\nسراسر آن روز برف ميباريد و هوا سرد بود . شب را در دهى بنام شاه باغ ( يعنى باغ متعلق بشاه ) كه در آن دژى است با نهرهاى جارى كه از كنارش ميگذرد مانديم . در همهء پيرامون آن كشتزارهاى گندم و نيز روستاها و خانه‌هاى پراكنده بسيار ديده مىشود . شنبهء بعد را در دهى بنام « پگاريچ » « 1 » خوابيديم .\r\nدر قلهء مجاور ده دژى است كه در درهء آن دو ده است يكى از آن ارمنيان و يكى از آن تركان . بما گفتند كه در حدود يكسال پيش تيمور از اين ده ميگذشت ، فرمان داد تا همهء كليسياهاى ارمنيان را ويران سازند . ارمنيان براى رهايى از اين بليه ، چنان كه بما گفتند ، سه هزار آسپر كه هر آسپر برابر است با نيم رآل نقره ، به تيمور تقديم كردند و او نيز آن را پذيرفت . با وجود اين با بىشرمى تمام فرمان داد كه آنها را ويران كنند . فرداى آن روز يعنى يكشنبه كه مصادف بود با عيد پنطيكاست ، از آنجا به راه افتاديم و بدهى رسيديم كه در آن دژى بر قلهء مجاور قرار داشت . اين محل از توابع ارزنجان است . دوشنبهء بعد در چادر و هواى آزاد خوابيديم و در آن روز راه ما از كوههاى بلند خالى از جنگل ميگذشت . جويبارهاى بسيار در دامنهء كوهها جارى بود و زمين درين پيرامون چه در بلندى و چه در پستى پرسبزه و بىاندازه پر حاصل بود . همهء اين حوالى در تصرف تركمانان است كه درين فصل از خاك تركيه كه سرزمين آنهاست باينجا ميآيند . اين قوم مسلمانند . سه شنبه همچنان در راه بوديم و از دشتى پر سبزه كه با جويبارهاى بسيار سيراب ميشد گذشتيم .\r\nظهر به « ارزروم » كه در خطه و قلمرو تيمورست رسيديم . اين شهر در دشتى است و باروئى دارد از سنگهاى بزرگ و پهن با برجهاى بسيار و در آن دژى است ، اما جمعيت اين شهر چندان نيست . و نيز يك كليسياى زيبا ديديم . چون اين شهر در گذشته جزو قلمرو پادشاهى ارمنستان بود كه از آن مسيحيان است ، هنوز هم گروه بسيارى از ارمنيان در آن هستند . براستى كه در روزگار پيشين ارز روم پرثروت‌ترين و بزرگترين شهر آن خطه بشمار\r\n\r\n\r\n","description":"","footnote":"\r\n( 1 ) -  Pegarich \r\n","page_name":" 148 ","page_number":156},
  {"content":"\r\n\r\nميآمد . حاكم اين شهر درين زمان تركمانى است بنام يوسف على .\r\nفرداى آن روز يعنى پنجشنبه بيست و دوم از ارز روم به راه افتاديم و بدهى رسيديم بنام « پارتير جوان » « 1 » . اين ده از توابع شهر « آونيك » « 2 » است .\r\nاين شهر دژى است نيرومند كه حكومت نشين است و از آن ارمنيان . اما همهء نواحى اطراف متعلق به بزرگى از بزرگان جغتاى است بنام « دولاداى بيك » « 3 » ( كه دربارهء او بعد ازين سخن خواهيم گفت ) .\r\nآدينه به دره‌اى رسيديم بنام « ايسچو » « 4 » . آنشب و نيز شنبه را در آنجا آرميديم ، مردم اين ده ارمنى هستند . يكشنبه به راه افتاديم و به محلى رسيديم بنام « دليلار كنت » « 5 » كه بمعنى « ده ديوانگان » است ، چون ساكنان اين محل همه وارستگان يا دست از جهان شستگان مسلمانند ( بنام درويشان ) كه درينجا بنام كشيش خوانده ميشوند * . روستائيان مسلمان آن حدود براى زيارت اين مردم مقدس به آنجا ميآيند و آنان كه ناخوش هستند خواهش شفا يافتن ميكنند . اين درويشان پيشوايى دارند كه او را بسيار احترام ميكنند ، زيرا بتصور ايشان او يكى از قديسان است . چون تيمور اخيرا ازين محل ميگذشت در نزد اين مراد درويشان منزل كرد . همهء مردم مسلمان آن حدود نياز بسيارى به اين مراد مقدس ميدهند و مراد اين قوم هم صاحب اين ده است هم مقتداى همهء آنان كه به اين مذهب ايمان دارند . مردم عادى اين حوالى همهء اين گروه را از قديسان ميشمارند . اين درويشان ريش و سر را ميتراشند و تقريبا برهنه هستند . در سرما و گرما در جاده‌ها راه ميروند و پوشش آنان ژنده‌هايى است كه تصادفا بدست ميآورند . در ضمن گردش شبانه روز همواره با طبل كوچكى كه دارند سرود ميسرايند . بر دروازهء خانقاه آنان بيرقى با شرابه‌هاى پشمى سياه آويخته است با هلالى كه بر بالاى آن است و پايين آن در يك رديف به ترتيب شاخ آهو و بز و قوچ آويخته شده است و نيز اين از عادات آنهاست كه\r\n\r\n\r\n","description":"","footnote":"\r\n( 1 ) -  Partir Javan \r\n( 2 ) -  Avnik \r\n( 3 ) -  DuladayBeg  ( شايد ذو القدر بيك بوده است . م . )\r\n( 4 ) -  Ischu \r\n( 5 ) -  Delilar Kent \r\n","page_name":" 149 ","page_number":157},
  {"content":"\r\n\r\nاين شاخها را در ضمن گردش در جاده‌ها با خود همچون نشانه و علامتى حمل كنند . بر در خانهء هر درويش ازين شاخها گذاشته شده است تا مشخص و ممتاز باشد « 1 » .\r\nدوشنبهء بيست و ششم مه از دليلار كنت به راه افتاديم و شب را در هواى آزاد در كنار آن رود بزرگى كه ارس نام دارد بسر آورديم . اين رودى است بزرگ كه تقريبا از سراسر ارمنستان ميگذرد . آن روز از گردنه‌هاى بسيار و از ميان كوههاى پوشيده از برف كه در آنها جويبارهاى بسيار فرو ميريخت ، گذشتيم .\r\nسه شنبه در دهى بنام نو جوى ( نهر تازه ) پياده شديم و همهء روز را در كنار ساحل ارس راه پيموديم . اين راه بسيار سراشيب بود و پست و بلندى بسيار داشت . درين ده يك كشيش سكنى داشت و از ما با احترام تمام پذيرايى كرد . او صاحب آن نواحى بود . غالب مردم آن حدود ارمنى هستند .\r\nچهار شنبهء فردا در دهى آرميديم كه در آن دژى بزرگ بر قله‌اى قرار داشت . ديديم كه همهء آن قسمت از كوه سنگ نمك بود و براستى نيمى از روز را در كنار رشتهء كوههايى كه با صخره‌هاى نمك تشكيل شده بود راه پيمايى كرديم . مردم آن نواحى داوطلبانه به اين مكان براى بردن نمك ميآيند و ازين رهگذر استفاده ميكنند و نمك براى خوراك خويش نميخرند .\r\nاينك شهر سورمارى * را توصيف ميكنيم . اين شهر چنان كه روايت ميكنند نخستين آبادى است كه پس از طوفان نوح ساختند . پنجشنبه بيست و نهم مه در حدود ظهر به اين محل رسيديم . اين آبادى شهرى است بزرگ و ازين محل با كمال وضوح كوه بزرگ ( آرارات ) كه با آن شش فرسخ فاصله دارد و بر آن كشتى نوح بهنگام فرو نشستن طوفان به خاك نشست ، ديده ميشد . اين شهر در دشتى است كه يك سوى آن به ارس ميرسد و در جانب ديگر درهء بسيار ژرفى است كه بر هر سوى آن سراشيبى تندى است ، اما فاصلهء طرفين اين دره\r\n\r\n\r\n","description":"","footnote":"\r\n( 1 ) - اين شرح ، پيروان صفى الدين اردبيلى را در آسياى صغير بخاطر ميآورد . م .\r\n","page_name":" 150 ","page_number":158},
  {"content":"\r\n\r\nهيچگاه بيش از تيررس كمان نيست . اين دره شهر را از سه جانب در ميان ميگيرد و به كنار رودخانه منتهى مىشود . اين امر موقعيت شهر را از لحاظ استحكام ممتاز ميسازد و به آن نميتوان دست يافت مگر از راه رودخانه يا از دروازه‌اى كه در عمق دره قرار دارد . در كنار اين دروازه برجهاى استوار و بلند قرار دارد و ازينجا دو دروازه يكى در پشت ديگرى ساخته شده است .\r\nاين شهر در واقع ، همچنانكه گفتيم اولين شهرى بود كه پس از طوفان نوح بر زمين خشك ساخته شد و بنيان نهندگان آن پسران نوح بودند . مردم اين شهر بما گفتند كه در حدود هيجده سال پيش طغتمش خان تاتار ( از قبيلهء زرين ) * اين شهر را محاصره كرد و آن را دو شبانه روز بگلوله بست . سپس در روز سوم مردم شهر با او كنار آمدند و قرار برين نهاده شد كه مردم شهر خويش را در تصرف داشته باشند و در امان باشند و او و هيچيك از سپاهيانش به شهر درنيايند ، منتها به او مبلغى معين بعنوان خراج بپردازند . طغتمش قول داد كه برين ميثاق استوار و وفادار باشد ، فقط خواستار شد كه نيمى از مردم مسلح شهر بسپاه او بپيوندند و بسوى گرجستان رانند . چون آهنگ جنگ با شاه آن ولايت را كه ژرژ ناميده مىشود در سر داشت . هنوز اين گروه بيرون نيامده ، طغتمش خان به سپاهيانش فرمان داد كه به شهر حمله‌ور شوند و به اين تدبير به شهر درآمدند و آن را بباد غارت گرفتند و آنچه از ثروت در آن خفته بود بغنيمت بردند . اين تاتاران سپس شهر را آتش زدند و باروى آن را ويران ساختند و گروه عظيمى از خلق آن را از دم تيغ گذرانيدند . بيشتر اهالى سورمارى سابقا از ارمنيان بودند ، چون اين شهرى است از ارمنستان . اما اخيرا بسيارى از ارمنيان را ازين محل تبعيد كرده‌اند و جاى آنان را مسلمانان گرفته‌اند . ما درين باره بعد ازين مفصلا بحث خواهيم كرد .\r\nدر سورمارى هنوز هم بسيارى خانه‌هاى زيبا و ديدنى ديده مىشود .\r\nدر ارمنستان هر جا كه ما و ملازمان رفتيم همه جا خواربار به ميزان بسيار و به حد وفور براى ما تدارك كردند و نيز براى سفر اسب هم در اختيار ما گذاشته شد ،\r\n\r\n","description":"","footnote":"","page_name":" 151 ","page_number":159},
  {"content":"\r\n\r\nزيرا كه اينك سراسر اين خطه در تحت فرمان حكومت تيمور در صلح و امنيت بسر ميبرد .\r\nجمعهء بعد از سومارى به راه افتاديم و بسوى دژ بزرگى كه بر صخره‌اى ساخته شده بود رانديم كه شب را در آن بروز آوريم . اين دژ در تصرف خانمى محترم و بيوه بود كه خراجگزار تيمور بود و از بابت اربابى و املاك خود حقى ميپرداخت . سابقا اين دژ ملاذ و مسكن راهزنان و دزدان بود كه با غارت مسافران اعاشه ميكردند . تيمور بر سر راه خويش اين دژ را با حمله‌اى گرفت و رئيس آنان را كه شوهر اين خانم بود كشت . تيمور سپس فرمان داد تا همهء درهاى آن دژ را بردارند و هرگز بر جاى خود كار نگذارند و همواره باز بگذارند كه ديگر مبادا اين دژ مركز دزدى و ناامنى شود . و نيز اين دژ را به اين خانم سپرد . در زمانى كه در آنجا بوديم ديديم هنوز آن دژ در و پيكرى ندارد . نام اين محل « ايگدير » « 1 » است . اين دژ در پاى كوه عظيمى ( بنام آرارات ) كه در آن كشتى نوح به خاك نشست ، واقع است . اين كوه مانند همهء مرتفعاتى كه بر سر راه خود از هنگام عزيمت از طرابوزان ديده بوديم ، كاملا لخت بود و حتى در كوهپايه‌ها نيز جنگلى وجود نداشت . در دژ ايگدير آن خانم از ما با كمال مهمان‌نوازى پذيرائى كرد و آنچه طرف نياز ما بود بما داد .\r\nفرداى آن روز يعنى شنبهء ( سى و يكم ) مه از ايگدير به راه افتاديم و راه ما از كنار كوه بزرگى كه بر آن كشتى نوح فرود آمده بود ، ميگذشت . كوه مزبور واقعا فوق العاده بلند و قلهء آن همواره از برف پوشيده است . در آن موقع بر همهء ارتفاعات آن كوه برف نشسته بود . دره‌هاى اين كوه كاملا لخت بودند و هيچ جنگل در آنها نبود . اما علف براى چراى چارپايان بسيار بود و از آن جويبارهاى زيادى ميگذشت . راه ما از پشت كوه ميگذشت و از بسيارى آباديهاى ويران شده گذشتيم كه پى خانه‌هاى آنها از سنگهاى بسيار بزرگ ساخته شده بود . درين حوالى چاودار خود به خود ميرويد و در هر سال چنان كه بما\r\n\r\n\r\n","description":"","footnote":"\r\n( 1 ) -  Igdir \r\n","page_name":" 152 ","page_number":160},
  {"content":"\r\n\r\nميگفتند ، چاودار از نو ميرويد كه پندارى آن را بدست كاشته‌اند . گو اينكه چاودار هرگز بتخم نميرسد چون در آنجا غلات نميرسند . و نيز چمنزارها و تره تيزك چنان نشو و نما مىكند و ميرويد كه گفتى با دست كاشته‌اند .\r\nدر دره‌هايى كه در پاى كوه قرار دارند ، كرم قرمز كه با آن ابريشم سرخ را رنگ ميكنند يافته مىشود * . در كوه پايه‌ها ويرانه‌هاى شهرى را ديديم كه ظاهرا سالها بود كه متروك مانده بود و تا يك فرسخ همچنان در هر طرف ويرانهء بسيار ميديديم . مردم آن حوالى بما گفتند كه اين آثار و بقاياى اولين شهرى بود كه پس از طوفان نوح بدست خود او و پسرانش ساخته شده است * .\r\nدشتى كه در برابر اين ويرانه‌ها واقع است با نهرهاى بسيار بريده شده بود و درختها اين سو و آنسو ديده ميشد . در زير آنها بته‌هايى روئيده است و از چشمه‌سارها همه جا آب ميجوشيد . در بالاى كوه عظيم ( آرارات ) سراشيبى تندى است پوشيده از برف . ابر همواره ما را از مشاهدهء قلهء آن محروم ميساخت . بما گفتند كه معمولا در تابستان و نيز در زمستان اين كوه بواسطهء ارتفاع بسيار در مه و ابر پنهان است . عصر آن روز در كنار چشمهء زيبايى كه از زير دهانهء بزرگ سنگى بيرون ميآمد اندكى آرميديم كه ناگهان ابرها بر طرف شد و سراسر كوه حتى قلهء آن كاملا ديده شد . اما پس از لحظه‌اى مه باز آمد و همه را پوشانيد . ميگفتند كه چنين امرى بندرت پيش ميآيد كه همهء كوه ديده شود .\r\nدر كنار قلهء اصلى ( آرارات ) قلهء كوتاهتر ( آرارات كوچك ) واقع است . پاى كوه اخير هم سراشيبى تندى دارد و بين دو قلهء مزبور فرو رفتگيى همچون قاچ زين وجود دارد و ميگويند كه كشتى نوح درينجا فرود آمد . اما همچنانكه گفته شد اين دو قله و فرو رفتگى بين آنها همواره زير ابر است .\r\nهمانشب در دژى بنام « بايزيد » كه بر صخره‌اى ساخته شده و بسيار ديدنى است مانديم . در زير اين دژ محوطهء هموار ديگرى هست كه بر آن خانه‌هاى شهر ساخته شده است . اين محل بسيار وسيع است و يك حصار بزرگ كه در همه جانب برجهاى متعدد دارد و به آن دژ مرتفع منتهى مىشود گرداگرد شهر را\r\n\r\n","description":"","footnote":"","page_name":" 153 ","page_number":161},
  {"content":"\r\n\r\nگرفته است . از دژ مزبور پلكانى بخانه‌هاى شهر منتهى مىشود . اين شهر را شش سال پيش تيمور در محاصره گرفته بود . اما صاحب دژ به زودى با تيمور سازش كرد و قرار بر آن نهاد كه خراجى بدهد . تيمور نيز تعهد كرد كه اجازه ندهد تا از تاتاران كسى به آنجا راه جويد . و نيز صاحب بايزيد و مردانش نيز ملزم شدند تا با تيمور همراه شوند .\r\nيكشنبهء اول ژوئن بهنگام غروب بجلو دژى كه « ماكو » نام دارد رسيديم . اين محل از آن كسى است از كاتوليكها . اما نام او نور الدين است * و همهء آنان كه از اين دژ نگهبانى و پاسدارى ميكردند كاتوليك بودند .\r\nاينان اصلا از نژاد ارمنى هستند و به زبان ارمنى سخن ميگويند و نيز تركى و فارسى هم در مييابند . در ماكو ديرى است از آن كشيشان « فرقهء دومينيكى » « 1 » .\r\nاين دژ در دره‌اى كه در پايين قلهء كوهى واقع است ، قرار دارد . همهء خانه‌هاى شهر در دامنهء آن ساخته شده است . حصار بزرگى با برجهاى بسيار كه از سنگهاى چهار گوش ساخته شده و با آهك و ساروج بهم پيوسته گشته است گرداگرد شهر را گرفته . اين حصار اندكى هم بر فراز كوه بالا ميرود . در درون حصار و نيز در بيرون آن ، در دامنهء بالايى كوه خانه‌هاى بسيارى متعلق بمردم شهر وجود دارد . اين خانه‌هايى كه در خارج از حصار اول واقع شده است با حصار برونى ديگرى محصور گشته‌اند كه اين نيز در محل معينى با حصار درونى مىپيوندد . مدخل اين محوطهء اخير يعنى خانه‌هايى كه در خارج حصار درونى قرار گرفته‌اند پلكانى است كه در صخره كنده شده است و در پايان ديوار بر فراز دروازهء مدخل برجى بزرگ ساخته شده است كه از آنجا پاسدارى مىكند . در آنسوى ديوار دوم يا حصار برونى خانه‌هاى ديگر مردم ميان صخره‌هايى كه در پيرامون كوه واقع است ، ساخته شده . اين خانه‌ها كه مردم اين منطقه در آن ساكن‌اند در ميان برجهايى قرار گرفته است . اين برجها يا قلعه‌هاى اربابى محل اقامت و سكناى صاحب آن نواحى است و نيز گروه بسيارى از مردم شهر در تابستان به اين نواحى\r\n\r\n\r\n","description":"","footnote":"\r\n( 1 ) -  Dominicain \r\n","page_name":" 154 ","page_number":162},
  {"content":"\r\n\r\nميآيند و در ميان كوههاى بيرون از دو حصار شهر خانه‌هايى دارند . صخره‌هاى مرتفع اين حدود همچون بامى بر دژ و ديوارهاى شهر معلق است كه آنها را از گزند باران مصون نگاه مىدارد . زيرا اين صخره‌ها كاملا نواحى اطراف دژ را ميپوشاند . با موقعيت ممتازى كه اين دژ دارد نميتوان نه از پايين و نه از بالا بر آن دست يافت . در درون حياط دژ چشمهء آبى است كه نياز مردم شهر را بر طرف و نيز بيشه‌هاى اطراف شهر را سيراب مىكند . دره‌اى بسيار زيبا در پايين ماكو هست كه از آن رودى ميگذرد و موستانها و كشتزارهاى گندم متعددى را آبيارى مىكند .\r\nگويند كه زمانى تيمور حصار ماكو را محاصره كرد ولى نتوانست آن را بگيرد پس در صدد سازش با امير آن برآمد و قرار بر آن نهاده شد كه صاحب آن با بيست سوار با تيمور همراهى و كمك كند و هر گاه كه او را بخواهند آمادهء خدمت باشد . اندك زمانى پس ازين پيمان بار ديگر گذار تيمور به حصار ماكو افتاد و امير آنجا پسرش را كه جوانى بيست ساله است با سه اسب خوش زين و برگ به پيشباز او فرستاد . اين اسبها را بعنوان پيشكش فرستاده بود .\r\nچون تيمور بپاى حصار رسيد ، اين جوان به استقبال رفت و آن اسبها را برد كه از جانب پدر تقديم كند . تيمور آن پيشكشها را با نهايت لطف پذيرفت و به سپاهيان ابلاغ كرد كه هيچيك حق تخطى و دست درازى به زمينهاى آنجا را ندارد . سپس تيمور چون متوجه شد كه صاحب ماكو پسرى اين چنين نيكو دارد ، گفت دريغ است كه چنين جوانى در خانه بماند و حاضرست كه او را به خدمت بپذيرد و با خويشتن ببرد و او را در سلك ملازمان نوه‌اش درآورد .\r\nاين شاهزاده « عمر ميرزا » نام داشت كه در آنزمان فرمانرواى مغرب ايران بود و ماكو نيز در قلمرو اوست . اين جوان اينك در جزء پيرامونيان عمر ميرزاست و در سپاه وى بدرجهء فرماندهى رسيده است . اما بر او فشار آورده‌اند كه بر خلاف ميل خويش مسلمان شود و او را سيورغتمش نام نهاده‌اند . وى اينك سردار نگهبانان عمر ميرزاست . ظاهرا اين جوان چنين مينمايد كه مسلمان است ،\r\n\r\n","description":"","footnote":"","page_name":" 155 ","page_number":163},
  {"content":"\r\n\r\nاما باطنا چنين نيست و هنوز به آيين كاتوليك وفادارست .\r\nامير ماكو از ما با نهايت جوانمردى و بزرگوارى پذيرايى كرد و از آنجا كه ما مسيحى بوديم از حضور ما در آنجا بسيار خشنود شد . بما گفت كه در حدود پانزده روز پيش از آمدن ما « امير جهانشاه ميرزا » * خواهر زادهء تيمور كه بسيار مقرب درگاه اوست ، به او كه حاكم ماكوست كس فرستاده بود تا او را درون حصار بپذيرد و اجازه دهد تا خزانه‌اى كه از مال و اندوخته دارد به آنجا بسپرد تا در محل امنى باشد .\r\nحاكم يا امير شهر براى ما نقل كرد كه به آن شاهزاده پاسخ داد كه نميتواند ازو پذيرايى كند ولى در صورتى كه خزانه‌اى موجود داشته باشد با كمال خوشوقتى حاضر است آن را تحويل بگيرد . اما نبايد اطمينان داشته باشد كه آن را باز بگيرد .\r\nبا نهايت خوشى و آسايش شب را در آنجا مانديم و سپس در اردوى عمر ميرزا به آن پسر امير ماكو كه ازو ياد كرديم برخورديم و با او سخن گفتيم .\r\nامير مزبور پسر ديگرى كهتر ازين فرزند داشت كه در ماكو و در خانهء پدرى منزل داشت . در ضمن صحبت او بما گفت كه اين پسر كوچكتر در جنگاورى چندان دستى ندارد . اما پسرى است دانشمند و بدستور زبان ارمنى مسلط و محيط . وى در نظر دارد كه اگر خدا يارى كند و در بازگشت از سمرقند به وطن گذارمان بكنار اين حصار افتد ، اين پسر را بدست ما بسپرد تا او را به اسپانيا ببريم . سپس چون درين نكته ترديد ندارد كه پادشاه ما نسبت به او نظر مساعدى خواهد داشت ، سفارش او را به پاپ مىكند و از آن حضرت خواهد خواست كه او را اسقف ولايت تحت حكومت پدرش كند * . شگفت است كه چگونه مسيحيان حصار ماكو اين چنين در ميان مسلمانان با آنكه اين همه از عالم مسيحيت دورند و امكان برخوردارى از يارى و كمك آنان اندك است ، استوار مانده و خويشتن را حفظ كرده‌اند . اينان در حقيقت از ملت ارمنى و بآيين كاتوليك هستند و خدا را با رسوم و آيين درست خدمت ميكنند .\r\n\r\n","description":"","footnote":"","page_name":" 156 ","page_number":164},
  {"content":"\r\n\r\nدو شنبهء بعد كه مصادف بود با دوم ژوئن از ماكو به راه افتاديم و شب را چون نتوانستيم به دهكده‌اى مناسب و شايستهء توقف برسيم ، ناچار در هواى باز اردو زديم . در ضمن حركت آن روز بما قلعه‌اى را نشان دادند كه بر جانب چپ و بر فراز تپه‌اى ( در فاصله‌اى از ساحل رود ارس ) قرار داشت . اين قلعه « النجيك » « 1 » نام دارد . اين قلعه با حصارى كه برجهاى متعدد دارد محصور شده است و درين محيط موستانها و بيشه‌ها و مزارع غله خيز مجاور آنها قرار گرفته است و نيز چشمه‌سارها و چراگاههاى بسيار در پيرامون آن حصار ديده مىشود . در سال 1387 م . ( 790 ه . ) زمانى كه تيمور بر سلطان احمد ( جلاير ) ايران پيروز شد همهء املاك او را گرفت . امير مزبور به النجيك پناه برد و تيمور سه سال تمام اين قلعه را در محاصره داشت . در پايان اين مدت سلطان احمد گريخت و بمصر در پناه شاه مملوك قاهره رفت ، و اينك نيز در آنجاست * .\r\nفرداى آن روز يعنى سه شنبه در اردويى كه متعلق به تاتاران جغتاى بود آرميديم . اين تاتاران گله‌هاى اغنام و مواشى خود را به چرا آورده و بيش از يكصد چادر در آن چراگاهها برپا كرده بودند . چهار شنبه را نيز در چادرهاى اردوى ديگرى از جغتائيان آرميديم و اين مردم آنچه مورد نياز ما بود براى ما آماده ساختند و نيز براى ادامهء سفر بما اسب دادند . همچنانكه همهء شهرها و آباديهايى كه بر سر راه ما بود آنچه ميتوانستند بما خدمت ميكردند . سرزمينى كه اينك در آن سفر ميكرديم بسيار كوهستانى و پر از مرغزار و علفزار بود و از جويبارهاى بيشمار سيراب ميشد . در هر سو با جغتائيان برخورد ميكرديم كه با آنكه چادر نشين بودند جزء مردم خوى به حساب ميآمدند . پنجشنبهء پنجم ژوئن بهنگام ظهر به شهر خوى رسيديم . اين شهر در دشتى قرار دارد كه پيرامون آن را بيشه‌ها و مزارع غله گرفته است و گرداگرد اين بيشه‌ها و مزارع غله نيز\r\n\r\n\r\n","description":"","footnote":"\r\n( 1 ) -  Alnjik \r\n","page_name":" 157 ","page_number":165},
  {"content":"\r\n\r\nچراگاهها و علفزارهاى بسيارى است كه با جويبارها و نهرها آبيارى مىشود .\r\nبر گرد شهر خوى ديوارى است از خشت پخته با دروازه‌ها و برجهاى بسيار كه براى دفاع از شهر ساخته شده است . استان ارمنستان عليا به اين شهر ختم مىشود . ازين شهر وارد ايران ميشويم اما غالب مردم شهر خوى از ارمنيان هستند .\r\n\r\n","description":"","footnote":"","page_name":" 158 ","page_number":166},
  {"content":"\r\n\r\n\r\nفصل هشتم از خوى به سلطانيه\r\nچون به خوى رسيديم مشاهده كرديم كه سفيرى كه از جانب « ناصر الدين فرج مملوك » « 1 » سلطان مصر به دربار تيمور فرستاده شده بود آنجاست .\r\nسفير مزبور بهمراه بيست سوار و پانزده شتر راه مىپيمود . اين شتران حامل پيشكشهايى بودند كه سلطان براى تيمور ارسال داشته بود . از جملهء اين هدايا شش شتر مرغ بود و نيز جانورى بود بنام « جرنوفه » « 2 » ( مقصود همان زرافه است ) كه ساختمانش عجيب و براى ما بيگانه بود .\r\nاين جانور تنى باندازهء اسب و گردنى بسيار بلند دارد . پاهاى جلو اين حيوان بلندتر از پاهاى عقب اوست و سمهايش همچون سم گوسفندان قاچ دارد . در ازاى پاهاى جلو اين حيوان از شانه تا سم شانزده بدست است و از سينه تا سرش نيز شانزده بدست ( وجب ) . چون آن حيوان سرش را بلند مىكند منظرهء گردنش از بلندى بسيار ديدنى و شگفت است و نيز چنان باريك است كه به گردن آهو ميماند . پاهاى عقب آن با مقايسه با پاهاى جلو كوتاه است ، چنان كه چون كسى نخستين بار اين حيوان را ببيند تصور مىكند كه نشسته است نه ايستاده . گرده‌اش همچون گاو وحشى سراشيبى دارد . چهره و\r\n\r\n\r\n","description":"","footnote":"\r\n( 1 ) - « الملك الناصر فرج » پادشاه مصر است كه از مماليك برجى بوده و از 801 تا 808 هجرى در اين كشور پادشاهى ميكرده است م . ا .\r\n( 2 ) -  Jornufa \r\n","page_name":" 159 ","page_number":167},
  {"content":"\r\n\r\nبينىاش شبيه آهوست ، منتها در جانب فوقانى با اندكى تيزى برآمدگى دارد .\r\nچشمانش بسيار درشت است و گرد و گوشهايش مانند گوشهاى اسب است و در نزديك آنها دو شاخ گرد كوچك ديده مىشود كه ته آن با مو پوشيده شده است . اين شاخها مانند شاخ آهوست هنگامى كه تازه ميرويد . اين جانور چنان دراز است كه گردنش از فراز هر ديوار ميگذرد ، حتى ديوارهايى كه با شش يا هفت سنگ بزرگ روى هم نهاده شده ساخته شده است . هرگاه كه بخواهد چيزى بخورد دهانش بر شاخه‌هاى بلند ميرسد و لذا فقط برگهاى لطيف خوراك اوست . براى كسى كه هرگز زرافه نديده باشد ، ديدن اين جانور بسيار شگفت - انگيز است .\r\nدر خوى شب يعنى شب همانروزى كه رسيده بوديم و نيز جمعه و شنبه و يكشنبه را مانديم . درين روز اخير كه مصادف بود با هشتم ژوئن بهنگام ظهر به راه افتاديم . در شهر خوى اسب براى ادامهء سفر ما يافت نميشد . بنابراين به سپاهيانى كه در آن پيرامون بودند دستور داده شد كه نياز ما را رفع كنند .\r\nچون به راه افتاديم شب را در مرغزارى در هواى باز گذرانيديم . راه ما از طرابوزان تا خوى منزل به منزل از ميان كوههايى كه پوشيده از برف بود مىگذشت . ازينجا ببعد هوا گرمتر شد و ديگر برف ديده نشد . دوشنبهء بعد بهنگام ظهر به شهر زيبا و پر جمعيتى رسيديم بنام طسوج * كه در دشتى واقع است كه گرداگرد آنها را بيشه‌هاى بسيار گرفته است و با نهرهاى بيشمار سيراب مىشود . اين شهر در كنار درياچهء شور ( اورميه ) واقع است و محيط آن در حدود يكصد ميل است . در اين درياچه سه جزيرهء مسكون وجود دارد . همچنان رانديم و شب را در قريه‌اى بنام « كوزه كنان » كه سابقا محل بزرگى بوده و فعلا بيشتر قسمتهاى آن ويران است خوابيديم . گويند باعث اين ويرانى امپراطور تاتار طغتمش خان بود كه از امير تيمور شكست يافت و از قدرت افتاد و چنان كه بيايد ديگر توانائى چنين كارها را ندارد . در كوزه كنان بسيارى از ارمنيان را ديديم كه در آنجا مسكن داشتند .\r\n\r\n","description":"","footnote":"","page_name":" 160 ","page_number":168},
  {"content":"\r\n\r\nفرداى آن روز كه سه‌شنبه بود به دهى رسيديم بنام « چاوسكاد » « 1 » كه در دشتى واقع است . گرداگرد اين ده بيشه‌ها و بوستانها و درختان ميوه و درختان سايه‌دار با تپه‌هايى كه در آنها نهرها و جويبارهاى بسيار جارى است ، گرفته است . مقدار زيادى ميوه از آنجا به تبريز و حتى جاهاى دور تر مىبرند . همان شب در هواى باز خوابيديم و فرداى آن راه ما از بيشه‌ها و بوستانهايى كه در ميان آنها جويهاى پر آب جارى بود ، مىگذشت . سفر درين سرزمين پست و هموار به علت وجود اين بيشه‌ها و باغها بسيار لذت بخش بود .\r\nچهار شنبهء پانزدهم ژوئن بهنگام فرو رفتن خورشيد به شهر بزرگ تبريز رسيديم كه در دشتى ميان دو رشته كوه لخت قرار دارد . اين شهر محصور نيست و رشته كوه‌هاى جانب چپ به كنار شهر ميرسد . هواى اين دامنهء كوه ( كه در سمت جنوب شهر است ) گرم است و نهرهايى كه از آن جارى است براى آشاميدن ناسالم و مضر هستند . رشته كوههايى كه در مقابل آن يعنى در سمت راست ( شمال ) قرار دارد هواى سردى دارد و قلهء آن در تمام سال از برف پوشيده است . در جويبارهايى كه از آن جانب فرو ميريزد ، آب آشاميدنى خوبى جارى است و از آنها با نهرهايى كه به تبريز كشيده‌اند ، به نقاط شهر و بهمهء خانه‌ها آب ميرسانند . درين رشته كوه سمت جنوب كه از شهر به خوبى ديده مىشود ، دو قله وجود دارد . ميگفتند كه زمانى اين دو قله چنان بهم نزديك بودند كه پنداشتى يكى هستند . اما سال بسال از يكديگر دور تر ميشوند . در رشته كوه مقابل كه در شمال شهر واقع است و از شهر يك فرسخ فاصله دارد ، كوهى بسيار مرتفع وجود دارد . درينجا چنان كه بما گفته شد عده‌اى بازرگانان ژن در گذشته ، زمينى را از سلطان « اويس » ( ايلخان ) خريدارى كردند تا در آن دژى براى استفادهء خويش بسازند . اما به مجرد آنكه سلطان آن كوه را به آنان فروخت پشيمان شد و زمانى كه بازرگانان مزبور ساختمان دژ را شروع كردند كس بنزد ايشان فرستاد و گفت كه در قلمرو وى رسم و قاعده برين جارى نيست كه بازرگانان در آن\r\n\r\n\r\n","description":"","footnote":"\r\n( 1 ) -  Chauscad \r\n","page_name":" 161 ","page_number":169},
  {"content":"\r\n\r\nدژى بسازند يا بخرند . آنان مىتوانند بهر مقدار كه خواسته باشند كالا بخرند و صادر كنند و به ميهن خويش بفرستند ، اين از حقوق ايشانست . اما اگر خواسته باشند دژى بسازند آنوقت ممكن است بخواهند اين دژ و تكه زمينى كه دژ را بر آن ساخته‌اند ، با خود ببرند و به خارج از قلمرو او انتقال دهند . بازرگانان ژن چون اين سخن را شنيدند بمكابره و جوابگوئى با فرستادهء سلطان برخاستند و چون خبر به سلطان اويس رسيد فرمان داد تا سر همهء آنان را از تن جدا كنند .\r\nازين كوه كه در سمت راست است رودخانه‌اى بسوى جنوب جارى است كه همهء آب آن در شهر به مصرف آبيارى ميرسد . بسيارى از نهرهايى كه از آن رودخانه منشعب شده‌اند از ميدانها و خيابانها جارى ميگردد .\r\nدر سراسر شهر خيابانهاى پهن و ميدانهاى وسيع هست كه در پيرامون آنها ساختمانهاى بزرگ ديده مىشود و در آنها به ميدانها باز مىشود . كاروانسراها نيز چنين است و در آنها دستگاههاى مجزا و دكانها و دفترها ساخته‌اند كه از آنها استفاده‌هاى گوناگون مىكنند . چون ازين كاروانسراها خارج شويم بخيابانها و بازارهايى ميرسيم كه در آنها همه گونه كالا فروخته مىشود . در بازار پارچه‌هاى ابريشم و پنبه و تافته و ابريشم خام و جواهرات و همه گونه ظروف ميتوان يافت . در واقع گروه كثيرى بازرگان و مقادير بسيارى كالا درين شهر وجود دارد . بنابرين مثلا در بعضى از كاروانسراها كه در آنها وسايل و لوازم آرايش و عطريات زنان فروخته مىشود ، زنان به دكانها و حجره‌هاى آنان ميآيند تا از آنها بخرند . زيرا اين زنان عطر و روغن بسيار به كار مىبرند .\r\nجامهء زنان در خيابان عبارتست از پارچهء سفيدى كه سراپاى آنها را ميپوشاند و نقابى از موى اسب كه بر چهره مىافكنند تا هيچكس آنان را نشناسد . در سراسر تبريز ساختمانهاى زيبا و مساجد بسيار ديده مىشود مخصوصا مساجد با كاشيهاى آبى و طلايى آراسته شده‌اند . درين مساجد كاسه‌هاى بلورين ( براى چراغ ) هست كه نظير آنها را در سرزمين تركيه ديديم .\r\n\r\n","description":"","footnote":"","page_name":" 162 ","page_number":170},
  {"content":"\r\n\r\nميگفتند كه همهء اين ساختمانها را در روزگار پيشين كه در تبريز گروهى عظيم از مردم شهر و پولداران كه با هم بر سر برپا داشتن ساختمان زيبا چشم و هم چشمى داشتند و با كمال ميل ثروت خود را در آن راه خرج ميكرده‌اند ساخته‌اند . از اين گونه ساختمانها كاخ بزرگى را ديديم كه در پيرامون آن ديوارى كشيده شده بود . نقشهء اين كاخ بسيار زيبا بود و در آن بيست هزار اطاق و دستگاههاى مجزا و مستقل ديده ميشد . معلوم شد كه اين كاخ بزرگ را پادشاهى ساخته است ( كه از او ياد كرديم ) بنام سلطان اويس ( جلاير ) . وى اين كاخ را با مصرف كردن همهء موجودى خزانهء خويش كه سلطان مصر در اولين سال سلطنت وى بعنوان خراج پرداخته بود ، بساخت . اين محل اكنون بنام دولتخانه معروف است كه معنى آن مىشود « خانهء اقبال » . قسمت اعظم اين كاخ عظيم هنوز استوار و پابرجاست و بايد آرزو كرد كه همهء اين گونه ساختمانهاى تبريز به همان حال آغاز ساختمان بمانند . اما متأسفانه بسيارى از آنها را اخيرا بفرمان « ميرانشاه » همان شاهزاده‌اى كه پسر ارشد تيمور است ويران ساخته‌اند و علت آن را بعد خواهيم گفت . جمعيت آن شهر بايد در حدود دويست هزار خانوار يا بيشتر باشد . ديديم كه در بسيارى از ميدانهاى عمومى ميوه و همچنين خوراك پخته و تميز كه به انحاء مختلف تهيه ميشوند به حد وفور موجودست .\r\nدر خيابانى كه نزديك يكى از ميدانهاست خانه‌اى است كه در آن تنهء درخت خشك شده‌اى ديده مىشود و در افواه چنين پيچيده است كه در اندك زمانى ازين تنهء خشك جوانه مىزند و سپس يك اسقف مسيحى در شهر پديدار ميگردد كه با گروهى از مسيحيان همراه است . اين اسقف بدست صليبى دارد و همهء مردم تبريز را فورا به آئين راستين عيسى مسيح رهبرى مىكند . ضمنا بما گفتند كه اين پيشگويى يكى از معصومين و قديسين مسلمان است كه درويشى از جهان دست شسته بود و اين را اندكى پيش بر زبان رانده است . اما مردم\r\n\r\n","description":"","footnote":"","page_name":" 163 ","page_number":171},
  {"content":"\r\n\r\nعوام تبريز از شنيدن اين سخنان سخت در خشم شدند و آن را انكار كردند و نيز گرد آمدند تا آن درخت را ببرند . اما چون سه ضربه به درخت وارد شد ، دست آن كس كه ضربه ميزد شكست . بما خبر دادند كه اين مرد مقدس مسلمان اخيرا مرده است و حوادث بسيارى را پيش بينى كرده كه بايد در اندك زمان بيايد و بگذرد . و نيز خبر دادند كه اندكى پيش چون تيمور گذارش به تبريز افتاد نزد اين مرد مقدس كس فرستاد تا بيايد و با او ملاقات كند . اين مرد پيش بينى مزبور ( دربارهء اسقف مسيحى ) و نيز بسيارى مطالب ديگر را براى تيمور بار ديگر نقل كرد . آن درختى كه از آن ياد كرديم اينك نيز در همان خيابان هست و كسى جرأت دست زدن به آن نميكند .\r\nدر بسيارى از خيابانها و ميدانهاى شهر سقاخانه‌هايى هست و در سقاخانه‌ها بهنگام تابستان يخ مياندازند و نيز ليوانهاى مسى و برنجى در آنجا گذاشته‌اند تا با آن آب بياشامند . حاكم تبريز از خويشان تيمور است و او را داروغه ( كه همانا شهردارست ) مينامند . وى نسبت بما بسيار مؤدبانه رفتار كرد .\r\nچنان كه ميگفتند ، مساجد زيبا و نفيس بسيارى درين شهر هست و نيز گرمابه‌هاى بسيار عالى دارد كه در جهان كم نظير هستند .\r\nنه روز در تبريز مانديم و چون زمان عزيمت ما رسيد براى ما اسب آوردند . اين اسبها متعلق به شخص تيمور بود . نه تنها اسب براى ما بلكه براى همهء همراهان ما نيز آماده كردند و چارپاى باركش هم آوردند . بايد در نظر داشت كه از تبريز تا سمرقند همه جا تيمور مراكزى ( چاپارخانه‌هايى ) كه همواره در آنها اسب آمادهء حركت داشتند ، ساخته است كه چاپارها و پيكهاى او بتوانند شب و روز بدون آنكه لنگ بمانند راه پيمايى كنند . اين چاپارخانه‌ها در فواصل راه يكروزه و گاهى نيم روزه ساخته شده‌اند . در بعضى چاپارخانه‌ها حتى يكصد اسب هم موجود است و در برخى فقط پنجاه . در معدودى از آنها دويست اسب ديده مىشود . به اين ترتيب در سراسر راه تا سمرقند چنين است . بما گفتند\r\n\r\n","description":"","footnote":"","page_name":" 164 ","page_number":172},
  {"content":"\r\n\r\nكه از تبريز تا قاهره ده روز راه است و شهر بغداد در سمت راست « 1 » راه تبريز - قاهره واقع است .\r\nروز جمعهء بيستم ژوئن در ( ساعت سه بعد از ظهر كه همانا ) ساعت  none  ( است ) از تبريز به راه افتاديم و شب را در قلعه‌اى بنام « سعيد آباد » خوابيديم .\r\nفرداى آن روز يعنى شنبه در دهكدهء « اوجان » ناهار صرف كرديم و شب را در هواى آزاد گذرانيديم . يكشنبه پيش از ظهر از « سيگان » « 2 » گذشتيم و در دهكدهء « تونگلار » « 3 » كه همهء مردم آن از ايل تركمن بودند ، ناهار خورديم .\r\nاينك راه ما از دشت ميگذشت و ديگر از كوهستانها گذشته بوديم و هوا بسيار گرم شده بود . در هر دهى كه مانديم براى ما خوراك فراوان آوردند و بر سر سفرهء ما خدمت كردند . رسم آنان اين بود كه چون بآبادى ميرسيديم از ما خواهش ميكردند پياده شويم . بعد ما را بر فرشى كه بر چمن و در سايه گسترده بودند مينشاندند و از خانه‌هاى نزديك براى ما خوراك از قبيل نان و ماست و آشى كه با برنج و تكه‌هاى خمير پخته شده بود ميآوردند . در صورتى كه آهنگ ماندن شب ميكرديم ، آنوقت گوشت براى ما مىپختند كه پندارى آنچه خورده بوديم در برابر آنچه بعد از ظهر ميخورديم ما حضرى بيش نيست .\r\nاز تونگلار بآنسو ، برين خو كرديم كه شبها حركت كنيم . زيرا درين فصل يعنى ماه ژوئن ( خرداد - م . ) راندن بهنگام روز در اثر گرماى شديد غير ممكن بود . و نيز در طول روز از گزند خرمگس كه در آن حدود بسيارست و براستى كه از نيش آنان راكب و مركوب هر دو ميميرند ، توقف ممكن نميشد .\r\nبنابراين چون بده تونگلار رسيديم با آنكه گرماى خورشيد بهيچوجه فوق العاده نبود ، باز هم خرمگس چندان بود كه اسبها بدشوارى ميتوانستند نيش آنها را تحمل كنند . پس آنچه توانستيم جهت دور كردن اين حشرات كرديم . از تن\r\n\r\n\r\n","description":"","footnote":"\r\n( 1 ) - در اينمورد ظاهرا مسامحه شده و يا مسافرت با اسبهاى تندرو و بدون توقف است و گرنه با وسايل آن روزى بهر صورت اين مسافرت بيشتر طول ميكشيده است . م . ا .\r\n( 2 ) -  Seygan \r\n( 3 ) -  Tunglar \r\n","page_name":" 165 ","page_number":173},
  {"content":"\r\n\r\nچارپايان ما پس از راه پيمايى امروز خون بسيار ميآمد .\r\nدوشنبه فرداى آن روز بامدادان ( يعنى ساعت شش صبح ) به دژى رسيديم بنام « ميانه » و اين لفظ بمعنى « نيمراه » است . همهء روز و شب را با كمال آسايش بر اسبهاى عالى به راه رفتن ادامه داديم . اسبها از اسبهايى بودند كه در اصطبلهاى چاپارخانه‌ها براى چاپاران تيمور نگاهدارى ميشدند .\r\nسپيده دم سه شنبه كه مصادف بود با عيد يوحناى قديس ( بيست و چهارم ژوئن ) به ساختمان بزرگى رسيديم كه ( كاروانسرا بود ) براى آسايش مسافران و بازرگانان در آنجا ساخته بودند . در آنجا تا فرو رفتن آفتاب بوديم .\r\nدر ضمن استراحت در آنجا پيكى از جانب ميرانشاه پسر ارشد تيمور * آمد و خبر آورد كه شاهزادهء مزبور ميخواهد تا ما با شتاب تمام به اردوگاه او كه نزديك آن كاروانسرا بود برويم . بنابراين با اسبهاى تازه نفس كه از اصطبل حكومت بما دادند بىدرنگ به راه افتاديم تا فرمان آن شاهزاده را گردن نهاده باشيم .\r\nپس از آنكه همهء شب رانديم بامدادان ( چون به اردوگاه رسيديم ) به چاپار ديگرى برخورديم كه بما گفت شاهزاده بسلطانيه رفته است و بايد شتاب كنيم ، چون او ميخواهد از ما در شهر پذيرايى كند . بنابراين به راه خويشتن ادامه داديم و تا ظهر به چاپارخانه‌اى رسيديم كه در آنجا اسبهاى حكومتى تازه نفس منتظر ما بودند . اين محل در كنار رودى بود . ناچار بعد از ظهر را آنجا آسوديم و نزديك غروب به راه افتاديم .\r\nشبهنگام به محلى رسيديم كه به زنجان معروف است . بيشتر قسمتهاى اين شهر غير مسكون است . اما گويند كه در گذشته اين شهر يكى از بزرگترين شهرهاى ايران بوده است . اين شهر در دشتى ميان دو رشته كوه بلند كه لخت و خالى از جنگل هستند قرار دارد . ديديم كه حصار شهر ديگر قابل تعمير نيست اما در داخل حصار هنوز خانه‌ها و مساجد بسيارى همچنان استوار برپا بودند و در خيابانهاى آن نهرهاى عالى ميگذشت اما همهء آنها اينك خشك و بىآب هستند . ميگويند زنجان در گذشته محل اقامت داريوش و مقر سلطنت او بود\r\n\r\n","description":"","footnote":"","page_name":" 166 ","page_number":174},
  {"content":"\r\n\r\nكه اين شهر را براى سكونت خويش برگزيده بود « 1 » ، و نيز از همين شهر بود كه با سپاه خويش بجنگ اسكندر بزرگ رفت . ما در زنجان تا صبح آسوديم و بامداد روز جمعه ، بما اسبهاى حكومتى تازه نفس دادند و به راه افتاديم . در زنجان مردم از ما خوب پذيرايى كردند و آنچه از خوراك نياز داشتيم و مخصوصا ميوه‌هاى خوب و عالى آوردند . پنجشنبهء بيست و ششم ژوئن تا ميانروز به شهر بزرگ سلطانيه رسيديم و با امير ميرانشاه پسر تيمور كه منتظر آمدن ما بود ديدار كرديم .\r\nدرين كشور رسم چنين است كه چون كسى به نزد امير بار يافت بايد به او چيزى پيشكش كند . بنابراين ما كه مقدارى پارچهء پشمى كه درين حدود خواهان بسيار دارد و نيز بعضى اشياء كمياب همراه داشتيم انديشيديم كه از آنها بعنوان پيشكش در پيش شاهزادهء مزبور نهيم . ما را بحضور وى بيكى از كاخهايى كه در بيشه‌هاى زيبايى قرار داشت و گماشته و خدمتكار بسيارى در آنجا بودند بردند . بعدها چون زمان عزيمت و مرخصى ما رسيد ، گماشتگان خلعتهاى ( زر بفت ) آوردند و به تن هر يك از ما سفيران پوشانيدند . آنگاه بخانهء خويش بازگشتيم .\r\nشهر سلطانيه در دشتى واقع است و هيچ حصارى ندارد . در ميان آن دژى بزرگ است كه از سنگ ساخته‌اند و برجهاى محكم دارد . برجها و ديوارهاى آن با كاشيهاى آبى آرايش شده و زيباست . در هر يك ازين برجها يك عرادهء كوچك توپ قرار دارد . سلطانيه شهرى است پر جمعيت و با آنكه از لحاظ بازرگانى و داد و ستد از تبريز مهمترست ، باز از آن شهر كم جمعيت‌ترست .\r\nدر ماه‌هاى ( تابستان ) ژوئن و ژوئيه و اوت مخصوصا كاروانهاى بزرگى از شتران با بارهاى كالا به اين شهر ميرسند . واژهء كاروان را براى مفهوم گروهى بسيار از چارپايان كه بار مىبرند استعمال ميكنند . اين شهر درين ماهها پر جنجال و شلوغ است و مبالغ هنگفتى به خزانه ميريزد . بنابرين هر ساله گروه عظيمى\r\n\r\n\r\n","description":"","footnote":"\r\n( 1 ) - بر خوانندگان پوشيده نيست كه اين مطلب عارى از حقيقت است . م .\r\n","page_name":" 167 ","page_number":175},
  {"content":"\r\n\r\nاز بازرگانان از هند كوچك * ميآيند و همه گونه ادويه ميآورند . بهترين انواع ادويه‌اى كه در بازارهاى سوريه براى فروش عرضه مىشود ، به اين شهر ميآورند .\r\nاين ادويه عبارتند از ميخك و جوز هندى و من و پوست جوز و غيره . اين ادويه هرگز به بازار اسكندرون نميرسد ، تا بتوان از مخازن آنجا خريد .\r\nهر گونه ابريشم از گيلان كه در كنار ساحل جنوبى درياى خزر واقع است و در آن كالاها و محصولات بسيارى ساخته و تهيه مىشود ، به اين شهر حمل ميگردد . ابريشم گيلان از سلطانيه به دمشق و ديگر قسمت‌هاى سوريه و تركيه و « كفه » « 1 » ( در كريمه ) صادر مىشود .\r\nازين گذشته همه گونه ابريشم محصول شماخى ( واقع در شيروان ) كه پارچه‌هاى ابريشمى در آن بسيار تهيه مىشود به سلطانيه صادر ميگردد و بازرگانان ايرانى و نيز بازرگانان ژن ونيز هم به آنجا ميآيند . اين كشورهايى كه ابريشم در آن تهيه مىشود ، همه چنان گرم هستند كه هر بيگانه‌اى كه به آن نقاط برود آفتاب زده مىشود و گاه باشد كه به مرگ انجامد . گويند كه آفتاب زدگى تا دل بيمار راه ميجويد و موجب تهوع و قى و سپس مرگ مىشود . بيمار آفتاب زده احساس مىكند كه شانه‌هايش ميسوزد و ميگويند كه هر كس كه از آن جان بدر برد تا پايان عمر همواره زرد چهره يا خاكسترى سياهست و هرگز رنگ او به حال عادى باز نميگردد .\r\nاز كشورهاى پيرامون شيراز كه نزديك مرز هند كوچك واقع است پارچه‌هاى گوناگون ابريشمى و پنبه‌اى و تافته و كرپ و از « يسن » « 2 » و « سرپى » « 3 » و از استان خراسان پنبهء بافته و خام و قماش رنگارنگ بسيار بسلطانيه ميآورند . ازين پارچه‌ها مردم اينجا استفاده ميكنند و از آنها جامه ميدوزند .\r\nاستان خراسان ناحيه‌اى پهناورست ميان سرزمين تاتاران و هند كوچك و پس از اندك زمانى از قسمتى از آن استان كه بر سر راه ما به سمرقند\r\n\r\n\r\n","description":"","footnote":"\r\n( 1 ) -  Kafa \r\n( 2 ) -  Yesen \r\n( 3 ) -  Serpi \r\n","page_name":" 168 ","page_number":176},
  {"content":"\r\n\r\nواقع بود ، گذشتيم . در سرزمين پيرامون شيراز ( جنوب خراسان و آنسوى آن ) شهر بزرگ هرمز قرار دارد كه سابقا جزء هند كوچك بود . اما اينك در قلمرو تيمور است . ازين بندر بسيارى مرواريد و نيز سنگهاى گرانبها به سلطانيه ميآورند . زيرا كه اين كالاها را از چين از راه دريا به هرمز ميآورند .\r\nكشتيها پس از پيمودن خليج فارس كه در مرز ايران واقع است ، به اين بندر ( يعنى هرمز از راه رود ميناب ) ده روزه ميرسند . همهء كشتيهايى كه در خليج فارس هستند از الوار ساخته مىشود ، بدون آنكه در آنها ميخ آهنى به كار رود .\r\nبجاى آن ميخ چوبى استعمال ميكنند و نيز تخته را دم چلچله‌وار در هم ميكنند تا استوار و محكم شود و از هم نگسلد . اگر آنها را به اين طريق نميساختند ، يعنى ميخ آهنى به كار ميبردند ، بىدرنگ از اثر سنگهاى آهن ربايى كه در ژرفاى درياست ، جدا ميشد و كشتى متلاشى ميگشت * . اين كشتيها مرواريد به شهر هرمز ميآورند تا در آنجا آنها را پرداخت و سوراخ كنند و نيز در كشتيها ياقوت كه بهترين نوع آن فقط در چين يافته مىشود و همچنين ادويه ، آورده مىشود .\r\nاينك بيشتر مرواريدهايى كه ما ( در اسپانيا ) داريم از درياهاى چين ميآيد و بدون استثناء همه در هرمز پرداخت و سوراخ شده است . چه بازرگانان اعم از مسيحى و مسلمان همه برين امر اتفاق دارند كه تنها مردم چيره دست و ماهر اين شهر مىتوانند از عهدهء اين كار برآيند .\r\nكاروانهايى كه از سلطانيه ميگذرند و به هرمز ميروند ، اين فاصله را شصت روزه مىپيمايند . در ديار مغرب همواره بما ميگويند كه مرواريد در صندوقهاى بزرگ كه بنام « نگار » « 1 » معروف است يافته مىشود . اما مسافرانى كه از هرمز و چين ميآيند ، همه درين نكته متفقند كه مرواريد از صدف دو دهانه بدست ميآيد و ميگويند كه صندوقهايى كه در آنها مرواريد يافته مىشود بسيار بزرگ و همچون كاغذ سفيد هستند . مرواريدها و ( اين صدف ) يا نگار با ساير اقسام صدف به شهرهاى سلطانيه و تبريز آورده و در آنجا مبدل به\r\n\r\n\r\n","description":"","footnote":"\r\n( 1 ) -  Nagar \r\n","page_name":" 169 ","page_number":177},
  {"content":"\r\n\r\nانگشترى و گوشواره ميشوند . هر سال در فصلى كه گفته شد بازرگانان از كفه و طرابوزان كه سرزمينهاى مسيحيان است و نيز بازرگانان مسلمان از تركيه و سوريه و بغداد همه درين شهر گرد ميآيند تا با هم داد و ستد كنند .\r\nشهر سلطانيه در دشتى است و از ميان آن كانالهاى بسيارى پر از آب ميگذرد . در آنجا خيابانها و ميدانهاى زيبا كه در آنها كالاهاى بسيار براى فروش عرضه شده است ، وجود دارد . ضمنا در همهء محلات مهمانخانه‌هايى براى آسايش بازرگانانى كه بآنشهر ميآيند ديده مىشود . در سوى مشرق سلطانيه دشت پهناورى آغاز ميگردد كه تا مسافات بعيدى ادامه دارد و همهء قسمتهاى آن پر جمعيت است . در جانب راست ( يعنى جنوب ) يك سلسله كوه لخت و بلند و خالى از جنگل قرار دارد كه در آنسوى آن استان كردستان واقع است . اين كوهها بسيار صعب العبور هستند و در تمام سال بر فراز آنها برف گسترده است . در سمت چپ ( يعنى شمال ) رشته كوه بلند و لخت ديگرى است كه هواى آن گرم است و در پشت آن استان گيلان واقع است . گيلان در ساحل درياى خزرست كه دريايى است بزرگ و محاط در خشكى و هيچ راهى به اقيانوسها ندارد . از سلطانيه تا درياى خزر شش روز راه است . در درياى خزر جزيره‌اى است كه از آنجا الماس ميآورند . اين استان گيلان چنان آب و هواى گرمى دارد كه هرگز برف در آنجا نميبارد و در آنجا درخت ليمو و پرتقال ميرويد . شهر سلطانيه چنان از لحاظ بازرگانى پر اهميت است كه سالانه مبالغ هنگفتى عايد خزانهء امپراطورى مىكند .\r\nدر روزگار پيشين سلطانيه و تبريز با همهء قسمتهاى مغرب ايران زير فرمان حكومت ميرانشاه پسر ارشد تيمور بود . اما اخيرا بعلتى كه خواهيم گفت از آن مقام معزول شد . ميرانشاه چون به نيابت سلطنت ايران رسيد ، گروه بسيارى از سپاهيان و نجبا را پدرش بهمراه او فرستاد . چون اين شاهزاده به تبريز رسيد ، همچنان ديوانگان اين انديشه در سرش راه يافت كه همهء خانه‌هاى شهر را ويران كند . فرمان داد كه مسجدها و بسيارى از ساختمانهاى مورد استفادهء\r\n\r\n","description":"","footnote":"","page_name":" 170 ","page_number":178},
  {"content":"\r\n\r\nعموم را بكوبند كه بسيارى ازين گونه ساختمانها بفرمان او ويران شد . سپس از تبريز بسلطانيه آمد و همان عمل را درينجا نيز معمول داشت . آنگاه بحصار بزرگ سلطانيه كه در آنجا پدرش خزانه‌هاى بسيارى گرد آورده بود رفت و فرمان داد كه آن خزائن را ميان نجبا و ملازمانش بخش كنند . ( مسجد و ) كاخ بسيار بزرگى در بيرون شهر قرار دارد . كاخ مزبور دستگاههاى متعددى دارد كه در گذشته بدست يكى از بزرگان ساخته شده است و جنازه‌اش را در آنجا در آرامگاهى پر شكوه به خاك سپرده‌اند * . ميرانشاه آنگاه فرمان داد تا همهء اين ساختمان را ويران سازند و بفرمان او جسد بانى اين ساختمان عظيم را از گور بيرون كشيدند « 1 » و همچنان اهانت آميز آن را گذاشتند تا متلاشى و نابود شود . بعضى ميگويند كه اين شاهزاده اين كارها را بسبب جنونى كه برو عارض شده بود انجام داد . اما بر طبق خبرى ديگر زمانى شنيدند كه با خويشتن سخن ميگويد كه « براستى من پسر بزرگترين مرد جهان هستم . اينك درين شهرهاى مشهور چه كارى از من ساخته است كه پس از مرگم نامم بجاى بماند ؟ » بنابرين شروع كرد به ساختمان كردن اما به زودى دريافت كه هر چه ساخته است از آنچه در گذشته ساخته‌اند بهتر نيست . چون درين باره اندكى انديشيد ، شنيده شد كه گفت « بهر صورت بايد كارى كنم كه مرا آيندگان همواره بخاطر آورند . » فورا دستور داد كه همهء ساختمانهايى كه از آنها سخن رانديم ويران كنند تا آيندگان بگويند كه « گرچه ميرانشاه نتوانست چيزى بسازد . اما در ويران ساختن زيباترين ساختمانهاى جهان كامياب شد . »\r\nسرانجام خبر به تيمور رسيد . او بىدرنگ براى ديدار فرزند به راه افتاد . چون ميرانشاه شنيد كه پدرش بسلطانيه رسيده است ، ريسمانى به گردن\r\n\r\n\r\n","description":"","footnote":"\r\n( 1 ) - جسدى كه ميرانشاه امر به بيرون آوردن آن از خاك داده است در واقع استخوانهاى خواجه رشيد الدين فضل الله وزير معروف غازان خان و سلطان محمد خدابنده است كه در 17 جمادى الاولى سال 718 بامر ابو سعيد بهادر خان جانشين خدابنده در تبريز بقتل رسيد و در همانجا مدفون شده است .\r\nميران شاه از سر جنون بعنوان اينكه خواجه يهودى زاده است امر داد استخوانهاى او را بيرون آورده و در قبرستان يهود به خاك سپردند و آن قضيه هم در تبريز اتفاق افتاده است نه در سلطانيه . م . ا .\r\n","page_name":" 171 ","page_number":179},
  {"content":"\r\n\r\nآويخت و نزد پدر آمد و ازو بخشايش خواست . تيمور نزديك بود پسر خويش را هلاك كند ، اما خويشان او و بزرگان عالى مرتبت پادرميانى كردند و براى ميرانشاه بخشودگى گرفتند . با وجود اين تيمور ملازمان او را گرفت و ويرا از مقام نيابت سلطنت ايران خلع كرد . سپس تيمور نوهء خود ، ابو بكر ميرزا پسر ميرانشاه را مخاطب قرار داد و گفت « پدرت خطا كرد ، پس املاك و حكومت او به تو داده مىشود . » نوه‌اش ابو بكر پاسخ داد كه خدا شاهد است نمىتواند هرگز آنچه در تصرف پدرش بوده در اختيار بگيرد . از پدر بزرگ خويش درخواست تا پدرش را ببخشايد و پس از اندكى به همان مقام سابق بگمارد .\r\nتيمور چون ديد كه ابو بكر ميرزا حاضر به قبول دستور او نيست ، يكى ديگر از نوه‌هايش را خواند . اين شاهزاده ( خليل سلطان ) پسر ميرانشاه ( از زن ديگرش ) بود . بارى او با اشتياق تمام رضا دارد كه حكومت پدر را با فرماندهى سپاهيان ايران بدست بگيرد . چون او همواره در مخالفت با پدر رقيب برادرش بشمار ميرفت تا آنجا كه ميكوشيد تا آنها را نابود سازد .\r\nدربارهء اين موضوع بعد از اين مفصل‌تر سخن خواهيم گفت . اندكى پس از اين حوادث ، تيمور بر سلطان قاهره غالب شد و حلب و بغداد را گرفت .\r\nفرمانروايى اين كشورها را به نوه‌اش ابو بكر كه از پذيرفتن نيابت سلطنت ايران و گرفتن جاى پدر سر باز زده بود ، واگذاشت . ميرانشاه بهمراه ابو بكر ميرزا به بين النهرين رفت و بمقام فرماندهى كل منصوب شد . ابو بكر ميرزا با پدرش ميرانشاه به نهايت احترام رفتار ميكرد و در نزد پدرش بسر ميبرد .\r\nدر زمانى كه همهء اين كارهاى ديوانه‌وار ميرانشاه روى ميداد ، همسرش خانزاده از نزد او رفت و همچنان شب و روز راه پيمود تا بدربار پدرشوهرش رسيد و همهء آنچه ميرانشاه كرده بود و يا در كار انجام دادن آن بود فاش كرد .\r\nوى گفت كه شوهرش خيال شورش و پادشاهى را در سر دارد . تيمور ( همچنانكه گفته شد ) كار او را فيصله داد و از عروسش با كمال احترام پذيرايى كرد ، چنان كه هرگز خانزاده بيگم به نزد شوهر خويش باز نگشت . او مادر شاهزاده خليل\r\n\r\n","description":"","footnote":"","page_name":" 172 ","page_number":180},
  {"content":"\r\n\r\nسلطان است ( كه ازو ياد كرديم و اكنون نايب السلطنه ايران است ) . ميرانشاه پدر او ( كه گفتيم هم‌اكنون به خدمت او رسيديم ) مردى است نسبتا سالخورده در حدود چهل ، تنومند و فربه و از بيمارى نقرس رنج مىكشد .\r\n\r\n","description":"","footnote":"","page_name":" 173 ","page_number":181},
  {"content":"\r\n\r\n\r\nفصل نهم از سلطانيه تا نيشابور\r\nروز يكشنبهء بيست و نهم ژوئن به راه افتاديم و شهر سلطانيه را كه سه روز در آن مقام كرده بوديم ترك گفتيم . اينك از اصطبلهاى حكومتى اسبهاى بسيار راهوارى بما داده بودند ، آنشب را در دهى كه « صايين قلعه » نام دارد خوابيديم . فردا ظهر در راه بدهى رسيديم كه « ابهر » نام داشت . همانشب بدهى رسيديم بنام « سگزى آباد » و در آنجا خوابيديم . اين آبادى بزرگى است كه در ميان بسيارى بيشه‌هاى پرآب قرار گرفته . فرداى آن يعنى چهار شنبه به قلعه‌اى رسيديم كه اخيرا ويران و خالى از سكنه گشته بود . نقل كردند كه تيمور با همراهان تقريبا يك ماه پيش از آن محل گذشته است و چون در آنجا به قدر كافى غله نيافته و كاه و يونجه جهت سير كردن گاوان و اسبان همراهانش نبوده ، بمردان خويش دستور داده است تا كمبود تداركات را از حاصلى كه اينك بر روى زمين آمادهء درو بود ، جبران كنند . سپس همراهان و لشكريان وى ، چون تيمور از آنجا به راه افتاد ، فورا دست به دزدى و غارت گشادند و آنچه بجاى مانده بود بردند و به اين سبب مردم آن جلاى وطن كردند . اكنون نيز گروهى از مردان كه صد اسب در اختيار داشتند و همه متعلق به چاپارخانه بود كه توصيف آن گذشت ، در آن محل مقيم بودند . از سلطانيه تا اينجا دو منزل راه پيموده بوديم كه در آن ميان هيچ اسب حكومتى آماده براى استفادهء ما يا اسبى كه بتوان\r\n\r\n","description":"","footnote":"","page_name":" 174 ","page_number":182},
  {"content":"\r\n\r\nبه نحوى از آن بهره‌مند شد نبود . اما در آن پنجشنبهء سوم ژوئيه فورا اسبهاى خوبى براى ما آماده شد و از قلعهء مزبور به راه افتاديم و ميانروز بشهرى رسيديم كه شهر قان * نام داشت . در آنجا خانه‌اى عالى بما دادند و آنچه از خوراك نياز داشتيم بما داده شد « 1 » .\r\nضمن توقف در آنجا پيامى از يكى از بزرگان بنام بابا شيخ بما رسيد كه تيمور بزرگ ولينعمت او فرمان اكيد صادر كرده است كه از ما سفيران پذيرايى شايان و مهمان نوازى شايسته به عمل آورد . باينجهت وى دعوتى براى ما فرستاده است كه هر چه زودتر به شهر مقر او برويم . اندكى توقف روا داشتيم و آن پنجشنبه و جمعه و شنبه را در اين شهر قان مانديم . درين روز اخير از اصطبلهاى حكومتى براى ما اسبهاى تازه نفس آماده ساختند ، غروب آفتاب به راه افتاديم و همهء شب راه پيموديم و فرداى آن كه مصادف بود با يكشنبهء ششم ژوئيه بعد از ظهر بشهرى رسيديم كه « تهران » نام داشت . در آنجا بابا - شيخ را در انتظار خويش يافتيم ، و در حقيقت وى به پيشواز ما آمده بود و ما را به شهر بمهمانسرايى برد كه تيمور خود بهنگام گذشتن ازين حدود در آن منزل ميكرد و در واقع بهترين خانهء شهر بود . دوشنبه يعنى فرداى ورودمان بابا شيخ كس فرستاد و ما را دعوت كرد كه نزد او برويم . چون بسراى او نزديك شديم خودش باستقبال ما آمد و ما را راهنمايى كرد و در شاه نشين نشاند خود نيز در كنار ما نشست . سپس براى دعوت سفراى سلطان قاهره كه با ما همراه بودند كس فرستاد و از آنان تقاضا كرد كه نزد او بيايند . زيرا اينان نيز مأمور سفارت مصر و حامل پيشكشهايى براى تيمور بودند . ضيافتى شاهانه براى ما ترتيب داده شده بود . در ميان خوراكها اسبى بود كه تماما و با سر كباب شده بود .\r\nبه مجرد آنكه از سفره برخاستيم بابا شيخ بما گفت كه فرداى آن روز بايد از تهران\r\n\r\n\r\n","description":"","footnote":"\r\n( 1 ) - اگر حرف  X  در اسپانيائى خ شود ميتوان بحدسى نزديك بيقين گفت كه كلمهء فوق خرقان يا خارقان است كه از توابع نزديك به تهران است . از دنبالهء مطلب سفرنامه ميتوان صحت اين حدس را دريافت . م . ا .\r\n","page_name":" 175 ","page_number":183},
  {"content":"\r\n\r\nحركت كنيم و به محل مخصوصى كه اردوگاه ميرزا يا شاهزاده‌اى بزرگ بود برويم . اين شاهزاده داماد تيمور بود و بر حسب فرمان تيمور ميبايست بحضور او ميرفتيم . بهنگام عزيمت باباشيخ فرمان داد كه بايد مرا كه روى گنزالز هستم خلعت زربفت بپوشانند و كلاهى بر سرم بگذارند . اين كار را بفرمان تيمور ولينعمت خويش همچون نشانه‌اى از احترام نسبت به پادشاه ولينعمت ما انجام داد .\r\nشهر تهران محلى است بسيار پهناور و بر گرد آن ديوارى نيست و جايگاهى خرم و فرح‌زاست كه در آن همهء وسايل آسايش يافته مىشود . اما آب و هواى آنجا چنان كه ميگويند ناسالم و در تابستان گرماى آن بسيار زياد است . تهران در ناحيه‌اى واقع است كه بنام رى معروف است . اين ناحيه فوق العاده پهناور و حاصلخيزست و در قلمرو حكومت داماد تيمور است كه در بالا به او اشاره شد . راه ما از سلطانيه از دشتى ميگذشت كه پر جمعيت است و آب و هواى آن نسبتا گرم .\r\nسه شنبهء بعد بهنگام غروب آفتاب از تهران به راه افتاديم و پس از پيمودن دو فرسخ در جانب راست بناهاى شهرى عظيم را ديديم كه متروك مانده و ويران گشته بود . اما بسيارى از برجهاى آن هنوز هم بر پا بود و خرابه‌هاى چند مسجد را ديديم . اين آثار همان شهر رى * است كه در گذشته بزرگترين شهر همهء آن منطقه بود . اما اكنون ديگر اين شهر به كلى خالى از سكنه است . چهار شنبهء بعد به دهكده‌اى در ميان كوهستان رسيديم كه « لنزه » « 1 » نام داشت . زيرا ديگر از دشت دور افتاده بوديم و راه ما براى نيل به محلى كه اردوگاه آن شاهزاده بود ، كه داماد تيمور باشد ، از كوهستان ميگذشت . بعد از ظهر از لنزه حركت كرديم و شب را در هواى آزاد بسر برديم .\r\nپنجشنبهء دهم ژوئيه ميانروز به گروهى از سواران رسيديم كه بما گفتند ولينعمت و مولاى آنان اينك در آن نزديكى با قبيله‌اش ( يعنى تاتاران\r\n\r\n\r\n","description":"","footnote":"\r\n( 1 ) -  Lanaza \r\n","page_name":" 176 ","page_number":184},
  {"content":"\r\n\r\nزير فرمان او ) اردو زده و ميل دارد كه ما بهمراه سفير سلطان مصر بحضور او برويم . بنابراين اندكى درنگ كرديم تا مصريان بما برسند و در دو گروه باردوگاه آن شاهزاده نزديك شديم . همه پياده شديم و بىدرنگ چادرى براى ما برافراشتند كه در آنجا بياراميم ، تا هنگامى كه امير ما را بحضور بپذيرد . هنوز يكساعت از رسيدن ما نگذشته بود كه امير بدنبال ما فرستاد و او را در زير سايبانى كه در بيرون چادرش براى او برافراشته بودند نشسته ديديم . سپس دستور داد كه همهء ما بنشينيم و با كمال ادب دستور داد تا خوراك براى ما بياورند و پس از آنكه دست از خوردن كشيديم ما را مرخص كرد كه بچادرهاى خويش برگرديم . و بما گفت كه فرداى آن روز بنزد او بمجلس مهمانى بازگرديم .\r\nبه مجرد بازگشت ما مقدار بسيارى خوراك از نان آرد و چند گوسفند زنده براى سر بريدن آوردند . فرداى آن روز به مجلس ضيافت آن امير رفتيم . در سر سفره مقدار شگرفى از گوشت پخته بود كه بشيوهء خاص آنان پخته و آماده شده بود يعنى گوشت اسب كباب شده و آب پز . درين مهمانى گروه بسيارى حاضر بودند .\r\nپس از آنكه دست از خوردن كشيديم ، امير بما چنين فهماند كه بفرمان مخصوص تيمور بايد به او كليه پيشكشهايى را كه جهت تيمور ميبريم نشان دهيم ، و نيز بما گفته شد كه هم اكنون بايد همهء پيشكشها را بدهيم تا با وسيله‌اى به نزد اعليحضرت ببرند . پس ما نيز موافقت كرديم و به مجرد آنكه همهء پيشكشهاى ما را امير از نظر گذرانيد ، فورا دستور داد كه گروهى از مردانش با تعدادى شتر آن هدايا را بدون تأخير به اردوگاه تيمور هر كجا كه باشد ، برسانند .\r\nامير آنگاه فرمان داد كه از ايلخى حكومت اسب براى ما بياورند .\r\nسرانجام چون ازو خداحافظى كرديم ، بهر كدام از سفيران خلعتى زر بفت داد و به من كه روى گنزالز هستم يك اسب بيشتر داد . اين اسبى راهوار و ترتيب يافته و از نژادى بود كه در نزد تاتاران بسيار مورد توجه است . اسب مزبور با زين و يراق كامل به شيوهء تاتاران بود ، و نيز كلاهى به من بخشيدند . نام اين امير ميزبان ما سليمان ميرزا * بود كه يكى از مقربترين مردم درگاه تيمور بود و\r\n\r\n","description":"","footnote":"","page_name":" 177 ","page_number":185},
  {"content":"\r\n\r\nقدرتى عظيم داشت . محل اردوگاه وى در مرغزارى در كنار دره‌اى در ميان كوههاى بلند و لخت قرار داشت . اين محل كه در آن فصل يعنى تابستان بسيار زيبا و مصفا و شادىبخش بود ، كوه لار ناميده مىشود * .\r\nاردوگاه امير مركب بود از سه چهار چادر . وى يكى از دامادهاى تيمور بود . در چادر وى و تحت سرپرستى او سلطان احمد ميرزا يكى از نوه‌هاى تيمور كه سخت بيمار بود ، مقر داشت . اين جوان به مجرد آنكه شنيد ما بازى شكارى بهمراه داريم و براى تيمور بعنوان پيشكش ميبريم ، بىدرنگ بسليمان ميرزا پيام داده و ازو خواسته بود كه از طرف او از ما درخواست كند تا آن باز را به او بدهيم و تأييد كرده بود كه نيايش هرگز او را از آن محروم نخواهد كرد .\r\nسليمان ميرزا كه نيك ميدانست اين امر موجب خوشدلى تيمورست ، كس نزد ما فرستاد كه آن شاهين را به احمد ميرزا بدهيم . بنابرين ما به سليمان ميرزا گوشزد كرديم كه آنچه بما سپرده شده ، بايد به خود تيمور تقديم شود و اين هدايا فوق العاده كمياب هستند . بنابرين جز اعليحضرت كس ديگرى نبايد آن را دريافت كند . پاسخ آمد كه اين شاهزادهء جوان بهادرى بزرگ است ، از خاندان سلطنت و ازين گذشته سخت بيمارست . بنابرين سليمان ميرزا از ما درخواست كرد كه با خواهش او موافقت كنيم كه بىشك مورد تأييد و خوش آمد تيمور كه پدر بزرگ اوست واقع خواهد شد ، و نيز براى ما نقل كردند كه چگونه اين جوان نجيب زاده ، در روزى كه نيايش بجنگ ( آنقره با بايزيد ) سلطان ترك رفت وى با جانداران خاص در پيرامون او بود . وقتى تيمور فرمان داد كه اين جانداران بر سپاه دشمن حمله برند ، اين جوان بصداى بلند گله كرد كه نيايش مخصوصا به او اجازه شركت در عمليات را نداده است و او را همچنان بيكار و عاطل رها كرده . تيمور به او پاسخى نداد و اين جوان كلاه خودش را بر زمين افكند و سر برهنه بميدان شتافت و آن روز سر برهنه و بىخود جنگيد .\r\nروز شنبهء دوازدهم ژوئيه از اردوگاه سليمان ميرزا عزيمت كرديم .\r\nآن روز ، هم گومزد سالازار و هم ( فراى آلفونسو پائز ) استاد الهيات ناخوش\r\n\r\n","description":"","footnote":"","page_name":" 178 ","page_number":186},
  {"content":"\r\n\r\nشده بودند و من روى گنزالز نيز ( از اثر تب ) بيمار گشته بودم ، گرچه اخيرا احساس ميكردم كه حالم بالنسبه بهترست . بسيارى از اسپانيائيهاى همسفر ما نيز خيلى ناخوش بودند . سليمان ميرزا چنين صلاح دانست كه اين گروه با ما نيايند كه مبادا رنج سفر و راه دور آنها را بكشد . پس سفارش كرد كه بهترست آن بيماران ( تب‌دار ) را در آنجا بگذاريم تا بهبودى يابند . ما با اين امر موافقت كرديم و هفت تن از همراهان را گذاشتيم كه از آن جمله دو تن ملازم من ، روى گنزالز بودند كه براى خدمت خويش آورده بودم و يك ملازم ديگر كه آن استاد كلام با خود آورده بود و پسرى كه با گومزد سالازار آمده بود . اينها با عدهء ديگرى كه جمعا هفت نفر ميشدند به تهران گسيل شدند تا در آنجا منتظر آمدن ما باشند ( بعدها آنان را با خود باز گردانديم ) . گو اينكه دو تن از آنان چنان كه خواهد آمد درين فاصله در گذشته بودند .\r\nپس از آنكه از اردوگاه آن ايل به راه افتاديم شب را در هواى باز كنار رودخانه‌اى خوابيديم . غروب فردا يعنى يكشنبه در كنار رودخانه‌اى ديگر چادر زديم . دوشنبه كه مصادف بود با چهاردهم ژوئيه بهنگام ميانروز به حصارى رسيديم بنام « فيروز كوه » . درينجا آگاهى يافتيم كه دوازده روز بيش نيست كه تيمور به قصد سمرقند از كنار آن گذشته است . وى دستور داده بود كه ما بىدرنگ بدنبال او بشتابيم و افزوده بود كه وى ميخواهد به مجرد رسيدن به سمرقند از ما پذيرايى كند . سمرقند واقعا اولين شهرى بود كه بدست او مسخر شد و از آن زمان تاكنون در آبادانى اين شهر كوشيده و در آنجا ساختمانهاى بسيار ساخته و آنچه از مال و خواسته بغنيمت گرفته در آنجا گرد آورده است .\r\nاما دربارهء فيروز كوه بايد بگوييم كه تيمور بهنگام عبور ازين حوالى آن حصار را در محاصره گرفت و آن را ويران ساخت . اين وقايع پانزده روز قبل از رسيدن ما رخ داده بود . علت اين امر آن بود كه تا آنزمان پادگان اين حصار بفرمان ( اسكندر شيخ ) « 1 » يكى از سرداران تيمور بود كه همواره مورد محبت\r\n\r\n\r\n","description":"","footnote":"\r\n( 1 ) - نام صحيح او اسكندر شيخى است . م . ا .\r\n","page_name":" 179 ","page_number":187},
  {"content":"\r\n\r\nو نظر وى بود و فرماندهى حصار فيروز كوه را هم به او داده بود * اما اخيرا نظر به بعضى جهات مورد خشم و غضب تيمور واقع گشته و تيمور فرمان داده بود كه او را بازداشت كنند و تحت نظر سرهنگى كه وى مأمور كرده بود بزندان سمرقند گسيل شود . اما وقتى كه اين سرهنگ به پاى حصار فيروز كوه رسيد ، مردان حصار بيرون ريختند و او را گرفتند و در حصار زندانى ساختند . تيمور كه از ماوقع آگاه شد ، شخصا به دروازهء حصار آمد و سى روز گرداگرد آن حصار را تنگ گرفته بود . پادگان حصار چون ديدند كه ديگر نميتوانند پايدارى كنند شبانه گريختند و فرماندهء خويش را نيز بدست تيمور دادند .\r\nگويند فيروز كوه چنان نيرومند بود كه هيچكس نميتوانست آن را در صورتى كه پادگان كافى در آن موجود ميبود ، بحمله بگيرد ، چون حصار بر نوك كوهى است مشرف بر دشتى كه اين كوه را از كوههاى ديگر به كلى مجزا مىكند .\r\nدر پاى حصار در كنار دشت ديوارى است كه گرداگرد آبادى فيروز كوه را گرفته است و از آنجا دفاع ميكنند . در داخل اين ديوار آبادى فيروز كوه قرار گرفته و بالاتر ازين ديوار ، ديوار ديگرى بموازات آن كشيده شده است و بالاتر هم ديوار ديگرى است بموازات دو ديوار اول كه همانا ديوار دژ اصلى است .\r\nدر ميان دو ديوار اخير خانه‌هاى مردم آبادى واقع است . بر فراز اينها سنگرها و استحكامات دژ مركزى قرار دارد با ديوار محكم و برجهاى استوار و بسيار .\r\nباينطريق با آنكه فيروزكوه داخل يك دژست ، سه حصار دارد كه يكى بر فراز ديگرى است . و نيز در دژ مزبور چشمهء زلالى است كه اهالى آنجا را كفايت مىكند و حال آنكه از پايين حصار هم رودخانه‌اى ميگذرد كه بر روى آن پلهاى متحرك وجود دارد كه براى دست يافتن بحصار اول بايد از آنها گذشت .\r\nسه شنبهء پانزدهم ژوئيه پيش از سپيدهء دم از فيروز كوه به راه افتاديم و شب را هم در هواى آزاد بسر برديم و شب بعد يعنى چهار شنبه را نيز به همين منوال گذرانديم . زيرا در عرض دو روز مزبور هيچ دهكدهء مسكون و آبادى بر سر راه خويش نيافتيم و پيوسته از كوههاى بلند و سراشيبىهاى تند و\r\n\r\n","description":"","footnote":"","page_name":" 180 ","page_number":188},
  {"content":"\r\n\r\nگذرها و تنگه‌هاى بسيار ميگذشتيم . ( بعد از ظهر ) پنجشنبه ، سرانجام به ( آهوان ) دهكدهء بزرگى رسيديم كه در كنار رودى است و دو دژ براى دفاع آن ساخته شده است كه اخيرا هر دوى آنها را ويران ساخته‌اند * . سپس در همان پنجشنبهء هفدهم ژوئيه به راه پيمايى ادامه داديم و شامگاه به شهرى رسيديم كه دامغان نام دارد و در دشتى است و گرد آن حصارى است از خشت خام كه برجى در يكسوى آن قرار دارد . اين شهر دامغان جزء استان ماد « 1 » و آخرين شهر عمدهء غرب ايران است كه از آن گذشتيم . آن روز بادى سخت وزيدن گرفت و هوا چنان بود كه گفتى از دهانهء دوزخ بيرون ميآمد . ناگهان يكى از آن بازها ( كه با خود براى تيمور ميآورديم ) چنان از گرما آسيب ديد كه بخفقان افتاد و مرد .\r\nدر بيرون دامغان بفاصلهء يك تير پرتاب دو برج ديديم كه بلندى آنها به قدر يك سنگ پرتاب بود . هر دوى آنها با استخوان سر انسان ساخته شده بود . در كنار آنها دو برج ديگر نظير دو برج اول قرار داشت كه اينك به ويرانى افتاده بود . اين جمجمه‌ها متعلق به تاتاران آق‌قويونلو « 2 » بود كه از آنها در فصل پيش ياد كرديم و از مردم سرزمين ميان آسياى صغير و مرز سوريه بودند .\r\nتيمور پس از گرفتن سيواس چون بسوى دمشق راند و چنان كه روايت كرده‌اند قسمتى ازين شهر اخير را ويران ساخت ، با آنها برخورد كرد . اين مردم با تيمور بجنگ پرداختند و همهء ايشان گرفتار شدند . پس ازين تيمور همهء مردم آن ايل را به حوالى دامغان كوچ داد كه در آن پيرامون هيچ كس سكنى نداشت .\r\nهمهء آنان با خانواده‌هاى خود درين حدود گرد آمدند و به همان شيوهء سابق بزندگى چادر نشينى پرداختند . سپس آرزوى بازگشت بميهن در آنها پيدا شد .\r\nابتدا دست به كار غارت و تهاجم همهء آباديهاى آن حدود زدند و از دامغان بسوى مغرب و مرز سوريه به راه افتادند . اتفاقا تيمور نيز با لشكريان خويش\r\n\r\n\r\n","description":"","footnote":"\r\n( 1 ) - نام ماد در قديم بر آذربايجان و قسمتى از عراق عجم و كردستان فعلى اطلاق ميشده است . م . ا .\r\n( 2 ) - در متن انگليسى چنين نوشته است ، اما چنان كه ميدانيم آق‌قويونلوها از تركمانان بودند نه مانند قبايل اصلى مغول كه معمولا بنام تاتار ناميده مىشود . م . ا .\r\n","page_name":" 181 ","page_number":189},
  {"content":"\r\n\r\nدر آن پيرامون بود و بدامغان آمد و بر ايل آق‌قويونلو تاخت و گروهى كثير از آنها را از دم تيغ گذرانيد . سپس فرمان داد كه اين چهار برج را از سرهاى آنها بسازند چنان كه يك طبقه استخوان سر بين دو طبقهء گل ميگذاشتند . آنگاه بفرمان تيمور در همهء لشكرگاه جار زدند كه هر كس يكى از ايل آق‌قويونلو را بگيرد بايد فورا بهلاكتش برساند و عهد قديم تيمور و تعيين مسكن را براى آنان بهيچوجه در نظر نگيرد . پس اين فرمان بمورد اجراء گذاشته شد و بهرجا كه گذار سپاهيان تيمور افتاد هر كس ازين قبيله ديدند از دم تيغ گذرانيدند .\r\nبنابراين گفتند كه ممكن است بر سر راه خويش يك جا ده تن از آنان را كشته بيابيد و در جاى ديگر بيست تن ديگر و در جاى ديگر دو يا سه تن بدينطريق گفته شد تقريبا شصت هزار تن از آنانرا كشته‌اند . مردم دامغان براى ما نقل كردند كه غالبا شعله‌هايى شبيه به شعلهء چراغ بر فراز اين برجها ديده مىشود . « 1 »\r\nتا غروب جمعه در دامغان مانديم و شبهنگام عزيمت كرديم . بامداد شنبه به دهى كوچك رسيديم كه در اثر گرماى بسيار روز را به آنجا پناه برديم و شب به راه افتاديم و تا صبح يكشنبه راه پيمايى كرديم . آن يكشنبه كه مصادف بود با بيستم ژوئيه ( در ساعت شش ) صبح به شهرى بزرگ بنام بسطام رسيديم .\r\nدرينجا با يكى از بزرگان تاتار بنام « اناكورا » « 2 » كه منتظر ما بود برخورد كرديم .\r\nچون حال ما را ديد كه نميتوانيم دعوت او را بپذيريم و به مهمانى او برويم ، دستور داد كه گوشت و ميوهء فراوان به خانهء ما آوردند . آنگاه ، پس از آنكه وى ديد از خوراك او خورده‌ايم كس فرستاد و ما را دعوت كرد كه بنزد او برويم . علت اين دعوت فرمانى بود كه تيمور صادر كرده و او را مسؤول قرار داده بود كه از ما در كاخى واقع در آن حدود پذيرايى كند و بما خلعت بپوشاند .\r\n\r\n\r\n","description":"","footnote":"\r\n( 1 ) - آنچه مشهور است تيمور نسبت بآق قويونلوها به علت آنكه سنى مذهب و مطيع وى بودند محبت داشت و رئيس آنان فراعثمان را حكومت شهر ملطيه در آسياى صغير داد و برعكس با قراقويونلوها كه غلات شيعه و مخالف وى بودند دشمنى داشت و شايد كلاويخو در ذكر نام آنان اشتباه كرده و كلمهء آق را بجاى قرا نوشته است . م . ا .\r\n( 2 ) -  Ennacora  شايد هم اين لقبى بوده است كه از اصل آن هيچ اطلاعى در دست نيست . م .\r\n","page_name":" 182 ","page_number":190},
  {"content":"\r\n\r\nبناچار گفتيم كه متأسفانه چنان بيمار ( و تب داريم ) كه نميتوانيم از بستر برخيزيم و بنزد او بياييم و ازو خواستاريم تا ما را معذور دارد . اما وى ديگر كس فرستاد و از ما خواست تا به پيشگاه او رويم و چنان اصرار كرد كه ناگزير فراى الفونسو استاد علم كلام بنزدش رفت و فورا به او خلعت پوشانيدند . اينك رسم برين جارى است كه درينگونه موارد آنكس كه از جانب تيمور در پوشانيدن خلعت نيابت دارد ، ضيافتى باشكوه به راه اندازد و چون از سفره برخاستند ، خلعت را بر مهمان بپوشاند و مهمان نيز براى نمودن مراتب سپاسگزارى سه بار بر زمين زانو زند .\r\nبه مجرد آنكه اين مراسم پايان يافت ، بىدرنگ « اناكورا » براى ما اسبهاى تازه نفس از اصطبل حكومتى فرستاد و اصرار ورزيد كه فورا سوار شويم و به راه بيفتيم . اين كار را به پيروى از فرمان تيمور كه ما بايد هرچه زودتر بدنبال او شب و روز برويم انجام ميداد . بنابرين كس نزد اناكورا فرستاديم و ازو خواستار شديم كه حال ما را در نظر بگيرد كه توانايى جنبيدن نداريم و خواهش كرديم كه بگذارد دست كم دو روز در آنجا بمانيم . با وجود اين پاسخ آمد كه جرأت ندارد بما حتى يك دم رخصت آسايش دهد براى آنكه اگر تيمور ازين امر آگاهى يابد بدون شك سر او را از تن جدا مىكند . حال هر چه بگوييم و آنچه دلمان خواست بجاى آوريم ، هيچ سودى ندارد و بايد به راه افتيم . همهء ما سخت در خشم شديم ، چه بسيار ناتوان بوديم ( و در تب ميسوختيم ) و چون نوبت عزيمت و بر اسب نشستن رسيد همچون مردگان بوديم . براى آسايش ما در آن حال زار اناكورا ، فرمان داد تا بر نشيمنگاه زين بالشى ببندند تا بر آن بتوانيم آسوده‌تر بنشينيم . بدينگونه سوار شديم و آن روز و سراسر شب را رانديم تا سپيده‌دم رسيديم بدهكده‌اى متروك و خالى از سكنه . فرداى آن روز يعنى دوشنبه ، به ساختمانى رسيديم كه مخصوصا براى آرميدن مسافران ساخته شده بود . در همهء آن حوالى هيچ ده يا آبادى مسكونى تا فاصلهء دور در راه وجود ندارد و اين از اثر گرماى فوق العادهء آن حدودست .\r\n\r\n","description":"","footnote":"","page_name":" 183 ","page_number":191},
  {"content":"\r\n\r\nتنها آبى كه در آن حدود يافتيم همان بود كه در آن كاروانسرا ديديم كه از قناتى بيرون ميآمد و از سر كوهى سرچشمه ميگرفت كه يكروز تا اينجا فاصله داشت .\r\nفرداى آن روز ، يعنى سه شنبهء بيست و دوم ژوئيه به شهرى رسيديم بنام « جاجرم » . گرماى هوا آن روز بسيار بود . جاجرم در دشتى در پاى كوههاى لخت واقع است . ازين كوهها نهرهايى حفر كرده و آب به شهر آورده‌اند . در وسط شهر دژى است كه بر نوك تپه‌اى قرار دارد و آن تپه ساختگى است . اين دژ از خشت خام بنا شده و در گرداگرد خود شهر حصارى نيست . در زمستان گذشته برف بسيار باريده و اين برفهاى گران بهنگام تابستان آب شده و شهرها را از سيل پر ساخته بود و اخيرا نيز يك نيمه از شهر را ويران ساخته و به دژ مركزى هم آسيب رسانيده بود . ازين گذشته سيل همهء مزارع غله‌خيز را نيز در برگرفته و شسته بود .\r\nبر سر راه ما دشتى هموار بود كه بر آن نه سنگى بود و نه صخره‌اى .\r\nهمهء اين پيرامون بسيار گرم است . زمين آن همه جا راه آب بود ، اما بندرت به نهر يا رودى ميرسيديم . به مجرد آنكه به جاجرم رسيديم خوراك فراوان بما دادند ولى اسبهاى تازه‌نفس آوردند و ما را ناچار ساختند تا باز سوار شويم و به پيش رانيم . اناكورا ، بزرگ تاتاران كه تيمور براى پذيرايى از ما فرستاده بود ، با ما بود و همه جا جهت ما خوراك و آنچه نياز داشتيم تدارك ميكرد .\r\nو نيز بخاطر او بود كه روزانه منزل به منزل اسب تازه نفس از ايلخى حكومت براى ما تهيه مىكردند و بدين گونه پيش ميرانديم .\r\nدر همهء طول راه ( چنان كه گفتيم ) تيمور فرمان داده بود كه اسبهايى در چاپارخانه‌ها نگاهدارند . درين چاپارخانه‌ها گاهى دويست و گاهى يكصد اسب ميتوان يافت و اين حال تا سمرقند همچنان است . اين اسبان را براى چاپاران خاص با پيكها و فرستادگان و سفيرانى كه تيمور به نقاط دوردست ميفرستد يا آنان كه از دوردست بحضور او گسيل شده‌اند ، نگاه ميدارند تا\r\n\r\n","description":"","footnote":"","page_name":" 184 ","page_number":192},
  {"content":"\r\n\r\nآنان شب و روز بىدرنگ راهروى كنند . اين اسبهاى ايلخى حكومتى را هم در بيابانهاى خشك خالى از سكنه كه بر سر راه واقعند و هم در جاهاى پر آبادى و جمعيت ، نگاه ميدارند . براى همين منظور در سر راه بفاصله‌هاى مختلف كاروانسراهايى ساخته‌اند كه در آنها اصطبل‌ها و مهمانخانه‌هايى قرار دارد .\r\nاز آباديهاى مجاور تداركات و مواد مورد نياز به اين كاروانسراها ميرسانند .\r\nبراى تيمار داشت و نگاهدارى اين حيوانات گروهى مأمور شده‌اند ، كه ما به آنان مىگوييم مهتر و درينجا به آنها « يامچى » « 1 » ميگويند . هرگاه سفيرى از جانب تيمور گسيل شود ، يا نماينده‌اى كه از خارج بدربار فرستاده شده است به يكى ازين چاپارخانه‌ها گام نهد بىدرنگ زين از پشت اسبهايى كه با او آمده‌اند برميدارند و اسبهاى تازه نفس ، از آنها كه در اصطبل خويش دارند زين ميكنند . سپس دو مهتر يا جلودار با آنان سوار ميشوند كه از اسبها توجه كنند و چون به چاپارخانهء بعدى رسيدند اسبهايى كه تا آنجا آورده‌اند با خود به چاپارخانهء خويش برميگردانند . بدين ترتيب مرتبا آن چاپار يا پيك راه - پيمايى مىكند و اگر احيانا در ضمن راه اسب وى خسته شد يا بواسطهء حادثه‌اى از پا درآمد بهر اسبى كه برسد ، خواه آنكس كه بر آن سوارست براى تفريح سوار شده باشد يا خواه براى كارى بيرون شده باشد ، ميتواند آن را مصادره كند و آن سوار هم بايد بىدرنگ خواست او را برآورد و اسب به او واگذارد .\r\nآن جلودار يا مهترى كه با چاپار همراه است بجاى آن اسب حكومتى كه سقط شده ، مسؤول آن اسبى است كه بوام گرفته شده است .\r\nدر حقيقت رسم عمومى برين جارى شده است كه هر كس كه براهى\r\n\r\n\r\n","description":"","footnote":"\r\n( 1 ) -  Yamchi  « سابقا ذكرى از « يام » گذشت ، اكنون بايد دانست كه اين سازمان از ياساى چنگيز است به اين معنى كه چون عرصهء ممالك مغول وسعت يافت و لشكريان و ايلچيان و تجار دائما در رفت و آمد بودند ، چنگيز در سر راهها منازل كاروانى بنام يام درست كرد تا در آنها لوازم مسافرين و لشكرها را از علوفه و عليق اسبان و مأكول و مشروب و چهارپا حاضر داشته باشند و مخارج آنها را لشكرهاى مغول بپردازند و اسبان چاپار دولتى باسم « الاغ » در آنجا براى رساندن ايلچيان مهيا باشد و هر سال اين يامها را تفتيش ميكردند و نواقص آنها را رفع مينمودند . » ( تاريخ مغول مرحوم اقبال ) . م . ا .\r\n","page_name":" 185 ","page_number":193},
  {"content":"\r\n\r\nميرود ، چه از بزرگان باشد و چه بازرگان و چه مرد ساده و عامى ، اگر به سفيرى برسد كه بدربار تيمور روان است يا با پيكى كه او گسيل داشته برخورد كند ، به مجرد آنكه درخواست مركوب كند فورا بايد فرود آيد و اسب را به او واگذارد . هيچكس در اين مورد ياراى مخالفت و پايدارى ندارد ، و الا سرش بر سر آنكار ميرود . درين امر هيچ استثنائى در كار نيست . بنابراين هر اسبى را از هر اردوى سوارى در هر كجا كه باشد ميتوان گرفت و غالبا هم ازين رسم برخوردار شديم و اسبهاى لشكريانى را كه بر سر راه ديديم يا براى خودمان يا براى آسايش همراهانمان گرفتيم و آنانرا مجبور ساختيم پياده بدنبال ما بيايند تا اسب خويش را باز گردانند . نه تنها ازينگونه مردم استفاده كرديم بلكه حتى از پسر خود تيمور يا از زنهاى او بهنگام نيازمندى ميتوانستيم اسب بستانيم .\r\nنقل ميكنند كه زمانى پسر ارشد تيمور و همراهانش ناگزير شدند تا پياده شوند و اسبهاى خود را به سفيرى كه بسوى دربار تيمور روان بود واگذارند . ازينها گذشته نه تنها درين شاهراه ( سمرقند ) بلكه در كليهء شاهراههاى ديگر قلمرو وى اين گونه چاپارخانه‌ها ايجاد شده است تا پيكهاى وى از همه سو بىدرنگ و بدون اندكى تأخير راه بپيمايند و اخبار را به او برسانند . تيمور بسيار علاقمندست كه فرستادگان وى يا آنان كه بسوى او ميآيند شب و روز در راه و روان باشند .\r\nبدينطريق به آسانى مىتوانند در عرض بيست و چهار ساعت حتى اگر دو اسب هم زير پاى آنها كشته شود ، پنجاه فرسخ راه كه برابرست با سه روز راه پيمايى عادى بپيمايند . تيمور سرعت را از همهء امور مهمتر ميداند .\r\nاينك تيمور چون دريافته بود كه در سراسر قلمرو او و پيرامون سمرقند و حتى در مغولستان ، مقياس فرسخ خيلى بيش از فرسخ عادى است ، پس وى فرسخ مزبور را به دو نيم كرد و برجكهايى در پايان هر نيمه ساخت .\r\nآنگاه بر آن نهاد كه پيكهاى جغتاى كه حامل اخبارى هستند روزانه دوازده يا دست كم ده فرسخ از اين گونه فرسخهاى كوتاهتر را بپيمايند . اين فرسخهاى كوتاهتر را درينجا نشانه مينامند . گويند اين نام از همان برجكها مشتق شده\r\n\r\n","description":"","footnote":"","page_name":" 186 ","page_number":194},
  {"content":"\r\n\r\nاست . اين روش جديد ابتدا تنها براى مغولستان اتخاذ شد و بعدها كه به اين سو هم روان بوديم ديديم كه ازين برجكها در پايان هر فرسخ ساخته‌اند ، و نيز بايد در نظر داشت كه هر فرسخ مغولى برابر است با دو فرسخ قسطيلى « 1 » .\r\nدر حقيقت بدشوارى ميتوان اين را باور كرد . اما ما اين را به چشم خويش ديديم و راستى گفتار خويش را ضمانت ميكنيم كه اين چاپاران به تندى شگفت انگيزى راه مىپيمايند و بفرمان تيمور در بيست و چهار ساعت پانزده و حتى بيست فرسخ ( مغولى ) بزرگ راه ميروند . به هيچ روى ملاحظهء اسبها را نميكنند و چنان ميرانند كه نفس آنها ميبرد . در صورتى كه اسب زير آنان از پاى درآيد فورا پوست آن اسب مرده را ميكنند و بر سر راه آن را ميفروشند .\r\nبسيارى ازينگونه اجساد اسبهاى سقط شده در كنار راه ديديم كه از فرط دويدن سقط شده بودند و جسد آنها در آنجا افتاده بود . عدهء اين گونه اسبها بسيار بود چنان كه انسان بشگفتى ميفتاد .\r\n( فرداى آن روز بامدادان از جاجرم ) به راه افتاديم * و همهء آن روز و شب بعدش را بىدرنگ راه پيموديم . زيرا با آنكه بسيار ميل داشتيم اندكى بياساييم بما اجازهء آرميدن داده نشد . گرماى هوا در تمام اين مدت ، حتى در طى شب فوق العاده طاقت‌فرسا و براستى كم‌نظير بود ، زيرا باد شديد گرمى لا ينقطع ميوزيد . آنگاه حال گومز دسالازار ( از گارد سلطنتى ) همسفر ما درين شب بسيار وخيمتر شد ، چنان كه گمان برديم كه وى ميميرد و در همهء آن روز كه راه مىپيموديم ، ( يعنى چهار شنبه تشنه لب بوديم و ) به آب دسترسى نيافتيم .\r\nچون شب فرا رسيد ناگزير به راه رفتن ادامه داديم و فقط اندكى درنگ كرديم تا اسبان را جو دهيم . فردا ( يعنى پنجشنبه ) به راه پيمايى همچنان ادامه داديم و بر سر راه خويش هيچ آبادى و محل مسكون نديديم . بهنگام فرا رسيدن شب به اسفراين رسيديم * . اين آبادى بزرگى است با ساختمانهاى زيبا و بسيار كه همه خانهء شخصى يا مسجد بودند . اما بيشتر آنها اينك متروك\r\n\r\n\r\n","description":"","footnote":"\r\n( 1 ) - فرسنگ قسطيلى تقريبا به قدر فرسخ ما و همان شش كيلومترست . م .\r\n","page_name":" 187 ","page_number":195},
  {"content":"\r\n\r\nمانده‌اند . سپس آنان بما اسبهاى تازه نفس دادند و آنشب را همچنان رانديم .\r\nفردا كه جمعه بود در حوالى ظهر به دهى غير مسكون رسيديم . از جاى ديگرى كه يك فرسخ تا جاده فاصله داشت براى ما خوراك و آنچه مورد نياز بود آوردند . آنگاه چون غروب آفتاب نزديك شد باز به راه افتاديم و همهء شب راه پيمايى كرديم و از دشتى پهناور گذشتيم . فرداى آن روز كه مصادف بود با بيست و ششم ژوئيه به شهرى بزرگ رسيديم بنام نيشابور .\r\nدر حدود يك فرسخ مانده به نيشابور جاده از ناحيه‌اى گذشت كه در آن بيشه‌هاى بسيار بود و با جويبارها و نهرهاى بيشمارى سيراب ميشد . در آن دشت ، اردوگاه بزرگى ديديم مركب از تقريبا چهار صد چادر . اين چادرها از چادرهاى عادى نبودند بلكه چادرهاى دراز و كوتاه نمدين سياه بودند .\r\nدرين چادرها قبيله‌اى بنام « الوارى » ( كه كرد هستند ) زندگى ميكنند و هيچ مسكن و خانه‌اى ندارند جزين چادرها و هرگز هم در شهر يا دهكده‌اى مسكن نميكنند ، بلكه زمستان و تابستان را در هواى آزاد بسر مىبرند و بگله چرانى اشتغال دارند . گله‌هاى آنان عبارتند از دسته‌هاى قوچ و ميش و گاو . مردم اين قبيله بخصوص در حدود بيست هزار شتر دارند . اينان عرض و طول اين استان را مىپيمايند و تحت فرمان تيمور هستند و سالانه سه هزار شتر و پانزده هزار گوسفند برسم خراج به او ميدهند . اين خراج را با رضايت خاطر در برابر امتياز چرانيدن گله‌هاى خويش تقديم ميكنند . به مجرد آنكه به اين قوم چادرنشين برخورديم رئيس آنان از اردوگاه بيرون شد و ما را بچادر دعوت كرد . آنان ما را در بزرگترين چادر خويش نشانيدند و در برابر ما برسم محل كاسه‌هاى شير و خامه و نان گذاشتند . ما از آنان توديع كرديم و به نيشابور رفتيم . اينك درين روز ناگزير از بجاى گذاشتن گومزد سالازار شديم . او را در روستايى كه بر سر راه ما بود گذاشتيم ، زيرا كه از بيمارى ديگر ياراى سوارى و راه‌پيمايى\r\n\r\n","description":"","footnote":"","page_name":" 188 ","page_number":196},
  {"content":"\r\n\r\nنداشت .\r\nشهر نيشابور در دشتى است كه گرداگرد آن را بيشه‌ها و خانه‌هاى پيوسته به آنها فرا گرفته است . به مجرد آنكه به شهر رسيديم ما را به خانه‌اى زيبا بردند و ريش سفيدان شهر آمدند و خوراك و آذوقه آوردند كه عبارت بود از گوشت و ميوه مانند خربزه كه درينجا بزرگ است و رايحه‌اى عالى دارد ، و نيز در آنجا شراب هم كم نيست . چون از مهمان نوازى آنان برخوردار شديم بهر يك از ما سفرا يك خلعت ( زربفت ) پوشانيدند . همهء اينها را بفرمان مخصوص تيمور انجام ميدادند . چونكه فرمان داده بود كه در هر شهرى كه بر سر راه ما واقع است بما اسبى بدهند يا آنكه بجاى اسب خلعت بپوشانند .\r\nاينك در حدود نيم فرسخ به نيشابور مانده با بزرگى كه از سرداران سپاه تيمور بود بنام « مليا ليورگا » « 1 » برخورد كرديم . وى بما اطلاع داد كه بفرمان مخصوص شخص تيمور به آنجا آمده است تا از ما محترمانه و كامل پذيرايى كند ، و آنچه مورد نياز ماست براى ما آماده سازد . پس چون مليا ليورگا را از حال گومزد سالازار آگاه ساختيم كه در اثر بيمارى توانايى سوارى نداشت و در دهى او را بجاى گذاشتيم ، فورا سوار شد و به آن محل رفت تا اقداماتى براى آسايش او به عمل آورد . وى دوست بينواى ما را چنان ناتوان يافت كه هيچ ياراى برخاستن از بستر نداشت . فورا تخت روانى آماده كردند و گومز را در آن گذاشتند و چهار كس آن را بر شانه گرفتند و منزل به منزل از يك آسايشگاه به آسايشگاه ديگر آوردند تا به نيشابور كه در آنجا بانتظار وى نشسته بوديم رسيد .\r\nچون به شهر رسيد فورا همه گونه وسايل آسايش برايش فراهم ساختند و پزشكان نام‌آور را كه در آن شهر بسيار بودند ببالينش خواندند اما سودى نبخشيد ، چون خدا نخواست و عليرغم آنچه ما كرديم گومزد سالازار در اندك زمانى درگذشت .\r\nشهر نيشابور شهرى است بزرگ كه در آن وفور نعمت و همهء وسايل\r\n\r\n\r\n","description":"","footnote":"\r\n( 1 ) -  Melialiorga  يحتمل كه اين لقبى باشد از القاب سپاهيان همچون الگه يا امثال آن . م .\r\n","page_name":" 189 ","page_number":197},
  {"content":"\r\n\r\nهست . زيرا اين شهر جايگاهى نيكو دارد . اين شهر پايتخت استان مادست « 1 » و در نزديك آن معادن معروف فيروزه قرار دارد . اين جواهرات را در ساير نقاط ايران هم ميتوان يافت . اما فيروزه‌هاى اين معادن از مرغوبترين آنهاست .\r\nفيروزه را در جاهاى مخصوص از زمين و نيز در بستر رودخانه‌اى كه از كوهى در پشت شهر سرچشمه ميگيرد بدست ميآورند . همهء اين شهرستان نيشابور بسيار پر جمعيت است و اين محل جاى بسيار خوش و مفرحى است براى زندگى .\r\nدرينجا استان ماد پايان مييابد و استان خراسان شروع مىشود كه استانى است بسيار بزرگ . *\r\n\r\n\r\n","description":"","footnote":"\r\n( 1 ) - اينكه نيشابور را پايتخت استان ماد خوانده بمسامحه است و گرنه اين شهر هيچگاه جزو ايالت ماد قديم ايران نبوده است تا چه رسد بپايتخت آن . م . ا .\r\n","page_name":" 190 ","page_number":198},
  {"content":"\r\n\r\n\r\nفصل دهم از نيشابور تا جيحون\r\nروز يكشنبهء بيست و هفتم ژوئيه از نيشابور به راه افتاديم و شب را در يك ده متروك و خالى از سكنه گذرانديم . فرداى آن روز يعنى دوشنبه بهنگام غروب به شهرى بزرگ رسيديم بنام « فريور » « 1 » كه در آنجا ديديم بيشتر مردم از شهر گريخته‌اند . اين جلاى وطن ناشى از ترس و بيم از سپاهيان تيمور بود و اينك دوازده روز بود كه از روز عبور او و همراهان تاتارش ازين شهر ميگذشت و در واقع كسان تيمور در شهر بيداد شگرفى كرده بودند . با وجود اين گروه انگشت شمارى كه از مردم شهر مانده بودند از ما خوب پذيرايى كردند و طبق معمول خلعت ( زربفت ) بما پوشانيدند . در پيرامون اين شهر دشتى است لم يزرع و هواى آن بسيار گرم .\r\nدر سه شنبهء فردا بهنگام غروب به شهرى بزرگ رسيديم بنام « آسگور » « 2 » . پس از چند ساعت آرميدن شبهنگام و در تاريكى به راه افتاديم و ميانروز بهنگام صرف ناهار به شهر بزرگى بنام « اخالخان » « 3 » رسيديم . روز چهار شنبهء سىام ژوئيه به شهر اخير رسيديم و از ما با كمال احترام پذيرايى كردند و ضيافتى دادند و همهء نيازمنديهاى ما را برآوردند و بما به همان ترتيب مقرر و معهود خلعت زربفت پوشانيدند .\r\n\r\n\r\n","description":"","footnote":"\r\n( 1 ) -  Ferrior \r\n( 2 ) -  Asegur \r\n( 3 ) -  Okhalchan \r\n","page_name":" 191 ","page_number":199},
  {"content":"\r\n\r\nدرينجا سفيرى از جانب شاهرخ ميرزا كوچكترين پسر تيمور نزد ما آمد . پيام وى دعوتى بود از جانب آن شاهزاده كه ما راه خود را كج كنيم و بديدن او بهرات كه مقر او بود برويم . اين شهر سى فرسخ تا آنجا كه ما بوديم فاصله و در سوى راست جادهء سمرقند در جانب هندوستان قرار دارد . شاهرخ ميرزا قول ميداد كه از ما به نحوى بسيار محترمانه پذيرايى كند و در سراسر ملك وى همه جا همه گونه وسايل و آنچه مورد نياز ماست و نيز وسايل تفريح و آسايش ما را فراهم سازد . پس ما با آن بزرگ ( يعنى مليا ليورگا ) كه براى راهنمايى گسيل شده بود مشاوره كرديم و به اشارهء او به شاهرخ ميرزا پاسخ داديم كه اعليحضرت تيمور فرمان اكيد صادر فرموده است كه هيچ نبايد درنگ كنيم و با نهايت شتاب ( به سوى سمرقند ) برانيم . بنابرين نميتوانيم از آن راهى كه در پيش داريم اندكى منحرف شويم ، حتى قادر نيستيم باينكه ازو كه فرمانرواى خراسان است ديدن كنيم و ازو پوزش ميخواهيم و اميدواريم كه ما را معذور بدارد .\r\nچون چنين پاسخى به پيام آن شاهزاده داده شد ، همچنان رانديم تا رسيديم به شهر مشهد ( يعنى محل شهادت امام رضا كه بنام ) سلطان خراسان مشهورست و آرامگاهش در آنجا قرار دارد . وى همانا نوهء نوهء نوهء محمد ( ص ) از دختران پيغمبرست كه ايرانيان او را از پاكان ميدانند وى در مسجدى بزرگ و در تابوتى كه در نقره و طلا گرفته شده است مدفون است .\r\nمشهد شهر عمدهء زيارتى همهء اين حوالى است و سالانه گروه بيشمارى به زيارت آن ميآيند . هر زايرى كه به آنجا رفته باشد ، چون باز گردد ، همسايگانش نزد او ميآيند و لبهء قباى او را مىبوسند . چون دريافته‌اند كه وى از زيارت چنين محل محترمى بازگشته است . چون به اين شهر رسيديم ، ما را براى زيارت اين مكان مقدس و آرامگاه بردند . سپس چون در ايران راه مىپيموديم و بر سر زبانها افتاده بود كه ما به زيارت مشهد مشرف شده و آن مكان مقدس را ديده‌ايم ،\r\n\r\n","description":"","footnote":"","page_name":" 192 ","page_number":200},
  {"content":"\r\n\r\nمردم همه مىآمدند و لبهء قباى ما را بوسه مىزدند . به اين بهانه كه ما از گروهى هستيم كه فيض زيارت مرقد و بارگاه قديس بزرگ خراسان را درك كرده‌ايم .\r\nاين ايالت نيز از نام سلطان خراسان كه از بازماندگان و فرزندان محمد ( ص ) است ، نام يافته و سراسر آن باسم خراسان مشهور گشته است * . خراسان به تنهايى كشوريست ( چون جزو خاك اصلى ايران نيست ) ، اما زبان مردم آن فارسى است « 1 » .\r\nپنجشنبهء آخر ژوئيه از مشهد به شهرى بزرگ رسيديم بنام بوئلو ( كه همان طوس باشد ) . اين شهر نيز در استان خراسان واقع است . شهرى است بسيار خرم و مفرح و جمعيت آن از همهء آباديهايى كه از سلطانيه تا اينجا بر سر راه ما بودند بيشتر بود . درين شهر در ساعات آخر پنجشنبه مانديم . چون بزرگان شهر سرگرم تهيه و گردآورى خواربار و عليق ما تا منزل ديگر بودند . زيرا ما بيابانى در پيش داشتيم كه در آن تا پنجاه فرسخ نه آب بود و نه آبادانى . چون آنشب شام خورديم براى ما اسبهاى تازه نفس آوردند كه بر آنها بنشينيم و ازين صحراى بىآب و علف بگذريم . شبانگاه به راه افتاديم و تا بامداد جمعه راه رفتيم . همهء آن روز را هم راه پيموديم تا به محلى مسكون رسيديم .\r\nشنبه كه مصادف بود با ( دوم ) اوت سرانجام نزديك شب به دره‌اى رسيديم . درينجا مزارع گندم بسيار بود و رود « تجنداب » * از آنجا ميگذشت .\r\nدر كنار اين رود چادرهاى بيشمارى برافراشته يافتيم . درين چادرها جغتائيان متعلق به قبيلهء تيمور زندگى ميكردند . اين مردم با همهء گلهء گوسفند و شتر و اسب در آنجا مانده بودند تا چارپايان خويش را از چراگاههاى آن حدود سير كنند . همهء اين حيوانات بشمارش آمده بودند تا بابت آنان ماليات گرفته شود .\r\nدرين محل به بزرگى ديگر از درباريان كه بفرمان تيمور فرستاده\r\n\r\n\r\n","description":"","footnote":"\r\n( 1 ) - و اينكه ميگويند خراسان جزء خاك اصلى ايران نيست ، اينهم بمسامحه است ، زيرا خراسان از قديم الايام جزء خاك اصلى ايران و بزرگتر از حدود فعلى هم بوده است . م . ا .\r\n","page_name":" 193 ","page_number":201},
  {"content":"\r\n\r\nشده بود برخورديم . وى موظف بود كه حتى المقدور همه گونه احترامات را دربارهء ما مرعى دارد و از ما مراقبت كند كه خوراك و اسب در اختيار ما باشد .\r\nبنابرين همواره در هر منزل كه فرود ميآمديم خواربار و چارپايان راهوار آماده بود . اين بزرگ كه اينك با ما همراه شد ، « ميرا بزار » « 1 » نام داشت و گفت كه تيمور ولينعمت وى او را فرستاده است تا تهنيت و سلام او را بما برساند و او حاضر است كه با ما همراهى كند و راهنما و مصاحب ما باشد و در همهء امور بما يارى كند . راهنماى سابق ما ( يعنى مليا ليورگا ) درينجا ديگر از وظايفى كه به عهده داشت معاف شد و « ميرا بزار » بفرمان تيمور جاى او را گرفت . با وجود اين « مليا ليورگا » و همراهانش همچنان همراه ما بودند و روزانه در هر منزل جيرهء كسان و چارپايان او داده ميشد و اينان در همهء مراحل سفر با ما همراهى كردند و همراهى و يارى آنان براى ما مغتنم و مؤثر بود .\r\nدرين كشور رسم چنين است كه در هر منزل سفر اعم از ده يا شهر ، به مجرد رسيدن ما فورا خوراك براى ما و همراهان بياورند . بنابراين رسم ميوه براى ما و جو براى دواب ما سه برابر بيش از آنچه نياز ما بود ميآوردند .\r\nرئيس يا كدخداى محل موظف بود كه پاسدارانى گسيل كند كه شب و روز مراقب و نگهبان ما و اسبهاى ما و رخت سفر ما باشند . در صورتى كه امرى غير مترقب رخ ميداد ساكنان آن آبادى ناچار بودند كه خسارات را جبران كنند .\r\nدر هر هنگام و هر جا كه ورود ميكرديم و فورا آنچه نياز ما بود آماده نميكردند ، لا محاله ضربات بىمحابا و شديدى كه در آن هيچ رحم و شفقتى راه نداشت بر تن آنان فرود ميآمد . چنان كه موجب كمال شگفتى ما ميشد .\r\nآنكس كه راهنماى ما بود بدنبال سران شهر يا ده يا آن آبادى كه در آن فرود آمده بوديم ميفرستاد و چون ايشان را بحضور راهنماى ما ميآوردند ، تا سخنى ميگفتند بىدرنگ كتكى مفصل فى المجلس بعنوان چاشنى به آنان ميزدند كه تماشايى بود . آنگاه به آنان ابلاغ ميكردند كه ارادهء خاص تيمور\r\n\r\n\r\n","description":"","footnote":"\r\n( 1 ) -  Mirabazar  شايد ميرزا بزرگ بوده است . م .\r\n","page_name":" 194 ","page_number":202},
  {"content":"\r\n\r\nبرين قرار گرفته است و همچنانكه ميدانند همهء سفيران و فرستادگان به مجرد رسيدن به محل بايد با كمال احترام مورد پذيرايى قرار گيرند و آنچه مورد نياز ايشانست بايد داده شود و از آنجا كه ما سفيران فرنگى كه در برابر آنها ايستاده‌ايم مهمان ايشان هستيم و به شهر ايشان وارد شده‌ايم و از ما پذيرايى شايسته‌اى نشده است و باينطريق از فرمان تيمور سرپيچى كرده‌اند ، پس بايد در وهلهء اول رئيس محل كتك مفصلى بخورد و سپس براى جبران اين كوتاهى و فراموشكارى اهل محل مبلغ هنگفتى جريمه بدهند ، تا در آينده از سفيران بهتر پذيرايى كنند .\r\nبدينطريق تا بشهرى يا دهكده‌اى ميرسيديم نگهبانان ( و رؤساى تاتار همراه ما ) يا آنان كه مأمور نگهبانى ما بودند ، رئيس آن آبادى را كه او را مردم محل به همين نام رئيس ميشناسند ، احضار ميكردند . براى پيدا كردن او هم به نخستين كسى كه در خيابان برميخوردند ميگفتند كه خانهء رئيس را به آنان نشان دهد و او را ميگرفتند و مجبورش ميكردند . ايرانيان اين حدود ( دستارى ) كه با پيچيدن و تاب دادن تكه‌اى پارچه ميسازند بر سر ميگذارند * . سوارى ( از تاتار ) آن دستار را در يك چشم بهم زدن برميدارد و باز مىكند و بدور گردن او مياندازد و سرش را به اسب خويش مىبندد و آن بدبخت نگون طالع را در كنار ركاب اسب واميدارد كه خانهء رئيس را به او نشان دهد و همواره ضربات لگد و مشت بر سر و روى او نثار مىكند .\r\nبه همين علت هم مردم آباديهاى بر سر راه چون از آمدن تاتاران آگاه ميشوند و چون ميدانند كه ( اين تاتاران ) سواران تيمور كه براى اجراى دستورى ميروند چگونه مردمى هستند ، چنان با منتهاى سرعت ميگريزند كه گويى ابليس بدنبال آنان روان است . بازرگانان دكانهاى خويش را فورا تخته ميكنند و مانند ديگران ميگريزند و در خانه‌هاى خود پنهان ميشوند . در ضمن گريز به يكديگر با آواى بلند ميگويند « ايلچى » يعنى « سفيران » ، چون ميدانند كه با آمدن سفيران روز آنان سياه مىشود . به اين ترتيب مردم چنان ميگريزند كه پندارى اهريمن شخصا بدنبال آنان روان است براستى كه چون\r\n\r\n","description":"","footnote":"","page_name":" 195 ","page_number":203},
  {"content":"\r\n\r\nاين ( تاتاران ) به آبادى داخل ميشوند چنان اغتشاش و جنجالى به راه مياندازند و چنان بيرحمانه و ستمگرانه رفتار ميكنند كه گويى خود ابليس به آنجا آمده است . چون رئيس يا كدخداى آبادى را يافتند ، تصور مكنيد كه با او با ادب رفتار ميكنند و سخن ميگويند ، بلكه به او ناسزا ميگويند و تازيانه و چماق ميزنند و او را در پيشاپيش خود ميدوانند تا آنكه آنچه نياز سفيران است بدست آورند . سپس كدخدا را مجبور ميكنند تا در برابر آنان بايستد و خاشعانه در پيش آنان خدمت كند و حق بازگشت از حضور را ندارد مگر با رخصت آنان .\r\nاينك بايد بدانيد كه ما سفيران اسپانيا و سفيران سلطان مصر دسته جمعى و بهمراه يكديگر از فيروز كوه كه داماد تيمور ( سليمان ميرزا ) از ما پذيرايى كرد ازو جدا شديم ، راه مىپيموديم و در طول اين مدت همواره اين ( پاسداران تاتار ) همه گونه نيازمنديهاى ما را بيك سان آماده ميكردند . اما اين مردم پيوسته در سفر و مأموريتهاى ديگر حكومتى هم در عين آنكه لاف ميزنند كه فرمان ولينعمت خويش تيمور را به كار مىبندند ، رفتارى جابرانه و بيدادگرانه دارند و مردم را در فشار ميگذارند و بنام خدمت بمولاى خويش هر كس را كه بخواهند ميكشند و دم از كسى برنميآيد و هيچكس مخالفتى با آنان نميكند . در برابر آنچه از رنج و شكنجه از مأمورى كه بفرمان تيمور و بخاطر اجراى دستور او ميرود هر كسى ستم رسد ، بايد خاموش باشد . آن مأمور يا پيك تيمور ممكن است حتى فرماندهء سپاهى را به خدمت خويش وادارد ، يا حاكمى را به خدمت گيرد . اين براستى براى ما شگفت انگيز بود كه در سراسر اين كشور همه كس ازين مأموران خاص و پيكهاى تيمور كه فرمان او را مىبرند ، در هراس بودند .\r\nدرين هنگام چون به چادرهاى جغتائيان ( در كنار رود تجند ) رسيديم ( ميرا بزار ) راهنماى ما بىدرنگ آنان را واداشت تا براى ما گوشت پخته و برنج و آنگاه شير و خامهء ترش بياورند و در برابر ما بنهند و نيز هندوانه‌هاى زيادى كه در آن حوالى فراوان و بسيار مرغوب و نيكوست براى ما آوردند .\r\n\r\n","description":"","footnote":"","page_name":" 196 ","page_number":204},
  {"content":"\r\n\r\nاين جغتائيان كه اين گونه مهمان آنان شديم مردمى چادر نشين هستند كه در چادر و زير سايبان زندگى ميكنند . چه آنان خانهء هميشگى و دايمى ندارند و زمستان و تابستان را در هواى آزاد بسر مىبرند . در تابستان به دشتهاى كنار رودخانه ميآيند و در آنجا غله و پنبه ميكارند و از جاليزهاى هندوانه كه به نظر من هندوانه‌هاى آنها از بزرگى و خوبى در جهان نظير ندارد ، توجه ميكنند .\r\nو نيز ارزن و يكى از انواع غلات را كه خوراك عمدهء آنان را تشكيل ميدهد و با شير ترش جوشيده ميخورند ، ميكارند . در زمستان اين جغتائيان به محلى ميروند كه هواى آنجا نسبة گرم است و نيز به همين گونه همهء كسان تيمور هم زمستان و تابستان نقل مكان ميكنند و از اردوگاهى به اردوگاه ديگر ميروند و در هواى آزاد بسر مىبرند . اما از آنجا كه از هيچ دشمنى باك ندارند ، ديگر مجبور نيستند كه همواره براى تأمين امنيت و سلامت خويش با هم راه پيمايى و كوچ كنند . تيمور با نزديكانش جداگانه بهمراه خدمتگاران و بزرگان و درباريان و زنها و كنيزان خويش راه پيمايى مىكند و ديگر افراد قبيله هم جدا كوچ ميكنند ، به اين گونه همهء عمر را در هواى آزاد ميگذرانند . اين ( تاتاران ) گله‌ها و رمه‌هاى بزرگى از شتر و اسب و گوسفند و اغنام و احشام دارند ، اما گاو كم دارند .\r\nچون تيمور كسان خويش را براى جنگ بخواند همه گرد ميآيند و با او همراه ميشوند . در پيرامون خويش گله‌هاى اغنام و احشام و آنچه از دارايى دارند با زن و فرزند ، مىبرند . زن و فرزند آنان بدنبال سپاه ميآيند و بهرجا كه رفتند ، اين گله‌ها خصوصا گوسفندان و شتران و اسبان به مصرف خوراك سپاهيان ميرسند .\r\nتيمور با اين روش كارهاى بزرگ و فتوحات عظيمى كرده است ، چون ( تاتاران ) مردمى بسيار دلير و سواركارانى عالى و تير اندازانى ماهرند كه ناگهان تير مياندازند و در تحمل فشار و مشقات طاقت فوق العاده دارند . هرگاه در اردوى خويش خوراك فراوان داشته باشند بسيار ميخورند و اگر كمياب باشد ،\r\n\r\n","description":"","footnote":"","page_name":" 197 ","page_number":205},
  {"content":"\r\n\r\nگوشت و شير بدون نان كفايت خوراك آنانرا مىكند . مىتوانند مدت درازى راه پيمايى كنند ، بدون آنكه براى تهيهء گندم و آرد و پخت نان اندكى درنگ كنند و همواره از ( گوشت و شير ) گله‌ها و رمه‌هاى خويش تغذيه ميكنند .\r\nچون خوراك فراوان باشد ، مانند شكمخوارگان تا گلوى خويش را انباشته ميسازند ، و اگر كمبود در ميان باشد ، اندكى شير ترش كه با آب جوش آميخته شده است ، كفاف آنان را ميدهد و به علت همين خوددارى و تاب بسيار هرگز دوچار قحطى نميشوند .\r\nشير ترش را كه خوراك عمدهء آنانست بدينگونه آماده ميكنند : ديگ بزرگ پر از آبى را بر آتش مينهند و پيش از آنكه آب جوش بيايد ، يك كاسه مايهء شير ترش را كه شبيه پنيرست و با آب سرد زده‌اند تا همچون خمير شود ، آماده ميسازند . آنگاه اين كاسه را در ديگ جوشان خالى ميكنند و همهء آن ديگ چون سركه ترش مىشود . سپس نانهاى نازكى از آرد را كه ورزيده و خمير كرده‌اند درين ديگ جوشان ميندازند . پس از آنكه اندكى جوشيد ، آتش را از زير آن ميكشند و همهء محتويات آن را در كاسه‌هايى ميريزند . اين را كه نوعى سوپ است بدون گوشت با نان ميخورند و سير ميشوند . غالبا و روزانه ازين سوپ ميخورند . براى تهيهء آتش چوب به كار نميبرند ، بلكه از مدفوع اغنام و احشام خويش براى سرخ كردن و جوشاندن خوراك استفاده مىكنند .\r\nخوراكى كه توصيف آن را كرديم بنام « آش » ( كه به زبان فارسى بمعنى سوپ است ) خوانده مىشود .\r\nاز بامداد فردا ( يكشنبه ) از اردوگاه كنار رود ( تجند ) در تحت حمايت و نگهبانى ميرابزار كه تيمور به پيشواز ما فرستاده بود به راه افتاديم و همچنانكه خواهيم گفت در تمام طول آن روز و شب بعد و روز بعد از آن بىدرنگ راه پيموديم و هرگز بر سر راه به محلى مسكون يا دهى يا آباديى نرسيديم .\r\nآن ( يكشنبهء ) اولين شب در كاروانسراى بزرگى ( كه چاپارخانه بود ) در ميان بيابان بسر برديم . در آنجا به اسبانى كه بهمراه خويش آورده بوديم جو\r\n\r\n","description":"","footnote":"","page_name":" 198 ","page_number":206},
  {"content":"\r\n\r\nدادند . بما گفتند كه ازينجا تا منزل ديگر دوازده فرسخ راه است . دو ساعت از شب رفته به راه افتاديم ، اسبهاى خوب تازه‌نفس از چاپارخانه براى ما آوردند .\r\nهمهء آنشب را رانديم و گرما هيچ فروكش نكرده بود و بسيار طاقت فرسا بود ، مخصوصا ازين لحاظ كه بر سر راه هرگز به آب نرسيديم . چون صبح شد ، كه مصادف بود با دوشنبه ، همچنان به راه پيمايى ادامه داديم و تا ساعت سه بعد از ظهر بدون آنكه به آب خوب و يا بد براى نوشيدن آدميان و اسبان برسيم راه پيموديم . همهء آنشب و آن روز چنان تند رانديم كه اسبهاى ما به كلى خسته شدند و بدشوارى ميتوانستند راه‌پيمايى كنند و نيز به علت گرماى بسيار آفتاب آن روز نزديك بود كه هلاك شوند . ما آدميان نيز نزديك بود از نايابى آب نابود شويم ، كه جوانى كه خدمتگار استاد علم كلام بود و اسبى بهتر از ديگران داشت ، تند راند و سرانجام خوشبختانه نهرى يافت و جامهء خود را از تن كند و در آب فرو برد و با شتاب بسوى ما بازگشت و عطش بعضى از ما را با آن فرو نشاند . بيشتر ما براستى نزديك بود از گرماى بسيار و نايابى آب تلف شويم . چنان كه قافلهء ما پراكنده و متلاشى شد و هر يك سر خويش گرفت و رفت . ديگر نگهبانان و پاسداران ما بدنبال ما نميآمدند و هر كس ميكوشيد تا جان خود را برهاند .\r\nسرانجام بهنگام فرو رفتن آفتاب به دره‌اى پهن رسيديم كه در آن بسيارى چادر افراشته بودند . اين چادرها از آن جغتائيان بود . از دور رودى پديدار شد كه بنام مرغاب معروفست * . در آن شب و آن دو روز بيست فرسخ قسطيلى راه پيموده بوديم و درينجا آرميديم و شب را بروز آورديم .\r\nبامدادان كه روز سه شنبه بود بر اسب سوار شديم ولى فقط دو فرسخ رانده بوديم كه به ساختمان بزرگى مانند مهمانخانه يا هتل رسيديم كه درينجا بنام كاروانسرا خوانده مىشود . در آن ساختمان گروهى از جغتائيان را يافتيم كه مسؤول چاپارخانهء حكومتى بودند . آن بعد از ظهر را آنجا ناهار خورديم و آرميديم . بهنگام فرو رفتن خورشيد بار ديگر اسبهاى تازه نفس كه از اصطبل\r\n\r\n","description":"","footnote":"","page_name":" 199 ","page_number":207},
  {"content":"\r\n\r\nچاپارخانه براى ما آماده ساخته بودند سوار شديم و دو ساعت از شب رفته به دشتى رسيديم كه در آنجا با گروه عمدهء قبيلهء جغتائيان برخورديم كه اردو زده بودند . شب را در چادرهاى آنان خوابيديم . بامداد فردا كه روز پنجشنبه بود باز به راه افتاديم و بعد از ظهر را در دهكده‌اى بسر آورديم و شب را در كنار رود مرغاب در هواى آزاد آرميديم . جمعه يعنى فرداى آنشب بعد از ظهر را در چادرهاى بعضى از جغتائيانى كه درين حدود چادر زده بودند بسر آورديم و بهنگام غروب با اسبهاى تازه نفس چاپارخانهء حكومتى به راه افتاديم و شب را در هواى آزاد سر كرديم .\r\nشنبه كه مصادف بود با نهم اوت در محلى بنام « سالوگر سوخسه » « 1 » ناهار مانديم . اين آبادى از آن كشيش ( يا روحانى مسلمانى ) بود كه ميتوان گفت بمنزلهء اسقف ( مسلمانى ) ( در ميان تاتار ) بود . اين آبادى در دره‌اى كنار رودى بود و در دشت پيرامون آن همه پر آب و نهرهاى بسيارى از آن ( مرغاب ) ميگذشت . درين حدود جمعيت بسيار است و همهء اين دره بيشه است و موستانهاى خوب دارد . آن روحانى ( مسلمان ) كه صاحب اين آبادى بود ، اخيرا درگذشته است و دو پسر بجاى گذاشته . تيمور كه ده روز پيش درين حدود از آنجا گذشته بود نسبت به اين جوانان اظهار علاقه كرده و آنانرا در پناه خويش گرفته و با خود بسمرقند برده است .\r\nپدر آنان يعنى آن روحانى ( مسلمان ) مردى صحيح النسب و و الا تبار بود و صاحب كنونى اين آبادى زن بيوهء او يعنى مادر اين جوانان است . وى از ما با احترام و اعزاز پذيرايى كرد و دستور داد كه آنچه از خوراك و وسايل آسايش مورد نياز ما باشد بما داده شود . و نيز اين خانم براى صرف ناهار به نزد ما آمد . همانشب ، كمى كه از شب گذشت به راه افتاديم . اسبهاى عالى در اختيار ما گذاشته بودند و همه شب راه پيموديم و فردا يعنى يكشنبه به چادرهايى كه از آن جغتائيان بود رسيديم و ناهار خورديم و بعد از ظهر و شب بعدش را\r\n\r\n\r\n","description":"","footnote":"\r\n( 1 ) -  Salugar Sokhassa \r\n","page_name":" 200 ","page_number":208},
  {"content":"\r\n\r\nدر آنجا خوابيديم . دوشنبه بامدادان بار ديگر سوار شديم و همه روز رانديم و شب را در هواى آزاد در ميان بيابان گذرانيديم .\r\nدر همهء اين پيرامون چون به گروهى از چادرها ( ى اين تاتاران ) ميرسيديم همواره خوراك و همهء ما يحتاج ما را آماده ميساختند . حتى اگر به مردم قبيلهء خود تيمور هم برميخورديم همين كار را ميكردند . چون آنان نيز موظف بودند كه آنچه نياز ماست از اموال شخصى برآورند . مردان ناچار بودند كه روز و شب از ما نگهبانى كنند . زيرا آنان مسؤول حفظ اموال ما شناخته ميشدند . و براستى كه غالبا بخاطر آسايش ما ناچار چادرهاى خود را به ما ميدادند .\r\nاين چادرها بسيار راحت بود و چون راه ما به بيابان بىآب و علفى ميفتاد از آنها خوراك براى خود و جو براى اسبان خود و آب كافى برايگان ميگرفتيم . گو اينكه اين تداركات براى آنان بسيار گران تمام ميشد باز نياز ما را بر ميآوردند .\r\nروز دوازدهم اوت كه سه شنبه بود براى ناهار و استراحت بعد از ظهر به كاروانسراى بزرگى رسيديم كه در ميان دشتى واقع بود و در آنجا نگهبانان ( تاتار ) مقر داشتند تا از چاپارخانهء حكومتى مراقبت كنند . اندكى بعد در تكاپوى غروب بار ديگر سوار شديم و در اندك زمان به شهرى كه « اندخود » « 1 » نام دارد رسيديم . اين شهر محل تولد بزرگى بود ( ميرابزار ) كه تيمور براى همراهى و يارى ما فرستاده بود . شهر اندخود در آنسوى مرز ايران واقع است . زيرا كه اينك به كشور تاجيك * رسيده بوديم . زبان مردم اينجا اندكى با زبان فارسى معمولى تفاوت دارد ، گو اينكه بسيارى از لغاتى كه بر سر زبانهاست عين زبان فارسى است . در اندخود از ما بسيار خوب پذيرايى كردند و در آنجا از سه‌شنبه يعنى روز ورودمان تا پنجشنبه چهاردهم اوت مانديم . ضمنا از ما با شكوه و جلال تمام پذيرايى شد و شرابى كه درينجا بسيار بدست ميآورند و\r\n\r\n\r\n","description":"","footnote":"\r\n( 1 ) -  Andkhud \r\n","page_name":" 201 ","page_number":209},
  {"content":"\r\n\r\nبه مقدار زياد در برابر ما نهاده شد و نيز بهر يك از ما خلعتهاى ( زربفت ) پوشانيدند و يك اسب دادند .\r\nشهر اندخود در دشتى كه تا دو فرسخ در پيرامون آن را بيشه و موستان و دره‌هاى سرسبز گرفته است قرار دارد . اين سرزمين بسيار پر آب است و جويبارهاى فراوان دارد .\r\nپنجشنبهء مذكور در حوالى غروب از اندخود به راه افتاديم و شب را هم در چادرهاى جغتائيان در دشت و كنار نهرى گذرانيديم . اين قبيلهء بخصوص جغتاى مردمى ممتاز و مورد نظر خاص تيمور هستند . آنان اجازه دارند گله - هاى خود را هر جا كه بخواهند بچرانند و هر جا كه بخواهند تخم بكارند و تابستان و زمستان بهر كجا كه ميل داشته باشند بىمانع و سدى بروند . مردم اين قبيله از پرداخت هر گونه خراج و ماليات حكومت آسوده‌اند . در عوض پيوسته آمادهء خدمت در سپاه تيمور هستند و شخصا براى او و بخاطر نگهبانى او ميجنگند . بايد بدانيد كه اين جغتائيان هيچيك در سفر جنگى از زن و فرزند و اغنام و احشام خويش جدا نميشوند . همهء ايشان را بهمراه خود بجنگ مىبرند و همچنان از محلى به محلى كوچ ميكنند . چون اين گونه راه پيمايىها پيش ميآيد ، زنهايى كه بچه‌هاى كوچك دارند آنها را در گهواره‌هاى كوچكى ميگذارند و چون مادر سوار اسب مىشود آن گهواره را هم بجلوى زين خويش با تسمه مىبندد . در حقيقت اين زنان با آنكه نوزادى با خود دارند چنان سبك سوارى ميكنند كه پندارى چيزى با ايشان نيست . مردم بىچيز چادر و بستگان خود را بايد بار شتر كنند . در اين صورت به نوزادان سخت ميگذرد . چون رفتار شتران با اسبان متفاوت است و آنكس كه بر شتر سوار باشد رنجور مىشود .\r\nاينك بر سر راه خويش به آن چادر نشينان بيابان گرد رسيديم كه از هر جانب در طلب چراگاه روان بودند . در ميان آنان ميرانديم ، زيرا كه اين ايلات گروههاى عظيمى بودند . چنين به نظر ما ميآمد كه در ميان اينان غرق و محاط شده‌ايم . تا چشم كار ميكرد ازين ايلات ديده ميشد . در آخر هر دو فرسخ\r\n\r\n","description":"","footnote":"","page_name":" 202 ","page_number":210},
  {"content":"\r\n\r\nراه پيمايى به گروهى ميرسيديم و همهء روز از اردوگاه آنان ميگذشتيم ، در حقيقت به انتهاى اردوگاه و جمعيت آنان نمىرسيديم و هر جا كه آب و سبزه‌اى بود ، چادر برافراشته و جمع شده بودند . چهرهء همهء اين جغتائيان آفتاب سوخته و زشت بود كه گفتى از دوزخ گريخته‌اند . از لحاظ عده هم چنان كه گفته شد به نظر بيشمار ميرسيدند . اين سرزمين همه دشت است و همواره هواى آن بسيار گرم . به همين جهت هم از لشكريان و قبيلهء تيمور هر كه با وى ميرود شامگاه راه پيمايى ميكنند . روز را در نقطه‌اى كه مشرف به آب و سبزى و علف باشد ، ميگذراند و باز شب به راه ميفتد و بر اثر تيمور ميرود .\r\nاينك بعد از ظهر براى آرميدن به چادر بعضى ازين جغتائيان كه توصيف آنان در بالا گذشت فرود آمديم و به مجرد فرا رسيدن شب به راه افتاديم .\r\nفرداى آن روز كه جمعه بود ، ميانروز به دهى رسيديم و ناهار خورديم و بعد از ظهر را در آنجا آسوديم و شب به شهرى نسبة بزرگ رسيديم كه فراموش كردم نامش را ثبت كنم . *\r\nاين شهر سابقا شهرى محصور و معروف و فوق العاده بزرگ بود .\r\nاما اينك به ويرانى افتاده است و با آنكه هنوز هم در آن خيلى مساجد و ساختمانهاى زيبا برپاست بسيارى از خانه‌هاى آن غير مسكون است .\r\nدرينجا شب را خوابيديم و شنبه را هم مانديم و پس از آنكه خلعت ( زربفت ) بما پوشانيدند بر اسب سوار شديم و به راه افتاديم و شبانه به بعضى از چادرهاى جغتائيان رسيديم و در آنجا خوابيديم . يكشنبهء فرداى آنشب براى ما اسبهاى عالى آوردند و همان قبل از ظهر به راه افتاديم و همهء آن روز باد چنان با شدت ميوزيد كه غالبا نزديك بود از اسب سرنگون شويم و دم گرما چنان بود كه گويى آتش است . راه ما از بيابان شنزارى ميگذشت و باد گرم آن بشدتى ريگ بر ما ميپراكند كه چشم جايى را نميديد و سرانجام نزديك بود كه راه را گم كنيم . چند بار مشاهده كرديم كه بيراه رفته‌ايم و عاقبت آن بزرگ ( ميرا بزار ) كه با ما همراه بود مردى را به زور به اردوى جغتاى فرستاد تا از آنها بخواهد كه\r\n\r\n","description":"","footnote":"","page_name":" 203 ","page_number":211},
  {"content":"\r\n\r\nجهت راهنمايى ما بيايند . سرانجام به لطف و كرم خدا به دهى بنام على آباد رسيديم و آن بعد از ظهر را آنجا بانتظار كاستن تندى باد لنگ كرديم و تنگ غروب به راه افتاديم و به دهى ديگر بنام « اوش » « 1 » رسيديم . درينجا باسبان ما جو دادند .\r\nهمانشب بار ديگر سوار شديم و به راه افتاديم و از بسيارى از دهات كوچك كه در ميان بيشه‌ها بودند گذشتيم و دوشنبه بامدادان كه مصادف بود با هجدهم اوت به شهر بلخ رسيديم * . اين شهر بسيار بزرگ است و گرداگرد آن خاكريزى است كه سى گام پهنا دارد . ديوار شهر كه برين خاكريز مشرف است اينك در بسيارى از نقاط شكسته و ويران گشته است . اما در داخل اين ديوار دو ديوار ديگر بموازات اولى وجود دارد كه شهر را حراست مىكند . در فضاى موجود بين خاكريز و اولين ديوار شهر هيچ خانه‌اى نيست كه كسى در آن خانه داشته باشد . زمين آنجا تقسيم شده و براى كشت پنبه به كار ميرود . در فضاى اين ديوار دوم و سوم خانه‌هايى ساخته شده است ولى جمعيت آن چندان نيست . در فضاى داخل ديوار سوم يعنى در مركز شهر جمعيت فراوان است . از همهء شهرهايى كه درين قسمت ديديم ، ديوار سوم يا ديوار داخلى شهر بلخ از همه محكمتر بود و نيز با توجه و دقت از آن نگاهدارى و مراقبت ميشد . در بلخ از ما با احترام تمام پذيرايى كردند و براى ما خوراك فراوان و شراب بسيار خوشگوار آوردند و نيز بما اسب و خلعت ( زربفت ) دادند .\r\nروز سه شنبه از بلخ به راه افتاديم و شب را بر سر راه در دهى مانديم .\r\nچهار شنبه در شهرى كوچك ناهار خورديم و شب را در هواى آزاد خوابيديم پنجشنبهء بيست و يكم اوت به كنار رودخانهء بزرگ آمو ( كه نام فارسى جيحون است ) رسيديم . اين يكى از رودخانه‌هايى است كه ميگويند از فردوس سرچشمه ميگيرد * . پهناى اين رود درين نقطه يك فرسخ و نيروى جريان آن بسيار بود . رود مزبور از دشت پهناورى ميگذرد و آب آن گل آلودست . در زمستان\r\n\r\n\r\n","description":"","footnote":"\r\n( 1 ) -  Oosh \r\n","page_name":" 204 ","page_number":212},
  {"content":"\r\n\r\nاين رودخانه پايين ميرود و سرچشمه‌هاى آن در كوهستانها يخ مىبندد و برفى كه ميآيد آب نميشود . اما چون آوريل ( خرداد ) فرا رسيد آب بالا ميايد و تا چهار ماه همچنان رو بفراوانى است . پس اين بالا آمدن نتيجهء آب شدن برفهاست در كوهستان . در طى اين تابستان چنان كه ميگفتند ، آب رودخانه چنان بالا آمده است كه از حد معين خويش گذشته و دهكده‌اى را كه دو سوم فرسخ از ساحل معمولى آن دور تر بوده است شسته و زيان هنگفتى بخانه‌ها وارد آورده و بسيارى از آنها را ويران ساخته است . سرچشمهء آب آمو از كوهستانها ( ى شمال و ) هند كوچك ( يا افغانستان ) است به سوى دشت سمرقند جارى مىشود و بسرزمين تاتار ميرسد و از آنجا به درياى خزر ميريزد . بدين ترتيب ( جيحون ) سرزمين سمرقند را از خطه خراسان جدا ميسازد .\r\n\r\n","description":"","footnote":"","page_name":" 205 ","page_number":213},
  {"content":"\r\n\r\n\r\nفصل يازدهم از جيحون تا سمرقند\r\nچون تيمور از تسخير سمرقند كه گفتيم در ماوراى جيحون قرار دارد ، بپرداخت بر آن شد تا از آن رود بگذرد و سرزمين خراسان را كه در جنوب بود بگيرد . بنابرين دستور داد تا پلى از تيرهاى چوبى بر پايه‌هاى زورقى ساختند و به مجرد آنكه وى با كسانش از آن گذشتند فرمان داد تا آن پل را فورا ويران ساختند . بقرارى كه شنيديم اخيرا كه از جنگهاى اخير به سمرقند باز ميگشت دستور ساختمان مجدد اين پل را داد تا با لشكريانش از آن بگذرد .\r\nو ما نيز كه اكنون بايستى از آن ميگذشتيم توانستيم از آن استفاده كنيم . بهر حال بما خبر دادند كه تيمور دستور داده است كه بار ديگر اين پل را نيز ويران سازند . و براستى كه چون به پل رسيديم ديديم كه پل تا آنسوى آب ادامه يافته است . تا قسمت اعظم پهناى رودخانه را با اسبان و چارپايان خويش پيموديم و درينجا ناگهان پل قطع ميشد ( و ناچار به كشتى نشستيم ) درين دشت پهناور كنار جيحون در روزگار باستان اسكندر بزرگ با پادشاه افغانستان « پوروس » « 1 » جنگيد و او را سخت شكست داد .\r\nپنجشنبه يعنى همانروز ورودمان به ساحل چپ جيحون به آنسوى آب رفتيم و شب به شهر بزرگى رسيديم بنام « ترمذ » . در گذشته اين شهر جزو\r\n\r\n\r\n","description":"","footnote":"\r\n( 1 ) -  Porus \r\n","page_name":" 206 ","page_number":214},
  {"content":"\r\n\r\nقلمرو هند كوچك ( يا افغانستان ) بود . اما اينك جزو سمرقند است . زيرا تيمور آن را ضميمهء كشور خويش ساخته است .\r\nاستان سمرقند از ساحل شمال جيحون شروع مىشود و اين خطه بنام مغولستان معروف است و ازينجا مردم به زبان مغولى سخن ميگويند . اين زبان براى مردم جنوب جيحون كه در آنجا فقط فارسى رواج دارد بيگانه است و در واقع شباهت اين دو زبان با هم بسيار كم است . و نيز خط مردمى كه در سرزمين سمرقند زندگى ميكنند براى مردمى كه در جنوب رودخانهء بزرگ مقر دارند بيگانه است . تيمور در نزد خويش نويسندگانى دارد كه اين خط را ميخوانند و مينويسند * . اين سرزمين تا سمرقند و آنسوى آن همه پر جمعيت است .\r\nزيرا كه خاك آن حاصلخيز است و آنچه مورد نياز آدمى و چارپاست در آن بدست ميايد .\r\nچنان كه گفته شد تيمور رسم برين نهاده است كه تا از جيحون گذشت پلى كه بر آن ساخته‌اند ويران كنند ، كه از آن پس كس نتواند از رودخانه بگذرد .\r\nبنابرين براى گذشتن از جيحون بايد از قايق استفاده كرد . اما نميتوان از استان سمرقند بجنوب رفت مگر با پروانهء خاص . در پروانه بايد درج شود كه شخص مورد بحث از كجا ميايد و بكجا ميرود . اين پروانه براى همه ضرورى است حتى مردم آزاد سمرقند نيز از آن مستثنى نيستند . در سوى ديگر آب هر كس كه بخواهد از آب بگذرد و به سمرقند برود هيچ مانع نيست و پروانه‌اى نميخواهد . در همهء كشتيها بدستور تيمور نگهبانانى گمارده‌اند تا آمد و رفت مردمان را تحت نظر گيرند و بازرسى كنند . قايق‌بانان هم از مسافران دستمزد خوبى درخواست ميكنند . علت واقعى اين نگهبان گماردن آنست كه تيمور چنان كه گفته شد گروه بسيارى از اسيران جنگى و مردم مغلوب را براى آبادانى اين استان آورده يا آنها را كوچ داده است . پس اين ترتيب را داده است تا كس نتواند از سمرقند بگريزد ، و در حقيقت هم بر سر راه از ايران گرفته تا خراسان همه جا با مأموران تيمور برخورد ميكرديم كه در صدد جستجو و\r\n\r\n","description":"","footnote":"","page_name":" 207 ","page_number":215},
  {"content":"\r\n\r\nگردآورى مردمى بودند كه والدين خويش را گم كرده يا بىخانمان و سرگردان گشته بودند يا وسيله‌اى براى ادامهء زندگى نداشتند . همهء اين گونه مردم را مأموران جمع ميكردند و باجبار و بدون خواهش و ميل آنان ايشان را به قلمرو سمرقند ميفرستادند تا بر نفوس آن خطه بيفزايند ، آنان را در سراسر راه ميتوان ديد كه بعضى بر گاو سوارند و بعضى بر خر و برخى ديگر بدنبال گوسفندان و يا جفتى ميش يا بز روانند . سپس همچنانكه راه مىپيمودند كدخدايان در دهكده‌ها و شهرها بفرمان تيمور به آنان خوراك ميدادند . چنان كه ميگفتند با اين ترتيب نفوس سمرقند به صد هزار يا بيشتر رسيده است .\r\nاين شهر ترمذ كه اينك به آنجا رسيده بوديم بسيار بزرگ و پر جمعيت بود . اكنون اين شهر ديوارى بر گرد خويش ندارد و استحكامات در آن نيست .\r\nدر پيرامون آن همه جا بيشه‌هاى زياد هست و گرداگرد آن آب فراوانست . از بزرگى و پهناورى اين شهر كه به آن اشاره كردم فقط ميخواهم نكته‌اى بگويم و آن اينكه از نقطه‌اى كه وارد شهر شديم تا منزلى كه در آن رخت سفر افكنديم چنان مسافتى بود كه ما را به كلى خسته كرد . از خيابانها و ميدانهاى بسيارى گذشتيم و همهء آنها پر از انبوه جمعيت بود و همه قسم كالاهاى مختلف براى فروش عرضه شده بود . در ترمذ هم مانند جاهاى ديگر از ما به خوبى پذيرايى كردند و همهء نيازمنديهاى ما را برآوردند و نيز بما خلعتى از حرير پوشانيدند .\r\nهنگامى كه منتظر رسيدن فرمان بوديم از جانب تيمور سوارى رسيد كه از قول او بما خوش آمد گفت و از ما دربارهء راهى كه طى كرده بوديم و چگونگى آن پرسيد و نيز پرسيد كه آيا همه جا از ما خوب پذيرايى شده است و آيا همهء ما تندرست هستيم ؟ بر طبق رسوم جارى آن سرزمين دانستيم كه بايد به مأمور تيمور قبل از عزيمت و رفتن بسوى آقايش پيشكشى بدهيم .\r\nپس خلعتى ( زربفت ) از همان خلعتهايى كه بما داده بودند به او داديم و نيز چند قطعه پارچهء فلورانس به اناكورا همان بزرگى كه تيمور براى راهنمايى ما ( در خراسان ) فرستاده بود داديم . سفير سلطان مصر هم كه چنان كه گفته شد در\r\n\r\n","description":"","footnote":"","page_name":" 208 ","page_number":216},
  {"content":"\r\n\r\nهمهء اين مراحل با ما همراه بود ، همين عمل را كرد ، و نيز به راهنماى دوم خويش ( يعنى ميرا بزار ) كه اخيرا از جانب تيمور مأمور مراقب ما شده بود ، پيشكشى داديم كه عبارت از يك اسب بود .\r\nاين رسم درين كشور جارى است كه چون تيمور فرستاده‌اى به نزد كسى گسيل مىكند ، از آن شخص انتظار ميرود و از وظيفهء اوست كه به فرستادهء او پيشكشى در برابر افتخارى كه به او داده شده است ، بدهد . و نيز ارزش پيشكشى كه به فرستادهء تيمور داده مىشود ميزان احترام و سپاسى كه آن شخص نسبت به تيمور دارد مىرساند و در نظر تيمور قدر و ارزش آن شخص هم با پيشكشى است كه به فرستادهء او ميدهد .\r\nجمعهء بيست و دوم اوت پس از ناهار از ترمذ به راه افتاديم و به چادرهايى رسيديم كه در آنجا خوابيديم . در نزديك اين چادرها خانه‌هاى بزرگى هم وجود داشت . فرداى آن روز يعنى شنبه راه ما از دشت پهنى مىگذشت و دهكده‌هاى پر جمعيت بسيارى بر سر راه ما بود و سرانجام به دهى رسيديم كه در آنجا شب را مانديم و از ما محترمانه پذيرايى كردند و آنچه نياز ما بود آماده ساختند . يكشنبهء فردا را رانديم و در خانه‌اى كه براى آسايش تيمور ساخته بودند كه چون ازين خط بگذرد در آن بيارامد ، ناهار خورديم و براى ما گوشت و شراب و ميوه و مخصوصا هندوانه كه درين استان فراوان و بسيار مرغوب و بزرگ است آوردند . رسم درينجا برين جارى است كه چون براى شما ميوه پيشكش مىآورند در زنبيلى جاى ميدهند و در برابر شما همه را روى زمين ميريزند . آن شب بار ديگر به راه افتاديم و در چادر كنار رودخانه خوابيديم .\r\nسپس دوشنبهء فردا به پاى رشته كوهى بسيار بلند رسيديم و در خانه‌اى كه نقشه‌اش عين صليب بود ناهار خورديم . ازين نقطه ببعد رشتهء كوههاى مرتفعى وجود دارد كه در آن گذرگاههاى تنگ براى عبور مسافران هست كه پندارى بدست آدميان كنده شده است و در دو جانب اين راه كوه عمودى و راست سر بفلك ميكشد . اما اين راه كاملا هموارست و از دره‌اى ژرف مىگذرد .\r\n\r\n","description":"","footnote":"","page_name":" 209 ","page_number":217},
  {"content":"\r\n\r\nدر ميان كوههاى مرتفع دهى است كه بنام در آهنين معروف است . در سرتاسر اين رشته كوه هيچ گذرگاه ديگرى نيست كه به آن منتهى شود . پس اين پاسگاه شهر سمرقند بشمار ميرود .\r\nهر كس كه بخواهد از هند كوچك ( افغانستان ) بسمرقند رود ناچارست از اين گذرگاه بگذرد ، و نيز آنان كه از سمرقند به هند ميروند راهى جزين ندارند . تيمور تنها دارنده و مالك الرقاب دروازه است و از بازرگانانى كه از هند بسوى سمرقند ميآيند يا به آنسوى هند ميروند مبالغ هنگفتى باج ميگيرد . و نيز چنان كه معلوم گشته تيمور در آهنين ديگرى كه در نزديكى دربند ( در مغرب درياى خزر ) و نزديك سرزمين تاتاران ( بجانب شمال ) و مجاور شهر كفه ( در كريمه ) واقع است در اختيار دارد . اين در آهنين نزديك دربند هم گذرى است كه از بريدگى در كوه حاصل شده و بين قلمرو تاتاران و استان دربند قرار گرفته . اينك استان دربند در ساحل ( غربى ) درياى خزر و جزو سرزمين ايران به حساب است . بدينطريق آنان كه از سرزمين تاتاران به ايران ميآيند بايد ازين در آهنين دربند بگذرند ، همچنانكه آنان كه ميخواهند بسمرقند روند ناگزيرند از در آهنينى * كه از آن گذشتيم گذر كنند . بين اين دروازهء سمرقند و آن دروازهء دربند مسافتى بالغ بر يكهزار و پانصد فرسخ فاصله است كه سرزمينى پهناور است و بر همهء آن تيمور فرمان ميراند . وى صاحب هر دو اين درهاى آهنين است . در آهنين دربند نيز مانند در آهنين سمرقند سالانه مبالغ هنگفتى باج و راهدارى بخزانهء او عايد مىكند .\r\nشهر دربند شهرى بزرگ است و مركز استان محسوب مىشود . البته اين در آهنين جانب مغرب است كه باسپانيا نزديكترست و بنام در آهنين دربند معروف است اما آنچه در سوى مشرق واقع است كه بنام در آهنين ترمذ معروف است از اسپانيا دور تر است . در آهنين ترمذست كه راه هند كوچك را ( كه همان افغانستان باشد ) سد مىكند .\r\nدرين خانه ( كه گفتيم به شكل صليب ساخته شده است ) و در آن\r\n\r\n","description":"","footnote":"","page_name":" 210 ","page_number":218},
  {"content":"\r\n\r\nآرميده بوديم بما اسب پيشكش دادند و اسبان اين ناحيه به خوبى و اصالت نژاد معروفند . كوههاى اين قسمت كه در آهنين از آن ميگذرد به كلى لخت و بىدرخت هستند . بما گفته شد كه در گذشته درينجا درهايى آهنين كار گذاشته بودند كه راه را سد ميكرد و جز با پروانه گذشتن از آنها ممكن نبود . ( اما بهنگام گذشتن ما درى وجود نداشت . )\r\nآن روز را راه پيموديم و شب را در كنار كوه خوابيديم . فرداى آن روز ( يعنى چهار شنبه ) به راه افتاديم و ناهار خورديم و در چادر جغتائيان كه در كنار رودخانه‌اى برافراشته شده بودند مانديم . همانشب به راه افتاديم و اندكى پس از فرو رفتن آفتاب يك رشته كوه ديگر در برابر ما پديدار شد كه بايستى از آن ميگذشتيم . از كوه پايين آمديم و در هواى آزاد چند ساعتى خوابيديم .\r\nباز اندكى پس از نيم شب سوار شديم و تا ميانروز فردا راه پيموديم و به دهى رسيديم كه ناهار براى ما آوردند و بعد از ظهر را در آنجا آرميديم . درين ده يكى از خدمتگاران فراى آلفونسو پائز يعنى همان استاد كلام ناگهان مرد . از مدتها پيش او همچنان بيمار بود . فرداى آن روز كه مصادف بود با بيست و هشتم اوت نيمروز به نزديك شهر بزرگى بنام « كش » * رسيديم . اين شهر در دشتى واقع است و از همه سوى آن جويبارها و نهرهاى بسيارى روان است . در پيرامون شهر بيشه‌هاى فراوان و خانه‌هاى رعيتى بسيار قرار دارد . در آنسوى اين بيشه‌ها سرزمينى هموارست كه در آن روستاها و دره‌هاى پر جمعيت واقع در ميان چمنزارها و سرزمينهاى پر آب قرار دارد ، براستى كه اين در ميان تابستان منظرى بس بديع و تماشايى دارد . درين سرزمين سالانه پنج بار حاصل و انگور ميرسد . پنبه در آن بسيار كاشته مىشود چون آب آن فراوان است . جاليزهاى هندوانه درينجا بيشمارست و درختان ميوه‌دار نيز در بيشه‌هاى نزديك فراوان است .\r\nدر گرداگرد شهر كش خاكريزى هست بسيار ژرف و در برابر دروازه‌هاى آن پلهاى معلق وجود دارد . تيمور خود از مردم كش است و پدرش\r\n\r\n","description":"","footnote":"","page_name":" 211 ","page_number":219},
  {"content":"\r\n\r\n( ترغاى ) نيز درينجا زاده شده ، در سراسر شهر خانه و مسجد بسيار وجود دارد . ضمنا از همه مهمتر مسجدى است كه تيمور دستور ساختمان آن را داده است كه هنوز ناتمام است . درين مسجد اطاقى است كه در آن مزار پدرش واقع گشته و در كنار آن نيز اطاقى ميسازند كه بموقع خود پيكر تيمور را در آن جاى دهند . بما گفتند كه در يك ماه پيش يا در آن حدود تيمور ( بر سر راه سمرقند ) از آن شهر گذشته است و از نما و ظاهر اين اطاق مسجد خوشش نيامده و ايراد گرفته است كه در آن بسيار كوتاه است و دستور داده است تا آن را بلندتر كنند .\r\nاينك بنايان مشغول انجام دادن اين تغيير بودند . در همين مسجد آرامگاه جهانگير ميرزا پسر ارشد تيمور ( كه در سال 1372 ميلادى ( 774 ه . ) درگذشت ) ديده مىشود . همهء اين مسجد و اطاقهاى آن بسيار زيبا ساخته شده و با كاشيهاى رنگارنگ آبى و زرين آرايش گشته است . راه دخول آن از حياطى بزرگ است و در پيرامون حوض كه در ميان حياط واقع است ، درخت كاشته شده . درينجا روزانه بفرمان مخصوص تيمور گوشت بيست گوسفند را مىپزند و در ميان بينوايان پخش ميكنند . اين خيراتى است براى پدر و پسرش كه در آن اطاقها آرميده‌اند . به مجرد آنكه وارد شهر كش شديم ، بىدرنگ ما را به اين مسجد آوردند و ظرفهاى پر از گوشت و ميوهء فراوان در برابر ما نهادند . آنگاه ما را به كاخى پرشكوه بردند و در آنجا اثاث زندگى براى ما آماده شده بود .\r\nفرداى آن روز كه مصادف بود با جمعه ، بدنبال ما آمدند و ما را براى ديدن كاخ ديگرى كه ناتمام بود بردند . ميگفتند كه بيست سال است كه اين كاخ در دست ساختمان است . اما با آنكه هر روز كارگران در آن به كار مشغولند باز هم بپايان نرسيده است . اين كاخى كه دربارهء آن سخن ميگوييم درى داشت فوق العاده بلند و در دالان آن به سمت راست و چپ طاقىهايى باز ميشد كه پيرامون آنها با كاشىهاى آبى آرايش گشته بود . هر يك ازين طاقيها به اطاقى كوچك ميرسيد كه هيچ در نداشت و كف آنها با كاشى آبى فرش شده\r\n\r\n","description":"","footnote":"","page_name":" 212 ","page_number":220},
  {"content":"\r\n\r\nبود . اين اطاقهاى كوچك براى آنهايى است كه چون تيمور را باينجا آوردند ملازم او هستند . در انتهاى اين دالان دروازهء بزرگ ديگرى است كه به حياط بزرگى باز مىشود . اين حياط سنگفرش شده و در چهار سوى آن چهار طاقيهاى نفيسى ساخته‌اند . در ميان آن حوض بسيار بزرگى است . اين حياط تحقيقا سيصد گام پهنا دارد . از طاقى بسيار بلند و پهن وارد فضاى كاخ اصلى ميشوند .\r\nاين دروازه سراپا با كاشيهاى زرين و آبى بشيوهء بسيار زيبايى آرايش يافته است . بر فراز آن شكل شير و خورشيد ديده مىشود . عين اين شكل بر فراز همهء طاقيهايى كه در پيرامون حياط هست ديده مىشود ، اين نشان شير و خورشيد چنان كه بما گفتند نشان مخصوص صاحب سابق سمرقند بود ( كه تيمور او را از تخت به زير كشيد ) . بما گفتند كه تيمور بانى اين كاخ است . اما به گمان من بعضى از قسمتهاى آن را آن صاحب سمرقند كه پيش از تيمور بر آن شهر فرمان ميراند ساخته است . زيرا كه نشان شير و خورشيدى كه درينجا ديديم نشان خاص او بود .\r\nنشان خاص تيمور سه دايرهء كوچك است كه مركز هر يك رأس سه گوش نامرئى را تشكيل ميدهد به اين شكل كه ميگويند اين به آن معنى است كه تيمور صاحب سه گوشهء زيباست . تيمور فرمان داده است تا اين نشان را بر سكه - هاى او ضرب كنند و بر همهء ساختمان‌هاى او نقش نمايند . باينجهت است كه اين ساختمانها ( كه نشان شير و خورشيد دارند ) بدست بزرگى ساخته شده است كه پيش از تيمور فرمانروايى ميكرده است . اين سه دايرهء كوچك همچون حرف  « O »  هستند كه سه بار تكرار شده‌اند تا سه پايهء سه گوش بسازند كه همانا مهر خاص تيمورست ، و نيز بفرمان تيمور همهء اميرانى كه خراجگزار و پيرو تيمور هستند بايد اين نشان را بر سكه‌هاى خود ضرب كنند * .\r\nازين دروازهء اصلى حياط كه هم‌اكنون از آن سخن رانديم وارد تالار پذيرايى ميشويد كه ديوارهاى آن با كاشيهاى زرين و آبى و سقف آن با كاشيهاى زرين پوشيده شده است . ازين اطاق ما را به دالانهايى بردند كه\r\n\r\n","description":"","footnote":"","page_name":" 213 ","page_number":221},
  {"content":"\r\n\r\nديوارهاى آن با كاشىهاى زرين پوشيده شده است . حقيقة كه درينجا دستگاههاى بسيارى و اطاقهاى جداگانهء بيشمارى ديديم كه همه با كاشىهاى زرين و آبى آرايش گشته بود و توصيف آن درين مختصر نميگنجد . اين كاشيها چنان با استادى با هم تركيب شده‌اند كه حتى استادان عالى پاريس هم كه اينقدر در كار خويش نام‌آور هستند ، انصاف ميدهند كه آنچه درينجا شده است بسيار زيباست . آنگاه دستگاههاى مختلفى را كه تيمور بهنگام ماندن درينجا با زنان خويش اشغال مىكند ، بما نشان دادند . ديوارها و كف همهء اين دستگاهها به طرز پر شكوه و مجللى آرايش شده بود . بسيارى از استادان كه در درجات مختلف مهارت بودند مشغول ساختمان و آرايش و تزيين اين ساختمانها بودند .\r\nبما يك تالار بزرگ مهمانى نشان دادند كه در آن تيمور با شاهزاده خانمها صرف خوراك ميكرد . اين تالار بسيار زيبا و پرشكوه تزيين گشته و بسيار بزرگ و وسيع بود . در آنسوى اين تالار بيشهء بزرگى بود كه در آن بسيارى از درختهاى ميوه‌دار و درختان سايه‌دار گوناگون كاشته بودند . اين درختان در پيرامون حوضهايى بودند كه در پاى آنها چمن كاشته بودند . اين بيشه چنان وسيع بود كه در عين گرماى تابستان گروهى ممكن بود در سايه‌هاى آن بياسايند و از رنج گرما بر كنار مانند . اما راستى كه ثروت و زيبايى و تزيينات اين كاخها را نميتوان درين مختصر بيان داشت . مسجد مذكور در بالا و اين كاخها ساختمانهايى هستند كه تيمور بنا نهاده است و هنوز هم در دست ساختمان است . همهء اينها را اولا به ياد پدرش كه درينجا به خاك سپرده شده است انجام ميدهد و ثانيا بآنجهت كه خود از مردم شهر كش است .\r\nگرچه در حقيقت تيمور درين شهر بجهان آمده باز هم اصلا از مردم آن نيست . زيرا كه از مردم چادر نشين و بيابان‌گرد قبيلهء جغتاى است . اينان تاتارانى هستند كه اصلا ساكن سرزمين تاتاران هستند و ( بهنگام يورش مغول بفرمان چنگيز خان ) ميهن آنان مورد تهاجم واقع و زير سم ستوران مغول درنورديده شده و از سرزمين اصلى كوچ كرده و باينجا آمده‌اند . هم\r\n\r\n","description":"","footnote":"","page_name":" 214 ","page_number":222},
  {"content":"\r\n\r\nاينك ازين مقوله بتفصيل سخن ميرانيم . و جغتائيانى كه درينجا از آنها بسيار ياد كرديم بيابان گرد و ازين قبيله هستند .\r\nپدر تيمور مردى از خاندان بزرگ و والاتبارى بود ، از خون جغتائيان . وى از بزرگان كم ثروت بود كه فقط سه يا چهار سوار بهمراه داشت كه ملازم او بودند . در دهى كه چندان از شهر كش مسافتى نداشت مقيم بود . زيرا اصولا بزرگان و نجباى همانند او روستا را بر شهر برترى ميدادند .\r\nپسرش تيمور در آغاز به چيزى شمرده نميشد و تنها ميتوانست سر خود را بر تن استوار نگاهدارد و فقط سه چهار كس بهمراه داشت . همهء اين مطالبى را كه براى شما ميگويم از آن جمله امورى است كه در ضمن ماندن در كش يا در شهرهاى سر راه براى ما نقل كردند . بنابراين داستانها و رواياتى كه براى ما گفتند ، تيمور در جوانى با آن چهار يا پنج سوارش بدزدى ميرفتند و روزى گوسفند و روزى گاو از گله‌هاى همسايگان ميدزديدند . آنگاه چون تيمور به خانه باز ميآمد بساط ضيافتى با آن غنيمت خويش ترتيب ميداد و دوستان خويش را ميخواند و آنچه بدست آورده بود ميان آنها پخش ميكرد . ديگران بر وى گرد آمدند تا آنكه سرانجام سيصد سوار به زير فرمان او قرار گرفتند . با اين گروه بسرزمين همسايگان دستبرد مىزد و بغارت مىپرداخت و هر كس را كه بر سر راه مىديد لخت مىكرد . سپس غنايم را ميان دوستان و پيرامونيانش پخش مىكرد . بدين گونه بر همهء شاهراهها دست يافت و از همهء بازرگانانى كه از آنجا مىگذشتند ، خراج و باج مىگرفت « 1 » .\r\nخبر اين ماجرا به زودى به گوش سلطان سمرقند كه صاحب حدودى\r\n\r\n\r\n","description":"","footnote":"\r\n( 1 ) - در حدود سال 746 يعنى در ده سالگى تيمور ، غازان خان جغتايى بر آن سرزمين حكومت مىكرد و بسبب قساوت و خونخوارى وى شورش بزرگى در آن سرزمين برخاست و امراى جزء ماوراء النهر برياست يكى از بزرگان آنجا امير قزغن ، طغيان و يك سال بعد غازان‌خان را خلع و امير قزغن را بجاى او پادشاه كردند و او تا سال 759 در آن خطه بنام يكى از شاهزادگان جغتاى حكمرانى نمود . م . ا .\r\n","page_name":" 215 ","page_number":223},
  {"content":"\r\n\r\nبود كه اين دستبردها در آن روى مىداد ، رسيد . وى فرمان داد كه تيمور و كسانش را هر جا كه باشند بگيرند و بكشند . در دربار سلطان بزرگانى بودند از ايل جغتاى و از بستگان تيمور . اين بزرگان آمدند و از تيمور شفاعت كردند .\r\nچنان كه سرانجام صاحب سمرقند پذيرفت كه او را ببخشد . و نيز تيمور بعدها به دربار آمد و در سمرقند مقيم شد و به خدمت سلطان پرداخت . از آن دوستان كه سابقا شفاعت تيمور را نزد سلطان كردند ، دو تن هم اينك زنده هستند . اينان اكنون مدتهاست كه مشاور يكدل و نزديك تيمور هستند . يكى از آنان « عمر طوبان » « 1 » و ديگرى « قلدى شيخ » « 2 » نام دارد . اينان اينك بزرگان مقتدرى هستند و املاك بىكران و پهناورى دارند . آنگاه كه مدتى از ماندن تيمور در سمرقند گذشت ، امورى رخ داد كه موجب از ميان رفتن اعتبار تيمور شد و او را از نظر سلطان انداخت و فرمان كشتن او را صادر كرد و دوستانش بموقع او را آگاه كردند . بنابرين تيمور گريخت و با كسانش بار ديگر براهزنى پرداخت تا روزى كه بر كاروانى بزرگ از بازرگانان زدند و غنايم هنگفتى بدست آوردند . پس از آن تيمور بسوى جنوب روان گشت و به استانى بنام سيستان رسيد و گله‌هاى گوسفند و اسب مردم آن پيرامون را غارت كرد . زيرا كه اين استان فوق العاده از نظر اغنام و احشام و مواشى پرثروت است .\r\nدرين هنگام تيمور پانصد سوار داشت . چون مردم سيستان گرد آمدند شبى كه تيمور گله‌اى گوسفند به غنيمت ميبرد بر ياران وى زدند و گروهى بسيار از آنان كشتند . او را نيز از اسب انداختند و پاى راست او را زخم زدند . اين زخم تا پايان زندگى با وى بود ( و نام او كه تيمور لنگ باشد از همان گرفته شده ) ، و نيز زخمى بدست راست وى زدند كه انگشت كوچك و انگشت پهلويى آن بريده شد . بدينگونه سرانجام او را مرده بجاى گذاشتند .\r\nاما چون به هوش آمد كشان كشان خود را به چادرهاى بعضى از بيابان گردان\r\n\r\n\r\n","description":"","footnote":"\r\n( 1 ) -  Omar Toban \r\n( 2 ) -  Galady Sheykh \r\n","page_name":" 216 ","page_number":224},
  {"content":"\r\n\r\nآن پيرامون رسانيده در آنجا آنقدر پنهان بماند تا زخمهايش بهبود يافت .\r\nآنگاه بميهن خويش باز آمد و بار ديگر ياران را گرد آورد .\r\nدرين هنگام سلطان سمرقند مورد بىمهرى و بدگمانى رعاياى خويش و مخصوصا دربار خود واقع شد . مردم پايتخت او گرد آمدند و با تيمور مشورت كردند و او را واداشتند تا سلطان را بكشد و بجاى او سلطان آنان شود . وقايعى موافق روى داد و روزى كه سلطان براى ديدار شهرى كه در نزديك سمرقند واقع است رفته بود تيمور از سمرقند بيرون شد و راه بر او گرفت و به همراهانش حمله‌ور شد و آنان را گريزاند . سلطان به كوهستان مجاور به مردى پناه برد و به او وعده داد كه اگر او را پنهان كند به او ثروتهاى بسيار بدهد و در آنحال پريشانى انگشترى گرانبهاى خويش را به او داد . آن مرد چون اين را گرفت بجاى آنكه بوى پناه دهد تيمور را از پنهانگاه او مطلع ساخت و تيمور هم بىدرنگ بر سر او تاخت و كارش را ساخت .\r\nآنگاه به سمرقند بازگشت و شهر را مسخر ساخت و زن سلطان سابق را بهمسرى گرفت و هنوز هم او زن تيمور است و بنام خانم ( بزرگ ) كه لقبى است بمعنى ملكهء بزرگ يا امپراطوريس بزرگ ، ناميده مىشود * . سپس از سمرقند به راه افتاد تا همهء خراسان را بگشايد . از دشمنى و دوگانگى دو برادر كه صاحبان آن خطه بودند استفاده كرد و آن قسمتى را كه عليه آن دو برادر شوريده بودند گرفت . بدينگونه تيمور در اندك زمان صاحب سمرقند و خراسان شد و اين بنيان كشور پهناور او گشت . از جملهء آنان كه از آغاز كار به تيمور پيوستند يكى « چاوكو » « 1 » از بزرگان جغتاى و از بستگان او بود ، وى مردى بسيار دلير بود كه در جنگها با تيمور يارى و همكارى ميكرد . تيمور خواهر خويش را به او داد و او را بزرگ بزرگان خويش كرد و آنان پسرى يافتند بنام جهانشاه ميرزا * اكنون اين مرد كه خواهر زادهء تيمورست از همهء بزرگان دربار تيمور برترست و پيروان بسيارى از ايل و قبيلهء خود و سرزمينى پهناور\r\n\r\n\r\n","description":"","footnote":"\r\n( 1 ) -  Chawku \r\n","page_name":" 217 ","page_number":225},
  {"content":"\r\n\r\nو ثروت بسيار دارد . وى فرماندهء كل سپاه امپراطورى است كه همانا عاليترين مأمور نظامى و انتظامى همهء امپراطورى بشمار ميرود و جز شخص تيمور هيچكس بيش از او پيرو و زير دست ندارد و در ميان مردان جنگى از همهء مردانى كه در جنگها بوده‌اند محبوب‌ترست . علت آمدن تاتاران را به ايالت سمرقند و علت آنكه بنام جغتاى خوانده ميشوند اينك بيان ميكنيم . در روزگاران گذشته ( يعنى اوايل قرن سيزدهم ميلادى يا قرن هفتم هجرى ) مردى تاتار از بزرگان در يكى از شهرهاى تاتار بود بنام چنگيزخان كه نام يا لقب وى به زبان خود او بمعنى « خزانهء جهان » * است . اين مرد قسمت اعظم سرزمين ( آسياى غربى ) را گرفت و بهنگام مرگ چهار پسر بجاى گذاشت بنام « تولى » و « اوكتاى » و « جوجى » و « جغتاى » كه همه از يك مادر بودند .\r\nچون چنگيز خان يعنى پدر آنان درگذشت ، قلمرو خويش را بين آنان پخش كرد و بهر يك سهمى داد و به پسرش جغتاى شهر سمرقند و پيرامون آن را بخشيد . و نيز پدر به چهار پسر خويش گفت كه همواره با هم دوست و مهربان باشند و هيچگاه با هم جنگ و پيكار نكنند كه آن روز روز نابودى آنان است .\r\nاما جغتاى مردى دلاور و گستاخ و فوق العاده جاه طلب و متكبر بود و برادرانش به او رشك بردند و همين بنيان پيكار و جنگ بين آنان شد و بهم افتادند .\r\nآنگاه بزرگان سمرقند كه اين امور را مىنگريستند شوريدند و جغتاى را كشتند و بهمراه او بسيارى از پيروان و خويشان او را نابود كردند و بجاى او سلطانى از مردم محل و بزرگان سمرقند را برگزيدند ، اما بعدها از ميان اولاد جغتاى كه در آن پيرامون مىزيستند و همه ثروت و دارايى بسيار داشتند ، سلطان براى خود برگزيدند .\r\nاين مردم اندكى پس از مرگ جغتاى بر آن شدند تا ايلات تاتار را كه دور او بودند فراخوانند ، زيرا كه مىدانستند كه اين قبايل بنام جغتاى يعنى ولينعمت سابق آنان خوانده ميشوند و مردمى كه بنام جغتاى معروفند و از آنان هم اكنون ياد كرديم از آن قبايل هستند . تيمور از همان ايل و تبار است و از\r\n\r\n","description":"","footnote":"","page_name":" 218 ","page_number":226},
  {"content":"\r\n\r\nيكى از قبايل تاتار برخاسته است . همهء جغتائيان از ايل و خاندان او بشمارند ، و اينك گروه بسيارى از مردم پيرامون سمرقند با آنكه ازين ايل نيستند خويشتن را به اين نام ميخوانند و چنان مىنمايند كه از همان تبار و اصل هستند .\r\nدرين شهر كش پنجشنبه يعنى روز ورودمان توقف كرديم و فرداى آن روز يعنى جمعه بعد از ظهر به راه افتاديم و شب را در دهى كنار جاده خوابيديم .\r\nشنبهء سىام اوت به كاخى زيبا رسيديم كه تيمور آن را در كنار رودى ساخته بود .\r\nاين كاخ در دشتى واقع و پيرامون آن همه بيشه است . اين نقطه‌اى است بسيار زيبا و در آنجا ناهار خورديم . سپس به راه افتاديم و شب را در دهى بسيار بزرگ كه تنها يك فرسخ و نيم از شهر سمرقند دورست و بنام مسر « 1 » خوانده مىشود مانديم . آن بزرگ تاتار ( يعنى ميرا بزار ) كه درينموقع راهنماى ما بود ما را موقتا تنها گذاشت .\r\nبا آنكه ممكن بود به آسانى برانيم و همانشب به شهر برسيم . اما اين كار مستلزم صدور فرمان و دستور تيمور بود . وى ( يعنى ميرابزار ) مىخواست مردى از همراهان خويش را براى آگاه ساختن اعليحضرت از رسيدن ما بفرستد .\r\nآن شب اين كار انجام يافت و فرستاده‌اى بدربار تيمور گسيل شد . فرداى آن روز سپيده‌دم اين فرستاده بازآمد پيام آورد كه اعليحضرت ( به ميرابزار ) فرمان داده است كه ما سفيران اسپانيا و نيز سفيران سلطان قاهره را كه اينهمه راه پيموده‌ايم با هم و بهمراه كسان و خدمتگاران به بيشهء معروفى كه در كنار آن دهكدهء مسر بود راهنمايى كند و در آنجا بمانيم تا فرمان برسد كه چه بايد بكنيم .\r\nپيش از ظهر سى و يكم اوت همهء ما را به آن بيشهء معروف بردند . ديديم كه بيشه در ميان ديوار بلند محصورست و محيط آن يك فرسخ است و پرست از درختهاى ميوه از همه گونه جز درخت ليمو ترش و ترنج . و نيز درينجا شش حوض بزرگ هست ، زيرا كه در سراسر اين بيشه نهر بزرگى جارى است كه از يك حوض بحوض ديگر ميرود و پنج خيابان بموازات هم درختكارى كرده‌اند ،\r\n\r\n\r\n","description":"","footnote":"\r\n( 1 ) -  Meser \r\n","page_name":" 219 ","page_number":227},
  {"content":"\r\n\r\nدرختهاى آن همه بسيار بلند و پرسايه هستند و پاى آنها را سنگفرش كرده و به صورت سكويى در آورده‌اند . اين خيابانها درختان را از هر سو در ميان مىگيرد و غير ازين پنج خيابان بزرگ خيابانهاى كوچكترى هم در ميان آنهاست كه مىتوان از هر جانب و هر سو سراسر بيشه و درختان آن را به آسانى تحت نظر گرفت . درست در ميان اين بيشه تپه‌اى است دست ساز كه از گل آن را بالا آورده‌اند . اين تپه بسيار بلندست و بر نوك آن زمين هموارى است كه بر گرد آن حصارى از قطعات چوب بالا آورده‌اند . در داخل اين حصار چند كاخ زيبا ساخته‌اند كه در هر يك اطاقهايى كه با كاشيهاى آبى و زرين به نحوى پرشكوه آرايش شده و بر ديوارهاى آن كاشيهايى برنگهاى ديگر نيز ديده مىشود ، گرداگرد اين تپه كه بر فراز آن كاخ ساخته‌اند خندقى است كه با آب پرست و از نهر اصلى مقدارى آب همواره در آن جريان دارد . راه رسيدن به نوك اين تپه از دو پل است كه روبروى هم بر روى خندق زده‌اند و بر روى هر يك از اين پلها چند دروازهء بسته هست . ازين دروازه‌ها دو پلكان تا نوك تپه كشيده شده .\r\nبدينگونه اين كاخها خود استحكاماتى عليحده دارند . در سراسر اين بيشه بسيارى آهو ديده مىشود كه بفرمان تيمور به آنجا آورده‌اند و نيز قرقاول در آن بسيار فراوان است . اين بيشه به موستانى راه دارد كه بر گرداگرد آن نيز ديوارى است و پيرامون آن را درختهاى بلند و زيبا كاشته‌اند و تماشايى است .\r\nنام اين بيشه « تاليسيه » « 1 » است و مردم آن سرزمين به زبان خويش آن را « خلوت » مينامند * .\r\nدر ضمن توقف درين باغ براى ما خوراك فراوان و وسايل آسايش كافى آماده ساختند و در چادرى كه در مرغزارى سرسبز و پرآب برافراشته بودند ما را جا دادند . تا پنجشنبهء چهارم سپتامبر در آنجا بانتظار نشستيم تا آنكه بزرگى از بستگان و خويشان تيمور به آنجا آمد . آن بزرگ بما خبر داد كه اعليحضرت اينك سخت سرگرم دادن پاسخ به سفارتى است كه از جانب\r\n\r\n\r\n","description":"","footnote":"\r\n( 1 ) -  Talicia \r\n","page_name":" 220 ","page_number":228},
  {"content":"\r\n\r\nطغتمش ( خان قبيلهء زرين ) آمده است . به اين علت نميتواند از ما پذيرايى كند .\r\nاما ما نيز نبايد ازين امر دلگير شويم . بنابرين بخاطر سرگرمى و دلخوشى ما و سفراى قاهره كه با ما همراه بودند ، اعليحضرت وسايل مهمانى و ضيافتى فرستاده است . پس گوسفند بسيارى آوردند و سر بريدند و گوشت آنها را جوشانيدند و اسبى را هم ذبح كردند تا كباب كنند . آنگاه برنج زيادى پختند و بگونه‌هاى مختلف آنها را ساختند و ميوهء فراوان آماده ساختند . بدين گونه بزمى شاهوار چيدند و از جانب اعليحضرت بهر يك از ما خلعتى ( زربفت ) و نيز دو اسب راهوار دادند . فرداى آن روز همچنان در آنجا مانديم يعنى از يكشنبهء آخرين روز اوت تا دوشنبهء هشتم سپتامبر . سرانجام اعليحضرت پيام فرستاد كه بنزد وى برويم . اين براستى خوى ديرين اوست كه هرگز به هيچ سفيرى رخصت حضور ندهد مگر پس از پنج يا شش روز معطلى . هر قدر اهميت هيئت سفارت بيشتر باشد اين مدت بيشتر مىشود .\r\n\r\n","description":"","footnote":"","page_name":" 221 ","page_number":229},
  {"content":"\r\n\r\n\r\nفصل دوازدهم سمرقند\r\nبدينگونه دوشنبهء هشتم سپتامبر ما سفيران از باغى كه در آن منزل كرده بوديم به راه افتاديم و پس از گذشتن از دشت به شهر سمرقند رسيديم . از همه سوى اين شهر باغها و خانه‌هاى خصوصى و خيابانها و ميدانهايى كه در آنها همه گونه كالا براى فروش عرضه كرده‌اند ، وجود دارد . تا چهار ساعت از روز بالا آمده ( يعنى ساعت نه ) به بيشهء پهناورى رسيديم كه در آن كاخى بود كه جايگاه تيمور بود . اين كاخ چنان كه ملاحظه خواهيد فرمود مسافتى تا شهر فاصله داشت . به مجرد آنكه به آنجا رسيديم ما را فرود آوردند و خانه‌اى بما دادند كه در بيرون كاخ بود . درينجا دو تن از بزرگان دربار پيش آمدند و بما گفتند كه آنچه از پيشكش يا هديه براى تقديم به اعليحضرت داريم بدست آنان بسپريم كه نگهدارى كنند و ملازمانى آن را ببرند تا بعدها آنها را در پيش تيمور بگذارند . به مجرد آنكه پيشكشها را بدست آنان سپرديم رفتند .\r\nاما قبلا همين را به سفيران سلطان مصر هم كه با ما بودند گفتند . آنان نيز همين كار را كردند و پيشكشها را به ايشان سپردند .\r\nبه مجرد آنكه پيشكشهاى ما بدين شيوه برده شد ، ملازمان ديگرى براى يارى ما آمدند و زير بغل هر يك از ما سفيران را گرفتند و ما را از دروازه‌اى بلند و پهن وارد آن بيشه كردند . اين دروازه بشيوه‌اى بسيار زيبا با كاشيهاى\r\n\r\n","description":"","footnote":"","page_name":" 222 ","page_number":230},
  {"content":"\r\n\r\nزرين و آبى آرايش شده بود . در برابر اين دروازه دربانان سلطنتى مسلح به چماق گمارده شده بودند تا هيچكس جرأت نزديك شدن به آن دروازه را نداشته باشد . با وجود اين در بيرون دروازه گروه بسيارى از مردم گرد آمده بودند . چون به بيشه درآمديم نخستين چيزى كه ديديم شش فيل بزرگ بود كه هر يك برجى چوبين با دو درفش بر پشت داشتند . درين برجها ملازمانى بودند كه فيلها را در برابر ما كه ميگذشتيم ببازى واميداشتند .\r\nبدينگونه پيش رفتيم و به زودى به گروهى از مردان رسيديم كه پيشكشهاى ما به آنان سپرده شده بود و آنها را با نهايت خوبى و تناسب عرضه ميكردند و بر سر دست و در بالا نگاهداشته بودند . ما سفيران همچنان پيش رانديم تا در برابر متصديان پيشكشهاى خويش رسيديم و اندكى مانديم تا فرستاده‌اى گسيل كردند كه آگاهى دهد كه ما آمده‌ايم . آنگاه بنزديك هر يك از سفيران دو تن از بزرگان آمدند و زير بازوى ما را مانند پيش گرفتند و ما را راهنمايى كردند . آن تاتارى كه تيمور ( از آنقره ) به نزد پادشاه قسطيل فرستاده بود ( و در سراسر اين مسافرت همراه ما بود ) درينجا با ما بود . درين شرفيابى وى به همان شيوهء ما رخت پوشيده و به صورت يكى از بزرگان اسپانيا درآمده بود و اما اين وضع لباس وى موجب خندهء بسيار دوستان و اقران او شد .\r\nبدينگونه ما را به شاه نشينى آوردند كه در آن يكى از بزرگان دربار كه مردى بسيار سالخورده بود نشسته بود . وى خواهر زادهء تيمور بود و همهء ما در برابر او سر فرود آورديم .\r\nچون بجلو شاه‌نشين ديگرى رسيديم در آن چند شاهزادهء جوان را نشسته ديديم . اينها همه نوه‌هاى اعليحضرت بودند . در برابر آنان نيز سر فرود آورديم و درينجا از ما خواستند تا نامه‌اى را كه از ولينعمت خويش پادشاه اسپانيا براى تيمور ميآورديم تسليم كنيم . يكى از شاهزادگان آن را گرفت . گفتند اين شاهزاده ( خليل سلطان ) پسر ميرانشاه ، پسر ارشد تيمور بود ( كه پدرش را در سلطانيه ديده بوديم . ) آن شاهزادگان كه سه تن بودند ،\r\n\r\n","description":"","footnote":"","page_name":" 223 ","page_number":231},
  {"content":"\r\n\r\nاز جاى برخاسته و بىدرنگ نامهء ما را نزد اعليحضرت بردند و بما گفتند كه از پس آنان روان گرديم .\r\nسپس چون بحضور تيمور رسيديم او را ديديم كه در برابر دروازه‌اى نشسته است كه به كاخى باشكوه و بسيار مجلل كه در پشت وى واقع بود باز ميشد . وى بر زمين يعنى بر سكويى نشسته بود كه در برابر آن فواره‌اى بود و آب را به هوا ميپراكند و در روى سر فواره سيبهاى سرخى همچنان بالا و پايين ميرفتند . اعليحضرت بر تشك‌هاى كوچكى از پارچهء كلفت گلدوزى شده ، نشسته بود و آرنج خويش را بر بالش‌هاى گردى كه در پشت او انباشته بودند تكيه داده بود . وى قبايى از پرند ساده و بىپيرايه و بدون گلدوزى بر تن و كلاه سفيد بلندى بر سر داشت كه بر فرق آن يك لعل بدخشان قرار داشت و بر گرد آن مرواريدها و گوهرهاى گرانبها ديده ميشد .\r\nبه مجرد آنكه چشم ما به اعليحضرت افتاد تعظيم كرديم و زانوى راست را بر زمين نهاديم و دستها را بر سينه گذاشتيم . آنگاه گام بگام پيش رفتيم و باز دو تا شديم و بار سوم نيز سر فرود آورديم . اما اين بار بر زمين زانو زديم و همچنان مانديم . آنگاه تيمور فرمان داد برخيزيم و به او نزديكتر شويم و بزرگانى كه تا اين مكان زير بازوى ما را داشتند ما را فرو گذاشتند و جرأت پيش روى بيشتر و نزديك شدن به اعليحضرت را نكردند .\r\nدر آنجا سه تن از بزرگان را در حضور تيمور ايستاده ديديم ، اينان نديمان يا پيشخدمتهاى خاص اعليحضرت بودند . نام آنان چنان كه بعدها بر ما معلوم شد عبارت بود از « شاه ملك ميرزا » و « يورونداى ميرزا » و « نور الدين ميرزا » . اين سه تن اينك پيش آمدند و زير بازوى هر يك از ما سفيران را گرفتند و ما را كاملا به آنجا كه تيمور نشسته بود نزديك ساختند و در آنجا ما را به زانو زدن واداشتند . اعليحضرت فرمان داد تا برخيزيم و در كنار او بايستيم تا ما را بهتر ببيند . زيرا كه ديدگان وى ديگر ناتوان شده و چنان از پيرى بىنيرو و فرسوده گشته بود كه پلكانش بر ديدگان وى ميفتاد و بدشوارى آنها را\r\n\r\n","description":"","footnote":"","page_name":" 224 ","page_number":232},
  {"content":"\r\n\r\nميتوانست بلند كند * . ما متوجه شديم كه اعليحضرت هرگز دستهاى خود را براى دست‌بوسى بما نداد ، چون اين رسم آنان نيست . هيچيك از آنان نبايد دست بزرگى را ببوسد و اگر چنين كند زشت است .\r\nتيمور اينك از حال پادشاه ولينعمت ما پرسيد « پسرم پادشاه شما چگونه است ؟ زندگى را چگونه ميگذراند ؟ آيا تندرست است ؟ » ما نيز پاسخهاى شايسته داديم و آنگاه سرانجام پيامهايى را كه حامل آن بوديم گذاشتيم و اعليحضرت با دقت بسخنان ما گوش داد . چون پيام خويش را بپايان رسانيديم و همهء آن را گفتيم ، تيمور رو به بعضى از بزرگان كه در پايين پاى او نشسته بودند كرد و با آنان سخن گفت . چنان كه بعدها شنيديم ، يكى از آنان پسر طغتمش خان تاتار و ديگرى از بازماندگان همان ( جغتاى ) خان بود كه در روزگار پيشين برين استان سمرقند فرمان ميراند . ديگران هم شاهزادگان اصيل يا بزرگانى از خاندان اعليحضرت بودند .\r\nتيمور رو به آنان كرد و گفت « اينك سفيرانى را كه پسرم پادشاه اسپانيا نزد من فرستاده است بنگريد . وى براستى از بزرگترين شاهان فرنگ است كه در آن سوى زمين بر مردمى بزرگ و نام‌آور فرمان ميراند . من پيام حسن نيت به پادشاه اسپانيا خواهم فرستاد . همين كافى بود كه او تنها سفيرانى با نامه‌اى بنزد من روانه ميكرد و پيشكش و تقديمى نمىفرستاد . براى من همين بس بود كه از تندرستى و خوشى او آگاه شوم و پيشكشى ازو هرگز نميخواستم . »\r\nدرين هنگام يكى از نوه‌هاى تيمور آن نامهء ولينعمت ما پادشاه كاستيل را كه بدست ما آورده شده بود ، در برابر ديدگان وى نگاهداشت و ( فراى آلفونسو ) استاد علم كلام با مترجم پيش آمد . در حقيقت خواست تا آن را بخواند و هرگاه كه اعليحضرت بخواهد مضمون نامهء پسرش پادشاه كاستيل را براى او بيان كند . آنگاه تيمور نامه را از دست نوه‌اش گرفت .\r\nپس از باز كردن آن گفت كه بهترست در فرصتى مناسبتر نامه خوانده شود .\r\n\r\n","description":"","footnote":"","page_name":" 225 ","page_number":233},
  {"content":"\r\n\r\nاستاد علم كلام پاسخ داد كه گوش بفرمان اوست . تيمور سپس گفت كه ميخواهد بهنگام قرائت بدنبال استاد بفرستد و او را محرمانه بحضور طلبد تا نامه را بخواند . اما اينك آنچه ما سفيران بخواهيم بگوييم ، بايد گفته شود و پاسخ داده شود . پس ازين بار ديگر ما را به پا خيزاندند و ما را در شاه نشينى كه كف آن پايين و در جانب راست تيمور بود نشاندند .\r\nآن بزرگانى كه راهنماى ما بودند خواستند تا ما را در جايگاهى پايين دست سفير چيس خان امپراطور ختا بنشانند . اين سفير اخيرا بدربار تيمور آمده بود تا از او خراجى بخواهد كه بايد به او داده شود و حق او بود و هر سال آن را پرداخته بود . درين لحظه اعليحضرت متوجه شد كه ما سفيران اسپانيا را مىخواهند در زير دست سفير امپراطور چين بنشانند . بىدرنگ پيام فرستاد تا ما را بالاى دست او بنشانند تا آن سفير فرودست ما باشد .\r\nآنگاه چون نشستيم يكى از بزرگان گويى از جانب تيمور پيش آمد و بصداى بلند بسفير ختا گفت كه اعليحضرت او را فرستاده است تا به آن مرد چنين بگويد كه سفيران پادشاه اسپانيا دوست مهربان و پسر او ، شايستهء آنند كه بر بالا دست او كه سفير مردى دزد و بد دل و دشمن تيمورست بنشينند و سفير آن مرد بايد در زير دست ما بنشيند . اگر خدا خواست تيمور در اندك زمان چنان اين امر را فيصله دهد كه هرگز كسى از مردم چين ياراى آن نداشته باشد كه با چنين درخواستى بنزد او آيد . بدينگونه بعدها در همهء مهمانيها و جشنهايى كه اعليحضرت ما را بدان ميخواند همواره جايگاه ما بفرمان او بالاتر از جاى آن سفير بود ، و نيز درين هنگام فرمان داد تا مترجم آنچه را كه گفته بود و دستورى را كه داده بود براى ما ترجمه كند .\r\nاين امپراطور چين چنان كه گفتيم چيس خان نام داشت . اين لقبى است بمعنى امپراطور نه امپراطورى . اما تاتاران او را « تنگوز » ميخوانند . اين نام مسخره‌اى است كه در زبان آنان بمفهوم آنست كه گفته شود امپراطور « خوك » .\r\nبهر حال وى بر سرزمينى پهناور فرمان ميراند و تيمور از قديم همواره خراجگزار\r\n\r\n","description":"","footnote":"","page_name":" 226 ","page_number":234},
  {"content":"\r\n\r\nاو بوده است ، اما چنان كه اينك گفتيم ديگر مايل به دادن خراج نيست و چيزى به او نمىدهد * . برگرديم بسخن خود . هنوز ما سفيران اسپانيائى كه در آنجا با گروهى نمايندگان مختلف كه از كشورهاى ديگر آمده بودند و دسته‌اى از بزرگان نشسته بوديم كه پيشخدمتها دست به كار آوردن گوشت براى سور ، شدند . اين گوشتها عبارت بود از گوشت گوسفند آب پز با آبگوشت و كباب و گوشت اسب . اينها را در ظرفهاى چرمى بزرگ و گودى كه در اسپانيا گوادامسى * ( يا چرم قرطبه ) ناميده مىشود ، گذاشته بودند . اين ظرفها دسته‌هايى داشتند كه با گرفتن آنها پيشخدمتها ظروف را از يك محل به محل ديگر ميبردند . بدينگونه چون تيمور از خوراك كه در ظرف مخصوصى بود ، ميخواست آن ظرف را بر زمين بسوى او مىلغزاندند . زيرا كه اين ظرفها چنان سنگين بودند كه برداشتن آنها از زمين ميسر نميشد . چون آن ظرف را با نهايت دقت بر زمين ميكشيدند و به نزديك اعليحضرت يعنى به بيست گامى او ميرساندند ، بخش كنندگان ميآمدند تا آن را ببرند ، اين مردم در برابر آن ظرفهاى بزرگ زانو ميزدند و همه پيشبند و آستينهاى چرمى بر روى ساعدهاى خود پوشيده بودند تا از چربى مصون باشند و شروع به كار ميكردند .\r\nتكه‌هاى گوشت را بعد در قدحهاى بلند ميگذاشتند . اين قدحها يا از زر بود يا از سيم و برخى هم قدحهاى گلى لعابى يا چينى بود كه اين قسم اخير بسيار گرانبها بود و از آنها با احتياط مراقبت ميكردند .\r\nمفصلى كه تاتاران خوردن آن را خيلى دوست دارند كفل اسب است با گوشتهاى دور آن چنان كه رانها از آن جدا شده باشد . پاره‌هاى كفل اسب ده قدح زرين و سيمين را كه در آن گوشت اسب هم ريخته باشند ، پر ميكنند و نيز درين كاسه‌ها تكه‌هايى از سيرابى اسب را كه باندازهء يك شست دست گرد كرده بودند با كلهء درستهء گوسفند ميريختند .\r\nبدينگونه بسيارى از قدحها را كه با اين چيزها پر شده بود برديف چيدند . چون آشپزها قدحهاى آبگوشت را آوردند ، از آن بر روى قدحهاى\r\n\r\n","description":"","footnote":"","page_name":" 227 ","page_number":235},
  {"content":"\r\n\r\nگوشت ريختند تا مانند خورش به كار رود . سرانجام نانهاى نازك را برداشتند و دو لا يا چهار لا كردند و به روى هر قدح يكى از آنها را گذاشتند .\r\nچون همهء اين كارها انجام شد بعضى از درباريان مقرب درگاه با برخى از بزرگان حاضر در مجلس آن قدحها را دو نفرى يا سه نفرى برداشتند ، چون برداشتن آن براى يك تن ممكن نبود . اين قدحها را در برابر تيمور و سفيران بيگانه و شاهزادگان حاضر در مجلس گذاشتند . آنگاه اعليحضرت با نهايت لطف براى ما سفيران اسپانيا دو قدح از آنچه در برابر داشت ، براى نماياندن درجهء لطف خاص خويش فرستاد . هنوز همهء اين گوشتهايى كه در قدحها بود تمام نشده ، خوراك دوم را آوردند و آنچه از گوشت در قدحها بود ، بر طبق رسم آنان بگوشه‌اى نهاده شد تا بعد بخانهء ما فرستاده شود كه از آن بخوريم . در واقع اگر اين كار را نميكردند ، جسارت و بىحرمتى بزرگى نسبت به ميهمانان تلقى مىشد . مقدار گوشتى كه در برابر ما گذاشته شده بود ، حقيقتا تماشايى بود . پس به مجرد آنكه ظرفى را برابر ما ميگذاشتند و از آن ميخورديم فورا آن قدح را براى خدمتگاران ما ميبردند تا آن را به خانه برند .\r\nمقدار خوراكى چندان بود كه اگر خدمتگاران ما واقعا مىخواستند با مراقبت و دقت آنها را به خانه حمل كنند تا ششماه كفايت خوراك ما را ميكرد . بمحض آنكه اين گوشتهاى آب‌پز و كباب خورده شد در قدحهايى گوشت گوسفند را با آبگوشت آوردند . سپس براى ما مقدار هنگفتى ميوه مانند هندوانه و هلو و انگور آوردند . و نيز قدحها و كاسه‌هاى زرين و سيمين بسيارى پر از شير ماديان كه با شكر آميخته بودند براى نوشيدن ما آوردند . اين مايع نوشابهء بسيار لذيذى است كه اين مردم در تابستان مينوشند .\r\nچون ما همه خورديم و سير شديم ، نمايش پيشكشهايى كه آورده بوديم آغاز شد و به همان شيوه‌اى كه گفتم خدمتگاران تيمور آنها را ميبردند .\r\nاينها پيشكشهايى بودند كه از ولينعمت خويش پادشاه قسطيله آورده بوديم .\r\nو نيز پيشكشهاى سلطان مصر هم نمايش داده شد . سرانجام سيصد اسب را نيز\r\n\r\n","description":"","footnote":"","page_name":" 228 ","page_number":236},
  {"content":"\r\n\r\nاز برابر تيمور گذراندند . اين اسبها را يكى از بزرگان به او پيشكش داده بود .\r\nچون همهء اين كارها انجام يافت ما سفيران براهنمايى خدمتگاران خويش به خانه بازگشتيم . بزرگى را مأمور ساخته بودند تا از ما نگاهبانى كند و راهنماى ما باشد و آنچه براى آسايش ما ضرورى است آماده كند . وى چنان كه بما گفتند رئيس قاپوچيان يا دربانان درگاه بود . او ترتيبى داد كه ما سفيران اسپانيا و سفير مصر را در بيشه پر آب و شادابى كه در كنار كاخى بود كه تيمور در آن مقر داشت و از ما اخيرا در آن پذيرايى كرده بود ، جاى دادند . اينك در آخرين لحظه پيش از خداحافظى اعليحضرت فرمان داد تا بار ديگر پيشكشهايى را كه پادشاه ولينعمت ما فرستاده بود نمايش دهند و با نهايت صراحت خشنودى خاطر و خوش دلى خويش را از پذيرفتن آنها نشان داد . از آن جمله چند تكه پارچهء سرخ را بدستور او بريدند ميان زنهاى او بخش كردند و تكهء بزرگتر را بزن بزرگش داد كه خانم خوانده مىشود و در آن هنگام با وى در كاخ سكنى داشت . اما از پيشكشهايى كه سلطان مصر براى او فرستاده بود با برخى پيشكشهاى ديگر به خدمتگاران خويش سپرد تا بفاصلهء سه روز آنها را بار ديگر بخواهد . اين از رسوم و عادات وى است كه هيچ پيشكشى را نپذيرد مگر آنكه سه روز تحت بازرسى مانده باشد * .\r\nآن باغ و كاخى كه در آن براى نخستين بار تيمور ما را پذيرفت « دلگشا » نام دارد . در گرداگرد اين بيشه چادر بسيارى كه جدار آن از حرير يا مانند آن بود افراشته بودند . اعليحضرت تا چند روز پس از پذيرايى از ما يعنى تا جمعهء بعد درين باغ ماند . آنگاه بباغى ديگر رفت كه آن نيز مكانى پر شكوه بود . اين باغ هنوز ناتمام بود و بنام « باغ چنار » معروف است .\r\nدوشنبهء بعد كه مصادف بود با پانزدهم سپتامبر تيمور از كاخ باغ چنار نقل مكان كرد و به محلى كه بسيار زيبا بود رفت . دروازهء آن باغ بسيار بلند و زيبا ساخته و با كاشيهاى زرين و آبى آرايش شده بود . اين دوشنبه بفرمان تيمور بزمى گسترده شد كه در آن ما سه سفير با گروهى بيشمار از زن و\r\n\r\n","description":"","footnote":"","page_name":" 229 ","page_number":237},
  {"content":"\r\n\r\nمرد از بستگان اعليحضرت و عده‌اى ديگر خوانده شده بوديم . آن باغى كه اين سور در آن داده ميشد بسيار بزرگ بود و در آن درختان ميوه و سايه‌دار فراوان بود و در سراسر آن خيابانها مجمرهايى قرار داشت كه مهمانان از كنار آن ميگذشتند . در سراسر اين باغ چادرهايى برافراشته بودند كه غرفه‌ها يا ايوانهايى داشتند كه سايبانهايى از پارچه‌هاى رنگى بر آنها سايه افكنده بود . برين پرده‌ها يا سايبانها نقش و نگار گوناگونى با نهايت سليقه و مهارت گلدوزى شده بود . در ميان اين باغ كاخى زيبا ساخته بودند كه نقشهء پى و شالودهء آن به شكل خاج بود . درون اين كاخ با پرده‌ها آرايش شده بود . در درون كاخ اطاقى بود كه سه شاه‌نشين به اطاقهاى نيم دايره * داشت كه كف آنها اندكى از زمين بلندتر و ديوارها و كف آنها از كاشى رنگارنگ پوشيده شده بود . اين شاه نشين‌ها جاى خواب بودند . چون به اين اطاق در ميآييد در برابر شما شاه نشينى است كه از دو شاه نشين ديگر بزرگترست . درينجا پرده‌اى است از پارچه‌هاى زربفت و سيم بفت . بلندى اين پرده باندازهء قامت يكنفر و پنهاى آن به قدر بازوان گشادهء سه تن است كه در كنار هم ايستاده باشند . در پشت اين پرده بسترى بود از تشكهاى كوچك كه بعضى از آنها با پارچهء زربفت و برخى از پارچه‌هاى ابريشمين با الياف زرى پوشيده شده بودند . اين تشكها بر كف آن شاه نشين قرار داشتند . اينجا جاى نشستن اعليحضرت بود . ديوارهاى اين شاه نشين همه با پرده‌هاى سرخ پوشيده شده بود . برين پرده‌ها منجوقهايى از زر و ياقوت و نيز مرواريد و سنگهاى گرانبها دوخته بودند . بر بالاى اين پرده‌ها نوارهاى ابريشمى ديده ميشد كه به قدر كف دست پهنا داشتند و به همان شيوهء سابق آرايش گشته بودند ، و نيز منگوله‌هاى ابريشمى بسيارى بر اين پرده‌ها آويخته بودند كه بر زيبايى آنها ميافزود ، دو شاه نشين ديگر نيز به همين گونه با پرده‌ها و شرابه‌ها آرايش گشته با قالى و حصير فرش شده بود .\r\nدر وسط اين كاخ برابر هشتى كه بدر منتهى مىشود دو ميز زرين بودند كه چهار پايه داشتند و روى آنها با پايه‌ها همه از يك پارچه زر ساخته شده\r\n\r\n","description":"","footnote":"","page_name":" 230 ","page_number":238},
  {"content":"\r\n\r\nبود . بر روى يكى ازين دو ميز هفت تنگ زرين كه دو تاى آنها از بيرون به گوهرهاى گرانبها و زمرد و فيروزه مزين شده بودند و بر دهانهء آنها لعل بدخشان را در طلا نشانده بودند قرار داشت . علاوه برين هفت تنگ ، شش فنجان زرين گرد بر آن ميز نهاده بودند . و بر لبهء يكى از آنها مرواريدى بود كه درخشندگى رباينده‌اى داشت . در وسط همان فنجان لعل بدخشانى در زر كار گذاشته بودند ببزرگى يك بند انگشت .\r\nاينك سخن را برگردانيم به آن بزمى كه بفرمان اعليحضرت آماده شده بود و ما سفيران را هم به آن خوانده بودند . چون بسراغ ما آمدند ، مترجم ما در نزد ما نبود و چون منتظر آمدن او شدند دير شد . پس چون بكاخ رسيديم اعليحضرت ناهار صرف كرده بودند و بما پيام دادند كه در آينده چون ما را بخوانند نبايد منتظر آمدن مترجم شويم و بايد بىدرنگ به راه افتيم . اين بار چشم‌پوشى مىكند اين سور را مخصوصا براى ما آماده ساخته است كه دربار و كاخ خويش را بما نشان دهد . تيمور درين مورد براستى سخت برآشفته بود و بر بزرگانى كه ملازم ما بودند پرخاش كرد كه چرا مترجم آماده و حاضر نبوده است و آن بزرگان نيز به اين امر توجه نكرده‌اند تا كسى را بفرستند و او را بموقع حاضر سازند .\r\nبنابراين ، اين بزرگان بدنبال مترجم بيچارهء ما فرستادند بخشم به او گفتند ، « چرا در آمدن شتاب نكردى و خشم پادشاه را بر ما برانگيختى ؟\r\nچرا اصلا پيوسته ملتزم سفيران فرنگ نبوده‌اى و از خدمت آنان دور ماندى ؟\r\nاساسا همهء تقصيرها به گردن تو است كه دير آمدى و براى مكافات تو ما فرمان ميدهيم تا بينىات را سوراخ كنند و از آن ريسمانى بگذرانند و در اردوگاه بگردانند تا عبرت ديگران شود ! » هنوز سخن آنان بپايان نرسيده چند تن او را گرفتند و يكى بينىاش را گرفت و نزديك بود آن را سوراخ كنند كه آن بزرگى كه بدنبال ما آمد و ما را ديرگاه به سور برد شفاعت كرد و از ديگران خواست تا برو رحم كنند و ببخشايند . سرانجام موافقت كردند و آن مترجم\r\n\r\n","description":"","footnote":"","page_name":" 231 ","page_number":239},
  {"content":"\r\n\r\nاز خطر جست . آنگاه تيمور پيامى بخانهء ما فرستاد كه چون اتفاق بدى موجب غيبت ما در سور امروزه شده است و از آنجا كه وى ميخواست كه در سور شركت كرده باشيم و خوش باشيم ، پنج گوسفند و دو كوزه شراب فرستاده است .\r\nدر مهمانى آن روز چنان كه براى ما گفتند گروهى عظيم از بزرگان و سر كردگان و درباريان ملازم شخص تيمور و بسيارى از كسان ديگر شركت كرده بودند و ما بواسطهء غيبت موفق به ديدار آن كاخ و اطاقهاى خصوصى آن و درختستان آن نشديم . اما بسيارى از مردمى كه با ما بودند بدرگاه رفته و در آن سور راه جسته و توانسته بودند همهء آن كاخ و باغ پرشكوه را تماشا كنند .\r\nدو شنبهء بعد كه مصادف بود با بيست و دوم سپتامبر تيمور از كاخ دلگشا به كاخ ديگرى كه نيز در ميان باغى بود نقل كرد . گرداگرد اين درختستان ديوارى بلند و چارگوش بود . در هر يك از چهار گوشه آن برجى گرد و بسيار بلند بود ، ديوار نيز از بلندى و استحكام مانند برجها بود . در ميان اين درختستان كاخ بزرگى بود كه به شكل صليبى پىريزى شده بود و حوض آب بزرگى در برابر آن كنده بودند . اين كاخ با باغ بزرگى كه بر گرد خويش دارد زيباترين كاخى بود كه ديده بوديم و كاشيهاى زرين و آبى آرايش آن بسيار زيباتر از همه جا بود . اين كاخها با باغهاى پيرامون چنان كه بيايد همه در بيرون سمرقند واقعند . اين كاخ اخير « باغ نو » نام دارد . درين باغ بفرمان تيمور بزمى ديگر ترتيب داده شد كه ما سفيران را با گروهى عظيم به آن خواندند . از آنجا كه خود تيمور هم در آن شخصا شركت ميكرد ، شراب فراوان و بىپايان در آن نوشيده ميشد . چنان كه بما گفته بودند هيچكس نه آشكارا و نه پنهان نمىتواند بباده دست برد مگر بفرمان خاص و رخصت تيمور .\r\nتاتاران چنين خو كرده‌اند كه پيش از دست بردن به خوراك ميگسارى كنند و در باده نوشى چنان افراط ميكنند كه به زودى مست ميشوند . بما گفتند كه هيچ بزمى گوارا و خوش بشمار نميآيد مگر آنكه مهمانان در آن بقدرى\r\n\r\n","description":"","footnote":"","page_name":" 232 ","page_number":240},
  {"content":"\r\n\r\nبنوشند كه از خود بى خود شوند . پيشخدمت‌هايى كه در سور خدمت ميكنند در برابر مهمان زانو ميزنند و تا يك پياله خالى شد ، پيالهء ديگر بدست او ميدهند .\r\nو اين كار همچنان ادامه مييابد . چون يكى خسته شد ديگرى جاى او را ميگيرد و پياپى بمهمان پياله مىپيمايند . بهر كس كه از نوشيدن آشكارا سرباز زند گفته مىشود كه اين مخالفتى با تيمور كه او را به آنجا خوانده احترام گذاشته است محسوب مىشود . با وجود اينها رسم برين جاريست كه پياله‌ها را لبالب از شراب پر كنند . در صورتى كه در پياله اندكى بماند آن را ساقى پس نميگيرد و مهمان بايد آن را بگيرد و تا ته نوش كند . مهمانان هر پياله را لا جرعه يا در دو جرعه مينوشند . پيوسته جرعهء دوم را بسلامتى اعليحضرت مينوشند .\r\nآنكس كه جرعهء دوم را مىنوشد ميگويد « مينوشم بسر اعليحضرت » و سپس همهء آنچه در پياله است لا جرعه سر ميكشد چنان كه يك چكه هم در پياله نماند .\r\nمردى كه به حد وفور بنوشد و بيش از همه ميگسارى كند ، بهادر لقب مييابد .\r\nبهادر لقبى است بمعنى كسى كه در ميگسارى بسيار گستاخ و زياده‌رو است و نيز آنكس را كه از نوشيدن سر باز زند بايد خواه و ناخواه به زور بنوشيدن وادارند .\r\nدر روز معهود تيمور يكى از بزرگان ملازم خويش را با كوزه‌اى از شراب بنزد ما فرستاد . پيام تيمور اين بود كه پيش از رفتن به مهمانى بايد از آن بنوشيم تا چون بحضور او رسيديم كاملا سرخوش باشيم . باينجهت ما نيز همچنان رفتيم وى بما فرمان داد كه بنشينيم . به همان شيوه كه گفتيم به شراب نشستيم و تا ديرگاه بميگسارى پرداختيم . پس آنگاه خوراك آوردند كه همهء آن كباب اسب بود و گوسفند آب پز و آشهاى گوناگون با برنج كه بشيوه‌هاى مختلف پخته بودند . چون خوراك بپايان رسيد يكى از بزرگان درگاه آمد و كاسه‌اى سيمين پر از سكه‌هاى سيم رايج يعنى تنگه * بدست داشت و از آن پول بر ما سفيران و ديگران پاشيد و پس از آنكه مدتى به اين كار سرگرم بود همهء آنچه در كاسه مانده بود در رخت و قبايى كه ما سفيران بتن داشتيم بعنوان پيشكش ريخت . آنگاه تيمور بهر يك از ما خلعتى ( زربفت ) ارزانى داشت و ما\r\n\r\n","description":"","footnote":"","page_name":" 233 ","page_number":241},
  {"content":"\r\n\r\nبراى سپاس و نشان دادن حقشناسى برسم آنان در برابر او قد دو تا كرديم .\r\nچون ما را مرخص كرد گفت كه فردا نيز بايد ناهار به خدمت برسيم .\r\nفرداى آن روز كه مصادف بود با بيست و سوم سپتامبر شنيديم كه تيمور بكاخى ديگر رفته است كه در كنار همين كاخ است كه از آن سخن گفتيم و دلگشا نام دارد . درين كاخ نيز بزمى بزرگ آماده ساخت و مخصوصا سران سپاه را از اردوگاه مجاور پايتخت بدان بزم خوانده بود . چنان كه گفتيم ما نيز به آن مهمانى خوانده شده بوديم . هم كاخ و هم اين باغ هر دو بسيار زيبا بودند و تيمور نيز درين روز بسيار خوش و سرمست به نظر ميرسيد . مى بسيار نوشيد و همهء مهمانان را واداشت تا بسيار بنوشند . و نيز به عادت مألوف گوشت اسب و گوسفند به حد وفور موجود بود . چون مهمانى بپايان رسيد اعليحضرت فرمان داد تا بهر يك از ما سفيران خلعتى ( زربفت ) بدهند و آنگاه بما رخصت داده شد تا بخانهء خود بازگرديم . خانهء ما از آن كاخ چندان دور نبود . در همهء اين سورها شمار مهمانان چنان بود كه چون به اقامتگاه اعليحضرت ميرسيديم پيشروى ممكن نميشد مگر آنكه نگهبانانى كه براى بردن ما آمده بودند براى ما راه باز كنند . و نيز گرد و خاك آن پيرامون چنان بود كه چهره و لباسهاى ما همه بيك رنگ درمىآمدند اين كاخها و بيشه‌هاى مختلف كه توصيف كرديم به اعليحضرت تعلق دارند و در نزديك سمرقند واقعند . در پشت آنها دشتى است پهناور كه در آن رودخانهء زر افشان جارى است و ترعه‌ها و نهرهاى فراوان از آن جارى ساخته‌اند .\r\nدرين دشت اخيرا بفرمان تيمور چادرهايى براى آسايش وى برافراشته‌اند تا زنهاى او به آنجا بيايند . زيرا كه فرمان داده است تا قبيله و ايل بزرگش كه تاكنون در چراگاههاى آنسوى بيشه‌هاى بيرون شهر اردو ميزدند به آنجا بيايند . همهء قبيله مىبايد بيايند و هر طايفه در محلى خاص جاى بگيرد . ما در آنجا ديديم كه چادرهاى خود را مىافراشتند و زنان آنان نيز همراهشان بودند . اين كار براى آن است كه همهء جغتائيان در بزمهايى كه\r\n\r\n","description":"","footnote":"","page_name":" 234 ","page_number":242},
  {"content":"\r\n\r\nبافتخار عروسى دربارى در آينده داده مىشود ، شركت كنند . بر طبق رسم و عادت ديرين به مجرد آنكه سراپردهء اعليحضرت برافراشته شود ديگران همه كاملا مىدانند كه جاى آنها كجاست . هر كس از بزرگ و كوچك و عالى و دانى مىداند كه جايش كجاست و بهمانجا ميرود و درين مورد هيچ سر و صدا و داد و فريادى به راه نمىافتد . بدينگونه در طى سه روز يا چهار روز تقريبا بيست هزار چادر ديديم كه در پيرامون خيابانهايى در گرداگرد سراپردهء شاهى برافراشته بودند و هر روز بر شمار آنها با آمدن طوايف مختلف افزوده ميشد .\r\nدر آن اردوگاه ايل جغتاى قصاب و آشپز زياد ديديم كه در آمد و رفت بودند و گوشت كباب و آب پز ميفروختند . برخى ديگر جو و ميوه مىآوردند و نانواها در كنار تنور خمير ورز مىدادند و نان براى فروش مىپختند . بدينگونه هر چه مورد نياز بود در خيابانى مخصوص يافته مىشد .\r\nاحتياجات مهمتر از اينها نيز در آنجا پيدا مىشود . مثلا گرمابه و گرمابه‌دار هم در آن خيابانها يافته مىشود كه در زير چادر ديگهاى بزرگ گذاشته‌اند و ساير لوازم نيز در آنجا هست . اين امور بطور مرتب انجام مىيافت و هر كس جاى خود را از پيش ميدانست .\r\nاما دربارهء خانهء ما همچنانكه گفتيم دستور داده شده بود تا خانه‌اى در باغ براى ما آماده سازند . اين خانه از آن اردوگاه فاصلهء چندانى نداشت و در يكى از بيشه‌هاى متعلق به تيمور بود .\r\nدر روز دو شنبهء بيست و نهم سپتامبر تيمور از اردوگاه به سمرقند آمد و در خانه‌اى معين فرود آمد كه در كنار دروازهء شهر بود و اصلا براى آسايش مادر زن بزرگش يعنى خانم ساخته شده بود . اين مادر زن وى اخيرا درگذشته و در مسجد كنار آن خانه به خاك سپرده شده بود . اين كاخ با نفاست بسيار آرايش يافته بود و دستگاههاى مجزا بسيار داشت . در صورتى كه رسم عمومى در سمرقند برين جارى است كه كاخها را بدون اطاقهاى مجزا مىسازند .\r\nبهر حال درينجا اطاقهاى بسيارى بود كه برخى نيمه كاره بودند و هنوز\r\n\r\n","description":"","footnote":"","page_name":" 235 ","page_number":243},
  {"content":"\r\n\r\nبنا هر روز در آنجا به كار مشغول است و گچ‌كار سرگرم آرايش و تزيين آن كاخ است . در روز ورود تيمور بفرمان او بزمى ديگر گسترده شد و ما اسپانيائيها را نيز به آن خواند . اين بزم بمناسبت آمدن سفيرانى از كشورى كه در مرز ختا واقع است و در گذشته قسمتى از چين بشمار ميآمد ترتيب داده شده بود .\r\nاين سفيران كه براى ديدن آنان بنزدشان رفتيم بشيوهء خاص رخت پوشيده بودند . رئيس آنان قبائى از پوست بر تن داشتند كه بيرون آن خز بود اما پوستهاى آن همه كهنه و پاره بود . بر سر كلاهى كوچك داشت كه با ريسمانى به سينه‌اش متصل ميشد . اين كلاه بقدرى كوچك بود كه بدشوارى ممكن بود سرش در آن جاى گيرد و بدينگونه آن كلاه را از افتادن باز دارد . همهء همكاران وى خز پوشيده بودند بعضى آنروى قبا را كه خز داشت از بيرون پوشيده بودند و برخى از تو . اگر ميخواستى از جامهء آنان بهويت ايشان پى ببرى مىگفتى كه اينان آهنگرانى هستند كه تازه از دم كوره آمده‌اند . برسم پيشكش براى تيمور پوست سمور بسيارى آورده بودند كه به صورت پوستين دوخته و آماده شده بود . و نيز خز سياه و پوست روباه سفيد و مقدارى شاهين همچون پيشكشهاى كمياب آورده بودند . اين مردم همه مسيحى بودند ، مسيحيانى بشيوهء خاص چين .\r\nمنظور از مأموريت سفارت آنان اين است كه از تيمور خواهش كنند تا يكى از نوادگان طغتمش خان را كه ازو هم اكنون ياد كرديم و گفتيم در گذشته او خان سرزمين تاتار بود و اينك در اردوى ايل جغتاى مقيم بود ، براى حكومت و سركردگى آنان بفرستد . چون آن روز بحضور اعليحضرت رسيديم او را ديديم كه با مردى كه سيد بود شطرنج بازى مىكند . آنان كه از بازماندگان محمد ( ص ) هستند سيد ناميده ميشوند . هنوز تيمور پيشكشهاى سفيران ختا را ، با آنكه آنها را به او نشان دادند و با دقت ديده بود ، نپذيرفته بود .\r\nروز پنجشنبهء دوم اكتبر اعليحضرت كس فرستاد كه بباغى معين و\r\n\r\n","description":"","footnote":"","page_name":" 236 ","page_number":244},
  {"content":"\r\n\r\nمعهود كه در آنجا بزرگى كه ما به او سپرده شده بوديم و ميزبان ما بود اقامت داشت و چنان كه گفته شد رئيس نگهبانان درگاه بود نقل مكان كنيم . به مجرد رسيدن بباغ آن بزرگ بما گفتند كه از آنجا تيمور به خوبى از رسم و خوى ما آگاه است ، همچنانكه از خوى همهء فرنگيان با خبرست كه روزانه شراب مىنوشند و از آنجا كه ديده است ما در حضور او به شراب كه بشيوهء تاتاران بما تعارف مىشود ميل نميكنيم ، اعليحضرت ما را به آن باغ خوانده است و ناهار بدستور او آماده كرده‌اند و شراب نيز آورده‌اند تا ما به خواهش دل خويش از آن بهره گيريم . ديديم كه بفرمان تيمور ده گوسفند و يك اسب آورده‌اند تا اين سور را به پا سازند . بهر يك از ما سفيران يك خلعت ( زربفت ) پوشانيدند و نيز يك پيراهن كه با نوارهاى زرى گلدوزى شده بود و يك كلاه و يك اسب دادند . همهء اينها بفرمان تيمور بما ارزانى شد .\r\n\r\n","description":"","footnote":"","page_name":" 237 ","page_number":245},
  {"content":"\r\n\r\n\r\nفصل سيزدهم سمرقند\r\nدر روز دوشنبهء ششم اكتبر تيمور فرمان داد تا بزمى شاهانه در اردوگاه قبيلهء او ترتيب دهند . اين اردوگاه را سراپردهء شاهى نيز ميگويند .\r\nاعليحضرت همهء زنان و بستگان خود يعنى پسران و نوه‌هايى كه در نزد او مقيم بودند با همراهانشان به آن ضيافت خوانده بود . و نيز آنان كه در اردوگاههاى مختلف پيرامون شهر مسكن داشتند به آن مهمانى خوانده شده بودند . ما سفيران نيز در آن روز به اردوگاه ايل تيمور رفتيم و ديديم كه بسيارى چادرهاى اضافى برافراشته‌اند ، كه همه تماشايى و ديدنى و بيشتر آنها در كنار رود ( زرافشان ) برافراشته شده بودند . اين چادرها بسيار زيبا بودند و همه تنگ هم قرار داشتند و ما را از يك جاده كه در طول آن كالاهاى گوناگون كه مورد نياز سپاهيان بود و براى فروش عرضه كرده بودند بردند و به مجرد آنكه به آنجا كه تيمور بود يعنى به سراپردهء شاهى رسيديم اندك زمانى ما را در زير سايبانى بزرگ منتظر نگهداشتند . اين سايبان را كه از كتان سفيد بافته و بر آن گلدوزى كرده بودند در عقب تيرهايى داشت كه آن را استوار نگاهداشته بود و ريسمانهايى هم به آنها بسته بودند . سايبانهاى همانندى در ديگر جاهاى اردو يافته ميشد كه همه طولانى و مرتفع بودند تا نسيم از آن همواره بگذرد .\r\nدر نزديك اين سايبان كه زيرش نشسته بوديم غرفه‌اى بسيار بلند ديده\r\n\r\n","description":"","footnote":"","page_name":" 238 ","page_number":246},
  {"content":"\r\n\r\nميشد كه در حقيقت چادرى بسيار بزرگ به شكل چهارگوش بود . ارتفاع آن به قدر سه نيزهء بلند كه سواران به كار مىبرند بود . هر ضلع آن صد گام طول داشت .\r\nچنان كه گفته شد اين غرفه چهار گوش بود . سقف اين غرفه گرد و گنبدوار ساخته شده بود و دوازده تير آن را نگاه ميداشت هر يك ازين تيرها بقطر سينهء يك مرد بود . اين تيرها با رنگهاى آبى و طلايى و رنگهاى مختلف رنگ شده بود و ازين دوازده تير چادر چهار تا در چهار گوشه قرار داشتند و دو تا هم در ميان آنها . در اطراف چادر هر يك از اين تيرها از سه تير ساخته شده بود كه در طول آنها را محكم بهم متصل ساخته و به صورت يك تير درست درآورده بودند .\r\nچون بخواهند اين چادرها را برافرازند از چرخهاى چاه كه هر كدام بقطر چرخهاى گارى است استفاده ميكنند و طناب چادر را با آن ميكشند و نيز مهارهايى دارند كه به قسمتهاى مختلف طنابها مىبندند و فشار را با آن تخفيف ميدهند و ضربه را سبك ميكنند . هر يك ازين چادرها كه بالايش گنبد وارست پرده‌اى ابريشمين آويخته دارند كه گوشه‌هاى آن بر روى چهار تير اطراف چادر قرار دارد و به اين ترتيب چهار دروازه تشكيل ميدهند . در بيرون چهار ديوار چادر غرفه دالانهاى كوتاهى همچون هشتى هست كه اينها نيز به شكل مربع هستند و پارچهء پوش آنها نيز به ديوار غرفهء اصلى مىپيوندد . ديوارهاى بيرونى اين چهار هشتى كه هم‌اكنون توصيف كرديم بر بيست و چهار تيرك كوچك غرفهء داخلى استوار است كه مجموع تيرهاى غرفه را به سى و شش بالغ ميسازد .\r\nهمهء اين پوش عظيم برين سى و شش تير استوار است و پانصد قطعه طناب آن را به اطراف مىپيوندد و نگاه ميدارد . اين طنابها همه برنگ سرخ هستند .\r\nجدار داخلى يا آستر غرفهء مزبور از پرده‌هاى سرخى است كه بسيار خوب و زيبا بافته شده و بر آنها نقشهاى گوناگون انداخته‌اند و نيز در جاهاى مختلف پارچه‌هاى ابريشمى رنگارنگ آويخته شده كه بر آن با نخ زرى گلدوزى كرده‌اند . سقف اين غرفه خود آيتى است از زيبائى . چون كه در\r\n\r\n","description":"","footnote":"","page_name":" 239 ","page_number":247},
  {"content":"\r\n\r\nچهار گوشهء آن چهار عقاب نشسته كه بالهاشان را جمع كرده‌اند ، نقش شده .\r\nبيرون ديوارهاى غرفه از ابريشم پوشيده شده كه بر آن راه راههاى سفيد و زرد ديده مىشود و به چشم ما همچون تافته جلوه‌گر شد . در بيرون غرفه در هر گوشه عصايى بلندست كه بر فراز آن سيبى مسين صيقل خورده و درخشنده است كه بر آن هلالى قرار داده‌اند . و نوك اين غرفه نيز چهار گوش است كه گوشه‌هاى آن بر چوبهاى بلند قرار گرفته كه بر فراز هر يك از آنها هم سيبى و هلالى ديده مىشود . اين چوبها كه بسيار بزرگ هستند در ارتفاع زيادى قرار دارند و پايه‌هاى برجكى را تشكيل مىدهند كه از ابريشم ساخته شده است و همچون برجهاى استحكامات به نظر ميرسد . از زمين تا اين برجك راهى است كه اگر به علت وزيدن باد ، هر يك از قسمتهاى فوقانى آن خراب شود يا تيرى واژگون گردد ، تعمير كاران همچنانكه بر آن پرده‌هاى برزنتى ميروند و مىايستند ، از آن بالا روند و آن خرابى را تعمير كنند . براستى از دور اين پوش عظيم همچون كاخى به نظر مىرسد . از بس اين چادر بلند و پهن است ، تماشاى آن مايهء شگفتى است و در وصف نمىگنجد * . در داخل اين غرفه در گوشه‌اى شاه نشينى است مفروش و كف آن با زمين همسطح است ، در آن سه يا چهار تشك بر روى هم گذاشته‌اند . اين محل جلوس اعليحضرت است كه در آنجا مىنشيند و بار ميدهد . در جانب چپ اين شاه نشين ، شاه نشين ديگرى است كه كف آن همسطح زمين است و تا شاه‌نشين عمده كمى فاصله دارد در برابر اين شاه نشين دوم شاه نشين سومى است كه از آن دو پايين‌ترست .\r\nدر پيرامون اين غرفه ديوارى از پارچه ( يا تجيرى ) كشيده‌اند كه خود ميتواند حصار يا دژ شهرى باشد . بر فراز اين تجيرها كنگره‌ها و كمينگاهها هست كه از داخل و خارج با طنابها بر زمين استوار گشته‌اند و از داخل تيرهايى آنها را نگاه مىدارند . اين ( تجيرها ) ديوار برزنتى ، زمينى را در ميان گرفته است كه درازاى آن تقريبا سيصد گام مىشود و بلندى ديوار مزبور تا سر سوارى است كه بر اسبى نشسته باشد . اين حصار دروازه‌اى بزرگ دارد كه از كرباس\r\n\r\n","description":"","footnote":"","page_name":" 240 ","page_number":248},
  {"content":"\r\n\r\nساخته‌اند ، اين دروازه بسيار بلندست و مىتوان آن را بست و قفل كرد .\r\nبر فراز اين دروازه برجى است از كرباس با كنگره‌ها و كمينگاهها . ديوارهاى مزبور پرست از نقشها و آرايشهاى گوناگون كه در پارچه كرده‌اند و نيز دروازهء بزرگ و برج آن كه اينك از آن سخن گفتيم با شيوه‌اى ديدنىتر و تماشايى آرايش شده است . اين حصارى است كه بر گرد محوطهء پيرامون غرفه و پوش مخصوصى كشيده‌اند . اين حصار بنام « سرا پرده » خوانده مىشود و در درون آن بسيارى چادرها و سايبانها در جاهاى مختلف و بمسافات متفاوت بر افراشته‌اند * . در ميان چادرها يك چادر نظر ما را گرفت كه گرد بود . اما از نوعى غير از نوع چادر سابق الذكر بود . زيرا اين چادر با طناب در جاى خويش استوار نگشته است و تجيرهاى آن بر تيرهايى استوار هستند باندازهء قطر نيزه‌هاى ما كه آنها را در ميان كرباس فرو كرده و جاى داده‌اند چنان كه دو چوب صليب‌وار يكديگر را قطع ميكنند . در كنار اين تجيرها تيرهاى بلند ديگرى افراشته‌اند ، كه قسمت فوقانى چادر را كه سقفى است گنبدوار ، نگاه ميدارد .\r\nتجيرهاى چادر يعنى تجيرهاى زيرين و تيرهايى كه بر بالاى آنها قرار دارند تا به سقف چادر برسند ، با نوارهايى بهم پيوسته و متصل گشته‌اند و پهناى اين نوارها يك بدست است . اين نوارها تا به زمين مىرسند و در آنجا با ميخهاى چوبى به زمين ميخكوب ميشوند و اينها تجيرها را كشيده و باز نگاه مىدارند .\r\nبر بالاى اين تجيرها پرده‌هاى سرخى آويخته‌اند . اما در پايين تجيرها ، پارچهء پنبه‌اى تجيرهاى اين چادرها با نقشهاى ظريف و اشكال بديع مانند چادرهاى ديگر آرايش نشده‌اند . زينت ديگر آنها نوارهاى سفيدى است كه بدور تجير كشيده شده است و پهناى اين نوارها آنچنان است كه تا نيمى از ارتفاع تجير مىرسد . اين نوارها با پولكهاى سيمين كه هر يك به قدر يك كف دست و در آنها سنگهاى گرانبها و گوهرهاى گوناگون كار گذاشته‌اند ، آرايش شده‌اند . و نيز در قسمت عقب اين چادر درست از وسط ارتفاع تجير سه نوار سفيد كتانى كشيده شده است كه چينهاى بسيارى مانند مغزيهاى جامهء زنان\r\n\r\n","description":"","footnote":"","page_name":" 241 ","page_number":249},
  {"content":"\r\n\r\nدارد و بر آنها با نخهاى زرى نقشهاى گوناگون گلدوزى كرده‌اند . همچنانكه باد مىوزد اين چينها و شكنها تاب ميخورند و پيش و پس ميروند و منظرى بديع و ديدنى ميسازند . اين چادر مخصوصى كه اينك از آن سخن مىگوييم مدخلى بلند دارد كه با درهاى متعدد بسته مىشود و اين درها از پرده‌هاى سرخى ساخته شده است كه بر چهار چوبى از نىهاى كوچك كشيده شده‌اند .\r\nدر نزديك اين چادر ، چادر ديگرى است از نوع چادرهايى كه با طناب به زمين استوار مىگردند ، اين چادر با مصالح بسيار گرانبهايى ساخته شده است .\r\nپارچه‌اى كه در آن به كار رفته ، از پرده‌هاى سرخى است مانند مخملهاى زبر و آهار دار . پس از آن در يك رديف چهار چادر افراشته گشته بود كه با دالانهايى به يكديگر راه داشتند . اين دالان‌ها سرپوشيده بودند . در درون اين محوطه تعدادى چادرهاى ديگر ديديم و در نزديك اين محوطهء محصور ديگرى ديديم مانند اولى و به همان بزرگى و تجير دو سوى آن از پارچهء ابريشمى بود و بافت آن چنان بود كه پندارى نقشهايى بر كاشى رسم كرده باشند . درين تجيرها در فواصل معين پنجره‌هايى گشوده بودند كه با در بسته مىشد . اما ازين پنجره‌ها كسى نميتوانست بدرون راه جويد . زيرا هرگاه كه درهاى آنها نيز باز بود از داخل بوسيلهء پرده‌اى مشبك با نوارهاى نازك ابريشمى محفوظ بود .\r\nدر ميان اين محوطهء محصور دوم چادرى بسيار بلند مانند آن ديگرى برافراشته و به همان شيوه‌اى كه بيان كرديم ساخته بودند . پارچهء اين چادر از پارچه‌اى سرخ بود كه با پولك‌هاى سيمين به همان سبك چادر مورد بحث ما آرايش گشته بود . همهء اين چادرها ، در واقع بسيار بلند هستند و بلندى آنها باندازهء سه نيزه كامل يا بيشتر مىرسد ، در آن بالا بر سقف قبهء چادرى كه اينك مورد توصيف ما است ، تصويرى از عقابى هست كه با نخهاى سيمين دوخته شده است . اين عقاب بسيار بزرگ و بالهاى آن باز است . آنگاه اندكى پايين‌تر بر ديوار چادر سه شاهين با نخ سيمين بفواصل مساوى دوخته شده‌اند اين شكلها را با نهايت استادى نقش بسته‌اند . اينان بالهاى خود را چنان گسترده‌اند كه\r\n\r\n","description":"","footnote":"","page_name":" 242 ","page_number":250},
  {"content":"\r\n\r\nگويى از عقاب ميگريزند و سرها را برگردانده كه پندارى به عقاب مينگرند .\r\nعقاب چنان حالتى دارد كه گويى ميخواهد بر يكى از شاهين‌ها فرود آيد . همهء اين پرندگان فوق العاده خوب كشيده شده و چنان در آنجا قرار داده شده‌اند كه گويى از ترسيم آنها در آنجا منظورى خاص در ميان است .\r\nدر برابر در اين چادر سايبانى از پارچهء ابريشمى رنگارنگ برافراشته‌اند .\r\nاين سايبان بر فراز در سايه مىافكند . و نيز اين سايبان را مىتوان به اين سو و آن سو كرد تا از آفتاب كه از هر جهت كه بتابد جلوگيرى شود . از اين دو حصار بزرگ تجيرى كه در درون آنها چادرهاى بسيارى بر افراشته‌اند ، و از آنها سخن گفتيم ، اولى متعلق است به زن بزرگ تيمور كه بنام خانم بزرگ ناميده مىشود و دومى به زن دومش كه خانم كوچك خوانده مىشود * . در كنار اين دو حصار ، حصار سومى است كه گرداگرد آن را تجيرهاى پارچه‌اى گرفته است . اما دوخت اين تجيرها با ديگران تفاوت دارد و در درون آن چادرها و سايبانها بر افراشته‌اند . در ميان اين حصار نيز چادرى بزرگ همانند چادرهايى كه توصيف كرديم بر افراشته‌اند . و نيز بسيارى از اين گونه حصارها در آن پيرامون ديديم كه آنها نيز چنان كه گفتيم سراپرده خوانده ميشوند اينها را شمرديم و مجموعا يازده تا بودند . هر يك از آنها رنگ و نقوش خاص داشتند و در هر يك از آنها پوش بزرگ بود از نوع پوشهاى بدون طناب ، آنچنانكه وصف آن گذشت هر يك از آنها تجيرهايى از پارچهء سرخ داشتند كه در درون آنها بسيارى چادر و سايبان در پيرامون پوش اصلى بر افراشته‌اند . اين يازده حصار چنان بهم نزديك بودند كه در ميان آنها فقط باريكه‌اى بود . ولى براستى اين چادرها و پوشها بسيار ديدنى بودند . همهء اين حصارهاى سابق الذكر يا مسكن زنهاى تيمور هستند يا زنهاى نوه‌هاى او . اين شاهزاده‌ها و شاهزاده خانمها در آن ساكنند ، همچنانكه خود اعليحضرت هم تابستان و زمستان در آن بسر مىبرند .\r\nدر آن روز كه اينك مورد بحث ما است ، تيمور در نيمروز به سراپردهء شاهى آمد و بدنبال ما فرستاد و ما را بحضور او بردند . در آنجا بزمى بزرگ\r\n\r\n","description":"","footnote":"","page_name":" 243 ","page_number":251},
  {"content":"\r\n\r\nآماده كرده بودند و ناهار را از گوشت گوسفند و اسب خورديم و خوراك مانند هميشه فراوان بود . و چون خوراك بپايان رسيد به خانه باز گشتيم فرداى آن روز يعنى سه شنبهء هفتم اكتبر بفرمان تيمور بزمى ديگر در اردو آماده شد و سفيران باز به آن خوانده شديم . اين بزم در يكى از آن حصارهايى كه از آن سخن گفتيم برپا شد . اعليحضرت كس فرستاد و ما را به آنجا آورد و او را درپوش اصلى ديديم . بار ديگر رسما به او معرفى شديم و آنگاه خوراكى خورديم كه به همان شيوهء معمول و هميشگى آماده شده بود .\r\nچون پذيرايى بپايان رسيد به دو تن از بزرگان دربار كه از ملازمان مقرب درگاه بودند و نامشان شاه ملك ميرزا و نور الدين ميرزا بود ، اجازه داده شد كه پيشكشهايى به تيمور تقديم كنند و اشيايى بميان مجلس آوردند .\r\nاز آن جمله بسيارى از قدحهاى سيمين بود كه بر پايه‌هاى بلندى قرار داشت و در آن قدحها شيرينى و آب نبات و كشمش و بادام و پسته ريخته بودند ، و بر هر يك از قدحها پارچه‌اى ابريشمين همچون سرپوش گسترده بودند . اين قدحها را نه تا نه تا كنار هم نهادند . زيرا كه اين رسمى است جارى در دربار تيمور كه هر چه به او پيشكش ميدهند بايد بعدد نه باشد . درين مورد نيز تيمور بىدرنگ آنچه به او برسم پيشكش داده بودند در ميان درباريان و بزرگان حاضر در مجلس تقسيم كرد . و بما سفيران نيز بعنوان پاداش دو قدح پوشيده از پارچهء ابريشمين داد . چون برخاستيم كه باز گرديم ، ملازمان بر سر و روى ما و پيرامونيان ما بارانى از سكه‌هاى سيم ريختند كه در ميان آنها بعضى سكه‌هاى نازك زر بود كه در ميان هر يك فيروزه‌اى نهاده بودند . به اين شيوه اين بزم پايان يافت و مهمانان بسوى خانه روان شدند .\r\nفرداى آن روز كه چهار شنبه بود ، اعليحضرت بزمى ديگر آماده ساخته بود كه ما را نيز به آن خوانده بودند . اما آن روز بادى سهم برخاست كه تيمور نتوانست از خانه و كاخ خويش بيرون آيد و در مهمانى شركت كند . با وجود اين دستور داده بود كه از همهء آنان كه بدعوت آمده بودند با آنچه مهيا كرده‌اند\r\n\r\n","description":"","footnote":"","page_name":" 244 ","page_number":252},
  {"content":"\r\n\r\nپذيرايى كنند . اما ما دو سفير كه به آنجا خوانده شده بوديم عذر خدمت خواستيم و ناهار نمانديم و به خانه باز گشتيم . پنجشنبهء نهم اكتبر كه فرداى آن روز بود ، شاهزاده خانم خانزاده همسر ميرانشاه پسر ارشد ( باز ماندهء ) تيمور ، بزمى آماده ساخت و ما دو سفير نيز به آنجا خوانده شديم * . اين سور در يكى از آن حصارها كه در آن چادرهاى بسيار برافراشته بودند و اين شاهزاده خانم در آنها اقامت داشت و چادرهاى آن بسيار پر شكوه و مجلل بود ، برپا گشت . چون به غرفهء او نزديك شديم ، ديديم كه در فواصل مختلف بسيارى كوزه‌هاى شراب گذاشته‌اند كه سپس از آنها فراوان نوشيديم و بهره برگرفتيم .\r\nبه مجرد آنكه رسيديم ، شاهزاده خانم فرمان داد كه بحضور وى مشرف شويم و پس از آنكه معرفى شديم در شاه نشينى در برابر شاه نشينى كه او در آن نشسته بود ، نشستيم . بر بالاى آن شاه نشين سايبانى بود .\r\nخانزاده خانم خود با گروهى از بانوان كه ملازم او بودند ، در شاه نشينى كه در برابر در و زير سايبان قرار داشت نشسته بود . در جلو او سه يا چهار تشك كوچك بر روى هم انباشته بودند كه بر آنها شاهزاده خانم هر گاه ميخواست تكيه ميكرد و ميآرميد .\r\nاين سور كه ما را به آن خوانده بودند ، بافتخار عروسى شاهانه‌اى كه داماد از بستگان اعليحضرت و عروس از خويشان خانزاده بود برپا شده بود .\r\nديديم كه خانزاده خانم تقريبا چهل ساله است و خوش سيما و فربه .\r\nدر برابر او بر زمين كوزه‌هاى شراب بسيارى كه از آن ياد كرديم و نيز نوشابه‌اى كه خاص تاتاران است و از شير ماديان آميخته با شكر ميسازند و آن را بوسه « 1 » مينامند و در كوزه‌ها ميريزند وجود داشت . آنان كه در نزديكى شاهزاده نشسته بودند ، از خويشان او بودند ، و نيز چند مرد هم در آنجا بودند . همچنين در چادر گروهى سرودخوانان كه بهمراه خواندن با آلات موسيقى آهنگ مينواختند ، حاضر بودند . چون نزديك رفته و به شاهزاده خانم معرفى شديم\r\n\r\n\r\n","description":"","footnote":"\r\n( 1 ) -  Busa \r\n","page_name":" 245 ","page_number":253},
  {"content":"\r\n\r\nحاضران دست به شراب برده بودند . رسم و عادت درينگونه مهمانيها چنين است :\r\nيكى از بزرگان كه بسن مخصوصى رسيده است و با تيمور بستگى دارد ، بهمراه دو جوان كه آنان نيز از خويشان اعليحضرت‌اند ، با هم پيش ميآيند تا بشاهزاده خانم شراب تعارف كنند و آنگاه بديگر مهمانان حاضر در مجلس . هر يك از خدمتكاران به يك دست پارچه‌اى سفيد كه بمنزلهء دستمال سفره است دارد و در دست ديگر در سينى كوچك مسطح نيز پياله‌هاى زرين كوچك كه با شراب پر گشته و براى نوشيدن آماده است ، گرفته . آن بزرگ سالخورده و دو نوجوان كه بايد شراب را تعارف كنند پيش ميآيند و برابر آنان خدمتكاران با سينىهاى شراب بسوى شاهزاده خانم و در نيمراه زانوى راست را خم ميكنند و زانو ميزنند . اين كار را سه بار ميكنند و زانو ميزنند و بر ميخيزند . ولى همچنان در همان جاى نخستين پايدار و ثابت هستند و حركت ميكنند . سپس آن مرد سالخورده و آن دو نوجوان هر يك پياله‌اى را كه خدمتكاران بر سينى كوچكى نهاده‌اند ميگيرند و هر سه به آنجا كه شاهزاده خانم نشسته است نزديك ميشوند و جام را با دستمال سفره ميگيرند تا دستشان به فلز آن نخورد . بار ديگر درست در برابر شاهزاده خانم يا خانمى از ملازمان او زانو ميزنند و جام را بوى تقديم ميكنند . اين كار كه پايان يافت آن تعارف كننده از جاى برميخيزد و همچنانكه آن سينى را بدست دارد بجاى نخست خويش باز ميگردد . اما در بازگشت چنان رعايت ادب مىكند كه مبادا پشتش بسوى خانم بگردد و همچنان رو بخانم به پس ميرود . آنگاه در نقطه‌اى معين بار ديگر زانو مىزند و زانوى راست را بر زمين مينهد و تأمل مىكند تا خانم جام را بسر كشد و سپس از جاى بر ميخيزد و ميرود تا جام را بگيرد . آن خانم نيز جام را در سينى زر ميگذارد آن ساقى يا تعارف‌كننده بار ديگر به همان شيوهء سابق در حالى كه رو بخانم دارد پس پس باز ميگردد .\r\nاينك بايد در نظر داشته باشيد كه اين شيوهء ميگسارى در زمان كوتاهى\r\n\r\n","description":"","footnote":"","page_name":" 246 ","page_number":254},
  {"content":"\r\n\r\nبه پايان نميرسد بلكه مدتهاى مديد طول ميكشد و همه خانمها بىآنكه از پيش خوراكى از آنچه براى بزم آماده ساخته‌اند بخورند ، مينوشند . گاه بگاه يكى ازين خانمها به ساقى كه در برابرش ايستاده است و پيالهء پر مى بدست دارد ، دستور ميدهد تا خودش آن را سر بكشد . ناچار او هم سينى را بر زمين مىنهد و جام را لا جرعه سر ميكشد . آنگاه جام را واژگون ميگيرد كه نشان دهد قطره‌اى از آن نمانده است به اين گونه لاف مىزند كه با چه اشتياقى شراب ميآشامد و چه مقدار شراب ميتواند بنوشد ، خانمها با ديدن اين منظره مىخندند . درين سور كه هم‌اينك آن را توصيف ميكنيم ، خانم بزرگ زن بزرگ تيمور نيز حاضر بود . گاهى او با خانمهاى ديگر شراب مىپيمود و گاه از آن شير ماديان كه از آن ياد كرديم ميخواستند . پس از آنكه اين شيوهء ميگسارى زمانى طولانى ادامه يافت ، خانم بزرگ فرمان داد تا ما سفيران پيش رويم . با دست خودش بما شراب تعارف كرد و اصرار كرد تا مرا كه روى گنزالز هستم بميگسارى وا دارد . اما من خوددارى ميكردم . بدشوارى ميتوانست بپذيرد و باور كند كه من هرگز لب به شراب نيالوده‌ام . اينك چون اين ميگسارى بدرازا كشيد ، بسيارى از مردها كه در برابر شاهزاده خانم نشسته بودند مستى نمودار ساختند و برخى هم به كلى از خود بى خود گشته بودند .\r\nاين حال بديدهء آنان شاهدى است از مردى و هيچگاه سور و جشنى را كامل و تمام نميدانند مگر آنكه در آن گروهى بسيار كاملا مست شوند .\r\nاندكى پس ازين خوراك آوردند و كباب گوسفند و اسب و آشهاى گوناگونى كه از گوشت پخته بودند بسيار فراوان بود . همه دست بطعام بردند و همچنان ميخنديدند و شوخى ميكردند . چون يكى تكه گوشتى از دست ديگرى مىقاپيد ديگران بسيار ميخنديدند . اين خوراك خوردن اندك زمانى طول كشيد . آنگاه قابهاى پر برنج كه بشيوه‌هاى گوناگون پخته بودند بميان آورده شد و نيز نانهاى شيرينى كه بر آنها شكر پاشيده بودند با بعضى سبزيها آوردند . در بيشتر اين مدت همچنان گوشت را كه در قدحهاى گوناگون\r\n\r\n","description":"","footnote":"","page_name":" 247 ","page_number":255},
  {"content":"\r\n\r\nقرار داشت به كار ميبردند و گاهى هم تكه‌هاى بزرگ گوشت را در ظروف چرمى كه از آن ياد كرده‌ايم ميآوردند و پس از بريدن و قطعه قطعه كردن به مهمانان ميدادند . شاهزاده خانزاده خانم همچنانكه گفته شد زن ميرانشاه است و او باعث شده تا پدر شوهرش بار ديگر نسبت بميرانشاه بر سر لطف آيد .\r\nاين شاهزاده خانم خود از اولاد شاهزاده‌اى است كه پدر بزرگ تيمور بشمارست و به همين جهت بسيار مورد احترام پدر شوهرش مىباشد . ميرانشاه پسرى ازو دارد كه اكنون مردى است در حدود بيست سال و « خليل سلطان » نام دارد .\r\nدر آن روز كه مصادف بود با پنجشنبهء نهم اكتبر ، تيمور دستور داد تا سورى به افتخار عروسى يكى از نوه‌هايش آماده سازند * . باز ما سفيران را خواندند . اين مهمانى در يكى از آن محوطه‌هاى محصور كه چادرهاى زيبا دارد به پا گشته بود . درين سور نيز خانم بزرگ يعنى زن بزرگ تيمور و شاهزاده خانزاده خانم هر دو با مردان و خانمهاى ملازم و نديم و گروهى ديگر حاضر بودند .\r\nمقدار گوشت گوسفند و اسبى كه در آن روز به مصرف رسيد ، بر حسب عادت هميشگى فوق العاده بود و در عوض همه سخت خوشحال و خندان بودند ، همهء زنها شراب نوشيدند و شيوهء تعارف و ساقيگرى همان بود كه در روز پيش ديده بوديم .\r\nبراى برگزارى عروسى سلطنتى ، اعليحضرت دستور داده بود تا در شهر سمرقند اعلان كنند كه كليهء كسبهء شهر يعنى آنان كه قماش ميفروشند و جواهر ميفروشند و دوره‌گردان و همهء اصناف و آشپزان و قصابان و نانوايان و خياطان و كفاشان و همهء صنعتگران مقيم پايتخت براى روز عروسى به چمنى كه اردوگاه بزرگ بود بيايند . و نيز به آنها سفارش شد تا چادرى براى خود بياورند و در آنجا بكسب پردازند و آنچه كالا دارند براى فروش عرضه كنند و به اين گونه شهر يكروز از آنان خالى باشد . و نيز دستور داده بود تا هر صنف و دسته‌اى از ارباب حرف نيز جشن نمايش آماده سازند و هر كس تردستى و كارآمدگى خود را در كارش به تماشاچيان و براى خوشى خاطر\r\n\r\n","description":"","footnote":"","page_name":" 248 ","page_number":256},
  {"content":"\r\n\r\nآنان نشان دهد و نيز دستور داده شد كه هيچكس نبايد بخانهء خويش باز گردد مگر با اجازه و رخصت اعليحضرت . به اين شيوه همهء ارباب حرف و بازرگانان از شهر به اردو رفتند و با خود كالا و آنچه براى فروش داشتند بردند .\r\nهمهء اردو از آنان پر شد . براى هر صنف و دسته‌اى خيابانى خاص تعيين شده بود كه در آن هر كس بساطى جداگانه چيده بود و هنر خويش را عرضه ميكرد .\r\nو نيز هر دسته از ارباب حرف نمايشگاهى ترتيب داده بودند و تردستى و كار آمدگى خود را نشان ميدادند . اين نمايش را در سراسر اردو ميگرداندند تا همه از ديدن آن لذت برند * .\r\nو نيز در آن كويهايى كه افراد صنف بخصوصى جمع شده بودند و در چند نقطهء مركز كه در آنها نمايشگاههاى مختلف به پا شده بود ، بفرمان تيمور دارهاى بزرگى بر پا كرده بودند . اعلام كرده بودند كه در عين آنكه اعليحضرت ميخواهد همهء طبقات عامه ازين جشن و سور و سرور خوشحال شوند و لذت برند ، همچنان ميخواهد كه گناهكاران و بدكاران و آنان كه نسبت به او تقصيرى روا داشته‌اند گوشمالى دهد و جنايتكاران را بدار مجازات آويزد و كيفر دهد .\r\nنخستين كسى كه ازين دادگسترى بهره‌مند شد حاكم سمرقند بود كه « دينا » « 1 » نام داشت و مردى بود كه در همهء قلمرو تيمور همپايه و برابرى نداشت . در گذشته بهنگامى كه تيمور به آهنگ لشكركشى به راه افتاد ، شش سال و يازده ماه پيش ازين تاريخ ، اين مرد را كه شحنه و داروغهء شهر بود حاكم سمرقند كرد . اما پس از بازگشت اعليحضرت دريافته بود كه اين مرد از اختيارات خويش سوء استفاده كرده و مردم را در فشار گذاشته و بر آنها ستم روا داشته است . پس فرمان داد تا اين دينا را كه حاكم سمرقند بود در برابرش حاضر سازند و پس از محاكمه بىدرنگ او را بيرون بردند و بدار آويختند .\r\nهمهء ثروتى را هم كه با ستمكارى و نابكارى از مردم ستانده بود بسود حكومت مصادره كردند . اين عمل كه حاكى از نهايت معدلت پرورى بود و چنين شخصيت\r\n\r\n\r\n","description":"","footnote":"\r\n( 1 ) -  Dina \r\n","page_name":" 249 ","page_number":257},
  {"content":"\r\n\r\nبرجسته‌اى را محكوم ساخته بود ، همه را بلرزه انداخت . زيرا وى كسى بود كه در نظر اعليحضرت از مقربترين مردان بود و به او بسيار اعتقاد داشت . آنگاه فرمان داد تا مردى را كه از دوستان آن دينا بود و كسى بود كه بخاطر دوستش ميانجيگرى كرده بود تا بلكه تيمور او را ببخشايد ، بدار آويزند .\r\nو نيز مردى بود از مقربترين كسان درگاه و محبوب پادشاه بنام بوروندى ميرزا * . وى نيز براى حاكم سمرقند شفاعت كرده بود . براى خاطر نجات حاكم وعدهء پرداخت چهار صد هزار « پزانتس » « 1 » را به اعليحضرت داد ، كه هر پزانتس برابر است با چند ريال ( كه ممكن است معادل ارزش شيلينگ باشد . ) بىدرنگ تيمور پاسخ داد كه با خوشوقتى حاضر است آن پول را بپذيرد .\r\nهنوز آن پول بخزانه نريخته ، فرمان داد آن بيچاره را شكنجه كنند تا بلكه چيزى بيشتر بدست آيد و چون ديدند ديگر چيزى بدست نميرسد فرمان رسيد تا او را واژگون بدار آويزند و آنقدر نگاه دارند تا جان دهد .\r\nآنگاه اعليحضرت فرمان داد تا بزرگى از درباريان را كه سه هزار اسب ايلخى حكومتى بهنگام عزيمت تيمور به آهنگ لشكر كشى به او سپرده شده بود سياست كنند چون آن سه هزار اسب بهنگام بازگشت وى همه بجاى نمانده بودند ، او را محكوم به دار آويختن كرد . با آنكه وعده داد كه اگر به او مهلت داده شود حاضرست بجاى آن سه هزار شش هزار اسب تقديم اعليحضرت كند ، سودى نبخشيد .\r\nبه اين شيوه به دادگسترى همچنان ادامه ميداد . مثلا اخيرا قصاب گرانفروشى را كه گوشت را به قيمت گزاف فروخته بود كشتند . چون از لشكر كشى اخير بازگشته بود فرمان داد ، تا كفشدوزان و آنان كه سندل و اين گونه پاى افزارها را ميسازند مورد عقوبت بزرگى قرار دهند و آنها را از سودهاى غير مشروع خويش محروم سازند . زيرا ميديد كه اين مردم قيمتهاى گزاف بر كالاى خود ميگذارند . اين كيفرهاى گوناگون موجب آن شده است كه اين\r\n\r\n\r\n","description":"","footnote":"\r\n( 1 ) -  Pesantes \r\n","page_name":" 250 ","page_number":258},
  {"content":"\r\n\r\nبازرگانانى كه بنا به گفتهء ما از سمرقند به اردوگاه آورده شده بودند ، تصور كنند كه اين فرمان بخاطر چاپيدن بيشتر و بهتر آنان و بردن دار و ندار آنان داده شده است .\r\nاينك در ميان تاتار رسم است كه مردم طبقهء بالاتر را بدار ميآويزند و آنان كه از عوام باشند گردن ميزنند . چون بديدهء آنان سر بريدن كارى است پست و وحشت‌زا و بىاحترامى بشمار ميرود .\r\nدوشنبهء بعد كه مصادف بود با سيزدهم اكتبر ، تيمور بزم بزرگ ديگرى آماده ساخت كه مانند هميشه ما سفيران را نيز بدان خواند . چون با مهمانان ديگر رفتيم و به نزديك غرفه‌اى رسيديم كه اعليحضرت در آن ناهار صرف ميكرد و وصف آن را سابقا كرده‌ايم ، ديديم كه در دو جانب آن دو حصار ديگر احداث كرده‌اند كه در هر يك از آنها چنان كه توصيف كرده‌ايم چادرهاى بسيار برافراشته بودند . ضمنا يك تغيير بزرگ ديگرى هم مشاهده كرديم . و آن اينكه هر يك ازين دو حصار جديد الاحداث كه چادرهاى بسيار داشتند ، با تردستى و كاردانى بيشترى از آنچه ديده بوديم ، آرايش شده و قماشى كه در آنها به كار رفته بود ، گرانبهاتر بود . بدينطريق آستر تجير آن دو حصار تازه برافراشته شده از شكوه و زيبايى از آنچه ديده بوديم مرغوب‌تر و عاليتر بود . چه آنكه اين تجيرها از پرده‌هاى سرخ گلدوزى شده ساخته شده بود و بر آنها نقشهاى بسيار زيبايى كه با نخ زرى دوخته شده بود ، رسم كرده بودند . اين تجيرها خيلى بلندتر از تجيرهاى حصارهاى ديگر و دروازه‌هاى آنها بسيار بلندتر از دروازه‌هاى ديگر حصارها بودند . بر فراز هر دروازه‌اى گنبدى بود و بر فراز آن نيز برج كوچكى كه هر دو از يك نوع پارچه ساخته شده و بر هر دو آنها با نخ زرى نقوش بديعى دوخته شده بود .\r\nدرهاى دروازه‌ها با پرده‌هايى كه بر آنها نيز نقوش با نخ زرى گلدوزى شده بود ، ساخته بودند . اين برج كوچك بالاى گنبد زيرين برج چهار گوش بود كه در پيرامون آن كنگره‌هايى قرار داشت . قماشى كه در ساختن اين برجك به كار\r\n\r\n","description":"","footnote":"","page_name":" 251 ","page_number":259},
  {"content":"\r\n\r\nرفته بود همانست كه با آن ديگر قسمتهاى دروازه را ساخته بودند . بر فراز تجير يكى ازين حصارهاى پارچه‌اى كنگره‌هايى با پارچهء گلدوزىشده دوخته بودند . در تجيرهاى مزبور بفواصل معين پنجره‌هائى با ريسمانهاى ابريشمى كه در آنها پارچهء پرده‌اى بود ، ساخته بودند . در هر حصارى چادرهاى بسيارى برافراشته بودند كه هر يك از آنها پرشكوه و بشيوهء خاص آرايش گشته بود .\r\nحصار دوم نزديك حصار اول بود و تجيرهاى آن از قماش ابريشمى زيتونى * ساده و بىآرايش بود . اين حصار نيز دروازه‌اى و پنجره‌هايى در پيرامون داشت ، مانند ديگران . در درون آن چادرهايى بشيوه‌هاى گوناگون ديده ميشد . به آسانى ميشد از گذرگاه محصورى كه دروازه‌اى داشت و آن را مىبستند از يك حصار بحصار ديگر گذشت .\r\nدر آن روز مهمانى بما اجازهء ورود به اين دو حصارى كه اينك از آن سخن رانديم و تازه برافراشته بودند ندادند . اما روز بعد ما را به آنجا بردند و هر دو آنها را بما نشان دادند و همهء چادرها و آنچه به آنها بستگى داشت ديديم . در برابر اين تجيرها كه از آن سخن گفتيم نمونهء بزرگ ديگرى بود ، درست مانند غرفهء خاص تيمور يا غرفهء شاهى كه در آن تيمور بسور مىنشست .\r\nاما اين دومى از پارچه‌هاى رنگارنگ بود و اشكال و نقشهاى گوناگون به آن دوخته بودند . بر روى اين پارچه‌هاى گوناگون نيز نقوش بسيار گلدوزى شده بود .\r\nدرين روز پس از رسيدن ما تا مدتى در سايبانى كه از غرفهء بزرگ مسافتى بسيار داشت و در دفعهء پيش هم در آنجا از ما پذيرايى شده بود مانديم .\r\nو نيز ديديم كه در زمين پيرامون غرفهء بزرگ يا سراپردهء شاهى كوزه‌هاى مى گذاشته‌اند . اين كوزه‌ها هر يك يك سنگ پرتاب از ديگرى فاصله داشت .\r\nاين كوزه‌ها آن غرفه را در ميان گرفته و محيطى بدرازاى نيم فرسخ اشغال كرده بودند . در فضاى بين كوزه‌ها و غرفهء شاهى هيچكس اجازهء ورود نداشت و سوارانى با تير و كمان پاسدارى ميكردند . اينان شلاق نيز داشتند . هر كس\r\n\r\n","description":"","footnote":"","page_name":" 252 ","page_number":260},
  {"content":"\r\n\r\nكه به كوزه‌ها نزديك ميشد آنان او را با تير هدف ميكردند يا با شلاق ميزدند .\r\nبراستى كه بسيارى را ديديم بواسطهء بىمبالاتى زخمى گشته و تن برخى را هم نيمه جان در كنار دروازهء حصار افكنده بودند . زيرا به آن نگهبانان دستور داده شده بود كه آنكس كه از حدودى معين تخطى كرد و پا فراتر نهاد هر كس كه باشد او را به تير يا با شلاق بزرگى كه دارند ، بزنند . در فضاى اين سوى كوزه‌ها گروه بسيارى گرد آمده بودند و منتظر بيرون آمدن اعليحضرت بودند كه در غرفه جلوس كند . در پيرامون اين غرفه سايبانها بر افراشته بودند كه زير هر يك از آنها كوزه‌اى شراب گذاشته شده بود . اين كوزه‌ها چنان بزرگ بود كه هر يك دست كم پانزده قنطار شراب ميگرفت ( كه هر قنطار برابرست با دويست و چهل پيمانه يا ليتر ) .\r\nچنان كه گفته شد ما در زير سايبان بانتظار نشسته بوديم كه بدنبال ما آمدند و بما گفتند كه بايد پيش برويم و مراتب احترام و سپاس خويش را به نوهء تيمور كه يكى دو روز پيش از هند كوچك ( يعنى افغانستان ) كه مقر حكومت اوست به سمرقند آمده ، تقديم كنيم . زيرا كه تيمور كس بدنبال او فرستاده بود تا او را پس از هفت سال دورى ببيند . اين شاهزادهء جوان پسر فرزند ارشد تيمور بود كه سالها پيش درگذشته و جهانگير نام داشت . تيمور آن پسر را بسيار دوست ميداشت و اين نوه را هم بخاطر پدرش گرامى ميدارد . نام اين شاهزاده پير محمد بود . ما را بنزد او بردند و او را در چادرى از پردهء سرخ رنگ در شاه نشينى ، نشسته ديديم كه در پيرامونش گروه بسيارى بملازمت ايستاده بودند . چون به آن چادر نزديك شديم دو تن از بزرگان كه بانتظار ايستاده بودند ، پيش آمدند و زير بازوى ما را گرفتند و ما را به زانو در آوردند و آنگاه برخاستيم و چند گامى پيش رفتيم و بار ديگر زانو زديم و سپس ما را بدرون چادر بردند . درينجا نيز مانند هميشه سر فرود آورديم يعنى زانوى راست را بر زمين نهاديم و دست به سينه قد دو تا كرديم همهء اين كارها را بجاى\r\n\r\n","description":"","footnote":"","page_name":" 253 ","page_number":261},
  {"content":"\r\n\r\nآورديم و پس از مدتى آن بزرگان كه ما را راهنمايى كرده بودند به همان سايبانى كه اول در آنجا نشسته و منتظر مانده بوديم بردند . اين شاهزادهء جوان چنان كه ديديم بشيوهء تاتاران جامه‌اى بسيار فاخر برنگ آبى از ابريشم زيتونى * ( چين ) كه بر روى آن دواير زرينى مانند چرخهاى كوچك گلدوزى كرده بودند بر تن داشت . اين دايره‌ها همه پشت و پيش و سينه و شانه‌ها و آستينهاى او را پوشانده بود ، بر سر وى كلاهى آراسته بگوهرها و سنگهاى گرانبها بود كه بر نوك آن يك لعل بدخشان ديده ميشد . مردمى را كه در آنجا بر گرد او ديديم بسيار احترام آن شاهزاده را داشتند .\r\nهنگامى كه در آنجا حضور شاهزاده بوديم ، دو تن كشتىگير نمايش ميدادند و شاهزاده را سرگرم ميداشتند . اين كشتى گيران جامه‌اى چرمين بتن داشتند همچون نيم تنهء بىآستين . چون كشتى گرفتن آغاز كردند چنين به نظر ميرسيد كه هيچكدام بر ديگرى پيروز نميشود . اما دستور دادند تا كار را تمام كنند . ناگهان يكى از آنها رقيب خويش را به زمين زد و او را مدت مديدى همچنان نگاه داشت و نگذاشت برخيزد . زيرا اگر برميخاست نشانهء آن بود كه زمين خوردن او شكست واقعى نيست .\r\nدر همانروز همهء سفيران خارجى مقيم آنجا آمدند و به نوهء تيمور اداى احترام كردند . چنان كه ديديم وى جوانى بود در حدود بيست و دو سال ، رنگش زرد تيره بود و ريش نداشت . چنان كه بما گفتند وى لقب فرماندارى هند كوچك را دارد ، اما اين با حقيقت مقرون نيست ، زيرا آنكه اينك سلطان بومى هندست مردى مسيحى است ، كه نامش فلان و فلان است كه من آن را نمىدانم * . چنان كه بعدها بما گفتند پايتخت هند دهلى است و پادشاه آنجا با تيمور كه چند سال پيش به آن كشور حمله‌ور شد جنگيد . پادشاه هند در آنزمان سپاهى بسيار انبوه داشت و گذشته از مردان جنگى بيش از پنجاه فيل جنگى داشت كه همه غرق در اسلحه و از آن گونه فيلانى بودند كه عاج آنها\r\n\r\n","description":"","footnote":"","page_name":" 254 ","page_number":262},
  {"content":"\r\n\r\nبسيار بلند است . در پيكار نخست تيمور از پادشاه هند بواسطهء همين فيلها شكست يافت . فرداى آن روز تيمور براى جنگ آماده شد و اين بار دسته‌اى جماز ترتيب داد كه بر پشت هر يك مقدارى علفهاى خشك نهاده بودند تا جنگ آغاز شد علفها را برافروختند و شعلهء آتش فيلان را گريزاند . گويا فيلان مخصوصا از آتش هراس دارند و علت آن هم چشم بسيار ريز آنهاست .\r\nبدين گونه درين جنگ پادشاه هند شكست خورد و تيمور سراسر دشتهاى بلند هند كوچك را كه با امپراطورى سمرقند ، همسطح است گرفت .\r\nبيشتر سرزمين هند كوچك كوهستانى است و پر سنكلاخ . اما با وجود اين پرجمعيت است و شهر بزرگ و دره‌هاى پرثروت و خاك حاصلخيز دارد . چون پادشاه هند خويشتن را چنين شكست خورده ديد به كوههاى دشوار رفت و گروهى را براى جنگ گرد آورد . تيمور كه هيچ نمىخواست ديگر جنگ كند همهء همراهان و كسان خود را گرد آورد ، و به دشتهاى بلند شمال باز آمد و پادشاه هند ديگر صلاح نديد كه او را دنبال كند . اما اين سرزمين دشتهاى بلند و كوهستانى كه تيمور آن را گشاد و از پادشاه هند گرفت ( كه همانا افغانستان است و هند كوچك ناميده مىشود ) اينك به زير فرمان اين شاهزادهء جوان است كه دربارهء آن سخن گفتيم . مرزهاى جنوبى آن به ( سواحل خليج فارس ) هرمز كه شهرى بسيار بزرگ و ثروتمند است ميرسد . قسمت بيشتر آن هند ( كه همانا هند بزرگ باشد ) در زير فرمان و قلمرو پادشاه آنجاست و چون از تيمور شكست يافت آن پاره را از دست نداد . اين واقعه دوازده سال پيش رخ داده است . از آن هنگام تاكنون نه تيمور و نه نوه‌اش هيچيك ديگر انديشهء هجوم به هند را نكرده‌اند . بيشتر مردم هند بزرگ مسيحى هستند و نيز پادشاه آنان هم همين كيش را دارد . منتها آنان به آداب يونانى عمل مىكنند . در ميان آنان مسيحيان ديگرى هم هستند كه روى خويش را با آتش\r\n\r\n","description":"","footnote":"","page_name":" 255 ","page_number":263},
  {"content":"\r\n\r\nنشانه گذارى مىكنند و اعتقادهايى دارند كه با عقايد ديگران متفاوت است * .\r\nديگران به اين دستهء اخير كه روى خويش را با آتش نشانه گذارى مىكنند با ديدهء تحقير مىنگرند . در ميان هنديان به يهود و تازيان نيز برخورد ميكنيم .\r\nاما اينان نيز زير دست مسيحيان هستند « 1 » .\r\n\r\n\r\n","description":"","footnote":"\r\n( 1 ) - تمام اين مطلب خيالى و واهى است . بسيارى از نقاط هندوستان در آنموقع در دست حكومتهاى مسلمان بوده و آن پادشاهى كه تيمور با او جنگيده است « سلطان محمود دوم » از ملوك « تغلقيه » هند بوده است كه در دهلى مقر داشته است و اين جنگ در هفتم ربيع الثانى سال 801 ه . در محل « پانى پت » اتفاق افتاده است . م . ا .\r\n","page_name":" 256 ","page_number":264},
  {"content":"\r\n\r\n\r\nفصل چهاردهم سمرقند\r\nاينك ما سفيران را ( پس از معرفى به شاهزاده پير محمد كه در فصل گذشته بيان كرديم ) به سايبانى كه در زير آن در آغاز نشسته بوديم باز گرداندند و منتظر فرا رسيدن نيمروز شديم كه تيمور از چادر خصوصى خويش بيرون آيد و در غرفهء سلطنتى بنشيند . وى به آنجا آمد و ما را با گروهى بسيار از بستگان خويش و نيز سفيران كشورهاى ديگر كه به خدمت آمده بودند پذيرفت . ما و آنان همه به ترتيب تقدم در حضور اعليحضرت در سرا پردهء بزرگ نشستيم و بتماشاى نمايشهايى كه آغاز گشت پرداختيم . سپس فيلها را نيز بيرون آوردند . پوست آنها با رنگ سبز و سرخ و ديگر رنگها آرايش شده و بر پشت آنها برج ( يا هودجى ) بود . اين فيلها بازيهاى شگفت‌انگيز بسيارى كردند . گروهى طبل مىنواختند و فيلها به آهنگ آن بازى مىكردند و صداهاى شگفت‌انگيز درمىآوردند و در غرفه‌اى كه تيمور نشسته بود نيز گروهى نوازنده گرد آمده و بصداى بلند آلات گوناگون خويش را مىنواختند . در پيرامون آنجا و مخصوصا در حضور اعليحضرت در حدود سيصد كوزه شراب گذاشته بودند و ازينها گذشته دو سه پايهء چوبى قرمز رنگ در آن بود كه بهر يك خيكى پر از سرشير و خامه و شير ماديان آويخته بودند .\r\n\r\n","description":"","footnote":"","page_name":" 257 ","page_number":265},
  {"content":"\r\n\r\nاين خيكها را خدمتكاران با چوبى كه در دست داشتند تكان ميدادند و پيش و پس مىكردند و ضمنا در آنها تكه‌هاى شكر ميانداختند . اين كار را بخاطر تدارك كردن نوشابه براى مهمانان ميكردند تا هم شراب آماده باشد و هم شير .\r\nچون همه چيز مرتب شد ، ديديم كه خانم بزرگ يعنى زن بزرگ اعليحضرت از يكى از حصارهاى نزديك كه گفتيم در كنار غرفهء شاهى قرار داشت آمد . زيرا كه بنا بود او هم با شوهرش در بزم انباز شود . جامه‌ها و آرايش وى به اين شيوه بود . جامهء روى او از پرند سرخ زردوزى شده و بسيار گشاد و با دامنى بلند بود كه بر زمين ميكشيد . اين جامه بىآستين بود و تنها روزنى كه داشت همان بود كه سرش را از آن بيرون كرده بود و نيز دو سوراخى كه از آنها بازوانش بيرون ميآمد . يقهء پيراهنش تا بالا بسته بود .\r\nپيراهن او پيش سينهء جدا نداشت و دامن وى فوق العاده پهن و عريض بود و دنبالهء آن را پانزده خانمى كه ملازم او بودند ميكشيدند تا او بتواند راه برود . چهرهء خانم كاملا با سفيداب سرب يا چيزى مانند آن آرايش شده بود و چنان مينمود كه پندارى بر سيما نقابى سفيد دارد . اين رسم آنهاست كه بهنگام بيرون آمدن و به آفتاب شدن براى حفظ چهرهء خويش اين ماده را زمستان و تابستان به صورت بمالند زيرا همهء ملازمان عليا حضرت و ديگر بانوان دربارى از آن به صورت ماليده بودند .\r\nخانم بزرگ بر چهره نقابى نازك و سفيد داشت و بقيهء قسمتهاى سرش بسيار مانند بالاى كلاه‌خود بود . از آن گونه خودهايى كه ما مردان بهنگام نيزه بازى در ميدان ميپوشيم . منتهى اين خود او از پارچهء سرخ و دو كنار آن بر روى شانه‌هايش افتاده بود . قسمت پشت خود او بسيار بلند و با مرواريدهاى گرد بسيارى كه همه از مرواريدهاى خوب شرق بودند ، آرايش گشته بود و نيز بر آن سنگهاى گرانبها و لعل بدخشان و فيروزه با سليقهء بسيار\r\n\r\n","description":"","footnote":"","page_name":" 258 ","page_number":266},
  {"content":"\r\n\r\nدوخته بودند . لبه‌هاى اين سرپوش با نخ زرى گلدوزى شده بود و بر گرد آن تاج گلى نهاده بودند از زر ناب كه با مرواريدهاى درشت و گوهرهاى گرانبها آرايش گشته بود . ازينها گذشته بر نوك اين روسرى يا خود برجستگى بود كه بر آن سه لعل بدخشان كه هر يك بدرشتى دو بند انگشت بودند و رنگ روشنى داشتند و در نور ميدرخشيدند كار گذاشته بودند بالاى آنها پر سفيدى به بلندى يك گز گذاشته بودند . اين پر چنان بپايين خم گشته بود كه بعضى قسمتهاى آن روى او را تا پايين ديدگانش ميپوشاند . اين پر با مفتول زرين بهم استوار گشته و در نوك آن دسته‌اى از پر بود كه با مرواريد و سنگهاى گرانبها آراسته شده بود . ضمن پيش آمدن او اين روسرى موج ميزد و پس و پيش ميرفت . گيسوان وى همچنان آشفته بر شانه‌هايش ريخته بود . رنگ گيسوان وى بسيار سياه بود . زيرا اين رنگى است كه نزد آنان احترام بسيار دارد . بديدهء آنان موى سياه از هر موى ديگرى زيباترست و زنها گيسوان خويش را رنگ ميكنند تا سياه شود . براى نگهدارى اين سرپوش و ديگر آرايشهاى سنگين گروهى از زنهاى ملازم وى در كنارش راه مىپيمودند و برخى دست خويش را بلند كرده و بر آن روسرى نهاده بودند . مسلما چنان كه ما ديديم در پيرامون او نزديك به سيصد ملازم بودند .\r\nبر بالاى سر خانم مردى چترى گرفته بود كه دستهء آن باندازهء يك نيزه بود . اين چتر از پرند سفيد و به شكل گنبد و گرد همچون چادر بود كه چوبهاى نازك ، پارچهء آن را گسترده و باز نگاه ميداشتند . اين چتر را با دقت بسيار نگهداشته بودند و مراقبت ميكردند كه چهرهء خانم از تابش خورشيد بر كنار باشد . در پيشاپيش او و ملازمانش گروهى بسيار از خواجگان حرم ميرفتند و اين خواجگان همواره بر زنان تاتاران سرپرستى ميكنند . بدينگونه اين گروه پيش آمدند تا به غرفه‌اى كه تيمور در آن نشسته بود رسيدند . خانم بزرگ اينك در كنار اعليحضرت اندكى عقب‌تر بر شاه‌نشينى نشست كه در جلو آن عده‌اى تشكهاى\r\n\r\n","description":"","footnote":"","page_name":" 259 ","page_number":267},
  {"content":"\r\n\r\nكوچك روى هم انباشته بودند . خانم بزرگ بر آنها تكيه زد . ضمنا زنهايى كه ملازم او بودند در بيرون غرفه جاى گرفتند ، سه تاى ايشان به داخل غرفه آمدند و در كنار خانم نشستند . زيرا اينان عهده‌دار نگهدارى آن سرپوش بودند كه وصف آن را كرديم و زينت بخش سر خانم بود . اگر اين زنها آن روسرى را اين سر و آن سر نميكردند و تعادل آن را نگاه نميداشتند ميافتاد .\r\nبه مجرد آنكه خانم بزرگ نشست خانم دوم كه زن ديگر تيمور بود از حصار ديگر كه از آن ياد كرديم بيرون آمد . او نيز جامه‌اى همانند جامهء خانم بزرگ از پرند سرخ در بر و سرپوشى درست همانند روسرى خانم بزرگ بر سر داشت .\r\nاو نيز گوهرهاى گرانبهاى بسيارى در بر داشت و با همان شمار همراهان و همان آدابى كه گفته شد راه مىپيمود . اينك وى وارد غرفه شد و در حضور اعليحضرت در يك شاه نشينى كه اندكى عقبتر از شاه نشينى بود كه خانم بزرگ در آن نشسته بود ، نشست . اين زن تيمور بنام خانم كوچك ناميده مىشود و از لحاظ مقام در رتبهء دوم است .\r\nآنگاه از حصارى ديگر زن سوم اعليحضرت با همان آداب و همان ظواهر آمد و او نيز در شاه نشينى جاى گرفت كه اندكى كف آن پايين‌تر و از شاه نشين تيمور دور تر بود . بدينگونه نه شاهزاده خانم از خاندان سلطنت آمدند و در جاهاى معينى در حضور تيمور نشستند . همهء آنان بيك گونه جامه در بر كرده و گوهرها آويخته بودند . هشت تاى ايشان همسر تيمور و نهمى زن نوهء او بودند . نام زنهاى اعليحضرت چنين است ؛ زن بزرگ او كه در بالا ازو سخن گفتيم بنام خانم شناخته مىشود كه اين بمفهوم ملكه يا خانم بزرگ است . وى دختر ( جغتاى ) صاحب سابق سمرقندست . ازين گذشته پدر وى فرمانرواى همهء سرزمين ايران بود و قلمرو او تا دمشق ميرسيد . نام او غازان خان بود . او از مادر از دودمان شاهان بود . اما پدر وى هرگز شناخته نشده است . فرماندهى بسيار دلير بود كه در جنگهاى بسيار فاتح شده است و فرمانها و قوانينى رواج داده است كه هنوز هم در سراسر قلمرو تيمور رايج\r\n\r\n","description":"","footnote":"","page_name":" 260 ","page_number":268},
  {"content":"\r\n\r\nاست « 1 » . زن دوم تيمور چنان كه گفته شد خانم كوچك نام دارد . وى دختر شاهى است بنام « تومان آقا » . اين مرد بر سرزمينى بنام « اندرابه » « 2 » حكومت ميكرد . زن سوم او « تكله خانم » « 3 » ناميده مىشود و زن چهارم « چلپان ملك آغا » « 4 » و زن پنجمش « موندساغا » « 5 » ( خانم ) و دو زن ديگرش يكى « ونگراغا » « 6 » ( خانم ) و ديگرى ( روپه اربراغه ) « 7 » ( خانم ) نام دارند . زن هشتمين يا آخرين زن وى « يواگا آغا » « 8 » نام دارد كه به زبان آنان ملكهء دلها معنى مىدهد . تيمور اخيرا با او عروسى كرده است يعنى در همين ماه اوت كه تازه بپايان رسيده و اين لقب را نيز تيمور به او داده * .\r\nچون همهء خانمها بر جاى خويش نشستند و همه چيز مرتب شد ، ميگسارى آغاز گشت و تا مدت مديدى همچنان ادامه يافت . از آغاز كار بزنهاى اعليحضرت شراب داده شد و آنگاه از آن نوشابه‌ايكه از شير ماديان ميسازند و شيوهء ساختن آن را در گذشته آنجا كه در چادرى در بزم خانزاده خانم نشسته بوديم توصيف كردم . پس از اندكى تيمور جامى از مى بدست گرفت و آن را باستاد الهيات ما ( يعنى همراه من فراى آلفونسو پائز ) داد و فرمان داد كه بنوشد . زيرا وى به خوبى مستحضر بود كه من كه « روى گنزالز » هستم هرگز لب به اين شراب نميزنم . اما آنان كه مفتخر ميشوند از دست تيمور جام بگيرند بايد مراسمى را انجام دهند و چنين كنند : ابتدا پيش بيايند و زانوى راست را خم كنند و در مكانى كه تا تيمور فاصله‌اى دارد زانو بزنند . آنگاه برخيزند و پيش بيايند و به او نزديكتر شوند و هر دو زانو را بر زمين زنند و\r\n\r\n\r\n","description":"","footnote":"\r\n( 1 ) - گويا كلاويخو ، غازان خان ايلخان مغول را درينجا توصيف مىكند و يا آنكس كه اين سخنان را براى او گفته است چنين اشتباهى كرده . م\r\n( 2 ) -  Andarabah \r\n( 3 ) -  Tukle \r\n( 4 ) -  Ghelpan Mulk  چلبان بتركى بمعنى كژدم است . م .\r\n( 5 ) -  Mundazaga  شايد اين همان « مونس آغا » باشد . م .\r\n( 6 ) -  Vengaraga  شايد اين « نگار آغا » يا نگار خانم بوده است . م .\r\n( 7 ) -  Ropa Arbaraga  شايد اين نيز « روح پرور آغا » بوده است . م\r\n( 8 ) - اگر معنايى كه كلاويخو براى نام  Yuaguaga  بدست مىدهد ترجمهء صحيح آن باشد ، بايد گفت كه اين « يورياغا »  Yurayaga  بوده است كه همان ملكهء دلها مىشود و هم ممكنست اين « ياقوت آغا » بوده باشد كه مىشود فى المثل ياقوت خانم از اسامى متداول و معمول زبان ما ولى البته درين ترديدست . م .\r\n","page_name":" 261 ","page_number":269},
  {"content":"\r\n\r\nآن جام را از دست وى بگيرند . سپس از جاى برخيزند و اندكى به عقب بروند و همواره كوشش و مراقبت كنند كه باعليحضرت پشت نكنند . آنگاه زانو بزنند و آنچه در جام است لاجرعه سر بكشند . چون اگر از شراب چيزى بماند بىادبى محسوب مىشود . سپس چون تا به آخر نوشيدند از جاى برخيزند و دست بسر بگذارند و به اين شيوه درود بفرستند . چون ما سفيران به اين گونه خوانده شديم دو تن از بزرگان زير بازوى هر يك از ما را گرفتند و ما را رها نكردند تا آنكه بجاى نخست باز گشتيم .\r\nخدمتكاران ما را در سايبانى كه نزديك پوش شاهى و مركز جشن بود جاى داده بودند . در پيرامون آن بسيارى چادرهاى كوچكتر و سايبانها برافراشته بودند كه در آنها سفيران كشورهاى مختلفى را كه بدربار اعليحضرت آمده بودند ، ولى آن مقام و مرتبت نداشتند كه در پوش شاهى كه تيمور شخصا در آن بود بنشينند ، جاى داده بودند . در زير هر يك ازين سايبانها كوزه‌اى بزرگ از شراب گذاشته بودند تا آنان كه در زير آن نشسته‌اند از آن بنوشند . و نيز اعليحضرت دو تا از كوزه‌هاى شراب مخصوص را كه درپوش او براى مصرف شخصى او و در برابرش بود جهت ملازمان و خدمتكاران ما به سايبان آنها فرستاد ، بلافاصله در برابر جاى مخصوص تيمور يك چهار چوب بزرگ نصب كرده بودند كه از آن طنابهايى آويخته بود و ورزشكاران بر آنها بازى ميكردند و نمايش ميدادند ، آنگاه فيل‌ها را آوردند . شمار آنها چهارده بود . هر يك بر پشت برجى داشت كه با پرند احاطه شده بود . اين برج ( يا هودج ) چهار علم سبز و زرد در چهار گوشه داشت و در هر هودج پنج يا شش تن بودند . و نيز مردى بر گردن هر فيل نشسته بود كه كجكى در دست داشت و با آن فيل را ميراند و به پيروى واميداشت .\r\nاين فيلان بسيار سياه بودند و پوست آنها هيچ مو نداشت جز در انتهاى دم كه مانند دم شتر پرمو و همچون ابريشم نرم بود . اين فيلان بسيار بزرگ و هر يك به وزن چهار يا پنج گاو وحشى بزرگ بودند ، تن آنها فربه\r\n\r\n","description":"","footnote":"","page_name":" 262 ","page_number":270},
  {"content":"\r\n\r\nاست و هيچ خوش منظر و زيبا نيست . چنان كه پندارى هر فيل كيسهء بزرگى است انباشته و كاملا پر . پاهاى آن حتى در مفصل زانو هم مانند پاى گاو وحشى راست و بىبرآمدگى است و هر دو جفت پاهاى جلو و عقب آن از بزرگى يكسانند . پاهاى آن گرد و چاق هستند و پنج انگشت دارند كه هر كدام به ناخنى سياه ميرسند كه بىشباهت به ناخن انگشتان انسان نيست . فيل گردن چندان بلندى ندارد و استخوانهاى بالاتر دندهء سينه بسيار درشت است چنان كه سرش مستقيما به بدن او مىچسبد و نميتواند دهان خويش را به زمين برساند يا خوراك بردارد . گوشهاى او بسيار بزرگ است و گرد و لبهء آن دندانه‌دار است . چشمان اين جانور بسيار كوچك است . فيلبان بر پشت گردن او مىنشيند و بدست كجكى دارد كه او را ميراند و بهرجا كه بخواهد ميبرد .\r\nسر فيل بسيار بزرگ است و براستى بىشباهت به پالان خر نيست ، منتهى كوچكتر . در جلو سرش فضايى خالى است كه از آنجا و در محلى كه ميبايد بينى قرار گيرد خرطوم شروع مىشود . خرطوم مانند آستين در بالا پهن و در پايين نازك مىشود و نوك آن به زمين ميرسد . خرطوم سوراخى دارد كه تا انتهاى آن ادامه مييابد و بوسيلهء آن بهنگام نياز آب مىنوشد . سر خرطوم را در آب ميگذارد و آب را با آن كه همانا بينى اوست ميمكد .\r\nو نيز با خرطوم است كه خوراك برميدارد . چون با دهان نميتواند و چنان كه گفتيم دهان او به زمين نميرسد . بنابراين بايد خوراك را با خرطوم به دهان خويش بگذارد . با خرطوم علف را ميگيرد و خرد مىكند چنان كه با چاقو چيزى را خرد ميكنند و با خم كردن آن به دهان ميبرد ، پس چنان كه ديده مىشود فيل با خرطوم همه كار مىكند . پس خرطوم او هرگز بىحركت نيست و همواره مانند مار در نوسان است . وى ميتواند خرطوم خويش را بهر جاى پشتش كه بخواهد برساند و هيچ جاى بدن او نيست كه خرطوم به آن نرسد . دهان فيل درست زير نقطهء آغاز خرطوم باز مىشود و فكين او همچون فكين خوك يا خرس است . از آن دو عاج بيرون ميآيد به درشتى پاى آدمى\r\n\r\n","description":"","footnote":"","page_name":" 263 ","page_number":271},
  {"content":"\r\n\r\nو به بلندى دو دست آدمى كه كاملا باز گشته باشند . بهنگام پيكار بر هر يك از آنها حلقهء آهنين بزرگى استوار ميكنند كه به تيغهء شمشيرى منتهى مىشود كه همچون شمشيرهاى خميدهء ماست و در جنگها به كار ميبريم ولى اندكى كوتاهتر به قدر بازوى آدمى .\r\nفيل جانورى بسيار باهوش است و آنچه فيلبان به او دستور ميدهد ، مىكند . فيلبان بر گردن او مىنشيند و پاها را آويزان مىكند تا برسد به پشت گوش او . از آنجا كه گردن اين جانور بسيار كوتاه است فقط يك تن ميتواند بر پشت آن بنشيند . فيلبان بدست كجكى دارد كه با آن سر فيل را ميخراشد و او را بهر سو كه بخواهد ميراند . زيرا به مجرد آنكه با كجك بر سر فيل بسويى خراش وارد ميسازد بىدرنگ به آن جانب ميرود . در صورتى كه فيلبان با كجك او را به عقب برگرداند ، فورا مانند خرس بر پاهاى پشت مىايستد . زيرا كه راه رفتن و حركات او بسيار بروش خرس ميماند .\r\nهرگاه فيل را بجنگ برند فيلبان كاملا مسلح مىشود و نيز فيل را هم سلاح مىپوشانند . حملهء او با جهشهايى كه مانند روش خرس است ، انجام مىشود و آنگاه تيغه‌هاى شمشيرى را كه بعاج او بسته‌اند به كار ميبرد و در هر گام يك ضربه مىزند و سر را بلند مىكند و هر كس را كه هدف كرده است به عقب مياندازد . ضربات او متوجهء كسى است كه در برابر او بايستد . بهنگام جنگ هر گاه كه فيلبان بخواهد فيل را با خشم بيشترى به پيش راند ، بر سر فيل با كجك چنان مىزند كه نوك آن پيشانى او را زخم كند . تا فيل درد آن زخم را احساس كرد دهان را باز و ناله‌اى بلند مىكند كه به خروش خوك شبيه است .\r\nاين زخم كه روز بر سر او زده شده است بهنگام شب هرگاه كه او را در هواى آزاد بگذارند بهبودى مىيابد . در صورتى كه او را در جاى سر پوشيده گذارند بىدرنگ خواهد مرد فيلبان كه بر فيل سوارست او را وادار ميسازد تا آنچه ميخواهد از زمين بردارد حال آن شيئى هر قدر هم سنگين باشد اهميت ندارد .\r\nفيل براى برداشتن خرطوم خويش را باز مىكند و آن چيز را بر ميدارد و\r\n\r\n","description":"","footnote":"","page_name":" 264 ","page_number":272},
  {"content":"\r\n\r\nسپس آن را بلند كرده و از جلو به بالاى سر و پشت خويش مىرساند . هرگاه مردى كه در برج يا ( هودج ) نشسته است بخواهد پياده شود به او فرمان مىدهد كه زانو بزند . اين كار را با خم كردن زانوى پاهاى عقب و جلو انجام ميدهد تا آنكه شكمش به زمين بخورد . آنها كه در برج هستند اينك مىتوانند با سريدن بر روى قسمت عقب پشت آن جانور و گرفتن طنابهايى كه به اطراف برج بسته است پياده شوند .\r\nدر آن روز فيلها را واداشتند كه خيلى حركات و بازيها بكنند . يك بار آنها را واداشتند كه با اسبها مسابقه دهند و آنگاه بدنبال گروه انبوهى كه در آن پيرامون گرد آمده بودند كردند . چون همهء اين فيلها با هم و در يك خط بدوند ، گويى زمين زير پاى آنها ميلرزد . براستى كه هيچ جانورى يا سوارى و يا جنگاورى نيست كه در برابر او تاب ايستادگى داشته باشد . با آنچه من ديدم ميانديشم كه در روز جنگ هر فيل برابر يكهزار مرد پياده است و براستى كه همچنين است چون هرگاه كه در ميان گروهى مردان جنگى در تنگنا بيافتد از هر سو كه باشد ، مردم را زير پا ميگيرد ، هرگاه كه زخمى شود بهتر پيكار مىكند و ديگر هيچ خطرى به چشم او نميآيد . اما عاج فيل بلند است و چنان است كه طبيعتا تنها ميتواند بسوى بالا ضربه بزند . رسم چنين است كه گاهى آن را ببرند و كوتاه كنند و از بن آنها تيغه شمشيرى آنچنانكه گفته شد ، كار بگذارند تا به اين شيوه بتواند به پايين ضربه وارد سازد . فيل ميتواند يكروز تمام يا حتى دو روز بىخوراك بسر برد و ميگويند كه بهنگام پيكار حتى سه روز بىخوراك ميجنگد .\r\nدر روز جشن مزبور ، تيمور و زنانش پس از آنكه مدتى بباده گسارى سرگرم بودند ، دستور آوردن خوراك داده شد . اسبان و گوسفندان درسته كباب شده بودند اما موهاى روى پوست اسبان و پوست گوسفندان را به كلى كنده بودند . گوشتها چون آماده ميشد در سينىهاى چرمى گرد بزرگى ميگذاشتند ( كه وصف آن گذشت و مانند چرمهاى قرطبى\r\n\r\n","description":"","footnote":"","page_name":" 265 ","page_number":273},
  {"content":"\r\n\r\nماست ) و « گواداماسير » « 1 » ناميده ميشوند . اين سينىها را خدمتكاران بر روى علفها از يك سو بسوى ديگر ميكشيدند . مقدار گوشت آنچنان فراوان بود كه سيصد تن يا بيشتر در كار پذيرائى مهمانان بودند سر و صدا و فرياد آنان فوق العاده بود . چون سرانجام گوشتها در ظرفهاى مخصوصى گذاشته و در برابر تيمور نهاده شد ، آن را مانند هميشه بدون نان تقسيم كردند . در همهء اين مدت گاريهاى پر از گوشت كه در سبدهايى بدون ترتيب در گارى ريخته بودند ، پشت سر هم ميرسيدند . همهء آنچه در گاريها بود ، خالى ميكردند تا براى مهمانان ببرند . و در واقع توده‌اى انبوه از گوشت همچنان انباشته ميشد و باندك مدت همهء آنها به مصرف ميرسيد . چون همهء كبابها بپايان رسيد . ميزهايى آوردند كه بر آنها روميزى گسترده شده بود و بر روى آنها كاسه‌هاى پر از آش گذاشتند و سپس برنج با شيرينى و نان قندى آوردند . اينك شب فرا رسيده بود . مشعلهاى بر افروختهء بسيارى به پوش مخصوصى كه اعليحضرت در آن نشسته بود آوردند ، پس آنگاه با اشتياق بيشترى به خوردن و نوشيدن دست بردند و همهء خانمهاى دربارى و بزرگان و گروهى كه بيرون چادر بودند مىخوردند و مىآشاميدند . سپس شنيديم كه اين سور تا بامداد بر پا خواهد بود . زيرا اين شب عروسى نوهء تيمور بود با دخترى كه او نيز از خويشان تيمورست . چون دانستيم كه اين سور و سرور همهء شب ادامه مىيابد و معلوم شد كه بعضى بدلخواه خويش رفته‌اند ، ما نيز اعليحضرت و همسرانش و شاهزاده خانمها را بجاى گذاشتيم تا همچنان بشادى آن جشن عروسى سرگرم باشند و به خانه بازگشتيم .\r\nروز پنجشنبهء شانزدهم اكتبر اعليحضرت سور ديگرى بر پا كرد كه ما سفيران را نيز به آن خواند . اين بزم در يكى از آن حصارها بر پا ميشد . اين حصار بسيار زيبا بود چادرى كه در زير آن نشسته بوديم از آن گونه چادرهايى بود كه طناب براى برافراشتن آن به كار نرفته بود . اما چنان كه گفتيم بر تيرهايى\r\n\r\n\r\n","description":"","footnote":"\r\n( 1 ) -  Guadamacir \r\n","page_name":" 266 ","page_number":274},
  {"content":"\r\n\r\nاستوار و تجير گرداگرد آن را گرفته بود . اين تجيرها بسيار زيبا آرايش شده بودند . اعليحضرت دستور داد تا ما را به داخل چادر آوردند . در آن روز وى ميگسارى ميكرد و آنان هم كه در مجلس بودند چنين ميكردند . ديديم كه براى آنكه زودتر به لذت مستى برسند با شراب ، عرق هم مينوشيدند . آن روز هم گوشت فراوان و شراب بىپايان در كار بود و چنان كه همه از مستى از خود بى خود گشته بودند و تنها اعليحضرت در چادر باقى ماند كه او را شاداب و خوشحال و سرمست يافتيم . اعليحضرت را بدينگونه گذاشتيم و به خانه باز گشتيم . زيرا كه باز اين بزم همهء روز دوام داشت و با فرا رسيدن شب ، بپايان ميرسيد .\r\nفرداى آن روز كه مصادف بود با هفدهم اكتبر خانم بزرگ ، يعنى زن بزرگ اعليحضرت بزمى به پا كرد و كس فرستاد و ما را نيز بدان خواند . اين سور در حصارى كه در آن چادرهاى نفيسى برافراشته بودند و از آن او بود ، بر پا ميشد . مهمانان بسيار بودند و همهء سفيرانى كه از كشورهاى بيگانه آمده بودند ، به آن خوانده شده و نيز بزرگان و بانوان دربارى و عامهء مردم به حضور در آن سرافراز گشته بودند . حصارى كه در آن گرد آمده بوديم ، چادرهاى نفيس و گرانبهايى داشت . جدار خارجى تجير يا حصار مزبور از پارچهء سفيد ساخته شده بود كه بر آن پارچه‌هاى رنگارنگ و نوارهاى گوناگون و صورتهاى مختلف دوخته بودند .\r\nدر آن روز به مجرد آنكه از خانه به اردوگاه رسيديم ، يكى از بزرگان كه از بستگان اعليحضرت بود ، ما را راهنمايى كرد و بدرون حصار برد و در چادرى كه نزديك در بود نشاند . اين چادر تجيرهايى از پارچهء پرده‌اى سرخ داشت كه بر آنها با نخ سفيد از بيرون و تو گلدوزى كرده بودند . سپس براى ما گوشت و شراب فراوان آوردند . تا ناهار را تمام كرديم خانم بزرگ پيام فرستاد كه همهء چادرهايى كه در آن حصار قرار دارند و به نهايت درجه گرانبها و نفيس هستند بما نشان دهند . در ميان چادرها ، چادرى بود بسيار بزرگ\r\n\r\n","description":"","footnote":"","page_name":" 267 ","page_number":275},
  {"content":"\r\n\r\nو بلند از آنگونه كه ( بر تيرها ) استوار است و طناب ندارد . از بيرون با پرند سرخ بسيار زيبا پوشيده شده بود . اين چادرها با پولكهاى طلايى كه از بالا بپايين دوخته شده بود آرايش گشته بود . اين چادرها هم از بيرون و هم از درون بسيار تماشايى بود . جنس پارچهء تجير آن سراسر با نقوش گوناگون آرايش يافته بود . اين چادر دو دره بود كه يك در پشت در ديگرى قرار داشت . در بيرونى نيز دو جدار از ميله‌هاى نازك سرخ رنگ داشت كه با هم به صورت صليب تلاقى ميكردند . اين درها با پارچهء ابريشمى گلى رنگ شل بافت پوشيده شده بود و چنان بود كه از آن به خوبى هوا داخل ميشد و نيز هر كس كه در درون چهار ديوار بود ، بيرون را مىتوانست ببيند ، اما آنكه در بيرون بود درون را نميديد .\r\nدر داخل چادر بسيار بلند بود . چنان كه يك سوار بر اسب خويش مىتوانست به آسانى از آن بگذرد . اين دو در با الواح سيمين و زرين آرايش گشته بودند . همهء اين ظواهر چنان زيبا بود كه نه در سرزمين تاتار چنين اثر شگرفى ميتوان يافت و نه در ديار مغرب و اسپانيا . بر يكى از آن دو در شمايل پطرس قديس رسم شده بود و بر روى در ديگر تصويرى از پولس رسول .\r\nهر يك ازين دو مرد مقدس كتابى بدست داشتند . اين دو اثر همه از نقره ساخته شده بود ، بعدها بما گفتند كه آنها را از « بروصه » آورده‌اند . و تيمور اين دو نقش را در خزانهء سلطان ( بايزيد ) يافته است * در وسط اين چادر درست در برابر در صندوق يا اطاقكى بود كه در آن جام و ظرف بسيار ميگذاشتند . اين صندوق از طلا ساخته شده و با لعاب آرايش گشته بود و بلندى آن تا سينهء آدمى ميرسيد . بالاى آن هموار و در پشت آن كنگره‌هايى بود كه با لعابهاى سبز و آبى ، رنگ شده بود . همهء اين صندوق مكلل بگوهرها و مرواريد و سنگهاى گرانبها بود . در وسط ، در ميان مرواريدها و سنگهاى گرانبها ، مرواريدى يكتا به قدر يك فندق كار گذاشته بودند اما رنگ آن چندان عالى نبود . اين صندوق درى داشت و در آن يكدست ظرف ميگسارى\r\n\r\n","description":"","footnote":"","page_name":" 268 ","page_number":276},
  {"content":"\r\n\r\nگذاشته بودند كه عبارت بود از شش تنگ زرين كه بر آنها كنده‌كارى زيبايى شده بود و مرواريد و سنگهاى گرانبها كار گذاشته بودند و نيز شش جام زرين كه مانند تنگها با مرواريد و گوهرها آراسته بودند .\r\nدر برابر اين صندوق ميز كوچكى از زر به بلندى دو بدست ( وجب ) قرار داشت كه با سنگهاى زيبا و مرواريد آرايش گشته بود . بر فراز اين ميز زمرد بزرگى بود برنگ سبز روشن * اين زمرد در وسط ميز كار گذاشته شده بود و طول آن چهار بدست بود و پهناى آن يك بدست و نيم . در كنار ميز درخت زرينى بود شبيه به كاج كه شاخه‌هاى آن به كلفتى ران آدمى بود و شاخه‌هاى كوچك از آنها براست و به چپ منشعب گشته بود كه بر آنها برگهايى درست مانند برگ كاج ساخته بودند . اين درخت به بلندى يك نفر بود و پايين آن را چنان ساخته بودند كه گويى ريشهء آن از ظرف بزرگى كه در آنجا بود روييده است . ميوهء اين درخت همه از لعل بدخشان و زمرد و فيروزه و ياقوت كبود و ياقوت معمولى به مقدار فراوان و مرواريدهاى گرد درشت شرقى فوق العاده زيبا بسيار بود . اين گوهرها را به درخت مزبور نصب كرده بودند و نيز انبوهى از پرندگان كوچك زرين بر روى آن كار گذاشته بودند كه بر روى آنها لعابهاى رنگارنگ زده بودند كه پندارى اين پرندگان بر شاخه‌ها نشسته‌اند . برخى ازين پرندگان بالها را گسترده بودند كه گويى ميخواهند پرواز كنند و بعضى بالها را بسته بودند چنان كه پندارى هم الان نشسته‌اند . بعضى ديگر مشغول خوردن از ميوه‌ها بودند و به ياقوت و فيروزه و ديگر گوهرها و يا مرواريدهايى كه ظاهرا بر شاخه‌هاى درخت روييده بودند ، نوك ميزدند .\r\nدر آنسوى اين درخت نزديك تجير چادر ، پرده‌اى از چوب قرار داده بودند كه جلو آن تختى بود . بر روى اين تخت تشكهاى بسيارى گسترده بودند كه با ابريشم پوشيده شده و بر آنها برگهاى كاج و گل و نقشهاى گوناگون گلدوزى كرده بودند . در برابر اين تخت در آنسوى چادر پردهء\r\n\r\n","description":"","footnote":"","page_name":" 269 ","page_number":277},
  {"content":"\r\n\r\nمشابهء ديگرى بود با يك تخت كه قرينهء پرده و تخت آنسوى چادر بودند . كف اين چادر با فرشهاى بسيار زيباى ابريشمى پوشيده شده بود .\r\nپس از آنكه باينگونه با دقت بسيار چادر خانم بزرگ را بازديد كرديم ما را به حصار ديگرى كه از آن توصيف كرديم يعنى همان چادرى كه با پارچهء سرخ پوشيده شده و بر آنها با نخ زرى گلدوزى كرده بودند و تيمور و خاصان در آن به شراب و طعام نشسته بودند ، بردند . چنان كه گفتيم شب گذشته تيمور بزمى براى عروسى يكى از نوه‌هايش با دخترى از خويشان خود كه او نيز نوه اعليحضرت بشمار ميرفت برپا كرده بود . اينك عروس و داماد در يكى از آن حصارها منزل كرده بودند اين حصار در سوى راست پوش خاص يا چادر عمده قرار داشت . اين چادر همچون غرفه‌اى بود كه تجيرهاى آن سرخ است و با قماش آن را از همه سو آرايش كرده‌اند . اين پوش از بيرون دروازه‌هايى داشت كه مستقيما به داخل پوش باز ميشد و پنجره‌ها يا دريچه‌هايى در ديوارهاى چادر بود كه با پارچه‌اى مشبك پوشيده شده بود و از آنها ممكن بود مردمى كه در داخل بودند دروازه‌ها را تحت نظر گيرند . سقف اين دروازه‌ها از درون به تجير اصلى پوش ميرسيد و ميان آنها را دوخته بودند كه يكپارچه به نظر ميرسيدند .\r\nچون ما به آنجا آمديم در رواق داخلى پوش كه در كنار آن طاقى زيبا بود و به دالان پهنى ميرسيد كه در هر دو سوى آن تجير كرباس و بالاى آن در گنبدى بلند بود بما جا دادند . ازين در كه داخل شديد در جانب راست درى است كه به رواقهايى كه اينك ما در يكى از آنها نشسته بوديم باز مىشود . در طرف چپ هم درى است كه بيك دستگاه پرشكوهى منتهى مىشود كه اثاثهء آن بسيار نفيس است . در برابر آن دروازه هم قسمت اصلى و عمدهء پوش قرار دارد كه ديوارهاى آن با نخ زرى گلدوزى شده است .\r\nدر وسط دالان پهنى كه گفتيم از در اصلى به داخل پوش ميرسد چادرى است بسيار بزرگ از آنگونه كه طناب ندارد ( و بر تيرهاى بسيارى كه در داخل\r\n\r\n","description":"","footnote":"","page_name":" 270 ","page_number":278},
  {"content":"\r\n\r\nتجيرها به كار گذاشته‌اند استوار است ) . درينجا تيمور با كسان خويش سرگرم ميگسارى بود و بانگ و فريادشان به آسمان ميرفت . بايد در نظر داشت كه اين دستگاههاى مختلف كه هر يك دروازه‌هايى داشتند همه با هم مربوط و از پارچهء پرده‌اى سرخ ساخته شده بودند . اين چادرها با كمال ظرافت و نفاست و با چنان استادى و مهارتى آرايش گشته بودند كه توصيف آن ممكن نيست .\r\nفقط بايد آن را ديد تا بنهايت زيبايى و خوبى آن پى برد . پس از آنكه با دقت بسيار همهء اين پوش و چادرها را بازديد كرديم ، ما را بدستگاه ديگرى كه در همان حصار بود بردند . اين دستگاه كاملا از چوب ساخته شده بود و از هر چهار طرف دروازه‌هايى داشت كه بر سكوهايى قرار داشتند . كار نجارى اين دستگاه زيباست و با نقشهاى زرين و آبى آرايش گشته و چنان ساخته شده كه ممكن بود هرگاه كه خواسته باشند آن را پياده و هرگاه كه ضرورى باشد سوار كنند .\r\nزيرا اين مسجدى است كه در آن تيمور نماز ميخواند و بهنگام سفر آن را با خود به همه جا ميبرد .\r\nآن روز همچنان بگردش و تماشا پرداختيم و بما چادرى نشان دادند از آنگونه كه با طناب بهرسو بسته و استوار مىشود . طنابهاى آن همه سبز رنگ بودند . تجيرهاى آن از بيرون با پوست سنجاب و از درون با پوست نسبتا پست‌ترى كه آن را  « Vdir »  مينامند پوشيده شده بود ، درين چادر دو تخت از آن نوع خاص تاتاران قرار داشت . سپس ما را به چادر ديگرى كه در كنار چادر اخير بود رهبرى كردند اين چادر از آنگونه چادرهايى بود كه طناب ندارد ( ولى بر تيرهايى كه در ميان كرباس آن گذاشته شده استوار است ) جدار خارجى تجير آن از پارچهء سرخ و رنگهاى ديگر بود . از درون با قاقم كه گرانبهاترين پوست در سراسر جهان بشمارست و نيز با پوست سمور آستر شده بود . قاقم چنان گران است كه فقط يك پوست آن در صورتى كه از نوع عالى و مرغوب باشد ، در سرزمين تاتار چهارده تا پانزده سكهء زر ارزش دارد و در ديار مغرب و كشور ما بهاى آن بسيار بيشترست . آستر اين چادر از قاقم\r\n\r\n","description":"","footnote":"","page_name":" 271 ","page_number":279},
  {"content":"\r\n\r\nخاكسترى بود . در مدخل اين چادر از بيرون سايبانى برافراشته بودند تا آفتاب بدرون نتابد . درون اين سايبان نيز با سنجاب خاكسترى پوشيده شده است .\r\nبفرمان تيمور چادرها را ساخته و با پوست آستر كرده‌اند كه تابستان از راه جستن گرما و زمستان از سرما مانع شود . اكنون ازين حصار اول بيرون آمديم و ما را بحصار دوم راهنمايى كردند كه در كنار اولى قرار داشت و با يك دالان به اولى مربوط ميشد و تجيرهاى آن با پرند زيتونى ( چينى ) سفيد پوشيده شده بود .\r\nدرينجا نيز بسيارى چادرهاى پر شكوه و سايبانهاى گوناگون كه از ابريشم ساخته بودند بما نشان دادند . در سراسر اردو ، بسيارى از اين گونه حصارها و چادرها بود كه از آن تيمورست و توصيف آن گذشت . بسيارى ازينگونه حصارها و چادرها هم متعلق به بزرگان و ملازمان اعليحضرت بود .\r\nاينها همه گوناگون ساخته شده و ديدنى بود . زيرا در هر سوى اردوگاه حصارهايى كه آن را « سراپرده » مينامند با چادرهاى زيبا برافراشته بودند .\r\nاينك درين اردو كه در آن اعليحضرت حاضر بود نزديك به چهل تا پنجاه چادر بود كه همه تماشا داشت . و در چمن بيرون اردو چادرهاى بسيار ديگرى برافراشته بودند كه هر كدام بيشه يا باغ مخصوصى داشتند و از جويبارهايى كه از محال و توابع سمرقند مىگذشتند سيراب ميشدند .\r\nتيمور فرمان داده بود كه همهء بزرگان و سران كشورش به آن سور حاضر شوند . به اين جهت در سمرقند با پادشاه بدخشان كه در نزديك پايتخت او معادن لعل قرار دارد روبرو شديم . پيرامون اين پادشاه را گروه بسيارى از بزرگان و درباريان گرفته بودند . فرصت را غنيمت شمرديم و به او نزديك شديم . پس از اداى مراسم احترام ازو دربارهء چگونگى استخراج لعل پرسيديم .\r\nوى با نهايت لطف پاسخ داد كه در نزديك پايتخت بدخشان كوهى است كه معادن لعل در آنجاست . در آنجا هر روز گروهى از مردان سرگرم كار جستجو و شكستن سنگها و صخره‌ها هستند تا بلكه ازين راه سنگ گرانبها بدست بياورند . هر گاه\r\n\r\n","description":"","footnote":"","page_name":" 272 ","page_number":280},
  {"content":"\r\n\r\nكه رگه‌اى در كوه يافتند آن را پىگيرى مىكنند تا برسند به آن سنگ و در آنجا با مته آن را كم‌كم از سنگ جدا مىكنند و همهء آن را قالبى بيرون مىآورند . آنگاه چون آن را با سنگ آسيا بسايند صيقلىتر مىشود . بما گفتند كه بفرمان تيمور نيروى بزرگى در معدن مستقر شده است كه حق او را وصول كند . پايتخت بدخشان ده روز با سمرقند فاصله دارد و در جانب هند كوچك قرار گرفته است .\r\nدر آن سور ، بزرگى ديگر بود كه بر شهر « آق اوى » فرمان ميراند و از آنجاست كه سنگ لاجوردى استخراج مىشود . از همان كوهى كه اين سنگ استخراج مىشود ياقوت كبود نيز بيرون مىآيد . اين شهر آق اوى نيز با سمرقند همان اندازه فاصله دارد يعنى ده روز راه . و اين شهر نيز در جانب هند كوچك قرار دارد ، منتهى در سوى جنوب بدخشان * .\r\nدر پنجشنبهء بيست و سوم اكتبر تيمور مهمانى بزرگ ديگرى در اردو به پا كرد و ما را به آن خواند . اين سور درپوش شاهى ترتيب داده شد . گروه بسيارى از مهمانان گرد آمدند و شراب فراوان به همه مىدادند كه اين را مهمانان نشانهء نظر مخصوص و محبت تيمور مىدانستند . خوشحالى و فرياد شعف آنان فوق العاده بود . همسران اعليحضرت همه حاضر بودند و هر يك از آنان همانگونه كه گفتيم و توصيف كرديم چادر پوشيده و همانگونه خويشتن را آراسته بودند . اين بزم همهء روز ادامه يافت تا آنكه شب شد .\r\nپنج شنبهء هفتهء ديگر كه مصادف بود با سىام اكتبر ، تيمور از اردو به شهر سمرقند رفت و در محلى كه به مسجدى نزديك و اخيرا دستور ساختمان آن را داده بود اقامت كرد . اين مسجد آرامگاه يكى از نوه‌هاى تيمور بود ، بنام محمد سلطان * كه در آسياى صغير اندكى پس از جنگى كه در آن ( سلطان بايزيد ) ترك شكست يافت ، درگذشت . در حقيقت اين شاهزاده بود كه سلطان را ( در جنگ آنقره ) گرفتار ساخت . ولى بعدها از همان زخمى كه در آن جنگ برداشته بود از جهان رفت . تيمور اين نوه را خيلى دوست ميداشت و اين مسجد را بخاطر يادبود و براى به خاك سپردن او ( پس از آنكه پيكر او را باز\r\n\r\n","description":"","footnote":"","page_name":" 273 ","page_number":281},
  {"content":"\r\n\r\nآوردند ) ساخت . تيمور در كاخ كنار آن مسجد كه اخيرا ساخته شده بود فرود آمد . در نظر داشت كه براى ساختمان مزار نوه‌اش مهمانى به پا كند . ما را نيز مانند هميشه به آنجا خواندند . آنگاه چون به آنجا رفتيم ما را باطاق بزرگ مسجد بردند . و اين اطاق چهار گوش است و سقف آن بسيار بلند . هم از بيرون و هم از درون باشكوه و عظمت خاص با كاشيهاى زرين و آبى رنگ به صورت زيبايى آرايش گشته بود و نيز گچ‌بريهاى تماشايى در پيرامون آن كرده بودند\r\nچون آن شاهزاده در سرزمين تركان درگذشته است ، همانگونه كه گفتيم پيكرش را به سمرقند براى به خاك سپردن آوردند و به بزرگان شهر دستور داده شده است تا اين مسجد را بسازند . اما اخيرا تيمور از اردو آمده بود تا ساختمان آن را بازديد كند و اطاق بزرگ آن را نپسنديده بود و گفته بود كه سقف آن كوتاه است . بىدرنگ دستور داده بود تا ديوارهاى آن را ويران سازند و چنان كار كنند كه ده روزه آن را باز بسازند و الا كيفر شديدى در انتظار آنانست . فورا دست به كار تجديد بناى آن شدند و شب و روز كوشيدند و خود تيمور دوبار به شهر آمده بود تا پيشرفت كار را ببيند . البته به علت سالخوردگى و ناتوانى با تخت روان ميآمد و قدرت اسب‌سوارى نداشت . اين اطاق در همان ده روز فرصت مقرر ساخته شد . براستى كه اين بس مايهء شگفتى است كه چگونه چنين ساختمان بزرگى در چنين زمان كوتاهى ساخته شده باشد . چنان كه گفته شد اين مسجد را بيادبود نوه‌اش ساخته و مهمانى بزرگى به پا كرده بود كه در آن گروه بسيارى گرد آمده بودند . همچنانكه خوى آنان است كباب فراوان به كار بردند .\r\nآنگاه پس از آنكه همه از اين مهمانى بهره گرفتيم ، يكى از بزرگان حاضر در مجلس ( كه قبلا ازو نام برده‌ايم ) و از درباريان مقرب بود ؛ يعنى پيشخدمت خاص ، شاه ملك ميرزا ، بنزديك ما سفيران آمد و ما را پيش برد تا آنكه به اعليحضرت نزديك شديم . سپس بهر يك از ما خلعتى ( زربفت ) دادند .\r\n\r\n","description":"","footnote":"","page_name":" 274 ","page_number":282},
  {"content":"\r\n\r\nو نيز براى جامهء زيرين بما نيم تنهء بدن‌چسب از آن گونه كه تاتاران در سرما بتن مىكنند دادند . اين نيم تنه‌ها از پارچهء ابريشم دوخته مىشود با پوست آستر بر آن مىكشند و بگرد يقهء آن پوست دو سمور مياندازند . در همان حال بهر يك از ما يك كلاه دادند . سرانجام جبه‌اى محتوى 1500 سكهء نقره از آنها كه تنگه ناميده مىشود و هر يك دو ريال نقره ارزش دارد ( و مجموع آن مىشود هشتاد ليره ) بما عطا كردند آنگاه بار ديگر در برابر اعليحضرت حاضر شديم و ازو طبق معمول تشكر كرديم و مراتب اطاعت خويش را ابراز داشتيم . سپس وى ما را خطاب كرد و گفت كه فرداى آن روز به خدمت برسيم و بار ديگر با او سخن گوييم تا ما را مرخص كنند كه بهنگام بنزد ولينعمت خويش پادشاه اسپانيا كه مشمول مهر و محبت اوست و او را همچون پسر خويش ميداند بازگرديم .\r\n\r\n","description":"","footnote":"","page_name":" 275 ","page_number":283},
  {"content":"\r\n\r\n\r\nفصل پانزدهم سمرقند\r\nتجديد ساختمان مسجد آرامگاه نوهء تيمور چون كاملا بپايان رسيد و مورد پسند خاطر اعليحضرت واقع گشت ، تيمور به كار ديگرى براى آرايش شهر سمرقند پايتخت خويش دست زد . هر سال از چين و هند و سرزمين تاتار كالاى بسيار از همه گونه بسمرقند آورده مىشود ، زيرا كه سرزمينهاى پيرامون سمرقند همه مراكز عمدهء بازرگانى بشمارند . اما در درون شهر هيچ جايى نبود كه بتوان در آن اين كالاها را بشيوه‌اى شايسته و مناسب انبار كرد و نشان داد و براى فروش عرضه كرد . بنابرين تيمور دستور داد كه خيابانى بسازند كه از ميان سمرقند بگذرد و در دو سوى آن دكانهايى بنا كنند كه در آنها همه گونه كالا به فروش برسد . اين خيابان جديد از يكسوى شهر به سوى ديگر ميرفت و از ميان شهر مىگذشت . براى انجام دادن فرمان دو تن از بزرگان دربار را برگزيد و به آنان گفت كه اگر در كار خويش كوتاهى كنند و شب و روز نكوشند ، سر ايشان بگرو آن كار خواهد رفت . بنابرين اين بزرگان با شتاب به كار پرداختند و بسرعت آنچه خانه در خطى كه اعليحضرت نشان داده بود وجود داشت ويران ساختند . هيچ توجهى به شكايت مردم كه اموال آنان در خطر قرار گرفته بود نكردند . و آنان كه در آن حدود خانه داشتند ناگزير بودند كه خانهء خويش را ترك گويند و آنچه دارند حتى المقدور با خود ببرند .\r\n\r\n","description":"","footnote":"","page_name":" 276 ","page_number":284},
  {"content":"\r\n\r\nهنوز خانه‌ها ويران نشده استادان بنا آمدند و آن خيابان پهن را احداث كردند و دكانها در دو سوى آن ساختند و در برابر هر دكان نيمكتى سنگى كه لوحى سفيد سنگى بر آن بود ساختند . هر دكانى دو اطاق يكى در پيش و يكى در عقب داشت و بر بالاى آن خيابان سقفى قوسى و گنبدوار زده بودند كه پنجره‌هايى نيز براى آمدن روشنايى داشت . تا اين دكانها آماده گشت ، بىدرنگ بازرگانان براى فروش كالاهاى خويش كه از همه نوع جنس بود در آنها بساط گستردند . در فواصل مختلف خيابان فواره‌هايى ساختند ارزش همهء اين ساختمان به گردن شوراى شهر گذاشته شد و از لحاظ كارگر هيچ كاستى و نقصان در كار نبود . هر عده كارگرى كه مورد نياز استادان كار بود از بيرون ميآوردند . بنايانى كه روز كار ميكردند شب به خانه ميرفتند و جاى آنها را به همان عده بناهاى ديگر مىگرفتند و سراسر شب به كار ميپرداختند . برخى خانه ها را خراب ميكردند و بعضى ديگر خيابان را تسطيح مىكردند و گروهى ديگر به ساختمان مشغول بودند . چنان غوغا و آوايى روز و شب به راه افتاده بود كه گويى همهء شياطين دوزخ به كار پرداخته باشند . بدين گونه در طى بيست روز ساختمان خيابان بپايان رسيد . اما آنان كه خانه‌هاشان ويران گشته بود كاملا حق داشتند كه گله و شكايت داشته باشند .\r\nبا وجود اين جرأت بردن شكايت به اعليحضرت را نداشتند . سرانجام با هزاران ترديد و دودلى نزد بعضى از سادات رفتند . سادات مردمى هستند كه در دربار تيمور عزت و احترام و امتيازى دارند . زيرا اينان از بازماندگان پيغمبرند . اينان موضوع شكايت را به او گفتند و لا جرم روزى كه يكى از سادات با اعليحضرت شطرنج مىباخت جسارت ورزيد و بعرض رساند كه اينك كه رأى و اراده مبارك او برين قرار گرفته و فرمان ويران ساختن خانه‌ها را كه همه از آن مردم بىچيز و بينواست داده ، سزاوار اين بود كه دستور مىداد تا مبلغى براى تاوان به آنان داده ميشد . مىگويند ، تيمور تا اين را شنيد\r\n\r\n","description":"","footnote":"","page_name":" 277 ","page_number":285},
  {"content":"\r\n\r\nسخت برآشفت و گفت كه همهء زمين شهر سمرقند از آن اوست « 1 » زيرا همهء آن محل را با پول خويش خريده است . و نيز قبالهء آن را در دست دارد . اگر فرداى آن روز براى رسيدگى ميآمدند ، براستى كه مىتوانست آن را ارائه دهد .\r\nضمنا گفت كه اگر معلوم شود كه به غير حق ستانده‌اند ، بىدرنگ تاوان خواهد پرداخت . چنان سخن گفت كه آن سيد به كلى سراسيمه و پريشان گشت .\r\nو نيز بسيار سپاسگزار بودند كه فرمان نداد تا سر همهء آنها را از تن جدا كنند .\r\nاينك كه خوشبختانه از مهلكه جان بدر برده بودند پاسخ دادند كه آنچه رأى اعليحضرت است نيكو و عين صوابست و آنچه وى فرمان دهد لازم الاجراست .\r\nمسجدى كه تيمور فرمان ساختن آن را بيادبود مادر خانم بزرگ داده بود ، به نظر ما بهترين و زيباترين ساختمانى بود كه در شهر سمرقند وجود داشت . اما هنوز كاملا تمام نشده بود كه وى ايرادى بر سر در مدخل آن گرفت و گفت كه بسيار كوتاه است و بايد بىدرنگ ويران شود . آنگاه كارگران شروع كردند به كندن پى تا بر اساس آن بناى جديدى بسازند . براى آنكه جرز آن بسرعت ساخته شود خود تيمور شخصا به عهده گرفت تا به كارگران دستور بركشيدن يكى از جرزها را بدهد و در آن نظارت كند و سپس ساختمان ديگرى را به دو تن از مقربان درگاه خويش محول ساخت . تا آنكه همه ببينند و داورى كنند كه پايه و جرزى كه او بر عهده گرفته زودتر ساخته خواهد شد يا آنكه بر عهدهء آن دو تن گذاشته است . ولى درين هنگام تيمور چنان ناتوان بود كه بر پاى خويش نمىتوانست مدتى بايستد يا بر اسب سوار شود .\r\nباينجهت او را در تخت روان بهرجا مىبردند . پس هر روز صبح او را در تخت روان به محل ساختمان مىآوردند و بيشتر مدت روز را در آنجا مىماند و كارگران را به كار واميداشت . وى دستور ميداد كه مقدارى گوشت بپزند و\r\n\r\n\r\n","description":"","footnote":"\r\n( 1 ) - دربارهء مالكيت و حدود آن و نحوهء اعمال قدرت شاهان درين مورد رجوع كنيد بكتاب « سازمان ادارى حكومت صفوى » با ترجمهء تحقيقات و حواشى و تعليقات استاد مينورسكى بر تذكرة الملوك ص 253 تا 257 . م .\r\n","page_name":" 278 ","page_number":286},
  {"content":"\r\n\r\nبياورند و آنگاه فرمان ميداد تا تكه‌هاى آن را برين كارگرانى كه در پايين پى به كار سرگرم بودند پرتاب كنند كه گويى آنان سگهايى هستند كه در چاهى بسر مىبرند و شگفت كه حتى خود وى نيز براى همهء آنان گوشت پرتاب ميكرد .\r\nباينطريق آنها را به كار وا ميداشت و گاهى نيز براى بناهائى كه رضايت خاطر او را از كار خويش جلب كرده بودند سكهء پول پرتاب ميكرد . بدينگونه كار ساختمان شب و روز در پيشرفت بود تا آنكه سرانجام زمانى فرا رسيد كه به حكم ضرورت مىبايستى دست از كار مىكشيدند . و اين امر شامل كار ساختمان آن خيابان نيز شد . زيرا اينك برف زمستانى پيوسته فرو ميريخت .\r\nروز جمعهء اول نوامبر بنا بر فرمان اعليحضرت بحضور او شتافتيم و اميدوار بوديم كه بما اجازهء عزيمت به وطن و مرخصى دهد . در كاخ جنب مسجدى كه دستور تجديد ساختمان آن را داده بود بحضورش رسيديم . از بامداد تا نيمروز همچنان بانتظار ايستاديم . ميانروز اعليحضرت از چادرى كه در آنجا برافراشته بودند بيرون آمد و در شاه نشينى كه در حياط بود نشست گوشت و ميوه به قدر كافى به آنجا آوردند و همهء حاضران از آن به حد وافر خوردند . چون خوراك بپايان رسيد بما پيام فرستاد كه بخانهء خويش باز گرديم و او را معذور داريم كه نمىتواند بواسطهء كارهاى بسيارى كه دارد ما را براى توديع بار دهد و كارهايى كه در پيش داشت همانا به راه انداختن و روانه كردن پير محمد نوه‌اش بود كه مىبايد بعنوان پادشاه هند كوچك بدان سو حركت كند . در آن روز اعليحضرت به آن شاهزاده برسم بخشش و انعام عدهء بسيارى اسب و خلعت و سلاح بخشيد و به همراهان و ملازمان او كه قرار بود در بازگشت با او باشند نيز هدايا و تحفى مشابه آنچه به شاهزاده داده بود عطا كرد .\r\nفرداى آن روز كه مصادف بود با شنبه باز رفتيم و خويشتن عرضه كرديم كه بحضور اعليحضرت برسيم . زيرا بما چنين دستور داده بودند . اما چنين مينمود كه از چادر بيرون نميآيد و گفتند بيمارست . در آنجا تا بعد از ظهر همچنان بانتظار ايستاديم و منتظر بوديم بكاخ خويش كه در حياط است بيايد .\r\n\r\n","description":"","footnote":"","page_name":" 279 ","page_number":287},
  {"content":"\r\n\r\nآنگاه يكى از پيشخدمتهاى خاص كه نديم و مشاور خاص او بود آمد و گفت كه اعليحضرت نمىتواند ما را بحضور بپذيرد . ناچار به خانه بازگشتيم .\r\nروز يكشنبه يعنى فرداى آن روز بار ديگر به همان كاخ رفتيم تا ببينيم آيا تصادفا ممكن است ما را بحضور بپذيرد و رخصت بازگشت به اسپانيا دهد .\r\nمدت مديدى بانتظار مانديم . سرانجام آن سه پيشخدمت خاص كه ازيشان سخن گفتيم آمدند و از ما پرسيدند كه چه كس جرأت كرده و بما گفته است بياييم .\r\nپس بما گفتند كه بىدرنگ به خانه باز گرديم چون اعليحضرت نمىتواند ما را بحضور بپذيرد . و نيز آن بزرگ تاتار را كه ميزبان ما بود احضار كردند و ازو بازخواست كردند كه چه كس بما گفته است كه بايد بحضور رويم . راستى كه سخت برآشفته بودند و براى گوشمالى او فرمان دادند تا بينى او را سوراخ كنند .\r\nبراى اينكه خود را تبرئه كند آن بزرگ گفت كه او ما را در آن روز بكاخ نياورده است و براستى هم بامداد آن روز حتى ما را نديده بود تا با ما سخنى گفته باشد .\r\nبدينگونه توانست از عقوبت بگريزد . با اينحال او را با چوب بسيار زدند . همهء اين امور بفرمان سه پيشخدمت خاص انجام داده شد . زيرا تيمور سخت بيمار بود و همهء درباريان از زن و مرد بسيار سراسيمه و پريشان گشته بودند . آن سه پيشخدمت خاص در حقيقت ملك ميراندند و فرمانروايى ميكردند . چون اينان مشاورين خاص بودند . در آنحال كمتر كسى مىدانست كه چه بايد كرد .\r\nباينجهت بما هم اجازه مرخصى داده نشد . پيشخدمتهاى خاص بما پيام دادند كه بايد در خانه آرام و ساكت بمانيم تا آنكه بدنبال ما بفرستند .\r\nآنگاه در ضمن آنكه در خانه با نهايت صبر و حوصله انتظار مىكشيديم كه اعليحضرت بدنبال ما بفرستد و جرأت و جسارت نميكرديم كه برويم و بار ديگر خويشتن را عرضه كنيم ، يكى از جغتائيان آمد و بما گفت كه آن پيشخدمتهاى خاص او را فرستاده‌اند و ما بايد چنان بيانگاريم كه اين فرمان تيمورست كه بما مىگويد بىدرنگ آمادهء حركت بسوى وطن شويم . بما گفتند كه بايد همان فرداى آن روز سپيدهء دم با همراهى سفير سلطان مصر و سفير ترك\r\n\r\n","description":"","footnote":"","page_name":" 280 ","page_number":288},
  {"content":"\r\n\r\nبه راه افتيم . و نيز خبر يافتيم كه ( يكى از بزرگان تاتار بنام ) « كاروو تومان اغلان » « 1 » مأمور شده است كه بهمراه ما براى راهنمايى تا تبريز بيايد و در راه جيره و آنچه نياز ماست و نيز اسب براى بردن ما آماده سازد . آن جغتاى همچنين گفت كه پيشخدمتهاى خاص دستور مىدهند كه از ما در همهء شهرها تا تبريز كه مقر فرمانروايى عمر ميرزا نوهء اعليحضرت است پذيرايى كنند . و عمر ميرزا نيز از ما پذيرايى خواهد كرد و هر يك از ما سفيران را بسوى كشور خويش خواهد فرستاد .\r\nتا اين پيام را از آن جغتاى شنيديم بىدرنگ اعتراض كرديم كه هنوز اعليحضرت بما اجازهء مرخصى و پاسخى هم به پيام ولينعمت ما پادشاه قسطيله نداده‌اند . بنابراين نميتوانيم از آنجا برويم . آن جغتاى با وجود اين بدرشتى پاسخ داد كه بهتر است ديگر گفتگو نكنيم زيرا همه چيز توسط آن پيشخدمتهاى خاص ترتيب داده شده است . ( سپس گفت ) بهترست همهء آنچه براى سفر لازم داريم آماده كنيم و نيز ( گفت كه ) ديگر سفيران نيز هم اكنون سرگرم بستن رخت سفرند . ما اين سخن را نپذيرفتيم و بىدرنگ به كاخ رفتيم و درخواست ديدار پيشخدمتهاى خاص را كرديم .\r\nآنان ما را بحضور پذيرفتند و ما به ايشان گفتيم كه چگونه اعليحضرت در ملاقات پيش در روز پنجشنبه بما گفتند كه باز گرديم و او را ملاقات كنيم ، تا با ما سخن گويد و ما را مرخص كند . اما اينك آن جغتائى آمده است و از قول آنان بما ميگويد كه خود را بىدرنگ براى عزيمت فردا آماده كنيم و اين سخن ما را سخت اندوهناك ساخته است .\r\nپيشخدمتهاى خاص در پاسخ گفتند كه اعليحضرت نميتواند ما را بحضور بپذيرد و ما نيز نميتوانيم بيش ازين در دربار بمانيم . بايد همچنانكه آن جغتائى گفته است در عزيمت شتاب كنيم از ناچارى دست به اين كار زده‌اند .\r\nزيرا كه اعليحضرت سخت ناتوان گشته است و حتى نيروى سخن گفتن ندارد\r\n\r\n\r\n","description":"","footnote":"\r\n( 1 ) -  Carvo Tumn Ughlan \r\n","page_name":" 281 ","page_number":289},
  {"content":"\r\n\r\nو به تشخيص پزشكان در آستانهء مرگ است . چون تيمور مردنى است ما براى خاطر نجات خودمان هم شده بايد پيش از آنكه مرگ وى آشكار شود و همه بدانند و باستانهايى برسد كه بر سر راه ماست به راه افتيم * آنچه اصرار كرديم و گفتيم كه نميتوانيم بدون در دست داشتن نامه‌اى به پادشاه خويش عزيمت كنيم و نبايد ما را اين گونه از آنجا برانند ، سودى نبخشيد و پاسخ دادند كه گفتگوى بيشتر فايده‌اى نخواهد داشت بايد بىدرنگ به راه افتيم . اما دربارهء پاسخ اعليحضرت به پادشاه ما آن بزرگ جغتائى را كه با ما همراه خواهند كرد كه راهنما و همراه ما باشد آن را فراهم خواهد كرد .\r\nپس كارها بدينگونه همچنان از آن روز دوشنبه ( چهارم ) تا سه شنبهء دو هفته بعد يعنى هيجدهم نوامبر معلق ماند . روز سه شنبهء مزبور پيشخدمتهاى خاص بار ديگر آن جغتائى را نزد ما فرستادند . وى اينك براى ما چهار گذرنامهء كتبى و فرمانهايى از جانب حكومت براى چهار شهر عمده كه بر سر راه ما بود مبنى بر اينكه به مجرد وصول ما بايد اسب در اختيار ما گذاشته شود ، آورد .\r\nو نيز آن جغتائى خبر آورد كه بفرمان مخصوص پيشخدمتهاى خاص بايد فرداى همانروز به راه افتيم . بار ديگر پاسخ داديم كه بدون در دست داشتن فرمان كتبى اعليحضرت عزيمت نميكنم . اما آن مرد پاسخ داد كه چه بخواهيم چه نخواهيم بايد برويم . در حقيقت هم ناچار بپيروى شديم . زيرا آن روز ما را از خانه بيكى از بيشه‌هاى بيرون شهر بردند و در آنجا با سفير سلطان قاهره برخورديم . آنشب در آن بيشه با نگهبانان خويش مانديم و منتظر آمدن سفير ترك كه قرار بود با ما رفيق راه باشد ، شديم . آن سه شنبه كه به آنجا فرود آمده بوديم با چهار شنبه و پنجشنبه كه مصادف با بيست و يكم نوامبر بود همچنان بسر برديم . سرانجام همهء همراهان گرد آمدند و از سمرقند يكباره به راه افتاديم .\r\nاينك كه آنچه بر ما در مدت اقامت در سمرقند گذشته بود گفتم بايد آن شهر را براى شما توصيف كنم و آنچه در آنجا و در پيرامون آن ديده مىشود و آنچه تيمور براى آرايش پايتخت خويش انجام داده است بگويم . سمرقند\r\n\r\n","description":"","footnote":"","page_name":" 282 ","page_number":290},
  {"content":"\r\n\r\nدر دشتى واقع و گرداگرد آن را حصار يا ديوارى گلى و خندقى عميق فرا گرفته است . اين شهر از اشبيليه ( سويل ) اندكى بزرگترست . اما در پيرامون سمرقند خانه‌هاى بسيارى است كه محال و توابع شهر را تشكيل ميدهد . اين محال و توابع در همه سوى شهر گسترده و با بيشه‌ها و موستانها احاطه شده است . اين آباديها تا عمق يك فرسخ و نيم و گاهى دو فرسخ در پيرامون شهر گسترده شده و شهر در ميان آنها قرار دارد . در ميان اين بيشه‌ها خيابانهايى با چهار راههاى بزرگ و پهناور ديده مىشود . اين خيابانها پر جمعيت هستند و در آنها همه گونه كالا و گوشت و نان به فروش ميرسد . باينجهت عدهء اهالى بيرون شهر بيشتر از مردم داخل حصار شهرست . در ميان اين بيشه‌هاى پيرامون سمرقند ، خانه‌هاى بسيار زيبا و خوب ساخته شده است . در اينجا تيمور كاخها و گردشگاهها و تفرجگاهها دارد . بزرگان حكومت نيز در آن پيرامون ملك و خانهء ييلاقى دارند كه بر گرداگرد آنها همه بيشه است . اين باغها و موستانها آنقدر بسيارند كه مسافرى كه بسمرقند نزديك مىشود كوهى از درختان مىبيند كه در ميان آنها خانه را بدشوارى ميتوان ديد . از ميان خيابانهاى سمرقند و نيز از ميان باغهاى داخل و خارج شهر بسيارى نهرها و جويبارهاى پر آب ميگذرد و درين باغها بستانهاى خربزه و مزارع پنبه فراوان ديده مىشود .\r\nخربزه درين سرزمين فراوان و بسيار خوب است و در فصل عيد ميلاد « 1 » خربزه و انگور فراوان و بسيار مرغوب است . هر روز شتران با بارهاى خربزه از اطراف ميرسند و براستى مايهء شگفتى است كه چه مقدار از آن در بازار فروخته و مصرف مىشود . در همهء روستاهاى پيرامون شهر خربزه بقدرى فراوان است كه در فصل بخصوصى آن را خشك مىكنند و مانند انجير يكسال نگاه ميدارند و به كار مىبرند . خربزه را بدينگونه خشك مىكنند . آن را پاره و به قاچهاى بزرگ تقسيم مىكنند و پوست آن را ميگيرند و آنگاه در\r\n\r\n\r\n","description":"","footnote":"\r\n( 1 ) - مراد از فصل عيد همانا زمستانست . م\r\n","page_name":" 283 ","page_number":291},
  {"content":"\r\n\r\nجلو آفتاب مىگذارند تا خشك شود . به مجرد آنكه اين تكه‌ها كاملا خشك شوند ، آنها را بهم مىبندند و در سبدهايى مىگذارند و انبار مىكنند و دوازده ماه نگاه مىدارند .\r\nدر آنسوى محال سمرقند دشت پهناورى گسترده است كه در آن دره‌هاى بسيارى و در آن دره‌ها جمعيت فراوانى خانه دارند و همهء آنان كه تيمور از سرزمين‌هاى دوردست آورده است درين دره‌ها مقر دارند .\r\nسراسر خاك اين استان سمرقند بسيار حاصلخيز و حاصل گندم آن فراوان است . در آنجا درختهاى ميوه و نيز بوستانهاى پر حاصل بسيارست .\r\nاغنام و مواشى آن پيرامون عالى و طيور آنجا از نژاد خوب است . گوسفندان آن مشهورست . زيرا دنبه‌اى دارند كه بيست پاوند ( ده كيلو يا 3 من ) وزن دارد و دست را پر مىكند . اين گوسفندان آنچنان فراوانند كه حتى هنگامى كه تيمور با سپاهيانش درين حدود هستند ( كه همواره كميابى و كاستى روى مىدهد ) يك جفت گوسفند را در بازار مىتوان به قيمت يك دوكا ( كه در حدود شش شيلينگ است ) خريد . اجناس درين حوالى چنان ارزان هستند كه با يك مرى « 1 » كه سكه‌اى است ( معادل سه پنس ) يا نيم ريال مىتوان يك كيلو و نيم جو خريد . نان پخته همه جا فراوان است و برنج را مىتوانيد بهر مقدار كه خواسته باشيد به بهاى ارزان بخريد .\r\nثروت و فراوانى اين پايتخت بزرگ و محال آن چنان است كه براستى ديدنى است . و به همين جهت است كه آن را سمرقند مىنامند . زيرا نام اصلى آن سميز كنت * است كه مركب از دو لغت است بمعنى « شهر ثروتمند » .\r\nچون سميز ( بتركى ) بمعنى فربه و ثروتمند و كنت بمفهوم شهر يا روستاست .\r\nاين دو نام اندك اندك به صورت دست و پا شكستهء سمرقند درآمده‌اند . و نيز اين سرزمين سمرقند نه تنها از نظر مواد خوراكى بلكه از لحاظ داشتن كارخانه نيز ثروتمندست و كارخانهء ابريشم براى تهيهء پرند زيتونى و زربفت و كرپ و\r\n\r\n\r\n","description":"","footnote":"\r\n( 1 ) -  Meri \r\n","page_name":" 284 ","page_number":292},
  {"content":"\r\n\r\nتافته و پارچه‌اى كه ما در اسپانيا ترسنال « 1 » مىخوانيم درينجا به مقدار فراوان يافته مىشود . و همچنين براى جامه‌هاى ابريشمى آسترى پوستى مىسازند و نيز قماش زرين و آبى برنگهاى گوناگون مىبافند و علاوه برين ادويه هم تهيه مىكنند .\r\nپيوسته تيمور پشتيبان بازرگانى و داد و ستد بوده است تا بدينگونه پايتخت خويش را يكى از شهرهاى مهم و عمده كند . در همهء جنگها و لشكر - كشيهاى خويش آنچه از هنرمندان و برجستگان يافته است بسمرقند كوچ داده ، از دمشق همهء بافندگانى را كه با دوكهاى مخصوص بافتن پرنيان كار مىكردند و نيز كمان سازانى كه كمان زنبوركى مىساختند و در جهان بدينجهت نام‌آور گشته‌اند و همچنين زره سازان و شيشه سازان و چينى سازان را كه در جهان همانند ندارند به سمرقند آورده است . از تركيه تفنگ سازان و آنچه از ارباب حرفه را كه يافته همچون زرگر و بنا آورده است . اين گروه بسيار انبوهند چنان كه از هر گونه هنرمندى آن هم از استادان ماهر به تعداد بسيار مىتوان سراغ كرد . و نيز توپسازان و توپچيان و آنان كه طناب * براى اين ماشين‌ها مىسازند از همه جا گرد كرده است . سرانجام بايد گفت كه براى همين منظور در پيرامون سمرقند شاهدانه و بزرك ميكارند كه كشت آن در آن حدود سابقه ندارد .\r\nجمعيت سمرقند كه از همهء ملل در آن هست جمعا با مردان و خانواده‌هاى آنان بسيار زيادست و مىتوان گفت كه به 150000 تن ميرسد .\r\nاز مللى كه به سمرقند آورده شده‌اند يكى تركانند و ديگرى تازيان ، از همهء اقوام و قبايل و نيز مسيحيان كه در زمرهء آنان يونانيان و ارمنيان و كاتوليكها و يعقوبيان و نسطوريان و ( هنديانى كه با آتش بر پيشانى تعميد ميگرفته‌اند هستند . گروه اخير واقعا مسيحى هستند منتهى عقايد و افكار بخصوصى دارند . ) جمعيت سمرقند چنان زياد بود كه براى همهء آنان در داخل حصار\r\n\r\n\r\n","description":"","footnote":"\r\n( 1 ) -  Tercenal \r\n","page_name":" 285 ","page_number":293},
  {"content":"\r\n\r\nشهر خانه و مسكن يافته نميشد و حتى در خيابانها و ميدانهاى پيرامون حصار شهر و آباديهاى اطراف آن هم جا براى آنان نبود . ناگزير در خانه‌ها و محلات بزرگ موقتى در غارها و چادرها و سايهء درختها كه براستى ديدن وضع آنان تماشايى بود منزل داده بودند .\r\nبازار سمرقند با كالاهايى كه از ديار دور دست و سرزمين‌هاى بيگانه حمل شده است پرست . از روسيه و سرزمينهاى تاتار چرم و كتان و از چين پرنيان بسيار مرغوب و عالى كه در جهان همانند ندارد و مخصوصا حرير چينى غير زر بفت ميآورند . و نيز از چين مشك كه فقط در آن كشور يافته مىشود و ديگر كالاهايى كه بداشتن آنها مشهورست و به مقدار زياد در آن مملكت وجود دارد و همچنين لعل بدخشان و الماس و مرواريد و ريوند يا ساقهء ريواس و بسيارى ادويهء ديگر مىآورند . كالاهايى كه از چين بسمرقند مىآورند براستى كه از همهء آنچه از سرزمينهاى بيگانه به آن شهر مىآورند پر ارزشتر و گرانبهاترست . زيرا هنرمندان چينى زبردست‌ترين و كاردان‌ترين هنرمندان جهان شناخته شده‌اند . و ضرب المثلى دارند كه ميگويند ، تنها هنرمندان چينى هستند كه دو چشم دارند و فرنگيان يك چشم و مسلمانان كورند . بنابراين قول فرنگيان و چينيان در كار خويش بصيرت دارند و مصنوعات آنان از ساخته‌هاى ديگران بهترست .\r\nاز هند بسمرقند ادويهء تند و مرغوب كه براستى بسيار گرانبهاست مانند جوز هندى و ميخك و پوست جوز و دارچين ( هم گل آن و هم پوست آن ) و زنجبيل و همهء انواع ديگر ادويه كه در بازار اسكندريه هيچ يافته نمىشود ، مىآورند . در سراسر شهر سمرقند ميدانهاى پهناورى است كه در آنها گوشت پخته و كباب شده و آش و طيور و شكار كه بشيوه‌اى نيكو پخته‌اند و همچنين نان و ميوه‌هاى خوب به فروش مىرسد . همهء اين گوشتها و خوراكيها را در ظروف زيبا و پاك در ميدانها و فضاهاى باز شهر كه شب و روز از آنها رفت و آمد مىشود ، بمعرض فروش گذاشته‌اند . دكان‌هاى گوشت\r\n\r\n","description":"","footnote":"","page_name":" 286 ","page_number":294},
  {"content":"\r\n\r\nفروشى بيشمار و نيز فروشگاههاى كوچك طيور كه در آنها كبك و قرقاول به فروش ميرسد بسيارست . اين دكانها شب و روز بازست . در قسمتى از سمرقند برجى است كه بر بلندى ساخته نشده ، ولى گرداگرد آن را دره‌اى گرفته است كه در آن آب همواره جارى است و ورود به آن برج را غير ممكن مىسازد .\r\nدرينجا است كه اعليحضرت خزاين خود را در آن حراست مىكند و هيچكس جز حاكم آن حصار و زيردستانش حق ورود به آنجا را ندارند . در درون حصار تيمور بيش از يك هزار كارگر بيگار دارد . اين بيگاران زره و خود و تير و كمان مىسازند و شب و روز سرگرم خدمت اعليحضرت هستند .\r\nچند ( هفت ) سال پيش كه تيمور براى آخرين بار سمرقند را ترك گفت و عازم جنگى شد كه در آن آسياى صغير را گرفت و دمشق را غارت كرد ، فرمان داد كه همهء سپاهيانى كه با او همراه خواهند شد بايد زن و بچهء خويش را نيز بياورند ، مگر آنكه كسى صلاح بداند كه آنها را در خانه بگذارد كه درينصورت مختارست . تيمور ازين نظر چنين فرمان داد كه مىدانست سفرش هفت سال طول مىكشد و تا همهء دشمنان خويش را سركوب نكند باز نمىگردد . او سوگند ياد كرده بود كه تا هفت سال تمام نشود بكاخ خويش در سمرقند باز نگردد .\r\nدر زمانى كه ما در سمرقند مهمان او بوديم از جانب امپراطور چين سفيرانى نزد تيمور آمدند با اين پيام كه همه ميدانند كه او يعنى تيمور بر سرزمينى مسلط است كه در گذشته مستملكهء چين بود و همان خراجى كه در گذشته پرداخته ميشد ، اكنون بايد سالانه به او تسليم شود . اما از آنجا كه در هفت سال گذشته هيچ خراجى پرداخته نشده است ، اينك وى بايد همهء خراج پس افتاده را بپردازد . پاسخ اعليحضرت به اين سفيران پيام‌آور اين بود كه سخن آنان بسيار متين و راست است و او نيز به همين جهت در صدد است آنچه بدهى دارد بپردازد ، منتها براى اينكه سفيران را با بردن بار خراج زحمت ندهد ، خود وى شخصا آن را ميآورد . اين همه را با ناسزا و سخنان درشت بر زبان راند . زيرا كه اعليحضرت هيچ آهنگ پرداختن خراج نداشت . در ضمن آن\r\n\r\n","description":"","footnote":"","page_name":" 287 ","page_number":295},
  {"content":"\r\n\r\nهفت سال نيز هيچكس براى وصول باج مزبور از جانب امپراطور نيامده بود .\r\nعلت اين امر نيز همانا امورى بود كه در چين در جريان بود و اينك ما به بيان آن مىپردازيم .\r\nدر آغاز اين دوران امپراطور چين درگذشت و سه پسر بجاى گذاشت كه بر طبق وصيتنامهء او مىبايد ملك او بين آنان تقسيم شود . پسر بزرگتر او حقا خواهان بدست آوردن همهء امپراطورى پدر و بيرون راندن دو برادر خويش شد . پس تدبيرى انديشيد و برادر كهترين خويش را نابود ساخت .\r\nاما برادر ديگر با او جنگيد و سرانجام برو فايق شد . اينك چون اين برادر بزرگتر ديد كه نمىتواند با او كنار بيايد ، نوميد شد و اردوگاه خويش را آتش زد و خود و مردانش را نابود ساخت . بدينگونه آن برادرى كه زنده مانده بود امپراطور گشت . آنگاه كه ملك آرامش گرفت و نظم و ترتيبى مجددا برقرار گشت . اين امپراطور سفيرانى بدربار تيمور فرستاد و ازو باج خواست * .\r\nهمان باجى را كه در روزگار پدرش مىپرداختند . ما شنيديم كه اعليحضرت فرمان داده است كه همهء سفيران چين را بدار آويزند . اما اينكه فرمان او بموقع اجراء گذاشته شد يا آنكه امپراطور چين براى آبروى خويش اقداماتى كرد بر ما معلوم نيست . از شهر سمرقند تا پايتخت چين كه بنام خان بالغ * معروف است و بزرگترين شهر آن امپراطورى است ، ششماه راه است . و ازين ششماه سفر نيز دو ماه از بيابانى مىگذرد كه سراسر آن غير مسكون است و جز شبانان بيابان گردى كه در آن براى چراندن گلهء خويش از آن مىگذرند كسى در آنجا ديده نمىشود . و در ماه ژوئن امسال بلافاصله قبل از تاريخ رسيدن ما ، كاروانى از هشتصد شتر با بار كالا از چين فرا رسيد . تيمور كه از جنگهاى ديار مغرب آمده بود آن هيئت سفارت چين را كه براى او از جانب امپراطور چين پيام آورده بود ، بار داد و بىدرنگ فرمان داد كه همهء آن كاروان را از آدمى و كالا بازداشت كنند و هيچكس از آنان به چين بازنگردد .\r\nآنگاه از بعضى از مردمى كه با اين سفيران از خان بالغ همراه آمده\r\n\r\n","description":"","footnote":"","page_name":" 288 ","page_number":296},
  {"content":"\r\n\r\nبودند و از مسؤلين كاروان و شترداران آن ، شروع بگرد آوردن اطلاعات دربارهء خصوصيات شگفت كشورى كه امپراطور بر آن فرمان ميراند ، با جزئيات مربوط به ثروت بسيار و جمعيت و نفوس چين كرد . در ميان كاروانيان يك ( بازرگان تاتار ) بود كه اجازه يافته و ششماه تمام در خان بالغ اقامت گزيده بود . وى مىگفت كه اين شهر از ساحل دريا چندان دور نيست ، و از نظر وسعت اين شهر بيست برابر تبريزست . در صورتى كه چنين باشد اين شهر بايد از همهء شهرهاى جهان بزرگتر باشد . زيرا كه قطر تبريز يك فرسخ و چيزى بيشترست ، و بايد خان بالغ از يك سو تا سوى ديگر بيست فرسخ راه باشد . آن مرد همچنين گفت كه شمارهء مردان جنگى امپراطور آنچنان است كه چون به آهنگ جنگ از مرزهاى كشور خويش حركت كند بدون آنكه آنچه با او همراه است بشمار آوريم ، تنها 400000 سوار براى نگهبانى و پاسدارى ملك خويش با سپاهيان بسيارى از پياده بجاى مىگذارد . چنان كه اين مرد مىگفت در چين رسم برين است كه هيچ بزرگى حق ندارد در نظرگاه عام بر اسب بنشيند مگر آنكه هزار سوار در خدمت داشته باشد كه بتواند به مجرد احضار آماده كند . با اينحال از اين گونه بزرگان در آنكشور بسيارند . بسيارى مطالب شگفت ديگر نيز دربارهء پايتخت و كشور چين بيان مىكرد . و نيز مىگفت كه اين امپراطور چين بت‌پرست بود ولى اخيرا مسيحى شده است * .\r\nبرگرديم بسخن خود . در هنگام ورود ما بسمرقند ، آن هفت سالى كه در بالا به آن اشاره كرديم بسر آمده بود . و چنان كه گفتيم تيمور سوگند ياد كرده بود كه به حصارى كه در آن خزائن او جا داده شده بود پا نگذارد مگر پس از آنكه هفت سال سپرى شود . پس باشكوه و خوشوقتى كامل وارد شد .\r\nو كوتوال قلعه آنچه از سلاح و زره كارگران در غيبت تيمور ساخته بودند براى بازديد ارائه داد . از آن جمله سه هزار زره فولادين بود كه پشت آن كرباس سرخ است . به نظر ما اين زره‌ها را بسيار خوب ساخته بودند ، جز آنكه كلفتى لوح پيش‌سينهء آن كافى نبود . و مردم اينجا نمىدانند كه چگونه فولاد\r\n\r\n","description":"","footnote":"","page_name":" 289 ","page_number":297},
  {"content":"\r\n\r\nرا آب دهند . در عين حال عدهء بسيارى خود عرضه كردند . ازين خودها و الواح پيش سينه را تيمور در آن روز به بسيارى از بزرگان دربار خويش هديه كرد . اين خودها همه گرد و بلند بودند و نوك بعضى از آنها به عقب برگشته بود و از جلو آن صفحه‌اى به پهناى دو بند انگشت تا زير چانه پايين ميآيد . اين صفحهء كوچك اخير را مىتوان بميل بلند كرد و پايين آورد .\r\nو فايدهء آن همانا حفظ صورت است در برابر ضربات شمشير . اين زره‌هاى پيش‌سينه شبيه به زره‌هاى ما اسپانيائىهاست . اما اينان پيراهن بلندى مىپوشند كه به غير از جنسى است كه در پيش‌سينه به كار رفته است اين زره پيش سينه به پايين شكم ميرسد و شبيه به نيمتنه‌هاى ماست .\r\nچون پانزده روز از سمرقند بسوى چين برويد به كشورى مىرسيد كه مردم آن از « آمازونها » * هستند و اين زنها خو كرده‌اند كه هيچگاه مردى را به خود راه ندهند « 1 » . در فصل معينى در سال با موافقت پيران و سالخوردگان ، مادران جوان دخترهاى خود را بسرزمينى كه در كنار كشورشانست مىبرند ، در اينجا مردان از آنها دعوت مىكنند تا بخانهء آنان بيايند و دخترها به خانهء آن مردانى ميروند كه از شيوهء خوراك و آشاميدنى خانوادهء آنان خوششان ميآيد ، و در آنجا با آن مردان زندگى ميكنند . پس از مدتى همهء آنان بكشور خويش باز ميگردند . چون بار بر زمين نهادند و دوران بارورى و آبستنى بسر آمد ، اگر فرزند آنان دختر شد ، در خانه نگاه ميدارند و اگر پسر شد آن را نزد پدرش ميفرستند . اين آمازونها با آنكه در همسايگى قلمرو تيمور هستند ، باز در فرمان او نيستند ، بلكه از رعاياى امپراطور چين بشمارند و مسيحى هستند و پيرو رسوم و عادات كليسياى يونان . اينان همه از نژاد همان آمازونهائى هستند كه در روزگار باستان ، بهنگامى كه تروا بدست يونانيان ويران شد ، در برابر آن جنگيدند . در آنزمان در تروا دو ملت از آمازونها\r\n\r\n\r\n","description":"","footnote":"\r\n( 1 ) - آمازونها  ( Amazones )  بر طبق افسانه‌ها و اساطير يونانى زنانى بودند كه در جزيره‌اى زندگى ميكردند و به هيچ مردى اجازهء ورود به آنجا را نميدادند . م\r\n","page_name":" 290 ","page_number":298},
  {"content":"\r\n\r\nبود . يكى نژاد زاترل كه بر جاى ماندند و ديگر آنان كه به اين محل اخير كوچ كردند .\r\nدر سمرقند ترتيب و نظمى با نهايت شدت برقرار است ، و هيچكس جرأت نزاع با ديگران را ندارد و بهمسايهء خود به زور و عنف بيداد نميكند .\r\nو براستى كه هيچ نيازى به نزاع ندارند ، زيرا كه تيمور آنانرا به حد كافى بجنگ و پيكار وادار مىكند منتهى در بيرون از حدود مرزهاى كشورش . بهنگام سفر جنگى ، اعليحضرت با خود گروهى مأموران اجراى عدالت دارد كه عدالت را چه در اردوگاه و چه در كاخ بموقع اجرا ميگذارند . در شهرستانها نيز هر جا كه اين قضات بروند ، عدالت را دربارهء همهء آنان كه شكايتى داشته باشند اجرا ميكنند . قضات مخصوصى مأمور داورى در امور جنائى و خونريزى حاصل از نزاع هستند و قضات ديگرى نيز مسؤل رسيدگى باختلاس و حيف و ميل وجوهى كه زيان آن بحكومت ميرسد هستند . و همچنين داورانى هستند كه مسؤل كارهاى مأموران حكومتند و در شهرستانها و شهرها به شكايات مردم از تعدى مأموران رسيدگى ميكنند . سرانجام مأموران رسمى ديگرى نيز هستند كه از سفيران بيگانه پذيرايى ميكنند . بدينگونه سه دستگاه دادگسترى هست و هر جا كه اردوى شاه برود آن داوران هر يك در ادارهء خاص خويش در سه چادر بزرگى كه برافراشته‌اند به كار مجرمين و جنايتكاران رسيدگى ميكنند و شكايات آنانرا ميشنوند و حكم صادر مىكنند . اما پيش از آنكه حكم صادر كنند به حضور تيمور ميروند و موضوع را به او عرضه ميكنند .\r\nآنگاه حكمها را شش شش و چهار چهار با هم اجرا ميكنند .\r\nهرگاه كه حكمى كتبى بايد نوشته شود ، داوران به منشيان خويش دستور ميدهند كه بيايند و آن را بنويسند . اما از آنجا كه خط آنان كوتاه است ، به زودى حكم نوشته مىشود و اين امر بپايان ميرسد . به مجرد آنكه موضوع برشته تحرير كشيده شد ، مطلب را در دفترى كه نزد منشى است نقل و آن را امضاء ميكنند . آنگاه حكم را بدادستان ميدهند تا آن را بموقع اجرا گذارد .\r\n\r\n","description":"","footnote":"","page_name":" 291 ","page_number":299},
  {"content":"\r\n\r\nاو نيز مهر سيمينى كه بر آن بعضى كلمات و اشكال مناسب نوشته شده است برميدارد و پاى حكم اثر آن را ميگذارد . آنگاه يك مأمور ديگر مضمون آن را در دفتر خويش ثبت مىكند و آن را باز نزد داور ميآورد و او نيز اثر مهر خود را با مركب چنان كه گفتيم بر آن مينهد . چون سه يا چهار تا از اين احكام مهر و صادر شد ، آنها را برداشته و مهر تيمور را كه بر آن اين شعارست كه « اين راست است » « 1 » و سه دايره به شكل سه گوش بر آن كنده‌اند ، بر آنها ميزنند * بدينگونه هر يك از دادستانها براى نوشتن احكام و فرمانها ، منشى مخصوصى دارد با دفترى كه در آن مضامين احكام و فرمانها را پاكنويس ميكنند . تا حكم يا فرمانى به مهر يكى از داوران تيمور رسيد ، بىدرنگ آنچه در آن دستور است بموقع اجرا گذارده مىشود .\r\nاينك كه توصيف سمرقند بپايان رسيد و آنچه در آنشهر بر ما گذشته بود گفتم و بيان كردم كه چگونه اعليحضرت ما را بار داد ، به نقل داستان چگونگى بر سر كار آمدن تيمور و نابودى دولت طغتمش خان ، خان ( قبيلهء زرين ) تاتار كه اميرى نيرومند و دلير و براستى دشمنى مقتدرتر و خطرناكتر از ( سلطان بايزيد ) ترك بود ، و اينكه چه كسى جاى طغتمش خان را گرفت و ادعاى پادشاهى و فرمانروايى سرزمين تاتار كرد ، يعنى رئيسى بنام ايديكو كه زمانى دست نشانده و زيردست تيمور بود ، و اكنون نيرومندترين رقيب اعليحضرت است و با او در حكومت و فرمانروايى همسرى و برابرى مىكند ميپردازم * . در حدود يازده سال پيش طغتمش خان ( قبيلهء زرين ) تاتار ، نيرو گرفت و چون سپاهى گران از سواران داشت ، بپيش راند تا ( از سرزمين قبچاق ) سرزمينهايى را فتح كند و ايران را مورد تاخت و تاز قرار داد . وى بسوى استان ( آذربايجان ) آمد و تبريز را با همهء نواحى ارمنستان عليا گرفت .\r\nبسيارى از شهرها غارت شدند و بسيارى حصارها ويران گشتند و همهء آن حدود بدست لشكريان وى بباد نهب و غارت رفت . ما سفيران بهنگام سفر در\r\n\r\n\r\n","description":"","footnote":"\r\n( 1 ) - سجع مهر تيمور دو كلمه « راستى رستى » بوده گويا كلاويخو درست متوجه آن نشده باشد . م .\r\n","page_name":" 292 ","page_number":300},
  {"content":"\r\n\r\nآنحدود شاهد آثار اين ويرانيها و قتل و غارتها بوديم ، مخصوصا وقتى كه از شهر ( سورمارى ) ( كه در گذشته از آن سخن گفتيم * ) گذشتيم بيشتر به آن پى برديم .\r\nشهر « سيساكان » « 1 » ( كه در جنوب گنجه واقع است ) با سرزمين‌هاى ديگر ارمنستان همه دچار همين سرنوشت شدند . اين سرزمينها هم اينك در جزو قلمرو تيمور بود و طغتمش خان با علم به اين امر غنايم خويش را گرد آورد و با شتاب بسوى سرزمين تاتار روان شد . تيمور كه ازين امور باخبر شد با آنكه سواران او كمتر از حريف بود با نهايت شتاب بسوى او روان شد . سپس در كنار رود بزرگ ترك « 2 » كه در نزديكى سرزمين تاتار جارى است بهم رسيدند .\r\nتيمور كوشش كرد تا براى رسيدن به آنسوى رود گذرگاهى بيابد . در همهء آنحدود فقط يك گذرگاه بود . چون تيمور به ساحل رود رسيد ، ديد كه طغتمش خان هم اكنون از آب گذشته است . چون شنيده بود كه تيمور بدنبال او روان است توقف كرد تا از گذرگاه حراست كند و دست به كار محكم كردن ساحل طرف خود با تيرهاى آهنى زد . وقتى كه تيمور بكنار رودخانه رسيد ديد كه طغتمش هم اكنون گدار آب را در تصرف دارد . ناگزير از حركت ايستاد و پيامى به او فرستاد كه چرا چنين كارى كرده است و او را اطمينان داد كه او براى جنگ با طغتمش نيامده است و دوست مهربان اوست و خدا را شاهد گرفت كه هيچگاه انديشهء حملهء به او را نداشته است . طغتمش خان بسخنان او گوش نداد ازينرو كه دو رويى و چاره‌گرى تيمور را ميدانست . فرداى آن روز تيمور از آن محل اردو كشيد و در كنار جنوبى رودخانه روان شد و طغتمش خان نيز در كنار شمال رودخانه در برابر تيمور روان شد و با او همگام گشت . بدينگونه هر دو لشكر در برابر هم بسوى بالاى رودخانه به راه افتادند و چون شب فرا رسيد هر دو سپاه در برابر هم اردو زدند . اين كار مدت سه روز ادامه يافت و تكرار شد ، و هيچيك از سپاهيان نتوانست به ديگرى دست يابد .\r\n\r\n\r\n","description":"","footnote":"\r\n( 1 ) -  Sisakan \r\n( 2 ) -  Terek \r\n","page_name":" 293 ","page_number":301},
  {"content":"\r\n\r\nشب سوم به مجرد آنكه اردو زدند تيمور فرمان داد كه همه زنهايى كه با سربازانش آمده بودند خود بر سر گذارند و رخت جنگ مردان بتن كنند تا تصور شود كه سربازند . ضمنا مردان نيز با او بايد سوار شوند و فورا با او بسوى گدار به راه افتند . هر سوار دهانهء اسب يدكى را مىكشيد .\r\nبدين نحو اردوگاه بدست زنان به ظاهر جنگاور افتاد كه بندگان و اسيران نيز بدست آنان سپرده شده بود . آنگاه تيمور با شتاب سه روزه به همان گدار رفت . چون بگدار رسيد شب توقف كرد و فرداى آن روز از رود گذشت و در كنار رودخانه به راه افتاد و در ساعت نه صبح بر اردوى طغتمش زد و او را وادار بگريز كرد و آنچه داشت و اندك نبود به غنيمت گرفت . اما طغتمش خود گريخت و جان بدر برد .\r\nاين جنگى بزرگ و مشهورست . زيرا كه طغتمش خان گروهى انبوه زير فرمان داشت . تيمور همواره اين پيروزى را از مهمترين فتوحات خويش بشمار ميآورد . و براستى كه اين پيروزى از غلبه بر سلطان بايزيد ترك نيز مهمترست .\r\nبهر حال پس ازين واقعهء هول‌انگيز طغتمش خان بار ديگر لشكريان خود را گرد آورد كه بلكه تيمور را غافلگير كند و پيش ازو خود را به سرزمين تاتار برساند زيرا در آن سرزمين همواره چيرگى و غلبه با او بوده است .\r\nشكست دوم طغتمش خان را به كلى نوميد ساخت و بار ديگر گريخت .\r\nكسان او نيز كاملا نوميد شدند و گفتند كه بخت بر طغتمش پشت كرده است و ديگر در جنگها پيروز نخواهد شد . سران تاتار اينك به پيكار با يكديگر پرداختند و اين پيكار تا آنجا ادامه يافت كه شخصى بنام ايديكو « 1 » كه در گذشته در سپاه تيمور خدمت ميكرد برخاست و قدرت بدست آورد . اوست كه اينك رقيب و حريف تيمورست و تاتاران از او فرمانبردارى و پيروى ميكنند و نسبت به تيمور سرسپردگى ندارند .\r\n\r\n\r\n","description":"","footnote":"\r\n( 1 ) -  Idiku \r\n","page_name":" 294 ","page_number":302},
  {"content":"\r\n\r\nايديكو با حيله و چاره‌گرى در صدد نابود ساختن تيمور برآمده است باميد اينكه پس از كشته شدن تيمور وى نه تنها بر اريكهء سلطنت تاتاران تكيه خواهد زد بلكه امپراطور سمرقند نيز خواهد شد . اين جاه طلبى و مقام پرستى ايديكو را تيمور ميدانست و چندين بار كوشيده بود تا او را گرفتار سازد و بكشد اما كامياب نگشته بود . بدينگونه ايديكو از خطر جسته است زيرا كه او مردى است مقتدر و چاره‌گر . دشمنى هر دو آنان آشكارست .\r\nتيمور با لشكريان خود يك بار ايديكو را غافلگير كرد و ناگهان بر اردوى او زد . ايديكو از هراس درنگ نكرد ، تا با تيمور مصاف دهد ، بلكه فرار را بر قرار ترجيح داد . با وجود اين ايديكو هنوز هم سر كرده‌اى بزرگ است و در فرمان خويش بيش از دويست هزار سوار تاتار دارد .\r\nطغتمش و تيمور اخيرا با هم دوست شده و با هم آهنگ از ميان برداشتن ايديكو كرده‌اند . تيمور براى فريب دادن ايديكو اخيرا پيامى به او فرستاد كه وى اينك طرفدار اوست و او را دوست دارد و همهء گناهان گذشتهء او را در صورتى كه بتوان گفت تقصيرى ازو سر زده باشد بخشوده است . براى آنكه دوستى خود را ثابت كرده باشد و بهمگان نشان دهد كه تيمور و ايديكو از يك خاندان و خويشاوند هستند ، يكى از نوه‌هاى خود را ميفرستد تا با يكى از دختران ايديكو پيوند زناشويى كند . ايديكو در برابر همهء اين سخنان چنين پاسخ داد كه چون بيست سال در خدمت تيمور بوده است كاملا صلاح كار خود را ميداند و از حيله‌ها و فريبهاى تيمور نيز چنان آگاه است كه به اين آسانيها بدام نمىافتد . آنگاه آشكارا گفت كه اگر تيمور ميخواهد او را از دوستى خويش مطمئن سازد نيمى از نيرو و قدرت خويش را به او دهد و در آينده نيز در كنار او به پيكار پردازد و همچنان مردان متحد و همپايه با او شمشير بدست همراهى كند . بدينگونه كارها همچنان بىنتيجه ماند .\r\nطغتمش خان پسرى داشت كه در آن حوالى ميزيست و ايديكو او را از سرزمين خويش رانده بود و اينك كه طغتمش خان به پناه تيمور آمده بود ،\r\n\r\n","description":"","footnote":"","page_name":" 295 ","page_number":303},
  {"content":"\r\n\r\nآن پسر نيز در نزديك سمرقند سكنا گزيده بود . اين پسر به كفه يعنى شهرى كه مردم ژن ( در كريمه و ) در مرز سرزمين تاتار داشته رفت . آنجا با ايديكو ( به يارى مردم ژن ) بناى جنگ را گذاشت . بهر حال ايديكو بسوى كفه به راه افتاد و همهء سرزمينهاى آن پيرامون را بباد غارت گرفت . پس مردم كفه با ايديكو سازش كردند و پسر طغتمش ناچار بمفارقت شد . وى اكنون بپناه پدر رفت و با او يك جا زندگى ميكنند . بدينطريق طغتمش و پسرش در پناه تيمور هستند و ايديكو ضمنا با نهايت تقدس و ديندارى سرگرم مسلمان كردن تاتارانست .\r\nاما دربارهء سپاه تاتار بايد گفت كه پيوسته مترصد اجراى فرمانها و پيروى كردن از اوامر اعليحضرت تيمور هستند و هر جا كه او مىرود آنان بدنبال او روان ميشوند اين سپاه به دسته‌هاى مختلف از دسته‌هاى صد نفرى تا هزار نفرى و ده هزار تنى بخش مىگردد . بر همهء سپاهيان يك فرماندهء كل فرماندهى مىكند كه همان مرادف و همپايه فرماندهء كل سپاه قسطيلهء ما اسپانيائيهاست . هر گاه كه جنگى در شرف درگير شدن باشد اين سرهنگان را احضار مىكنند و بعدهء كسانى كه براى خواندن اسمها فرستاده‌اند ، عدهء سپاهيان معلوم و آشكار مىشود . فعلا فرماندهء كل سپاه تيمور ( خواهر زادهء او كه ازو سخن رفت ) جهانشاه ميرزاست * . وى ( و مخصوصا پدرش ) در گذشته از تيمور بهنگامى كه با خان سمرقند ( كه امير حسين خان نام داشت بسال 1366 ميلادى 768 ه . ) بجنگ و مخالفت برخاست پشتيبانى مؤثرى كردند و سرانجام خان سمرقند را كشتند . تيمور از آنزمان ببعد نسبت بجهانشاه ميرزا لطف خاص دارد و ثروت و اراضى بسيارى به او ارزانى داشته است .\r\nچنان كه اكنون وى بزرگى عمده و و الا جاه است . خوى تيمور برين جارى است كه اسبان ايلخى و گله‌هاى گوسفندان خود را ببزرگان ميسپارد تا آنها را در چراگاهها و اراضى خويش بچرانند . بدينگونه يك بزرگ فى المثل هزار گاو و ديگرى ده هزار گاو در تحت اختيار خويش دارد . هرگاه كه تيمور\r\n\r\n","description":"","footnote":"","page_name":" 296 ","page_number":304},
  {"content":"\r\n\r\nبراى باز گرفتن اموال خويش آماده شود و ببيند كه از عدهء آنها كاسته شده است يا در حال آنها كاستى يا فتورى راه يافته است ، اعليحضرت همه دار و ندار آن بزرگ را مىگيرد و باحتمال قوى حتى ممكن است او را بكشد . زيرا ترتيب كار و دادگسترى او چنين است .\r\n\r\n","description":"","footnote":"","page_name":" 297 ","page_number":305},
  {"content":"\r\n\r\n\r\nفصل شانزدهم از سمرقند تا تبريز\r\nاينك كه همهء اين مطالب را گفتيم ، مىپردازيم به بيان شرح بازگشت خويش و آنچه در راه بر ما گذشت . چون از سمرقند به راه افتاديم ، نخست سفير سلطان مصر و چند تن ديگر از آن جمله بزرگى از بزرگان تركيه بنام « المن اغلان » « 1 » و ديگرى كه از شهر سيواس ( آسياى صغير ) آمده بود و ديگرى كه از مردم شهر « التولوگو » بود و مرد ديگرى كه از يكى از شهرهاى ديگر آن حدود بود بنام پالاتيا ( واقع در كنار درياى اژه ) به كاروان ما پيوستند . سپس نيز كسى ديگر از مردم « التولوگو » * بما پيوست . همهء ما ميبايستى با هم راه پيمايى ميكرديم . براى آنكه آن پيشخدمتهاى خاص كه از حال وخيم تيمور آگاه بودند ، شتاب داشتند كه هر چه زودتر ما را بفرستند . ابتدا از آن راهى كه آمده بوديم نرفتيم . زيرا كه چون از سمرقند بيرون شديم ، بىدرنگ راه مغرب در پيش گرفتيم و بسوى سرزمين تاتار روان شديم . روز جمعهء بيست و يكم نوامبر از سمرقند به راه افتاديم و راه ما از دشتى مىگذشت كه راه آن خوب و همه جاى آن پر جمعيت بود .\r\nپنجشنبهء بيست و هفتم نوامبر به شهر بزرگ بخارا كه در ميان دشت پهناورى قرار گرفته است ، رسيديم . بر گرد اين شهر ديوارى از خشت خام\r\n\r\n\r\n","description":"","footnote":"\r\n( 1 ) -  Alaman Oglan \r\n","page_name":" 298 ","page_number":306},
  {"content":"\r\n\r\nساخته‌اند و نيز در بيرون آن خندقى است پرآب . در يك بخش شهر دژى است از خشت خام زيرا كه در اين قسمت سنگ يافته نمىشود . از كنار اين دژ رودخانه‌اى مىگذرد . در بيرون شهر بخارا دهى هست كه ساختمانهاى زيباى بسيار دارد . درين محل خوراكى و گوشت و نان و شراب و هر گونه تداركات ديگر به حد وفور يافته مىشود و بازرگانان اينجا بسيار ثروتمندند . در بخارا آنچه نياز داشتيم بما داده شد و بهر يك از ما يك اسب سوارى دادند .\r\nدر بقيهء اين شرح ديگر در نظر ندارم كه بطور مفصل از آنچه در بازگشت به وطن گذشت سخن گويم . زيرا كه بهنگام آمدن به سمرقند همهء جزئيات را مفصلا بيان كردم و اينك از تكرار آنها خوددارى مىكنم . در شهر بخارا هفت روز مانديم و در اين مدت برف بسيارى باريد و آنگاه در روز جمعهء پنجم دسامبر باز به راه افتاديم و سه روز از دشتى پر جمعيت مىگذشتيم كه هر سو آبادىهاى بسيار بود ، سر انجام به كنار آب آمو ( كه همان جيحون باشد ) رسيديم . چنان كه ملاحظه كرده‌ايد ما ازين رودخانه به هنگام رفتن بسمرقند از جاى ديگرى گذشتيم . در كنار رود چون بدهى رسيديم گوشت جهت خوراك خويش و جو براى عليق اسبان ذخيره كرديم تا از بيابانى كه آنسوى جيحون بود و در آن هيچ آبادى نبود و گذشتن از آن شش روز طول مىكشيد ، بگذريم . درين ده دو روز مانديم و تداركات خويش را كامل كرديم . آنگاه در روز چهار شنبهء دهم دسامبر بكشتى نشستيم و از آن رود پهن و نيرومند گذشتيم .\r\nدر آنسوى رودخانهء جيحون ريگزارهاى پهناورى است و باد در آنجا پيوسته ريگها را در يك محل جمع مىكند و بعد از آنجا بجاى ديگر مىبرد . ريگ آنجا بسيار ريزست و مانند امواج دريا و پرنيان نازك حركت ميكنند . و نيز چون خورشيد آغاز تابيدن كرد هيچكس ياراى نگريستن بسوى آن ندارد . راه عبور ازين بيابان را آنها مىدانند كه مىتوانند علامات راه نمايى كه در بيابان بنا كرده‌اند بشناسند . اين كسان را ( كه هم‌اكنون ازيشان سخن\r\n\r\n","description":"","footnote":"","page_name":" 299 ","page_number":307},
  {"content":"\r\n\r\nگفتيم ) يامچى مىخوانند . در اينجا هم يك يامچى راهنماى قافلهء ما شد . اما حتى او هم در بسيارى از جاها در بيابان چيزى نمانده بود كه راه گم كند .\r\nدرين بيابان آب يافت نمىشود . جز در فواصل راه يك روزه كه چاههايى كنده و بر آنها گنبدى ساخته و گرداگرد گنبد را با ديوارى از آجر گرفته‌اند . زيرا كه اگر اين ديوار نباشد چاه در اندك زمان از ريگ پر مىشود . آب اين چاهها از باران و برفى است كه مىبارد و در آنجا گرد مىآيد . همچنانكه در بيابان راه پيمائى ميكرديم در روز آخر به هيچ چاهى بر نخورديم و ناگزير همهء روز و همهء شب را رانديم . فرداى آن روز بهنگام ميانروز به چاهى رسيديم و در آنجا خوراك خورديم و اسبانمان را كه خيلى تشنه بودند سيراب كرديم . روز يكشنبهء چهاردهم دسامبر سرانجام به دهى رسيديم و در آنجا آن روز و روز دوشنبه و سه شنبه را آرميديم و چهار شنبه به راه افتاديم و از مرحلهء دوم بيابان كه پنج روز عبور از آن با نهايت كوشش و تلاش طول كشيد ، گذشتيم . درين قسمت چاه آب از بيابان پيشين بيشترست . در نيمهء راه اين بيابان تپهء ريگى كوتاهى بود و گرماى هوا درين قسمت ( با آنكه فصل زمستان و ماه دسامبر بود ) بسيار فوق طاقت آدمى بود . سه روز آخر راه‌پيمايى در بيابان اخير فوق العاده خسته كننده و دير گذر بود . زيرا كه شب و روز راه پيمايى مىكرديم و تنها زمانى توقف مىكرديم كه به خوراك نياز داشتيم و مىخواستيم باسبان خويش جو بدهيم .\r\nروز يكشنبهء بيست و يكم دسامبر به شهر بزرگى رسيديم كه « باورد » * نام داشت اين شهر در استان خراسان واقع است . باورد در پاى كوهى است كه در اين فصل از برف پوشيده بود . اين شهر حصار ندارد و در بيابان واقع است . در اينجا براى ما اسب آوردند و توشه راه بما دادند . از مهمان نوازى آنان برخوردار شديم و روز يكشنبه يعنى همان روز ورودمان و نيز دوشنبه و سه‌شنبه و چهارشنبه را در آنجا آرميديم . پنجشنبهء بيست و پنجم دسامبر كه مصادف بود با عيد ميلاد و روز اول سال 1405 ( 808 ه . ) تولد\r\n\r\n","description":"","footnote":"","page_name":" 300 ","page_number":308},
  {"content":"\r\n\r\nخداوند ما از باورد به راه افتاديم و از كوههاى بلندى گذشتيم كه همه جا از برف پوشيده بود .\r\nاين قسمت از راه ما پنج روز طول كشيد و از سرزمينى گذشتيم كه هيچ آبادى در آن نبود و هواى آن اينك بسيار سرد بود . آنگاه پنجشنبهء اول ژانويه بشهرى رسيديم در آنسوى كوهستانها كه در دشتى واقع بود . اين شهر خبوشان نام دارد و حصارى ندارد و آن پنجشنبه و جمعه در آنجا مانديم .\r\nخبوشان نخستين شهر استان ماد است . شنبهء سوم ژانويه به راه افتاديم و راه ما از دشتى ميگذشت . در آن ناحيه هوا گرم بود و هيچ برف بر زمين نبود و شبها نيز يخ بندان نبود . آن شنبه و يكشنبه راه‌پيمايى كرديم و دو شنبهء پنجم ژانويه به شهر جاجرم رسيديم . بهنگام ورود ابتدا به دو ده رسيديم كه بر سر راه بودند . جاجرم ديوار ندارد . اگر بخاطر داشته باشيد بهنگام رفتن بسوى سمرقند نيز ازين شهر گذشتيم . ( درينجا به همان راهى رسيديم كه از آن بهنگام رفتن بسمرقند گذشته بوديم . ) در جاجرم شب ورودمان و فرداى آن كه سه‌شنبه بود مانديم چهارشنبه به راه افتاديم و آن روز از دشتى ميگذشتيم كه هيچ آبادى نداشت . شب را در يك ساختمان بزرگ و خالى از سكنه كه در نزديك دژ ويرانى واقع بود ، گذرانديم . اين ساختمان و اين دژ را همچنان خالى رها ساخته بودند .\r\nپنجشنبه نيز همچنان راه پيموديم و به آبادى نرسيديم . اما آن شب به دهى پرجمعيت رسيديم . همهء آن روز و روز پيش از آن را از كنار رشته كوه سرخ رنگى كه بر فراز آن هيچ برف ديده نميشد پيموديم . در همهء اين دو روز آن پيرامون بسيار گرم بود . جمعه همچنان به راه رفتن ادامه داديم و آن روز هم به آبادى نرسيديم . اما روز شنبه تنگ غروب به بسطام رسيديم .\r\nاين همان شهر بزرگى است كه در موقع رفتن بسوى سمرقند از آن گذشتيم .\r\nيكشنبه يعنى فرداى آن روز به راه افتاديم و به دامغان رسيديم . يكفرسخ به اين شهر مانده با آنكه آن روز هوا كاملا خوب بود باد شديد و سردى وزيدن گرفت .\r\n\r\n","description":"","footnote":"","page_name":" 301 ","page_number":309},
  {"content":"\r\n\r\nچون سرانجام به دامغان رسيديم علت اين باد هراسناك را پرسيديم و گفتند كه در كوه بزرگى كه نزديك شهر است چشمه‌اى است كه اگر پرنده‌اى يا جانور آلوده‌اى به آن بيافتد باد بىدرنگ و با شدت شروع به وزيدن مىكند و اين باد فرو نمينشيند مگر پس از آن كه آن آلودگى از چشمه دور شود . در نتيجه فرداى روز ورود ما گروهى از مردان شهر با تير و قلاب به كنار چشمه رفتند تا آن را پاك كنند . پس ازين ناگهان باد ايستاد . و ازين شهر بهنگام رفتن بسوى سمرقند هم گذشته بوديم و اينك نيز در آن دو روز آرميديم * . چهارشنبهء پانزدهم ژانويه بار ديگر به راه افتاديم اما در يك نقطه در آنسوى دامغان از راهى كه بهنگام رفتن از آن گذشته بوديم و از دژ فيروز كوه ميگذشت ، چون آنراه از كوههاى بلندى كه اينك در زير برف بسيار خفته بودند ميگذشت ، منحرف شديم * . درين محل راه سابق در جانب راست ما بود و ما راه چپ را برگزيديم و بسوى دشت روان شديم .\r\nفرداى آن شب را در خانه‌اى بزرگ و غير مسكون بسر آورديم و پنجشنبهء فرداى آن روز شب را از سرزمينى خالى از سكنه گذشتيم و شنبه بهنگام غروب به شهر بزرگى رسيديم كه سمنان نام دارد . اين شهر در مرز استان ماد « 1 » واقع است و در سوى غروب آن استان پارس قرار گرفته . سمنان در دشتى در پاى رشته‌كوه بلندى واقع گشته است و جمعيت آن بسيارست و گرداگرد آن هيچ ديوار نيست . در آنجا تا دوشنبهء بعد مانديم و آنگاه به راه افتاديم و شب را در يك ده كوچك خوابيديم و سه شنبه به دژى رسيديم و آن روز در سر راه ما برف بسيار بود از آنجا از دشتى كه در ميان دو رشته‌كوه بود و از دامنه‌هاى آنها جويبارها و نهرهاى بسيار سرازير ميشد گذشتيم .\r\nاما متوجه شديم كه آب همهء اين جويبارها شورست . بدينگونه هم پنجشنبه گذشت .\r\n\r\n\r\n","description":"","footnote":"\r\n( 1 ) - كلاويخو ماد را استانى گرفته است بين قوچان و سمنان و معلوم نيست كه علت اين تصور وى چيست . م .\r\n","page_name":" 302 ","page_number":310},
  {"content":"\r\n\r\nجمعه كه مصادف بود با بيست و سوم ژانويه به شهرى رسيديم بنام ورامين ( كه هنگام رفتن به سمرقند هم از آن گذشته بوديم . ) اين شهر بسيار پهناورست ، اما بيشتر خانه‌هاى آن خالى از سكنه و غير مسكون است . بر گرداگرد آن هيچ ديوارى نبود . اين شهر در دشتى قرار دارد . اينجا مقر آن بزرگ تاتار يعنى داماد تيمور بود . زيرا وى يكى از دختران تيمور را بزنى گرفته بود . درينجا با يك بزرگ ديگرى هم آشنا شديم . نام او بابا شيخ است و نام داماد تيمور سليمان ميرزاست . اين دو بزرگ بهنگام عبور ازين محل به آهنگ سمرقند همراهان رنجور و ناخوش ما را براى پرستارى نگاه داشتند .\r\nاكنون همهء آنانرا تندرست يافتيم جز دو تن كه از بيمارى مرده بودند . از همهء آنان به نيكى توجه و پرستارى كرده بودند و آنچه نياز داشتند به ايشان داده بودند .\r\nيكشنبهء بعد با داماد تيمور ناهار خورديم و دوشنبه نيز بابا شيخ از ما همانگونه پذيرايى كرد . آنگاه سه شنبه بما اسب دادند و همه با هم از آنان خداحافظى كرديم و راه پيموديم و شب را در حصارى كه در كنار جاده بود گذرانديم . پنجشنبهء بيست و نهم ژانويه به شهر قان ( يا خرقان . م . ) رسيديم و شب را در آنجا بسر آورديم . اين همان شهرى بود كه در رفتن بسوى سمرقند از آن گذشته بوديم . از آن نقطه از راهى كه از ( سلطانيه به شهر قان ) در پيش گرفته بود بسوى ( شمال ) منحرف شديم و چهار روز يعنى جمعه و شنبه و يكشنبه و دوشنبه بلا انقطاع راه پيموديم . اما همواره برف ما را از حركت باز ميداشت . سرانجام روز سه شنبهء سوم فوريه به شهرى رسيديم كه قزوين نام داشت . درينجا بيشتر خانه‌ها رو به ويرانى گذاشته است . در گذشته شمار خانه‌هاى شهر از همهء شهرهايى كه در آن حدود ديديم بجز تبريز و سمرقند ، بيشتر بود . درينجا ديديم كه برف سنگينى باريده و گذرگاه به كلى گرفته است و همهء مردم سرگرم باز كردن راه بودند . آنقدر برف باريده بود كه بيم ويرانى بامهاى خانه‌ها و فرو ريختن آنها ميرفت . افراد خانواده‌ها با بيل و\r\n\r\n","description":"","footnote":"","page_name":" 303 ","page_number":311},
  {"content":"\r\n\r\nپارو سخت سرگرم روبيدن برفها از بامها و ريختن آن بميان حياطها بودند .\r\nدر قزوين سه شنبه شب يعنى همان شب ورودمان خوابيديم و آنجا مانديم تا جمعهء بعد . زيرا كه در اثر برف راه بسته بود . مردم آن شهر از ما به خوبى پذيرايى كردند و آنچه نياز ما بود به فراوانى بما دادند .\r\nبراستى كه عادت و رسم در همه جاى اين سرزمين برين جارى است كه به سفيرانى كه نزد تيمور ميروند و يا از نزد او باز ميگردند و همچنين بشاهزادگان و امراء و بستگان و خويشان او بهنگام مسافرت همه جا بايد منزل دهند . سفيران مىتوانند سه شبانه روز در هر جا بمانند و هر كه از خويشان و بستگان نزديك اعليحضرت باشد ميتواند تا نه روز از خوراك و خانه بهره گيرد و هزينهء آن بعهدهء انجمن مركزى شهر است كه در آن فرود آمده‌اند .\r\nشنبهء بعد سرانجام توانستيم به راه افتيم . اما سى مرد پياده با پارو همراه ما آمدند تا راه را باز كنند . اين مردان به اين آهنگ از قزوين بيرون آمدند .\r\nاما تا به نخستين آبادى بيرون شهر رسيديم به شهر بازگشتند . مردم آن آبادى ناچار شدند كار آنان را دنبال كنند و كوشش كنند تا راهى براى ما باز كنند .\r\nبرف چنان سنگين و بسيار باريده بود كه همهء تپه‌ها و دشتها يكسان و هموار به نظر ميرسيدند . برف كورى چشمهاى همه را از آدمى و چهار پا رنجور ساخته بود و چون نگاه ميكرديم جز از برف هيچ چيز نميديديم و براستى كه تا روى آن يخ نبندد و سخت نشود پيشروى ما امكان ندارد . برف چنان ژرف بود كه در برخى نقاط چون به ده يا شهرى ميرسيديم نميتوانستيم دريابيم كه اين آبادى است . در اين حال همچنان راه پيموديم تا به شهر سلطانيه رسيديم كه شهر عمدهء آن نواحى پر جمعيت و پرحاصل است . جمعهء سيزدهم فوريه به اين شهر رسيديم و تا شنبهء هفتهء بعد كه مصادف با بيست و يكم همان ماه بود در آنجا مانديم . اكنون ديگر لزومى نمىبينم كه از سلطانيه توصيف كنم براى آنكه شرح آن در ميان سفر بسوى سمرقند گفته شد و با آنكه گرداگرد اين شهر ديوارى نيست اما در دشت هموار نزديك شهر ( چنان كه گفتم ) حصار\r\n\r\n","description":"","footnote":"","page_name":" 304 ","page_number":312},
  {"content":"\r\n\r\nبسيار پر شكوهى قرار دارد .\r\nعلت توقف طولانى هشت روزهء ما در سلطانيه آن بود كه فرمان رسيد كه بايد از آنجا براى ديدار فرماندار كل ايران غربى ( همچنانكه در فصل گذشته گفته شد ) نوهء تيمور بنام عمر ميرزا ، برويم اين شاهزاده درين زمان در اردوى قراباغ كه زمستانگاه سپاه بود بسر ميبرد . نزديكترين راه به اين نقطه آنست كه از سلطانيه بسوى شمال برانيم ولى اين راه از كوههاى بلند ميگذرد و اين كوهها اينك از برف بسيار پوشيده‌اند . مدت درازى در آن شهر بانتظار آب شدن برف نشستيم . از آنجا كه همچنان سرما بشدت باقى بود بما گفتند كه بهتر است از همان راه تبريز برويم و از آن شهر بسوى كوههاى قراباغ كه در آن حدود راه كوتاهتر و برف كمترست برانيم . پس شق اخير را برگزيديم و روز شنبهء بيست و يكم فوريه از سلطانيه به راه افتاديم و شب را در زنجان بسر برديم . ازين شهر بهنگام رفتن به سمرقند هم گذشته بوديم . يكشنبهء بعد در يك كاروانسراى كنار جاده خوابيديم و سه شنبه به ده ميانه رسيديم . چهار شنبه راه پيموديم و در ده تونگلر ( يا توكلر ) « 1 » مانديم و فرداى آن به ده « اوجان » « 2 » رسيديم . سرانجام روز شنبه يعنى روز آخر فوريه وارد تبريز شديم . در آنجا در خانهء يكى از ارمنيان كه مردمى مسيحى هستند بما منزل دادند و در آنجا جيرهء معمول ما را ميدادند . در روز سه شنبهء بعد كه مصادف بود با سوم مارس ، چنان كه بما خبر دادند اسبان آماده كرده بودند تا به نزد عمر ميرزا كه در قراباغ بود برويم .\r\nقراباغ دشتى بسيار پهناورست كه چراگاههاى خوب دارد . هواى آن در اين فصل سرما معتدل و ملايم است و اگر در آنجا بندرت برفى ببارد بىدرنگ آب مىشود . به همين جهت است كه عمر ميرزا زمستان را هر سال در آنجا ميگذراند . ما نيز ناچار شديم براى ديدار آن شاهزاده و تقديم احترامات خويش به آنجا برويم سه شنبهء پنجم مارس عاقبت توانستيم از\r\n\r\n\r\n","description":"","footnote":"\r\n( 1 ) -  Tungalar  يا  Tucelar \r\n( 2 ) -  Ujan \r\n","page_name":" 305 ","page_number":313},
  {"content":"\r\n\r\nتبريز به راه افتيم . سفير سلطان مصر و نيز فرستاده‌اى كه از تركيه آمده بود بهمراه ما بودند بدينگونه همهء ما با هم بسوى دشتهاى قراباغ به راه افتاديم .\r\nراهنما و همراه ما همان بزرگ تاتارى بود كه بهمراه ما از سمرقند آمده بود و همه جا مراقبت و اهتمام كرده بود كه در راه آنچه نياز ماست فراوان تدارك كنند . آنان كه اين گونه از سفيران پذيرايى ميكنند بنام چاگول « 1 » خوانده ميشوند . درين مورد من و همكارم ( يعنى استاد علم كلام ) با معدودى از خدمتگاران اسپانيائى رفتيم . زيرا كه بما گفته بودند كه بايد بيشتر ملازمان خويش را در تبريز بگذاريم . پس از آنكه دو روز راه پيمايى كرديم با پيك مخصوصى كه از جانب عمر ميرزا ميآمد مواجه شديم كه پيام آورده بود كه بىدرنگ به تبريز برگرديم و منتظر فرمان باشيم و در تبريز بيارميم تا آنكه شاهزاده خبر دهد كه كسى براى پذيرفتن ما آماده است . اين پيام را بشيوه‌اى مقرون به ادب گفت مبنى بر اينكه ما چون مسافتى بعيد پيموده و از راهى بسيار دور آمده‌ايم شايسته است تا مدتى بياسائيم بنابراين همهء ما به تبريز آمديم . عمر ميرزا دستور داده بود كه جيرهء بسيار يا بقول ما علفهء * بسيار بما بدهند .\r\nدر تبريز بانتظار فرا رسيدن فرمان مانديم و اين فرمان تا روز چهار شنبهء هيجدهم مارس نرسيده بود ، درين روز بما دستور دادند كه بايد به قراباغ برويم . روز پنجشنبهء نوزدهم مارس به راه افتاديم و پس از گذشتن از چند رشته كوه بلند كه در شمال تبريز واقع بود به دره‌اى رسيديم كه پر از بيشه‌ها و دشتها و بوستانهاى پر حاصل بود . زيرا كه آب و هواى اين منطقه ملايم و ميوه در آن در نهايت فراوانى بدست مىآيد . درين دره رود ارس جارى است . تا چهار روز از ميان اراضى اين روستاها و بيشه‌ها ميگذشتيم .\r\nزيرا كه برنج و ارزن سفيد و سياه به مقدار فراوان در آن قسمت ميرويد و همهء نواحى اطراف از حاصل اين منطقه بهره‌مند ميشوند . گندم و جو درين منطقه\r\n\r\n\r\n","description":"","footnote":"\r\n( 1 ) -  Chagaul \r\n","page_name":" 306 ","page_number":314},
  {"content":"\r\n\r\nميرويد اما برنج چنان فراوان است كه باسب ميخورانند . در همهء آن دشت چادر نشينانى كه ايل عمر ميرزا را تشكيل ميدهند ، اردو و چادر زده بودند .\r\nروز چهار شنبهء بيست و پنجم مارس از ميان چادرهاى اين تاتاران ميگذشتيم و به ده يا دوازده فرسخى مقر عمر ميرزا رسيده بوديم كه ناگهان بگروهى بر - خورديم كه بسوى ما ميآمدند و بما گفتند كه اردو شلوغ است و بهترست برگرديم . علت غوغا و شلوغى و نابسامانى اردو را پرسيديم گفتند كه امير جهانشاه ( فرماندهء كل ) آهنگ جان عمر ميرزا كرده بود و مردان ايل برخاستند و بفرمان سران و بزرگان تاتار بر سر جهانشاه ميرزا تاختند و او را گرفتار ساختند و عمر ميرزا هم فرمان سر بريدن او را داد .\r\nكسان جهانشاه هم شوريدند و اينك جنگ ميان مردان ايل عمر ميرزا و ايشان درگرفته و بسيارى از دو سو كشته شده‌اند . آنان گفتند عمر ميرزا هم‌اكنون از رود ( كر ) با سواران خاص خود گذشته است و فرمان داده تا پلى كه از زورق بر آن بسته بودند بشكنند . هيچكس نميداند كه ازين كار چه هدفى در ميان است . اما همهء لشكريان در نهايت پريشانى و بىترتيبى هستند\r\nچون اين را شنيديم ما سفيران با هم شور كرديم و سرانجام بر آن شديم كه چون اينقدر به محل حادثه نزديك هستيم بهترست پيش رويم تا حقيقت را به چشم ببينيم . بنابراين پيش رانديم . پنجشنبهء بعد يعنى بيست و ششم مارس به اردوى بزرگى كه در ميان آن عمر ميرزا مقر داشت رسيديم . توقف كرديم و بانتظار فرمان و اميد تشرف بحضور مانديم . اما همهء سپاهيان در هم و پريشان بودند . از همه سو تاتاران ميآمدند و در پيشاپيش رمه و گلهء خويش را ميراندند همچنان در آنجا انتظار ميكشيديم تا يكى از جغتائيان پيامى از عمر ميرزا براى ما آورد كه شاهزاده سخت از آنچه بر وى گذشته است برآشفته و اينك نميتواند ما را بار دهد و از ما درخواست دارد كه فورا به تبريز باز گرديم و منتظر فرمان او باشيم . آن جغتائى گفت كه به وى فرمان داده‌اند كه با ما بيايد و در تبريز آنچه نياز ماست به خواهش دل شاهزاده آماده كند . بىدرنگ سوار\r\n\r\n","description":"","footnote":"","page_name":" 307 ","page_number":315},
  {"content":"\r\n\r\nشديم و باز گشتيم . بايد بخاطر داشت كه عمر ميرزا اينك درين فصل در اردوى ايل خويش در دشتهاى ( ساحل جنوبى كر ) با قريب چهل و پنج هزار سوار اقامت گزيده است . شايد همهء سپاهيان او محدود به اين عده نباشد ، چون كه بسيارى از لشكريان او در جاهاى ديگر مقر داشتند . چنان كه ميگفتند در گذشته عادت برين جارى گشته بود كه تيمور همواره به اين دشتها بيايد و زمستان را در آن بگذراند . و اخيرا هم دستور داده بود تا شهرى درينجا بسازند ( بنام بيلقان ) درين شهر اكنون بيست هزار تن ساكن هستند * .\r\nجهانشاه ( كه چنان كه گفته شد اخيرا فرماندهء كل سپاهيان تيمور گشته بود ) خواهر زادهء تيمور بود . ناگهان بفرمان عمر ميرزا سر او را از تن جدا ساختند با آنكه وى براستى مقتدرترين و پرنيروترين فرماندهء تاتار بود و همه به او احترام ميگذاشتند و تا اين اندازه نيز با خاندان تيمور خويشى و بستگى داشت . وى داراى املاك پهناور بود و هر روز گروهى بسيار در ركاب او سوار ميشدند . در روزگار پيشين زمانى كه تيمور اين عمر ميرزاى نوهء خود را فرماندار كل مغرب ايران ساخته بود ، جهانشاه ميرزا خواهر زادهء خود را هم مأمور كرده بود تا لله و سر پرست اين شاهزادهء جوان باشد و خانهء او را سر پرستى و نظارت و امور كشور را اداره كند . بدينگونه پيش ازين هر چه امير جهانشاه فرمان ميداد بىدرنگ همچون فرمانى كه خود تيمور داده باشد اجرا ميشد .\r\nعلت اين قتل ناگهانى امير جهانشاه را به دو گونه بما گفتند . يكى آنكه عمر ميرزا بواسطهء ترسى كه از او داشت او را كشت . زيرا اكنون كه پدر بزرگش درگذشته بود ميترسيد كه مبادا جهانشاه او را بكشد . و چون جهانشاه نه تنها سپاهيان همهء امپراطورى را تحت فرمان داشت بلكه همهء اهل جغتاى كه از پيروان او بودند ، فرمان او را كور كورانه اطاعت ميكردند . بدينگونه همچنانكه عمر ميرزا تصور ميكرد او ممكن بود شورش كند و همهء مردم ميگفتند اينك كه تيمور در گذشته است تنها كسى كه شايسته و سزاوار جانشينى\r\n\r\n","description":"","footnote":"","page_name":" 308 ","page_number":316},
  {"content":"\r\n\r\nاوست همانا جهانشاه است .\r\nاين نخستين روايتى بود كه بما گفتند . اما روايت دوم آنكه جهانشاه چون خبر قطعى يافت كه تيمور مرده است و ازين امر مطمئن شد ، سلاح پوشيد و با بسيارى از پيروان خود همه مسلح بچادرى كه در آن شورا تشكيل ميشد آمده در اينجا با يكى از ملايان كه مجتهد مذهب آنان است برخورد كرد . اين ملا با عمر ميرزا دوستى نزديك داشت و وى بر امور اردو سرپرستى ميكرد . جهانشاه ازين مرد تنفر داشت ، زيرا كه زمانى زنى را كه جهانشاه دوست داشت عمر ميرزا ازو گرفت و بدستيارى اين ملا به نكاح خويش درآورد و به اين علت و بعلل ديگر ازين ملا متنفر بود و او را چون در آنجا حاضر ديد با شتاب كشت . آنگاه از آنجا بسوى چادرى كه عمر ميرزا در آن بود روان شد و همچنان شمشير برهنهء خونين بدست داشت و همراهان وى نيز شمشير بدست بدنبال او روان بودند .\r\nدر آستانهء چادر شاهزاده نگهبانان كه او را ديدند سلاح برگرفتند و آماده در برابر در ايستادند ( زيرا كه شاهزاده در چادر بود ) ضمنا چنين شايع شد و سر زبان افراد ايل افتاد كه ايديكو خان تاتار و ژرژ پادشاه گرجستان هر دو آنان را غافلگير كرده و بر سرشان تاخته‌اند . در ميان اين اغتشاش و نابسامانى جهانشاه پاسداران را مغلوب كرد و بجاى آنان مردان خويش را گذاشت .\r\nچون به سراپردهء سلطنت در آمد خواست تا عمر ميرزا را بكشد اما گروه كثيرى را در اطاق جلو شاهزاده ديد كه آمادهء دفاع بودند .\r\nدر آنجا مخصوصا بزرگى از تاتاران بود كه تازه وارد آن اطاق گشته بود و همراهانش هم كاملا مسلح بودند . اين بزرگ راه بر جهانشاه گرفت و پرسيد كه در آنجا چه كار دارد و گفت كه اين مطلب را به شاهزاده خواهد گفت . جهانشاه بسوى او رفت و گفت كه به شاهزاده بگو كه هيچ هراس نداشته باشد ، زيرا كه وى تنها آن ملا را كه دشمن شخص او بوده از ميان بر داشته است .\r\n\r\n","description":"","footnote":"","page_name":" 309 ","page_number":317},
  {"content":"\r\n\r\nآن بزرگ بدرون رفت آن را بيان كرد . اما ديد كه شاهزاده سخت پريشان و آشفته است و از غايت هراس نميداند چه كند . پس او را آسوده ساخت و به او اطمينان داد كه هيچ پريشان نباشد و خاطر مشغول ندارد كه اگر شاهزاده به او رخصت دهد خودش كار جهانشاه را ميسازد . آنگاه بازگشت و ناگاه با يك ضربهء شمشير سر جهانشاه را انداخت تا جهانشاه كشته شد همهء همراهانش با گريز جان بدر بردند . عمر ميرزا سر جهانشاه را برداشت و بىدرنگ آن را به بغداد فرستاد و به ميرانشاه و ابو بكر ميرزا تقديم كرد .\r\nعمر ميرزا به آنان نوشت كه سر دشمن در برابر آنان قرار دارد و همچنين نوشته بود كه نياى او مرده است ، آنان بايد هر دو نزد او بيايند و او حاضرست كه نسبت به ميرانشاه ، جانشين تيمور و امپراطور به حق آن سرزمين سوگند وفادارى بخورد . و نيز سپس بما گفتند كه چون ميرانشاه سر جهانشاه ( پسر عم ) خود را ديد كه چنين براى او فرستاده بودند از ترس اينكه درين كار فريبى باشد و پسرش مكرى انديشيده باشد ، به خود لرزيد و در صدد آن برآمد كه به « دشت ويان » « 1 » كه در بيرون تبريز واقع است ، براى ملاقات او نرود .\r\nاما دربارهء وقايعى كه در سمرقند درين زمان روى نمود ، چنان كه بعدها بما گفتند تا تيمور ( در اترار كه در آنسوى سيحون واقع است ، چنان كه گفتيم ) درگذشت ، * سران بزرگ و پيشخدمتهاى خاص منتهاى كوشش را بجاى آوردند كه موضوع را پنهان كنند تا آنكه پاسداران و نگهبانان براى آن خزانهء بزرگ ( كه در دژى در سمرقند بود ) بگمارند و به اين شيوه ملك را در دست گيرند . اما پنهان ساختن اين راز ممكن نشد و به زودى از خادم و ملازم از ماوقع آگاه شدند و دانستند كه تيمور براستى درگذشته است . بهنگام مرگ وى در پايتخت نوه‌اش خليل سلطان كه او نيز پسر ميرانشاه بود ، حضور داشت . او هم به مجرد اينكه خبر مرگ نياى خويش را ( در اترار ) شنيد ، همهء\r\n\r\n\r\n","description":"","footnote":"\r\n( 1 ) -  Vian \r\n","page_name":" 310 ","page_number":318},
  {"content":"\r\n\r\nمردان خود را گرد آورد و بزرگان هواخواه خويش را احضار و خزانه اعليحضرت فقيد را تصرف كرد . از سه پيشخدمت خاص ، يكى را بىدرنگ كشتند . نام وى بوتودو « 1 » پسر امير جهانشاه بود كه سرش را اخيرا بفرمان عمر ميرزا در تبريز بريده بودند و ما آن را گفته‌ايم . فورا دو پيشخدمت ديگر گريختند و به پناه شاهرخ در هرات رفتند . شاهرخ كوچكترين پسر تيمور و فرماندار كل خراسان بود * ، آنگاه تا خليل سلطان بوتودو را كشت و آن دو پيشخدمت گريختند . او به دژ سمرقند رفت و همهء خزانهء نياى خويش را تصرف كرد و بر پايتخت مسلط شد . اين امر چون بپايان رسيد به كار تهيهء لوازم تدفين تيمور پرداخت و پيامى به پدرش ميرانشاه فرستاد كه بىدرنگ بيايد و در سمرقند به دو پيوندد كه آنگاه آن خزانه را به پدرش تسليم مىكند تا همه نيز او را همچون وارث به حق امپراطورى تيمور بدانند و بر جاى پدر در تالار تخت او بنشيند . در نامه خليل سلطان نوشته بود كه خزانه بسيار انباشته و پر مال است و همهء ايل جغتاى چون آگاه شوند كه خزانه در اختيار اوست با او از در اطاعت در ميآيند . زيرا كه اين ايل جغتاى همه پرستندگان پول هستند .\r\nبدينگونه ميرانشاه امپراطور ميشد . اما به پيك خليل سلطان اين نكته را نيز گوشزد كرده بودند كه ميرانشاه را از غدر و چاره‌گرى همسرش خانزاده بر حذر دارد و بگويد با آنكه در گذشته وى كوشيده است تا ميان او و تيمور را اصلاح كند اينك ممكن است از در غدر درآيد . اين زن چنان كه گفتيم مادر خليل سلطان بود كه اينك در كاخ خويش در سمرقند ميزيست . اما باحتمال قوى اكنون در اثر ترس و تنفرى كه همواره نسبت به شوهر خويش داشت ممكن بود با او دشمنى كند . و نيز آرزو داشت كه خليل سلطان را به اورنگ سلطنت برساند . حقيقتا هم‌اينك پيوسته پسر را ترغيب مىكرد كه خود را بر اورنگ شاهى تكيه زند .\r\n\r\n\r\n","description":"","footnote":"\r\n( 1 ) -  Butudo \r\n","page_name":" 311 ","page_number":319},
  {"content":"\r\n\r\nدر سمرقند به خوبى با اين شاهزاده آشنا شديم . وى جوانى بود در حدود بيست و دو سال نسبتا سفيد و فربه و بسيما مانند پدرش ميرانشاه بود .\r\nخليل سلطان براستى نسبت بما هنگامى كه در دربار در خدمت نياى وى بوديم لطف بخصوصى داشت .\r\nاما دربارهء خبر مرگ تيمور كه سرانجام درز كرد و بر دهانها افتاد بايد بخاطر داشت كه در گذشته دوبار خود وى شايع كرده بود كه مرده است تا بيازمايد و ببيند كه كى از بجاى آوردن وصيتنامهء او و فرمانها و خواست او سرپيچى و نافرمانى مىكند .\r\nدر مرو هر دو بار گروهى فريب خوردند و دست بشورش زدند كه بىدرنگ همهء آنان بقتل رسيدند . اينك كه براستى او مرده بود بسيارى باور نمىكردند و ميگفتند كه ممكن نيست تيمور بميرد . بدينگونه در ضمن آنكه در تبريز سرگرم تدارك عزيمت به ميهن بوديم ، در افواه پيچيد كه تيمور زنده است و در همان زمان نيز در پيشاپيش گروهى كثير به آهنگ گرفتن مصر و شكست دادن سلطان مصر به راه افتاده است .\r\nبازگرديم بسر داستان خويش . چون به ميرانشاه كه در بغداد بود خبر مرگ قطعى پدرش را دادند ، در عين حال سر جهانشاه ( فرماندهء كل سابق سپاه ) را كه عمر ميرزا براى او فرستاده بود به او نشان دادند و ازو درخواست كردند كه بىدرنگ براى ملاقات به دشت ويان ( در ده فرسخى مغرب تبريز ) بيايد تا مسئلهء جانشينى تيمور را حل كنند . ميرانشاه از بغداد به آهنگ تبريز به راه افتاد و پسرش ابو بكر ميرزا هم با او بود . پيش از آنكه وى به وعده‌گاه برسد خبر يافت كه عمر ميرزا در دشت ويان سپاهى گران بيش از آنچه وى در زير فرمان دارد گرد آورده است . و نيز به لشكريان تبريز و سلطانيه هم پيام فرستاده است كه آماده باشند تا چون فرمان ميرسد بيايند . ميرانشاه كه ازين تداركات جنگى آگاه شد ، ترسيد و حيران شد كه پسرش چه در سر دارد . در\r\n\r\n","description":"","footnote":"","page_name":" 312 ","page_number":320},
  {"content":"\r\n\r\nهمانجا ايستاد و نمايندگانى فرستاد تا ببينند و معلوم كنند كه قصد واقعى عمر ميرزا چيست . عمر ميرزا هم در پاسخ گفته بود كه هيچ قصدى نيست جز نگهبانى و پاسدارى مرزهاى كشور و نيرومند ساختن و استحكام پايهء اورنگ پدرش . چون اين پاسخ رسيد ، ابو بكر كه هنوز بهمراه پدر بود پيشنهاد كرد كه او به تنهايى براى ديدار برادر برود و به او پند دهد . وى به پدر خويش گفت كه قصد حقيقى وى همانا دستگير ساختن برادرست و آوردن او باردوى ميرانشاه بدلخواه يا به زور . اما پدر از تصويب اين پيشنهاد تن زد و گفت كه همهء مردم متوجهء رسوايى و ننگ اين كارها خواهند شد .\r\nچنان كه نوشتيم عمر و ابو بكر از پدر و مادر يكى بودند و مادر آنان اكنون با شوهر خويش ميرانشاه در اردو بود . وى تنها به راه افتاد و يك تنه به اردوى عمر ميرزا رفت و با او ديدار كرد . وى عمر ميرزا را متهم ساخت باينكه انديشهء مخالفت با نظر همه را دارد . براى آنكه اكنون همه ميرانشاه را جانشين به حق و مسلم تيمور ميدانند . عمر ميرزا بىدرنگ جواب داد كه خدا شاهدست كه هيچگاه چنين نظرى ندارد و حاضر است كه حق او را برسميت بشناسد و آنچه او فرمان دهد به كار بندد . آن خانم باردوى ميرانشاه بازگشت و شوهر را از سوگندهاى مؤكدى كه پسرش خورده بود مطمئن ساخت . ميرانشاه چون اين سخنان را شنيد موافقت كرد كه پسرش ابو بكر براى ملاقات عمر ميرزا باردوى او برود تا همهء مسائل مربوط به پادشاهى و زمان اعلام تاجگذارى او در ميان آنان حل شود .\r\nچون امور اين گونه رنگ دوستى به خود گرفت ، ابو بكر با جانداران خويش و بدون ديگر لشكريان براى ديدار برادر روانه شد . عمر ميرزا هم چون به اين جسارت و بىاحتياطى او پى برد تصميم گرفت تا او را زندانى كند . چون ابو بكر به اردوى برادر رسيد و به سراپردهء بزرگ نزديك شد ، عمر ميرزا براى پيشواز او بيرون آمد و دست او را صميمانه در دست فشرد و او را با خود برد . چون كاملا در ميان كسان عمر ميرزا واقع شد دستگيرش ساختند .\r\n\r\n","description":"","footnote":"","page_name":" 313 ","page_number":321},
  {"content":"\r\n\r\nبه مجرد اينكه خبر اين دستگيرى به پانصد تن جانداران او رسيد همه گريختند و به ميرانشاه آگاهى دادند . اينك كه عمر ميرزا اين گونه برادر را در اختيار گرفت او را بحصار سلطانيه فرستاد و در آنجا او را در غل و زنجير گذاشتند . عمر ميرزا سپس بسوى اردوى پدر راند ، باميد اينكه بلكه او را هم در آن غوغا و سراسيمگى دستگير سازد .\r\nاما ميرانشاه تا ازين خبر آگاه شد راه گريز گرفت و با شتاب بسوى استان رى راند . در آنجا به پناه شوهر خواهرش سليمان ميرزا رفت و با سران و بزرگان قبيله جغتاى ديدار كرد .\r\nشاهزاده خانم مادر عمر ميرزا و ابو بكر ميرزا كه از ماوقع آگاه شد و شنيد كه چگونه پسر بزرگترش را برادر كوچكتر بزندان انداخته است ، باز به راه افتاد و مويه‌كنان با گريبان چاك و سينهء لخت بنزد عمر ميرزا رفت . و به او گفت « اى پسر آيا من مگر تو و برادرت را نزاده‌ام ؟ آيا او برادر تو نيست ؟\r\nبا وجود اين ميخواهى او را بكشى ! او كه مورد محبت و دوستى همه است ؟ » عمر ميرزا براى آسايش خاطر او پاسخ ملايم داد و او را مطمئن ساخت كه برادر را به جهت آنكه مردى بىمبالات و ديوانه است و كارهايى مىكند كه سزاوار نيست و سخنانى مىگويد كه شايسته نيست دستگير ساخته است . تنها آرزوى او همانا آن است كه پدر را شاه كند . اما انديشهء حقيقى پنهانى عمر ميرزا فرسنگها با آنچه به زبان مىآورد فرق داشت . اينك جهت تحقق بخشيدن به آن آمال پا بعرصه گذاشته و برادر را در قبضهء اقتدار گرفته بود . چون عمر ميرزا مردى تنگ خلق و سخت‌گير بود همهء بزرگان جغتاى به او احترام مىگذاشتند و دوستش داشتند . قولهاى مساعد او بمادرش فقط بخاطر فريب پدرش بود تا بلكه به اين تمهيد بر ميرانشاه دست يابد .\r\nبىدرنگ شايع شد كه ميرانشاه از رى بآهنگ سمرقند بيرون رانده است . عمر ميرزا واسطه برانگيخت و بر آن شد كه با عمويش شاهرخ پيمانى ببندد و طرح اتحادى عليه ميرانشاه بريزد . پايهء يگانگى آنان برين\r\n\r\n","description":"","footnote":"","page_name":" 314 ","page_number":322},
  {"content":"\r\n\r\nاستوار شد كه ملك را ميان خود قسمت كنند . از آنجا كه ميرانشاه براى رسيدن بسمرقند بايد از هرات بگذرد پس او را بفرمان شاهرخ دستگير سازند .\r\nاكنون ميرانشاه دريافته بود كه برادرش و پسرش عليه او هم‌پيمان شده‌اند . وى تصميم گرفت كه بهرجا كه در راه رى بخراسان رسيده است توقف كند و بماند . چون ديگر جرأت راندن بسوى سمرقند را نداشت . آنگاه پيكى نزد عمر ميرزا فرستاد تا بلكه با او آشتى كند . اما شروطى كه عمر ميرزا براى اين آشتى پيشنهاد ميكرد چنان بود كه ميرانشاه در پذيرفتن آن بر جان خويشتن ايمنى نميتوانست داشته باشد . بنابراين موضوع همچنان نيمه‌كاره و معلق ماند . ازينها گذشته شنيديم كه عمر ميرزا چون برادر خويش را در اقتدار داشت همسرش را كه دختر صاحب شهر « ماردين » ( واقع در قسمت علياى بين النهرين ) بود ، گرفت . اما بعدها اين شاهزاده خانم را بنزد پدرش فرستاد .\r\n\r\n","description":"","footnote":"","page_name":" 315 ","page_number":323},
  {"content":"\r\n\r\n\r\nفصل هفدهم از تبريز تا اشبيليه\r\nهنوز در تبريز منتظر وصول فرمان عمر ميرزا بوديم كه نامه‌اى با سفيران بنزد ما فرستاد مبنى برين كه نبايد به هيچ روى سراسيمه و پريشان باشيم و ازين گذشته هيچ موجبى براى دلتنگى و آشفتگى ما ازينكه عزيمت ما بسوى ميهن به تأخير افتاده است در ميان نيست و بايد خاطر آسوده داريم . بما گفتند كه همهء اختلافات موجود بين او و پدرش ميرانشاه به زودى بر طرف مىشود و پس ازين امر بىدرنگ ما را خواهد خواند و بما اجازه مرخصى خواهد داد .\r\nبا اين حال پس از آنكه اين نامهء پر لطف بما رسيد ، در روز سه شنبهء ( بيست و هشتم ) آوريل ، روز جشن پطرس شهيد كه ما اسپانيائيها در خانه بوديم داروغهء شهر و منشى او با گروهى از ملازمان آمدند . همهء شمشيرها و ديگر اسلحهء ما را كه با خويشتن داشتيم گرفتند . آنگاه در بيرونى سراى را بستند و داروغه به ما خبر داد كه عمر ميرزا او را فرستاده است تا آنچه از كالا و دارايى داريم با خود ببرد و ضبط كند . ما در پاسخ گفتيم كه ناچاريم بهرچه آنان بخواهند تن دردهيم براى آنكه ما كاملا در اختيار و حيطهء اقتدار آنها هستيم . اما آنان بايد بخاطر داشته باشند كه ولينعمت ما پادشاه اسپانيا ما را بنزد پادشاه فقيد بعنوان يك سفارت دوستى و يگانگى فرستاده است و تا اين زمان همواره با ما به نحوى كاملا غير ازين ، با احترام و دوستى رفتار كرده‌اند . افسوس كه اعليحضرت\r\n\r\n","description":"","footnote":"","page_name":" 316 ","page_number":324},
  {"content":"\r\n\r\nتيمور بزرگ در گذشته است و اينك ديگر آنان آنچه ميخواهند مىتوانند بكنند .\r\nداروغه پاسخ داد كه عمر ميرزا اين فرمان را براى آن داده است كه امنيت ما بهتر تأمين شود و بما گزندى نرسد .\r\nاما بهر صورت كسان داروغه هيچ رفتار مؤدبانه نداشتند بلكه از همان آغاز كار ميخواستند ما را غارت كنند . اينك همهء دار و ندار ما را از رخت و پول و زين و برگ و اسب و همه چيز گرفتند و فقط جامه‌اى كه بر تن داشتيم براى ما گذاشتند . آنگاه ما را به خانه‌اى ديگر بردند و بر ما پاسدار گماردند .\r\nبا سفير سلطان مصر و سفير تركيه هم كه هنوز با ما همسفر بودند همين معامله را كردند و بيشتر آنچه به زور گرفته بودند تصاحب كردند و دزديدند . تقريبا بيست روز پس ازين وقايع نامهء ديگرى از عمر ميرزا رسيد كه بهيچوجه از آنچه بفرمان او روى داده است نبايد دلسرد بود . بلكه بايد آسوده خاطر بود و شادى كرد كه كمال دوستى و صميميت بين او و پدرش استوار گشته است . و نيز به زودى وى به حصارى كه در پنج فرسخى تبريز واقع است و « اسارك » « 1 » نام دارد خواهد آمد و تا در آنجا مستقر شد كس نزد ما خواهد فرستاد و ما را بحضور خواهد خواند و ما را بسوى ميهن روانه مىكند . اما چنان كه دريافتيم هيچ حقيقتى درين سخنان نهفته نبود و هيچ زمينهء آشتى و دوستى بين او و پدرش وجود نداشت . اين مطالب را شايع ميكرد و بر سر زبانها ميانداخت تا اضطراب افكار عمومى را فرو نشاند و از انقلاب پيش‌گيرى كند . سران جغتاى و سرداران سپاه خود را همواره از آنچه ميخواست بكند يا بهر كجا كه ميخواست برود بىخبر و در جهل ميگذاشت . هيچكس از حقيقت امر خبر نداشت و هر كس دربارهء آنچه وى انجام داده بود و آنچه در صدد انجام دادن آن بود چيزى ميگفت معلوم نبود كه سپاه كى و بكجا عزيمت مىكند زيرا كه اين مردم همه بسيار چاره‌گر و حيله كار و از راستگويى پيوسته رو گردانند .\r\nبدينگونه ما بانتظار حوادث نشستيم و هر روز در آن آرزو بسر\r\n\r\n\r\n","description":"","footnote":"\r\n( 1 ) -  Assarrec \r\n","page_name":" 317 ","page_number":325},
  {"content":"\r\n\r\nميبرديم كه خبر آمدن عمر ميرزا به دژ اسارك بما برسد . درين زمان بود كه شاه گرجستان كه ازو سخن گفتيم ( و گرگين هفتم نام داشت ) شوريد . وى سرزمينهاى پيرامون « آنى » « 1 » و ارزروم يعنى خطهء ارمنستان بزرگ را مورد نهب و غارت قرار داد و حتى دامنهء نهب و غارت و سوزاندن روستاها و دهات بحدود تبريز نيز كشيد و همه را هراس و وحشت گرفت . مسلمانان تبريز توقع داشتند كه عمر ميرزا براى دفاع از آنان بجنگ دشمن بشتابد . اما او نيامد . سپس بجاى خود يكى از سران بزرگ و بسيار سالخورده ( را كه ازو ياد كرديم ) و عمر توبان نام داشت بسردارى پنج هزار سوار فرستاد . از پيرامون تبريز نيز سپاهيان را با شتاب گردآورى كردند و آن سردار با پانزده هزار سوار از خيابانهاى تبريز با وقار و تكبر تمام بگذشت و سپاهيان نمايش خوبى دادند . آنگاه اين لشكريان همه بسوى مرز يعنى دشتهاى آلاداغ كه همانا ارمنستان بزرگ است روان گشتند . تا گرگين از نزديك شدن آنان آگاه شد با پنج هزار سوار براى روبرو شدن و مواجهه با آنان بيرون راند و شب هنگام بر آنان تاخت و غافلگيرشان كرد و بيشتر آنان را بكشت و آنان كه جان بدر بردند به تبريز گريختند و هراس و اغتشاش و پريشانى مسلمانان را پايان نبود * . فرياد برخاست كه كفار مسلمانان را شكست ميدهند . زيرا آنان مسيحيان را كافر ميخوانند ( كه بمعنى بىايمان است ) . مقصود آنان اين است كه ما مردم ، به هيچ چيز ايمان نداريم و پيرو قانون الهى نيستيم و خويشتن را مسلمان ميخوانند ، چه اين نام به زبان آنها بمفهوم مردمى است كه پيرو قانون خداى متعال هستند .\r\nدر تبريز اينك ميگفتند كه گناه اين شكست با سربازان نيست بلكه عمر ميرزا گناهكارست . چه او شوربخت است و از نيك بختى و اقبالى كه همواره با تيمور يار بود نصيب و بهره‌اى ندارد .\r\nعمر ميرزا سرانجام دريافت كه نه او ميتواند پدرش ميرانشاه را\r\n\r\n\r\n","description":"","footnote":"\r\n( 1 ) -  Ani \r\n","page_name":" 318 ","page_number":326},
  {"content":"\r\n\r\nبدام بكشد و نه بستن پيمان با او ميسر و ممكن است . بنابراين از سلطانيه بازگشت ( و عازم تبريز و دژ اسارك شد ) . در سلطانيه برادرش ابو بكر - ميرزا زندانى بود ، و فرمان داد كه به مجرد آنكه از آنجا به راه افتاد ، كار او را با زهر يكسره كنند . عمر ميرزا از سلطانيه بيرون رفت و بسوى اسارك راند تا در آنجا از سپاهيان خود سان ببيند و از ما سفيران توديع كند و ما را بسوى ميهن روانه كند . در ضمن آنكه به تبريز نزديك ميشد ، به او خبر دادند كه در يك سه شنبه كه مصادف بود با چهاردهم ژوئيهء آنسال ابو بكر ميرزا ، زندانبان را كشته و از زندان گريخته است . و نيز ابو بكر خزانهء موجود در دژ سلطانيه را تصاحب كرده و با خود برده است . عمر ميرزا بىدرنگ بازگشت و چون به سلطانيه رسيد گروهى سپاهى با شتاب بسيار گسيل كرد تا برادرش را دستگير سازند اما سواران او نتوانستند به فراريان برسند .\r\nداستان اين ماجرا اين بود كه عمر ميرزا سرهنگ نگهبانان خود را كه مسؤل و پاسدار برادر بود مأمور ساخته بود كه او را با زهر بكشد و تركيبى آمادهء اين كار در آنجا گذاشت . بهر صورت اين راز به گوش برخى از دوستان ابو بكر ميرزا رسيد و آنها هم شاهزاده را از آن بر حذر داشتند .\r\nابو بكر ميرزا مجلس شورى تشكيل داد تا معلوم كند كه چگونه بايد بگريزد و به همهء آنان كه به او يارى كنند پاداش گرانبهايى وعده داد و توطئه بدينگونه سر گرفت . اسبان و اسلحه براى فرداى آن روز آماده ساختند و به شاهزاده نهانى شمشيرى دادند كه با آن بر زندانبان حمله كند و آنگاه دوستان وى به يارى او بشتابند و او را از زندان برهانند .\r\nاين توطئه كاملا به نتيجه رسيد و همانگونه كه نهاده بودند عمل شد .\r\nسرهنگ نگهبانان كه زندانبان او بود با سه كس از معتمدان خويش به درون زندان آمد . بىدرنگ به ابو بكر ميرزا اطلاع داد كه عمر ميرزا هم‌اينك پيام فرستاده كه سرانجام با پدر آشتى كرده است و به زودى برادر را آزاد مىكند و مال و خواستهء بسيار به او ميدهد و او را بيكى از مناصب عالى ميگمارد چنان كه\r\n\r\n","description":"","footnote":"","page_name":" 319 ","page_number":327},
  {"content":"\r\n\r\nكاملا مطابق دلخواه او باشد . بنابرين ديگر براى ابو بكر جاى تشويش و اضطراب نيست و نبايد دل مشغول دارد و از چيزى هراس به خود راه دهد .\r\nآنگاه آن سرهنگ به او گفت كه بايد براى جبران مژده‌اى كه به او داده است و زحمتى كه كشيده دعوت او را بپذيرد و با او به شراب بنشيند و خوراك بخورد .\r\nرسم اين مردم آن است كه پيش از دست بردن بطعام شراب مينوشند .\r\nآن سرهنگ نيز با خود جامى پر از شراب زهر آلود داشت تا با آن شاهزاده را نابود كند . بنابرين چنان كه رسم آنان است زانو زد و آن جام را بشاهزاده تقديم كرد و ازو درخواست تا آن را بپذيرد . نخست آن شاهزاده به بهانه‌اى متوسل شد و عذر خواست و دست به دسته شمشير برد و زندانبان را بيك ضرب كشت . سپس حمله كرد و بىدرنگ آن سه تن كه با زندانبان بودند گريختند و آن دژ پر همهمه و غوغا شد . توطئه‌چينان ، يعنى آنان كه قول داده بودند تا با شاهزاده يارى كنند بكمك او آمدند و فورا غل و زنجير او را كه از نقره بود شكستند . آنگاه وى بر اسب نشست و بدنبالش دوستان وى سوار شدند و تا ميدان رفتند و آنجا گروهى ديگر به او پيوستند . آن شاهزاده كس به نزد صاحبمنصبى كه خزانه به او سپرده شده بود فرستاد و او را كشتند . همهمه و شورش به همه جا رسيد و مردم گرداگرد ابو بكر آمدند و او فرمان داد كه هر جا اسبى درشت هيكل و نيرومند يافت شود بگيرند ، خواه مال بازرگانى باشد يا از آن مردى عادى . به اين تمهيد به زودى پانصد سوار گرد آورد . آنگاه به دژى رفت كه خزانه در آن بود و با كمال بخشندگى و جوانمردى آنچه در آن بود پخش كرد و هر كس آنچه توانست از آن برداشت . از بازماندهء خزانه صد شتر بار كرد و اينها را با خود برد و بسوى اردوى پدرش ميرانشاه روان گشت .\r\nچون ابو بكر ميرزا به اردوى پدر رسيد هر دو بسيار شادى كردند و ميرانشاه از آنچه رفته بود ابو بكر را آگاه ساخت و ابو بكر دانست كه چگونه عمويش شاهرخ در برابر آنان ايستادگى مىكند و نميگذارد به سمرقند برسند .\r\n\r\n","description":"","footnote":"","page_name":" 320 ","page_number":328},
  {"content":"\r\n\r\nابو بكر در همان شب ورود با كسان خويش باز به راه افتاد و يكراست بسوى سراپردهء عمويش شاهرخ راند و او در چادر خوابيده بود و غافلگير و دستگير شد . ابو بكر ميرزا ، شاهرخ را باردوى پدر آورد و او نيز با بيشتر كسان خويش چون ديدند كه ابو بكر بار ديگر مقتدر گشته و آزاد شده به او پيوستند و آنگاه بسيارى هم از نقاط دوردست كشور ازو پيروى كردند .\r\nسپس چون اين اخبار پراكنده شد گروهى عظيم از كسان عمر ميرزا هر روز راه اردوى ابو بكر ميرزا را در پيش ميگرفتند . عمر ميرزا سرانجام دريافت كه برادرش اينك ديگر از دسترس او بيرون است . بر آن شد تا با پدرش ميرانشاه كه اينك با پسر خويش ابو بكر بسوى سمرقند بدون آنكه هيچ مانعى بر سر راه آنها باشد ميراند ، از در صلح و آشتى درآيد .\r\nعمر ميرزا به لشكرگاهش كه در دشتهاى ويان بود و چنان كه گفته شد در ده فرسخى ( مغرب ) تبريز واقع است ، رفت . آنگاه به تبريز و سلطانيه پيام فرستاد كه در نظر دارد تا به ياد نياى خويش تيمور مهمانى كند و خرج دهد و براى اين كار بايد تداركات يعنى گوسفند و اسب و نان و شراب بفرستند . و نيز بايد سه هزار دست جامهء زربفت و ديگر قماش ارسال دارند تا او آنها را در ميان بزرگان پيرامون خويش پخش كند .\r\nعاقبت درين هنگام عمر ميرزا فرمانى صادر كرد كه آنچه از مال و دارايى ما گرفته‌اند بما بازگردانند . در نتيجه دو تن از سران جغتائى را روز پنجشنبهء سيزدهم اوت نزد ما فرستادند و براى ما نامه‌اى از عمر ميرزا آوردند در آن نامه از ما دعوت كرده بود كه برويم و او را ببينيم . فرداى آن روز يعنى جمعه از تبريز به راه افتاديم و شب را در اردو بسر برديم و فردا بامداد به دشت ويان مقر و الا حضرت رسيديم و براى ما در كنار جويبارى كه در آنجا چادر برافراشتيم قرارگاهى تعيين كردند .\r\nشنبه يعنى فرداى آن روز كه مصادف با جشن صعود حضرت مريم باكره به آسمان بود ، عمر ميرزا از سراپردهء خويش بيرون آمد و به پوش\r\n\r\n","description":"","footnote":"","page_name":" 321 ","page_number":329},
  {"content":"\r\n\r\nبزرگى رفت و در آنجا بما بار داد . ما به آنجا رفتيم و فرمانبردارى نموديم و از ما بلطف و مهربانى پذيرايى كرد و بما سخنان خوش گفت و ما را به سايبانى كه نزديك آن پوش بود برد و بما ناهار دادند . فرداى آن روز كه مصادف بود با يكشنبه والاحضرت باز بدنبال ما فرستاد و بزمى بزرگ ساخته بودند و ملايى در برابر شاهزاده سخن گفت و از نياى او به نيكى ياد كرد . آنچه در آن روز از خوراك به كار بردند عجيب زياد بود و ما از فرصت استفاده كرديم و پيشكشهاى خود را به عمر ميرزا تقديم كرديم . هداياى ما عبارت بودند از پارچه‌هاى پشمى و ابريشمى و نيز يك شمشير ( ساخت اسپانيا ) كه تزيينات گرانبها و نفيس داشت . ظاهرا عمر ميرزا ازين شمشير بسيار خوشوقت شد . خوى و عادت وى آن است كه كسى را كه با خود پيشكش نياورده باشد بار ندهد . اولين چيزى كه به مجرد رسيدن به اردوى او از ما پرسيدند آن بود كه چيزى براى پيشكش آورده‌ايم آنگاه از ما خواستند كه هر چه آورده‌ايم نشان دهيم . روز سه شنبهء ( هيجدهم ) اوت عمر ميرزا تكه‌هاى گوناگونى از پارچه بعنوان پيشكش بما داد و يكى از كسان خويش را ( كه جغتاى بود ) براى مراقبت و توجه ما مأمور كرد و ضمنا وى مسؤل مراقبت سفير سلطان ترك و راهنماى ما نيز در سفرى كه در پيش داشتيم بود . دربارهء سفير سلطان مصر فرمانى صادر شد كه او را نگاه دارند و چنان كه آگاهى يافتيم فرداى آن روز او را با همراهانش به زندان افكندند .\r\nهمان سه شنبه از اردوى عمر ميرزا بهمراه تركان به راه افتاديم و فرداى آن روز يعنى چهار شنبه باز به تبريز رسيديم و در آنجا با فرستادگان ترك مجلس شورى تشكيل داديم كه از چه راهى و چگونه به راه افتيم . زيرا اينك ديگر اميدوار بوديم كه بىدرنگ و تأخير بيشتر عزيمت كنيم . غروب جمعه همه چيز را حاضر كرده و آمادهء حركت از تبريز بوديم . درين هنگام داروغه يا بهتر بگوييم شهردار تبريز بهمراه پاسبان و منشى خويش و گروهى از ملازمان مسلح به چوب و چماق آمد و از ما خواست تا بار و توشهء خويش را به او نشان\r\n\r\n","description":"","footnote":"","page_name":" 322 ","page_number":330},
  {"content":"\r\n\r\nدهيم . اين سخن چنان با لحن آمرانه‌اى ادا شد كه ناچار به فرمانبرى شديم .\r\nآنگاه تا عدلهاى ابريشم زيتونى زربفت چينى و قماش سرخ و نظاير آنها را كه در بسته‌هاى ما بود ديد ، آنها را توقيف كرد كه و الا حضرت به اين چيزها نيازمندست ، چه در آن استان از اجناس اعلى يافته نميشود . سپس گفت كه و الا حضرت بهاى آنچه برداشته‌اند خواهند پرداخت و آنگاه با كسان خويش بر اسب نشسته و به راه افتادند . بىدرنگ از تركان مشورت خواستيم . به اين نتيجه رسيديم كه بهترست هر چه زودتر حركت كنيم و تأخير را جايز نشماريم .\r\nتركان ميگفتند كه در گذشته نيز دچار چنين حالاتى گشته و آنچه داشته‌اند بتاراج رفته است . از آنجا كه ديديم اگر براى گرفتن تاوان و جبران خسارت بمانيم رفتارى سخت‌تر با ما پيش ميگيرند و تاراجى بيشتر از خواستهء ما خواهند كرد . تصميم گرفتيم كه فرداى آن روز عزيمت كنيم و بدينگونه روز شنبه بيست و دوم اوت پيش از سپيدهء دم با فرستادگان ترك از تبريز به راه افتاديم . و چنان كه خواهد آمد تا اول فوريه كه به ميهن رسيديم پنج ماه و بيست و دو روز همچنان راه پيموديم .\r\nبيست و دوم اوت بهمراه آن جغتائى كه گفتيم راهنماى ما گشته بود عزيمت كرديم و به كاروانى كه دويست چارپاى باركش با بار كالاى بازرگانى داشت و به كشور تركان ميرفت و مقصدش شهر بروصه بود پيوستيم . با اين مردم كه همراهان خوبى بودند همسفر شديم و همواره از گزند دزدان هراس داشتيم و آن شنبهء روز عزيمت و نيز يكشنبه و دوشنبه را رانديم تا آنكه سپيدهء دم به خوى رسيديم كه در هنگام رفتن به سمرقند درين شهر توقف كرده بوديم . خوى مرز ايران است و از آنسوى آن مرز ارمنستان بزرگ آغاز مىشود . هنوز به آنجا نرسيده اخبار بدى بگوشمان رسيد . از جمله آنكه قرا يوسف * كه در گذشته از زيردستان تيمور بود اينك شوريده بود . وى با ده هزار سوارى كه زير فرمان دارد ، اخيرا همهء نواحى پيرامون خوى را بباد غارتگرى و تباهكارى گرفته است . اينك بسوى ارزنجان رفته است تا\r\n\r\n","description":"","footnote":"","page_name":" 323 ","page_number":331},
  {"content":"\r\n\r\nآن را شهر بندان كند . اين خبر موجب شد كه ما راه خويش را تغيير دهيم و از آن راهى كه بهنگام رفتن بسوى سمرقند سپرده بوديم نرويم .\r\nبجاى آن كه در خوى يكراست بسوى ماكو رويم بسوى چپ رانديم و بجانب جنوب ( غربى ) رفتيم . بدينگونه ما از خوى روز سه‌شنبه بهنگام غروب به راه افتاديم همهء شب را رانديم و فردا كه چهارشنبه بود در مرغزارى آرميديم . تنها آن مدت توقف كرديم كه بتوانيم چارپايان خويش را جو دهيم .\r\nآنگاه آن بعد از ظهر و شب را رانديم و پنجشنبه غروب به دهى رسيديم كه در آنجا دژى كوچك بود . مردم آنجا ارمنى بودند . چون كه هم‌اكنون به ارمنستان رسيده بوديم . اما اينها همه رعيت عمر ميرزا بودند . از آنسوى اين ده در جهت جنوب مردمى مسلمان از نژاد ترك مسكن داشتند و مسكن آنان بنام تركستان معروف است . اين مردم بر آن نواحى پيرامون چيره هستند ، اما باز هم با ارمنيان در صلح و آشتى بسر مىبرند و آن منطقه از حيث گندم و مرغزار غنى و ثروتمند است .\r\nچون باينجا رسيديم شنيديم كه قرا يوسف تركمان دست از شهر بندان ارزنجان كشيده و از آنجا رفته است و اينك كسانش آن راهى را كه ما فرداى آن روز ميخواستيم از آن بگذريم گرفته بودند . پس گروهى از همراهان خويش را فرستاديم تا معلوم كنند كه قرايوسف به آن پيرامون رسيده است يا نه .\r\nدر پايان روز جمعه آنان آمدند و گفتند كه راه بازست . بىدرنگ به راه افتاديم و آن شب در دشتى كه نزديك دهى بزرگ بود ، مانديم ، سراسر آن روز بر سر راه ، روستاهاى پر جمعيت و آبادان بسيار ديديم كه ساكنان آنها همه ارمنى بودند . در بسيارى ازين روستاها كليسياها و گورستانها و سنگهاى روى قبر زيبا وجود داشت و قبرهاى هر يك با صليب بلندى كه به قامت آدمى ميرسيد و بر آنها نقشهاى خوش كنده بودند ، مزين گشته بود . در ضمن سفر خبر رسيد كه قرايوسف به آن حدود نزديك شده و كسانش به كشتار و تاراج آباديهاى آن حدود دست گشاده‌اند . بار ديگر راه خود را كج كرديم و بسوى\r\n\r\n","description":"","footnote":"","page_name":" 324 ","page_number":332},
  {"content":"\r\n\r\nچپ رانديم و تا ميانروز درين جهت راه پيموديم و با آن كه ميدانستيم هر چه بيشتر ازين راه برويم از راه راست بيشتر دور افتاده‌ايم باز هم ميرانديم .\r\nيكشنبه هم در تمام روز همچنان در اين جهت رانديم و از كوره راههايى كه هيچ آبادى در پيرامون آنها ديده نميشد گذشتيم . دو شنبه نيز راه ما از ميان اين گونه راهها مىگذشت . خالى شدن اين حدود از سكنه معلول آنست كه مسيحيان در ارمنستان بزرگ قدرت خود را بسبب جنگ خانگى كه بين سه برادر از خاندان شاهى اخيرا درگرفت از دست مىدهند . سه شنبه كه مصادف بود با اول سپتامبر در ساعت ( نه صبح ) سرانجام به شهرى بزرگ رسيديم ؛ در اينجا بيشتر خانه‌ها متروك مانده بود . نام اين شهر « الشكرت » است * حصار اين شهر كه بسيار عريض بود و استوار ، بويرانى افتاده بود و با آن كه به خوبى با ساروج و آهك ساخته شده بود از همه جانب باز و از بسيارى نقاط رخنه برداشته بود و با اينحال چند تنى از بيچارگان و فقرا در اطاقهاى آن خانه داشتند و هنوز هم در اين شهر ساختمانهاى زيبا بسيار بود . اصولا بناهاى اين شهر بدست كارگران چيره دستى ساخته شده بود .\r\nدرينجا خوراك نيمروز را خورديم و ضمنا مردم براى ما علت ويرانى اين شهر را نقل كردند . درين سرزمين ارمنستان بزرگ در گذشته شاهى نام‌آور و مقتدر بود كه در زمان مرگش سه پسر بجاى گذاشت و ارمنستان را ميان آنان به اين ترتيب تقسيم كرد كه اين شهر الشكرت را با زمينهاى پيرامونش به پسر مهتر خويش بخشيد . بپسر ميانه « آنى » و ولايت آنحدود را بخشيد و به پسر كهتر « ارزروم » را داد . اين سه شهر سه پايتخت و شهر عمدهء ارمنستان بشمار ميروند . پسر مهتر چون ديد كه الشكرت يعنى مستحكم‌ترين شهر آن سرزمين را در اختيار دارد ، بىدرنگ بر سر آن شد كه برادران را از آنچه به ارث به آنان رسيده است محروم كند و جنگ خانگى در ميان سه برادر درگرفت . چون جنگ بمنتهاى شدت خود رسيد ، هر طرف در صدد يافتن دستيارى شد كه او را در برابر دشمنان يارى كند . آن برادرى كه صاحب ارزروم بود از مسلمانان\r\n\r\n","description":"","footnote":"","page_name":" 325 ","page_number":333},
  {"content":"\r\n\r\nيعنى تركمانان ( كه از آنان سابقا ياد كرديم ) يارى خواست . آنگاه صاحب آنى هم به يارى صاحب ارزروم برخاست و اين دو برادر با دستيارى خويش يعنى تركمانان بر برادر بزرگتر خويش صاحب الشكرت تاختند . صاحب ارزروم كه از تركمانان بيم داشت ، از بيگانه يارى خواست و همسايگان خويش را كه همانا تركان حدود مرزى بودند بسوى خويش خواند . اين تركان با تركمانان كه گفتيم دستياران دو برادر ديگر بودند يكزبانند اين يگانگى زبان باعث حصول تفاهم بين آنها شد و سرانجام صاحب الشكرت را كشتند و آنشهر را ويران ساختند چون ازين كار بپرداختند دو برادر ديگر را هم از ميان برداشتند و شهرهاى آنى و ارزروم و آباديهاى پيرامون آنها را بويرانى افكندند بدينگونه مسلمانان به ارمنستان راه يافتند و آن را گرفتند . چون بر شهرها دست يافتند بيشتر مردم مسيحى ارمنى را كه در آنها خانه داشتند كشتند و نابود كردند . *\r\nچون بدينگونه به الشكرت رسيديم خبر موثق بما رسيد كه قرايوسف تركمان و كسانش در آن راهى كه در پيش داشتيم كمين كرده است بنابرين راه خود را كج كرديم و ( بسوى شمال ) رانديم و يكراست به آنى رفتيم و براستى كه بخت درينجا با ما يارى كرد كه چنين راهى در پيش گرفتيم . با اين آهنگ چون از الشكرت بيرون رانديم چهار روز و چهار شب در سرزمينى خالى از آبادى و سكنه و بىكشت راه پيموديم تا در روز شنبهء پنجم سپتامبر سرانجام به سلامت به آنى رسيديم . * آنگاه دوشنبه بعد به قلعهء آنى رفتيم تا مراتب احترام و سپاس خود را به حاكم آنجا تقديم كنيم . حاكم پسر همان بزرگ جغتاى بود ( كه سابقا بهنگام بيان چگونگى سفر به سمرقند ازو سخن گفتيم ) بنام « دولاداى بيك » * تيمور سرزمين « آونيك » « 1 » را پس از چيرگى ( بر گرجستان و ارمنستان ) به او واگذار كرده بود . حاكم فعلى آنى ، پسر دولاداى بيك درينجا همچون نايب پدر خويش مقر داشت . چون در برابر او حاضر شديم يك دست خلعت ( زربفت ) برسم معمول به او تقديم داشتيم و گفتيم كه در چه وضع ناهنجارى\r\n\r\n\r\n","description":"","footnote":"\r\n( 1 ) -  Avnik \r\n","page_name":" 326 ","page_number":334},
  {"content":"\r\n\r\nگرفتاريم وى ما را مطمئن ساخت كه قرا يوسف هنوز هم در ارزنجان است و كسانش راهى را كه ما ميخواستيم از آن بگذريم بسته و در آن حوالى دست به نهب و غارت زده‌اند چون اين وضع را مشاهده كرديم ناگزير بپيش گرفتن راهى ديگر شديم ، اما وى بما گفت كه بخاطر خدمت به پادشاه اسپانيا و براى خاطرهء تيمور كه ما را بدربار او فرستاده بودند ، حاضر است كه راهنمايى همراه ما كند ، و ضمنا همسفران ما يعنى سفيران ترك را نيز بسوى ميهن خويش از راه ديگر روانه كند . دژ آنى را بسيار استوار و نيرومند يافتيم كه بر بالايى ساخته شده بود و سه ديوار متحد المركز به موازات هم گرداگرد آن را گرفته بودند .\r\nدر درون دژ چشمهء آبى بود كه آب فراوان از آن جارى بود و خوراك بسيار هم در قلعه بود و همه گونه وسايل دفاع داشت .\r\nسه شنبهء هشتم سپتامبر از آنى به راه افتاديم ، راهنماى ما جغتائى بود كه از جانب حاكم مأمور گشته بود كه ما را بسلامت از گرجستان بگذراند .\r\nبه اين مقصود از راه مستقيمى كه بارزنجان منتهى ميشد منحرف شديم و بسوى چپ رانديم به همان راهى كه در هنگام رفتن بسمرقند از قسمتى از آن گذشته بوديم . شب را در دهى كه به حاكم آنى تعلق داشت مانديم و فرداى آن روز سحرگاه از سر بالايى كوه بالا رفتيم و در آن سوى كوه دژى بر نوك كوهى ديديم كه « تارتوم » خوانده ميشد * اين مكانى است بسيار مشهور . چون تيمور آن را محاصره كرد و آن را گرفت و با آنكه در ميان مرزهاى گرجستان است مردم آنجا را خراجگذار خويش ساخت چون از كنار آن دژ مىگذشتيم شب را در دهى كه در حدود يك فرسخ آنسوى آن بود بسر برديم فردا و پس فرداى آنشب همه‌اش از گدارها و تنگهاى سخت كوهستانى سرزمين گرجستان گذشتيم .\r\nجمعه ( يازدهم ) سپتامبر به حصارى رسيديم بنام « ويسر » « 1 » كه در فرمان ملاى مسلمانى بود . ملا در نزد مسلمانان مجتهد قانون و قضاوت و بنابرين چنين كسى دانشمند است . اين ملا از ما محترمانه پذيرايى كرد و با او\r\n\r\n\r\n","description":"","footnote":"\r\n( 1 ) -  Vicer \r\n","page_name":" 327 ","page_number":335},
  {"content":"\r\n\r\nخوراك خورديم و بما گفت كه همهء سرزمين آن پيرامون بواسطهء تهاجم قرايوسف درهم و مغشوش است . براستى نيز همهء مردم آن حدود به زير ديوارهاى آن دژ آمده بودند و رمه‌ها و گله‌هاى خود را آورده بودند تا بلكه از نهب و غارت به قلعه پناه جويند و از گزند بر كنار بمانند چون از ويسر به راه افتاديم راهنماى ما بما گفت كه ضرورى است كه راه خود را كج كنيم و بنزد بزرگى كه شهر « ايسپير » « 1 » را در فرمان دارد برويم و مراتب احترام و سپاس خويش را بيان كنيم . زيرا كه راهنماى ما براى او نامه‌اى از ولينعمت خويش آورده است كه بايد به او برساند . بنابرين بدانسوى روان گشتيم و از بسيارى گدارهاى كوه گذشتيم . در واقع از تارتوم پيوسته از رشته‌هاى كوههاى پشت سر هم گذشته بوديم .\r\nنام اين بزرگ ايسپير « پياهاكابيا » « 2 » است و قلمرو او با آنكه همه‌اش كوهستانى است ، حاصلخيز و پرثروت است .\r\nبنابرين شنبه فرداى آن روز پس از آنكه به ايسپير رسيديم بنزد حاكم رفتيم و مراتب احترام و سپاس خود را بيان داشتيم و دو خلعت ( زربفت ) تقديم كرديم و با او ناهار خورديم . بعد از ظهر راهنمايى بهمراه ما كرد تا ما را از سر حد او بگذراند و بمرزهاى امپراطورى طرابوزان برساند . چون باز به راه افتاديم شب را در دهى در پايان گدار ديگر كوه آرميديم .\r\nيكشنبهء فردا ، بامدادان از سراشيب تندى بالا رفتيم در چهار فرسخ اول همه جا كوهها لخت و بىدرخت بود و راه ما چنان كوهستانى بود كه چارپايان و آدميان از رفتن ايستادند و ناتوان گشتند و بدشوارى راه مىپيمودند بدينگونه آن روز از مرز گرجستان گذشتيم و بقلمروى كه بنام « آراكيل » « 3 » ناميده مىشود رسيديم . مردم گرجستان از نژادى خوب هستند ، همه خوش سيما و خوش رفتارند . اينان مسيحيان پيرو كليسياى يونان هستند و زبانشان يونانى نيست و لهجه‌اى خاص است . دوشنبه فرداى آن روز به راه افتاديم و بعد از ظهر در دهى\r\n\r\n\r\n","description":"","footnote":"\r\n( 1 ) -  Ispier \r\n( 2 ) -  Piahacabea \r\n( 3 ) -  Arraquiel \r\n","page_name":" 328 ","page_number":336},
  {"content":"\r\n\r\nدر سرزمين آراكيل ناهار خورديم و شب را در ده ديگر خوابيديم . صاحب ايسپير كه مردى مسلمان است ، صاحب ناحيهء آراكيل « 1 » نيز هست . ترتيب دست يافتن وى به اين حدود بدينگونه بوده است كه مردم آراكيل در گذشته از ولينعمت خويش ناراضى شدند و نام او هم مانند قلمرو زير فرمانش آراكيل بود . اين مردم ناراضى در نهان كس بنزد صاحب ايسپير فرستادند و با او دست يكى كردند وعده دادند كه چون ولينعمت آنان نابود گردد او را بجاى وى مىپذيرند . بدينگونه امور انجام شد و مردم آراكيل ولينعمت خويش را به حاكم مسلمان تسليم كردند كه او را بزندان افكند و حاكم ايسپير را بجاى او پذيرفتند منتها دستيارى مسيحى نيز براى او تعيين كردند .\r\nهمهء اين حوالى كوهستانى است و فقط گدارهايى براى گذشتن دارد و چنان سنگلاخ و سراشيب است كه اسبان با بار نميتوانند از آن بگذرند .\r\nدر برخى نقاط ناگزير گشته‌اند كه از يك صخره به صخرهء ديگر با تير پل ببندند هيچ چارپاى باركش درين حدود به كار نميرود ، بلكه از باربرانى كه بارها را به روى شانهء خويش مىبرند استفاده ميكنند . در آن حدود غله و گندم اندك ميرويد و مردمش از نژادى وحشى هستند . همچنانكه راه مىپيموديم همواره از سوى ايشان بيمناك بوديم زيرا با آنكه ارمنى هستند همه دزدند و راهزن .\r\nبراستى هم پيش از آنكه از خطهء آنان دور شويم ما را ناگزير ساختند تا باجى سنگين بعنوان راهدارى بدهيم . چهار روز در سرزمين آنان راه رفتيم تا رسيديم بكنار دريا در محلى از ( ساحل درياى سياه ) تا طرابوزان شش روز راه است . از راهى بسيار بد همچنان رفتيم تا ببندر كوچك « سوسورمنا » « 2 » ( يا سورمنه ) رسيديم . اين سرزمين در ناحيهء طرابوزان و در كنار ساحل و پرسنگلاخ است بدرختهاى آن نواحى گياههاى بالاروندهء بسيار ديده مىشود كه بيشتر آنها مو هستند و از انگور وحشى آنها شراب ميسازند . درين نواحى ديگر مو تربيت نميكنند . مردم آنجا در دهكده‌هايى زندگى ميكنند كه بنام\r\n\r\n\r\n","description":"","footnote":"\r\n( 1 ) -  Arraquiel \r\n( 2 ) -  Susurmena  يا  Surmeneh \r\n","page_name":" 329 ","page_number":337},
  {"content":"\r\n\r\n« كوريو » « 1 » خوانده ميشوند . درين روستاها كلبه‌هاى خوش ساختى ديده مىشود كه چند تاى آنها بهم پيوسته است . راهى كه درين نواحى پيموديم چنان دشوار و ناهموار بود كه تقريبا همهء چارپايان باركش ما تلف شدند .\r\nروز پنجشنبهء هفدهم سپتامبر سرانجام به طرابوزان رسيديم . تا رسيديم خبر يافتيم كه همانروز صبح يك كشتى بسوى « پرا » به راه افتاده و بار فندق داشته است . خوشبختانه باد بر خلاف جهت ميوزيد و به زودى خبر يافتيم كه كشتى مزبور در شش ميلى طرابوزان لنگر انداخته است . بنابرين فورا خود را براى سفر دريا آماده ساختيم و يك قايق كرايه كرديم و پارو زنان ما را به آن كشتى رسانيدند . فرماندهء آن ناخدايى از مردم ژن بود بنام مسر « نيكولوسو كوجان » « 2 » وى پذيرفت كه ما را با خود ببرد و از آنجا تا پرا را بيست و پنج روزه پيموديم . پنجشنبهء بيست و دوم اكتبر هنگام غروب بار ديگر به قسطنطنيه رسيديم چون ببندرگاه پرا داخل شديم سه كشتى متعلق به مردم ژن را در آنجا لنگر انداخته ديديم كه تازه از كفه رسيده بودند و به شهر ژن ميرفتند . پس از آنكه باز خود را براى سفر دريا آماده كرديم در يكى از آنها به راه افتاديم اين كشتى در روز چهارشنبهء چهارم نوامبر بادبان برافراشت و همان شب به گاليپولى رسيديم و عدلهاى پنبه بارگيرى كردند و باز بادبان برافراشتيم و شنبه به جزيرهء خيوس رسيديم . دوشنبه ( شانزدهم ) نوامبر باز به دريا شديم و ( در درياى اژه رانديم ) رسيديم به جزيرهء « سپينسيا » « 3 » و دماغهء « سن آنجلو » ( در مورا ) . در اينجا بخطه ونيز رسيديم از آنجا دو شنبهء آخر نوامبر بنزديك جزيره سيسيل ( صقليه ) رسيديم و بسوى شهر ( مسين ) رانديم و لنگر انداختيم .\r\nروز چهارشنبهء دوم دسامبر از آنجا ( به آهنگ ژن ) به راه افتاديم و هواى نامساعد ما را ناچار كرد كه به بندر « گائت » پناه بريم باز چون به راه افتاديم طوفان ديگرى روى داد و ما را ناگزير كرد كه بار ديگر به گائت پناه بريم و در\r\n\r\n\r\n","description":"","footnote":"\r\n( 1 ) -  Curio \r\n( 2 ) -  Messer Nicoloso Cojan \r\n( 3 ) -  Sapiencia \r\n","page_name":" 330 ","page_number":338},
  {"content":"\r\n\r\nآنجا تا سه‌شنبهء بيست و دوم دسامبر مانديم ، باز بادبان برافراشتيم و بادى سخت ما را بسوى جزيرهء كورس « 1 » راند و در آنجا براى برگزارى جشن عيد ميلاد مانديم . چون به راه افتاديم ، باز طوفان شد و ناگزير به جزيره‌اى پناه برديم بنام « گومبين » « 2 » . از آنجا در روز شنبهء بعد بادبان برافراشتيم و به زودى به بندر « وين » « 3 » رسيديم و از آنجا روز يكشنبهء سوم ژانويه 1406 ( 809 ه . ) لنگر كشيديم و سرانجام به ژن آمديم . سواحل ژن تا شش فرسخ همه جا پرست از خانه‌هايى كه در ميان بيشه‌ها و باغهاى زيبا قرار گرفته است و براستى كه اين منظره بسيار بديع و ديدنيست . خود شهر بسيار پرجمعيت و پرست از كافه‌هاى پرشكوه و تقريبا بر فراز همهء خانه‌هاى اين شهر برجيست . چند روزى در ژن مانديم و آنگاه به « ساونا » « 4 » رفتيم و در آنجا « بنديكت » سيزدهم كه مقلب است به « لونا » « 5 » ى اسپانيائى ضد پاپ را ملاقات كرديم ، زيرا با او كارى داشتيم .\r\nسپس از آنجا باز گشتيم . سرانجام روز شنبهء اول فوريه از ژن لنگر كشيديم و در كشتى كه ناخدايش مسر « بيمبوسو باربرو » « 6 » بود به دريا رفتيم . باز بطوفان برخورديم و باد مخالف وزيدن گرفت و از اول فوريه كه از ژن به راه افتاديم تا يكشنبهء ( هفتم ) مارس كه به « سن لوكار » « 7 » رسيديم در راه بوديم . آنگاه به اشبيليه رفتيم . روز دوشنبه ( بيست و دوم ) مارس در سال يك هزار و چهار صد و شش ، سفيران سرانجام به « قلعهء حنارس » « 8 » رسيديم و بحضور ولينعمت خويش هانرى سوم كاستيل بار يافتيم . *\r\nسپاس خدايرا - و باينجا تاريخ وقايع سلطنت تيمور بزرگ و جهانگردى سفيران اسپانيا كه بدربار وى از جانب اعليحضرت معدلت پرور هانرى سوم ملقب به معلول گسيل گشته بودند و نيز شرح كليهء چيزهاى ديدنى و وقايع و امور مهم مشرق پايان پذيرفت . ( براى نخستين بار ) در اشبيليه در چاپخانهء « آندر آپيسكيونى » « 9 » بسال 1582 م ( 992 ه ) بچاپ رسيد .\r\n\r\n\r\n","description":"","footnote":"\r\n( 1 ) -  Corse \r\n( 2 ) -  Gumbin \r\n( 3 ) -  Veane \r\n( 4 ) -  Savona \r\n( 5 ) -  Benedict ( XIII ) Luna  بتوضيحات پاورقى صفحهء 23 اين كتاب رجوع كنيد\r\n( 6 ) -  Biemboso Barbero \r\n( 7 ) -  San Lucar \r\n( 8 ) -  Alcola de Henares \r\n( 9 ) -  Andrea Piscioni \r\n","page_name":" 331 ","page_number":339},
  {"content":"\r\n . \r\n","description":"","footnote":"","page_name":" 332 ","page_number":340},
  {"content":"\r\n\r\nص 16 س 10 - شجره نسب امپراطوران بيزنتينه ( يا بيزانس ) و سلاطين عثمانى را ذيلا درج ميكنيم تا در مطالعهء اين كتاب از آن استفاده شود :\r\n\r\n","description":"","footnote":"","page_name":" 333 ","page_number":341},
  {"content":"\r\n\r\nص 18 س 15 - تاريخى ( به نام ظفر نامهء ) دربارهء تيمور تقريبا بيست سال پس از مرگ وى به فارسى بقلم شرف الدين على يزدى نوشته شد كه بهترين شرحى است از كارهاى آن فاتح و جنگهايش كه بجاى مانده . پتى دولا كروا  Petit de la Croix  اين تاريخ را بفرانسه ترجمه كرد و نام آن را « تاريخ تيمور بيك »  ( Histoire de Timur Bec )  گذاشت كه در دلفت  ( Delft )  بسال 1723 چاپ شد . ماژور داويد پرايس  ( Major David Price )  ازو و ديگر مورخان ايرانى در مورد تاريخ دوران تيمور در تدوين كتاب « نظرى به تاريخ اسلام »  Chronological Betrospect of Mohamedan History  چاپ لندن بسال 1811 استفاده كرده است .\r\nص 20 س 21 - آرگوت دمولينا  ( Argote de Molina )  ناشر سفر نامهء كلاويخو در مقدمه‌اى  ( Discurso )  كه بر سفر نامهء چاپ خود  ( Editio Princeps )  1582 / ( 992 ه . ) نوشته است ميگويد كه تيمور بهمراه جواهراتى كه براى هانرى فرستاده دو دختر مسيحى را كه در سراى سلطان بايزيد شكست‌يافته اسير و گرفتار بودند ، فرستاده بود . نام يكى ازين دختران ماريا و ديگرى آنگلينا بود . گفته‌اند كه آنگلينا از پدر و مادر يونانى بود .\r\nماريا دختر كسى بود بنام كنت ژان و نيز نوهء پادشاه مجارستان يا هنگرى . هر دو اين دختران شايد از زمان جنگ نيكو پوليس كه در آن مسيحيان شكست يافتند ( به ص 16 ديباچه بنگريد ) همچنان در اسارت مانده بودند . اين دو خانم بهمراه سفيران اسپانيا بسلامت به آن سرزمين رسيدند و سپس با نجباى اسپانيا ازدواج كردند . شايد جهيزيهء اينان را پادشاه اسپانيا تدارك كرده باشد . نام اين هر دو در سرودهاى آنزمان اسپانيا ذكر شده است . آرگوت دمولينا راجع به مارياى مجارستانى كه خانمى فوق العاده زيبا بود سرودى نقل مىكند كه ظاهرا در جاى ديگرى نقل نشده است . اين سرود گويى بر زبان دون - پايو گومز دسوتو مايور  ( Payo Gomez de Soto Mayor )  كه گفته‌اند با او به خودار  ( Jodar )  رفته جارى شده . اين مرد سپس با ماريا ازدواج كرد . خودار محلى است در شش فرسنگى خوان در جانب شمال قرناطه و اشبيليه ( سويل ) . دو سفير پادشاه اسپانيا كه يكى از آنها پايو دسوتو مايور باشد خانمها را بهنگام آوردن بدربار اسپانيا ازين محل گذرانيدند . در واقع اين زن و شوهر قبل از ازدواج از آنقره تا اسپانيا همسفر بودند و هر روز يكديگر را ميديدند و شايد همين باعث دلدادگى و ازدواج آنها شده باشد .\r\n Enla fontana de Jodar \r\nدر كنار آن چشمهء خودار\r\n Vi a la nina de ojos bellos \r\nآن دختر زيبا چشم را ديدم\r\n\r\n","description":"","footnote":"","page_name":" 334 ","page_number":342},
  {"content":"\r\n\r\n E finqE ferido dellus \r\nاز گزند جاودان آن چشمان جان دادم .\r\n Sin tener , de vida , un hora \r\nو يك ساعت هم نتوانستم زنده بمانم .\r\nآن دختر يونانى يعنى آنگلينا در اشبيليه با دون ديگو گونزالس دكونترراس  ( Don Diego Gonzales de Contreras )  كه بعدها حاكم  ( Rogidor )  شقوبيه  ( Segovia )  شد ازدواج كرد . آرگوت دمولينا در كتاب ديگرى از خانوادهء كونترراس مفصلا بحث مىكند .\r\nاين كتاب موسوم است به « تاريخ نجباى آندلس » چاپ اشبيليه 1583 ( 993 ه . ) .\r\n ( Historia de la Nobleza del Andaluzia ) \r\nو شعرى از يك شاعر همزمان خويش بنام فرانسيسكو ايمپريال  ( Francisco Imperial )  نقل مىكند كه ميگويد :\r\n Ora sea Tarta o Grega \r\nدر اينكه آن دختر تاتار بود يا يونانى .\r\n En cuanto la pude ver \r\nاز آنچه ديده‌ام گواهى نميتوانم داد .\r\n Su disposicion no niega \r\nاما حضور وى در من چنان اثرى گذاشت .\r\n Grandioso nomble ser \r\nكه در اصيل‌زاده بودن او ترديد ندارم .\r\nص 22 س 14 - نقشهء « قسطنطنيه » در دو اثر وان ميلينگن « قسطنطنيهء بيزانس و ديوارهاى آن »  ( Byzantine Constantinople and the Walls )  ( چاپ لندن بسال 1889 ) و « كليساهاى بيزانس قسطنطنيه »  ( Byzantine Churches of Const . . . )  ( چاپ لندن بسال 1812 ) .\r\nص 24 س 19 - براى مراحل سفر از طرابوزان به سمرقند خوانندگان مىتوانند به كتاب « سرزمين‌هاى خلافت شرقى »  ( Lands of The Eastern Caliphate )  ( چاپ كمبريج بسال 1905 ) تأليف نگارنده مراجعه كنند و نيز مىتوانند به كتاب نزهت القلوب كه حاوى جغرافياى آسياى غربى است در ربع اول قرن سيزدهم بنگرند . مؤلف اثر اخير يعنى نزهت القلوب حمد اللّه مستوفى چند سال قبل از تولد كلاويخو فوت كرد .\r\nترجمهء انگليسى اين اثر با متن فارسى آن همراه است در سلسلهء انتشارات اوقاف گيب ، سرى اول نشريهء بيست و سوم ( جلد اول 1915 و جلد دوم 1919 ) بنگريد . اين كتاب در لندن توسط لوزاك  ( Lusac and Co . )  بچاپ رسيده است .\r\nص 34 س 14 - شجره نسب خاندان تيمورى :\r\n\r\n","description":"","footnote":"","page_name":" 335 ","page_number":343},
  {"content":"\r\n\r\nص 35 س 5 - امروزه ميرزا پس از نام كسان چون ذكر شود بمعنى آن است كه آن شخص شاهزاده است و اگر قبل از نام آمده باشد ( مثل ميرزا سليمان ) فقط بمعنى آن است كه شخص مورد بحث مردى است باسواد . اين رسمى بود كه شاهان صفويه در قرن شانزدهم ميلادى ( قرن دهم هجرى ) معمول داشتند . در روزگار كلاويخو بهر صورت از نام سليمان ميرزا نميشد حكم كرد كه وى شاهزاده بوده است . همچنانكه بسيارى را وى نام ميبرد كه عنوان ميرزا ( پس از نامشان آمده بود ) و شاهزاده هم نبودند .\r\nص 36 س 19 - به  Bibliotheca Hispana Vestus  تأليف  Nicolas Antonio  بنگريد .\r\nشرح مربوط بنويسندهء كتاب مورد بحث ما در تحت عنوان  Roderico Gundisalvia Clavijo  ( ج 2 ص 130 بسال 1296 ) آمده است . در مقاله‌اى كه بائنا  ( Jose Antonio Alvarez Baena )  دربارهء او در كتاب « رجال مادريد »  ( Hijos de Madrid )  نوشته است ( ج 4 ص 302 چاپ مادريد بسال 1791 ) بغلط ميگويد كه از سفيران مأمور دربار تيمور فقط\r\n\r\n","description":"","footnote":"","page_name":" 336 ","page_number":344},
  {"content":"\r\n\r\nكلاويخو بازگشت . در صورتى كه مشاهده مىشود كه استاد علم كلام هم جان بدر برده بود .\r\nص 28 س 11 - اين نسخهء خطى گرانبهاى متعلق به قرن پانزدهم تحت شمارهء 9218 / 72  Bb  در كتابخانهء مادريد ثبت شده است و گالياردو  ( B . J . Galliardo )  در « مقاله‌اى دربارهء كتب كمياب و جالب كتابخانهء\r\n ( Ensayo de una Biblioteca Espanola de libro raros y curiosos ) \r\nچاپ مادريد بسال 1866 از آن يادشده ( به مجلد دوم ، ضميمه ، ص 66 بنگريد ) . رونوشتى كه توسط مولينا در قرن شانزدهم برداشته شده در تحت شمارهء 18050 كتابخانهء ملى مادريد  ( Madrid National Library )  ثبت شده است .\r\nص 38 س 14 - عنوان كتاب چنين نوشته شده است :\r\n Ruy Gonzales de Clavijo Itineraire de l'Ambassade Espanola a Samarcande en 1403 - 1406 \r\nروى گونزالس د كلاويخو سفر هيئت سفارت اسپانيا به سمرقند از 1403 تا 1406 اين نسخه در مجلد بيست و هشتم  Sbornik  يا منتخبى از زبان روسى و مطالب آكادمى امپراطورى سن پطرزبورك بسال 1882 چاپ شده است .\r\nفصل اول ص 39 س 12 - اين صفحه در نسخهء خطى قرن پانزدهم موجود نيست و فقط در رونوشتى كه توسط يا جهت « آرگوت د مولينا » تهيه شده است ، موجود مىباشد .\r\nص 39 س 14 - نام تيمور چنان كه معروف است ، توسط يكى از شيوخ مسلمان كه پدر تيمور نوزاد خود را به نزدش برده بود و در آن حال مشغول مطالعهء آيه‌اى از قرآن بوده است ( سورهء 67 آيهء 16 ) كه با لغت تيمور پايان مييابد و در زبان عرب بمعنى « ميلرزاند » است و آن را بفال نيك گرفتند بر طفل گذاشته شده است .  Tamerlane  كه فارسى آن مىشود تيمور لنگ و جزء دوم آن بمعنى « شل » يا « چلاق » است لقبى بود كه بعدها توسط دشمنانش به او داده شد تا او را زبون و پست كنند . علت آن نيز لنگى بود كه از اثر زخمى كه در سيستان به پايش وارد شد ، بر وى عارض گرديد . كلاويخو در ابتدا ازو بنام تيمور لنگ ياد مىكند . ولى چون به سمرقند ميرسد غالبا او را « ولينعمت »\r\n\r\n","description":"","footnote":"","page_name":" 337 ","page_number":345},
  {"content":"\r\n\r\nيا  ( El Senor )  و گاهى هم « امپراطور » مينامد . جغتاى همان قبيلهء شاهى است كه تيمور بر آن رياست و فرمانروايى ميكرد . همهء نجبا و مأموران رسمى و پيام رسانان و پيكها از افراد اهل جغتاى بودند و كلاويخو چنان كه خواهد آمد ، بهر صاحب منصب يا مأمورى كه اشاره مىكند او را جغتاى مينامد . ( خداوند تبارك و تعالى در سورهء 67 ( الملك ) آيهء 16 ميفرمايد :  « أَ أَمِنْتُمْ مَنْ فِي السَّماءِ أَنْ يَخْسِفَ بِكُمُ الْأَرْضَ فَإِذا هِيَ تَمُورُ »  م . )\r\nص 39 س 14 - به حاشيهء فصل دهم راجع به  Tagiquinia  مراجعه كنيد .\r\nص 41 س 6 - در متن اصلى نوشته است  Mahomet Alcagi  كه معلوم نيست جزء دوم آن اصلا « القاضى » بوده است يا آنكه باحتمال قوىتر « الحاجى » بوده . در متن اصلى با لغت  con  ( كه بمعنى با است . م . ) شروع مىشود كه خود اشتباه است و پندارى سفير و حاجى دو شخص جداگانه بوده‌اند و با مطالب بعدى هم سازگار نيست .\r\nص 41 س 10 - در زمرهء آنان يكى « آنگلينا » بود و ديگرى « ماريا » . به حواشى ص 334 بنگريد .\r\nص 42 س 10 - به ديباچه ص 23 مراجعه كنيد . در ص 453 ج 1 و در ص 211 ج 2 كتاب « تاريخ باستانى دريانوردى »  ( Archeologie Navale )  اثر ژال  ( A . Jall )  تعريفى از كشتى بادى  Caraque )  يا  ( Carack  هست . در كتاب مزبور شرحى هم راجع به گاليوت ( يا گايوت )  ( Galliot )  مندرج است كه نام كشتى است كه با آن سفيران مزبور دريا پيمودند .\r\nص 45 س 10 - پزشك مشهور بو على سينا ( 980 م . تا 1037 م . / 370 تا 429 ه . ) در حوالى بلخ كه در كنار جيحون قرار دارد متولد شد و در ايران روزگار گذراند و در همدان درگذشت . گويا درين مورد اشتباهى بين « ابن سيده » يكى از فيلسوفان اسلامى اسپانيا كه در 1067 م . ( 460 ه . ) درگذشت و آن حكيم عاليقدر رخ داده باشد .\r\n( ابن سيده « ابو الحسن على بن اسمعيل المريسى » حافظ لغوى و اديب صاحب كتاب « الحكم » در لغت و كتبى در حماسه است . ابن سيده نابينا بود و در شمار پيشوايان ادب و لغت قرار گرفت و گويا سيده نام يكى از جدات ويست . م . ا . )\r\nص 47 س 11 - برج اورلاندا  ( Torre Orlanda )  پيش از عصر سلطنت شارلمانى ساخته شده است . تاريخ بناى آن تا روزگار امپراطور « اوگوست » ميرسد . اين برج را براى آرامگاه وى ساختند . سازندهء آن « موناتيوس پلانكوس »  Monatius - Plancus  بانى شهر ليون بود .\r\n\r\n","description":"","footnote":"","page_name":" 338 ","page_number":346},
  {"content":"\r\n\r\nص 51 س 1 - خوانا ( ياژان )  ( Joanna )  ملكهء ناپل و پروانس ( ايالتى است در جنوب فرانسه م . ) كه در 1382 م . ( 784 ه . ) چون بلا عقب بود ناپل را بموجب وصيتنامه به يكى از خويشان خود « دوك دورازو »  ( Durazzo )  واگذار كرد . وى با لقب شارل سوم جانشين ملكهء مزبور شد . همسر وى مارگارت نام داشت كه دختر مارى تنها خواهر خوانا بود . پسر آنان « لاديسلاس » بهنگام فوت شارل سوم در 1387 بسلطنت ناپل رسيد . ضمنا ملكهء خوانا بموجب وصيتنامه ايالت پروانس را به « دوك آنژو »  ( Anjou )  يا لوئى اول پسر « ژان دو فرانس »  ( Jean de France )  ( كه از خاندان والوا بود ) واگذاشت . در 1385 م . / ( 787 ه . ) پسر لوئى اول بجاى پدر بر پروانس تسلط يافت .\r\nدر 1390 لوئى دوم كه به لاديسلاس اعلان جنگ داده بود او را از ناپل بيرون راند و بر ناپل نيز مستولى شد و تا 1401 در آنجا فرمان ميراند . در آن تاريخ لاديسلاس بار ديگر بر ناپل مسلط شد و لوئى دوم را از آن شهر بيرون راند و همچنان بر گاه شاهى بماند .\r\nخواهرش زن دوك « ويلهم هابسبورگ » بجاى او بر اريكهء شاهى ناپل تكيه زد و به لقب « خوآناى دوم » ملقب گشت . اين ملكه تا زمان مرگ يعنى 1435 / ( 839 ه . ) سلطنت كرد .\r\nص 51 س 13 - اين دماغه همانا پيش آمدگى جناح شرقى خليج ناپل است كه بنام  ( Punto della Campanella )  معروفست .\r\nص 54 س 3 -  Fray Pero Gonzalez di Tuy  يا بقول ديگر سان تلمو  San ) ( Telmo  مرد قديس شهر توى است كه در گاليسى متولد شده . وى منجى ناويان است از طوفان .\r\nاين قديس در 248 درگذشت . در 1254 / ( 652 ه . ) از طرف كليسيا برسميت شناخته شد . قبر او در كليسياى اعظم شهر توى واقعست . به كتاب « اسپانياى مقدس »  ( Espana Sagrad )  اثر فلورز  ( Florez )  فصل بيست و سوم ص 143 مراجعه كنيد .\r\nص 54 س 16 - اعراب چون بر سيسيل مسلط بودند ، اتنارا بنام « الجبل » ميخواندند . مردم سيسيل كه از معنى اين لغت آگاهى نداشتند ، لغت كوه را به زبان خويش به آن افزودند و آن را مونجيبل كه محرف عربى آنست خواندند .\r\nص 56 س 18 -  Sekilos  اين جزيره اكنون بنام گراكونيا  ( Gerakounia )  يا پالكونرا  ( Palkonera )  ( يعنى آشيانهء شاهين . م . ) ، معروفست . اين جزيره در درياى اژه واقعست .\r\n\r\n","description":"","footnote":"","page_name":" 339 ","page_number":347},
  {"content":"\r\n\r\nص 60 س 1 - پهلوانان هوسپيتالر  ( Hospitallers )  يا مهمان نوازان سن ژان اورشليم رودس را از 1309 م . / ( 709 ه . ) تا 1522 م . / ( 929 ه . ) به فرمان داشتند . در سال اخير تركان ايشان را بيرون راندند . نهمين سالار بزرگ رودس ( بر رودس نوزده سالار بزرگ سلطنت كرده است . ) موسوم بود به « فيليپرت دوناياك »  ( Philipert de Naillac )  از مردم « توگاك »  ( Tougac )  فرانسه كه در 1396 برگزيده شد و در ژوئن 1421 م . / ( 825 ه . ) درگذشت ، ( به كتاب « رودس پهلوانان »  Rhodes of the Knights  تأليف « دوبلاربر »  ( de Belarbre )  ص . 91 مراجعه كنيد . ) ناياك در جنگ موحش « نيكو پوليس »  ( Nicopolis )  بسال 1306 م . / ( 799 ه . ) جنگيد ( به ديباچهء ص 16 نگاه كنيد . ) اما خوشبختانه اسير نشد . مارشال « بوسيكو »  ( Boucicault )  كه در معركه حاضر بود اسير شد و او را با فرماندهش دوك « نور »  ( Nevers )  عوض كردند . بوسيكو در آنزمان سى ساله بود و پس از بازگشت بفرانسه شارل چهارم او را بسال 1399 م . / ( 802 ه . ) به يارى مانوئل امپراطور قسطنطنيه فرستاد ( به ديباچهء ص 16 مراجعه كنيد . ) فرانسه در سال 1396 م . / ( 799 ه . ) ژن را مسخر ساخته بود و در 1401 م . / ( 804 ه . ) بوسيكو فرماندار آن شهر شد و عموم مردم ازين انتصاب خوشوقت شدند . در 1403 م . / ( 806 ه ) وى با ناوگان ژن حركت كرد و با همراهى نيروهاى پهلوانان سن ژان به قبرس حمله‌ور شد . اين نيروها به سواحل كيليكيه هجوم كردند و بيروت را بباد غارت گرفتند . درين سفرنامه ، كلاويخو چندين بار از مارشال بوسيكو ياد مىكند . بعدها مارشال مذكور را با پادگان فرانسوى كه زير فرمان داشت از ژن بيرون كردند . اين واقعه در 1410 م . / ( 813 ه . ) روى داد و در 1415 وى در « آزنكور »  ( Azincourt )  جنگيد و اسير شد و او را بانگلستان بردند و در آنجا در 1421 درگذشت . به كتاب « دوپيلام »  ( Du Pilham )  بنام « داستان مارشال بوسيكو »  ( Histoire du Marechal Boucicault )  چاپ لاهه بسال 1699 و نيز كتاب « انحطاط و سقوط »  ( Decline and Fall )  تأليف « بورى »  ( Bury )  جلد هفتم ص 37 تا 65 رجوع كنيد . درين جا و چند جاى ديگر در صفحات بعد كلاويخو ذكرى از  El Keyno de Alexandria  ( يعنى ملكهء اسكندرون م . ) يا  Alexandria  مىكند و مقصودش اسكندرون است . ( كه ميگويند آلكساندرتا . م . ) كه در ساحل شمالى سوريه واقع است . سرزنوسكى در فهرست ( ظاهرا ترجمهء روسى ) خويش آن را همان\r\n\r\n","description":"","footnote":"","page_name":" 340 ","page_number":348},
  {"content":"\r\n\r\nاسكندريهء مصر دانسته است كه قبول چنين امرى محال است .\r\nص 60 س 7 - در متن اصلى نوشته شده است  El Soldan de Babylonia  ( يعنى سلطان بابل ) كه ناصر الدين فرج از مماليك برجى ( 1393 م . تا 1405 م . / ( 801 ه .\r\nتا 808 ) باشد . قاهره را فرنگيهاى آن زمان عموما بابل مىدانستند . اين اشتباه از آنجا ناشى شده كه در جنوب قاهره روميان دژى بنام بابل ساخته بودند كه با اين شهر چندان فاصله‌اى نداشت و هنوز هم بقايا و آثار ديوارهاى آن بجاست . بنابرين بزعم كلاويخو معمولا بابل با مصر مترادف است . اما هميشه هم اينطور نيست . زيرا كه چون وى ذكرى از  « Babylonia y Baldas »  ( يعنى بين النهرين و بغداد . م . ) مىكند ، مقصودش بابل واقع در بين النهرين است .\r\nتيمور پس از غارت دمشق در 1401 م . / ( 803 ه . ) به آناطولى لشكر كشيد . بر سر راه خويش بغداد را مسخر ساخت . پس از جنگ آنقره در 1403 م . / ( 804 ه . ) با سلطان بايزيد كه او را به خيل ملتزمين ركاب خويش افزوده بود به طرف سمرقند راند . قصد آن داشت كه سفرى جنگى به چين كند . از آنجا كه سلطان عثمانى و مملوك مصر هر دو از متابعان و خراجگذاران او شده بودند ، ديگر نيازى به اين نبود كه به مصر لشكر بكشد .\r\nص 64 س 14 -  New Palatia  همانا ملطيهء روزگار باستانست كه پولس رسول زمانى به آنجا رفته بود ( اعمال رسولان 20 : 15 ) هيئت سفارتى ازين شهر به سمرقند بديدار تيمور رفت كه ذكر آن خواهد آمد .\r\nص 65 س 8 -  « El Forno »  شايد همان فارما كوسا  ( Pharmakussa )  باشد كه در جانب شرقى لروس است يا آنكه فارين  ( Pharin )  باشد كه در شمال پاتموس  ( Patmos )  است .\r\nص 67 س 22 - دماغهء سن مارى اينك بنام بابا بورون معروف و در گوشهء شمالى خاك اصلى ميتيلن واقعست . اين جزيره كه همان « لسبوس »  ( Lesbos )  روزگار باستانست ، نام خود را از پايتختش كه معمولا « كاسترو »  ( Kastro )  ناميده مىشود و در تنگهء طرف مقابل خاك اصليست گرفته است . ميتيلن بنام « استاليمن »  ( Stalimene )  كه كلاويخو آن را  ( Estalimene )  و گاهى « اسكالينز »  ( Escalines )  مىنويسد معروفست .\r\nص 68 س 5 - وى خواهر امپراطور ژان پالئو لوگوس  ( Palaeologus )  پدر امپراطور مانوئل بود . به شجره نسب آنها در ص 329 نگاه كنيد . « خاندان شاهان بيزنتينه »  ( Familiea Augustus Byzantinae )  تأليف دو كانژ  ( Ducange )  چاپ پاريس\r\n\r\n","description":"","footnote":"","page_name":" 341 ","page_number":349},
  {"content":"\r\n\r\nسال 1680 ص 239 بنگريد .\r\nص 68 س 16 - به شجرهء نسب در ص 329 بنگريد .\r\nص 68 س 23 - در متن اصلى نوشته است  « El Turco Murat »  ( مراد ترك ) .\r\nص 68 س 24 -  Gallipoli  از 1358 م . / ( 760 ه . ) بدست تركان افتاد . در اينجا سلطان مراد و بايزيد ناوگانى بنگهبانى گذاشتند تا تنگهء هلسپونت را حراست كند و هرگاه كه ارادهء تركان بر آن قرار گرفت راه قسطنطنيه را مسدود سازند .\r\nص 73 س 15 - در متن نوشته شده است  « Ellos visten Siliconegro »  كه بايد  « Cilicio »  خوانده شود .\r\nص 74 س 4 - در حقيقت پهناى آن از سه ميل تجاوز نميكند .\r\nص 74 س 11 -  « cabo de los Caminos »  كه اينك قوم قلعه خوانده مىشود .\r\nص 74 س 19 -  Xetea  كه اينك سد البحر يا مانع دريا خوانده مىشود .\r\nص 75 س 6 - پس از شكست تركان در آنقره كه منجر به اسارت و مرگ سلطان بايزيد شد ، پسران او عليه يك ديگر بجنگ برخاستند . از 1403 تا 1410 سليمان كه غالبا بلقب مسلمان چلبى ( لفظ اخير معادل « آقا » است ) معروف بود و با اينكه برادر ديگرش يعنى عيسى كه از او سابقا كلاويخو سخن راند ، گروهى پيرو و تابع داشت ، باز در نظر عموم جانشين سلطان تلقى ميشد .\r\nفصل سوم ص 77 س 7 - از كاخ بلاكرنه  « Blachernae »  حتى يك ديوار استوار بجاى نمانده است . اما محل آن تقريبا معلوم است و آن بر فراز تپه‌اى در محلهء شمال قسطنطنيه است كه بر شهر و دماغهء زرين مشرف است . ( به كتاب قسطنطنيهء بيزنتينه و ديوارهاى آن ) تأليف وان ميلينگن\r\n ( Byzantine Constantinople ; the Walls ) ( Van Millingen ) \r\nص . 80 بنگريد .\r\nص 77 س آخر - دو كانژ  ( Ducange )  در كتاب خانوادهء سلطنتى بيزنيته  Familiae ) ( Augustae Byzantinae  ص 242 مينياتورى كه در چوب كنده شده در نسخهء خطى ديوينيوس ارئوپاگيت  ( Dionysius the Areopagite )  درج كرده است كه در طرف چپ آن تصوير امپراطور مانوئل است و در سمت راست از آن امپراطوريس ايرن ( بجاى هلن )\r\n\r\n","description":"","footnote":"","page_name":" 342 ","page_number":350},
  {"content":"\r\n\r\nو زير تصوير آنان تصوير سه پسر آنان است كه ژان متولد سال 1390 م . / ( 793 ه . ) تقريبا با اين سن كه كلاويخو بيان مىكند منطبق است . براى شناختن مسر ايلاريو دوريا  ( Messer Ilario Doria )  داماد امپراطور به اثر دوكانژ كه در بالا از آن نام برديم ص 245 مراجعه كنيد .\r\nص 78 - س 12 - از كليسياى سن ژان باپتيست  ( St . John the Baptist )  پترا هيچ اثرى بجاى نمانده است . اما در جاى آن بنايى ساخته شده بود كه در آن نمايندهء ملداوى در دربار باب عالى مسكن داشت و بنام بغدان سراى  ( Bogdanseria )  مشهور بوده است .\r\nپترا نام صخره‌اى است كه در آن حوالى قرار دارد و در نزد تركان بنام كسمه قايا  ( Kesmeh Kaya )  ( صخرهء نشكن ) معروفست . رجوع كنيد به كتاب « كليسياهاى بيزنتيه »  ( Byzantine Churches )  اثر وان ميلينگن .\r\nص 78 س 16 - لغتى كه در متن اصلى درين مورد و غالب موارد مشابه به كار رفته  « Chapitel »  است . اين لغت در فرهنگ آكادمى اسپانيائى تنها « سرستون » معنى شده است . البته اين مفهوم قديمى اين لغتست . كلاويخو ازين لغت ، قصد معنى قبه يا گنبد كرده است . اين مطلب از توضيحى كه از كليسياى سن سوفى يا اياصوفيه كرده است ( نگاه كنيد به ص 81 اين كتاب ) آنجا كه به سقف بزرگ واقع بر فراز شبستان اشاره مىكند به عبارت  « Un chapitel redendo e muy alto »  مبرهن مىشود . نقشه و طرح كلى كليسياى سن ژان باپتيست پترا ( كه هيچ اثرى از آن بجاى نمانده است ) شبيه است به نقشهء كليسياى استوديون  ( Studion )  ( نگاه كنيد به نقشهء برابر ص 77 ) . همه كليسياهايى كه كلاويخو توصيف كرده است ، به شكل مستطيل هستند كه در انتهاى آن شبستانى بيضوى يا مربع دارند . در انتهاى شرقى آن محراب كليسيا واقع است . اين معنى را كلاويخو با عبارت  « Quadra redonda »  بيان كرده است . ازين گذشته كلاويخو از « سه شبستان » سخن بميان آورده است و آن بايد در هشتى مجاور و واقع در دو سوى راهرو منتهى به شبستان اصلى باشد . با در نظر گرفتن موقعيت كليسياهاى سن سوفى و سن ژان استوديون ، مىتوان نتيجه گرفت كه كليسياهاى قسطنطنيه درست در جانب جنوب شرقى اين شهر بوده است .\r\nص 80 س 15 - كليسياى « مريم قديس مورد تحسين همهء بينندگان »  ( St . Mary Peribleptos )  كاملا نابود شده است . در محل آن اينك كليسياى « سن ژرژ » ارمنيان قرار دارد . اين كليسيا در نزد تركان بنام « سولومو ناستر » ( دير مرطوب\r\n\r\n","description":"","footnote":"","page_name":" 343 ","page_number":351},
  {"content":"\r\n\r\nيا آبدار ) معروفست . رجوع كنيد به كتاب « كليسياى بيزنتيه » .\r\nص 81 س 12 - در متن اصلى نوشته است « نود » اما ظاهرا اين بايد غلط باشد و  cc  را در متن اصلى حروف‌چين  xc  خوانده است .\r\nص 81 س 14 - ابرسولت  ( G . Ebersolt )  در كتاب « قسطنطنيهء بيزنتيه » ص 136 ميگويد كه اين آرامگاه امپراطور « نيسفورس سوم بوتونياس » ( از 1078 تا 1081 م . ) است . اين امپراطور ( 1028 تا 1038 ) كسى بود كه ساختمان كليسيا را تجديد كرد و به آن افزود .\r\nص 84 س 5 - از جمله كليسياهايى كه مورد بازديد كلاويخو قرار گرفت ، تنها كليسيايى كه باستثناى سن سوفى ( ايا صوفيه ) برپاست همانا اين كليسياى سن ژان دير استوديون است . اين كليسيا البته به مسجد مبدل گشته است و در نزد تركان بنام مسجد مير آخور ( يا مير آخور جامع سى ) مشهور است . اين مسجد تا دروازهء زرين شهر فاصله‌اى ندارد و در داخل حصار شهر واقع شده است . اين كليسياى سابق كه مستطيل شكل بود ، يكى از چند ساختمانى است كه از ايا صوفيه كهن‌ترست . تاريخ بناى آن 462 م . است و بانى آن استوديون  ( Studion )  بوده است . ( به كتاب كليسياهاى وان ميلينگن رجوع كنيد ص 35 و 36 ) . نكتهء قابل ملاحظه آنكه نقشهء فعلى اين مسجد با آنچه كلاويخو توصيف مىكند ، متفاوتست . اينك در آن فقط 18 ستون موجود است ( به نقشهء مقابل ص 84 بنگريد ) .\r\nص 85 س 4 - در متن اصلى نوشته شده است  « Otrodia »  يعنى فردا كه مصادف مىشود با چهار شنبه . اما اين امر غلط به نظر مىرسد . زيرا كه روز يكشنبهء بيست و هشتم اكتبر بحضور امپراطور مشرف شدند . روز دوشنبهء بيست و نهم امپراطور فرستاده‌اى به نزد آنان گسيل داشت تا پاسخهاى خود را به سفيران مزبور ابلاغ كند . سه شنبهء سىام به تماشاى مناظر پرداختند . چهار شنبه سى و يكم چنان كه سه فصل بعد بيايد ( و اين امر منطقى به نظر مىرسد ) در پرا ماندند . پنجشنبهء اول نوامبر باز به تماشاى مناظر شهر پرداختند . اما ظاهرا در روز سه شنبهء سىام اكتبر بايد به طرز معجزآسايى موفق بديدار اين همه كليسيا گشته باشند . اما احتمال دارد كه در هفتهء اول فقط به تماشاى سطحى و كلى مناظر پرداخته باشند و سپس در طى پنج ماه اقامت در پرا جزئيات ضرورى را از نتيجهء بازديدهاى بعدى به توصيفات خويش افزوده باشند .\r\nص 85 س 21 - هيپو دروم . بيزنتينه همان ميدانى است كه تركان بنام « آت ميدانى » ( يعنى ميدان اسب ) ميخوانند . اما مساحت هيپودروم سابق دو برابر مساحت ميدان فعلى\r\n\r\n","description":"","footnote":"","page_name":" 344 ","page_number":352},
  {"content":"\r\n\r\nبوده است .\r\nص 85 س 22 - ابليسك  ( Obelisque )  را بفرمان « تئودسيوس بزرگ » ( كه نوشتهء يونانى كه كلاويخو از خواندن آن عاجز بود به او اشاره مىكند ) از مصر آورده شد .\r\nاين ابليسك 60 پا بلندى دارد بر پايه‌اى از چهار مكعب است و بر نوك آن سر مارى است ، اساسا از معبد دلفى آورده شد و در سال غلبهء يونانيان بر خشايارشا ( 479 ق . م . ) اين ستون ساخته شده بود . بفرمان امپراطور كنستانتين بزرگ اين ستون را در هيپودروم بر پا داشتند .\r\nص 88 س 11 - اين ستون و مجسمه‌اى كه بر فراز آن بود ، در اثر رعد و برقى كه در 1492 يعنى چهل سال بعد از آنكه قسطنطنيه بدست تركان گشاده شد ، نابود گشت .\r\nيك طرح كلى ازين ستون و تنديس آن در نسخ خطى كتابخانهء سراگليو  ( Seraglio )  قسطنطنيه موجودست . ازين تصوير مردتمن  ( Mordtman )  يك كپى برداشته است كه در كتاب « قسطنطنيهء بيزنتينه » تأليف ابر سولت  ( Ebersolt )  ص 30 موجودست . و نيز در ص 180 كتاب « كليسياى سن سوفى »  ( The Church of Sancta Sophia )  تأليف لتابى  W . R . Lethaby  و سوينسون  ( W . Swainson )  يك كپى از آن هست .\r\nص 88 س 21 - ازين دوازده ستون چهار گوش ، چهار تاى عمدهء آنها گنبد وسط را نگاه ميدارند و از چهار ستون كوچكتر دو تا زير نيم گنبد شرقى دوتاى ديگر زير گنبد غربى است و از چهار ستون كوچك ديگر هم دو تا در جانب ديوار شمالى است و دو تا در جانب ديوار جنوبى ، مجاور دالانهاست . اين ستونها قرينهء چهار ستون كوچك وسطى است كه از آن سخن گفتيم .\r\nص 90 س 8 - اين منبر سر سكويى قرار دارد كه بر آن سكو با پله بالا مىروند و پلكانهاى آن يكى از جانب مشرقست و يكى از سمت مغرب . به تصوير 7 كتاب لتابى و سوينسون  ( Lethaby and Swainson )  ص 54 نگاه كنيد .\r\nص 90 س 21 - آرگوت دمولينا در متن خود چنين چاپ كرده است كه « نود گام »  ( Noventa Pasos  . اما در نسخهء خطى موجود در مادريد ( ص 27 ج 2 جانب راست ) نوشته است « هشتاد »  ( Ochenta )  . در نسخهء اخير در خط بالاتر نوشته است « اين پرستشگاه كوچك »  ( El altar menor )  كه آرگوت آن را تصحيح كرده و « بزرگ »  ( Mayor )  نوشته است . اما راجع به 90 گام ( يا چنان كه در نسخهء خطى است 80 گام ) سرزنوسكى ( در ص 421 ) اشاره مىكند كه اين بايد اشتباه باشد و او مىگويد بايد « بيست »  ( Veint )  باشد كه\r\n\r\n","description":"","footnote":"","page_name":" 345 ","page_number":353},
  {"content":"\r\n\r\nما در ترجمه آن را آورديم .\r\nفصل چهارم ص 93 س 4 - مانگانا  ( Mangana )  جباخانه يا انبار اسلحه و مهمات قسطنطنيه بود كه كارگاههاى كشتىسازى و انبار جنگى هم در آنجا قرار داشت . از كليسياى سن ژرژ اينك هيچ اثرى باقى نيست . زيرا كه اين نواحى همه در زير بناى سراگليو  ( Seraglio )  است . محل كليسياى مزبور چنان كه معلومست بين كليسياى سن سوفى و نقطهء سراگليو  ( Seraglio Point )  در مجاورت ساحل دريا بوده است . به كتاب « ديوارها »  ( Walls )  اثر وان ميلينگن ص 250 و 251 بنگريد .\r\nص 94 س 1 - بنا بگفتهء سرزنوسكى ( ص 44 ) اين امپراطريس زن كنستانتين دهم مونوماكوس  ( Monomachos , Constantine X )  ( 1042 تا 1054 ) بانى اين كليسيا بود .\r\nص 94 س 4 - دروازهء كينگوس  ( Kynegos )  ( يعنى شكارچى ) واقع در كنار شاخ زرين شايد همان پطرى قاپوسى ( يعنى در پطرم . ) باشد كه در كنار آن دير زنان بنام پطريون  ( Petrion )  واقع بود . و اين دير را كلاويخو در چند سطر بعد بنام اومنيپوتان  ( Omnipotens )  يا پانتو كراتور  ( Pantocrator )  ( يعنى قادر متعال يا پروردگار همه چيز . م . ) مينامد . محلى بود كه خانمهاى اشراف كه در اثر حوادث سياسى به وضع دشوارى ميافتادند به آنجا فرستاده ميشدند تا زنده بگور شوند . ازين ساختمان بعضى آثار مانده است .\r\nبه كتاب ديوارها اثر وان ميلينگن ص 200 تا 202 و 207 نگاه كنيد . و نيز به جلد چهارم كتاب « مسيحيت در قسطنطنيه »  ( Constantinopolis Christiana )  اثر دو كانژ ص 81 رجوع كنيد .\r\nص 95 س 6 - به ص 68 اين كتاب نگاه كنيد .\r\nص 95 س 7 - در متن اصلى نوشته است  ( Santa Maria de la Cherne )  كه كلمهء اخير بدون شك محرف  ( Blacherne )  است . اين كليسياى معروف « تئوتوكوس »  ( Teotokos )  ( يعنى مادر خدا ) بود . و در آنجا كمربند مريم باكره حراست و نگهدارى ميشد . معلوم است كه محل اين كليسيا در كوى بلاكرنه بوده است ، اما از آن هيچ اثرى موجود نيست قسمت اعظم دژى كه در جوار آن واقع بوده است و همانا زندان دولتى بوده و برج آنماس  ( Anemas )  نام داشته ، هنوز استوار و برپاست . به كتاب ديوارها\r\n\r\n","description":"","footnote":"","page_name":" 346 ","page_number":354},
  {"content":"\r\n\r\nاثر وان ميلينگن . ص 152 و 162 و 164 و 297 و كليسياها اثر همين نويسنده ص 192 بنگريد .\r\nص 99 س 11 - از كليسياى  St . Marie la Dessetria  يا  Hedegetria  ( يعنى مريم قديس راهنما ) هيچ اثرى بجاى نمانده است . اين كليسيا در نزديكى ساحل دريا در جانب مشرق ايا صوفيه واقع گشته بود . از جمله تصاوير نقاشيهايى كه در جشن آن مىبردند يكى همين نقاشى بود كه اثر حضرت لوقاست و ديگرى شمايل تئوتوكوس  ( Theotokos )  به كتاب « كليسياها » ص 227 و « ديوارها » ص 257 اثر وان ميلينگن بنگريم .\r\nص 100 س 17 - به ص 16 ديباچه و شجرهء نسب ص 329 بنگريد . چنان كه ملاحظه مىفرماييد كلاويخو در سراسر اين گفتار از بردن نام امپراطور و ديگران خوددارى كرده است  Chiromanoli  مذكور درينجا همانا  Kyr  است كه بمعنى آقا و مولاست و مانوئل .\r\nص 102 س 1 - اين پسر اندروينكوس كه كلاويخو ازو سخن مىدارد و او را ديمتريوس مىنامد . همانست كه بنام « امپراطور جوان » در ساير موارد ازو ياد كرده است .\r\nغالبا او را بنام ژان مىشناسند . به كتاب « تنزل و انحطاط » اثر گيبون از نشريات برى  Bury  ج 7 ص 41 مراجعه كنيد .\r\nص 102 س 14 - آب انبار مذكور ( از آنجا كه قسطنطنيه آب انبارهاى بسيار داشت ) معلوم نيست كدام بوده و با اطمينان نمىتوان تعيين كرد . اما محتملست كه اين همان آب‌انبار فيلوكسنوس  ( Philoxenus )  باشد كه در همسايگى هيپودروم قرار داشت و اينك بنام بين بير ديرك يعنى « هزار و يك ستون » معروفست . اينكه محمد مزبور كه بوده معلوم نيست .\r\nص 103 س 11 - كليسياى بزرگ حواريون مقدس بدست سلطان محمد فاتح ويران شد و مصالح آن به صرف بناى مسجدى رسيد ( كه بنام همان سلطان معروفست ) .\r\nاين مسجد در محل كليسياى مزبور بنا گشته است . اين محل مجاور كانال والنسر  ( Valens )  است ( كه هنوز استوارست ) . اين كانال آب به قسطنطنيه مىآورد . كليسياى نامبرده بواسطهء عظمت خويش و سقف آن كه پوشيده از كاشيهاى برنزى بود معروف و مشهور گرديد . به كتاب « ديوارها » اثر وان ميلينگن ص 35 و 41 بنگريد .\r\nص 104 س 4 - اين دليل بر آن است كه اقلا نيم قرن قبل از تسلط تركان ، يونانيان شهر خويش را « استرانپوليس » ميخواندند كه تركان آن را به استامبول تبديل كرده‌اند .\r\n\r\n","description":"","footnote":"","page_name":" 347 ","page_number":355},
  {"content":"\r\n\r\nص 104 س 12 - اين همان برج معروف مردم ژن است كه بنام گالاتا معروف است و در 1348 م . / ( 749 ه . ) ساخته شده . اكنون ازين برج براى ديدبانى و كشف آتش سوزى استفاده مىشود . در قرون وسطى آن را بنام برج مسيح ميشناختند . البته اين برج نبايد با برج گالاتا كه در كنار ساحل واقع است ، و همانجايى است كه زنجيرى بزرگ به آن بسته ميشد ، اشتباه شود . اين زنجير ازين برج گذشته و در دريا غوطه مىخورد تا ميرسيد به ساحل جنوبى استانبول و شاخ طلايى را در ميان خويش ميگرفت . به كتاب « ديوارها » اثر وان ميلينگن ص 228 نگاه كنيد .\r\nص 105 س 18 - پس از آنكه قسطنطنيه از تصرف لاتينيها در 1261 م . / ( 660 ه . ) بيرون آمد . امپراطور ميشل پالئو لوگوس پرا را همچون يكى از متصرفات امپراطورى به تيول مردم ژن داد . مردم ژن با در دست داشتن اين شهر تجارت درياى سياه را بدست خويش گرفتند .\r\nص 107 س آخر - اين آرامگاه فيليپ كنت دارتوا  ( D'Artois )  شحنهء فرانسوى بود كه بدست بايزيد در جنگ نيكوپوليس  ( Nicopolis )  اسير شد و در ژوئن 1398 م . / ( 800 ه . ) درگذشت ( به كتاب مسيحيان قسطنطنيه اثر دو كانژ ص 123 بنگريد ) . دير فرانسوى قديس ديگر وجود ندارد و بجاى آن مسجد سلطان والده كه بر مبناى آن در 1659 / ( 1063 ه . ) بنيان نهاده شد ديده مىشود . اين مسجد در پايين برج گالاتا و نزديك منتهاى شمالى پل خارجى جديد قرار دارد .\r\nفصل پنجم ص 109 س 15 - در متن اصلى نوشته شده است  tierce , a hora de tercia  مىشود ساعت نه صبح پنجشنبه يعنى روز بعد . اين بايد اشتباه باشد و با بقيهء مطالب كتاب هم نميخواند . ازين گذشته تراپيا  ( Therapia )  ده ميل از راه دريا با قسطنطنيه فاصله دارد .\r\nقسطنطنيه را در نيمروز چهار شنبه ترك گفتند و بدشوارى ميتوان پذيرفت كه با بودن باد مساعد يك كشتى سبك بادى در عرض بيست و يكساعت چنين مسافت كوتاهى پيموده باشد .\r\nشايد بتوان بجاى  tercia  بخوانيم  nona  كه مىشود سه بعد از ظهر همان چهار شنبه .\r\nص 110 - 4 - در متن اصلى نوشته است\r\n El Guirol de la Grecia y le Guirol de la Turguia \r\nويرانه‌هاى دژهايى كه بعدها ساخته شده است ، هنوز بر مدخل به سفر قرار دارد و از آن نگهبانى مىكند .  Guirol  ظاهرا همان « قراول » است كه لغتى است\r\n\r\n","description":"","footnote":"","page_name":" 348 ","page_number":356},
  {"content":"\r\n\r\nتركى بمعنى پاسدار يا نگهبان و بيشتر به آدمى اطلاق مىكنند تا به دژ .\r\nص 111 س 14 -  Finogia  جزيرهء « كيرپن »  ( Kirpen )  است كه در خليج « كفكن »  ( Kefken )  واقعست و بندر كيرپن كه همان « كالپ »  ( Calpe )  باشد و « گزنوفون » از آن توصيف كرده است ، در آن قرار دارد .\r\nص 118 س 12 - اين بايد ناشى از سوء تفاهم باشد . در صورتى كه  Ponto  بمعنى « بندر » باشد كه لفظى است فارسى و در تركى هم بسيار استعمال مىشود و اگر « راكيا » همان « ارگلى » و هراكليا باشد ديگر نام اخير متعلق به هيچ امپراطورى نمىشود .\r\nص 122 س 8 - نام لئونا  ( Leona )  گويا اشتباهى از جانب نساخ باشد براى نام پوليمان  Puliman  كه نام فعلى دهكده‌اى ترك نشين است و جايگزين نام باستانى پولمونيوم  Polemonium  شده است .\r\nفصل ششم ص 124 س 4 - امپراطورى طرابوزان در نتيجهء تسخير قسطنطنيه بدست لاتينيها در 1204 م . / ( 601 ه . ) ايجاد شد . اين امپراطورى همزمان بازگشت مجدد امپراطورى پالئو لوگى  ( Palaeologi )  پس از 1261 م . / ( 660 ه . ) قدرت يافت و هشت سال پس از سقوط قسطنطنيه در 1453 يعنى در 1461 بدست سلطان محمد فاتح سقوط كرد . در زمان ورود كلاويخو ، امپراطور آنجا « مانوئل دوم » ( كمننى ) بود . البته وى طبيعة دشمن تركان و اينك خراجگذار تيمور بود . قلمرو او باريكه‌اى در موازات ساحل بود كه از اندكى از جانب غربى تره بولى شروع ميشد و به گوشهء جنوب شرقى درياى سياه پايان مىپذيرفت .\r\nص 134 س 9 -  Guadamacir  يا  Guadamacil  ( كه با املاهاى مختلف نوشته شده است ) نامى است كه به اسپانيايى بر نطعهاى قرطبى اطلاق ميكنند . اين سفره‌هاى چرمين از مراكش آمده است و اصلا آنها را قدمسى  ( Ghadamsi )  مىخوانند . چون نخست آنها را در قدمس  ( Ghadames )  مىساختند . ازين چرم در حماسهء « سيد »  ( Cid )  قرن دوازدهم ميلادى ذكرى شده است . رجوع كنيد به مجموعهء لغات اسپانيايى كه از غربى گرفته شده است\r\n ( Glossarie des mots Espagnoles derives de I'Arabe ) \r\nتأليف دوزى و انگلمان  ( Dozy , Engleman )  تحت لغت  ( Guadamaci  . سفره واژه‌اى است فارسى بمعنى\r\n\r\n","description":"","footnote":"","page_name":" 349 ","page_number":357},
  {"content":"\r\n\r\nروميزى كه هنوز هم مورد استعمال عام دارد نان غير مخمرى كه درينجا از آن ياد كرده هنوز هم در سراسر ايران خورده مىشود .\r\nص 134 س آخر - جغتاى ( كه در حواشى فصل اول ص 346 از آن ياد كرديم ) نام پسر سوم چنگيز خان بود . تيمور از بازماندگان بزرگى از بزرگان مغول بود كه وزير جغتاى بشمار ميرفت . در سراسر اين سفرنامه ( چنان كه گفته است ) همه جا كلاويخو جغتاى را مترادف مغول و يا تاتار به كار برده است كه عبارت باشد از بزرگى از خاندان يا قبيلهء تيمور يا ايلچى دولت يا پيك رسمى آن .\r\nص 135 س 22 - در متن اصلى نوشته است  Sutimi azul  يعنى ( ابريشم ) زيتونى آبى كه ابريشمى است منسوب به شهر زيتون چين بشهرى كه اينهمه مورد اشاره و توصيف ماركوپولو و ديگر جغرافيون عرب بوده است . به سفرنامهء ماركوپولو چاپ يول  ( Yule )  بسال 1874 ج 224 و نزهت القلوب حمد الله مستوفى 355 بنگريد . تصور مىرود كه لغت  Satin  در فرانسه يا انگليسى از همين نام زيتون يا  Setuni  اخذ شده باشد .\r\nص 137 س آخر - در متن اصلى اين نام با املاى  Xevali  آمده است كه بايد همان شاه على باشد . شرف الدين على يزدى گويا اشاره‌اى به اين موضوع نميكند .\r\nفصل هفتم ص 141 س 19 - آنچه بنام ريال  ( Real )  سيم مشهورست معادل هفت پنس بود .\r\nاما  Real de a ocho ( reales )  يعنى سكه هشت رآلى ، دلارى بود معادل چهار شيلينگ .\r\nطبق گفتهء پگولوتى  ( Pegolotti )  آسپرنيم كراون ( يعنى دو شيلينگ و نيم . م . ) به پول ما ارزش داشته است . به كتاب « چين »  ( Cathay )  تأليف يول  ( Yule )  چاپ 1866 ص 297 نگاه كنيد .\r\nص 147 س 6 - در متن اصلى نوشته است  el conde Lazaro  ما پادشاه مترادف است - با لغت سربى  Kral  جنگ  Kossovo  در 1379 م . / ( 792 ه . ) رخ داد در آن سلطان مراد مقاومت مردم سربى و متحدين ايشان را به كلى در هم شكست . اما در حقيقت قاتل سلطان مراد ايلعازر نبود . بلكه يكى از جنگجويان سربى بنام ميلوش كوپيلويچ  ( Milosh Kopilovich )  بود كه از تل اجساد مردگان برخاست و سلطان را در حالى كه ميدان جنگ را تماشا ميكرد با دشنه زد . زخم بر معدهء سلطان وارد شد و فرداى آن روز درگذشت . ايلعازر بفرمان سلطان محتضر كشته شد . سلطان بايزيد به پسرش استفان امان\r\n\r\n","description":"","footnote":"","page_name":" 350 ","page_number":358},
  {"content":"\r\n\r\nداد و بعدها مستمرى بگير تركان گشت .\r\nص 149 س 11 - پارتير جوان همان قلعه است كه اينك بنام حسن قلعه خوانده مىشود و دليلر كنت همان ده فعلى دلى باباست . كشيش واژهء فارسى است براى كاهن مسيحى كه اينجا براى درويش به كار رفته است . ( البته اصلا كلمهء كشيش از يونانى به فارسى در آمده است . در يونانى اين كلمه بمعنى پير يا شيخ است . م . )\r\nص 150 س 18 - كلاويخو از جملهء افراد معدودى است كه توصيفى از سورمارى بدست ميدهند . اين شهر در قرون وسطى بسيار مهم محسوب ميشد . اينك آنچه ازين شهر بجاى مانده بنام سورمالو  ( Surmalu )  معروف است كه ده بىاهميت و ناچيز ترك‌نشين است . اين ده در جانب راست و جنوب مسير ارس و در ده ميلى محلى كه آرپاچاى به ارس ميريزد و چهل ميلى مغرب ايروان كوه آرارات ( به نقشهء موجود در مجلد اول « سير و مطالعه در ارمنستان »  ( Armenia Travels and Studies )  تأليف ه . ف . ب . لينچ  ( E . F . B . Lynch )  نگاه كنيد . ) واقع است . سورمارى  ( Surmali )  و سولمارى  ( Sulmari )  يا سورمالى  ( Surmali )  همانا سورب مارى  ( Surb Mari )  ارمنى است كه بمعنى مريم قديس است ، مورخان ارمنى به آن مكررا اشاره كرده‌اند ( به مجلد دوم « يادداشتهاى مربوط به ارمنستان »  ( Memoire Sur I'Armenie )  تأليف ژ . سن مارتن  ( J . Saint - Martin )  ص 101 و 226 و كتاب « تاريخ استفانوس دربارهء ارمنستان »  ( Histoire Stephanus Orbelian )  ص 226 و كتاب « توصيف ارمنستان باستان »  ( Description of Ancient Armenia )  تأليف انژيژان  ( Injijean )  ص 444 مراجعه كنيد ) . بر طبق گفتهء ابن اثير ( مجلد دهم چاپ تورنبرگ  Tornberg )  ص 25 ) سومارى بسال 1069 م : / ( 462 ه . ) مورد حملهء الپ درسلان واقع گشت و ويران شد . در 1329 اين شهر دوچار سرنوشت مشابه آنچه از دست آلپ ارسلان كشيده بود شد . منتها اين بار مغلان آن را ويران ساختند ( به كتاب  Kirakos de Gontzac  تأليف بروسه  ( M . F . Brosset )  ص 129 رجوع كنيد ) .\r\nبار سوم بدست تيمور در ( 1377 م . / ( 789 ه . ) ويران شد ( به كتاب تيمور بيك  ( Timur Bec )  ص 412 رجوع كنيد . ) موقعيت دهكدهء نوبنياد سورمالو كه در دره‌اى سنگلاخى واقع است توسط دوبوا دو مونتيپرو  ( Dubois de Montipereux )  در كتاب « سير و سياحت در پيرامون قفقاز »  ( Voyage autour du Caucase )  مجلد سوم ص 419 و 446 توصيف شده است . ابن اثير در قرن يازدهم ميگويد كه اين آبادى داراى « يك دژ خوب بود كه با باغها و جويبارهاى بسيار احاطه شده بود » . كلاويخو نامى از كالمارين  ( Calmarin ) \r\n\r\n","description":"","footnote":"","page_name":" 351 ","page_number":359},
  {"content":"\r\n\r\nميبرد . بايد در نظر داشت كه اين همان محلى نيست كه ويليام روبروك  ( William of Rubruck )  به آنجا رفت است و در پاى كوه آرارات واقع است و نام آن را  Cemanum  كه عربى آن مىشود ثمانين يعنى شهر « هشتاد » مينويسد . از اين گذشته كلاويخو از نوجويه  ( Naujua )  ( كه شايد نوجوى باشد ) نام ميبرد . اين نام را نميتوان با نخجوان كه روبروك آن را  Naxua  مينويسد و نام عربى آن نشوادست يكى دانست . شهر نخجوان در سمت چپ شمال مسير ارس واقع است و جغرافيون مسلمان از آن دقيقا و مفصلا توصيف كرده‌اند .\r\nص 151 س 9 - طغتمش كه در 1406 م / ( 809 ه . ) درگذشت . خان قبيلهء زرين قبچاق و رقيب تيمور بود كه سرانجام از تيمور شكست يافت . متن اصلى درينجا نوشته است « هشتاد سال اما تاريخ حملهء طغتمش به ارمنستان و آذربايجان در واقع 787 ه .\r\nيا 1386 م . است .\r\nص 153 س 5 - به نزهة القلوب ص 89 تحت نام مرند نگاه كنيد .\r\nص 153 س 8 - آثار مزبور گويا از ويرانه‌هاى شهر باستانى  Autaxita  باشد .\r\nص 154 س 8 - نام  Nnr - ad Din  كه بمفهوم « روشنى آئين ( اسلام ) » است ، براى يك مسيحى شگفت‌انگيز به نظر مىرسد . بدون ترديد اين نام را تيمور برين مرد تحميل كرده است . همچنانكه بعدها همين عمل را در مورد پسر اين حاكم رواداشت .\r\nص 156 س 4 - چون تيمور نوهء خويش عمر ميرزا را به نيابت سلطنت و واليگرى ايران فرستاد ، امير جهانشاه را فرستاد تا مراقب آن شاهزادهء جوان باشد . چه تيمور او را مسئول همهء حركات عمر ميرزا مىدانست . رجوع كنيد به شجرهء نسب ص 329 و حاشيهء ص 34 س 14 در ص 337 و كتاب « تيمور بيك » ج 4 ص 147 .\r\nص 156 س 20 - بهنگام بازگشت گذار سفيران مزبور به ماكو نيفتاد .\r\nص 157 س 11 - بهنگام 1834 م . / ( 876 ه . ) نخستين حملهء تيمور به مغرب ايران اين قسمت مركب بود از كردستان و بين النهرين سفلى ( بغداد ) تحت فرمان و حكومت سلطان احمد ايلخانى كه تاب حملهء تاتار را نياورد و به پناه سلطان برقوق به قاهره گريخت سرانجام كامياب گرديد كه در 1405 م . / ( 808 ه . ) پس از مرگ تيمور حكومت خود را به هنگامى كه امور حكومت تيمور گسسته شد ، تشكيل دهد و كسب قدرت كند .\r\n\r\n","description":"","footnote":"","page_name":" 352 ","page_number":360},
  {"content":"\r\n\r\nفصل هشتم ص 160 س 17 - در متن اصلى نوشته است  Caza  كه تقريبا با اطمينان ميتوان گفت  Taza  بايد همان طسوج ( يا  Taza  را اشتباها چنين خوانده‌اند و  Taruj  طروج ) باشد ، كه يكى از شهرهاى مشهور اين حدودست . ( به نزهة القلوب ص 83 بنگريد . ) نام كوزكنان كه منزل بعدى كلاويخوست ( نزهة القلوب ص 82 ) بمعنى « كوزه‌گر » ست . از آنجا كه بهنگام چاپ از روى متن خطى اصلى و غالبا قابل تبديل هستند ، لذا چند سطر پائينتر  Corami  بجاى  Toctamix  يا  Toktamish  نوشته است .\r\nص 163 س 7 - سلطان اويس جلاير كه در 1374 م . ( 776 ه . ) درگذشت ، پدر سلطان احمدست كه در حاشيهء ص 157 س 11 در ص ازو ياد شد .\r\nص 166 س 9 - به ديباچه ص 24 نگاه كنيد .\r\nص 167 س 14 - در متن اصلى نوشته است  Camocan  كه كنايه از زربفت است .\r\nرجوع كنيد به كتاب « هابسون جانسون »  ( Hobson Jobnson )  تأليف يول چاپ 1886 ص 368 و كتاب « چين »  ( Cathay )  از همان نويسنده چاپ 1866 ص 295 و فهرست  ( Glossaire )  دوزى و انگلمان 246 .\r\nص 168 س 1 - هند كوچك از نظر كلاويخو و معاصران او كشورى بود بين ايران و هند ( بزرگ ) يعنى افغانستان و بلوچستان . اما آنچه كلاويخو نوشته است ، دقيق نيست . چه از افواه به او رسيده است .\r\nص 168 س 19 - ( يسن بايد همانا يزد باشد . م . )\r\nص 169 س 11 - اين داستانيست مشهور كه پيوسته براى بيان علت به كار نبردن آهن در ساختمان كشتيهايى كه در شرق مىساختند ، اظهار ميكنند . رجوع كنيد به كتاب « چين » اثر يول ( چاپ 1866 ) ص 57 و 217 .\r\nص 171 س 7 - اين همان گنبد سبز بزرگيست كه هنوز برجسته‌ترين بناى سلطانيه بشمارست . اين ساختمان را سلطان مغول الجايتو كه از بازماندگان چنگيز و متوفى در 1316 م . / ( 716 ه . ) است ، اصلا براى آرامگاه خود بنا كرد . شايد ميرانشاه جنازهء او را از گور بيرون كشيده باشد . صد سال بعد ، اين مسجد بزرگ را شاه محمد خدابنده ( پدر شاه عباس بزرگ ) مرمت كرد و هنوز هم گنبد آن با آنكه بسيار ويران و خرابه است ، در ميان دشت سلطانيه جلب نظر مىكند . رجوع كنيد به كتاب « يكسال در ميان\r\n\r\n","description":"","footnote":"","page_name":" 353 ","page_number":361},
  {"content":"\r\n\r\nايرانيان »  ( A Year Amongst Persians )  تأليف پرفسور براون  ( E . Browne )  ص 75 و كتاب « يك ديپلمات در ايران »  ( A Diplomat in Persia )  تأليف ايست و يك  Eastwick ) ( E . B .  ص 208 .\r\nص 172 س 21 - كارهاى ديوانه‌وار ميرانشاه و عزل او از حكومت قسمت مغرب ايران در سال 1399 م . / ( 802 ه . ) روى داد و از آن تاريخ ببعد در بغداد مستقر شد .\r\nعلت آنكه وى بهنگام آمدن كلاويخو به سلطانيه در آن شهر بود ، بدون شك اين است كه او به پيشواز پدرش تيمور آمده بود كه چند هفتهء پيش ضمن عبور از ايران به سلطانيه رسيده بود . ( به كتاب « تيمور بيك »  ( Timur Bec )  مجلد سوم ص 189 تا 198 و 207 رجوع كنيد . ) خانزاده بيگم برادر زادهء خوارزم سلطان ابتدا زن جهانگير پسر ارشد تيمور شد . پس از مرگ او اين شاهزاده خانم زن ميرانشاه برادر شوهر متوفاى خويش شد ، كلاويخو چنان كه بيايد ، در سمرقند در ضيافتى مهمان او شد . به كتاب « تيمور بيك » مجلد اول ص 244 و شجرهء نسب مندرج در حاشيهء ص 24 س آخر ديباچه در ص 344 رجوع كنيد .\r\nفصل نهم ص 175 س 3 - در متن اصلى  Xaharcan  و سپس  Xaharica  ثبت كرده است .\r\nروشن و معلوم نيست كه مقصود از آن كدام آبادى است و بر روى نقشه نامى كه نظير اين يا خيلى شبيه اين باشد نيست . اين نميتواند آن محل تقاطع مهم جادها يعنى « سوميقان » ( كه چند بار در نزهت القلوب از آن ياد شده ) باشد . چون اين محل در جانب غرب سگزى آباد است . اما  Xaharcan  بايد « سنقرآباد » باشد كه اين نيز در نزهت القلوب آمده است و بايد در همان حدودى باشد كه كلاويخو از آن ياد مىكند . در فارسى دو پساوند آباد و آن در مورد اسامى مكان بسيار آمده است . كلاويخو اين دو پساوند را با هم اشتباه مىكند و گاهى غلط مينويسد . مثلا  Ceguesana  بايد همان  Sagziabad  باشد .  d  آخر را همچنانكه در تلفظ اسپانيائى بسيار معمول است انداخته و حذف كرده ( حال آنكه  n  كه بجاى  V  اشتباها ثبت شده است و خود  v  هم مبدل شده  b  است ) . كما اينكه زنجان شده است  Sanga  بدينطريق  Xaharcan  با  c  همان « شهر آباد » باشد كه نامى است بسيار معمول ( بمعنى شهر كوچك ) و در حقيقت بر روى نقشه شهر آبادى هم هست . در مورد\r\n\r\n","description":"","footnote":"","page_name":" 354 ","page_number":362},
  {"content":"\r\n\r\nسوميقان  Sumiqan  و مشتقات آن به ترجمهء انگليسى نزهت القلوب ص 168 و متن فارسى آن ص 59 رجوع كنيد .\r\nص 176 س 17 - رى ( كه در كتاب توبيت  ( Tobit )  به  Rages  ياد شده است ) پايتخت شمال ايران در دوران حكومت خلفا بشمار ميرفته است . در سال 1220 م . / ( 617 ه . ) يعنى در دوران چنگيز خان مورد نهب و غارت قرار گرفت و بدست مغول سوخته شد و تهران جاى آن را گرفت و بعدها در زمان قاجاريه پايتخت ايران شد . ( كتاب توبيت قسمتى از تورية است و خود او جهودى از قبيلهء نفتالى بود كه به علت حس ترحمى كه داشت ، شهرت يافت . در پيرى كور شد و بنابر راهنمايى فرشتهء رفائيل بوسيلهء پسر خود شفا يافت . م ا . )\r\nص 177 س آخر - اين نام در متن اصلى بطرق مختلفى املاء شده است . او را معمولا بنام امير سليمان شاه مىشناسند . درين حدود وى حاكم استان رى شد . رجوع كنيد به كتاب تيمور بيك ج 3 ص 170 .\r\nص 178 س 3 - در متن اصلى نوشته است  Car  . اين دره و رودخانهء معروفيست در جنوب كوه دماوند . سلطان احمد ميرزا كه ازو درينجا ياد مىكند ، جوانى بود هفده ساله و نوهء تيمور از عمر شيخ ميرزا پسر دومش . رجوع كنيد به ج 2 كتاب تيمور بيك ص 170 و 302\r\nص 180 س 1 - نگاه كنيد به ج 4 تيمور بيك ص 147 و 155 .\r\nص 181 س 3 - نام آبادى مزبور در كتاب نيامده است . اما دهكدهء آهوان ( كه در آنجا آثار ويرانه‌هاى شهر باستانى قرار دارد ) بر سر جادهء كوهستانى واقعست كه بدشت ميرسد . نگاه كنيد به ج 3 كتاب « يك ديپلمات در ايران ) تأليف ايست و يك ص 150 .\r\nص 187 س 13 - رجوع كنيد به ص 142 اين كتاب .\r\nص 187 س 23 - اسفراين شهر عمدهء شهرستان اسفراين بود كه نيمى از شمال دشت جوين كه از جاجرم تا نشابور ادامه دارد در آن است . اين محل قبل از يورش مغول و جنگهاى بعد از آن اهميت بسيار داشت . در نقشه اثرى ازين شهر نيست و اينك به كلى ناپديد شده است . نام آن را غالبا اسبراين  ( Asbarayn )  تلفظ ميكرده‌اند كه كلاويخو هم آن را بغلط  Zabrain  نوشته است . اين شهر در نيمراه جاجرم و نشابور واقع است و از هر يك از دو شهر سى و شش ساعت راه فاصله دارد . فاصلهء جاجرم و نشابور 180 ميل است . سرزنوسكى بغلط ميگويد كه  Zabrain  همانا  Zafrain  فعلى است كه در چهل\r\n\r\n","description":"","footnote":"","page_name":" 355 ","page_number":363},
  {"content":"\r\n\r\nميلى مغرب نشابور بر سر راه پايين‌تر چاپار واقع است . به « سرزمينهاى خلافت شرقى »  ( Lands of the Eastern Caliphate )  ص 381 و 393 و نيز شرح تقريبا همزمانى كه حمد اللّه مستوفى در نزهت القلوب ص 148 از جغرافياى آنزمان ميدهد رجوع كنيد .\r\nص 190 س آخر - درين زمان و دوران بعد از آن يعنى دوران شاهان صفوى ، استان خراسان همهء آنچه را اكنون افغانستان غربى شناخته مىشود ، با پايتخت آن يعنى هرات كه شاهرخ پسر كهترين تيمور در آنجا نايب السلطنه يا ولايتعهد پدر بود نيز شامل مىشد .\r\nفصل دهم ص 193 س 4 - نامهاى بعضى جاها درين قسمت از متن ، چنان تحريف شده است كه باز شناختن آنها ممكن نيست . نمىتوان گفت كه  Okhakhan  يا  Asegur  يا  Ferrio  كدام شهر بوده‌اند . كلاويخو مىگويد ايالت خراسان ، از خراسان كه نام خاص و شخصى امام رضا ( ع ) بوده است مشتق شده . اين قول بدون شك مردودست . مرقد حضرت رضا در مشهد هنوز هم بزرگترين و مهمترين محل زيارتى ايرانست كه مؤمنين شيعى به زيارت آن مىآيند .\r\nاين شهر از لحاظ اهميت پس از كربلا كه در كنار فرات واقعست و در آنجا نياى امام رضا يعنى امام حسين ( نوهء پيغمبر ) بشهادت رسيده و مدفونست ، قرار دارد . پس از نيم روز راه‌پيمايى از مشهد به شهر  Buelo  كه بايد همان طوس باشد مىرسد . نام اين شهر را جغرافيون عرب باسامى گوناگون بر حسب تغيير ساكنان آن طبران و سناباد خوانده‌اند .\r\nص 193 س 17 - رود تجنداب يا رود مشهد كه از آن شهر بسوى هرات ( جنوب شرقى ) جريان دارد ، در نيمراه مشهد و هرات با رود هرات كه از آن شهر مىآيد ، مىپيوندد . پس از آميختن بسوى شمال يا سرخس مىرود . كلاويخو از نزديك سرخس ازين رود گذشته است . اين رود اندكى شمالتر از سرخس تجند در ريگزارها فرومىرود .\r\nص 195 س 13 - لغت اسپانيائى كه در متن اصلى  Alfareme  ( از ريشهء عربى ) است ، كه دوزى و انگلمان ( در فهرست  Glossaire  ص 109 ) آن را به « نوعى سرپوش »  ( une sorte de coiffure )  تعريف مىكنند ، در عبارت ديگرى از كلاويخو معلوم مىشود كه مقصود كلاه مردان يا دستارست .\r\n\r\n","description":"","footnote":"","page_name":" 356 ","page_number":364},
  {"content":"\r\n\r\nص 199 س 19 - مسير رودخانهء مرغاب تقريبا با تجند از آن نقطه‌اى كه رود اخير با رود هرات مىپيوندد ، موازيست . هر دو اينها از كوههاى افغانستان از جانب شرقى ايران سرچشمه مىگيرند . رود مرغاب در قسمت اول مسير خويش بسوى مغرب جارى مىشود و آنگاه با زاويهء قائمه بسوى شمال مىگردد و سرانجام به واحهء مرو مىرسد و بلافاصله در ريگهاى بيابان در شمال مرو فرو مىرود . بين مرغاب و تجند در جانب مشرق ، بيابان شنزار بىآب و علف قراقوم قرار دارد كه پهناى آن 80 ميلست . كلاويخو و همراهانش كه از تجند در نزديك سرخس گذشتند ، بايستى به مرغاب در فاصلهء يكروز راه به مرو يا شايد يولتان  ( Yuletan )  رسيده باشند : در زمان كلاويخو از شهر بزرگ مرو كه در زمان عباسيان بسيار مشهور بود ، بايستى هيچ بنايى نمانده باشد . اين شهر از نهب و ويرانى بسيار كه بدست تاتاران چنگيز خان در قرن سيزدهم ميلادى تحمل كرد به كلى ويران شد . براى توصيف بيابان ميان سرخس و مرو و آنسوى جيحون به كتاب « مناظرى از زندگى و آداب در ايران »  ( Glimpses of Life and Manners in Persia )  تأليف ليدى شيل  ( Lady Sheil )  چاپ 1856 ص 360 كه در آن سر ويليام تيلور  ( Taylour )  مرحوم سفر خود را از تهران تا خيوه در 1842 شرح داده است ، نگاه كنيد .\r\nص 201 س 20 - در متن اصلى نوشته است  « Tagiguinia »  ( به فصل اول ص 40 نگاه كنيد . ) يعنى سرزمين ايران در برابر توران .\r\nص 203 س 13 - شايد اين همان شبور خان باشد كه بين اندخود و بلخ قرار دارد .\r\nرجوع كنيد به « سرزمينهاى خلافت شرقى » ص 426 . اين شهر در تاخت و تاز مغول سخت آسيب ديد و ويران شد .\r\nص 204 س 7 - ويرانه‌هاى بلخ « مادر شهرها يا ام القراء » در نزديك آرامگاه مزار شريف كه به گمان تركمانان آرامگاه على ( ع ) خليفه ( و داماد پيغمبر ) است ديده مىشود .\r\nاما در واقع على ( ع ) در كوفهء بين النهرين به خاك سپرده شده است . به كتاب « سياحت در آسياى ميانه »  ( Travels in Central Asia )  تأليف وامبرى  ( Vambery )  ص 232 نگاه كنيد .\r\nص 204 س 23 - ايرانيان جيحون را آمويا يا آمويه مىخوانند . نام يونانى  Oxus  از نام قسمت علياى اين رودخانه كه وخش است گرفته شده آب آمو يا آمو دريا عموما به جيحون اطلاق مىشود كه بمعنى رودخانه است . مسئلهء اينكه در قرون وسطى جيحون به درياى خزر مىريخته است يا هيچگاه نمىريخته ، امريست قابل بحث و تحقيق . جيحون\r\n\r\n","description":"","footnote":"","page_name":" 357 ","page_number":365},
  {"content":"\r\n\r\nو سيحون اينك به آرال مىريزند . آنچه كلاويخو نوشته است ، البته از افواه گرفته .\r\nاما ضمنا سخن جغرافىدان ايرانى حافظ ابرورا كه در 1417 م . ( 820 ه . ) صريحا نوشته است كه جيحون به درياى خزر مىريزد ، تأييد مىكند . براى تحقيق بيشترى درين‌باره به « سرزمينهاى خلافت شرقى » ص 455 و 458 بنگريد .\r\nفصل يازدهم ص 207 س 9 - اين مغولى نيست بلكه تركى جغتايى است . فارسى البته به خط عربى اندكى تعديل شده نوشته مىشود . تركى جغتايى خطى جداگانه دارد كه اينك بنام اويغورى خوانده مىشود .\r\nتيمور بتركى سخن مىگفت و فارسى هم در مىيافت ، اما ظاهرا از مغولى هيچ بهره‌اى نداشت .\r\nص 210 س 15 - اين در آهنين معروف را نخستين بار زائر بودائى بنام هون تسانگ  ( Hwen Thesang )  كه از آنجا بسال 629 م . وقتى كه از چين به هند ميرفت توصيف مىكند ( به كتاب جيحون  ( The Oxns )  تأليف وود  ( J . Wood )  و به ص شصت و نه مقدمه‌اى كه سر هنرى يول  Yule  بر آن نوشته است بنگريد ) . در آهنين مزبور را جغرافيون عرب و ايرانى قرون وسطى بنامهاى عربى باب الحديد و فارسى در بند آهنين بسيار ذكر كرده‌اند . براى توصيف وضع فعلى آن به مقالهء ميف  ( Mayef )  مجلهء جغرافيائى  ( Geographical Magazine )  سال 1876 ص 328 نگاه كنيد . در آهنين نزديك درياى خزر در جانب شرقى رشته كوههاى قفقاز و نزديك شهر دربند واقعست و اعراب آن را « باب الابواب » يعنى در درها مىنامند . به « سرزمينهاى خلافت شرقى » ص 180 مراجعه كنيد .\r\nص 211 س 15 - شهر كش در اواخر قرن پانزدهم ( قرن هشتم هجرى ) بنام شهر سبز معروف گشته بود . ازين شهر دو محل مسكونى « كتاب » و « شهر » بجاى مانده است . رجوع كنيد به « با برنامهء انگليسى »  ( Babur Nama in English )  تأليف بوريج  ( A . S . Beveridge )  ص 83 و « تركستان » تأليف شويلر  ( Schuyler )  ج 2 ص 64 .\r\nص 213 س 22 - اين سه گردى كوچك كه در تقاطع اضلاع مثلثى نامرئى واقع شده است ، بر بسيارى از سكه‌هاى سيم ضرب شدهء بفرمان تيمور يافت مىشود . به لوح اول شمارهء 36 و ص 16 متن ج 7 كاتالوگ سكه‌هاى شرقى موزه بريتانيا  Catalogue of \r\n\r\n","description":"","footnote":"","page_name":" 358 ","page_number":366},
  {"content":"\r\n\r\n Oriental Coins in the British Museum \r\nنگاه كنيد . اينكه نشان شير و خورشيد نشان مخصوص سلطان سابق سمرقند بوده ، روشن نيست . خورشيد نشان برج اسد ، عاليترين نشانى است كه بر سكه‌هاى سلجوقيان روم ( آسياى صغير ) قرن دوازدهم ( قرن هفتم هجرى ) نقش شده است . حتى در سكه‌هاى غازان و الجايتو و ابو سعيد ، ايلخانان مغول ايران كه در سالهاى 1295 م . / ( 695 ه . ) و 1335 م . ( 736 ه . ) ضرب شده است اين نقش ديده مىشود . به كتاب ماركوپولو چاپ يول ( سال 1875 ) ج 1 ص 343 بنگريد .\r\nص 216 س 4 - خان يا سلطان سمرقندى كه درينجا به آن اشاره شده است شايد امير حسين باشد كه از 1360 م . / ( 762 ه . ) تا 1369 م . / ( 771 ه . ) بر ماوراء النهر و خراسان فرمان ميراند .\r\nبهنگام مرگ چنگيز در 1227 م . / ( 615 ه . ) قلمرو پهناورش ميان چهار پسرش بخش شد و پس از جغتاى صاحب ماوراء النهر كه در آن بخارا و سمرقند پايتخت وى بشمار ميآمدند . در طى يك قرن و نيم گروهى بسيار از اخلاف وى فرمان راندند و چه بسا كه موقتا خانهاى دودمانهاى شاهان محلى سلطنت را از آنان گرفتند . بدينگونه از 1342 م . / ( 743 ه . ) تا 1346 م . / ( 747 ه . ) « غازان »  ( Kazan )  جغتاى خان شد و بجاى وى « قزغن »  ( Kazagan )  از بزرگان محلى نشست كه نوهء او حسين خان بود . پايتخت اصلى وى بلخ بود و از آنجا بر سمرقند كه در شمال بود و هرات كه در جنوب بود فرمانروايى ميكرد . حسين خان خواهر خود را به تيمور كه در آغاز كار يار و متفق او بود ، بزنى داد . بعدها ميان آنان نزاع در گرفت و سرانجام به مرگ حسين خان در 1369 م . / ( 771 ه . ) ماجرا پايان يافت . ( به كتاب تيمور بيك مجلد اول ص 1 و 18 و 192 بنگريد ) . دربارهء عمر طبان  ( Toban )  كه در متن از آن يادى شده به مجلد سوم كتاب « تاريخ اسلام »  ( Mohammedan History )  تأليف پرايس  ( Price )  ص 191 نگاه كنيد .\r\nص 217 س 18 - زن بزرگ تيمور يعنى خانم بزرگ يا مادر شاهرخ بنام « سراى ملك مهربان » دختر غازان خان جغتاى ( كه در حاشيهء پيش ازو ياد كرديم ) بود و او را در حرم حسين خان بهنگام شكست او يعنى در 1359 . ( 771 ه . ) يافتند و ظاهرا زن حسينخان نشده بود . درينجا اشتباهى كه كلاويخو مىكند ، بايد ناشى ازين نكته باشد كه خواهر اين خان زن تيمور شده بود ( رجوع كنيد به حاشيهء پيش ) به كتاب « تيمور بيك » ج 1 ص 193 و 290 نگاه كنيد .\r\nص 217 س 23 - رجوع شود به حاشيهء فصل سوم . دربارهء چاوكو پدر\r\n\r\n","description":"","footnote":"","page_name":" 359 ","page_number":367},
  {"content":"\r\n\r\nجهانشاه رجوع كنيد به ج 3 « تاريخ اسلام » تأليف پرايس  ( Price )  ص 404\r\nص 218 س 8 - در متن اصلى نوشته است .  que es IIamada ( IIamado ) Dorgancho  كه پندارى  Dorgancho  ( كه همان چنگيز باشد ) همان  La Ciudad  شهر مسقط الرأس او بوده . نامهاى سه تن از چهار پسر چنگيز بغلط نوشته شده است ، بجاى تولى  Gabuy  و بجاى اكتاى  Esbeque  و بجاى جوجى  Charcas \r\nص 220 س 19 - اين نام در متن اصلى  Cabet  درج شده است . اين املاء ممكن است ، نمايندهء « قلبه »  ( Qulbeh )  كه مرغزاريست بسيار مشهور در نزديك سمرقند باشد ، يا دره‌اى باشد كه در نزديك اين شهر واقعست . ( رجوع كنيد به كتاب « با برنامهء انگليسى »  ( Babur Nama in English )  تأليف بوريج ص 80 . ) در صورتى كه  Calbet  نمايندهء « خلوت » ( چنان كه ما در ترجمه نوشته‌ايم ) باشد اين بمعنى جايگاهست خالى از اغيار ( گاردن  Garden  اما اينكه تاليسيه به چه معنى است ، هيچ روشن نيست .\r\nفصل دوازدهم ص 225 س 1 - درين هنگام تيمور هفتاد ساله بود .\r\nص 227 س 2 - در 1227 م . / ( 625 ه . ) بهنگام مرگ چنگيز بزرگ « تولى » زمام امور قبايل اصلى مغول را بدست گرفت و در قراقوم روم مستقر شد . پسرش قوبيلاى كه بجاى تولى يعنى خان بزرگ ( ياقاآن ) نشست ( از 1257 م . / ( 655 ه . ) تا 1294 م . / ( 694 ه . ) چين را شكست داد و در پكن مستقر شد و ماركوپولو به خدمت وى مشغول گشت .\r\nچون وى خان بزرگ شد بازماندگان جغتاى مقيم سمرقند نيز به او خراج مىدادند .\r\nاولاد قوبيلاى فاسد شدند و در 1370 م . / ( 772 ه . ) سلسلهء مغولى چين كه چينيان آن را يوئن  ( Yuen )  مىخوانند از ميان رفت و جاى آن را سلسلهء مينگ  ( Ming )  گرفت . بنيان گذار اين سلسله امپراطور هونگ وو  ( Hong Wou )  بود كه در 1399 م . / ( 802 ه . ) درگذشت و پس از يك رشته وقايع پرآشوب و فترت پسرش « چينگتسو »  ( Chingtsu )  با لقب امپراطور « يونگلو »  ( Yunglo )  بتخت نشست و از 1403 م . / ( 806 ه . ) تا 1425 م . / ( 829 ه . ) سلطنت كرد . وى همان پادشاهى است كه كلاويخو بنام چيس خان يا تنگوز خان مىنامد . شرف الدين على يزدى هم او را به همين نام تنگوز خان مىخواند . او بيهوده تلاش كرد تا تيمور را وادارد كه خراج مقررى سابق را بپردازد .\r\n\r\n","description":"","footnote":"","page_name":" 360 ","page_number":368},
  {"content":"\r\n\r\nروابط بين تيمور و چين وخيم شد و سرانجام در 1405 تيمور بر آن شد تا چين را هم به قلمرو خود بيفزايد كه بهنگام گذشتن از سيحون در اترار درگذشت . « تنگوز »  ( Tanguz )  يا « تونگوز »  ( Tunguz )  و « دنگوز »  ( Donguz )  به زبان تركى جغتاى بمعنى خوك است . « چيس خان »  ( Chayscan )  يا چويس خان  ( Chuyscan )  ممكن است ناشى از اشتباه املايى باشد كه اصل آن  ( Chuycon )  است . و اصل اين نام در چينى « چينگتسو »  ( Chingtsu )  است كه نام شخص امپراطور مزبور بوده است . رجوع كنيد به كتاب تيمور بيك مجلد دوم ص 428 و تاريخ چين  ( History of China )  تأليف بولگر  ( D . C . Boulger )  مجلد اول ( چاپ 1698 ) ص 356 و 431 و 441 .\r\nص 227 س 7 - دربارهء چرم قرطبه  ( Guadameci )  رجوع كنيد به حاشيهء فصل ششم .\r\nص 229 س 16 - شرف الدين على يزدى ازين پذيرائى از سفيران مصر و اسپانيا توصيفى بدست مىدهد . اما البته وى در آن توصيف سفيران مسلمان را بر ديگران برترى مىنهد .\r\nبايد بخاطر داشت كه چون كلاويخو به خوى رسيد ، سفير مصر را در آنجا يافت كه زرافه‌اى با شش شتر مرغ براى پيشكش به تيمور همراه دارد . شرف الدين على يزدى نام سفير مصر را « منقلى بوقاى »  ( Manghali Bugay )  كه رئيس تشريفات سلطان مملوك « برقوق » مرحوم بود ، ذكر مىكند . عدهء شتر مرغها كه شش تا يا نه تا بودند معلوم نيست .\r\nاما روشنست كه آنها را بر شتر آوردند و زرافه هم همهء راه از قاهره تا سمرقند را پياده پيمود كه مسافتى است برابر سه هزار ميل . رجوع كنيد به كتاب تيمور بيك ج 4 ص 180 و 184 و 194 .\r\nص 230 س 9 - از باغ دلگشا و باغ چنار بابر امپراطور هند در اواخر قرن پانزدهم توصيفى بدست ميدهد . باغ دلگشا در جانب مشرق دروازهء فيروزه بوده است .\r\nرجوع كنيد به كتاب با برنامه تأليف بوريج ج 1 ص 78 .\r\nص 233 س 3 - باسپانيايى  Alhania  از ريشهء عربى است . درين باره به فهرست  Glossarie  دوزى و انگلمان ص 145 بنگريد .\r\nص 232 س 22 - تنگه يا تنكه سكهء رايج در سراسر سرزمين تاتار بود . كلاويخو جاى ديگر مىگويد اين سكه دو ريال نقرهء اسپانيا ، ارزش داشت كه برابر مىشود با بيش از يك شيلينگ پول انگليس .\r\n\r\n","description":"","footnote":"","page_name":" 361 ","page_number":369},
  {"content":"\r\n\r\nص 240 س 14 - دربارهء اين غرفه‌هاى عظيم و چادرها و پوشها كه به شكل كابيتكا  ( Kabitka )  است رجوع شود به كتاب « سفرنامهء ماركوپولو » ( چاپ 1875 ) ج 1 ص 244 و 390 و 394 و نيز بكتاب « ويليام روبروك »  ( William of Rubruck )  از انتشارات انجمن هكلويت ص 54 .\r\n241 س 8 - سراپرده  ( Sarapardeh )  به فارسى بمفهوم پرده يا پوش است اما از لحاظ لغوى حصاريست ( يا محوطهء محصوريست ) كه در آن پادشاه مىنشيند يا محلى كه در آن زنهاى پادشاه از انظار عموم پوشيده هستند . شرف الدين على يزدى آن را بمعنى اخير به كار برده است . نگاه كنيد به كتاب تيمور بيك ج 4 ص 183 .\r\nص 243 س 10 - چنان كه در فصل بعد مفصلا خواهد آمد ، درين هنگام تيمور هشت زن داشت . اين عده دو برابر شماريست كه شرايع اسلام جايز دانسته است . اما اين امريست كه بىشك از جانب شخص تيمور روا داشته شده بود . همچنانكه در مورد ميگسارى هم در امور شرعى تسامح روا مىداشت . اين دو خانم عبارت بودند از زن بزرگ تيمور و خانم كوچك كه برادر زادهء خانم بزرگ و دختر امير موسى بود . پدر امير موسى غازان خان ، سلطان سابق سمرقند بود . رجوع كنيد به كتاب تيمور بيك ج 1 ص 124 و 125 و 295 .\r\n245 س 4 - به حاشيهء فصل هشتم نگاه كنيد . خانزاده خانم اينك در سمرقند دور از شوهر خويش و در جوار پدر شوهرش بسر مىبرد .\r\nص 248 س 9 - بگفتهء شرف الدين على يزدى اين جشنها و سورها كه در آنها فرستادگان پادشاه اسپانيا نيز شركت مىكردند ، بفرمان تيمور بافتخار جشن عروسى شش تن از نوه‌هايش به پا مىگشت . اينان عبارت بودند از الغ بيك و ابراهيم سلطان ، پسران شاهرخ ميرزا و شاهزادهء « آى دگل » پسر ميرانشاه و احمد ميرزا و سيد احمد و بكراه كه هر سه پسران عمر شيخ ميرزاى مرحوم بودند ( رجوع كنيد به كتاب تيمور بيك ج 4 ص 189 ) . تاريخ اين جشن كه در متن پنجشنبه نهم اكتبر ذكر شده است ، بايد تاريخ همان سورى باشد كه خانزاده خانم ترتيب داده بود و چنان كه از متن برمىآيد ، سور مزبور روز پيش بوده است . بنابراين سور بزرگ تيمور شايد در روز جمعهء دهم اكتبر برپا گشته باشد . اين در صورتيست كه قبول كنيم و حاضر شده باشد ، سور را در روز\r\n\r\n","description":"","footnote":"","page_name":" 362 ","page_number":370},
  {"content":"\r\n\r\nجمعه يعنى روزى به پا كند كه در آن روز بايستى به مسجد مىرفت .\r\nص 249 س 8 - دربارهء اين نمايشها به توصيفى كه شرف الدين على يزدى بيان كرده است مراجعه كنيد . و نيز رجوع كنيد به كتاب تيمور بيك ج 4 ص 186 تا 189 .\r\nص 250 س 6 - نگاه كنيد به ص 227 و 317 . اين اسم با املاهاى گوناگون آمده است ،  Burodo  و  Borundo  و  Butudo  وى خواهر زادهء تيمور بود .\r\nص 252 س 6 - دربارهء زيتون به حاشيهء فصل ششم بنگريد .\r\nص 254 س 21 - اين موضوع بايد از بعضى روايات كه دربارهء پرستر جان  Prester John  بر سر زبانها بود ، سرچشمه گرفته باشد . ( پرستر جان نام پادشاه موهومى است كه بعقيدهء عيسويان قرون وسطى در ختا و شرق اقصى سلطنت ميكرده است و ظاهرا اين توهم از وجود « اونك خان » پادشاه قوم عيسوى « كرائيت » كه از اقوام تاتار بودند پيدا آمده است . م . ا . )\r\nفصل چهاردهم ص 261 س 8 - اگر همانگونه كه سرزنوسكى اظهار نظر مىكند ، جوهر آغا تلفظ صحيح املاى  ( Yauguaga )  باشد ، اين كلمه بمعنى « خانم جواهر » ست . زنهاى پنجم و ششم و هفتم نامهاى تاتار دارند كه به املاى كلاويخو ، خواندن صحيح آن ممكن نمىشود . از چلپان ملك خانم و تكل خانم هر دو شرف الدين على يزدى نام مىبرد .\r\nتيمور براى خاطر دومى بود كه باغ دلگشا را ساخت . از سفيران اسپانيا نخستين بار در آنجا پذيرايى كردند . دربارهء خانم بزرگ و خانم كوچك سابقا توضيحى داديم ( رجوع كنيد به حاشيهء فصل سيزدهم ص 358 ) . كلاويخو آنجا كه مىگويد ، پدر خانم كوچك « تومان آقا » بود ، دچار اشتباه گشته است . زيرا نام پدر او امير موسى بوده و تومان آغا نام خود او بوده است ( رجوع كنيد به كتاب تيمور بيك ج 1 ص 125 و 198 و ج 2 )\r\nص 268 س 6 - تيمور چون بلافاصله پس از فتح آنقره به شهر بروصه دست يافت ، آنجا را غارت كرد . اين شهر در آنزمان پايتخت حكومت عثمانى بود ، اين درها بايستى اصلا از قسطنطنيه به بروصه آورده شده باشد . يا آنكه پيش از آنكه بدست تركان بيفتد ، يونانيان آنها را ساخته و در ساختمانهاى بروصه كار گذاشته باشند .\r\nص 269 س 6 - شايد اين ، سنگ يشم سبز شفاف بوده است . زيرا كه بدشوارى\r\n\r\n","description":"","footnote":"","page_name":" 363 ","page_number":371},
  {"content":"\r\n\r\nمىتوان زمردى بدين بزرگى و درشتى سراغ كرد .\r\nص 273 س 10 - آق اوى معلوم نشد كجاست .\r\nص 273 س 21 - محمد سلطان از زخمى كشنده در قره حصار اندكى پس از جنگ آنقره در 1402 م . ( 805 ) درگذشت . وى فرزند ارشد تيمور جهانگير بود كه در 1375 م . / ( 778 ه . ) درگذشت . مادر وى نيز خانزاده بود كه بعدها با ميرانشاه يعنى با برادر شوهر خويش عروسى كرد . رجوع كنيد به كتاب تيمور بيك ج 4 ص 68 و 82 و 301 .\r\nفصل پانزدهم ص 282 س 3 - خبر مرگ تيمور درين تاريخ نابهنگام بود . وى از بستر بيمارى برخاست و دسامبر و ژانويهء سال بعد را هم صرف تهيهء وسايل حملهء بچين كرد .\r\nص 284 س 20 -  Semiz - kent -  توجيهيست مردم‌پسند . به كتاب « تحقيقات مربوط به قرون وسطى »  ( Medieval Research )  ( چاپ 1888 ) اثر برتشنايدر  ( E . Bretschneider )  ج 1 پاورقيهاى ص 86 و 78 نگاه كنيد .\r\nص 285 س 14 - بايد مقصود فتيله براى آن باشد .\r\nص 288 س 12 - بحاشيهء فصل دوازدهم بنگريد . به علت همين امور تيمور تهديد كرد كه به چين حمله‌ور شود و فقط در اثر مرگ ناگهانى او كه در اترار اتفاق افتاد چين از اينكه بار ديگر گرفتار همان نهب و غارت و ويرانى دوران قوبيلاى قاآن شود ، بر كنار ماند .\r\nص 288 س 16 - خان بالغ يا  Cambalue  يعنى « شهر خان ( بزرگ ) » كه بدست قوبيلاى قاآن بنيادگذارى شد و ماركوپولو از آن توصيف كرده است و اينك بنام پكن معروفست كه بمعنى « پايتخت شمالى » است . رجوع كنيد به نزهة القلوب حاشيهء ص 250 .\r\nص 289 س 17 - يقين است كه هرگز امپراطور چين مسيحى نشده بود و اين مطلب بىشك انعكاسى است از افسانهء پرستر جان .\r\nص 290 س 11 - دربارهء آمازونها رجوع كنيد به « هزار و يكشب  ( Arabian Nights )  ترجمهء اين فصل بيست و پنجم پاورقى 23 و سفر نامهء ماركوپولو ( چاپ 1874 ) ج 2 ص\r\n\r\n","description":"","footnote":"","page_name":" 364 ","page_number":372},
  {"content":"\r\n\r\n397 . حمد الله مستوفى ( در نزهة القلوب ص 266 ) از شهرى ياد مىكند كه از آن زنان و در ديار مغربست .\r\nص 292 س 7 - رجوع كنيد به فصل يازدهم و حاشيهء فصل دوازدهم ص 357\r\nص 292 س 19 - نام طغتمش ، خان قبيلهء زرين و صاحب دشت قبچاق كه در پيرامون سواحل شمال درياى خزر واقعست و بسوى مغرب دريا كشيده شده ، چند بار درين كتاب آمده است . وى خويشتن را از بازماندگان جوجى ميدانست كه پسر ارشد چنگيز بود و رياست قبايل آبى و سفيد را كه در 1387 م . / ( 780 ه . ) با قبيلهء زرين يكى شدند به ارث برد . در گذشته طغتمش خان بسيار مورد مهر و محبت تيمور بود . اما اخيرا با او رقيب و دشمن شد . طغتمش در دو جنگ در 1391 م . / ( 794 ه . ) م . / ( 798 ه . ) شكست يافت . جنگ اخير را در كنار ترك  ( Terek )  رودخانه‌اى كه در 120 ميلى شمال دربند به درياى خزر مىريزد كرد . اين همان جنگى است كه كلاويخو آن را توصيف مىكند . در حقيقت طغتمش در 1385 م . / ( 787 ه . ) ارمنستان و آذربايجان را گرفت و اين هيچ بستگى با شكست در كنار ترك كه بسال 1395 م . / ( 798 ه . ) واقع شد ، ندارد .\r\nپس ازين واقعهء هول انگيز همهء قدرت واقعى در قبيلهء زرين به ايديكو رسيد كه رئيس تاتاران « نوقاى »  ( Nogay )  بود و پشت سر هم خانهاى دست نشاندهء خود را رسما رياست مىداد و معزول مىكرد . اين ايديكو در گذشته در سپاه تيمور سرهنگ بود و كلاويخو شرح زندگى او را مىدهد .\r\nطغتمش خان تا 1406 م . / ( 809 ه . ) يعنى يكسال بعد از مرگ تيمور زنده بود و گاه بگاه بدربار تيمور پناه مىجست و در آنجا ازو خوب پذيرايى مىكردند . ( رجوع كنيد به كتاب تيمور بيك ج 2 ص 342 ) .\r\nص 293 س 2 - نگاه كنيد به ص 150 اين كتاب .\r\nص 296 س 17 - نگاه كنيد به ص 212 اين كتاب .\r\nفصل شانزدهم ص 298 س 9 -  Altologot  شايد همان شهرى باشد كه التوبوسكو  ( Altobosco )  ناميده ميشد و در قرون وسطى بين افسس و اسميرنه قرار داشت و گفته‌اند كه مقر كولوفون  ( Colophon )  بود . به فرهنگ بين المللى  ( Universal Lexicon )  تأليف زدلر  ( J . H . Zedler ) \r\n\r\n","description":"","footnote":"","page_name":" 365 ","page_number":373},
  {"content":"\r\n\r\nچاپ 1733 ج 1 ص 1595 نگاه كنيد .\r\nص 300 س 20 - باورد كه اينك ابيورد خوانده مىشود ، شهرى است كه پس ازين كلاويخو آن را بنام خبوشان مىخواند و اكنون بنام قوچان ناميده مىشود . و در دشتى است در كنار رودخانهء مشهد .\r\nص 302 س 7 - حمد الله مستوفى در ص 721 نزهة القلوب به همين امر اشاره مىكند .\r\nص 308 س 11 - راه پائينتر كه از دشت مىگذرد ، همان راهيست كه اينك از آن از تهران به مشهد مىروند و از سمنان مىگذرد .\r\nص 306 س 14 - در متن اصلى نوشته است  Alafa  كه همان « العفيه » باشد كه بدينگونه داخل زبان اسپانيايى گشته است . اصولا اين لغت در زبان عرب بمعنى « سوديست كه به كسى تخصيص داده باشند يا عطيه‌ايست » ( به فهرست  Glossaire  دوزى و انگلمان ص 53 تحت لغت  Alafia  بنگريد ) . اين زمستانگاه يا قشلاق معروف قراباغ در محل بهم پيوستن دو رود كر و ارس قرار گرفته است و مركز قراباغ « بيلقان » است . در پايان نوامبر سال گذشته كه سفيران از سمرقند به راه افتادند ، اگر بخاطر داشته باشيد با تيمور ملاقاتى دست نداد ، زيرا كه حال وى وخيم و مشرف بموت بود . چنان كه پيشخدمتهاى خاص او مىترسيدند . چنان كه گفتيم تيمور ازين بيمارى بهبود يافت و در دسامبر سرگرم گردآورى سپاه براى حمله بچين شد و در ژانويه روانهء چين شد كه از آسياى مركزى بگذرد . در اوايل فوريه از سيحون كه يخ بسته بود گذشت و به اترار رسيد . اما بار ديگر بيمارى گريبانگير او شد و اين بار ناخوشى او كشنده بود . در هفدهم همان ماه ( 17 شعبان 807 ه . ) درگذشت . بروز اختلاف و پيكار براى تخت و تاج و جانشينى او غير قابل پرهيز بود . از سمرقند تا قراباغ از كوتاهترين راه سه هزار ميل راهست كه چاپاران تاتار ( چنان كه كلاويخو در فصل گذشته ص 174 از آن توصيف مىكند ) شايد در مدت بيست روز آن را مىپيمودند . با اين حساب كلاويخو و يارانش را در هفتم مارس متوقف ساختند و به تبريز باز گرداندند و علت اين نيز همانا اخبار نامساعدى بود كه تازه آنجا رسيده بود . براى دريافت و فهم وضع درهم و پيچيدهء بقيهء اين ماجرا به شجرهء نسب در حواشى ديباچه ص 332 و شرح مختصر مندرج در ص 34 دربارهء اتفاقاتى كه پس از مرگ تيمور رخ داد ، مراجعه كنيد .\r\nص 308 س 7 - شهر بيلقان بفرمان تيمور تجديد ساختمان شد و مركز\r\n\r\n","description":"","footnote":"","page_name":" 366 ","page_number":374},
  {"content":"\r\n\r\nولايت قراباغ گشت . اين شهر با ترعه‌اى به رود كر كه در شمال آن واقعست مربوط مىشد .\r\n( رجوع كنيد به كتاب تيمور بيك ج 4 ص 118 ) .\r\nص 310 س 18 - در متن بغلط نوشته است « كه در حصار سمرقند درگذشت »  « quo murio en la ciudad de Samarcante » \r\nص 311 س 6 - دربارهء اين اشخاص و وقايع بهترست رجوع كنيد به شجرهء نسب ص 332 و مطالب ص 35 ديباچه .\r\nفصل هفدهم ص 318 س 16 - شگفت آنكه ازين تاخت و تاز گرجيها در ارمنستان و آذربايجان در تاريخهاى معاصر ارمنى و ديگر تاريخهاى مسيحيان سخنى نرفته است . سرزنوسكى مىگويد كه شايد كلاويخو گرگين پادشاه گرجستان را با قرا يوسف اشتباه كرده است .\r\nقرا يوسف رئيس تركمانان بود و اينك در مرزها دست به دزدى و چپاول زده بود . به حاشيهء بعد نگاه كنيد .\r\nص 323 س 23 - در متن اصلى به غلط نوشته است قرا عثمان  Caraotoman  اين قرا يوسف رئيس تركمانان قراقويونلو ( سياه گوسفندان ) بود كه موقتا بر همهء ايران چيره شد . در آوريل 1407 م . / ( 810 ه . ) ( يكسال پس از بازگشت كلاويخو به اسپانيا ) عمر ميرزا ازين تركمانان در جنگى بزرگ شكست يافت و در اثر زخمى كارى درگذشت . در عرض سال بعد قرايوسف بر سپاه ميرانشاه و پسرش ابو بكر پيروز شد . ابو بكر بسلامت از ميدان جنگ گريخت ، اما پدرش كشته شد و ابو بكر پس از آنكه به كرمان پناه برد در عمليات جنگى دسامبر سال 1408 ( برابر با 811 ه . ) كشته شد . به كتاب « تاريخ مسلمانان »  ( Mohammedan History )  تأليف پرايس  ( D . Price )  ص 497 و 505 و 509 نگاه كنيد .\r\nص 325 س 9 -  Alashkert  محل صحيح و دقيق الشكرت معلوم نيست .\r\nحمد الله مستوفى 1330 م . / ( 731 ه . ) آن را چنين توصيف مىكند كه حصارى است با شهرى كوچك و خراجى كه به حكومت ميپردازند هفتهزار دينار زر نوشته است . او نام اين شهر را « ولاسجرد » مينويسد و ياقوت ( يك قرن پيش ازو ) ميگويد كه اين محل از « اخلاط » پايتخت ناحيهء درياچهء وان چندان فاصله‌اى ندارد . الشكرت بايد در علياى فرات شرقى اندكى در سوى شمال شرقى « مينز كرت »  ( Minazkert )  باشد . به نزهة القلوب\r\n\r\n","description":"","footnote":"","page_name":" 367 ","page_number":375},
  {"content":"\r\n\r\nص 101 نگاه كنيد .\r\nص 326 س 9 - مورخان ارمنى هيچ سخن ازين سه پسر نگفته و اشاره‌اى به آنها نكرده‌اند . اما مىتوان بحدس و گمان گفت كه نظر كلاويخو به « لئون پنجم » بازپسين شاه سلسلهء « روبنى »  ( Rubenian )  بوده است . رجوع كنيد به تاريخ ارمنستان  ( History of Armenia )  اثر گريگور  ( N . Y . Gregor )  ص 182 .\r\nص 326 س 19 - آنى كه يونانيان آن را آنيون  ( Anion )  مىخوانند ( و كلاويخو  Aumian  مىنويسد ) . پايتخت باستانى ارمنستان بوده است و در ساحل شمالى ارس در شمال الشكرت قرار دارد . بنابراين بايد گفت كه كلاويخو از نزديكى « دليلر كنت » كه در عزيمت بسمرقند از آن گذشته است ، عبور ميكرده .\r\nص 326 س 22 - نگاه كنيد به فصل هفتم اين كتاب و كتاب تيمور بيك ج 4 ص 151 . دولاداى بيك  ( Duladay Beg )  يكى از مقربان درگاه تيمور بود .\r\nص 327 س 17 - تارتوم  ( Tartum )  ( كه محل دقيق آن معلوم نيست ) در مرز گرجستان واقعست و شرف الدين على يزدى از آن سخن گفته و تفصيل شهر بندان آنجا را بيان كرده است . رجوع كنيد به ج 3 كتاب تيمور بيك ص 409 .\r\nص 339 س 14 - شگفت آن كه در هر دو جا تاريخ بغلط ثبت شده است . در متن اصلى نوشته است  Domingo primero dia de Marzo  ( يكشنبه روز اول مارس ) .\r\nمصادف با دوشنبه بوده است . آنگاه تاريخ ورود به قلعهء خنارس را چنين نوشته است  Lunes viento y quatro dias del Marzo  ( دو شنبهء بيست و چهار روز از مارس ) اما بيست و چهارم مارس به چهار شنبه افتاده است . بند بعد كه با سپاس خدايرا آغاز مىشود ، اختتاميه‌اى است كه در چاپ آرگوت دمولينا مندرج است و در نسخه‌اى كه از روى آن رونويس شده است نيست .\r\n\r\n","description":"","footnote":"","page_name":" 368 ","page_number":376},
  {"content":"\r\n\r\n\r\n[ فهرست ها 
  ]\r\n\r\nفهرست نام كسان\r\nآ آرگوت دمولينا 37 ، 334 ، 335 ، 337 ، 345 ، 368\r\nآلتو لوگو 298\r\nآلكسيوس 124\r\nآلفونسو پائز دسانتا ماريا 21 ، 23 ، 36 ، 41 ، 178 ، 183 ، 211 ، 225 ، 261\r\n( مسر ) آمبروزو 114\r\nآناى قديس 107\r\nآنتونيو دسانكا 38\r\nآندرآ پيسكيونى 331\r\nآندرو نيكوس 16 ، 17 ، 68 ، 77 ، 95 ، 101 ، 102 ، 333 ، 347\r\nآندرهء قديس 106\r\nآنگلينا 334 ، 335 ، 338\r\nآندرياس 15 ح\r\nآى دگل 362\r\nالف ابراهيم سلطان 362\r\nابرسولت 344 ، 345\r\nابن اثير 351\r\nابن سيده ( ابو الحسن على بن اسمعيل المريسى ) 338\r\nابن سينا ر . ك . بو على سينا\r\nابو بكر ميرزا 172 ، 310 ، 312 ، 313 ، 319 ، 321 ، 336 ، 341 ، 367\r\nابو سعيد 359\r\nاحمد ايلخانى 352\r\nاحمد جلاير ( سلطان ) 157 ، 178 ، 353\r\nاحمد ميرزا 362\r\nارزمير 122\r\nاستيفان قديس ( استفان ) 106 ، 350\r\nاسكندر بزرگ 167 ، 206\r\nاسكندر شيخى 179 ، 179 ح\r\nاسفنديار 120 ، 137\r\nاقبال 185 ح\r\nاكتاى 218 ، 360\r\nالئانور 20\r\nالپ ارسلان 351\r\nالجايتو 353 ، 359\r\nالغ بيك 362\r\nالمن اغلان 298\r\nاليس 13\r\nامام حسين ( ع ) 356\r\nامام رضا ( ع ) 26 ، 192 ، 356\r\n\r\n","description":"","footnote":"","page_name":" 369 ","page_number":377},
  {"content":"\r\n\r\nامير قزغن 215 ح ، 359\r\nامير موسى 362 ، 363\r\nامير حسين 39 ح ، 296 ، 359\r\nامير سليمان شاه 355\r\nاناكورا 182 ، 183 ، 208\r\n( دون ) انريك دوآراگون 37\r\nانگلمان 349 ، 356 ، 361 ، 366\r\nاوگوست 338\r\nاونك خان 362\r\n( سلطان ) اويس 161 ، 163 ، 353\r\nايديكو 294 ، 295 ، 309 ، 365\r\nايرن 77 ، 342\r\nايزابل 20\r\nايزابلا 36\r\nايست و يك 354 ، 355\r\nايسپير 328 ، 329\r\nايشى 83\r\n( مسر ) ايلاريو 78 ، 94 ، 95 ، 343\r\nايكناتيوس 106\r\nايلغازر ( لازاروس ) 147 ، 350\r\nايمبروس 70\r\nب بابا شيخ 175 ، 176 ، 303\r\nبابر 361\r\nبازيل قديس 107\r\n( سلطان ) بايزيد 15 - 19 ، ، 36 ، 40 ، 68 ، 69 ، 75 ، 76 ، 104 ، 108 ، 118 ، 138 ، 141 ، 142 ، 145 - 147 ، 178 ، 268 ، 273 ، 292 ، 333 ، 334 ، 341 ، 342 ، 348 ، 350\r\nبراون 41 ح ، 352\r\nبر چنايدر 364\r\nبروسه 351\r\n( سلطان ) برقوق 352 ، 361\r\nبكراه 362\r\nبورى ( برى ) 340 ، 347\r\nبوروندى ميرزا ( بوتودو ) 224 ، 250 ، 311 ، 336\r\nبوريج 358 ، 360\r\nبوسيكو 68 ، 69 ، 94 ، 340\r\nبو على سينا 45 ، 45 ح ، 338\r\nبولگر 361\r\nبونيفاس نهم 32 ح\r\n( مسر ) بوكيرا دمارتا 66\r\n( مسر ) بيمبوسو باربرو 331\r\nپ پاريس 56 ، 56 ح ، 341\r\n( دون ) پاسكوال دگايانكوس 37\r\nپالئو لوگ ( ژان پالئو لوگوس ) 16 ، 17 ، 72 ، 95 ، 100 ، 101 ، 333 ، 341\r\nپالئو لوگى 349\r\n( دون ) پايو گومز دسوتو مايور 334\r\nپايو دسانتا ماريا 40\r\nپنى دلاكروا 334\r\n( دون ) پدرو چهارم 45\r\n( دون ) پدروتينو 38\r\nپرايس ( ماژور داويد ) 334 ، 359 ، 360 ، 367\r\nپرستر جان 363 ، 364\r\nپروتوستاتى 125\r\n( فراى ) پرو گنزالزتوى 54\r\nپريام 56 ، 71\r\nپطرس 268 ، 316\r\nپگولوتى 350\r\nپوروس 206\r\nپولس رسول 108 ، 268 ، 341\r\nپياها كابيا 328\r\nپيتاليبت 139\r\nپير محمد 34 ، 253 ، 257 ، 279 ، 336\r\nپيلاطس 98\r\n\r\n","description":"","footnote":"","page_name":" 370 ","page_number":378},
  {"content":"\r\n\r\nت تاهارتن ، 137 ، 138 ، 141 ، 143 ، 145\r\nتئودور 77 ، 333\r\nتئودوسيوس 86 ، 345\r\nتئوتوكوس 347\r\nترغاى 28 ، 212 ، 336\r\nترند 13\r\nتكل خانم 261 ، 363\r\nتنگوز 226 ، 360 ، 361\r\nتولى 218 ، 360\r\nتومان آقا 261\r\n( سر ويليام ) نيلور 357\r\nتيمور 15 ، 21 ، 23 ، 26 ، 28 ، 30 ، 32 - 35 ، 39 ، 42 ، 59 ، 61 ، 66 ، 69 ، 76 ، 100 ، 114 ، 117 ، 120 ، 121 ، 122 ، 124 ، 132 ، 134 ، 137 ، 138 ، 140 ، 142 ، 149 ، 152 ، 154 ، 156 ، 159 ، 160 ، 163 ، 164 ، 166 ، 167 ، 169 ، 170 ، 174 ، 175 ، 177 ، 182 ، 182 ح ، 183 ، 187 ، 192 - 194 ، 196 ، 197 ، 201 ، 207 ، 215 ، 215 ح ، 216 ، 220 ، 222 ، 226 ، 228 ، 229 ، 231 ، 238 ، 243 ، 246 ، 248 ، 255 ، 257 ، 258 ، 260 ، 261 ، 265 ، 266 ، 268 ، 270 ، 274 ، 276 ، 278 ، 282 ، 285 ، 287 ، 292 ، 292 ح ، 293 ، 294 ، 296 ، 298 ، 303 ، 304 ، 310 ، 312 ، 317 ، 319 ، 321 ، 327 ، 331 ، 334 ، 336 ، 338 ، 341 ، 350 ، 352 ، 354 ، 356 ، 359 ، 366 ، 368\r\nج جغتاى خان 218 ، 225\r\nجوجى 218 ، 360 ، 356\r\nجهانشاه 32 ، 35 ، 156 ، 217 ، 296 ، 308 ، 310 ، 312 ، 336 ، 352\r\nجهانگير 34 ، 212 ، 253 ، 336 ، 354 ، 364\r\nچ چاوكو 217 ، 336 ، 359\r\nچلپان ملك آغا 261 ، 363\r\nچنگيز 39 ح ، 185 ح ، 218 ، 350 ، 355 ، 357 ، 359 ، 360 ، 365\r\nچيس خان ر . ك . تنگوز\r\nچينگسو 360 ، 361\r\nح حاجى محمد 41 ، 41 ح\r\nحافظ ابرو 358\r\nحمد الله مستوفى 335 ، 350 ، 356 ، 365 ، 367\r\nخ خانزاده 172 ، 245 ، 248 ، 261 ، 311 ، 336 ، 354 ، 362 ، 364\r\nخانم بزرگ 217 ، 243 ، 248 ، 258 ، 260 ، 270 ، 359 ، 363\r\nخانم كوچك 243 ، 260 ، 362 ، 363\r\nخانيكوف 13\r\nخشايار شا 345\r\nخليل سلطان 34 ، 172 ، 223 ، 248 ، 310 ، 312 ، 336\r\nخوارزم سلطان 352\r\nخوان 334\r\nخواناى پرتقالى 36\r\nخوانا 339\r\nخواناى دوم 339\r\n\r\n","description":"","footnote":"","page_name":" 371 ","page_number":379},
  {"content":"\r\n\r\nد داريوش 166\r\nداود 83 ح\r\nدوبلاربر 340\r\nدو بوادو مونتيپرو 351\r\nدوپيلام 340\r\nدوزى 349 ، 356 ، 361 ، 366\r\nدوكانتز 11 ، 341 ، 343 ، 346 ، 348\r\nدوك آنژو 339\r\nروك استيريا 51\r\nدوك دورازو 339\r\nدوك نور 340\r\nدولاداى بيك 149 ، 326 ، 368\r\n( دون ) ريكو گونزالس دكونتر راس 335\r\n( ژان ) ديمتريوس 102 ، 333 ، 347\r\nديمتريوس قديس 128\r\nدينا 249\r\nديوينسبوس ارئوپاكيت 342\r\nديونيسيوس قديس 107\r\nر رجب نيا 10\r\nرشيد الدين فضل الله 171 ح\r\nرشيد ياسمى 41 ح\r\n( ويليام ) روبروك 352 ، 362\r\nروپه ربراغه 261\r\nروح پرور آغا 261 ح\r\nرولاند 47 ح\r\nرومانوس 80 ، 81\r\nز زامپيا پالئو لوگينا 78\r\nزدلر 365\r\nژ ژان 16 ، 19 ، 68 ، 77 ، 100 ، 333 ، 363\r\nژان بزرگ 19\r\nژان دو فرانس 339\r\nژان دوگان 19\r\nژرژ ( گرگين ) 309 ، 318 ، 367\r\nژوزه آلوارز بائنا 36 ، 37\r\nژوستينين 88\r\n( مسر ) ژولين 42\r\nس ساوجى ر . ك . صاوجى\r\nسراى ملك مهربان 359\r\nسرزنوسكى 10 ، 11 ، 13 ، 14 ، 38 ، 340 ، 345 ، 346 ، 355 ، 367\r\nسلطان احمد 336\r\nسلطان بخت بيگم 336\r\nسلطان چلبى ر . ك . سليمان چلپى\r\nسلطان محمود دوم 256 ح\r\nسلطان محمد خدابنده 171 ح\r\nسلطان والده 348\r\nسليمان چلبى 75 ، 118 ، 143 ، 144 ، 147 ، 333 ، 342\r\nسليمان ميرزا 177 ، 179 ، 196 ، 303 ، 314 ، 336\r\nسن آگات 52\r\nسن آندره 51 ، 51 ح\r\nسن پانتالئون 106\r\nسن ژان 78\r\nسن ژرژ 83 ، 93\r\nسن سوفى 127\r\nسن سى 106\r\nسن فرانسيسكو 47\r\nسن كاترين 106 ، 128\r\nسن لوران ( لران ) 91 ، 107\r\nسن لوئى 106\r\n\r\n","description":"","footnote":"","page_name":" 372 ","page_number":380},
  {"content":"\r\n\r\nسن مارتن 351\r\nسن مارى 42 ، 74\r\nسوينسون 345\r\nسيد احمد 362\r\nسيورغتمش خان 39 ، 39 ح ، 155\r\nش شارل چهارم 340\r\nشارل سوم 339\r\nشارل ششم 15\r\nشارلمانى 47 ح ، 338\r\nشاستل مورات 94\r\nشاهرخ 33 ، 35 ، 192 ، 311 ، 314 ، 315 ، 320 ، 321 ، 336 ، 356 ، 359 ، 362\r\nشاه عباس اول 353\r\nشاه على 137 ، 138\r\nشاه محمد خدابنده 353\r\nشاه ملك ميرزا 224 ، 244 ، 274\r\nشرف الدين على يزدى 334 ، 350 ، 360 ، 363 ، 368\r\nشويلر 358\r\nس ساوجى 16 ، 100 ، 333\r\nص صفى الدين اردبيلى 150 ح\r\nط طغمتش خان 151 ، 160 ، 221 ، 225 ، 236 ، 292 ، 296 ، 352 ، 365\r\nع على ( ع ) 357\r\nعمر طبان ( طوبان يا توبان ) 216 ، 318 ، 359\r\nعمر شيخ 336 ، 355 ، 362\r\nعمر ميرزا 32 ، 34 ، 155 ، 306 ، 322 ، 324 ، 336 ، 352 ، 367\r\nعيسى ( پسر سلطان بايزيد ) 32 ح ، 66 ، 333 ، 342\r\nغ غازان خان 171 ح ، 215 ح ، 260 ، 261 ح ، 359\r\nف فان ميلينگن - ر . ك : وان ميلينگن\r\nفرانسسكو 68\r\nفرانسسكو ايمپريال 335\r\nفرانسواى قديس 106 ، 107\r\nفلواز 339\r\nفيليپرت دوناياك 340\r\nفيليپ كنت دارتوا 348\r\nق قرا عثمان 182 ح ، 367\r\nقرا يوسف 324 ، 326 ، 328 ، 367\r\nقلدى شيخ 216\r\nقوبيلاى قاآن 29 ، 360 ، 364\r\nك كاباسيكا ( سيريل ) 130 ، 133\r\nكاترين قديس 106 ، 128\r\nكارووتومان اغلان 281\r\nكريستف كلمب 20\r\nكلاويخو 9 ، 39 ، 41 ، 41 ح 136 ح ، 139 ، 147 ح ، 176 ، 177 ، 179 ، 261 ، 261 ح ، 292 ح ، 302 ح ، 333 ، 336 ، 338 ، 340 ، 358 ، 360 ، 365 ، 368\r\n\r\n","description":"","footnote":"","page_name":" 373 ","page_number":381},
  {"content":"\r\n\r\nكلمنتس ماركهام 11 ، 38\r\nكنت دفوندى 450\r\nكنت ژان 334\r\nكنت نور 15\r\nكنستانتين 83\r\nكنستانتين بزرگ 345\r\nكنستانتين دهم ( مونو ماكوس ) 346\r\nكلمنت هفتم 32 ح\r\nكنستانتينا 50 ، 51\r\nكوپيلويچ 350\r\nكوروس 125\r\nكولوفون 365\r\nكيرمانولى ( كيتمانولى ) 100\r\n( مسر ژان ) گاتيلوسيو 68 ، 333\r\n( فرانچسكو ) گاتيلوسيو 333\r\nكاردن 360\r\nكالياردو 337\r\nگ گاتيلوسيو 19 ، 69 ، 70\r\nگرگين - ر . ك . ژرژ\r\nگريگور 368\r\nگزنوفون 349\r\nگومز د سالازار 21 ، 41 ، 178 ، 179 ، 187 ، 189\r\nگيبون 347\r\nل لابلترانخا 36\r\nلاديسلاس 46 ، 50 - 52 ، 330\r\nلئون پنجم 368\r\nلوئى 50\r\nلوئى اول 339\r\nلوئى دوم 339\r\nلئونا 349\r\nلئوناردو داوينچى 84 ح\r\n( مسر ) لئوناردو گينتل 62 ، 63\r\nلتابى 345\r\nلسترينج 10 ، 15 ح ، 18 ح\r\n( مسر ) لوئى كاپوا 50\r\n( مسر ) لورنزو ونزيانو 117\r\nلوزاك 335\r\nلوقا 23 ، 23 ح ، 99 ، 106 ، 331 ، 347\r\nلونگينوس ( لانگينوس ) 22 ، 97\r\nليدى شيل 357\r\nلينچ 351\r\nم مارتين اول 20\r\nماركوپولو 9 ، 21 ، 29 ، 350 ، 360 ، 364\r\nماركهام - ر . ك . كلمنت ماركهام\r\nمارگارت ( مارگريت ) 50 ، 339\r\nمارى 339\r\nماريا 334 ، 338\r\nمارى ( خواهر پادشاه قبرس ) 51\r\nمارى ( دختر هانرى سوم ، ) 37\r\nمانفرد 50\r\nمانوئل 15 ، 19 ، 68 ، 69 ، 72 ، 77 ، 100 ، 102 ، 107 ، 118 ، 124 ، 145 ، 333 ، 341 ، 342 ، 347\r\nمحمد ( ص ) 192 ، 193 ، 236\r\nمحمد ( پسر سلطان بايزيد ) 35\r\nمحمد سلطان 273 ، 336 ، 364\r\n( سلطان ) محمد فاتح 18 ، 347 ، 349\r\n( سلطان ) مراد 16 ، 72 ، 100 ، 147 ، 333 ، 342 ، 350\r\nمريم باكره 23 ، 80 ، 81 ، 83 ، 84 ، 91 ، 99 ، 99 ح ، 106 ، 321 ، 346 ، 351\r\nمريم مادر يعقوب و يوحنا 99 ح\r\nمريم مجدليه 99 ح ، 106\r\nمسيح 22 ، 22 ح ، 23 ح ، 51 ح ، 80 ، 82 ، 83 ، 83 ح ، 84 ح ، 91 ، 93 ، 96 ، 98 ، 98 ح ، 99 ، 127 ، 128 ، 163\r\n\r\n","description":"","footnote":"","page_name":" 374 ","page_number":382},
  {"content":"\r\n\r\nملاسنو 122\r\nمليا ليورگا 189 ، 192 ، 194\r\nمنلاس 56 ح\r\nمنقلى بوقاى 361\r\nمونا بئوس پلانكوس 338\r\nموند ساغا 261\r\nميرابزار 194 ، 196 ، 201 ، 203 ، 209 ، 219\r\nميرانشاه 25 ، 33 ، 35 ، 135 ، 166 ، 167 ، 170 ، 171 ، 171 ح ، 172 ، 173 ، 223 ، 245 ، 248 ، 310 ، 321 ، 336 ، 353 ، 354 ، 362 ، 364 ، 367\r\nميشل پالئو لوگوس 348\r\nميف 358\r\nمينگ 360\r\nمينتس 12\r\nمينورسكى 10 ، 278 ح\r\nن ناپلئون اول 59 ح\r\nناصر الدين فرج 159 ، 159 ح ، 341\r\nنگار خانم 261 ح\r\nنوح 150 ، 153\r\nنور الدين 154 ، 224 ، 244\r\nنيسفورس سوم ( بوتونياس ) 344\r\nنيكلا آنتونيو 36\r\nنيكلاى قديس 106\r\n( مسر ) نيكولو پيسانو 117\r\n( مسر ) نيكولو سوكاتو 109\r\n( مسر ) نيكولو سوجان 330\r\nو والرين 91 ح\r\nوامبرى 357\r\nوان فيلينگن 11 ، 335 ، 342 ، 344 ، 346 ، 348\r\nونگر آغا 261\r\nوود 358\r\nويرژيل 46\r\nويلهلم هابسبورگ 51 ، 339\r\nه هانرى چهارم 18 ، 36\r\nهانرى دريانورد 19\r\nهانرى سوم 19 ، 20 ، 35 ، 36 ، 39 ، 41 ، 94 ، 331\r\nهرنان سالگز 40\r\nهان 56 ، 56 ح\r\nهلن قديس 83\r\nهون تسانگ 358\r\nى ياقوت 367\r\nيانوس 51\r\nيوحناى قديس 45\r\nيحيى تعميد دهنده 79 ، 81 ، 82 ، 96 ، 107\r\nيوآنا 51\r\nيوحناى قديس 99 ، 166\r\nيول 350 ، 353 ، 358 ، 359\r\nيونگلو 360\r\nيهوداى اسخريوطى 22 ، 22 ح ، 96\r\n\r\n","description":"","footnote":"","page_name":" 375 ","page_number":383},
  {"content":"\r\n\r\n\r\nفهرست نام كتابها و مجله‌ها\r\nالف اسپانياى مقدس 339\r\nانجيل 83\r\nانحطاط و سقوط ( تنزل و انحطاط ) 340 ، 347\r\nب با برنامه 358 ، 360\r\nت تاريخ ادبيات ايران 41 ح\r\nتاريخ استفانوس 351\r\nتاريخ ارمنستان 368\r\nتاريخ اسلام 359 ، 360 ، 367\r\nتاريخ باستانى دريانوردى 338\r\nتاريخ تيمور بيك 334 ، 351 ، 352 ، 354 ، 355 ، 359 ، 361 ، 368\r\nتاريخ چين 361\r\nتاريخ مغول 185 ح\r\nتاريخ نجباى آندلس 335\r\nتحقيقات مربوط به قرون وسطى 364\r\nتذكرة الملوك 278 ح\r\nتوبيت 355\r\nتورية 355\r\nتوصيف ارمنستان باستان 351\r\nج جيحون 350 ، 353 ، 358\r\nخ خاندان شاهان بيزنتيه 341\r\nد داستان مارشال بوسيكو 240\r\nر رجال مادريد 336\r\nرودس پهلوانان 340\r\nس سازمان ادارى حكومت صفوى 278 ح\r\n\r\n","description":"","footnote":"","page_name":" 376 ","page_number":384},
  {"content":"\r\n\r\nسرزمينهاى خلافت شرقى 335 ، 356 ، 358\r\nسفرنامهء ماركوپولو 35 ، 359 ، 362 ، 364\r\nسياحت در آسياى ميانه 357\r\nسيد 349\r\nسير و مطالعه در ارمنستان 351\r\nسير و سياحت در پيرامون قفقاز 351\r\nظ ظفر نامه 334\r\nف فهرست دوزى 356 ، 361 ، 366\r\nفرهنگ بين المللى 365\r\nق قرآن 337\r\nقسطنطنيهء بيزانس و ديوارهاى آن ، 335 ، 342 ، 344 ، 348\r\nك كاتالوگ سكه‌هاى شرقى موزهء بريتانيا 358\r\nكليساهاى بيرانس 335 ، 343 ، 344 ، 347\r\nم مجلهء جغرافيايى 358\r\nمجموعهء لغات اسپانيايى گرفته شده از عربى 349\r\nمسيحيان قسطنطنيه 348\r\nمسيحيت در قسطنطنيه 346\r\nمقاله‌اى دربارهء كتابهاى كمياب و جالب كتابخانهء مادريد 337\r\nمناظرى از زندگى و آداب در ايران 357\r\nن نظرى به تاريخ اسلام 334\r\nنزهة القلوب 335 ، 350 ، 352 ، 356 ، 364 ، 366 ، 367\r\nه هابسون جابسون 353\r\nهزار و يكشب 364\r\nى يادداشتهاى مربوط به ارمنستان 351\r\nيك ديپلمات در ايران 354 ، 355\r\nيك سال در ميان ايرانيان 353\r\n\r\n","description":"","footnote":"","page_name":" 377 ","page_number":385},
  {"content":"\r\n\r\n\r\nفهرست نام جايها\r\nآ آب انبار محمد 102\r\nآب انبار فيلوكسنوس 347\r\nآت ميدانى ( هيپودروم ) 344\r\nآتوس 73\r\nآدرياتيك 55\r\nآذربايجان 181 ح ، 292 ، 352 ، 365 ، 367\r\nآرارات 150 ، 152 ، 153 ، 351\r\nآراگون ( آراغون ) 20 ، 44 ، 46\r\nآراكيل 328 ، 329\r\nآرال 358\r\nآريا چاى 351\r\nآرشيپل 57\r\nآزنكور 17 ح ، 340\r\nآزوف 116\r\nآزينارا 45\r\nآسگور 191\r\nآسيا 15\r\nآسياى صغير 11 ، 18 ، 25 ، 62 ، 141 ، 142 ، 145 ، 146 ، 150 ح ، 181 ، 182 ح ، 273 ، 287 ، 298 ، 359 ،\r\nآسياى غربى 218 ، 335\r\nآسياى مركزى 11 ، 21 ، 28 ، 366\r\nآق اون 273\r\nآكادمى سلطنتى 11\r\nآلاداغ 145 ، 318\r\nآليكودى 52\r\nآما سراى 119\r\nآمالفى 51\r\nآمريكا 20\r\nآمو ( آمويه ) 204 ، 357\r\nآناطولى 18\r\nآنت ميلو 57\r\nآتنيپسارا 66\r\nآنقره 19 ، 20 ، 40 ، 41 ، 64 ، 76 ، 69 ، 121 ، 138 ، 141 ، 146 ، 178 ، 223 ، 273 ، 334 ، 341 ، 342 ، 363 ، 364\r\nآنماس 16 ، 95 ، 346\r\nآنى 318 ، 325 ، 327 ، 368\r\nآونيك 40 ، 149 ، 326\r\nآهوان 181 ، 355\r\nالف ابليسك 345\r\n\r\n","description":"","footnote":"","page_name":" 378 ","page_number":386},
  {"content":"\r\n\r\nابهر 174\r\nابيور ( باورد ، خبوشان ، قوچان ) 31 ، 300 ، 301 ، 366\r\nاپيسارا 66\r\nاتنا ( مونجيل ) 55 ، 339\r\nاترار 31 ، 310 ، 361 ، 364\r\nاخائيه 51\r\nاخلاط 367\r\nارزروم 40 ، 148 ، 149 ، 318 ، 325 ، 326\r\nارزنجان 24 ، 40 ، 124 ، 132 ، 133 ، 135 ، 137 ، 138 ، 140 ، 143 ، 145 - 148 ، 323 ، 327\r\nارس 23 ، 150 ، 157 ، 351 ، 352 ، 366 ، 368\r\nارمنستان 158 ، 292 ، 318 ، 323 ، 325 ، 3520 ، 365 ، 368\r\nارمنستان صغير 40\r\nاروميه ( اورميه ) 25\r\nاسارك 317 ، 319\r\nاسپارت 56 ح\r\nاسپارتل 42\r\nاسپانيا 20 ، 20 ح ، 21 ، 24 ، 27 ، 28 ، 28 ح ، 30 ، 33 ، 35 ، 42 ، 42 ح ، 44 ح ، 113 ، 132 ، 156 ، 169 ، 210 ، 219 ، 223 ، 225 ، 227 ، 229 ، 275 ، 316 ، 322 ، 327 ، 331 ، 334 ، 337 ، 361 - 367\r\nاستاليمن ( ميتيلن يا اسكالينز ) 69 ، 341\r\nاستامبول 347\r\nاستانبول 23 ، 348\r\nاستانچيو ( كوس ) 347\r\nاسترانپوليس 347\r\nاسترومبولى 52 ، 53\r\nاستودين ( استوديون ) 22 ، 344\r\nاسفراين 187 ، 355\r\nاسفنديار 121\r\nاسكالينز ( استاليمن ، ميتيلن ) ، 69 ، 341\r\nاسكندرون 59 ، 61 ، 62 ، 69 ، 70 ، 94 ، 168 ، 340\r\nاسكندريه 286 ، 341\r\nاسكوتارى 105\r\nاسميرنه 365\r\nاشبيليه ( سويل ) 33 ، 35 ، 42 ، 104 ، 283 ، 316 ، 331 ، 334 ، 335\r\nافريقا 44 ح\r\nافسس 365\r\nافغانستان 205 ، 207 ، 210 ، 253 ، 255 353 ، 356 ، 357\r\nاكساميليو 75\r\nالانزه 133\r\nالبرز 26\r\nالتوبوسكو 365\r\nالخضرا 42\r\nالحمرا 28 ، 28 ح\r\nالشكرت 325 ، 326 ، 367 ، 368\r\nالكزبا 43\r\nال فورنو 65\r\nالمونكار 43\r\nال لوپو 56\r\nالنجيك 157\r\nاميدنيك 20\r\nاندخود 10 ، 201 ، 202 ، 351\r\nاندرابه 261\r\nانژيژان 351\r\nانطاكيه 81\r\nانگلستان 18 ، 340\r\nاوجان 305\r\nاورشليم 60 ، 62 ، 83\r\nاورميه ( اروميه ) 25 ، 160\r\nاوش 204\r\nاومنيپوتان - ر . ك . پانتا كراتويا دير پطريون .\r\nاونيه 121\r\nايا صوفيه ( سن سوفى ) 91 ، 347\r\nايبرى 20\r\nايبينرا 44 ، 45\r\n\r\n","description":"","footnote":"","page_name":" 379 ","page_number":387},
  {"content":"\r\n\r\nايتاليا 18 ، 46 ، 52 ح\r\nايران 9 ، 21 ، 23 ، 25 ، 27 ، 32 ، 34 ، 35 ، 39 ، 61 ، 133 ، 145 ، 155 ، 157 ، 158 ، 169 ، 170 ، 172 - 192 ، 193 ، 193 ح ، 201 ، 207 ، 210 ، 260 ، 305 ، 308 ، 323 ، 338 ، 350 ، 352 ، 355 ، 357 ، 359\r\nايروان 351\r\nايسچيا 51\r\nايگدير 152\r\nايسچو 149\r\nايليون 71 ، 71 ح\r\nب بابا بورون ( دماغهء سن مارى ) 341\r\nبابنبرگ 51\r\nبارتان 118\r\nباغ چنار 229 ، 361\r\nباغ دلگشا 361 ، 363\r\nباغ نو 232\r\nباورد ( ابيورد ) 31 ، 300 ، 301 ، 366\r\nبايزيد 153 ، 154\r\nبخارا 11 ، 31 ، 298 ، 299 ، 359\r\nبدخشان 272 ، 273\r\nبرج آنهاس 346\r\nبرج اورلاندو 338\r\nبرج سرزنش 75\r\nبرج فارو 54\r\nبرج قراول 348\r\nبرج گالاتاى 348\r\nبروصه 16 ، 76 ، 268 ، 323 ، 363\r\nبسطام 182 ، 301\r\nبه سفر 105 ، 110 ، 116 ، 117 ، 348\r\nبغداد 19 ، 34 ، 40 ، 165 ، 170 ، 172 ، 310 ، 312 ، 341 ، 352 ، 354\r\nبغدان سراى 343\r\nبلاكرنه 23 ، 77 ، 78 ، 102 ، 342 ، 346\r\nبلخ 204 ، 357\r\nبلوچستان 353\r\nبندر اينبولى 120\r\nبندر كيرپن 349\r\nبنيفاسيو 46\r\nبوئلو ( طوس ) 193\r\nبيروت 61 ، 97 ، 340\r\nبيلقان 366\r\nبين النهرين 40 ، 172 ، 315 ، 341 ، 352 ، 357\r\nبين بير ديرك 347\r\nپ پاتموس 65 ، 341\r\nپارتير جوان 149 ، 351\r\nپارس 302\r\nپاريس 28 ، 214\r\nپالاتيا 64 ، 65 ، 298\r\nپالكونرا 339\r\nپاليما 129\r\nپانارلى 52\r\nپاناريك 52\r\nپانى پت 256 ح\r\nپرا 23 ، 59 ، 76 ، 94 ، 96 ، 103 ، 106 ، 109 ، 111 ، 114 ، 117 ، 141 ، 145 ، 330 ، 344\r\nپرتقال 19\r\nپروانس 339\r\nپروسدا 51\r\nپطرزبورگ 11\r\nپطريون ( اومينيوتان ياپانتا كراتور ) 346\r\nپكن 360\r\nپگاريچ 148\r\nپلاتانا 123\r\nپولمونيوم ( پوليمان ) 349\r\nپونتوراكيا ( اركلى يا هراكليا ) 118\r\nپونزا 46\r\nپيسكوپى ( تلوس ) 58\r\nپيكسيت ر . ك ر . سورمارى\r\nپيميا 58\r\n\r\n","description":"","footnote":"","page_name":" 380 ","page_number":388},
  {"content":"\r\n\r\nت تاجيك 39 ، 201\r\nتارتوم 327\r\nتاليسيه 220 ، 360\r\nتانا ( درياى آزوف ) 111 ، 116\r\nتبريز 13 ، 21 ، 25 ، 26 ، 31 ، 33 ، 39 ، 161 ، 163 ، 165 ، 167 ، 169 ، 171 ، 171 ح ، 172 ، 289 ، 298 ، 303 ، 305 ، 307 ، 311 ، 312 ، 316 ، 317 ، 319 ، 321 ، 323 ، 366\r\nتجند ( تجنداب ) 27 ، 193 ، 196 ، 198 ، 356\r\nتراپيا 109 ، 348\r\nتراس 75 ، 76\r\nتراسيا 57\r\nتراسينا 46\r\nترك 365\r\nتركستان 358\r\nتركيه 31 ، 57 ، 58 ، 62 ، 63 ، 66 ، 70 ، 110 ، 118 ، 142 ، 145 ، 146 ، 148 ، 168 ، 170 ، 285 ، 298 ، 306 ، 317\r\nترمذ 28 ، 206 ، 208 ، 210\r\nترو 22\r\nتروا 56 ح ، 71 ، 71 ح ، 74 290\r\nتروا 56 ح ، 71 ، 71 ح ، 74 ، 290\r\nتروكسى 108\r\nتره بولى ( تيره بولى ) 123 ، 349\r\nتريانا 104\r\nتريلا 76\r\nتندوس 70 ، 73\r\nتور 17\r\nتورنبرگ 351\r\nتوگاك 340\r\nتونس 44 ح\r\nتونگلار ( توكلر ) 165 ، 305\r\nتهران 25 ، 26 ، 175 ، 175 ح ، 176 ، 179 ، 355 ، 357 ، 366\r\nج جاجرم 31 ، 184 ، 187 ، 301 ، 355\r\n( جزيره ) جانوران 64\r\nجبل طارق 20 ، 42\r\nجراو 42\r\nجوين 355\r\nجيحون 27 ، 28 ، 31 ، 191 ، 205 ، 207 ، 299 ، 338 ، 357\r\nچ چاوسكاد 161\r\nچيارا مونته 50\r\nچين 31 ، 169 ، 236 ، 254 ، 276 ، 286 ، 287 ، 290 ، 341 ، 350 ، 358 ، 360 ، 364 ، 366\r\nح حلب 19 ، 40 ، 172\r\nحسن قلعه 351\r\nخ خارقان ( خرقان ) 175 ، 175 ح ، 303\r\nخان بالغ 288 ، 368\r\nخاور نزديك 19\r\nخبووشان ر . ك . ابيورد\r\nختا 74 ، 226\r\nخراسان 30 ، 39 ، 168 ، 169\r\nخراسان 30 ، 39 ، 168 ، 169 ، 192 ، 193 ، 193 ح ، 250 ، 208 ، 217 ، 311 ، 315 ، 356 ، 359\r\nخلوت ( تاليسيه ) 220\r\n\r\n","description":"","footnote":"","page_name":" 381 ","page_number":389},
  {"content":"\r\n\r\nخليج فارس 169 ، 255\r\nخوارزم 39 ح\r\nخودار 334\r\nخيمنس 42\r\nخوى 25 ، 140 ، 157 - 160 ، 323 ، 324\r\nخيوس 62 ، 63 ، 65 ، 66 ، 72 ، 330\r\nخيوه 357\r\nد داردانل ( رومانيا ) 66 ، 74 ، 75 ، 145 ، 146\r\nدامغان 26 ، 181 ، 182 ، 301 ، 302\r\nدر آهنين 210 ، 358\r\nدربند 40 ، 210\r\nدروازهء زرين 344\r\nدروازهء فيروزه 361\r\nدروازهء كينگوس 94\r\nدرياى آزوف ( تانا ) 111 ، 116\r\nدرياى اژه 20 ، 57 ح ، 298 ، 330 ، 339\r\nدرياى خزر 168 ، 170 ، 205 ، 210 ، 357 ، 358 ، 365\r\nدرياى سياه 13 ، 23 ، 25 ، 109 ، 110 ، 115 ، 116 ، 329 ، 348 ، 349\r\nدرياى مرمره 15\r\nدژ اينبولى 119\r\nدژ رولاند ( پالادين ) 47 ، 48\r\nدژ ريو 18\r\nدژ قراول 110\r\nدشت سلطانيه 133\r\nدشت ويان 310 ، 312\r\nدلفت 334\r\nدلگشا ( ر . ك ) باغ دلگشا\r\nدلى بابا ( دليلر كنت ) 149 ، 150 ، 351 ، 368\r\nدماغهء پالوس 44\r\nدماغهء زرين 342\r\nدماغهء سن مارى ( بابا بورون ) 66 ، 70 ، 341\r\nدماغهء سن آنژ 56\r\nدماوند 355\r\nدمشق 19 ، 40 ، 181 ، 144 ، 168 ، 260 ، 287\r\nدو 56\r\nدوس كاستلوس 119\r\nدولتخانه 163\r\nدهلى 254 ، 256 ح\r\nدير استودين 84 ، 244\r\nدير اومنيپونان ( بطريون يا پانتا كراتور ) 99 ، 346\r\nدير پولس رسول 106\r\nديرسان فرانسيسكو 36\r\nدير سن فرانسوا 48 ، 106 ، 348\r\nر راكيا - ر . ك . يونتوراكيا\r\nرديا 76\r\nرگيو 55\r\nرودس 22 ، 39 ، 57 ، 59 ، 59 ، ح 61 - 65 ، 70 ، 340\r\nروم 46 ، 359\r\nرومانيا ، ر . ك . داردانل\r\nرى 35 ، 39 ، 176 ، 315\r\nريو - ر . ك . دژ ريو\r\nز زر افشان 31 ، 334 ، 338\r\nزگان 130\r\nزنجان 166 ، 167 ، 305\r\nزيتون 350\r\nژ ژن 32 ، 33 ، 60 ، 69 ، 70 ، 94 ، 116 ، 119 ، 123 ، 126 ، 168 ، 330 ، 331 ، 348\r\n\r\n","description":"","footnote":"","page_name":" 382 ","page_number":390},
  {"content":"\r\n\r\nس ساپينرا 55\r\nساردنى 46\r\nساكاريا 117\r\nسالوگر سوخسه 200\r\nسالونيك 68 ، 70\r\nساليناس 52\r\nسامسون 121\r\nساموس 65\r\nسانتا كروز 49\r\nسان تلمو 339\r\nسانتورين 57\r\nسانتونيسيو 122\r\nسانفرانسيسكو 36\r\nسانفوكا 123\r\nساونا 331\r\nسپينسيا 330\r\n( دژ ) ستراد 75\r\nستول ( سريكو ) 56\r\nسته 42\r\nسد البحر 342\r\nسراگليو 346\r\nسربى 147\r\nسرخس 13 ، 27 ، 356 ، 357\r\nسرزمين تاتار 276\r\nسريگو - ر . ك . سئول\r\nسعيد آباد 165\r\nسكليو 111 ، 117\r\nسكيلوس 56\r\nسگزى آباد 174 ، 354\r\nسلطانيه 35 ، 39 ، 159 ، 167 ، 171 ، 171 ح ، 174 ، 176 ، 193 ، 223 ، 303 ، 305 ، 312 ، 314 ، 319 ، 321 ، 353 ، 354\r\nسليمبريا 16 ، 68\r\nسمرقند 11 ، 13 ، 15 ، 18 ، 21 ، 23 ، 26 ، 28 ، 31 ، 33 ، 36 ، 39 ، 138 ، 144 ، 164 ، 168 ، 179 ، 180 ، 184 ، 186 ، 205 ، 284 ، 278 ، 289 ، 293 ، 296 ، 298 ، 299 ، 301 ، 303 ، 305 ، 310 ، 314 ، 320 ، 321 ، 324 ، 327 ، 335 ، 337 ، 341 ، 354 ، 358 ، 362 ، 366 ، 368\r\nسمنان 302 ، 302 ح ، 366\r\nسميز كنت 284\r\nسناباد 356\r\nسن آنجلو 330\r\nسن آنژ ، ر . ك . دماغهء سن آنژ\r\nسن المو ، 53\r\nسن پطرزبورگ ، 337\r\nسن سالوادور - 55\r\nسنقر آباد 354\r\nسن گالو 56\r\nسن لوكار 33 ، 331\r\nسن مارى - ر . ك . دماغهء سن مارى\r\n( جزيرهء ) سن نيكولاى كارچينى 58\r\nسورمارى ( سورمالو يا سورمنه سو يا پيكسيت ) 13 ، 129 ، 150 ، 151 ، 329 ، 351\r\nسوريه 19 ، 35 ، 60 ، 62 ، 142 ، 144 ، 145 ، 168 ، 170 ، 181 ، 340\r\nسولومو ناستر 343\r\nسويل - ر . ك . اشبيليه\r\nسه 56\r\nسيحون 31 ، 310 ، 358 ، 361 ، 366\r\nسيرا نوادا 43\r\nسيزيكوس 76\r\nسيساكان 293\r\nسيستان 216 ، 337\r\nسيسيل 54 ، 55 ، 330 ، 339\r\nسيگان 165\r\nسينوليس 120\r\nسينوپ 121 ، 137\r\nسيواس 181 ، 143 ، 145 ، 298\r\n\r\n","description":"","footnote":"","page_name":" 383 ","page_number":391},
  {"content":"\r\n\r\nش شاخ زرين 94 ، 102 ، 103 ، 105 ، 116 ، 346\r\nشام 40\r\nشبور خان - ر . ك . ابيورد\r\nشرق اقصى 363\r\nشرق نزديك 35\r\nشماخى 168\r\nشقوبيه 335\r\nشهر آباد 354\r\nشهر قان - ر . ك . خارقان\r\nشيراز 168 ، 169\r\nص صابين قلعه 174\r\nط طبران 356\r\nطرابلس 60\r\nطرابوزان 13 ، 21 ، 23 ، 24 ، 32 ، 94 ، 109 ، 116 ، 123 ، 125 ، 129 ، 137 ، 152 ، 160 ، 170 ، 328 ، 335 ، 349\r\nطريف 42\r\nطسوج 160 ، 353\r\nطليطله 36\r\nطنجه 42\r\nطوس ( بوئلو ) 193\r\nع عراق عجم 181 ح\r\nعراق عرب 34\r\nغ غرناطه 20\r\nفارما كوسا 341\r\nفارين 341\r\nفرات 24 ، 356 ، 367\r\nفرانسه 15 ، 17 ، 47 ح ، 69 ، 340\r\nفلسطين 59 ح\r\nفلورانس 208\r\nفلوس ( نيسكوبى ) 58\r\nفورمنترا 44\r\nفول 123\r\nفيروز كوه 26 ، 179 ، 180 ، 302\r\nفليس 46\r\nفيليكودى 52\r\nفينوگيا 110 ، 117\r\nق قادس ( قادص ) 21 ، 39 ، 42 ، 42 ح ، 60 ، 172 ، 175 ، 221 ، 341 ، 352 ، 361\r\nقبچاق 18 ، 352\r\nقبرس 51\r\nقراباغ 20 ، 23 ، 32 ، 61 ، 117 ، 133 ، 143 ، 305 ، 306 ، 366 ، 367 ،\r\nقراقوم 357 ، 360\r\nقرطاجنه 20 ، 44 ، 44 ح\r\nقرناطه 334\r\nقرن الذهب 77\r\nقره حصار 364\r\nقزوين 303 ، 304\r\nقسطمونى ( كاستمونى ) 121\r\nقسطنطنيه 11 ، 15 ، 19 ، 21 - 24 ، 32 ، 33 ، 35 ، 36 ، 68 ، 70 ، 72 ، 76 ، 83 ، 86 ، 87 ، 93 ، 95 ، 99 ، 100 ، 102 - 107 ، 110 ، 116 ، 125 ، 127 ، 141 ، 145 ، 146 ، 330 ، 335 ، 340 ، 342 ، 343 ، 345 - 349 ، 363\r\n\r\n","description":"","footnote":"","page_name":" 384 ","page_number":392},
  {"content":"\r\n\r\nقسطيله ( كاستيل ) 31 ، 225 ، 228\r\nقلبه 360\r\nقلعهء ضارس 35 ، 331 ، 368\r\nقوچان - ر . ك . ابيورد\r\nك كاپرى 51\r\nكاپوا 51\r\nكاپيلادل ابيسيو 37\r\nكاتاتونى 44 ، 46\r\nكاداكا 130\r\nكاربررا 45\r\nكاريگليانو 49\r\nكاسترو 67 ، 341\r\nكاستيل ( قسطيله ) 19 ، 20 ، 31 ، 36 ، 39 ، 41 ، 59 ، 114 ، 117 ، 225 ، 228\r\nكاشغر 39 ح\r\nكالابريا 54 ، 55\r\nكالاتيا 105\r\nكالمارين 351\r\nكاليپولى 72 ، 73 ، 75\r\nكاليمنوس 57 ، 64\r\nكامان 52 ح ، 141\r\nكانال والنس 103 ، 347\r\nكاندلى 60\r\nكتابخانه سراگليو 345\r\nكتابخانه ملى مادريد 12 ، 337\r\nكر 307 ، 308 ، 366\r\nكراسوند 122\r\nكربلا 56\r\nكردستان 18 ح ، 170 ، 352\r\nكريمه 168 ، 210 ، 296\r\n( دماغه ) كريو 58\r\nكسانتو 65\r\nكسمه قايا 343\r\nكش 28 ، 211 ، 212 ، 219 ،\r\nكفا ( كفه ) 116 ، 168 ، 170 ، 210 ، 296 ، 330\r\nكفكن 249\r\nكليسياى استوديون 343\r\nكليسياى اقانيم مقدس 48\r\nكليسياى بزرگ حواريون مقدس 103 ، 347\r\nكليسياى تئوتوكوس 346\r\nكليسياى سان آندره 37\r\nكليسياى سن آنتوان 48\r\nكليسياى سن آنونسباسبون 48\r\nكليسياى سن ژان 84 ، 344\r\nكليسياى سن ژان باپتيست 78 ، 343\r\nكليسياى سن ژان پترا 78\r\nكليسياى سن ژرژ 343 ، 346\r\nكليسياى سن سوفى 22 ، 88 ، 91 ، 92 ، 343 - 346\r\nكليسياى سن فرانسيسكو 47\r\nكليسياى كاپيلادل ابيسپو 37\r\nكليسياى كاترين 60\r\nكليسياى سن مارى پريبلبتوس 80 ، 95 ، 99\r\nكليسياى مريم قديس راهنما 347\r\nكليسياى قديس مورد تحسين همهء بينندگان 343\r\nكليسياى يحيى تعميد دهنده 22\r\nكمبريج 335\r\nكوآراكا 67\r\nكورس 46 ، 331\r\nكورلى 123\r\nكورون 56\r\nكوريو 329\r\nكوزكنان 160 ، 352\r\nكوس 57 ، 63 ، 147\r\nكوفه 357\r\nكومنتوس 24\r\nكوههاى بربر 42\r\nكوههاى فى 43\r\nكيليكيه 340\r\nكيرپن 111 ، 114 ، 115 ، 349\r\n\r\n","description":"","footnote":"","page_name":" 385 ","page_number":393},
  {"content":"\r\n\r\nگ گالاتا 348\r\nگالپ 349\r\nگاليپولى 101 ، 330\r\nگائت 46 ، 51 ، 330\r\nگراكونيا 39\r\nگرجستان 19 ، 21 ، 40 ، 151 ، 309 ، 318 ، 326 ، 328 ، 367 ، 368\r\nگنجه 392\r\nگواداماسير 134\r\nگومبين 331\r\nگيلان 40 ، 168 ، 170\r\nل ( درهء ) لار 26 ، 178\r\nلاس موئلاس 42\r\nلانگو 57\r\nلاهه 340\r\nلبنان 35\r\nلروس 64 ، 65 ، 341\r\nلسبوس 341\r\nلندن 334 ، 335\r\nلنزه 176\r\nلونگوزارد 46\r\nليپاردى 52\r\nلينرا 45\r\nليون 19 ، 36 ، 39 ، 40 ، 45 ، 338\r\nلئونا 122\r\nم ماتاپان 56\r\nماد 39 ، 181 ، 181 ح ، 190 ، 301 ، 302 ح\r\nمادرآ 65\r\nمادريد 13 ، 36 ، 37 ، 336 ، 337 ، 345\r\nماربلا 42\r\nمارتن 44\r\nماردين 40 ، 315\r\nماژوركا 45\r\nماكو 145 - 157 ، 324\r\nمالاگا ( مالقه ) 43\r\nمالت 52 ح ، 59 ح\r\nمامبر 74\r\nمانگانا 93 ، 346\r\nماوراء النهر 23 ، 28 ، 35 ، 39 ح ، 215 ح 359\r\nمجارستان ( هنگرى ) 16 ، 108 ، 334\r\nمدن 55 ، 94\r\nمديترانه 57 ح\r\nمردى 67\r\nمرغاب 27 ، 200 ، 357\r\nمرمره 75 ، 76 ، 102 ، 103 ، 105\r\nمرند 352\r\nمرو 27 ، 312 ، 357\r\nمزار شريف 357\r\nمسجد مير آخور 22 ، 344\r\nمسر 219\r\nمسكوى 18\r\nمسين 37 ، 55 ، 330\r\nمشهد 26 ، 27 ، 192 ، 193 ، 366\r\nمصر 18 ، 25 ، 28 ، 31 ، 35 ، 60 ، 144 ، 159 ح ، 163 ، 177 ، 196 ، 208 ، 219 ، 222 ، 228 ، 229 ، 298 ، 306 ، 312 ، 317 ، 322 ، 341 ، 361\r\nمعبد دلفى 345\r\nمغولستان 207\r\nمورآ 94 ، 330\r\nمولادى كائتا 49\r\nملداوى 343\r\nملطيه 182 ح ، 341\r\nمولنوس 67\r\nمونت كارلو 46\r\n\r\n","description":"","footnote":"","page_name":" 386 ","page_number":394},
  {"content":"\r\n\r\nمونجيل - ر . ك . اتنا\r\nميانه 166 ، 305\r\nميتيلن ر . ك . استاليمن يا اسكالينز\r\nميلو 57\r\nمينرو 51\r\nميناب 169\r\nمينز كرت 367\r\nمينوركا 45\r\nن ناپل 46 ، 46 ح ، 51 ، 339\r\nناكسوس 57\r\nنخجوان 352\r\nنشابور ( نيشابور ) 21 ، 174 ، 188 ، 191 ، 355 ، 356\r\nنوجوى 150 ، 352\r\nنيسيروس 57\r\nنيكاريا 65\r\nنيكو پوليس 16 ، 17 ح ، 107 ، 334 ، 340 ، 348\r\nنيوس 57\r\nو وادى الكبير 20 ، 33 ، 104\r\nوان 367\r\nورامين 303\r\nولاسجرد 367\r\nولز مالاگا 43\r\nو لكانلو 52\r\nولكانو 52 ، 53\r\nونتيك 55\r\nونيز 55 ، 57 ، 94 ، 116 ، 117 ، 126 ، 186\r\nويان 321\r\nويسر 327 ، 328\r\nوين 331\r\nه هرات 34 ، 192 ، 311 ، 356 ، 357 ، 359\r\nهرمز 169\r\nهلكويت ( انجمن ) 11\r\nهلسپونت 342\r\nهند ( هندوستان ) 18 ، 192 ، 210 ، 254 ، 255 ، 256 ح ، 276 ، 286 ، 353 ، 358 ، 361\r\nهند صغير ( هند كوچك ) 39 ، 40 ، 168 ، 169 ، 205 ، 207 ، 210 ، 253 ، 255 ، 273\r\nهيپودروم ( آت ميدانى ) 85 ، 324 ، 345 ، 347\r\nى يسن ( يزد ) 168\r\nيك 56\r\nيولتان 357\r\nيونان 18 ، 55 ، 109 ، 120 ح ، 145 ، 290\r\nيهوديه 98 ح\r\n\r\n","description":"","footnote":"","page_name":" 387 ","page_number":395},
  {"content":"\r\n . \r\n\r\n","description":"","footnote":"","page_name":" 388 ","page_number":396}
  ]