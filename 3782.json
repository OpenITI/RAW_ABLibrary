[
  {"content":"\r\n\r\nجلد اول تفسير نمونه - چاپ هيجدهم با تجديد نظر و اضافات فراوان\r\nبسم اللَّه الرحمن الرحيم\r\n\r\nانگيزهء نگارش تفسير نمونه\r\nحقيقت و روح تفسير چيست ؟ - تفسير قرآن از كى شروع شده ؟ - تفسير به رأى يك اشتباه خطرناك ! - نيازها و ضرورتهاى ويژهء هر عصر - كدام تفسير را مطالعه كنيم ؟ - ويژگيها و مزاياى اين تفسير - علت تجديد نظر در جلد اول .\r\n\r\nتفسير چيست ؟\r\n« تفسير » در لغت يعنى برگرفتن نقاب از چهره ! مگر قرآن كه « نور » و « كلام مبين » است نقابى بر چهره دارد كه از آن برگيريم ؟ ! نه ، نقابى بر چهره قرآن نيست ، اين ما هستيم كه بايد نقاب از چهره جان برگيريم و پرده از ديده عقل و هوش خود كنار زنيم تا مفاهيم قرآن را دريابيم روح آن را درك كنيم .\r\nاز سوى ديگر : قرآن تنها يك چهره ندارد ، يك چهره عمومى دارد كه\r\n","description":"","footnote":"","page_name":" مقدمة 19 ","page_number":1},
  {"content":"\r\nبراى همه گشاده است ، و نور مبين است و رمز هدايت خلق ! اما چهره ، بلكه چهره‌هاى ديگر دارد كه آن را تنها به انديشمندان ، آنها كه تشنه حقند و پويندهء راهند و خواهان بيشتر ، نشان مىدهد ، و بهر يك به اندازه پيمانه وجود و كوشش و تلاش آميخته با اخلاصش ، سهمى مىبخشد .\r\nاين چهره‌ها كه در لسان احاديث « بطون » قرآن ناميده شده ، بر همه كس تجلى نميكند ، و يا صحيحتر ، همه چشمها قدرت ديد آن را ندارند ، تفسير ، به چشمها قدرت ميبخشد و حجابها را كنار مىزند و بما شايستگى ديد آنها را تا آنجا كه براى ما امكان دارد ميدهد .\r\nقرآن چهره هايى نيز دارد كه گذشت زمان ، و پرورش نبوغها و استعدادها از آن پرده بر مىگيرد ، كه در سخن معروف « ابن عباس » آن شاگرد هوشمند مكتب على عليه السّلام به آن اشاره رفته است : القرآن يفسره الزمان .\r\nاز همه اينها گذشته قرآن به مضمون كلام معروف « القرآن يفسر بعضه بعضا » خودش خود را تفسير مىكند ، و آياتش پرده از چهرهء يكديگر بر مىگيرند و اين هرگز با نور و كلام مبين بودنش منافات ندارد كه قرآن « يك واحد بهم پيوسته » و « مجموعه از هم ناگسسته » است ، و مجموعا نور است و كلام مبين .\r\n\r\nتفسير قرآن از كى شروع شد ؟\r\nبدون شك تفسير قرآن بمعنى واقعى از زمان خود پيامبر صلى اللَّه عليه و آله و بهنگام نزول نخستين آيات بر قلب پاكش آغاز گشت ، ولى به صورت يك « علم مدون » همه مىگويند از زمان على عليه السّلام شروع شد و بزرگان اين علم سلسله اسانيد خود را به او كه باب مدينه علم پيامبر صلى اللَّه عليه و آله بود ميرسانند .\r\nبا اينكه تا كنون صدها كتاب در تفسير قرآن نوشته شده ، به زبانهاى مختلف به روشهاى گوناگون ، بعضى ادبى ، بعضى فلسفى ، بعضى اخلاقى ، پاره اى\r\n","description":"","footnote":"","page_name":" مقدمة 20 ","page_number":2},
  {"content":"\r\nبر اساس حديث ، بعضى بر اساس تاريخ ، پاره اى بر اساس علوم جديد ، و هر يك قرآن را از زاويهء علومى كه در آن تخصص داشته‌اند ديده‌اند ! .\r\nو از اين باغ پر گل : يكى به مناظر دل انگيز و شاعرانه پرداخته .\r\nديگرى مانند يك معلم علوم طبيعى به ساختمان برگها و گلبرگها و ريشه‌ها .\r\nسومى به مواد غذايى قابل استفاده از آن .\r\nچهارمى به خواص دارويى .\r\nپنجمى به اسرار آفرينش اينهمه شكوفه‌ها و گلهاى رنگارنگ پرداخته .\r\nششمى در اين انديشه است كه از كدامين گل ميتوان عطرى بهتر تهيه كرد ، و هفتمى همچون زنبور عسل تنها در فكر مكيدن شهد گل و فراهم ساختن « انگبين » است ! خلاصه ، پويندگان راه تفسير هر كدام با آئينه مخصوصى كه بدست داشته‌اند جلوه اى از آن همه زيبائيها و اسرار قرآن را منعكس ساخته‌اند .\r\nولى روشن است كه اينها همه در عين حال كه تفسير قرآنند ، تفسير قرآن نيستند ، كه هر يك پرده از چهره اى از قرآن برميدارد نه از همه چهره‌ها ، و اگر همه را نيز يك جا جمع كنيم باز پرده بردارى از چهره هايى از قرآن است نه از همه چهره هايش .\r\nزيرا كه قرآن كلام حق است و تراوشى از علم بىانتهاى او ، و كلام او رنگ علم او ، و علم او رنگ ذات او دارد ، و همه نامتناهى هستند .\r\nبنا بر اين نبايد انتظار داشت ، انسانها همهء چهره‌هاى قرآن را ببينند كه نميتوان دريايى را در كوزه اى جاى داد ! ولى اين را نمىتوان و نبايد انكار كرد كه هر قدر ظرف فكر و انديشه ما بزرگتر باشد مقدار بيشترى از اين اقيانوس بيكران را در خود جاى خواهد داد .\r\nو به همين دليل بر همه دانشمندان فرض است كه در هيچ عصر و زمانى از پاى\r\n","description":"","footnote":"","page_name":" مقدمة 21 ","page_number":3},
  {"content":"\r\nننشيند و براى كشف حقايق بيشترى از قرآن مجيد به تلاش و كوشش پىگير و مخلصانه اى ادامه دهند . از سخنان قدما و پيشينيان ، كه درود خدا بر روان پاكشان باد بهره گيرند ، اما به آنها قناعت نكنند كه پيغمبر اكرم فرمود :\r\n« لا تحصى عجائبه و لا تبلى غرائبه »\r\n: « شگفتيهاى قرآن هرگز تمام نمىشود و نوآوريهاى آن به كهنگى نمىگرايد » .\r\n\r\nتفسير به رأى يك اشتباه خطرناك\r\nخطرناكترين روش در تفسير قرآن اين است كه به جاى شاگردى در مكتب قرآن ، ژست معلمى را در برابر اين كتاب بزرگ آسمانى به خود بگيريم ، يعنى بجاى استفاده از قرآن بكوشيم افكار خود را بر قرآن تحميل كنيم ، و پيشداوريهايى كه مولود محيط ، تخصص علمى ، مذهب خاص ، و سليقه شخصى ما است ، بنام قرآن و به شكل قرآن عرضه كنيم ، و در حقيقت قرآن براى ما امام و پيشوا و رهبر نباشد بلكه وسيله اى براى به كرسى نشاندن حرفها و موجه جلوه داد افكار و سليقه‌هاى شخصى ما باشد ! .\r\nاين طرز تفسير قرآن - يا صحيحتر تفسير افكار خود به قرآن - گرچه در ميان جمعى رواج يافته اما هر چه هست خطرناك است ، و فاجعه ، نتيجه آن بجاى هدايت يافتن به راه حق ، پرت شدن در بيراهه‌ها و راسختر شدن در اشتباهات است ! .\r\nچرا كه اين طرز بهره بردارى از قرآن تفسير نيست ، تحميل است ، به داورى طلبيدن نيست ، داورى كردن است ، هدايت نيست ، ضلالت است ، و سرانجام دگرگون ساختن همه چيز و تفسير به رأى است ، و كوشش ما اين است كه در روش تفسيرى خود بخواست خدا چنين نباشيم و راستى از جان و دل در برابر قرآن\r\n","description":"","footnote":"","page_name":" مقدمة 22 ","page_number":4},
  {"content":"\r\nشاگردى كنيم ، و نه غير آن .\r\n\r\nنيازها و ضرورتهاى ويژه هر عصر\r\nهر عصرى ويژگيها ، ضرورتها ، و تقاضاهايى دارد ، كه از دگرگون شدن وضع زمان و پيدا شدن مسائل جديد و مفاهيم تازه در عرصهء زندگى سرچشمه مىگيرد .\r\nهمچنين هر عصرى مشكلات و پيچيدگيها و گرفتاريهاى مخصوص به خود دارد كه آن نيز از دگرگونى اجتماعات و فرهنگها كه لازمهء تحول زندگى و گذشت زمان است مىباشد .\r\nافراد پيروز و موفق آنها هستند ، كه هم آن نيازها و تقاضاها را درك مىكنند ، و هم اين مشكلات و گرفتاريها را كه مجموع آنها را « مسائل عصرى » ميتوان ناميد .\r\nاما آنها كه اين مسائل را اساسا درك نمىكنند ، يا درك ميكنند اما چون خودشان زائيده محيط و زمان ديگرى هستند و در آن محيط و زمان ، اينها مسئله اى نبوده ، بىتفاوت و خونسرد از برابر اين مسائل مىگذرند و آنها را همچون كاغذهاى باطله در سبد فراموشى مىريزند بايد آمادهء شكستهاى پى در پى باشند .\r\nاينها دائما از وضع زمان شكايت ميكنند ، و به زمين و آسمان بد مىگويند و هميشه غرق تأسف و اندوه و حسرت بر گذشته‌هاى طلايى و رويايى هستند ، و روز بروز بدبينتر و مأيوستر مىشوند و سرانجام به « انزواى اجتماعى » كشيده خواهند شد .\r\nچرا كه نتواسته‌اند ، يا نخواسته‌اند نيازها و تقاضا و گرفتاريهاى زمان را درك كنند .\r\nآنها در تاريكى عميقى به سر مىبرند ، و چون علل و انگيزه « حوادث »\r\n","description":"","footnote":"","page_name":" مقدمة 23 ","page_number":5},
  {"content":"\r\nو نتايج آنها را تشخيص نميدهند در برابر هجوم اين حوادث ، دستپاچه ، وحشت زده و بىدفاع و بدون نقشه خواهند ماند و از آنجا كه سيرشان سير در تاريكى است در هر گامى مواجه با لغزش و زمين خوردنى هستند و چه زيبا فرمود آن پيشواى راستين : « آن كس كه از وضع زمان خود آگاه است مورد هجوم اشتباهات قرار نمىگيرد » ( 1 ) .\r\nرسالت دانشمندان هر عصر اين است كه با هوشيارى كامل اين مسائل ، اين تقاضاها ، اين نيازها ، و اين خلأ روحى و فكرى و اجتماعى را فورا دريابند و آنها را به شكل صحيحى پر كنند تا با امور ديگرى پر نشود زيرا كه خلأ در محيط زندگى ما ممكن نيست .\r\nاز مسائلى كه - بر خلاف زعم مأيوسان و منفى بافان - ما به سهم خود به روشنى آن را دريافته‌ايم تشنگى و عطش نسل حاضر براى درك مفاهيم اسلام و مسائل مذهبى است ، نه تنها درك بلكه چشيدن و لمس كردن و بالاخره « عمل كردن » است .\r\nاين مسائل بخش مهمى از روح و جان آنها را اشغال كرده ، اما طبيعى است كه همه به صورت استفهام است و براى پاسخگويى به اين خواسته‌ها نخستين گام ، برگرداندن ميراث علمى و فرهنگى اسلام به زبان روز ، و پياده كردن همه آن مفاهيم عالى از طريق زبان عصرى در روح و جان و عقل نسل كنونى است .\r\nو گام ديگر استنباط نيازها و تقاضاهاى ويژه اين زمان از اصول كلى اسلام مىباشد .\r\nو اين تفسير بر اساس همين دو هدف نگارش يافته است .\r\n\r\n","description":"","footnote":"\r\n( 1 ) مضمون حديث معروفى كه از امام صادق ( ع ) نقل شده\r\n« العالم بزمانه لا تهجم عليه اللوابس » .\r\n","page_name":" مقدمة 24 ","page_number":6},
  {"content":"\r\n\r\nبهتر است كدام تفسير را مطالعه كنيم ؟\r\nاين سؤالى است كه بارها از طرف طبقات مختلف - مخصوصا جوانان پژوهشگر از ما شده است ، آنها كه با عطش توأم با اخلاص ، جوياى چشمه‌هاى زلال قرآن و سيراب شدن از اين وحى دست نخوردهء آسمانى هستند .\r\nبديهى است در سؤال همه آنها اين جمله مستتر بوده و هست ، تفسيرى كه بتواند عظمت قرآن را بتحقيق ، نه به تقليد ، بما نشان دهد و به نيازها و دردها و مشكلات ما در اين عصر پاسخ گويد .\r\nو در عين حال براى همه طبقات مفيد باشد ، اصطلاحات پيچيدهء علمى ، ناهمواريهايى در جاده‌هاى صاف و روشن آن ايجاد نكند .\r\nحقيقت اين است گرچه در زبان فارسى امروز تفسيرهاى ارزنده متعددى داريم اعم از آنچه ميراث بزرگان قدماى ماست ، و يا دانشمندان عصر حاضر نوشته‌اند اما بعضى چندين قرن پيش نگارش يافته و نثر مخصوصش آن را مخصوص طبقه دانشمندان و ادبا ساخته ، و بعضى در سطحى قرار دارد كه تنها سهم خواص است ، و عموم طبقات نمىتوانند از آن استفاده كنند ، بعضى تنها به گوشه اى از قرآن پرداخته و همچون دسته گلى است كه از باغى خرم چيده شود كه نشانه اى از باغ را با خود دارد اما باغ نيست ، و همچنين . . .\r\nو به اين ترتيب براى اين سؤال مكرر ، پاسخ قانع كننده اى كه و جدان خود را راحت و روح تشنه پژوهندگان را سيراب كند نمىيافتيم .\r\nگفتيم اين سؤال را بايد با عمل پاسخ گفت ، كه با سخن ممكن نيست .\r\nاما با آن همه گرفتاريها و اشتغالات مختلف و روز افزون ، و با توجه به اينكه قرآن اقيانوس بيكرانى است كه به اين آسانى و بدون تجهيزات و وقت و فكر كافى نمىتوان وارد آن شد كه « غرقه گشتند در اين راه بسى قوم دگر » .\r\nلذا با حسرت و اندوه بر ساحل اين دريا به امواج خروشان آن مىنگريستيم\r\n","description":"","footnote":"","page_name":" مقدمة 25 ","page_number":7},
  {"content":"\r\nو حسرت مىخورديم .\r\nناگهان برقى در فكر جستن كرد و روزنه اميد و راه حل مسئله پيدا شد و آن استفاده از سيستم كار دسته جمعى بود ، و جمعى از جوانان فاضل و با اخلاص و پژوهشگر و آگاه كه مصداق « عشرة كاملة » بودند رفيق راه شدند و با كوششهاى شبانه روزى آميخته با خلوص آنها در مدت كوتاهى اين نهال به ثمر نشست و بسيار زودتر از آنچه انتظار ميرفت جلد اول به چاپ رسيد .\r\nو براى اينكه هيچ نقطهء مبهمى براى خوانندگان عزيز باقى نماند طرز كار خود را در اينجا اجمالا تشريح ميكنيم :\r\nنخست آيات قرآن در بخشهاى مختلف ميان اين برادران محترم تقسيم مىشد و با راهنماييهاى لازم قبلى تفاسير مختلفى كه منابع اصلى تفسير بود و بقلم محققان بزرگ اين فن اعم از شيعه و سنى نگاشته شده بود مورد بررسى قرار مىگرفت .\r\nمانند : تفسير مجمع البيان تأليف شيخ المفسرين محقق عاليقدر طبرسى .\r\nو تفسير انوار التنزيل قاضى بيضاوى .\r\nو تفسير الدر المنثور جلال الدين سيوطى .\r\nو تفسير برهان نوشته محدث بحرانى .\r\nو تفسير الميزان نوشته استاد علامه طباطبائى .\r\nو تفسير المنار تقرير درس دانشمند مصرى محمّد عبده .\r\nو تفسير فى ظلال اثر نويسنده معروف سيد قطب .\r\nو تفسير مراغى نوشته احمد مصطفى مراغى .\r\nو تفسير مفاتيح الغيب از فخر رازى .\r\nو تفسير روح الجنان از ابو الفتوح رازى .\r\nو اسباب النزول از واحدى .\r\n","description":"","footnote":"","page_name":" مقدمة 26 ","page_number":8},
  {"content":"\r\nو تفسير قرطبى از محمّد بن احمد الانصارى القرطبى .\r\nو تفسير روح المعانى از علامه شهاب الدين محمّد آلوسى .\r\nو تفسير نور الثقلين عبد على بن جمعه الحويزى .\r\nو تفسير صافى ملا محسن فيض كاشانى .\r\nو تفسير تبيان شيخ طوسى .\r\nو بعضى تفاسير ديگر و سپس يافته‌ها را كه بر نيازها و تقاضاهاى روز تطبيق داشت جمعآورى نموده ، در جلسات عمومى اين هيئت كه همه روز تشكيل ميشد مطرح مىكردند و در همان جلسه دريافتهاى تازه را از قرآن كه مىبايست بر آنها افزوده شود مىافزوديم ، و پس از بحث و گفتگو و مشاوره پيرامون مباحث مختلف و مراجعه به منابع گوناگون ، اينجانب مطالب را املا كرده و دوستان تندنويس يادداشت مىكردند ، و سپس به كنترل مجدد مىپرداختيم و آنچه را كه نوشته شده با صبر و حوصله بررسى و اصلاح و آماده چاپ مىكرديم ، و بعد از چاپ و قبل از نشر نيز مجددا كنترل و بررسى و اصلاح مىشد .\r\nو نتيجه همه اين زحمات كتابى است كه از نظر خواننده عزيز مىگذرد و اميد است ارزنده و مفيد و سودمند براى عموم طبقات باشد .\r\n\r\nويژگيها و مزاياى اين تفسير\r\nبراى اينكه خوانندگان عزيز با بينش و آگاهى بيشترى اين تفسير را مطالعه كنند مطالبى را كه مىتوانند در اين تفسير بيابند و شايد گمشده آنها در ميان آن باشد ، بطور فشرده يادآور مىشويم :\r\n1 - از آنجا كه قرآن كتاب زندگى و حيات است ، در تفسير آيات بجاى پرداختن به مسائل ادبى و عرفانى و مانند آن ، توجه خاصى به مسائل سازنده زندگى مادى و معنوى و بويژه مسائل اجتماعى شده و به اندازهء كافى روى مسائلى كه تماس\r\n","description":"","footnote":"","page_name":" مقدمة 27 ","page_number":9},
  {"content":"\r\nنزديك با حيات فرد و اجتماع دارد تكيه گرديده است .\r\n2 - به تناسب عناوينى كه در آيات مطرح مىشود در ذيل هر آيه بحث فشرده و مستقلى دربارهء موضوعاتى مانند ربا ، بردگى ، حقوق زن ، فلسفه حج ، اسرار تحريم قمار ، شراب ، گوشت خوك ، و اركان و اهداف جهاد اسلامى و مانند آن آمده است تا خوانندگان در يك مطالعه اجمالى از مراجعه به كتابهاى ديگر بىنياز گردند .\r\n3 - كوشش شده ، ترجمه ذيل آيات ، روان ، سليس ، و گويا و دقيق و در نوع خود جالب و رسا بوده باشد .\r\n4 - بجاى پرداختن به بحثهاى كم حاصل ، توجه مخصوصى به ريشه لغات و شأن نزول آيات كه هر دو در فهم دقيق معانى قرآن مؤثر هستند شده است .\r\n5 - اشكالات و ايرادات و سؤالات مختلفى كه گاهى در پيرامون اصول و فروع اسلام مطرح ميگردد به تناسب هر آيه طرح شده و پاسخ فشرده آن ذكر گرديده است مانند شبهه آكل و مأكول ، معراج ، تعدد زوجات ، علت تفاوت ارث زن و مرد تفاوت ديهء زن و مرد ، حروف مقطعه قرآن ، نسخ احكام ، جنگها و غزوات اسلامى آزمايشهاى گوناگون الهى و دهها مسأله ديگر بطورى كه هنگام مطالعه آيات ، علامت استفهامى در ذهن خواننده عزيز باقى نماند .\r\n6 - از اصطلاحات پيچيده علمى كه نتيجه آن اختصاص كتاب به صنف خاصى است در متن كتاب دورى و بهنگام ضرورت در پاورقى آمده تا براى دانشمندان و صاحب نظرات نيز مفيد باشد .\r\nاميدواريم كوششهاى بىشائبه ما در اين راه نتيجه خود را بخشيده باشد و همه طبقات بتوانند به وسيله اين تفسير كه به پيشنهاد بعضى از دوستان بنام « تفسير نمونه » ناميده شد با اين كتاب بزرگ آسمانى آشناتر شوند .\r\n","description":"","footnote":"","page_name":" مقدمة 28 ","page_number":10},
  {"content":"\r\n\r\nعلت تجديد نظر در جلد اول\r\nحقيقت اين است گاهى استقبال فوق العاده از يك چيز نه تنها كار را آسان نمىكند بلكه مشكل مىسازد ! و در نوشتن تفسير نمونه ما با چنين مشكلى روبرو شديم زيرا :\r\nآن روز كه به نوشتن اين تفسير مشغول شديم باور نمىكرديم تا اين حد مورد استقبال پرشور همهء طبقات و قشرهاى جامعه قرار گيرد ، و شايد به همين دليل كوشش متوسطى براى تهيه جلد اول به كار برديم ، اما به زودى بر ما روشن شد كه عطش و نياز جامعهء ما به تفسيرى كه در عين سادگى و روانى عبارات فراگير مباحث علمى و اجتماعى و توأم با نيازها و مسائل روز باشد تا چه اندازه شديد است .\r\nپس از مشاهده اين وضع ناچار شديم كمربندها را براى مجلدات بعد محكمتر ببنديم ، و تا آنجا كه در توان داريم در تكميل بحثها بكوشيم ، اما هميشه در اين فكر بوديم كه جلد اول هماهنگ با مجلدات ديگر نيست و كمبودهاى فراوانى دارد كه در اولين فرصت بايد جبران گردد .\r\nگرچه ايراد زيادى در اين زمينه به ما نكردند ، ولى ما كه در متن كار بوديم به خوبى از اين نقيصه و اشكال آگاهى داشتيم ، و خود را ملزم به تكميل و اصلاح و هماهنگ ساختن جلد اول با بقيه مجلدات مىديديم .\r\nتا اينكه توفيق الهى رفيق راه شد و فرصتى پيش آمد كه با دوستان نشستيم و تمام تجربياتى را كه ضمن تأليف بيش از ده جلد اين تفسير به دست آورده بوديم به كار گرفتيم و جلد اول را از تمام جهات مورد تجديد نظر قرار داده بازنويسى كرده ، اضافه نموده و در پاره اى از موارد به كلى دگرگون ساختيم .\r\nبه گونه اى كه محصول آن يك برابر و نيم جلد سابق شد ! ذكر اين نكته نيز ضرورى است كه تجديد نظر را هنگامى شروع كرديم كه بعضى از دوستانمان شربت شهادت نوشيده بودند و بعضى ديگر به حكم ضرورتهاى\r\n","description":"","footnote":"","page_name":" مقدمة 29 ","page_number":11},
  {"content":"\r\nانقلاب اسلامى در پستهاى حساسى به انجام وظيفه مشغول بودند اما گروه باقيمانده با تجربه هايى كه در اين مدت به دست آورده بودند به حمد اللَّه جاى آنان را پر كردند .\r\nالبته اين تجديد نظر منحصر به همين جلد است و بقيه از هماهنگى نسبى بعون اللَّه برخوردار است .\r\nبر اين نعمت نيز بايد خدا را شكر گوئيم كه دو جلد از اين تفسير به زبان اردو ترجمه شده و انشاء اللَّه به زودى چاپ و منتشر خواهد شد ، طرح ترجمه آن به زبان عربى نيز در دست تهيه است .\r\nپروردگارا ! اين خدمت ناچيز را از ما بپذير و به تمام دوستانى كه ما را در راه وصول به اين هدف ، و چاپ و نشر آن يارى كردند كمك فرما انك خير ناصر و معين و انت على كل شىء قدير .\r\nقم - حوزه علميه ناصر مكارم شيرازى فروردين ماه 1362 مطابق جمادى الثانية 1403\r\n","description":"","footnote":"","page_name":" مقدمة 30 ","page_number":12},
  {"content":"\r\n\r\nقسمتى از تفاسيرى كه در نوشتن اين تفسير از آن « استفاده » يا « انتقاد » شده است .\r\n1 - تفسير مجمع البيان از مفسر معروف مرحوم طبرسى\r\n2 - تفسير تبيان دانشمند فقيد بزرگ شيخ طوسى\r\n3 - تفسير الميزان علامهء طباطبائى\r\n4 - تفسير صافى ملا محسن فيض كاشانى\r\n5 - تفسير نور الثقلين مرحوم عبد على بن جمعة الحويزى\r\n6 - تفسير برهان مرحوم سيد هاشم بحرانى\r\n7 - تفسير روح المعانى علامه شهاب الدين محمود آلوسى\r\n8 - تفسير المنار محمد رشيد رضا تقريرات درس تفسير شيخ محمد عبده\r\n9 - تفسير فى ظلال القرآن سيد قطب\r\n10 - تفسير قرطبى محمد بن احمد الانصارى القرطبى\r\n11 - اسباب النزول واحدى ( ابو الحسن على بن متويه نيشابورى )\r\n12 - تفسير مراغى احمد مصطفى مراغى\r\n13 - تفسير مفاتيح الغيب فخر رازى\r\n14 - تفسير روح الجنان ابو الفتوح رازى\r\n","description":"","footnote":"","page_name":" مقدمة 31 ","page_number":13},
  {"content":"\r\n\r\n‹ 1 › سوره فاتحة الكتاب ( حمد )\r\nاين سوره در مكه نازل شده و هفت آيه است ‹ 7 ›\r\n","description":"","footnote":"","page_name":" 1 ","page_number":14},
  {"content":"\r\nبسم اللَّه الرحمن الرحيم\r\n\r\nويژگيهاى سوره حمد\r\nاين سوره در ميان سوره‌هاى قرآن درخشش فوق العاده اى دارد كه از مزاياى زير سرچشمه مىگيرد :\r\n\r\n1 - آهنگ اين سوره\r\n- اين سوره اساسا با سوره‌هاى ديگر قرآن از نظر لحن و آهنگ فرق روشنى دارد به خاطر اينكه سوره‌هاى ديگر همه بعنوان سخن خدا است ، اما اين سوره از زبان بندگان است ، و به تعبير ديگر در اين سوره خداوند طرز مناجات و سخن گفتن با او را به بندگانش آموخته است .\r\nآغاز اين سوره با حمد و ستايش پروردگار شروع مىشود .\r\nو با ابراز ايمان به مبدء و معاد ( خداشناسى و ايمان به رستاخيز ) ادامه مىيابد ، و با تقاضاها و نيازهاى بندگان پايان مىگيرد .\r\nانسان آگاه و بيدار دل ، هنگامى كه اين سوره را مىخواند ، احساس مىكند كه بر بال و پر فرشتگان قرار گرفته و به آسمان صعود مىكند و در عالم روحانيت و معنويت لحظه به لحظه به خدا نزديكتر مىشود .\r\nاين نكته بسيار جالب است كه اسلام بر خلاف بسيارى از مذاهب ساختگى يا تحريف شده كه ميان « خدا » و « خلق » واسطه‌ها قائل مىشوند به مردم دستور مىدهد كه بدون هيچ واسطه با خدايشان ارتباط برقرار كنند ! .\r\nاين سوره تبلورى است از همين ارتباط نزديك و بىواسطه خدا با انسان ، و مخلوق با خالق ، در اينجا تنها او را مىبيند ، با او سخن مىگويد ، پيام او را با گوش جان مىشنود ، حتى هيچ پيامبر مرسل و فرشته مقربى در اين ميان واسطه\r\n","description":"","footnote":"","page_name":" 2 ","page_number":15},
  {"content":"\r\nنيست و عجب اينكه اين پيوند و ارتباط مستقيم خلق با خالق آغازگر قرآن مجيد است .\r\n\r\n2 - سوره حمد ، اساس قرآن است\r\n- در حديثى از پيامبر اكرم ص مىخوانيم كه : « الحمد ام القرآن » و اين به هنگامى بود كه « جابر بن عبد اللَّه انصارى خدمت پيامبر ص رسيد ، پيامبر ص به او فرمود : الا اعلمك افضل سورة انزلها اللَّه فى كتابه ؟ قال فقال له جابر بلى بابى انت و امى يا رسول اللَّه ! علمنيها ، فعلمه الحمد ، ام الكتاب : « آيا برترين سوره اى را كه خدا در كتابش نازل كرده به تو تعليم كنم ، جابر عرض كرد آرى پدر و مادرم به فدايت باد ، به من تعليم كن ، پيامبر ص سوره حمد كه ام الكتاب است به او آموخت ، سپس اضافه فرمود اين سوره شفاى هر دردى است مگر مرگ » ( 1 ) .\r\nو نيز از پيامبر ص نقل شده كه فرمود :\r\nو الذى نفسى بيده ما انزل اللَّه فى التوراة ، و لا فى الزبور ، و لا فى القرآن مثلها ، هى ام الكتاب\r\n: « قسم به كسى كه جان من به دست او است خداوند نه در تورات و نه در انجيل و نه در زبور ، و نه حتى در قرآن ، مثل اين سوره را نازل نكرده است ، و اين ام الكتاب است » ( 2 ) .\r\nدليل اين سخن با تامل در محتواى اين سوره روشن مىشود ، چرا كه اين سوره در حقيقت فهرستى است از مجموع محتواى قرآن ، بخشى از آن توحيد و شناخت صفات خدا است ، بخشى در زمينه معاد و رستاخيز سخن مىگويد و بخشى از هدايت و ضلالت كه خط فاصل مؤمنان و كافران است سخن مىگويد ، و نيز در آن اشاره اى است به حاكميت مطلق پروردگار و مقام ربوبيت و نعمتهاى\r\n\r\n","description":"","footnote":"\r\n( 1 ) « مجمع البيان » و « نور الثقلين » آغاز سوره حمد .\r\n( 2 ) « مجمع البيان » و « نور الثقلين » آغاز سوره حمد .\r\n","page_name":" 3 ","page_number":16},
  {"content":"\r\nبىپايانش كه به دو بخش عمومى و خصوصى ( بخش رحمانيت و رحيميت ) تقسيم مىگردد ، و همچنين اشاره به مساله عبادت و بندگى و اختصاص آن به ذات پاك او شده است .\r\nدر حقيقت هم بيانگر توحيد ذات است ، هم توحيد صفات ، هم توحيد افعال ، و هم توحيد عبادت .\r\nو به تعبير ديگر اين سوره مراحل سه گانه ايمان : اعتقاد به قلب ، اقرار به زبان ، و عمل به اركان را در بر دارد ، و مىدانيم « ام » به معنى اساس و ريشه است .\r\nشايد به همين دليل است كه « ابن عباس » مفسر معروف اسلامى مىگويد :\r\nان لكل شىء اساسا . . . و اساس القرآن الفاتحة .\r\n« هر چيزى اساس و شالوده اى دارد . . . و اساس و زير بناى قرآن ، سوره حمد است » .\r\nروى همين جهات است كه در فضيلت اين سوره از پيامبر ص نقل شد :\r\nايما مسلم قرأ فاتحة الكتاب اعطى من الاجر كانما قرأ ثلثى القرآن ، و اعطى من الاجر كانما تصدق على كل مؤمن و مؤمنه\r\n: هر مسلمانى سوره حمد را بخواند پاداش او به اندازه كسى است كه دو سوم قرآن را خوانده است ( و طبق نقل ديگرى پاداش كسى است كه تمام قرآن را خوانده باشد ) و گويى به هر فردى از مردان و زنان مؤمن هديه اى فرستاده است » ( 1 ) .\r\nتعبير به دو سوم قرآن شايد به خاطر آنست كه بخشى از قرآن توجه به خدا است و بخشى توجه به رستاخيز و بخش ديگرى احكام و دستورات است كه بخش اول و دوم در سوره حمد آمده ، و تعبير به تمام قرآن به خاطر آن است كه همه قرآن را از يك نظر در ايمان و عمل مىتوان خلاصه كرد كه اين هر دو در سوره\r\n\r\n","description":"","footnote":"\r\n( 1 ) مجمع البيان آغاز سوره حمد .\r\n","page_name":" 4 ","page_number":17},
  {"content":"\r\nحمد جمع است .\r\n\r\n3 - سوره حمد افتخار بزرگ پيامبر ص\r\nجالب اينكه در آيات قرآن سوره حمد به عنوان يك موهبت بزرگ به پيامبر ص معرفى شد ، و در برابر كل قرآن قرار گرفته است ، آنجا كه مىفرمايد وَلَقَدْ آتَيْناكَ سَبْعاً مِنَ الْمَثانِي وَالْقُرْآنَ الْعَظِيمَ : « ما به تو سوره حمد كه هفت آيه است و دو بار نازل شده داديم همچنين قرآن بزرگ بخشيديم » ( سوره حجر آيه 87 ) .\r\nقرآن با تمام عظمتش در اينجا در برابر سوره حمد قرار گرفته است ، نزول دوباره آن نيز به خاطر اهميت فوق العاده آن است ( 1 ) .\r\nهمين مضمون در حديثى از امير مؤمنان على ع از پيامبر ص نقل شده است كه فرمود :\r\nان اللَّه تعالى افرد الامتنان على بفاتحة الكتاب و جعلها بازاء القرآن العظيم و ان فاتحة الكتاب اشرف ما فى كنوز العرش :\r\n« خداوند بزرگ به خاطر دادن سوره حمد بالخصوص بر من منت نهاده و آن را در برابر قرآن عظيم قرار داده ، و سوره حمد با ارزشترين ذخائر گنجهاى عرش خدا است » ! ( 2 ) .\r\n\r\n4 - تاكيد بر تلاوت اين سوره\r\n- با توجه به بحثهاى فوق كه تنها بيان گوشه اى از فضيلت سوره حمد بود روشن مىشود كه چرا در احاديث اسلامى در منابع شيعه و سنى اينهمه تاكيد بر تلاوت آن شده است ، تلاوت آن به انسان ، روح و ايمان مىبخشد ، او را به خدا نزديك مىكند ، صفاى دل و روحانيت مىآفريند ، اراده انسان را نيرومند و تلاش او را در راه خدا و خلق افزون مىسازد ، و ميان او\r\n\r\n","description":"","footnote":"\r\n( 1 ) اينكه چرا سوره حمد « * ( سَبْعاً مِنَ الْمَثانِي ) * » ناميده شده ، و نيز قسمت ديگرى از مزاياى سوره حمد در جلد يازدهم تفسير نمونه ذيل آيه 87 سوره « حجر » نيز خواهد آمد .\r\n( 2 ) تفسير برهان جلد اول صفحه 26 طبق نقل تفسير البيان .\r\n","page_name":" 5 ","page_number":18},
  {"content":"\r\nو گناه و انحراف فاصله مىافكند .\r\nبه همين دليل در حديثى از امام صادق ع مىخوانيم\r\nرن ابليس اربع رنات اولهن يوم لعن ، و حين اهبط الى الارض ، و حين بعث محمد ( ص ) على حين فترة من الرسل ، و حين انزلت ام الكتاب :\r\n« شيطان چهار بار فرياد كشيد و ناله سر داد نخستين بار روزى بود كه از درگاه خدا رانده شد ، سپس هنگامى بود كه از بهشت به زمين تنزل يافت ، سومين بار هنگام بعثت محمد ص بعد از فترت پيامبران بود ، و آخرين بار زمانى بود كه سوره حمد نازل شد » ! . ( 1 )\r\n\r\nمحتواى سوره\r\nهفت آيه اى كه در اين سوره وجود دارد هر كدام اشاره به مطلب مهمى است :\r\n« بِسْمِ اللَّه » سر آغازى است براى هر كار ، و استمداد از ذات پاك خدا را به هنگام شروع در هر كار به ما مىآموزد .\r\nالْحَمْدُ لِلَّه رَبِّ الْعالَمِينَ درسى است از باز گشت همه نعمتها و تربيت همه موجودات به اللَّه ، و توجه به اين حقيقت كه همه اين مواهب از ذات پاكش سرچشمه مىگيرد .\r\nالرَّحْمنِ الرَّحِيمِ اين نكته را بازگو مىكند كه اساس خلقت و تربيت و حاكميت او بر پايه رحمت و رحمانيت است ، و محور اصلى نظام تربيتى جهان را همين اصل تشكيل مىدهد .\r\nمالِكِ يَوْمِ الدِّينِ توجهى است به معاد ، و سراى پاداش اعمال ، و حاكميت خداوند بر آن دادگاه عظيم .\r\nإِيَّاكَ نَعْبُدُ وَإِيَّاكَ نَسْتَعِينُ ، توحيد در عبادت و توحيد در نقطه اتكاء انسانها را بيان مىكند .\r\n\r\n","description":"","footnote":"\r\n( 1 ) نور الثقلين جلد اول صفحه 4 .\r\n","page_name":" 6 ","page_number":19},
  {"content":"\r\nاهْدِنَا الصِّراطَ الْمُسْتَقِيمَ ، بيانگر نياز و عشق بندگان به مساله هدايت و نيز توجهى است به اين حقيقت كه هدايتها همه از سوى او است ! سرانجام آخرين آيه اين سوره ، ترسيم واضح و روشنى است از صراط مستقيم راه كسانى است كه مشمول نعمتهاى او شده‌اند ، و از راه مغضوبين و گمراهان جدا است .\r\nو از يك نظر اين سوره به دو بخش تقسيم مىشود ، بخشى از حمد و ثناى خدا سخن مىگويد و بخشى از نيازهاى بنده .\r\nچنان كه در « عيون اخبار الرضا » ع در حديثى از پيامبر ص مىخوانيم :\r\nخداوند متعال چنين فرموده : « من سوره حمد را ميان خود و بنده‌ام تقسيم كردم نيمى از آن براى من ، و نيمى از آن براى بنده من است ، و بنده من حق دارد هر چه را مىخواهد از من بخواهد :\r\nهنگامى كه بنده مىگويد « بِسْمِ اللَّه الرَّحْمنِ الرَّحِيمِ » خداوند بزرگ مىفرمايد بنده‌ام بنام من آغاز كرد ، و بر من است كه كارهاى او را به آخر برسانم و در همه حال او را پر بركت كنم ، و هنگامى كه مىگويد « الْحَمْدُ لِلَّه رَبِّ الْعالَمِينَ » خداوند بزرگ مىگويد بنده‌ام مرا حمد و ستايش كرد ، و دانست نعمتهايى را كه دارد از ناحيه من است ، و بلاها را نيز من از او دور كردم ، گواه باشيد كه من نعمتهاى سراى آخرت را بر نعمتهاى دنياى او مىافزايم ، و بلاهاى آن جهان را نيز از او دفع مىكنم ، همانگونه كه بلاهاى دنيا را دفع كردم .\r\nو هنگامى كه مىگويد « الرَّحْمنِ الرَّحِيمِ » خداوند مىگويد : بنده‌ام گواهى داد كه من رحمان و رحيمم ، گواه باشيد بهره او را از رحمتم فراوان مىكنم ، و سهم او را از عطايم افزون مىسازم .\r\nو هنگامى كه مىگويد « مالِكِ يَوْمِ الدِّينِ » او مىفرمايد : گواه باشيد همانگونه كه او حاكميت و مالكيت روز جزا را از آن من دانست ، من در روز\r\n","description":"","footnote":"","page_name":" 7 ","page_number":20},
  {"content":"\r\nحساب ، حسابش را آسان مىكنم ، حسناتش را مىپذيرم ، و از سيئاتش صرف نظر مىكنم .\r\nو هنگامى كه مىگويد « إِيَّاكَ نَعْبُدُ » خداوند بزرگ مىگويد بنده‌ام راست مىگويد ، تنها مرا پرستش مىكند ، من شما را گواه مىگيرم بر اين عبادت خالص ثوابى به او مىدهم كه همه كسانى كه مخالف اين بودند به حال او غبطه خورند .\r\nو هنگامى كه مىگويد « إِيَّاكَ نَسْتَعِينُ » خدا مىگويد : بنده‌ام از من يارى جسته ، و تنها به من پناه آورده گواه باشيد من او را در كارهايش كمك مىكنم ، در سختيها به فريادش مىرسم ، و در روز پريشانى دستش را مىگيرم .\r\nو هنگامى كه مىگويد « اهْدِنَا الصِّراطَ الْمُسْتَقِيمَ . . . » ( تا آخر سوره ) خداوند مىگويد اين خواسته بنده‌ام بر آورده است ، و او هر چه مىخواهد از من بخواهد كه من اجابت خواهم كرد آنچه اميد دارد ، به او مىبخشم و از آنچه بيم دارد ايمنش مىسازم ( 1 ) .\r\n\r\nچرا نام اين سوره فاتحة الكتاب است ؟\r\n« فاتحة الكتاب » به معنى آغازگر كتاب ( قرآن ) است ، و از روايات مختلفى كه از پيامبر ص نقل شده به خوبى استفاده مىشود كه اين سوره در زمان خود پيامبر ص نيز به همين نام شناخته مىشده است .\r\nاز اينجا دريچه اى به سوى مساله مهمى از مسائل اسلامى گشوده مىشود و آن اينكه بر خلاف آنچه در ميان گروهى مشهور است كه قرآن در عصر پيامبر ص به صورت پراكنده بود ، بعد در زمان ابو بكر يا عمر يا عثمان جمعآورى شد قرآن در زمان خود پيامبر ص به همين صورت امروز جمعآورى شده بود ، و سرآغازش همين سوره حمد بوده است ، و الا نه اين سوره نخستين سوره اى بوده\r\n\r\n","description":"","footnote":"\r\n( 1 ) از كتاب عيون اخبار الرضا ( ع ) ( طبق نقل الميزان جلد اول صفحه 37 ) .\r\n","page_name":" 8 ","page_number":21},
  {"content":"\r\nاست كه بر پيامبر ص نازل شده ، و نه دليل ديگرى براى انتخاب نام فاتحة الكتاب براى اين سوره وجود دارد .\r\nمدارك متعدد ديگرى در دست است كه اين واقعيت را تاييد مىكند كه قرآن به صورت مجموعه اى كه در دست ماست در عصر پيامبر ص و به فرمان او جمعآورى شده بود .\r\n« على بن ابراهيم » از امام صادق ع نقل كرده كه رسول خدا ص به على ع فرمود : « قرآن در قطعات حرير و كاغذ و امثال آن پراكنده است آن را جمعآورى كنيد » سپس اضافه مىكند على ع از آن مجلس برخاست و آن را در پارچه زرد رنگى جمعآورى نمود سپس بر آن مهر زد (\r\nو انطلق على ( ع ) فجمعه فى ثوب اصفر ثم ختم عليه\r\n) ( 1 ) .\r\nگواه ديگر اينكه « خوارزمى » دانشمند معروف اهل تسنن در كتاب « مناقب » از « على بن رياح » نقل مىكند كه على بن ابى طالب و ابى بن كعب ، قرآن را در زمان رسول خدا ص جمعآورى كردند .\r\nسومين شاهد جمله اى است كه « حاكم » نويسنده معروف اهل سنت در كتاب « مستدرك » از « زيد بن ثابت » آورده است :\r\nزيد مىگويد : « ما در خدمت پيامبر ص قرآن را از قطعات پراكنده جمعآورى مىكرديم و هر كدام را طبق راهنمايى پيامبر ص در محل مناسب خود قرار مىداديم ، ولى با اينحال اين نوشته‌ها متفرق بود پيامبر ص به على ع دستور داد كه آن را يك جا جمع كند ، و ما را از ضايع ساختن آن بر حذر مىداشت » .\r\nسيد مرتضى دانشمند بزرگ شيعه مىگويد : « قرآن در زمان رسول اللَّه\r\n\r\n","description":"","footnote":"\r\n( 1 ) تاريخ القرآن ابو عبد اللَّه زنجانى صفحه 44 .\r\n","page_name":" 9 ","page_number":22},
  {"content":"\r\nبه همين صورت كنونى جمعآورى شده بود » ( 1 ) .\r\nطبرانى و ابن عساكر از « شعبى » چنين نقل مىكنند كه شش نفر از انصار قرآن را در عصر پيامبر ص جمعآورى كردند ( 2 ) و قتاده نقل مىكند كه از انس پرسيدم چه كسى قرآن را در عصر پيامبر ص جمعآورى كرد ، گفت چهار نفر كه همه از انصار بودند : ابى بن كعب ، معاذ ، زيد بن ثابت ، و ابو زيد ( 3 ) و بعضى روايات ديگر كه نقل همه آنها به طول مىانجامد .\r\nبه هر حال علاوه بر اين احاديث كه در منابع شيعه و اهل تسنن وارد شده انتخاب نام فاتحة الكتاب براى سوره حمد - همانگونه كه گفتيم - شاهد زنده اى براى اثبات اين موضوع است .\r\n\r\nسؤال : آيا جمع آورى قرآن در زمان پيامبر بود\r\nدر اينجا اين سؤال پيش مىآيد كه چگونه مىتوان اين گفته را باور كرد با اينكه در ميان گروهى از دانشمندان معروف است كه قرآن پس از پيامبر ص جمعآورى شده ، ( بوسيله على ع يا كسان ديگر ) .\r\nدر پاسخ اين سؤال بايد گفت : اما قرآنى كه على ع جمعآورى كرد تنها خود قرآن نبود بلكه مجموعه اى بود از قرآن و تفسير و شان نزول آيات ، و مانند آن .\r\nو اما در مورد عثمان قرائنى در دست است كه نشان مىدهد عثمان براى جلوگيرى از اختلاف قرائتها اقدام به نوشتن قرآن واحدى با قرائت و نقطه گذارى نمود ( چرا كه تا آن زمان نقطه گذارى معمول نبود ) .\r\n\r\n","description":"","footnote":"\r\n( 1 ) مجمع البيان جلد اول صفحه 15 .\r\n( 2 ) منتخب كنز العمال ج 2 صفحه 52 .\r\n( 3 ) صحيح بخارى ج 6 صفحه 102 .\r\n","page_name":" 10 ","page_number":23},
  {"content":"\r\nو اما اصرار جمعى بر اينكه قرآن به هيچوجه در زمان پيامبر ص جمع آورى نشده و اين افتخار نصيب عثمان يا خليفه اول و دوم گشت شايد بيشتر به خاطر فضيلت سازى بوده باشد ، و لذا هر دسته اى اين فضيلت را به كسى نسبت مىدهد و روايت در مورد او نقل مىكند .\r\nاصولا چگونه مىتوان باور كرد پيامبر ص چنين كار مهمى را ناديده گرفته باشد در حالى كه او به كارهاى بسيار كوچك هم توجه داشت ، مگر نه اين است كه قرآن قانون اساسى اسلام ، كتاب بزرگ تعليم و تربيت ، زير بناى همه برنامه‌هاى اسلامى و عقائد و اعتقادات است ؟ آيا عدم جمعآورى آن در عصر پيامبر ص اين خطر را نداشت كه بخشى از قرآن ضايع گردد و يا اختلافاتى در ميان مسلمانان بروز كند .\r\nبه علاوه حديث مشهور « ثقلين » كه شيعه و سنى آن را نقل كرده‌اند كه پيامبر ص فرمود من از ميان شما مىروم و دو چيز را به يادگار مىگذارم « كتاب خدا » و « خاندانم » اين خود نشان مىدهد كه قرآن به صورت يك كتاب جمع آورى شده بود .\r\nو اگر مىبينيم رواياتى كه دلالت بر جمعآورى قرآن توسط گروهى از صحابه زير نظر پيامبر ص دارد ، از نظر تعداد نفرات مختلف است مشكلى ايجاد نمىكند ، ممكن است هر روايت عده اى از آنها را معرفى كند .\r\n","description":"","footnote":"","page_name":" 11 ","page_number":24},
  {"content":"\r\n\r\n[ سوره الفاتحة ‹ 1 › : آيات 1 تا 7 
  ]\r\nبِسْمِ اللَّه الرَّحْمنِ الرَّحِيمِ ‹ 1 ›\r\nالْحَمْدُ لِلَّه رَبِّ الْعالَمِينَ ‹ 2 › الرَّحْمنِ الرَّحِيمِ ‹ 3 › مالِكِ يَوْمِ الدِّينِ ‹ 4 › إِيَّاكَ نَعْبُدُ وَإِيَّاكَ نَسْتَعِينُ ‹ 5 ›\r\nاهْدِنَا الصِّراطَ الْمُسْتَقِيمَ ‹ 6 › صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَلا الضَّالِّينَ ‹ 7 ›\r\n\r\nترجمه :\r\n1 - بنام خداوند بخشنده بخشايشگر 2 - ستايش مخصوص خداوندى است كه پروردگار جهانيان است .\r\n3 - خداوندى كه بخشنده و بخشايشگر است ( و رحمت عام و خاصش همگان را فرا گرفته ) .\r\n4 - خداوندى كه مالك روز جزا است .\r\n5 - ( پروردگارا ! ) تنها ترا مىپرستيم ، و تنها از تو يارى مىجوئيم .\r\n6 - ما را به راه راست هدايت فرما :\r\n7 - راه كسانى كه آنها را مشمول نعمت خود ساختى ، نه راه كسانى كه بر آنها غضب كرده اى و نه گمراهان !\r\n","description":"","footnote":"","page_name":" 12 ","page_number":25},
  {"content":"\r\nتفسير : 1 - * ( بِسْمِ اللَّه الرَّحْمنِ الرَّحِيمِ ) *\r\nميان همه مردم جهان رسم است كه هر كار مهم و پر ارزشى را به نام بزرگى از بزرگان آغاز مىكنند ، و نخستين كلنگ هر مؤسسه ارزنده اى را به نام كسى كه مورد علاقه آنها است بر زمين مىزنند ، يعنى آن كار را با آن شخصيت مورد نظر از آغاز ارتباط مىدهند .\r\nولى آيا بهتر نيست كه براى پاينده بودن يك برنامه و جاويد ماندن يك تشكيلات ، آن را به موجود پايدار و جاويدانى ارتباط دهيم كه فنا در ذات او راه ندارد ، چرا كه همه موجودات اين جهان به سوى كهنگى و زوال مىروند ، تنها چيزى باقى مىماند كه با آن ذات لا يزال بستگى دارد .\r\nاگر نامى از پيامبران و انبياء باقى است به علت پيوندشان با خدا و عدالت و حقيقت است كه كهنگى در آن راه ندارد ، و اگر فى المثل اسمى از « حاتم » بر سر زبانها است به خاطر همبستگيش با سخاوت است كه زوالناپذير است .\r\nاز ميان تمام موجودات آنكه ازلى و ابدى است تنها ذات پاك خدا است و به همين دليل بايد همه چيز و هر كار را با نام او آغاز كرد و در سايه او قرار داد و از او استمداد نمود لذا در نخستين آيه قرآن مىگوئيم « بنام خداوند بخشنده بخشايشگر » ( * ( بِسْمِ اللَّه الرَّحْمنِ الرَّحِيمِ ) * ) .\r\nاين كار نبايد تنها از نظر اسم و صورت باشد ، بلكه بايد از نظر واقعيت و معنى با او پيوند داشته باشد ، چرا كه اين ارتباط آن را در مسير صحيح قرار مىدهد و از هر گونه انحراف باز مىدارد و به همين دليل چنين كارى حتما به پايان مىرسد و پر بركت است .\r\nبه همين دليل در حديث معروفى از پيامبر ص مىخوانيم :\r\nكل امر ذى\r\n","description":"","footnote":"","page_name":" 13 ","page_number":26},
  {"content":"\r\nبال لم يذكر فيه اسم اللَّه فهو ابتر :\r\n« هر كار مهمى كه بدون نام خدا شروع شود بىفرجام است » ( 1 ) .\r\nامير مؤمنان على ع پس از نقل اين حديث اضافه مىكند « انسان هر كارى را مىخواهد انجام دهد بايد بسم اللَّه بگويد يعنى با نام خدا اين عمل را شروع مىكنم ، و هر عملى كه با نام خدا شروع شود خجسته و مبارك است » .\r\nو نيز مىبينيم امام باقر ع مىفرمايد : « سزاوار است هنگامى كه كارى را شروع مىكنيم ، چه بزرگ باشد چه كوچك ، بسم اللَّه بگوئيم تا پر بركت و ميمون باشد » .\r\nكوتاه سخن اينكه پايدارى و بقاء عمل بسته به ارتباطى است كه با خدا دارد .\r\nبه همين مناسبت خداوند بزرگ در نخستين آيات كه به پيامبر وحى شد دستور مىدهد كه در آغاز شروع تبليغ اسلام اين وظيفه خطير را با نام خدا شروع كند : اقْرَأْ بِاسْمِ رَبِّكَ ( 2 ) .\r\nو مىبينيم حضرت نوح ع در آن طوفان سخت و عجيب هنگام سوار شدن بر كشتى و حركت روى امواج كوه پيكر آب كه هر لحظه با خطرات فراوانى روبرو بود براى رسيدن به سر منزل مقصود و پيروزى بر مشكلات به ياران خود دستور مىدهد كه در هنگام حركت و در موقع توقف كشتى « بِسْمِ اللَّه » بگويند ( وَقالَ ارْكَبُوا فِيها بِسْمِ اللَّه مَجْراها وَمُرْساها ) ( سوره هود آيه 41 ) .\r\nو آنها اين سفر پر مخاطره را سرانجام با موفقيت و پيروزى پشت سر گذاشتند و با سلامت و بركت از كشتى پياده شدند چنان كه قرآن مىگويد : قِيلَ يا نُوحُ اهْبِطْ بِسَلامٍ مِنَّا وَبَرَكاتٍ عَلَيْكَ وَعَلى أُمَمٍ مِمَّنْ مَعَكَ ( سوره هود آيه 48 ) .\r\nو نيز سليمان در نامه اى كه به ملكه سبا مىنويسد سر آغاز آن را « بسم\r\n\r\n","description":"","footnote":"\r\n( 1 ) بحار جلد 16 باب 58 ( طبق تفسير البيان جلد 1 صفحه 461 ) .\r\n( 2 ) سوره علق آيه 1 .\r\n","page_name":" 14 ","page_number":27},
  {"content":"\r\nاللَّه « قرار مىدهد ( إِنَّه مِنْ سُلَيْمانَ وَإِنَّه بِسْمِ اللَّه الرَّحْمنِ الرَّحِيمِ . . . ) ( سوره نحل آيه 30 ) .\r\nو باز روى همين اصل ، تمام سوره‌هاى قرآن - با بسم اللَّه آغاز مىشود تا هدف اصلى كه همان هدايت و سوق بشر به سعادت است از آغاز تا انجام با موفقيت و پيروزى و بدون شكست انجام شود .\r\nتنها سوره توبه است كه بسم اللَّه در آغاز آن نمىبينيم چرا كه سوره توبه با اعلان جنگ به جنايتكاران مكه و پيمانشكنان آغاز شده ، و اعلام جنگ با توصيف خداوند به « رحمان و رحيم » سازگار نيست .\r\nدر اينجا توجه به يك نكته لازم است و آن اينكه ما در همه جا بسم اللَّه مىگوئيم چرا نمىگوئيم بسم الخالق يا بسم الرازق و مانند آن ؟ ! نكته اين است كه « اللَّه » چنان كه به زودى خواهيم گفت ، جامعترين نامهاى خدا است و همه صفات او را يك جا بازگو مىكند ، اما نامهاى ديگر اشاره به بخشى از كمالات او است ، مانند خالقيت و رحمت او و مانند آن .\r\nاز آنچه گفتيم اين حقيقت نيز روشن شد كه گفتن « بسم اللَّه » در آغاز هر كار هم به معنى « استعانت جستن » به نام خدا است ، و هم « شروع كردن به نام او » و اين دو يعنى « استعانت » و « شروع » كه مفسران بزرگ ما گاهى آن را از هم تفكيك كرده‌اند و هر كدام يكى از آن دو را در تقدير گرفته‌اند به يك ريشه باز مىگردد ، خلاصه اين دو لازم و ملزوم يكديگرند يعنى هم با نام او شروع مىكنم و هم از ذات پاكش استمداد مىطلبم .\r\nبه هر حال هنگامى كه كارها را با تكيه بر قدرت خداوند آغاز مىكنيم خداوندى كه قدرتش ما فوق همه قدرتها است ، سبب مىشود كه از نظر روانى نيرو و توان بيشترى در خود احساس كنيم ، مطمئنتر باشيم ، بيشتر كوشش كنيم ، از\r\n","description":"","footnote":"","page_name":" 15 ","page_number":28},
  {"content":"\r\nعظمت مشكلات نهراسيم و مايوس نشويم ، و ضمنا نيت و عملمان را پاكتر و خالصتر كنيم .\r\nو اين است رمز ديگر پيروزى به هنگام شروع كارها به نام خدا .\r\nگر چه هر قدر در تفسير اين آيه سخن بگوئيم كم گفته‌ايم چرا كه معروف است « على ع از سر شب تا به صبح براى » ابن عباس « از تفسير * ( » بِسْمِ اللَّه « ) * سخن مىگفت ، صبح شد در حالى كه از تفسير » با « * ( بِسْمِ اللَّه ) * فراتر نرفته بود » ولى با حديثى از همان حضرت اين بحث را همين جا پايان مىدهيم ، و در بحثهاى آينده مسائل ديگرى در اين رابطه خواهيم داشت .\r\n« عبد اللَّه بن يحيى » كه از دوستان امير مؤمنان على ع بود به خدمتش آمد و بدون گفتن بسم اللَّه بر تختى كه در آنجا بود نشست ، ناگهان بدنش منحرف شد و بر زمين افتاد و سرش شكست ، على ع دست بر سر او كشيد و زخم او التيام يافت بعد فرمود : آيا نمىدانى كه پيامبر از سوى خدا براى من حديث كرد كه هر كار بدون نام خدا شروع شود بى سرانجام خواهد بود ، گفتم پدر و مادرم به فدايت باد مىدانم و بعد از اين ترك نمىگويم ، فرمود : در اين حال بهره مند و سعادتمند خواهى شد .\r\nامام صادق ع هنگام نقل اين حديث فرمود : بسيار مىشود كه بعضى از شيعيان ما بسم اللَّه را در آغاز كارشان ترك مىگويند و خداوند آنها را با ناراحتى مواجه مىسازد تا بيدار شوند و ضمنا اين خطا از نامه اعمالشان شسته شود » ( 1 ) .\r\n\r\n","description":"","footnote":"\r\n( 1 ) سفينة البحار جلد اول صفحه 633 .\r\n","page_name":" 16 ","page_number":29},
  {"content":"\r\n\r\nنكته‌ها :\r\n\r\n1 - آيا بسم اللَّه جزء سوره است ؟ !\r\nدر ميان دانشمندان و علماء شيعه اختلافى در اين مساله نيست ، كه * ( بِسْمِ اللَّه ) * جزء سوره حمد و همه سوره‌هاى قرآن است ، اصولا ثبت * ( « بِسْمِ اللَّه » ) * در متن قرآن مجيد در آغاز همه سوره‌ها ، خود گواه زنده اين امر است ، زيرا مىدانيم در متن قرآن چيزى اضافه نوشته نشده است ، و ذكر * ( « بِسْمِ اللَّه » ) * در آغاز سوره‌ها از زمان پيامبر ص تا كنون معمول بوده است .\r\nو اما از نظر دانشمندان اهل تسنن ، نويسنده تفسير المنار جمعآورى جامعى از اقوال آنها به شرح زير كرده است :\r\nدر ميان علما گفتگو است كه آيا * ( بِسْمِ اللَّه ) * در آغاز هر سوره اى جزء سوره است يا نه ؟ دانشمندان پيشين از اهل مكه اعم از فقهاء و قاريان قرآن از جمله ابن كثير و اهل كوفه از جمله عاصم و كسايى از قراء ، و بعضى از صحابه و تابعين از اهل مدينه ، و همچنين شافعى در كتاب جديد ، و پيروان او و ثورى و احمد در يكى از دو قولش معتقدند كه جزء سوره است ، همچنين علماى اماميه و از صحابه - طبق گفته آنان على ع و ابن عباس و عبد اللَّه بن عمر و ابو هريره ، و از علماى تابعين سعيد بن جبير و عطا و زهرى و ابن المبارك اين عقيده را برگزيده‌اند .\r\nسپس اضافه مىكند مهمترين دليل آنها اتفاق همه صحابه و كسانى كه بعد از آنها روى كار آمدند بر ذكر * ( « بِسْمِ اللَّه » ) * در قرآن در آغاز هر سوره اى - جز سوره برائت - است ، در حالى كه آنها متفقا توصيه مىكردند كه قرآن را از آنچه جزء قرآن نيست پيراسته دارند ، و به همين دليل « آمين » را در آخر سوره فاتحه ذكر نكرده‌اند . . .\r\nسپس از مالك و پيروان ابو حنيفه و بعضى ديگر نقل مىكند كه آنها * ( بِسْمِ اللَّه ) *\r\n","description":"","footnote":"","page_name":" 17 ","page_number":30},
  {"content":"\r\nرا يك آيه مستقل مىدانستند كه براى بيان آغاز سوره‌ها و فاصله ميان آنها نازل شده است .\r\nو از احمد ( فقيه معروف اهل تسنن ) و بعضى از قاريان كوفه نقل مىكند كه آنها * ( بِسْمِ اللَّه ) * را جزء سوره حمد مىدانستند نه جزء ساير سوره‌ها ( 1 ) .\r\nاز مجموع آنچه گفته شده چنين استفاده مىشود كه حتى اكثريت قاطع اهل تسنن نيز * ( بِسْمِ اللَّه ) * را جزء سوره مىدانند .\r\nدر اينجا بعضى از رواياتى را كه از طرق شيعه و اهل تسنن در اين زمينه نقل شده يادآور مىشويم : ( و اعتراف مىكنيم كه ذكر همه آنها از حوصله اين بحث خارج ، و متناسب با يك بحث فقهى تمام عيار است ) .\r\n« معاوية بن عمار » از دوستان « امام صادق ع مىگويد از امام پرسيدم هنگامى كه به نماز بر مىخيزم * ( » بِسْمِ اللَّه « ) * را در آغاز حمد بخوانم ؟ فرمود بلى مجددا سؤال كردم هنگامى كه حمد تمام شد و سوره اى بعد از آن مىخوانم » بسم اللَّه « را با آن بخوانم ؟ باز فرمود آرى ( 2 ) :\r\n2 - دارقطنى از علماى سنت به سند صحيح از على ع نقل مىكند كه مردى از آن حضرت پرسيد « السبع المثانى » چيست ؟ فرمود : سوره حمد است ، عرض كرد : سوره حمد شش آيه است فرمود : * ( بِسْمِ اللَّه الرَّحْمنِ الرَّحِيمِ ) * نيز آيه اى از آن است » ( 3 ) .\r\n3 - بيهقى محدث مشهور اهل سنت با سند صحيح از طريق ابن جبير از ابن عباس چنين نقل مىكند : استرق الشيطان من الناس ، اعظم آية من القرآن * ( بِسْمِ اللَّه الرَّحْمنِ الرَّحِيمِ ) * : « مردم شيطان صفت ، بزرگترين آيه قرآن\r\n\r\n","description":"","footnote":"\r\n( 1 ) تفسير المنار جلد اول صفحه 39 - 40 .\r\n( 2 ) كافى جلد 3 صفحه 312 .\r\n( 3 ) الاتقان جلد اول صفحه 136 .\r\n","page_name":" 18 ","page_number":31},
  {"content":"\r\n* ( بِسْمِ اللَّه الرَّحْمنِ الرَّحِيمِ ) * را سرقت كردند « ( اشاره به اينكه در آغاز سوره‌ها آن را نمىخوانند ) ( 1 ) .\r\nگذشته از همه اينها سيره مسلمين همواره بر اين بوده كه هنگام تلاوت قرآن * ( بِسْمِ اللَّه ) * را در آغاز هر سوره اى مىخواندند ، و متواترا نيز ثابت شده كه پيامبر ص آن را نيز تلاوت مىفرمود ، چگونه ممكن است چيزى جزء قرآن نباشد و پيامبر و مسلمانان همواره آن را ضمن قرآن بخوانند و بر آن مداومت كنند .\r\nو اما اينكه بعضى احتمال داده‌اند كه بسم اللَّه آيه مستقلى باشد كه جزء قرآن است اما جزء سوره‌ها نيست ، احتمال بسيار سست و ضعيفى به نظر مىرسد ، زيرا مفهوم و محتواى * ( بِسْمِ اللَّه ) * نشان مىدهد كه براى ابتدا و آغاز كارى است ، نه اينكه خود يك مفهوم و معنى جدا و مستقل داشته باشد ، در حقيقت اين جمود و تعصب شديد است كه ما بخواهيم براى ايستادن روى حرف خود هر احتمالى را مطرح كنيم و آيه اى همچون * ( بِسْمِ اللَّه ) * را كه مضمونش فرياد مىزند سر آغازى است براى بحثهاى بعد از آن ، آيه مستقل و بريده از ما قبل بعد بپنداريم .\r\nتنها ايراد قابل ملاحظه اى كه مخالفان در اين رابطه دارند اين است كه مىگويند در شمارش آيات سوره‌هاى قرآن ( بجز سوره حمد ) معمولا * ( بِسْمِ اللَّه ) * را يك آيه حساب نمىكنند ، بلكه آيه نخست را بعد از آن قرار مىدهند .\r\nپاسخ اين سؤال را « فخر رازى » در تفسير كبير به روشنى داده است آنجا كه مىگويد : هيچ مانعى ندارد كه * ( بِسْمِ اللَّه ) * در سوره حمد به تنهايى يك آيه باشد و در سوره‌هاى ديگر قرآن جزئى از آيه اول محسوب گردد . ( بنا بر اين مثلا در سوره كوثر « بِسْمِ اللَّه الرَّحْمنِ الرَّحِيمِ إِنَّا أَعْطَيْناكَ الْكَوْثَرَ » همه يك آيه محسوب مىشود ) .\r\nبه هر حال مساله آن قدر روشن است كه مىگويند : يك روز معاويه در\r\n\r\n","description":"","footnote":"\r\n( 1 ) بيهقى جلد 2 صفحه 50 .\r\n","page_name":" 19 ","page_number":32},
  {"content":"\r\nدوران حكومتش در نماز جماعت * ( بِسْمِ اللَّه ) * را نگفت ، بعد از نماز جمعى از مهاجران و انصار فرياد زدند أ سرقت ام نسيت ؟ : « آيا * ( بِسْمِ اللَّه ) * را دزديدى يا فراموش كردى » ؟ ( 1 ) .\r\n\r\n2 - اللَّه جامعترين نام خداوند .\r\nدر جمله * ( « بِسْمِ اللَّه » ) * نخست با كلمه « اسم » روبرو مىشويم كه به گفته علماى ادبيات عرب اصل آن از « سمو » ( بر وزن غلو ) گرفته شده كه به معنى بلندى و ارتفاع است ، و اينكه به هر نامى « اسم » گفته مىشود به خاطر آنست كه مفهوم آن بعد از نامگذارى از مرحله خفا و پنهانى به مرحله بروز و ظهور و ارتفاع مىرسد ، و يا به خاطر آنست كه لفظ با نامگذارى ، معنى پيدا مىكند و از مهمل و بى معنى بودن در مىآيد و علو و ارتفاع مىيابد ( 2 ) .\r\nبه هر حال بعد از كلمه « اسم » ، به كلمه « اللَّه » برخورد مىكنيم كه جامعترين نامهاى خدا است ، زيرا بررسى نامهاى خدا كه در قرآن مجيد و يا ساير منابع اسلامى آمده نشان مىدهد كه هر كدام از آن يك بخش خاص از صفات خدا را منعكس مىسازد ، تنها نامى كه اشاره به تمام صفات و كمالات الهى ، يا به تعبير ديگر جامع صفات جلال و جمال است همان « اللَّه » مىباشد .\r\n\r\n","description":"","footnote":"\r\n( 1 ) بيهقى جزء دوم صفحه 49 - حاكم نيز در مستدرك جزء اول صفحه 233 اين حديث را آورده و آن را حديث صحيح شمرده .\r\n( 2 ) بعضى « اسم » را از « سمه » ( بر وزن هبه ) از ماده « وسم » كه به معنى علامتگذارى است گرفته‌اند ، زيرا اسم در حقيقت علامت معنى است ، ولى محققان اين نظر را مردود دانسته‌اند ، زيرا مىدانيم به هنگام جمع بستن و تصغير ريشه اصلى لغت ظاهر مىشود ، و در مورد اسم ، جمعش اسماء و تصغيرش « سمى » و « سميه » است ، از اينجا روشن مىشود كه اسم در واقع از قبيل ناقص واوى است نه مثال واوى ( دقت كنيد ) .\r\n","page_name":" 20 ","page_number":33},
  {"content":"\r\nبه همين دليل اسماء ديگر خداوند غالبا به عنوان صفت براى كلمه « اللَّه » گفته مىشود به عنوان نمونه :\r\n« غفور » و « رحيم » كه به جنبه آمرزش خداوند اشاره مىكند ( فَإِنَّ اللَّه غَفُورٌ رَحِيمٌ - بقره - 226 ) .\r\n« سميع » اشاره به آگاهى او از مسموعات ، و « عليم » اشاره به آگاهى او از همه چيز است ( فَإِنَّ اللَّه سَمِيعٌ عَلِيمٌ - بقره - 227 ) .\r\n« بصير » ، علم او را به همه ديدنيها بازگو مىكند ( وَاللَّه بَصِيرٌ بِما تَعْمَلُونَ حجرات - 18 ) .\r\n« رزاق » ، به جنبه روزى دادن او به همه موجودات اشاره مىكند و « ذو القوه » به قدرت او ، و « مبين » به استوارى افعال و برنامه‌هاى او ( إِنَّ اللَّه هُوَ الرَّزَّاقُ ذُو الْقُوَّةِ الْمَتِينُ - زاريات - 58 ) .\r\nو بالاخره « خالق » و « بارء » اشاره به آفرينش او و « مصور » حاكى از صورتگريش مىباشد ( هُوَ اللَّه الْخالِقُ الْبارِئُ الْمُصَوِّرُ لَه الأَسْماءُ الْحُسْنى حشر - 24 ) .\r\nآرى تنها « اللَّه » است كه جامعترين نام خدا مىباشد ، لذا ملاحظه مىكنيم در يك آيه بسيارى از اين اسماء ، وصف « اللَّه » قرار مىگيرند هُوَ اللَّه الَّذِي لا إِله إِلَّا هُوَ الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ :\r\n« او است اللَّه كه معبودى جز وى نيست ، او است حاكم مطلق ، منزه از ناپاكيها ، از هر گونه ظلم و بيدادگرى ، ايمنى بخش ، نگاهبان همه چيز ، توانا و شكست ناپذير ، قاهر بر همه موجودات و با عظمت » .\r\nيكى از شواهد روش جامعيت اين نام آنست كه ابراز ايمان و توحيد تنها با جمله لا إله الا اللَّه مىتوان كرد ، و جمله « لا إله الا العليم ، الا الخالق ، الا الرازق » و مانند آن به تنهايى دليل بر توحيد و اسلام نيست ، و نيز به همين جهت است كه\r\n","description":"","footnote":"","page_name":" 21 ","page_number":34},
  {"content":"\r\nدر مذاهب ديگر هنگامى كه مىخواهند به معبود مسلمين اشاره كنند « اللَّه » را ذكر مىكنند ، زيرا توصيف خداوند به اللَّه مخصوص مسلمانان است .\r\n\r\n3 - رحمت عام و خاص خدا .\r\nمشهور در ميان گروهى از مفسران اين است كه صفت « رحمان » ، اشاره به رحمت عام خدا است كه شامل دوست و دشمن ، مؤمن و كافر و نيكوكار و بدكار مىباشد ، زيرا مىدانيم « باران رحمت بىحسابش همه را رسيده ، و خوان نعمت بىدريغش همه جا كشيده » همه بندگان از مواهب گوناگون حيات بهره مندند ، و روزى خويش را از سفره گسترده نعمتهاى بىپايانش بر مىگيرند ، اين همان رحمت عام او است كه پهنه هستى را در بر گرفته و همگان در درياى آن غوطه ورند .\r\nولى « رحيم » اشاره به رحمت خاص پروردگار است كه ويژه بندگان مطيع و صالح و فرمانبردار است ، زيرا آنها به حكم ايمان و عمل صالح ، شايستگى اين را يافته‌اند كه از رحمت و بخشش و احسان خاصى كه آلودگان و تبهكاران از آن سهمى ندارند ، بهره مند گردند .\r\nتنها چيزى كه ممكن است اشاره به اين مطلب باشد آنست كه « رحمان » در همه جا در قرآن به صورت مطلق آمده است كه نشانه عموميت آنست ، در حالى كه « رحيم » گاهى به صورت مقيد ذكر شده كه دليل بر خصوصيت آن است مانند وَكانَ بِالْمُؤْمِنِينَ رَحِيماً : « خداوند نسبت به مؤمنان رحيم است » ( احزاب - 43 ) و گاه به صورت مطلق مانند سوره حمد .\r\nدر روايتى نيز از امام صادق ع مىخوانيم كه فرمود :\r\nو اللَّه إله كل شيء ، الرحمن بجميع خلقه ، الرحيم بالمؤمنين خاصة :\r\n« خداوند معبود همه چيز است ، نسبت به تمام مخلوقاتش رحمان ، و نسبت به خصوص مؤمنان رحيم\r\n","description":"","footnote":"","page_name":" 22 ","page_number":35},
  {"content":"\r\nاست » ( 1 ) از سويى ديگر « رحمان » را صيغه مبالغه دانسته‌اند كه خود دليل ديگرى بر عموميت رحمت او است ، و « رحيم » را صفت مشبهه كه نشانه ثبات و دوام است و اين ويژه مؤمنان مىباشد .\r\nشاهد ديگر اينكه رحمان از اسماء مختص خداوند است و در مورد غير او به كار نمىرود ، در حالى كه رحيم صفتى است كه هم در مورد خدا و هم در مورد بندگان استعمال مىشود ، چنان كه درباره پيامبر ص در قرآن مىخوانيم عَزِيزٌ عَلَيْه ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ : « ناراحتيهاى شما بر پيامبر گران است ، و نسبت به هدايت شما سخت علاقمند است ، و نسبت به مؤمنان مهربان و رحيم مىباشد » ( توبه - 128 ) .\r\nلذا در حديث ديگرى از امام صادق ع نقل شده :\r\nالرحمن اسم خاص ، بصفة عامة ، و الرحيم اسم عام بصفة خاصة :\r\n« رحمان اسم خاص است اما صفت عام دارد » ( نامى است مخصوص خدا ولى مفهوم رحمتش همگان را در بر مىگيرد ) ولى « رحيم » اسم عام است به صفت خاص ( نامى است كه بر خدا و خلق هر دو گفته مىشود اما اشاره به رحمت ويژه مؤمنان دارد ) ( 2 ) .\r\nبا اين همه گاه مىبينيم كه رحيم نيز به صورت يك وصف عام استعمال مىشود البته هيچ مانعى ندارد كه تفاوتى كه گفته شد در ريشه اين دو لغت باشد ، اما استثناهايى نيز در آن راه يابد .\r\nدر دعاى بسيار ارزنده و معروف امام حسين ع بنام دعاى عرفه مىخوانيم :\r\nيا رحمان الدنيا و الاخرة و رحيمهما :\r\n« اى خدايى كه رحمان دنيا و آخرت تويى و رحيم دنيا و آخرت نيز تويى » !\r\n\r\n","description":"","footnote":"\r\n( 1 ) كافى و توحيد صدوق و معانى الاخبار ( طبق نقل الميزان ) .\r\n( 2 ) مجمع البيان جلد 1 صفحه 21 .\r\n","page_name":" 23 ","page_number":36},
  {"content":"\r\nسخن خود را در اين بحث با حديث پر معنى و گويايى از پيامبر اكرم ص پايان مىدهيم آنجا كه فرمود\r\n: ان اللَّه عز و جل مائة رحمة ، و انه انزل منها واحدة الى الارض فقسمها بين خلقه بها يتعاطفون و يتراحمون ، و اخر تسع و تسعين لنفسه يرحم بها عباده يوم القيامة ! :\r\n« خداوند بزرگ صد باب رحمت دارد كه يكى از آن را به زمين نازل كرده است ، و در ميان مخلوقاتش تقسيم نموده و تمام عاطفه و محبتى كه در ميان مردم است از پرتو همان است ، ولى نود و نه قسمت را براى خود نگاه داشته و در قيامت بندگانش را مشمول آن ميسازد » ( 1 ) .\r\n\r\n4 - چرا صفات ديگر خدا در * ( « بِسْمِ اللَّه » ) * نيامده است ؟ !\r\nاين موضوع قابل توجه است كه تمام سوره‌هاى قرآن با بسم اللَّه شروع مىشود ( بجز سوره برائت آن هم به دليلى كه سابقا گفتيم ) و در * ( بِسْمِ اللَّه ) * پس از نام ويژه « اللَّه » تنها روى صفت « رحمانيت و رحيميت » او تكيه مىشود ، و اين سؤالانگيز است كه چرا سخنى از بقيه صفات در اين موضع حساس به ميان نيامده ؟\r\nاما با توجه به يك نكته ، پاسخ اين سؤال روشن مىشود و آن اينكه در آغاز هر كار لازم است از صفتى استمداد كنيم كه آثارش بر سراسر جهان پرتوافكن است ، همه موجودات را فرا گرفته و گرفتاران را در لحظات بحرانى نجات بخشيده است .\r\nبهتر است اين حقيقت را از زبان قرآن بشنويد آنجا كه مىگويد : وَرَحْمَتِي وَسِعَتْ كُلَّ شَيْءٍ : « رحمت من همه چيز را فرا گرفته است » ( اعراف - 156 ) .\r\nو در جاى ديگر از زبان حاملان عرش خدا مىخوانيم رَبَّنا وَسِعْتَ كُلَّ شَيْءٍ رَحْمَةً : « خدايا رحمت خود را بر همه چيز گسترده اى » ( مؤمن - 7 ) .\r\nاز سوى ديگر مىبينيم پيامبران براى نجات خود از چنگال حوادث سخت\r\n\r\n","description":"","footnote":"\r\n( 1 ) همان مدارك .\r\n","page_name":" 24 ","page_number":37},
  {"content":"\r\nو طاقتفرسا و دشمنان خطرناك ، دست به دامن رحمت خدا مىزدند : قوم « موسى » براى نجات از چنگال فرعونيان مىگويند و نجنا برحمتك : « خدايا ما را به رحمت خود رهايى بخش » ( يونس - 86 ) .\r\nدر مورد « هود » و پيروانش چنين مىخوانم : فَأَنْجَيْناه وَالَّذِينَ مَعَه بِرَحْمَةٍ مِنَّا : « هود و پيروانش را به وسيله رحمت خويش ( از چنگال دشمنان ) رهايى بخشيديم » ( اعراف - 72 ) .\r\nاصولا هنگامى كه حاجتى از خدا مىطلبيم مناسب است او را با صفاتى كه پيوند با آن حاجت دارد توصيف كنيم ، مثلا عيسى مسيح ع به هنگام درخواست مائده آسمانى ( غذاى مخصوص ) چنين مىگويد : اللَّهُمَّ رَبَّنا أَنْزِلْ عَلَيْنا مائِدَةً مِنَ السَّماءِ . . . وَارْزُقْنا وَأَنْتَ خَيْرُ الرَّازِقِينَ : « بار الها مائده اى از آسمان بر ما نازل گردان . . . و ما را روزى ده و تو بهترين روزى دهندگانى » ( مائده - 114 ) .\r\n« نوح » پيامبر بزرگ خدا نيز اين درس را به ما مىآموزد ، آنجا كه براى پياده شدن از كشتى در يك جايگاه مناسب ، چنين دعا كند رَبِّ أَنْزِلْنِي مُنْزَلًا مُبارَكاً وَأَنْتَ خَيْرُ الْمُنْزِلِينَ : « پروردگارا ! مرا به طرز مباركى فرود آر كه تو بهترين فرود آورندگانى » ( مؤمنون - 29 ) .\r\nو نيز « زكريا » به هنگام درخواست فرزندى از خدا كه جانشين و وارث او باشد خدا را با صفت خير الوارثين توصيف مىكند و مىگويد رَبِّ لا تَذَرْنِي فَرْداً وَأَنْتَ خَيْرُ الْوارِثِينَ : « خداوندا ! مرا تنها مگذار كه تو بهترين وارثانى » ( انبياء - 89 ) .\r\nبنا بر اين در مورد آغاز كارها به هنگامى كه مىخواهيم با نام خداوند شروع كنيم بايد دست به دامن رحمت واسعه او بزنيم ، هم رحمت عام و هم رحمت خاصش آيا براى پيشرفت در كارها و پيروزى بر مشكلات ، صفتى مناسبتر از اين صفات مىباشد ؟ !\r\n","description":"","footnote":"","page_name":" 25 ","page_number":38},
  {"content":"\r\nجالب اينكه نيرويى كه همچون نيروى جاذبه ، جنبه عمومى دارد و دلها را به هم پيوند مىدهد همين صفت رحمت است ، براى پيوند خلق با خالق نيز از اين صفت رحمت بايد استفاده كرد .\r\nمؤمنان راستين با گفتن * ( بِسْمِ اللَّه الرَّحْمنِ الرَّحِيمِ ) * در آغاز كارها دل از همه جا بر مىكنند و تنها به خدا دل مىبندند ، و از او استمداد و يارى مىطلبند ، خداوندى كه رحمتش فراگير است ، و هيچ موجودى از آن ، بىنصيب نيست .\r\nاين درس را نيز از « بسم اللَّه » به خوبى مىتوان آموخت كه اساس كار خداوند بر رحمت است و مجازات جنبه استثنايى دارد كه تا عوامل قاطعى براى آن پيدا نشود تحقق نخواهد يافت ، چنان كه در دعا مىخوانيم\r\nيا من سبقت رحمته غضبه :\r\n« اى خدايى كه رحمتت بر غضبت پيشى گرفته است » ( 1 ) .\r\nانسانها نيز بايد در برنامه زندگى چنين باشند ، اساس و پايه كار را بر رحمت و محبت قرار دهند و توسل به خشونت را براى مواقع ضرورت بگذارند ، قرآن 114 سوره دارد ، 113 سوره با « رحمت » آغاز مىشود ، تنها سوره توبه كه با اعلان جنگ و خشونت آغاز مىشود و بدون بسم اللَّه است !\r\n\r\n","description":"","footnote":"\r\n( 1 ) جوشن كبير بند 20 .\r\n","page_name":" 26 ","page_number":39},
  {"content":"\r\n\r\nالْحَمْدُ لِلَّه رَبِّ الْعالَمِينَ ‹ 2 › الرَّحْمنِ الرَّحِيمِ ‹ 3 ›\r\n\r\nترجمه :\r\n2 - ستايش مخصوص خداوندى است كه پروردگار جهانيان است .\r\n3 - خداوندى كه بخشنده و بخشايشگر است ( و رحمت عام و خاصش همگان را فرا گرفته است ) .\r\n\r\nتفسير : جهان غرق رحمت او است\r\nبعد از * ( « بِسْمِ اللَّه » ) * كه آغازگر سوره بود ، نخستين وظيفه بندگان آنست كه به ياد مبدء بزرگ عالم هستى و نعمتهاى بىپايانش بيفتند ، همان نعمتهاى فراوانى كه سراسر وجود ما را احاطه كرده و راهنماى ما در شناخت پروردگار و هم انگيزه ما در راه عبوديت است .\r\nاينكه مىگوئيم : انگيزه ، به خاطر آنست كه هر انسانى به هنگامى كه نعمتى به او مىرسد فورا مىخواهد ، بخشنده نعمت را بشناسد ، و طبق فرمان فطرت به سپاسگزارى برخيزد و حق شكر او را ادا كند .\r\nبه همين جهت علماى علم كلام ( عقائد ) در نخستين بحث اين علم ، كه سخن از انگيزه‌هاى خداشناسى به ميان مىآيد « وجوب شكر منعم » را كه يك فرمان فطرى و عقلى است به عنوان انگيزه خداشناسى ، يادآور مىشوند .\r\nو اينكه مىگوئيم : راهنماى ما در شناخت پروردگار نعمتهاى او است ، به خاطر آن است كه بهترين و جامعترين راه براى شناخت مبدء ، مطالعه در اسرار آفرينش و رازهاى خلقت و مخصوصا وجود نعمتها در رابطه با زندگى انسانها است .\r\nبه اين دو دليل سوره فاتحة الكتاب با اين جمله شروع مىشود ( * ( الْحَمْدُ لِلَّه رَبِّ الْعالَمِينَ ) * ) .\r\n","description":"","footnote":"","page_name":" 27 ","page_number":40},
  {"content":"\r\nبراى پى بردن به عمق و عظمت اين جمله لازم است ، به تفاوت ميان « حمد » و « مدح » و « شكر » و نتايج آن توجه شود :\r\n1 - « حمد » در لغت عرب به معنى ستايش كردن در برابر كار يا صفت نيك اختيارى است ، يعنى هنگامى كه كسى آگاهانه كار خوبى انجام دهد ، و يا صفتى را براى خود برگزيند كه سرچشمه اعمال نيك اختيارى است ، ما او را حمد و ستايش مىگوئيم .\r\nولى « مدح » به معنى هر گونه ستايش است ، خواه در برابر يك امر اختيارى باشد يا غير اختيارى ، فى المثل تعريفى را كه از يك گوهر گرانبها مىكنيم ، عرب آن را « مدح » مىنامد ، و به تعبير ديگر مفهوم مدح ، عام است در حالى كه مفهوم حمد خاص مىباشد .\r\nولى مفهوم « شكر » از همه اينها محدودتر است ، تنها در برابر نعمتهايى شكر و سپاس مىگوئيم كه از ديگرى با ميل و اراده او به ما رسيده است ( 1 ) و اگر به اين نكته توجه كنيم كه الف و لام « الحمد » به اصطلاح « الف و لام جنس » است و در اينجا معنى عموميت را مىبخشد ، چنين نتيجه مىگيريم كه هر گونه حمد و ستايش مخصوص خداوندى است كه پروردگار جهانيان است .\r\nحتى هر انسانى كه سرچشمه خير و بركتى است ، و هر پيامبر و رهبر الهى كه نور هدايت در دلها مىپاشد ، هر معلمى كه تعليم مىدهد ، هر شخص سخاوتمندى كه بخشش مىكند ، و هر طبيبى كه مرهمى بر زخم جانكاهى مىنهد ، ستايش آنها از ستايش خدا سرچشمه مىگيرد ، چرا كه همه اين مواهب در اصل از ناحيه ذات پاك او است ، و يا به تعبير ديگر حمد اينها ، حمد خدا ، و ستايش اينها ستايشى براى او است .\r\n\r\n","description":"","footnote":"\r\n( 1 ) البته « شكر » از يك نظر ، عموميت بيشترى دارد ، چرا كه شكر گاهى با زبان است و گاه با عمل ، در حالى كه حمد و مدح معمولا با زبان است .\r\n","page_name":" 28 ","page_number":41},
  {"content":"\r\nو نيز اگر خورشيد نورافشانى مىكند ، ابرها باران مىبارند ، و زمين بركاتش را به ما تحويل مىدهد ، اينها نيز همه از ناحيه او است ، بنا بر اين تمام حمدها به او بر مىگردد .\r\nو به تعبير ديگر جمله « * ( الْحَمْدُ لِلَّه رَبِّ الْعالَمِينَ ) * » ، اشاره اى است هم به توحيد ذات و هم صفات و هم افعال ( دقت كنيد ) .\r\n2 - اصولا توصيف « اللَّه » در اينجا به * ( « رَبِّ الْعالَمِينَ » ) * ، در واقع از قبيل ذكر دليل بعد از بيان مدعا است ، گويى كسى سؤال مىكند چرا همه حمدها مخصوص خدا است ، در پاسخ گفته مىشود : براى اينكه او * ( « رَبِّ الْعالَمِينَ » ) * و پروردگار جهانيان است .\r\nقرآن مجيد مىگويد الَّذِي أَحْسَنَ كُلَّ شَيْءٍ خَلَقَه : « خداوند كسى است كه آفرينش هر چيزى را به بهترين صورت انجام داد » ( سجده - 7 ) و نيز مىگويد : وَما مِنْ دَابَّةٍ فِي الأَرْضِ إِلَّا عَلَى اللَّه رِزْقُها : « هر جنبنده اى در زمين است روزيش بر خدا است » ( هود - 6 ) .\r\n3 - از كلمه « حمد » اين نكته نيز به خوبى استفاده مىشود كه خداوند همه اين مواهب و نيكيها را با اراده و اختيار خود ، ايجاد كرده است ، بر ضد گفته آنان كه خدا را همانند خورشيد يك مبدء مجبور فيض بخش مىدانند .\r\n4 - جالب اينكه « حمد » تنها در آغاز كار نيست ، بلكه پايان كارها نيز چنان كه قرآن به ما تعليم مىدهد با حمد خدا خواهد بود .\r\nدر مورد بهشتيان مىخوانيم دَعْواهُمْ فِيها سُبْحانَكَ اللَّهُمَّ وَتَحِيَّتُهُمْ فِيها سَلامٌ وَآخِرُ دَعْواهُمْ أَنِ الْحَمْدُ لِلَّه رَبِّ الْعالَمِينَ : « سخن آنها در بهشت نخست منزه شمردن خداوند از هر عيب و نقص ، و تحيت آنها سلام ، و آخرين سخنشان الْحَمْدُ لِلَّه رَبِّ الْعالَمِينَ است » ( يونس - 10 ) .\r\n","description":"","footnote":"","page_name":" 29 ","page_number":42},
  {"content":"\r\n5 - اما كلمه « رب » در اصل به معنى مالك و صاحب چيزى است كه به تربيت و اصلاح آن مىپردازد و كلمه « ربيبه » كه به دختر همسر انسان گفته مىشود از همين جا گرفته شده است ، زيرا او هر چند از شوهر ديگرى است ولى زير نظر پدر خوانده اش پرورش مىيابد .\r\nاين كلمه بطور مطلق تنها به خدا گفته مىشود ، و اگر به غير خدا اطلاق گردد حتما به صورت اضافه است مثلا مىگوئيم « رب الدار » ( صاحب خانه ) « رب السفينة » ( صاحب كشتى ) ( 1 ) .\r\nدر تفسير « مجمع البيان » معنى ديگرى نيز بر آن افزوده است و آن شخص بزرگى است كه فرمان او مطاع مىباشد ، اما بعيد نيست كه هر دو معنى بيك اصل باز گردد ( 2 ) .\r\n6 - كلمه « عالمين » جمع « عالم » است و عالم به معنى مجموعه اى است از موجودات مختلف كه داراى صفات مشترك و يا زمان و مكان مشترك هستند ، مثلا مىگوييم عالم انسان و عالم حيوان و عالم گياه ، و يا مىگوئيم عالم شرق و عالم غرب عالم امروز و عالم ديروز ، بنا بر اين « عالم » خود به تنهايى معنى جمعى دارد و هنگامى كه به صورت « عالمين » جمع بسته مىشود اشاره به تمام مجموعه‌هاى اين جهان است .\r\nدر اينجا اين سؤال پيش مىآيد كه جمع با « ين » معمولا براى جمع عاقل است در حالى كه همه عالمهاى اين جهان صاحبان عقل نيستند ، به همين دليل بعضى از مفسران كلمه « عالمين » را در اينجا اشاره به گروه‌ها و مجموعه هايى از صاحبان\r\n\r\n","description":"","footnote":"\r\n( 1 ) قاموس اللغه ، و مفردات راغب ، و تفسير مجمع البيان ، و تفسير البيان .\r\n( 2 ) بايد توجه داشت كه « رب » از ماده « ربب » است نه از ماده « ربو » و به اصطلاح مضاعف است نه ناقص ولى در معنى اصلى رب مفهوم پرورش و تربيت افتاده است و لذا در فارسى معمولا آن را به عنوان پروردگار ترجمه مىكنند ( دقت كنيد ) .\r\n","page_name":" 30 ","page_number":43},
  {"content":"\r\nعقل ميدانند مانند فرشتگان و انسانها و جن .\r\nاين احتمال نيز وجود دارد كه اين جمع بخاطر تغليب باشد ( منظور از تغليب اين است كه مجموعه اى از صاحبان صفات مختلف را با وصف صنف برتر توصيف كنيم ) .\r\n7 - نويسنده تفسير « المنار » ميگويد : از جد ما امام صادق ع كه رضوان خدا بر او باد چنين نقل شده كه مراد از « عالمين » تنها انسانها هستند .\r\nسپس اضافه مىكند در قرآن نيز « عالمين » به همين معنا آمده است مانند « لِيَكُونَ لِلْعالَمِينَ نَذِيراً » : خداوند قرآن را بر بنده اش فرستاد تا جهانيان را انذار كند ( سوره فرقان آيه 1 ) ( 1 ) .\r\nولى اگر موارد استعمال عالمين را در قرآن در نظر بگيريم خواهيم ديد كه هر چند كلمه « عالمين » در بسيارى از آيات قرآن به معنى انسانها آمده است ولى در پاره اى از موارد معنى وسيعترى دارد ، و انسانها و موجودات ديگر جهان را در بر مىگيرد ، مانند « فَلِلَّه الْحَمْدُ رَبِّ السَّماواتِ وَرَبِّ الأَرْضِ رَبِّ الْعالَمِينَ » : « ستايش مخصوص خدا است كه مالك و پروردگار آسمانها و زمين ، مالك و پروردگار جهانيان است » ( جاثيه آيه 36 ) .\r\nو مانند « قالَ فِرْعَوْنُ وَما رَبُّ الْعالَمِينَ قالَ رَبُّ السَّماواتِ وَالأَرْضِ وَما بَيْنَهُمَا » : « فرعون گفت پروردگار عالميان چيست ؟ موسى در پاسخ گفت پروردگار آسمانها و زمين و آنچه ميان اين دو است » ( آيه 23 و 24 سوره شعراء ) .\r\nجالب اينكه در روايتى كه صدوق در كتاب « عيون الاخبار » از على ع نقل كرده چنين مىخوانيم : « كه امام ع در ضمن تفسير آيه » * ( الْحَمْدُ لِلَّه رَبِّ الْعالَمِينَ ) * « فرمود : * ( رَبِّ الْعالَمِينَ ) * هم الجماعات ، من كل مخلوق من الجمادات و الحيوانات : « * ( رَبِّ الْعالَمِينَ ) * اشاره به مجموع همه مخلوقات است اعم از موجودات\r\n\r\n","description":"","footnote":"\r\n( 1 ) تفسير المنار جلد 1 صفحه 51 .\r\n","page_name":" 31 ","page_number":44},
  {"content":"\r\nبيجان و جاندار » ( 1 ) .\r\nاما اشتباه نشود كه در ميان اين روايات تضادى وجود ندارد ، زيرا اگر چه كلمه « عالمين » مفهومش گسترده و وسيع است ، ولى از آنجا كه گل سر سبد مجموعه موجودات جهان « انسان » مىباشد ، گاهى انگشت مخصوصا روى او گذارده مىشود ، و بقيه را تابع و در سايه او مىبيند ، بنا بر اين اگر در روايت امام سجاد ع تفسير به انسانها شده بخاطر آن است كه هدف اصلى در اين مجموعه بزرگ انسانها هستند .\r\n8 - اين نكته نيز قابل توجه است كه بعضى عالم را به دو گونه تقسيم كرده‌اند :\r\nعالم كبير و عالم صغير ، و منظورشان از عالم صغير وجود يك انسان است ، چرا كه وجود يك انسان خود به تنهايى مجموعه اى است از نيروهاى مختلفى كه حاكم بر اين عالم بزرگ مىباشد ، و در حقيقت انسان نمونه بردارى از همه جهان است .\r\nآنچه سبب مىشود كه مخصوصا ما روى مفهوم وسيع عالم تكيه كنيم آن است كه بعد از جمله * ( « الْحَمْدُ لِلَّه » ) * آمده در اين جمله همه حمد و ستايش را مخصوص خدا ميشمريم ، سپس * ( رَبِّ الْعالَمِينَ ) * را به منزله دليلى بر آن ذكر مىكنيم ، مىگوئيم :\r\nهمه ستايشها مخصوص او است چرا كه هر كمالى و هر نعمتى و هر موهبتى كه در جهان وجود دارد مالك و صاحب و پروردگارش او مىباشد .\r\n\r\nنكته‌ها :\r\n\r\n1 - خط سرخ بر همه ربالنوعها\r\nمطالعه تاريخ اديان و مذاهب نشان مىدهد كه منحرفان از خط توحيد راستين ، همواره براى اين جهان ربالنوعهايى قائل بودند ، سرچشمه اين تفكر\r\n\r\n","description":"","footnote":"\r\n( 1 ) تفسير نور الثقلين جلد 1 صفحه 17 .\r\n","page_name":" 32 ","page_number":45},
  {"content":"\r\nغلط اين بوده كه گمان مىكردند هر يك از انواع موجودات نياز به رب النوع مستقلى دارد كه آن نوع را تربيت و رهبرى كند ، گويا خدا را كافى براى تربيت اين انواع نمىدانستند ! .\r\nحتى براى امورى همانند عشق ، عقل ، تجارت ، جنگ و شكار ربالنوعى قائل بودند ، از جمله يونانيان دوازده خداى بزرگ ( رب النوع ) را پرستش مىكردند كه به پندار آنها بر فراز قله آلپ بزم خدايى دائر ساخته ، و هر يك مظهر يكى از صفات آدمى بودند ! ( 1 ) .\r\nدر « كلده » پايتخت كشور « آشور » رب النوع آب ، رب النوع ماه ، رب النوع خورشيد و رب النوع زهره قائل بودند ، و هر كدام را بنامى مىناميدند ، و ما فوق همه اينها « ماردوك » را رب الارباب ميشمردند .\r\nدر « روم » نيز خدايان متعدد رواج داشت و بازار شرك و تعدد خدايان و ارباب انواع شايد از همه جا داغتر بود .\r\nآنها مجموع خدايان را به دو دسته تقسيم مىكردند : خدايان خانوادگى و خدايان حكومت ، كه مردم زياد به آنها علاقه نشان نمىدادند ( چرا كه دل خوشى از حكومتشان نداشتند ! ) .\r\nعده اين خدايان فوق العاده زياد بود ، زيرا هر يك از اين خدايان يك پست مخصوص داشت ، و در امور محدودى مداخله مىكرد ، تا آنجا كه « در خانه » داراى خداى مخصوص بود ! بلكه پاشنه و آستانه خانه نيز هر يك ربالنوعى داشتند ! به گفته يكى از مورخان جاى تعجب نيست كه روميها 30 هزار خدا داشته باشند ، آن چنان كه يكى از بزرگان آنها به شوخى گفته بود تعداد خدايان كشور ما به حدى است كه در معابر و محافل فراوانتر از افراد ملت مىباشند !\r\n\r\n","description":"","footnote":"\r\n( 1 ) اعلام قرآن صفحه 202 .\r\n","page_name":" 33 ","page_number":46},
  {"content":"\r\nاز اين خدايان مىتوان رب النوع كشاورزى ، رب النوع آشپزخانه ، و رب النوع انبار غذا ، رب النوع خانه ، رب النوع شعله گاز ، رب النوع آتش ، رب النوع ميوه‌ها ، رب النوع درو ، رب النوع درخت تاك ، رب النوع جنگل ، رب النوع حريق و رب النوع دروازه بزرگ رم و رب النوع آتشكده ملى را نام برد ( 1 ) .\r\nكوتاه سخن اينكه بشر در گذشته با انواع خرافات دست به گريبان بوده است همانطور كه الان هم خرافات بسيارى از آن عصر به يادگار مانده .\r\nدر عصر نزول قرآن نيز بتهاى متعدد مورد پرستش و ستايش قرار داشته و شايد همه يا قسمتى از آنها جانشين ربالنوعهاى پيشين بودند .\r\nاز همه گذشته گاهى بشر را نيز عملا رب خود قرار مىدادند ، چنان كه قرآن در نكوهش مردمى كه احبار ( دانشمندان يهود ) و رهبانان ( مردان و زنان تارك دنيا ) را ارباب خود مىدانستند ميگويد « اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ اللَّه » : « آنها احبار و رهبانهايشان را ارباب بجاى خدا مىدانستند » ( توبه - 31 ) .\r\nبه هر حال از آنجا كه اين خرافات علاوه بر اينكه انسان را به انحطاط عقلى مىكشانيد ، مايه تفرقه و تشتت و پراكندگى است ، پيامبران الهى به مبارزه شديد با آن برخاستند ، تا آنجا كه مىبينيم بعد از * ( بِسْمِ اللَّه ) * نخستين آيه اى كه در قرآن نازل شده ، در همين رابطه است « * ( الْحَمْدُ لِلَّه رَبِّ الْعالَمِينَ ) * » همه ستايشها مخصوص خداوندى است كه « رب » همه جهانيان است .\r\nو به اين ترتيب قرآن خط سرخى بر تمام ربالنوعها مىكشد و آنها را به وادى عدم - همانجا كه جاى اصليشان است مىفرستد ، و گلهاى توحيد و يگانگى و همبستگى و اتحاد را به جاى آن مىنشاند .\r\nقابل توجه اينكه همه مسلمانان موظفند در نمازهاى روزانه هر شبانه روز\r\n\r\n","description":"","footnote":"\r\n( 1 ) تاريخ « آلبر ماله » جلد اول فصل چهارم تاريخ رم .\r\n","page_name":" 34 ","page_number":47},
  {"content":"\r\nلا اقل ده بار اين جمله را بخوانند و به سايه « اللَّه » خداوند يگانه اى كه مالك و رب و سرپرست و پرورش دهنده همه موجودات است پناه برند ، تا هرگز توحيد را فراموش نكنند و در بيراهه‌هاى شرك سرگردان نشوند .\r\n\r\n2 - پرورش الهى راه خداشناسى !\r\nگرچه كلمه « رب » همانگونه كه گفتيم در اصل به معنى مالك و صاحب است ، ولى نه هر صاحبى ، صاحبى كه عهده دار تربيت و پرورش مىباشد ، و به همين جهت در فارسى به عنوان پروردگار ترجمه مىشود .\r\nدقت در سير تكاملى موجودات زنده ، و تحول و دگرگونىهاى موجودات بىجان ، و فراهم آمدن زمينه‌هاى تربيت موجودات ، و ريزه كارىهايى كه در هر يك از اين قسمتها نهفته شده است يكى از بهترين طرق خداشناسى است .\r\nهماهنگىهايى كه در ميان اعضاء بدن ماست كه غالبا بدون آگاهى ما بر قرار مىباشد ، يكى از نمونه‌هاى زنده آن است .\r\nفى المثل هنگامى كه حادثه مهمى در زندگى ما رخ مىدهد ، و بايد با تمام توان در برابر آن بپاخيزيم ، در يك لحظه كوتاه فرمانى هماهنگ به تمام ارگانهاى بدن ما - به صورت ناآگاه - صادر مىشود ، بلافاصله ، ضربان قلب بالا مىرود ، تنفس شديد مىشود ، تمام نيروهاى بدن بسيج مىگردند ، مواد غذايى و اكسيژن هوا از طريق خون به طور فراوان به تمام سلولها مىرسند ، اعصاب آماده كار ، و عضلات آماده حركت بيشتر مىشوند ، نيروى تحمل انسان بالا مىرود ، احساس درد كمتر مىشود ، خواب از چشم مىپرد ، خستگى از اعضاء فرار مىكند ، احساس گرسنگى به كلى فراموش مىشود .\r\nچه كسى اين هماهنگى عجيب را در اين لحظه حساس ، با اين سرعت ، در ميان تمام ذرات وجود انسان ، ايجاد مىكند ؟ آيا اين پرورش جز از ناحيه\r\n","description":"","footnote":"","page_name":" 35 ","page_number":48},
  {"content":"\r\nخداوند عالم و قادر ممكن است ؟ ! آيات قرآن پر است از نمونه‌هاى اين پرورش الهى كه بخواست خدا هر كدام در جاى خود خواهد آمد و هر كدام دليل روشنى براى شناخت خدا هستند .\r\n\r\nالرَّحْمنِ الرَّحِيمِ ‹ 3 ›\r\n\r\nترجمه :\r\n3 - خداوندى كه بخشنده و بخشايشگر است ( و رحمت عام و خاصش همه را رسيده ) .\r\n\r\nتفسير :\r\nمعنى « رحمن » و « رحيم » و گسترش مفهوم آنها و همچنين تفاوت ميان اين دو كلمه را در تفسير « بسم اللَّه » مشروحا خوانديم ، و نيازى به تكرار نيست .\r\nنكته اى كه در اينجا بايد اضافه كنيم اين است كه اين دو صفت كه از مهمترين اوصاف الهى است در نمازهاى روزانه ما حد اقل 30 بار تكرار مىشوند ( دو مرتبه در سوره حمد و يك مرتبه در سوره اى بعد از آن مىخوانيم ) و به اين ترتيب 60 مرتبه خدا را به صفت رحمتش مىستائيم .\r\nاين در حقيقت درسى است براى همه انسانها كه خود را در زندگى بيش از هر چيز به اين اخلاق الهى متخلق كنند ، بعلاوه اشاره اى است به اين واقعيت كه اگر ما خود را عبد و بنده خدا مىدانيم مبادا رفتار مالكان بى رحم نسبت به بردگانشان در نظرها تداعى شود .\r\nدر تاريخ بردگى مىخوانيم :\r\n« صاحبان آنها با قساوت و بىرحمى عجيبى با آنها رفتار مىكردند ، چنان كه مىگويند اگر بنده اى در انجام خدمات اندك قصورى مىورزيد مجازاتهاى\r\n","description":"","footnote":"","page_name":" 36 ","page_number":49},
  {"content":"\r\nسخت مىديد : شلاق مىخورد ، او را به زنجير مىكشيدند ، به آسيابش مىبستند به حفر معادن مىگماشتند ، در زير زمينها و سياه چالهاى هولناك حبس مىكردند و اگر گناهش بزرگتر بود به دارش مىآويختند « ! ( 1 ) .\r\nدر جاى ديگر مىخوانيم : « غلامان محكوم را در قفس درندگان مىانداختند و اگر جان سالم به در مىبردند درنده ديگرى را داخل قفس او مىكردند » .\r\nاين بود نمونه اى از رفتار مالكان با بردگان خويش ، اما خداوند جهان در قرآن كرارا تذكر مىدهد كه اگر بندگانم بر خلاف دستورم عمل كردند و پشيمان شدند مىبخشم ، مىآمرزم ، رحيم و مهربانم آنجا كه مىفرمايد :\r\nقُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّه إِنَّ اللَّه يَغْفِرُ الذُّنُوبَ جَمِيعاً ( 2 ) « اى كسانى كه از حريم بندگى سرباز زده‌ايد از رحمت خدا مايوس نشويد ، خداوند همه گناهان را مىآمرزد » ( توبه كنيد و از درياى بىپايان رحمت خدا بهره مند شويد ) .\r\nبنا بر اين آوردن « رحمان و رحيم » بعد از * ( « رَبِّ الْعالَمِينَ » ) * اشاره به اين نكته است كه ما در عين قدرت نسبت به بندگان خويش ، با مهربانى و لطف رفتار مىكنيم اين بنده نوازى و لطف خدا ، بندگان را شيفته او مىسازد : كه با يك دنيا علاقه بگويند * ( « الرَّحْمنِ الرَّحِيمِ » ) * .\r\nاينجا است كه انسان متوجه مىشود چقدر فاصله است بين رفتار خداوند بزرگ با بندگان خويش ، و روش مالكان با زيردستان خود ، مخصوصا در عصر شوم ، بردگى .\r\n\r\n","description":"","footnote":"\r\n( 1 ) تاريخ آلبر ماله تاريخ مردم جلد 1 صفحه : 150 جيبى .\r\n( 2 ) زمر 53 .\r\n","page_name":" 37 ","page_number":50},
  {"content":"\r\n\r\nمالِكِ يَوْمِ الدِّينِ ‹ 4 ›\r\n\r\nترجمه :\r\n4 - خدايى كه مالك روز جزاست .\r\n\r\nتفسير : ايمان به رستاخيز دومين پايگاه\r\nدر اينجا به دومين اصل مهم اسلام يعنى قيامت و رستاخيز توجه مىكند و مىگويد : « خداوندى كه مالك روز جزا است » ( * ( مالِكِ يَوْمِ الدِّينِ ) * ) .\r\nو به اين ترتيب محور مبدء و معاد كه پايه هر گونه اصلاح اخلاقى و اجتماعى است در وجود انسان تكميل مىگردد .\r\nجالب اينكه در اينجا تعبير به « مالكيت خداوند » شده است ، كه نهايت سيطره و نفوذ او را بر همه چيز و همه كس در آن روز مشخص مىكند ، روزى كه همه انسانها در آن دادگاه بزرگ براى حساب حاضر مىشوند ، و در برابر مالك حقيقى خود قرار مىگيرند ، تمام گفته‌ها و كارها و حتى انديشه‌هاى خود را حاضر مىبينند ، هيچ چيز حتى به اندازه سر سوزنى نابود نشده و به دست فراموشى نيفتاده است ، و اكنون اين انسان است كه بايد بار همه مسئوليتهاى اعمال خود را بر دوش كشد ! .\r\nحتى در آنجا كه خود فاعل نبوده ، بلكه بنيانگذار سنت و برنامه اى بوده است ، باز بايد سهم خويش را از مسئوليت بپذيرد .\r\nبدون شك مالكيت خداوند در آن روز يك مالكيت اعتبارى ، نظير مالكيت ما نسبت به آنچه در اين جهان ملك ما است ، نمىباشد ، چرا كه اين يك مالكيت قراردادى است با تشريفات و اسنادى مىآيد و با تشريفات و اسناد ديگرى از ميان\r\n","description":"","footnote":"","page_name":" 38 ","page_number":51},
  {"content":"\r\nمىرود ، ولى مالكيت خدا نسبت به جهان هستى مالكيت حقيقى است ، و آن پيوند و ارتباط خاص موجودات با خدا است كه اگر يك لحظه از او بريده شوند نابود مىشوند ، همانگونه كه اگر رابطه لامپهاى برق با كارخانه اصلى بريده شود روشنايى در همان لحظه محو و نابود خواهد شد .\r\nو تعبير ديگر اين مالكيت نتيجه خالقيت و ربوبيت است ، آن كس كه موجودات را آفريده و تحت حمايت خود پرورش مىدهد ، و لحظه به لحظه فيض وجود و هستى به آنها مىبخشد ، مالك حقيقى موجودات است .\r\nنمونه ضعيفى از مالكيت حقيقى را در خودمان نسبت به اعضاء پيكرمان مىتوانيم پيدا كنيم ، ما مالك چشم و گوش و قلب و اعصاب خويش هستيم ، نه به معنى مالكيت اعتبارى ، بلكه يك نوع مالكيت حقيقى كه از ارتباط و پيوند و احاطه سرچشمه مىگيرد .\r\nدر اينجا اين سؤال پيش مىآيد كه مگر خداوند مالك تمام اين جهان نيست كه ما از او تعبير به « مالك روز جزا » مىكنيم ؟\r\nپاسخ اين سؤال با توجه به يك نكته روشن مىشود و آن اينكه مالكيت خداوند گر چه شامل « هر دو جهان » مىباشد ، اما بروز و ظهور اين مالكيت در قيامت بيشتر است ، چرا كه در آن روز همه پيوندهاى مادى و مالكيتهاى اعتبارى بريده مىشود ، و هيچكس در آنجا چيزى از خود ندارد ، حتى اگر شفاعتى صورت گيرد باز به فرمان خدا است ، يَوْمَ لا تَمْلِكُ نَفْسٌ لِنَفْسٍ شَيْئاً وَالأَمْرُ يَوْمَئِذٍ لِلَّه : « روزى كه هيچكس مالك هيچ چيز براى كمك به ديگرى نيست ، و همه كارها به دست خدا است » ( سوره انفطار آيه 19 ) .\r\nبه تعبير ديگر انسان در اين دنيا گاه به كمك ديگرى مىشتابد ، با زبانش از او دفاع مىكند ، با اموالش از او حمايت مىنمايد ، با نفرات و قدرتش به كمكش برمىخيزد ، و گاه با طرحها و نقشه‌هاى گوناگون ، او را زير پوشش حمايت\r\n","description":"","footnote":"","page_name":" 39 ","page_number":52},
  {"content":"\r\nخود قرار مىدهد .\r\nولى آن روز هيچيك از اين امور وجود ندارد ، و به همين دليل هنگامى كه از مردم سؤال شود لِمَنِ الْمُلْكُ الْيَوْمَ « حكومت امروز از آن كيست » ؟ ! مىگويند :\r\nلِلَّه الْواحِدِ الْقَهَّارِ : « براى خداوند يگانه پيروز است ! » ( سوره مؤمن آيه 16 ) .\r\nاعتقاد به روز رستاخيز ، و ايمان به آن دادگاه بزرگ كه همه چيز در آن بطور دقيق مورد محاسبه قرار مىگيرد ، اثر فوق العاده نيرومندى در كنترل انسان در برابر اعمال نادرست و ناشايست دارد ، و يكى از علل جلوگيرى كردن نماز از فحشاء و منكرات همين است كه نماز انسان را هم به ياد مبدئى مىاندازد كه از همه كار او با خبر است و هم به ياد دادگاه بزرگ عدل خدا .\r\nتكيه بر مالكيت خداوند نسبت به روز جزا اين اثر را نيز دارد كه با اعتقاد مشركان و منكران رستاخيز به مبارزه بر مىخيزد ، زيرا از آيات قرآن به خوبى استفاده مىشود كه ايمان به « اللَّه » يك عقيده عمومى حتى براى مشركان عصر جاهلى بوده ، لذا هنگامى كه از آنها مىپرسيدند : آفريدگار آسمانها و زمين كيست ؟ مىگفتند : خدا ! وَلَئِنْ سَأَلْتَهُمْ مَنْ خَلَقَ السَّماواتِ وَالأَرْضَ لَيَقُولُنَّ اللَّه ( لقمان - 25 ) در حالى كه آنها با گفتار پيامبر ص در زمينه معاد با ناباورى عجيبى روبرو مىشدند وَقالَ الَّذِينَ كَفَرُوا هَلْ نَدُلُّكُمْ عَلى رَجُلٍ يُنَبِّئُكُمْ إِذا مُزِّقْتُمْ كُلَّ مُمَزَّقٍ إِنَّكُمْ لَفِي خَلْقٍ جَدِيدٍ أَفْتَرى عَلَى اللَّه كَذِباً أَمْ بِه جِنَّةٌ :\r\n« كافران گفتند آيا مردى را به شما معرفى بكنيم كه مىگويد هنگامى كه خاك شديد و پراكنده گشتيد ، بار ديگر آفرينش جديدى خواهيد داشت ! آيا او بر خدا دروغ بسته يا ديوانه است ؟ ! » ( سبا آيه 8 ) .\r\nدر حديثى از امام سجاد ع مىخوانيم : هنگامى كه به آيه « * ( مالِكِ يَوْمِ الدِّينِ ) * » مىرسيد ، آن قدر آن را تكرار مىكرد كه نزديك بود روح از بدنش پرواز كند .\r\n","description":"","footnote":"","page_name":" 40 ","page_number":53},
  {"content":"\r\nكان على بن الحسين اذا قرء * ( مالِكِ يَوْمِ الدِّينِ ) * يكررها حتى يكادان يموت\r\n( 1 ) .\r\nاما كلمه * ( « يَوْمِ الدِّينِ » ) * اين تعبير در تمام مواردى كه در قرآن استعمال شده به معنى قيامت آمده است چنان كه در قرآن در آيه 17 و 18 و 19 سوره انفطار با صراحت به اين معنى اشاره شده است ( اين تعبير متجاوز از ده بار در قرآن مجيد به همين معنى آمده ) .\r\nو اينكه چرا آن روز ، روز دين معرفى شده ؟ به خاطر اين است كه آن روز روز جزا است و « دين » در لغت به معنى « جزا » مىباشد ، و روشنترين برنامه اى كه در قيامت اجرا مىشود همين برنامه جزا و كيفر و پاداش است ، در آن روز پرده از روى كارها كنار مىرود ، و اعمال همه دقيقا مورد محاسبه قرار مىگيرد و هر كس جزاى اعمال خويش را اعم از خوب و بد مىبيند .\r\nدر حديثى از امام صادق ع مىخوانيم كه فرمود : * ( يَوْمِ الدِّينِ ) * ، روز حساب است ( 2 ) .\r\nاما طبق اين روايت « دين » به معنى « حساب » است ، شايد اين تعبير از قبيل ذكر علت و اراده معلول باشد ، زيرا هميشه حساب مقدمه اى براى جزا است .\r\nبعضى از مفسران نيز عقيده دارند كه علت نامگذارى رستاخيز به * ( « يَوْمِ الدِّينِ » ) * اين است كه در آن روز هر كسى در برابر دين و آئين خود جزا مىبيند .\r\nولى معنى اول ( حساب و جزا ) صحيحتر به نظر مىرسد .\r\n\r\n","description":"","footnote":"\r\n( 1 ) تفسير نور الثقلين جلد اول صفحه 19 .\r\n( 2 ) مجمع البيان ذيل آيه مورد بحث .\r\n","page_name":" 41 ","page_number":54},
  {"content":"\r\n\r\nإِيَّاكَ نَعْبُدُ وَإِيَّاكَ نَسْتَعِينُ ‹ 5 ›\r\n\r\nترجمه :\r\n5 - تنها تو را مىپرستيم و تنها از تو يارى مىجوئيم .\r\n\r\nتفسير انسان در پيشگاه خدا :\r\nاينجا سر آغازى است براى نيازهاى بنده و تقاضاهاى او از خدا ، و در حقيقت لحن سخن از اينجا عوض مىشود ، زيرا آيات قبل حمد و ثناى پروردگار و اظهار ايمان به ذات پاك او و اعتراف به روز قيامت بود .\r\nاما از اينجا گويى « بنده » با اين پايه محكم عقيدتى و معرفت و شناخت پروردگار ، خود را در حضور او ، و در برابر ذات پاكش مىبيند ، او را مخاطب ساخته نخست از عبوديت خويش در برابر او ، و سپس از امدادها و كمكهاى او سخن مىگويد : « تنها ترا مىپرستم و تنها از تو يارى مىجويم » ( * ( إِيَّاكَ نَعْبُدُ وَإِيَّاكَ نَسْتَعِينُ ) * ) .\r\nبه تعبير ديگر : هنگامى كه مفاهيم آيات گذشته در جان انسان جاى گيرد ، و اعماق وجودش به نور اللَّه پرورش دهنده جهانيان روشن مىشود ، و رحمت عام و خاص او و مالكيتش در روز جزا را درك مىكند ، انسان به صورت يك فرد كامل از نظر عقيده در مىآيد ، اين عقيده عميق توحيدى نخستين ثمره اش از يك سو بنده خالص خدا بودن ، و از بندگى بتها و جباران و شهوات در آمدن ، و از سوى ديگر ، دست استمداد به ذات پاك او دراز كردن است .\r\nدر واقع آيات گذشته سخن از توحيد ذات و صفات مىگفت و در اينجا سخن از توحيد عبادت ، و توحيد افعال است .\r\n","description":"","footnote":"","page_name":" 42 ","page_number":55},
  {"content":"\r\nتوحيد عبادت آنست كه هيچكس و هيچ چيز را شايسته پرستش جز ذات خدا ندانيم تنها به فرمان او گردن نهيم ، تنها قوانين او را به رسميت بشناسيم و از هر نوع بندگى و تسليم در برابر غير ذات پاك او بپرهيزيم .\r\nتوحيد افعال آنست كه تنها مؤثر حقيقى را در عالم او بدانيم ( لا مؤثر فى الوجود الا اللَّه ) نه اينكه عالم اسباب را انكار كنيم و به دنبال سبب نرويم بلكه معتقد باشيم كه هر سببى هر تاثيرى دارد ، آن هم به فرمان خدا است ، او است كه به آتش سوزندگى ، و به خورشيد روشنايى و به آب حياتبخشى داده است .\r\nثمره اين عقيده آنست كه انسان تنها متكى به « اللَّه » خواهد بود ، تنها قدرت و عظمت را مربوط به او مىداند ، و غير او در نظرش فانى ، زوالپذير ، و فاقد قدرت مىباشد .\r\nتنها ذات اللَّه قابل اعتماد و ستايش است ، و لياقت اين دارد كه انسان او را تكيه گاه خود در همه چيز قرار دهد .\r\nاين تفكر و اعتقاد انسان را از همه كس و همه موجودات بريده و تنها به خدا پيوند مىدهد ، حتى اگر به دنبال عالم اسباب مىرود نيز به فرمان او است يعنى در لابلاى اسباب ، قدرت خدا را كه « مسبب الاسباب » است مشاهده مىكند .\r\nاين عقيده آن قدر روح انسان را وسيع و افق فكر او را بالا مىبرد كه به بىنهايت و ابديت مىپيوندد و از محيطهاى محدود آزاد و رها مىسازد .\r\n\r\nنكته‌ها :\r\n\r\n1 - نقطه اتكاء فقط او است\r\n- طبق آنچه در ادبيات عرب خوانده‌ايم هنگامى كه « مفعول » بر « فاعل » مقدم شود ، معنى حصر از آن استفاده مىگردد ، و در اينجا مقدم شدن كلمه « اياك » بر « نعبد » و « نستعين » دليل بر انحصار است و نتيجه آن همان توحيد عبادت و توحيد افعالى است كه در بالا بيان كرديم .\r\n","description":"","footnote":"","page_name":" 43 ","page_number":56},
  {"content":"\r\nحتى در عبوديت و بندگى خود نيز احتياج به كمك او داريم ، و در اين راه نيز بايد از او استعانت جست ، مبادا گرفتار انحراف و عجب و ريا و امورى مانند اينها بشويم كه عبوديت ما را پاك در هم مىريزد .\r\nبه تعبير ديگر در جمله اول كه مىگوئيم تنها تو را مىپرستيم كمى بوى استقلال دارد ، بلافاصله با جمله * ( « إِيَّاكَ نَسْتَعِينُ » ) * آن را اصلاح مىكنيم و آن حالت « بين الامرين » ( نه جبر و نه تفويض ) را در عبارت خود مجسم مىسازيم و الگويى خواهد بود براى همه كارهاى ما .\r\n\r\n2 - ذكر صيغه جمع در « نعبد » و « نستعين »\r\nو همچنين آيات بعد كه همه به صورت جمع است نشان مىدهد كه اساس عبادت مخصوصا نماز بر پايه جمع و جماعت است ، حتى به هنگامى كه بنده در برابر خدا به راز و نياز بر مىخيزد بايد خود را ميان جمع و جماعت ببيند ، تا چه رسد به ساير كارهاى زندگيش .\r\nبه اين ترتيب هر گونه فردگرايى ، و تكروى ، انزواطلبى و مانند اينها مفاهيمى مردود از نظر قرآن و اسلام شناخته مىشود .\r\nمخصوصا نماز ، از اذان و اقامه كه دعوت به اجتماع براى نماز است گرفته ( حى على الصلاة - بشتاب به سوى نماز . . . ) تا سوره حمد كه آغازگر نماز است ، السلام عليكم كه پايان آن است همه دليل بر اين است كه اين عبادت در اصل جنبه اجتماعى دارد ، يعنى بايد به صورت جماعت انجام شود ، درست است كه نماز فرادى نيز در اسلام صحيح است اما عبادت فردى جنبه فرعى و درجه دوم را دارد .\r\n\r\n3 - در برخورد نيروها از او كمك مىگيريم ،\r\nبشر در اين جهان با نيروهاى مختلفى روبرو است ، هم از نظر نيروهاى طبيعى ، و هم از نظر نيروهاى درون ذاتى خود . براى اينكه بتواند در برابر عوامل مخرب و ويرانگر و منحرف\r\n","description":"","footnote":"","page_name":" 44 ","page_number":57},
  {"content":"\r\nكننده ، مقاومت كند احتياج به يار و مدد كارى دارد ، اينجا است كه خود را در زير چتر حمايت پروردگار قرار مىدهد ، همه روز از خواب بر مىخيزد ، و با تكرار جمله « * ( إِيَّاكَ نَعْبُدُ وَإِيَّاكَ نَسْتَعِينُ ) * » اعتراف به عبوديت پروردگار كرده و از ذات پاك او براى پيروزى در اين مبارزه بزرگ كمك مىگيرد ، و شامگاهان نيز با تكرار همين جمله سر به بستر مىنهد ، با ياد او بر مىخيزد و با ياد و استمداد از وجود او بخواب مىرود و خوشا به حال كسى كه به چنين مرحله اى از ايمان برسد ، در برابر هيچ گردنكشى و زورمندى سر تعظيم فرود نمىآورد ، در مقابل جاذبه ماديات خود را نمىبازد ، همچون پيامبر اسلام مىگويد : إِنَّ صَلاتِي وَنُسُكِي وَمَحْيايَ وَمَماتِي لِلَّه رَبِّ الْعالَمِينَ : « نماز و عبادتم ، مرگ و حياتم همه از آن خداوند است كه پروردگار جهانيان است » ( انعام - 162 ) .\r\n\r\nاهْدِنَا الصِّراطَ الْمُسْتَقِيمَ ‹ 6 ›\r\n\r\nترجمه :\r\n6 - ما را به راه راست هدايت فرما .\r\n\r\nتفسير :\r\n\r\nپيمودن صراط مستقيم\r\nپس از اظهار تسليم در برابر پروردگار و وصول به مرحله عبوديت و استعانت و استمداد از ذات پاك او نخستين تقاضاى بنده اين است كه او را به راه راست ، راه پاكى و نيكى ، راه عدل و داد ، و راه ايمان و عمل صالح هدايت فرمايد ، تا خدايى كه همه نعمتها را به او ارزانى داشته ، نعمت هدايت را نيز بر آن بيفزايد .\r\n","description":"","footnote":"","page_name":" 45 ","page_number":58},
  {"content":"\r\nگر چه اين انسان در چنين شرائط مؤمن است ، و با خداى خود آشنا ، ولى امكان دارد كه هر آن اين نعمت به خاطر عواملى از او سلب گردد ، و از صراط مستقيم منحرف و گمراه شود .\r\nپس بايد هر شبانه روز لا اقل ده بار از خداى خود بخواهد كه لغزش و انحرافى براى او پيش نيايد .\r\nبعلاوه اين « صراط مستقيم » كه همان آئين حق است مراتب و درجاتى دارد كه همه افراد در پيمودن اين درجات يكسان نيستند ، هر مقدار از اين درجات را انسان طى نمايد ، باز درجات بالاتر و والاترى وجود دارد كه انسان با ايمان بايد از خدا بخواهد تا او را به آن درجات هدايت كند .\r\nدر اينجا اين سؤال معروف كه چرا ما همواره درخواست هدايت به صراط مستقيم از خدا مىكنيم مگر ما گمراهيم ؟ مطرح مىشود .\r\nوانگهى بفرضى كه اين سخن از ما زيبنده باشد از پيامبر و امامان كه نمونه انسان كامل بودند چه معنى دارد ؟ ! در پاسخ اين ايراد مىگوئيم :\r\nاولا : همانطور كه اشاره شد انسان در مسير هدايت هر لحظه بيم لغزش و انحراف درباره او مىرود ، به همين دليل بايد خود را در اختيار پروردگار بگذارد و تقاضا كند كه او را بر راه راست ثابت نگهدارد .\r\nما نبايد فراموش كنيم كه وجود و هستى و تمام مواهب الهى ، لحظه به لحظه از آن مبدء بزرگ به ما ميرسد .\r\nسابقا گفتيم مثل ما و همه موجودات ( از يك نظر ) مثل لامپهاى برق است ، اگر مىبينيم نور لامپ ، متصل و يك نواخت پخش مىشود به خاطر آنست كه لحظه به لحظه نيرو از منبع برق به او ميرسد ، منبع برق هر لحظه نور جديدى توليد مىكند و بوسيله سيمهاى ارتباطى به لامپ تحويل مىگردد .\r\n","description":"","footnote":"","page_name":" 46 ","page_number":59},
  {"content":"\r\nهستى ما نيز همانند نور اين لامپها است گر چه به صورت يك وجود ممتد جلوه گر است ، ولى در حقيقت لحظه به لحظه وجود تازه اى از منبع هستى آفريدگار فياض ، به ما ميرسد .\r\nبنا بر اين همانگونه كه هر لحظه وجود تازه اى به ما ميرسد ، به هدايت جديدى نيز نيازمنديم ، بديهى است اگر موانعى در سيمهاى معنوى ارتباطى ما با خدا ايجاد شود ، كژيها ، ظلمها ، ناپاكيها و . . . پيوند ما را از آن منبع هدايت قطع مىكند ، و همان لحظه از صراط مستقيم منحرف خواهيم شد .\r\nما از خدا طلب مىكنيم كه اين موانع پيش نيايد و ما بر صراط مستقيم ثابت بمانيم .\r\nثانيا : هدايت همان پيمودن طريق تكامل است كه انسان تدريجا مراحل نقصان را پشت سر بگذارد و به مراحل بالاتر برسد .\r\nاين را نيز مىدانيم كه طريق تكامل نامحدود است و به سوى بىنهايت هم چنان پيش مىرود .\r\nبنا بر اين جاى تعجب نيست كه حتى پيامبران و امامان از خدا تقاضاى هدايت « صراط مستقيم » كنند ، چه اينكه كمال مطلق تنها خدا است ، و همه بدون استثناء در مسير تكاملند چه مانع دارد كه آنها نيز تقاضاى درجات بالاترى را از خدا بنمايند .\r\nمگر ما بر پيامبر ص صلوات و درود نمىفرستيم ؟ مگر مفهوم صلوات ، تقاضاى رحمت تازه پروردگار براى محمد و آل محمد نيست ؟\r\nمگر خود پيامبر ص نمىفرمود : رَبِّ زِدْنِي عِلْماً : « خدايا علم ( و هدايت ) مرا بيشتر كن ! » مگر قرآن نمىگويد : وَيَزِيدُ اللَّه الَّذِينَ اهْتَدَوْا هُدىً : « خداوند هدايت هدايت يافتگان را افزون مىكند » ( مريم - 76 ) .\r\n","description":"","footnote":"","page_name":" 47 ","page_number":60},
  {"content":"\r\nو نيز مىگويد : وَالَّذِينَ اهْتَدَوْا زادَهُمْ هُدىً وَآتاهُمْ تَقْواهُمْ : « آنها كه هدايت يافته‌اند خداوند بر هدايتشان مىافزايد ، و تقوا به آنها مىدهد » ( محمد - 17 ) .\r\nو از اينجا پاسخ سؤالى كه مربوط به درود بر پيامبر ص و امامان است نيز روشن مىشود كه اين درود و صلوات در حقيقت تقاضاى مقام بالاتر و والاتر براى آن بزرگواران است .\r\nبراى روشن شدن آنچه گفتيم به دو حديث زير توجه فرمائيد :\r\n1 - امير مؤمنان على ع در تفسير جمله * ( اهْدِنَا الصِّراطَ الْمُسْتَقِيمَ ) * مىفرمايد ، يعنى\r\nادم لنا توفيقك الذى اطعناك به فى ماضى ايامنا ، حتى نطيعك كذلك فى مستقبل اعمارنا :\r\n« خداوندا توفيقاتى را كه در گذشته بر ما ارزانى داشتى و به بركت آن تو را اطاعت كرديم ، هم چنان ادامه ده تا در آينده عمرمان نيز تو را اطاعت كنيم » ( 1 ) .\r\n2 - امام صادق ع مىفرمايد : يعنى\r\nارشدنا للزوم الطريق المؤدى الى محبتك ، و المبلغ الى جنتك ، و المانع من ان نتبع اهوائنا فنعطب ، او ان ناخذ بآرائنا فنهلك\r\n« يعنى : خداوندا ما را بر راهى كه به محبت تو مىرسد و به بهشت و اصل مىگردد ، و مانع از پيروى هوسهاى كشنده و آراء انحرافى و هلاك كننده است ، ثابت بدار ( 2 ) .\r\n\r\nصراط مستقيم چيست ؟\r\nآن گونه كه از بررسى آيات قرآن مجيد بر مىآيد « صراط مستقيم » همان آئين خدا پرستى و دين حق و پايبند بودن به دستورات خدا است ، چنان كه در سوره\r\n\r\n","description":"","footnote":"\r\n( 1 ) معانى الاخبار و تفسير امام حسن عسكرى طبق نقل تفسير صافى ذيل آيه فوق .\r\n( 2 ) معانى الاخبار و تفسير امام حسن عسكرى ، طبق نقل تفسير صافى .\r\n","page_name":" 48 ","page_number":61},
  {"content":"\r\nانعام آيه 161 مىخوانيم : قُلْ إِنَّنِي هَدانِي رَبِّي إِلى صِراطٍ مُسْتَقِيمٍ دِيناً قِيَماً مِلَّةَ إِبْراهِيمَ حَنِيفاً وَما كانَ مِنَ الْمُشْرِكِينَ : « بگو خداوند مرا به صراط مستقيم هدايت كرده : به دين استوار ، آئين ابراهيم كه هرگز به خدا شرك نورزيد » .\r\nدر اينجا « دين ثابت و پا بر جا و آئين توحيدى ابراهيم و نفى هر گونه شرك » به عنوان صراط مستقيم معرفى شده كه اين جنبه عقيدتى را مشخص مىكند .\r\nاما در سوره يس آيه 61 و 62 چنين مىخوانيم : أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّه لَكُمْ عَدُوٌّ مُبِينٌ وَأَنِ اعْبُدُونِي هذا صِراطٌ مُسْتَقِيمٌ :\r\n« اى فرزندان آدم مگر با شما پيمان نبستم كه شيطان را پرستش نكنيد ( بدستورات او عمل ننمائيد ) و مرا پرستش كنيد اين همان صراط مستقيم است » .\r\nدر اينجا به جنبه‌هاى عملى آئين حق اشاره شده كه نفى هر گونه كار شيطانى و عمل انحرافى است .\r\nو به گفته قرآن در سوره آل عمران آيه 101 راه رسيدن به صراط مستقيم پيوند و ارتباط با خدا است ( وَمَنْ يَعْتَصِمْ بِاللَّه فَقَدْ هُدِيَ إِلى صِراطٍ مُسْتَقِيمٍ ) .\r\nذكر اين نكته نيز لازم به نظر مىرسد كه راه مستقيم هميشه يك راه بيشتر نيست ، زيرا ميان دو نقطه تنها يك خط مستقيم وجود دارد كه نزديكترين راه را تشكيل مىدهد .\r\nبنا بر اين اگر قرآن مىگويد صراط مستقيم ، همان دين و آئين الهى در جنبه‌هاى عقيدتى و عملى است به اين دليل است كه نزديكترين راه ارتباط با خدا همانست .\r\nو نيز به همين دليل است كه دين واقعى يك دين بيشتر نيست إِنَّ الدِّينَ عِنْدَ اللَّه الإِسْلامُ : « دين در نزد خدا اسلام است » ( آل عمران آيه 19 ) .\r\nبه خواست خدا بعدا خواهيم ديد كه اسلام معنى وسيعى دارد كه هر آئين توحيدى را در آن عصر و زمان كه رسميت داشته و با آئين جديد نسخ نشده است\r\n","description":"","footnote":"","page_name":" 49 ","page_number":62},
  {"content":"\r\nشامل مىشود .\r\nو از اينجا روشن مىشود تفسيرهاى مختلفى كه مفسران در اين زمينه نقل كرده‌اند همه در واقع به يك چيز باز مىگردد :\r\nبعضى آن را به معنى اسلام .\r\nبعضى به معنى قرآن .\r\nبعضى به پيامبر و امامان راستين .\r\nو بعضى آن را به آئين « اللَّه » كه جز آن را قبول نمىكند ، تفسير نموده‌اند .\r\nتمام اين معانى بازگشت به همان دين و آئين الهى در جنبه‌هاى اعتقادى و عملى مىكند .\r\nهمچنين رواياتى كه در منابع اسلامى در اين زمينه وارد شده و هر كدام به زاويه اى از اين مساله اشاره كرده همه به يك اصل باز مىگردد ، از جمله :\r\nاز پيامبر ص چنين نقل شده :\r\n* ( الصِّراطَ الْمُسْتَقِيمَ ) * صراط الانبياء و هم الذين انعم اللَّه عليهم :\r\n« صراط مستقيم راه پيامبران است و همانها هستند كه مشمول نعمتهاى الهى شده‌اند » ( 1 ) .\r\nاز امام صادق ع مىخوانيم كه در تفسير آيه « * ( اهْدِنَا الصِّراطَ الْمُسْتَقِيمَ ) * » فرمود :\r\nالطريق و معرفة الامام :\r\n« منظور راه و شناخت امام است » ( 2 ) .\r\nو نيز در حديث ديگرى از همان امام نقل شده :\r\nو اللَّه نحن الصراط المستقيم :\r\n« به خدا سوگند مائيم صراط مستقيم » ( 3 ) .\r\nدر حديث ديگرى باز از همان امام مىخوانيم كه فرمود : صراط مستقيم ، امير مؤمنان على ع است ( 4 ) .\r\nمسلم است كه پيامبر ص و على ع و ائمه اهل بيت ع همه به همان\r\n\r\n","description":"","footnote":"\r\n( 1 ) و ( 2 ) و ( 3 ) و ( 4 ) تفسير نور الثقلين جلد اول صفحه 20 و 21 .\r\n","page_name":" 50 ","page_number":63},
  {"content":"\r\nآئين توحيدى خدا دعوت مىكردند ، دعوتى كه جنبه‌هاى اعتقادى و عملى را در بر مىگرفت .\r\nجالب اينكه « راغب » در كتاب « مفردات » در معنى صراط مىگويد : « صراط » راه مستقيم است ، بنا بر اين مستقيم بودن در مفهوم صراط افتاده ، و ذكر آن به صورت توصيف ، براى تاكيد هر چه بيشتر روى اين مساله است .\r\n","description":"","footnote":"","page_name":" 51 ","page_number":64},
  {"content":"\r\n\r\nصِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَلا الضَّالِّينَ ‹ 7 ›\r\n\r\nترجمه :\r\n7 - راه آنها كه بر آنان نعمت دادى نه آنها كه بر ايشان غضب كردى و نه گمراهان !\r\n\r\nتفسير : دو خط انحرافى !\r\nاين آيه در حقيقت تفسير روشنى است براى « صراط مستقيم » كه در آيه قبل خوانديم ، مىگويد : مرا به راه كسانى هدايت فرما كه آنان را مشمول انواع نعمتهاى خود قرار دادى ( نعمت هدايت ، نعمت توفيق ، نعمت رهبرى مردان حق و نعمت علم و عمل و جهاد و شهادت ) نه آنها كه بر اثر اعمال زشت ، و انحراف عقيده غضب تو دامنگيرشان شد و نه آنها كه جاده حق را رها كرده و در بيراهه‌ها گمراه و سرگردان شده ( * ( صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَلَا الضَّالِّينَ ) * ) .\r\nدر حقيقت چون ما آشنايى كامل به راه و رسم هدايت نداريم ، خدا به ما دستور مىدهد كه در اين آيه طريق و خط پيامبران و نيكوكاران و آنها كه مشمول نعمت و الطاف او شده‌اند را بخواهيم .\r\nو نيز به ما هشدار مىدهد كه در برابر شما هميشه دو خط انحرافى قرار دارد ، خط « مغضوب عليهم » و خط « ضالين » كه به زودى به تفسير اين دو آشنا خواهيم شد .\r\n","description":"","footnote":"","page_name":" 52 ","page_number":65},
  {"content":"\r\n\r\nنكته‌ها :\r\n\r\n1 - « الذين انعمت عليهم » كيانند ؟\r\nسوره نساء آيه 69 اين گروه را تفسير كرده است : وَمَنْ يُطِعِ اللَّه وَالرَّسُولَ فَأُولئِكَ مَعَ الَّذِينَ أَنْعَمَ اللَّه عَلَيْهِمْ مِنَ النَّبِيِّينَ وَالصِّدِّيقِينَ وَالشُّهَداءِ وَالصَّالِحِينَ وَحَسُنَ أُولئِكَ رَفِيقاً .\r\n: « كسانى كه دستورات خدا و پيامبر را اطاعت كنند ، خدا آنها را با كسانى قرار مىدهد كه مشمول نعمت خود ساخته ، از پيامبران و رهبران صادق و راستين و جانبازان و شهيدان راه خدا و افراد صالح ، و اينان رفيقان خوبى هستند » .\r\nهمانگونه كه ملاحظه مىكنيم اين آيه افراد مورد نعمت خدا را چهار گروه معرفى مىكند : پيامبران ، صديقين ، شهداء ، و صالحين .\r\nاين مراحل چهارگانه شايد اشاره به اين معنى باشد كه براى ساختن يك جامعه انسانى سالم و مترقى و مؤمن ، نخست بايد رهبران حق و انبياء وارد ميدان شوند .\r\nو به دنبال آنها مبلغان صديق و راستگو كه گفتار و كردارشان با يكديگر هماهنگ است ، تا اهداف پيامبران را از اين طريق در همه جا گسترش دهند .\r\nبه دنبال اين دوران سازندگى فكرى ، طبيعتا عناصر آلوده و آنها كه مانع راه حقند سر بر دارند ، جمعى بايد در مقابل آنها قيام كنند و عده اى شهيد شوند و با خون پاكشان درخت توحيد آبيارى گردد .\r\nدر مرحله چهارم محصول اين كوششها و تلاشها به وجود آمدن « صالحان » است ، اجتماعى پاك و شايسته و آكنده از معنويت .\r\nبنا بر اين ما در سوره حمد در شبانه روز پى در پى از خدا مىخواهيم كه در خط اين چهار گروه قرار گيريم ، خط انبياء خط صديقين ، خط شهدا و صالحين و روشن\r\n","description":"","footnote":"","page_name":" 53 ","page_number":66},
  {"content":"\r\nاست كه در هر مقطع زمانى بايد در يكى از اين خطوط ، انجام وظيفه كنيم و رسالت خويش را ادا نمائيم .\r\n\r\n2 - « مغضوب عليهم » و « ضالين » كيانند ؟\r\nجدا كردن اين دو از هم در آيات فوق نشان مىدهد كه هر كدام اشاره به گروه مشخصى است .\r\nدر اينكه فرق ميان اين دو چيست سه تفسير وجود دارد :\r\n1 - از موارد استعمال اين دو كلمه در قرآن مجيد چنين استفاده مىشود كه « مغضوب عليهم » مرحله اى سختتر و بدتر از « ضالين » است ، و به تعبير ديگر « ضالين » گمراهان عادى هستند ، و مغضوب عليهم ، گمراهان لجوج و يا منافق ، و به همين دليل در بسيارى از موارد ، غضب و لعن خداوند در مورد آنها ذكر شده .\r\nدر آيه 106 سوره نحل مىخوانيم وَلكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّه : « آنهايى كه سينه خود را براى كفر گسترده ساختند غضب پروردگار بر آنها است » .\r\nو در آيه 6 سوره فتح آمده است ، وَيُعَذِّبَ الْمُنافِقِينَ وَالْمُنافِقاتِ وَالْمُشْرِكِينَ وَالْمُشْرِكاتِ الظَّانِّينَ بِاللَّه ظَنَّ السَّوْءِ عَلَيْهِمْ دائِرَةُ السَّوْءِ وَغَضِبَ اللَّه عَلَيْهِمْ وَلَعَنَهُمْ وَأَعَدَّ لَهُمْ جَهَنَّمَ : « خداوند مردان و زنان منافق و مردان و زنان مشرك و آنها را كه درباره خدا گمان بد مىبرند مورد غضب خويش قرار مىدهد ، و آنها را لعن مىكند ، و از رحمت خويش دور مىسازد ، و جهنم را براى آنان آماده ساخته است » .\r\nبه هر حال « مغضوب عليهم » آنها هستند كه علاوه بر كفر ، راه لجاجت و عناد و دشمنى با حق را مىپيمايند و حتى از اذيت و آزار رهبران الهى و پيامبران در صورت امكان فروگذار نمىكنند آيه 112 سوره آل عمران مىگويد : وَباؤُ بِغَضَبٍ مِنَ اللَّه . . . ذلِكَ بِأَنَّهُمْ كانُوا يَكْفُرُونَ بِآياتِ اللَّه وَيَقْتُلُونَ الأَنْبِياءَ بِغَيْرِ حَقٍّ ذلِكَ بِما\r\n","description":"","footnote":"","page_name":" 54 ","page_number":67},
  {"content":"\r\nعَصَوْا وَكانُوا يَعْتَدُونَ : « غضب خداوند شامل حال آنها ( يهود ) شد چرا كه به خدا كفر مىورزيدند و پيامبران الهى را به ناحق مىكشتند » .\r\n2 - جمعى از مفسران عقيده دارند كه مراد از « ضالين » منحرفين نصارى و منظور از « مغضوب عليهم » منحرفان يهودند .\r\nاين برداشت به خاطر موضعگيريهاى خاص اين دو گروه در برابر دعوت اسلام مىباشد ، زيرا همانگونه كه قرآن هم صريحا در آيات مختلف بازگو مىكند ، منحرفان يهود ، كينه و عداوت خاصى نسبت به دعوت اسلام نشان مىدادند ، هر چند در آغاز ، دانشمندان آنها از مبشران اسلام بودند ، اما چيزى نگذشت كه به جهاتى كه اينجا جاى شرح آن نيست از جمله به خطر افتادن منافع ماديشان سرسختترين دشمن شدند ، و از هر گونه كار شكنى در پيشرفت اسلام و مسلمين فروگذار نكردند ( همانگونه كه امروز نيز موضع گروه صهيونيست در برابر اسلام و مسلمانان همين است ) .\r\nو با اين حال تعبير از آنها به « مغضوب عليهم » بسيار صحيح به نظر مىرسد ولى بايد توجه داشت كه اين تعبير در حقيقت از قبيل تطبيق كلى بر فرد است ، نه انحصار مفهوم مغضوب عليهم در اين دسته از يهود .\r\nاما منحرفان از نصارى كه موضعشان در برابر اسلام تا اين حد سرسختانه نبود ، تنها در شناخت آئين حق گرفتار گمراهى شده بودند ، از آنها تعبير به « ضالين » شده كه آن هم از قبيل تطبيق كلى بر فرد است .\r\nدر احاديث اسلامى نيز كرارا « مغضوب عليهم » به يهود و « ضالين » به منحرفان نصارى تفسير شده است و نكته اش همانست كه در بالا اشاره شد ( 1 ) .\r\n3 - اين احتمال نيز وجود دارد كه « ضالين » به گمراهانى اشاره مىكند كه اصرارى بر گمراه ساختن ديگران ندارند در حالى كه « مغضوب عليهم » كسانى\r\n\r\n","description":"","footnote":"\r\n( 1 ) به تفسير نور الثقلين جلد اول صفحه 23 و 24 مراجعه فرمائيد .\r\n","page_name":" 55 ","page_number":68},
  {"content":"\r\nهستند كه هم گمراهند و هم گمراهگر ، و با تمام قوا مىكوشند ديگران را همرنگ خود سازند ! .\r\nشاهد اين معنى آياتى است كه سخن از كسانى مىگويد كه مانع هدايت ديگران به راه راست بودند و به عنوان « يَصُدُّونَ عَنْ سَبِيلِ اللَّه » از آنها ياد شده در آيه 16 سوره شورى مىخوانيم : وَالَّذِينَ يُحَاجُّونَ فِي اللَّه مِنْ بَعْدِ ما اسْتُجِيبَ لَه حُجَّتُهُمْ داحِضَةٌ عِنْدَ رَبِّهِمْ وَعَلَيْهِمْ غَضَبٌ وَلَهُمْ عَذابٌ شَدِيدٌ : « آنها كه بعد از پذيرش دعوت اسلام از ناحيه مؤمنان ، در برابر پيامبر ص به مخاصمه و بحثهاى انحرافى بر مىخيزند ، حجت و دليلشان در پيشگاه خدا باطل و بى اساس است و غضب خدا بر آنها است و عذاب شديد در انتظارشان خواهد بود .\r\nاما با اين همه چنين به نظر مىرسد كه جامعترين اين تفاسير همان تفسير اول است تفسيرى كه بقيه تفسيرها در آن جمع است و در حقيقت مصداقى از مصاديق آن محسوب مىشود بنا بر اين دليلى ندارد كه ما مفهوم وسيع آيه را محدود كنيم .\r\nوَ الْحَمْدُ لِلَّه رَبِّ الْعالَمِينَ .\r\n( پايان سوره حمد )\r\n","description":"","footnote":"","page_name":" 56 ","page_number":69},
  {"content":"\r\n\r\n‹ 2 › سورة البقرة اين سوره در « مدينه » نازل شده ، و ‹ 286 › آيه است\r\n","description":"","footnote":"","page_name":" 57 ","page_number":70},
  {"content":"\r\n\r\nمحتواى سوره بقره\r\nاين سوره كه طولانىترين سوره‌هاى قرآن مجيد است مسلما يك جا نازل نشده ، بلكه در فواصل مختلف ، و به مناسبتهاى نيازهاى گوناگون جامعه اسلامى ، در مدينه نازل گرديده است .\r\nولى با اين حال جامعيت آن از نظر اصول اعتقادى اسلام و بسيارى از مسائل عملى ( عبادى ، اجتماعى ، سياسى و اقتصادى ) قابل انكار نيست .\r\nچه اينكه در اين سوره :\r\n1 - بحثهايى پيرامون توحيد و شناسايى خدا مخصوصا از طريق مطالعه اسرار آفرينش آمده است .\r\n2 - بحثهايى در زمينه معاد و زندگى پس از مرگ ، مخصوصا مثالهاى حسى آن مانند داستان ابراهيم و زنده شدن مرغها و داستان عزيز .\r\n3 - بحثهايى در زمينه اعجاز قرآن و اهميت اين كتاب آسمانى .\r\n4 - بحثهايى بسيار مفصل و طولانى درباره يهود و منافقان و موضعگيريهاى خاص آنها در برابر اسلام و قرآن ، و انواع كارشكنيهاى آنان در اين رابطه .\r\n5 - بحثهايى در زمينه تاريخ پيامبران بزرگ مخصوصا ابراهيم ع و موسى ع .\r\n6 - بحثهايى در زمينه احكام مختلف اسلامى از جمله نماز ، روزه ، جهاد در راه خدا ، حج و تغيير قبله ، ازدواج و طلاق ، احكام تجارت و دين ، و قسمت مهمى از احكام ربا و مخصوصا بحثهاى فراوانى در زمينه انفاق در راه خدا ، و همچنين مساله قصاص و تحريم قسمتى از گوشتهاى حرام و قمار و شراب و بخشى از احكام وصيت و مانند آن .\r\n","description":"","footnote":"","page_name":" 58 ","page_number":71},
  {"content":"\r\nو اما نامگذارى اين سوره به « البقره » به خاطر داستانى است در مورد گاو بنى اسرائيل كه شرح آن در آيات 67 تا 73 به خواست خدا خواهد آمد .\r\n\r\nفضيلت اين سوره\r\nدر فضيلت اين سوره روايات پر اهميتى در منابع اسلامى نقل شده است :\r\nاز جمله مرحوم « طبرسى » در « مجمع البيان » از پيامبر اكرم ص چنين نقل مىكند كه پرسيدند :\r\nاى سورة القرآن افضل ؟ قال : البقرة ، قيل اى آية البقرة افضل ؟ قال آية الكرسى :\r\n« كداميك از سوره‌هاى قرآن از همه برتر است ؟\r\nفرمود : سوره بقره ، عرض كردند كدام آيه از آيات سوره بقره افضل است ؟ فرمود :\r\nآية الكرسى » ( 1 ) .\r\nافضليت اين سوره ظاهرا به خاطر جامعيت آنست ، و افضل بودن آية الكرسى به خاطر محتواى توحيدى خاص آن مىباشد كه به خواست خدا در تفسير آن خواهد آمد .\r\nو اين منافات ندارد كه بعضى از سوره‌هاى ديگر قرآن از جهات ديگرى برترى داشته باشند ، چرا كه از ديدگاههاى مختلف به آنها نظر شده است .\r\nو نيز از امام « على بن الحسين ع » از پيامبر اكرم ص چنين نقل شده است كه فرمود : كسى كه چهار آيه از آغاز سوره بقره و آية الكرسى و دو آيه بعد از آن و سه آيه از آخر آن را بخواند هرگز در جان و مال خود ناخوشآيندى نخواهد ديد ، و شيطان به او نزديك نمىشود ، و قرآن را فراموش نخواهد كرد » ( 2 ) .\r\nدر اينجا لازم مىدانيم كه اين حقيقت مهم را تكرار كنيم ، كه ثوابها و فضيلتها و پاداشهاى مهمى كه براى تلاوت قرآن يا سوره‌ها و آيات خاصى نقل\r\n\r\n","description":"","footnote":"\r\n( 1 ) نور الثقلين جلد اول ص 26 و مجمع البيان جلد اول صفحه 32 .\r\n( 2 ) كتاب ثواب الاعمال ( طبق نقل نور الثقلين ج 1 ص 26 ) .\r\n","page_name":" 59 ","page_number":72},
  {"content":"\r\nشده هرگز مفهومش اين نيست كه انسان آنها را به صورت اوراد بخواند و تنها به گردش زبان قناعت كند .\r\nبلكه خواندن قرآن براى فهميدن ، و فهميدن براى انديشيدن ، و انديشيدن براى عمل است .\r\nاتفاقا هر فضيلتى درباره سوره اى يا آيه اى ذكر شده تناسب بسيار زيادى با محتواى آن سوره يا آيه دارد .\r\nمثلا در فضيلت سوره « نور » چنين مىخوانيم كه هر كس بر آن مداومت كند خداوند او و فرزندانش را از آلودگى به « زنا » حفظ مىكند .\r\nاين به خاطر آنست كه محتواى سوره نور دستورات مهمى در زمينه مبارزه با انحرافات جنسى دارد : دستور به تسريع ازدواج افراد مجرد ، دستور به حجاب ، دستور به ترك چشمچرانى و نگاههاى هوسآلود ، دستور به ترك شايعه پراكنى و نسبتهاى ناروا ، و بالاخره دستور به اجراى حد شرعى درباره زنان و مردان زنا كار .\r\nبديهى است اگر محتواى اين سوره در جامعه يا خانواده اى پياده شود آلودگى به زنا نخواهد بود .\r\nهمچنين آياتى از سوره بقره كه در بالا اشاره شد و اتفاقا همه در زمينه توحيد و ايمان به غيب ، و خداشناسى و پرهيز از وسوسه‌هاى شيطانى است ، اگر كسى بخواند و محتواى آن را در عمق جانش پياده كند ، مسلما آن فضائل را خواهد داشت .\r\nدرست است كه خواندن قرآن به هر حال ثواب دارد ، ولى ثواب اصلى و اساس و آثار سازنده هنگامى خواهد بود كه مقدمه اى براى انديشه و عمل باشد .\r\n","description":"","footnote":"","page_name":" 60 ","page_number":73},
  {"content":"\r\n\r\nبِسْمِ اللَّه الرَّحْمنِ الرَّحِيمِ\r\nالم ‹ 1 › ذلِكَ الْكِتابُ لا رَيْبَ فِيه هُدىً لِلْمُتَّقِينَ ‹ 2 ›\r\n\r\nترجمه :\r\nبه نام خداوند بخشنده بخشايشگر 1 - الم .\r\n2 - اين كتاب با عظمتى است كه شك در آن راه ندارد ، و مايه هدايت پرهيزكاران است .\r\n\r\nتفسير :\r\n\r\nتحقيق درباره حروف مقطعه قرآن\r\nدر آغاز بيست و نه سوره از سوره‌هاى قرآن با حروف مقطعه برخورد مىكنيم و چنان كه از نامش پيدا است اين حروف حروفى بريده از هم به نظر مىرسد ، و كلمه مفهومى را ظاهرا نمىسازد .\r\nحروف مقطعه قرآن هميشه جزء كلمات اسرار آميز قرآن محسوب مىشده ، و مفسران براى آن تفسيرهاى متعددى ذكر كرده‌اند ، و با گذشت زمان و تحقيقات جديد دانشمندان تفسيرهاى تازه اى براى آن پيدا مىشود .\r\nجالب اينكه در هيچيك از تواريخ نديده‌ايم كه عرب جاهلى و مشركان وجود\r\n","description":"","footnote":"","page_name":" 61 ","page_number":74},
  {"content":"\r\nحروف مقطعه را در آغاز بسيارى از سوره‌هاى قرآن بر پيغمبر ص خرده بگيرند ، و آن را وسيله اى براى استهزاء و سخريه قرار دهند ، و اين خود مىرساند كه گويا آنها نيز از اسرار وجود حروف مقطعه كاملا بىخبر نبوده‌اند .\r\nبه هر حال از ميان اين تفاسير چند تفسير است كه از همه مهمتر و معتبرتر به نظر مىرسد ، و هماهنگ با آخرين تحقيقاتى است كه در اين زمينه به عمل آمده ، و ما اين چند تفسير را به تدريج در آغاز اين سوره ، و سوره آل عمران ، و سوره اعراف به خواست خدا بيان خواهيم كرد ، اكنون به مهمترين آنها در اينجا مىپردازيم :\r\nاين حروف اشاره به اين است كه اين كتاب آسمانى با آن عظمت و اهميتى كه تمام سخنوران عرب و غير عرب را متحير ساخته ، و دانشمندان را از معارضه با آن عاجز نموده است ، از نمونه همين حروفى است كه در اختيار همگان قرار دارد در عين اينكه قرآن از همان حروف « الف باء » و كلمات معمولى تركيب يافته ، به قدرى كلمات آن موزون است و معانى بزرگى در بر دارد ، كه در اعماق دل و جان انسان نفوذ مىكند ، روح را مملو از اعجاب و تحسين مىسازد ، و افكار و عقول را در برابر خود وادار به تعظيم مىنمايد ، جمله بنديهاى مرتب و كلمات آن در بلندترين پايه قرار گرفته و معانى بلند را در قالب زيباترين الفاظ مىريزد ، كه همانند و نظير ندارد .\r\nفصاحت و بلاغت قرآن بر كسى پوشيده نيست ، اين گفته صرف ادعا نمىباشد زيرا آفريدگار جهان همان كسى كه اين كتاب را بر پيامبر نازل كرده همه انسانها را دعوت به مقابله به مثل نموده است و از آنها خواسته كه همانند آن ، يا لا اقل يك سوره مثل آن را ، بياورند ، او دعوت نموده است كه عموم جهانيان ( جن و انس ) با همكارى و هم فكرى اگر مىتوانند مانند آن را بياورند اما همه عاجز و ناتوان ماندند ، و اين نشان مىدهد كه مولود فكر آدمى نيست .\r\n","description":"","footnote":"","page_name":" 62 ","page_number":75},
  {"content":"\r\nدرست همانطور كه خداوند بزرگ از خاك ، موجوداتى همچون انسان ، با آن ساختمان شگفتانگيز ، و انواع پرندگان زيبا ، و جانداران متنوع ، و گياهان و گلهاى رنگارنگ ، مىآفريند و ما از آن كاسه و كوزه و مانند آن مىسازيم ، همچنين خداوند از حروف الفبا و كلمات معمولى ، مطالب و معانى بلند را در قالب الفاظ زيبا و كلمات موزون ريخته و اسلوب خاصى در آن به كار برده كه همه انگشت حيرت به دندان گرفته‌اند ، آرى همين حروف در اختيار انسانها نيز هست ولى توانايى ندارند كه تركيبها و جمله بنديهايى بسان قرآن ابداع كنند .\r\n\r\nعصر طلايى ادبيات عرب\r\nجالب توجه اينكه : عصر جاهليت يك عصر طلايى از نظر ادبيات بود ، همان اعراب باديه نشين ، همان پا برهنه‌ها و نيمه وحشىها با تمام محروميتهاى اقتصادى و اجتماعى دلهايى سرشار از ذوق ادبى و سخن سنجى داشتند ، به طورى كه امروز ، اشعارى كه يادگار آن دوران طلايى است ، از اصيلترين و پرمايه ترين اشعار عرب محسوب مىشود ، و ذخائر گرانبهايى براى علاقمندان ادبيات عربى اصيل است ، اين خود بهترين دليل براى نبوغ ادبى و ذوق سخنپرورى اعراب در آن دوران مىباشد .\r\nعربها در زمان جاهليت يك بازار بزرگ سال به نام « بازار عكاظ » داشتند كه در عين حال يك « مجمع مهم ادبى » و كنگره سياسى و قضايى نيز محسوب مىباشد .\r\nدر اين بازار علاوه بر فعاليتهاى اقتصادى عاليترين نمونه‌هاى نظم و نثر عربى از طرف شعراء و سخنسرايان توانا ، در اين كنگره بزرگ عرضه مىگرديد ، و بهترين آنها به عنوان « شعر سال » انتخاب مىشد كه هفت قطعه ( يا ده قطعه ) آن به نام « سبعه » يا « عشره معلقه » معروف است ، و البته موفقيت در اين مسابقه بزرگ ادبى افتخار بزرگى براى سراينده آن شعر و قبيله اش بود .\r\n","description":"","footnote":"","page_name":" 63 ","page_number":76},
  {"content":"\r\nدر چنان عصرى قرآن آنها را دعوت به مقابله به مثل كرد و همه از آوردن مانند آن اظهار عجز كردند ، و در برابر آن زانو زدند ( شرح بيشتر در زمينه تحدى قرآن و ناتوان ماندن از آوردن مثل آن را ذيل آيه 23 همين سوره خواهيد خواند ) .\r\n\r\nشاهد گويا\r\nگواه زنده اين تفسير براى حروف مقطعه حديثى است كه از على بن الحسين ع امام سجاد ع رسيده است آنجا كه مىفرمايد :\r\nكذب قريش و اليهود بالقرآن و قالوا هذا سحر مبين ، تقوله ، فقال اللَّه : « * ( الم ذلِكَ الْكِتابُ . . . ) * » :\r\nاى يا محمد هذا الكتاب الذى انزلته اليك هو الحروف المقطعة التي منها الف و لام و م و هو بلغتكم و حروف هجائكم فاتوا بمثله ان كنتم صادقين . . . :\r\n« قريش و يهود به قرآن نسبت ناروا دادند گفتند : قرآن سحر است ، آن را خودش ساخته و به خدا نسبت داده است ، خداوند به آنها اعلام فرمود : « * ( الم ذلِكَ الْكِتابُ ) * » يعنى : اى محمد كتابى كه بر تو فرو فرستاديم از همين حروف مقطعة ( الف - لام - م ) و مانند آن است كه همان حروف الفباى شما است ( 1 ) .\r\nشاهد ديگر : حديثى است كه از امام على ابن موسى الرضا ع رسيده است آنجا كه مىفرمايد :\r\n« . . . ثم قال ان اللَّه تبارك و تعالى انزل هذا القرآن بهذه الحروف التي يتداولها جميع العرب ثم قال : قُلْ لَئِنِ اجْتَمَعَتِ الإِنْسُ وَالْجِنُّ عَلى أَنْ يَأْتُوا بِمِثْلِ هذَا الْقُرْآنِ . . .\r\n« . . . خداوند بزرگ قرآن را نازل فرمود با همين حروفى كه جميع عرب با آن تكلم مىكنند ، سپس فرمود : بگو اگر انس و جن با هم همكارى كنند كه مثل قرآن را بياورند توانايى بر آن را ندارند . . . » ( 2 ) .\r\n\r\n","description":"","footnote":"\r\n( 1 ) تفسير برهان جلد اول صفحه 54 .\r\n( 2 ) توحيد صدوق صفحه 162 چاپ 1375 هجرى قمرى .\r\n","page_name":" 64 ","page_number":77},
  {"content":"\r\nنكته ديگرى كه اين نظريه را درباره معنى حروف مقطعه قرآن تأييد مىكند اين است كه در 24 مورد از آغاز سوره هايى كه با اين حروف شروع شده است ، بلافاصله سخن از قرآن و عظمت آن به ميان آمده ، اين خود نشان مىدهد كه ارتباطى ميان اين دو ، ( حروف مقطعه و عظمت قرآن ) موجود است .\r\nاينك چند نمونه از آنها را در اينجا مىآوريم :\r\n1 - الر كِتابٌ أُحْكِمَتْ آياتُه ثُمَّ فُصِّلَتْ مِنْ لَدُنْ حَكِيمٍ خَبِيرٍ ( هود : 1 - 2 )\r\n2 - طس تِلْكَ آياتُ الْقُرْآنِ وَكِتابٍ مُبِينٍ ( نمل - 1 و 2 ) .\r\n3 - الم تِلْكَ آياتُ الْكِتابِ الْحَكِيمِ ( لقمان - 1 و 2 ) .\r\n4 - المص كِتابٌ أُنْزِلَ إِلَيْكَ ( اعراف - 1 و 2 ) .\r\nدر تمام اين موارد و موارد بسيار ديگر از آغاز سوره‌هاى قرآن پس از ذكر حروف مقطعه سخن از قرآن به ميان آمده ، و از عظمت آن بحث شده است .\r\nبعد از بيان حروف مقطعه قرآن اشاره به عظمت اين كتاب آسمانى كرده مىگويد : « اين همان كتاب با عظمت است كه هيچگونه ترديد در آن وجود ندارد » ( * ( ذلِكَ الْكِتابُ لا رَيْبَ فِيه ) * ) .\r\nاين تعبير ممكن است اشاره به آن باشد كه خداوند به پيامبر خويش وعده داده كتابى براى راهنمايى انسانها بر او نازل كند كه براى همه حق طلبان مايه هدايت و براى حقيقتجويان جاى ترديد در آن نباشد ، و اكنون به وعده خود وفا كرده است .\r\nاما اينكه مىگويد هيچگونه شك و ترديد در آن وجود ندارد اين يك ادعا نيست بلكه منظور اين است كه محتواى قرآن آن چنان است كه خود شهادت بر حقانيت خويش مىدهد ، و « همچون طبله عطار است خاموش و هنرنماى » و به تعبير ديگر : آن چنان آثار صدق و عظمت و انسجام و استحكام و عمق معانى و شيرينى\r\n","description":"","footnote":"","page_name":" 65 ","page_number":78},
  {"content":"\r\nو فصاحت لغات و تعبيرات در آن نمايان است كه هر گونه وسوسه و شك را از خود دور مىكند ، و مصداق « آنجا كه عيان است چه حاجت به بيان است » مىباشد .\r\nجالب اينكه گذشت زمان نه تنها طراوت آن را نمىكاهد ، بلكه با پيشرفت علوم و برداشته شدن پرده از روى اسرار كائنات حقائق قرآن روشنتر مىگردد ، و هر قدر علم به سوى تكامل پيش مىرود درخشش اين آيات بيشتر مىشود .\r\nاين يك ادعا نيست ، واقعيتى است كه به خواست خدا در لابلاى همين كتاب تفسير به آن پى خواهيم برد .\r\n\r\nنكته‌ها :\r\n\r\n1 - چرا اشاره به دور ؟\r\n- مىدانيم كلمه « ذلك » در لغت عرب اسم اشاره بعيد است ، بنا بر اين * ( ذلِكَ الْكِتابُ ) * مفهومش « آن كتاب » است ، در حالى كه در اينجا بايد از اشاره به نزديك استفاده مىشد ، و « هذا الكتاب » مىگفت چرا كه قرآن در دسترسى مردم قرار گرفته بود .\r\nاين به خاطر آن است كه گاهى از اسم اشاره بعيد براى بيان عظمت چيز يا شخصى استفاده مىشود ، يعنى آن قدر مقام آن بالا است كه گويى در نقطه دور دستى در اوج آسمانها ، قرار گرفته است ، در تعبيرات فارسى نيز نظير آن را داريم فى المثل در حضور افراد بزرگ مىگوئيم : « اگر آن سرور اجازه دهند چنين كار را مىكنيم » . در حالى كه بايد اين سرور گفته شود ، اين تنها براى بيان عظمت و بلندى مقام است .\r\nدر بعضى ديگر از آيات قرآن تعبير به « تلك » شده كه آن هم اشاره بعيد است مانند تِلْكَ آياتُ الْكِتابِ الْحَكِيمِ « ( لقمان آيه 2 ) .\r\n\r\n2 - معنى كتاب\r\n- « كتاب » به معنى مكتوب و نوشته شده است ، و بدون ترديد منظور از كتاب در آيه مورد بحث قرآن مجيد است .\r\n","description":"","footnote":"","page_name":" 66 ","page_number":79},
  {"content":"\r\nدر اينجا اين سؤال پيش مىآيد كه مگر تمام قرآن در آن روز نوشته شده بود ؟\r\nدر پاسخ اين سؤال مىگوئيم نوشته شدن تمام قرآن لازم نيست ، چرا كه قرآن هم به كل اين كتاب گفته مىشود و هم به اجزاء آن .\r\nبه علاوه « كتاب » گاهى به معنى وسيعترى اطلاق مىشود به معنى مطالبى كه درخور نوشتن است و به صورت مكتوب بيرون خواهد آمد ، هر چند تا آن زمان نوشته نشده باشد ، در سوره ص آيه 29 مىخوانيم : كِتابٌ أَنْزَلْناه إِلَيْكَ مُبارَكٌ لِيَدَّبَّرُوا آياتِه : « اين كتابى است كه بر تو نازل كرديم ، كتابى است پر بركت تا مردم در آيات آن بينديشند » مسلم است كه قرآن قبل از نزولش به صورت نوشته اى در ميان انسانها وجود نداشت .\r\nاين احتمال نيز وجود دارد كه تعبير به كتاب اشاره به مكتوب بودنش در « لوح محفوظ » باشد ( درباره لوح محفوظ در جاى خود بحث خواهيم كرد ) ( 1 ) .\r\n\r\n3 - هدايت چيست ؟\r\nكلمه « هدايت » در قرآن در مورد فراوانى استعمال شده است ولى ريشه و اساس همه آنها به دو معنى بازگشت مىكند :\r\n1 - « هدايت تكوينى » كه در تمام موجودات جهان وجود دارد ( منظور از هدايت تكوينى رهبرى موجودات به وسيله پروردگار زير پوشش نظام آفرينش و قانونمنديهاى حساب شده جهان هستى است ) .\r\nقرآن مجيد در اين زمينه از زبان موسى ع مىگويد : رَبُّنَا الَّذِي أَعْطى كُلَّ شَيْءٍ خَلْقَه ثُمَّ هَدى : « پروردگار ما همان كسى است كه همه چيز را آفريد و سپس آن را هدايت كرد » ( طه - 50 ) .\r\n2 - « هدايت تشريعى » كه به وسيله پيامبران و كتابهاى آسمانى انجام\r\n\r\n","description":"","footnote":"\r\n( 1 ) به جلد دهم تفسير نمونه صفحه 241 مراجعه شود ( ذيل آيه 39 سوره رعد ) .\r\n","page_name":" 67 ","page_number":80},
  {"content":"\r\nمىگيرد و انسانها با تعليم و تربيت آنان در مسير تكامل پيش مىروند ، شاهد آن نيز در قرآن فراوان است از جمله مىخوانيم : وَجَعَلْناهُمْ أَئِمَّةً يَهْدُونَ بِأَمْرِنا :\r\n« آنها را راهنمايانى قرار داديم كه به فرمان ما مردم را هدايت مىكنند » ( انبياء - 73 ) .\r\n\r\n4 - چرا هدايت قرآن ويژه پرهيزكاران است ؟\r\nمسلمان قرآن براى هدايت همه جهانيان نازل شده ، ولى چرا در آيه فوق هدايت قرآن مخصوص پرهيزكاران معرفى گرديده ؟\r\nعلت آن اين است كه تا مرحله اى از تقوا در وجود انسان نباشد ( مرحله تسليم در مقابل حق و پذيرش آنچه هماهنگ با عقل و فطرت است ) محال است انسان از هدايت كتابهاى آسمانى و دعوت انبياء بهره بگيرد .\r\nبه تعبير ديگر : افراد فاقد ايمان دو گروهند : گروهى هستند كه در جستجوى حقند و اين مقدار از تقوا در دل آنها وجود دارد كه هر جا حق را ببينند پذيرا مىشوند .\r\nگروه ديگرى افراد لجوج و متعصب و هوا پرستى هستند كه نه تنها در جستجوى حق نيستند بلكه هر جا آن را بيابند براى خاموشكردنش تلاش مىكنند .\r\nمسلما قرآن و هر كتاب آسمانى ديگر تنها به حال گروه اول مفيد بوده و هست و گروه دوم از هدايت آن بهره اى نخواهند گرفت .\r\nو باز به تعبير ديگر : علاوه بر « فاعليت فاعل » « قابليت قابل » نيز شرط است ، هم در هدايت تكوينى و هم در هدايت تشريعى .\r\nزمين شوره زار هرگز سنبل بر نيارد ، اگر چه هزاران مرتبه باران بر آن ببارد ، بلكه بايد زمين آماده باشد تا از قطرات زنده كننده باران بهره گيرد .\r\nسرزمين وجود انسانى نيز تا از لجاجت و عناد و تعصب پاك نشود ، بذر هدايت را نمىپذيرد ، و لذا خداوند مىفرمايد : « قرآن هادى و راهنماى متقيان است » .\r\n","description":"","footnote":"","page_name":" 68 ","page_number":81},
  {"content":"\r\n\r\nالَّذِينَ يُؤْمِنُونَ بِالْغَيْبِ وَيُقِيمُونَ الصَّلاةَ وَمِمَّا رَزَقْناهُمْ يُنْفِقُونَ ‹ 3 › وَالَّذِينَ يُؤْمِنُونَ بِما أُنْزِلَ إِلَيْكَ وَما أُنْزِلَ مِنْ قَبْلِكَ وَبِالآخِرَةِ هُمْ يُوقِنُونَ ‹ 4 › أُولئِكَ عَلى هُدىً مِنْ رَبِّهِمْ وَأُولئِكَ هُمُ الْمُفْلِحُونَ ‹ 5 ›\r\n\r\nترجمه :\r\n3 - ( پرهيزكاران ) آنها هستند كه به غيب ( آنچه از حس پوشيده و پنهان است ) ايمان مىآورند ، و نماز را بر پا مىدارند و از تمام نعمتها و مواهبى كه به آنها روزى داده‌ايم انفاق مىكنند .\r\n4 - آنها به آنچه بر تو نازل شده و آنچه پيش از تو ( بر پيامبران پيشين نازل گرديده ) ايمان مىآورند ، و به رستاخيز يقين دارند .\r\n5 - آنان را خداوند هدايت كرده ، و آنها رستگارانند .\r\n\r\nتفسير :\r\n\r\nآثار تقوا در روح و جسم انسان .\r\nقرآن در آغاز اين سوره ، مردم را در ارتباط با برنامه و آئين اسلام به سه گروه متفاوت تقسيم مىكند :\r\n1 - « متقين » ( پرهيزكاران ) كه اسلام را در تمام ابعادش پذيرا گشته‌اند .\r\n2 - « كافران » كه درست در نقطه مقابل گروه اول قرار گرفته و به كفر\r\n","description":"","footnote":"","page_name":" 69 ","page_number":82},
  {"content":"\r\nخود معترفند و از گفتار و رفتار خصمانه در برابر اسلام ابا ندارند .\r\n3 - « منافقان » كه داراى دو چهره‌اند ، با مسلمانان ظاهرا مسلمان و با گروه مخالف ، مخالف اسلامند ، البته چهره اصلى آنها همان چهره كفر است ولى تظاهرات اسلامى نيز دارند .\r\nبدون شك زيان اين گروه براى اسلام بيش از گروه دوم است و به همين سبب خواهيم ديد كه قرآن با آنها برخورد شديدترى دارد .\r\nالبته اين موضوع مخصوص اسلام نيست ، تمام مكتبهاى جهان با اين سه گروه روبرو هستند ، يا مؤمن به آن مكتب ، يا مخالف آشكار ، و يا منافق محافظه كار ، و نيز اين مساله اختصاص به زمان معينى ندارد ، بلكه در همه ادوار جهان بوده است .\r\nدر آيات مورد بحث سخن از گروه اول است ، ويژگيهاى آنها را از نظر ايمان و عمل در پنج عنوان مطرح مىكند ( ايمان به غيب - اقامه نماز - انفاق از همه مواهب - ايمان به دعوت همه انبياء و ايمان به رستاخيز ) .\r\n\r\n1 - ايمان به غيب\r\nنخست مىگويد : « آنها كسانى هستند كه ايمان به غيب دارند » ( * ( الَّذِينَ يُؤْمِنُونَ بِالْغَيْبِ ) * ) .\r\n« غيب و شهود » دو نقطه مقابل يكديگرند ، عالم شهود عالم محسوسات است ، و جهان غيب ، ما وراء حس ، زيرا « غيب » در اصل به معنى چيزى است كه پوشيده و پنهان است و چون عالم ما وراء محسوسات از حس ما پوشيده است به آن غيب گفته مىشود ، در قرآن كريم مىخوانيم عالِمُ الْغَيْبِ وَالشَّهادَةِ هُوَ الرَّحْمنُ الرَّحِيمُ : « خداوندى كه به غيب و شهود ، پنهان و آشكار دانا است و او است خداوند بخشنده و رحيم » ( حشر - 22 ) .\r\nايمان به غيب درست نخستين نقطه اى است كه مؤمنان را از غير آنها جدا\r\n","description":"","footnote":"","page_name":" 70 ","page_number":83},
  {"content":"\r\nمىسازد و پيروان اديان آسمانى را در برابر منكران خدا و وحى و قيامت قرار مىدهد و به همين دليل نخستين ويژگى پرهيزكاران ايمان به غيب ذكر شده است .\r\nمؤمنان مرز جهان ماده را شكافته ، و خويش را از چهار ديوارى آن گذرانده‌اند ، آنها با اين ديد وسيع با جهان فوق العاده بزرگترى ارتباط دارند در حالى كه مخالفان آنها اصرار دارند انسان را همچون حيوانات در چهار ديوارى جهان ماده محدود كنند ، و اين سير قهقرايى را تمدن و پيشرفت و ترقى نام مىنهند ! در مقايسه « درك و ديد » اين دو ، به اينجا مىرسيم كه « مؤمنان به غيب » عقيده دارند جهان هستى از آنچه ما با حس خود درك مىكنيم بسيار بزرگتر و وسيعتر است ، سازنده اين عالم آفرينش ، علم و قدرتى بى انتها ، و عظمت و ادراكى بى نهايت دارد ، او ازلى و ابدى است . و عالم را طبق يك نقشه بسيار حساب شده و دقيق پىريزى كرده ، در جهان انسانها ، روح انسانى فاصله زيادى ميان آنان و حيوانات ايجاد كرده ، مرگ به معنى فنا و نابودى نيست ، بلكه يكى از مراحل تكاملى انسان و دريچه اى است به جهان وسيعتر و پهناورتر .\r\nدر حالى كه يك فرد مادى معتقد است جهان هستى محدود است به آنچه ما مىبينيم و علوم طبيعى براى ما ثابت كرده است : قوانين طبيعت يك سلسله قوانين جبرى است كه بدون هيچگونه نقشه و برنامه اى پديد آورنده اين جهان است ، نيروى خلاقه عالم حتى به اندازه يك كودك خردسال هم عقل و شعور ندارد ، بشر جزئى از طبيعت است و پس از مرگ همه چيز پايان مىگيرد ، بدن او متلاشى مىگردد ، و اجزاى آن بار ديگر به مواد طبيعى مىپيوندند ، بقايى براى انسان نيست و ميان او و حيوان چندان فاصله اى وجود ندارد ( 1 ) .\r\nآيا اين دو انسان با اين دو طرز تفكر با هم قابل مقايسه‌اند ؟ ! آيا خط سير زندگى و رفتار آنها در اجتماع يكسان است .\r\n\r\n","description":"","footnote":"\r\n( 1 ) اقتباس از قرآن و آخرين پيامبر .\r\n","page_name":" 71 ","page_number":84},
  {"content":"\r\nاولى نمىتواند از حق و عدالت و خير خواهى و كمك به ديگران صرف نظر كند ، و دومى دليلى براى هيچگونه از اين امور نمىبيند ، مگر آنچه در زندگى مادى او براى امروز يا فردا اثر داشته باشد ، به همين دليل در دنياى مؤمنان راستين برادرى است و تفاهم ، پاكى است و تعاون ، در حالى كه در دنيايى كه ماديگرى بر آن حكومت مىكند ، استعمار است و استثمار ، و خونريزى است و غارت و چپاول ، و اگر مىبينيم قرآن نقطه شروع تقوى را در آيات فوق ، ايمان به غيب دانسته دليلش همين است .\r\nدر اينكه آيا ايمان به غيب در اينجا تنها اشاره به ايمان به ذات پاك پروردگار است ، و يا غيب در اينجا مفهوم وسيعى دارد كه عالم وحى و رستاخيز و جهان فرشتگان و به طور كلى آنچه ما وراى حس است شامل مىشود ، در ميان مفسران بحث است .\r\nاز آنچه در بالا گفتيم كه ايمان به جهان ما وراء حس ، نخستين نقطه جدايى مؤمنان از كافران است روشن مىشود كه غيب در اينجا داراى همان مفهوم وسيع كلمه مىباشد ، به علاوه تعبير آيه مطلق است ، و هيچگونه قيدى در آن وجود ندارد كه به معنى خاصى محدودش كنيم .\r\nو اگر مىبينيم در بعضى از روايات اهل بيت ع ( 1 ) غيب در آيه فوق تفسير به « امام غائب حضرت مهدى سلام اللَّه عليه » شده كه به عقيده ما هم اكنون زنده است و از ديده‌ها پنهان مىباشد ، منافاتى با آنچه در بالا گفتيم ندارد ، چرا كه رواياتى كه در تفسير آيات وارد شده و نمونه‌هاى فراوانى از آن را بعدا ملاحظه خواهيد كرد غالبا مصداقهاى خاصى را بيان مىكند ، بى آنكه به آن مصداق محدود باشد ، روايات فوق در حقيقت مىخواهد وسعت معنى ايمان به غيب و شمول آن را حتى نسبت به امام غائب ع مجسم كند ، حتى مىتوان گفت ايمان به غيب\r\n\r\n","description":"","footnote":"\r\n( 1 ) نور الثقلين جلد اول صفحه 31 .\r\n","page_name":" 72 ","page_number":85},
  {"content":"\r\nمعنى وسيعى دارد كه ممكن است با گذشت زمان حتى مصداقهاى تازه اى پيدا كند .\r\n\r\n2 - ارتباط با خدا\r\nويژگى ديگر پرهيزگاران آنست كه : « نماز را بر پا مىدارند » * ( ( وَيُقِيمُونَ الصَّلاةَ ) ) * .\r\n« نماز » كه رمز ارتباط با خدا است ، مؤمنانى را كه به جهان ما وراء طبيعت راه يافته‌اند در يك رابطه دائمى و هميشگى با آن مبدء بزرگ آفرينش نگه مىدارد آنها تنها در برابر خدا سر تعظيم خم مىكنند ، و تنها تسليم آفريننده بزرگ جهان هستى هستند ، و به همين دليل ديگر خضوع در برابر بتها ، و يا تسليم شدن در برابر جباران و ستمگران ، در برنامه آنها وجود نخواهد داشت .\r\nچنين انسانى احساس مىكند از تمام مخلوقات ديگر فراتر رفته ، و ارزش آن را پيدا كرده كه با خدا سخن بگويد ، و اين بزرگترين عامل تربيت او است .\r\nكسى كه شبانه روز حد اقل پنج بار در برابر خداوند قرار مىگيرد ، و با او به راز و نياز مىپردازد ، فكر او ، عمل او ، گفتار او ، همه خدايى مىشود ، و چنين انسانى چگونه ممكن است بر خلاف خواست او گام بردارد ( مشروط بر اينكه راز و نيازش به درگاه حق ، از جان و دل سرچشمه گيرد و با تمام قلب رو به درگاهش آورد ) ( 1 ) .\r\n\r\n3 - ارتباط با انسانها\r\nآنها علاوه بر ارتباط دائم با پروردگار رابطه نزديك و مستمرى با خلق خدا دارند ، و به همين دليل سومين ويژگى آنها را قرآن چنين بيان مىكند : « و از تمام مواهبى كه به آنها روزى داده‌ايم انفاق مىكنند » ( * ( وَمِمَّا رَزَقْناهُمْ يُنْفِقُونَ ) * ) .\r\n\r\n","description":"","footnote":"\r\n( 1 ) درباره اهميت نماز و اثرات فوق العاده تربيتى آن در ذيل آيه 114 سوره هود بحث كافى كرده‌ايم ( به تفسير نمونه جلد نهم صفحه 267 مراجعه شود ) .\r\n","page_name":" 73 ","page_number":86},
  {"content":"\r\nقابل توجه اينكه قرآن نمىگويد : من اموالهم ينفقون ( از اموالشان انفاق مىكنند ) بلكه مىگويد * ( « مِمَّا رَزَقْناهُمْ » ) * ( از آنچه به آنها روزى داديم ) و به اين ترتيب مساله « انفاق » را آن چنان تعميم مىدهد كه تمام مواهب مادى و معنوى را در بر مىگيرد .\r\nبنا بر اين مردم پرهيزگار آنها هستند كه نه تنها از اموال خود ، بلكه از علم و عقل و دانش و نيروهاى جسمانى و مقام و موقعيت اجتماعى خود ، و خلاصه از تمام سرمايه‌هاى خويش به آنها كه نياز دارند مىبخشند ، بى آنكه انتظار پاداشى داشته باشند .\r\nنكته ديگر اينكه : انفاق يك قانون عمومى در جهان آفرينش و مخصوصا در سازمان بدن هر موجود زنده است ، قلب انسان تنها براى خود كار نمىكند ، بلكه از آنچه دارد به تمام سلولها انفاق مىكند ، مغز و ريه و ساير دستگاههاى بدن انسان ، همه از نتيجه كار خود دائما انفاق مىكنند ، و اصولا زندگى دسته جمعى بدون انفاق مفهومى ندارد ( 1 ) .\r\nارتباط با انسانها در حقيقت نتيجه ارتباط و پيوند با خدا است ، انسانى كه به خدا پيوسته و به حكم جمله « مما رزقناهم » همه روزيها و مواهب را از خدا مىداند ، نه از ناحيه خودش ، عطاى خداوند بزرگى مىداند كه چند روزى اين امانت را نزد او گذاشته ، نه تنها از انفاق و بخشش در راه او ناراحت نمىشود ، بلكه خوشحال است ، چرا كه مال خدا را به بندگان او داده ، اما نتائج و بركات مادى و معنويش را براى خود خريده است ، اين طرز تفكر ، روح انسان را از بخل و حسد پاك مىكند ، و جهان « تنازع بقا » را به « دنياى تعاون » تبديل مىسازد دنيايى كه هر كس در آن خود را مديون مىداند كه از مواهبى كه دارد در اختيار\r\n\r\n","description":"","footnote":"\r\n( 1 ) درباره انفاق و اهميت و اثرات آن به جلد دوم تفسير نمونه صفحه 232 تا 268 ذيل آيات 261 تا 274 سوره بقره مراجعه شود .\r\n","page_name":" 74 ","page_number":87},
  {"content":"\r\nهمه نيازمندان بگذارد ، همچون آفتاب نورافشانى كند بى آنكه انتظار پاداشى داشته باشد .\r\nجالب اينكه در حديثى از امام صادق ع مىخوانيم كه در تفسير جمله « * ( وَمِمَّا رَزَقْناهُمْ يُنْفِقُونَ ) * » فرمود : ان معناه و مما علمناهم يبثون : « مفهوم آن اين است از علوم و دانشهايى كه به آنها تعليم داده‌ايم نشر مىدهند ، و به نيازمندان مىآموزند » ( 1 ) .\r\nبديهى است مفهوم اين سخن آن نيست كه انفاق مخصوص به علم است ، بلكه چون غالبا نظرها در مساله انفاق متوجه انفاق مالى مىشود ، امام با ذكر اين نوع انفاق معنوى مىخواهد گستردگى مفهوم انفاق را روشن سازد .\r\nضمنا از اينجا به خوبى روشن مىشود كه انفاق در آيه مورد بحث خصوص زكات واجب ، يا اعم از زكات واجب و مستحبّ نيست ، بلكه معنى وسيعى دارد كه هر گونه كمك بلاعوضى را در بر مىگيرد .\r\n4 - ويژگى ديگر پرهيزكاران ايمان به تمام پيامبران و برنامه‌هاى الهى است ، قرآن مىگويد : « آنها كسانى هستند كه به آنچه بر تو نازل شده و آنچه پيش از تو نازل گرديده ايمان دارند » ( * ( وَالَّذِينَ يُؤْمِنُونَ بِما أُنْزِلَ إِلَيْكَ وَما أُنْزِلَ مِنْ قَبْلِكَ ) * ) .\r\nو به اين ترتيب نه تنها اختلافى از نظر اصول و اساس در دعوت انبياء نمىبينند بلكه آنها را معلمان و مربيان هماهنگى مىدانند كه يكى پس از ديگرى در اين آموزشگاه بزرگ جهان انسانيت براى پيش بردن انسانها در سير تكامليشان گام مىگذارند آنها نه تنها اديان آسمانى را مايه تفرقه و نفاق نمىشمرند ، بلكه با توجه به وحدت اصولى آنها ، وسيله اى براى ارتباط و پيوند ميان انسانها مىدانند .\r\n\r\n","description":"","footnote":"\r\n( 1 ) مجمع البيان و نور الثقلين ذيل آيه مورد بحث .\r\n","page_name":" 75 ","page_number":88},
  {"content":"\r\nكسانى كه داراى اين درك و ديد باشند ، روح خود را از تعصب پاك مىسازند و به آنچه همه پيامبران الهى براى هدايت و تكامل انسانها آورده‌اند ، ايمان پيدا مىكنند ، همه هاديان و راهنمايان راه توحيد را محترم ميشمرند .\r\nالبته ايمان به دستورات پيامبران پيشين مانع از آن نخواهد بود كه فكر و عمل خود را با آئين آخرين پيامبر كه آخرين حلقه سلسله تكاملى اديان است تطبيق دهند چرا كه اگر غير از اين كنند در مسير تكامل خود گامى به عقب برداشته‌اند .\r\n5 - ايمان به رستاخيز آخرين صفتى است كه در اين سلسله از صفات براى پرهيزگاران بيان شده است « آنها به آخرت قطعا ايمان دارند » * ( ( وَبِالآخِرَةِ هُمْ يُوقِنُونَ ) ) * .\r\nآنها يقين دارند كه انسان ، مهمل و عبث و بىهدف آفريده نشده ، آفرينش براى او خط سيرى تعيين كرده است كه با مرگ هرگز پايان نمىگيرد ، چرا كه اگر در همين جا همه چيز ختم مىشد مسلما اين همه غوغا براى اين چند روز زندگى ، عبث و بيهوده بود .\r\nاو اعتراف دارد كه عدالت مطلق پروردگار در انتظار همگان است و چنان نيست كه اعمال ما در اين جهان ، بىحساب و پاداش باشد .\r\nاين اعتقاد به او آرامش مىبخشد ، از فشارهايى كه در طريق انجام مسئوليتها بر او وارد مىشود نه تنها رنج نمىبرد بلكه از آن استقبال مىكند ، همچون كوه در برابر حوادث مىايستد ، در برابر بىعدالتيها تسليم نمىشود ، و مطمئن است كوچكترين عمل نيك و بد پاداش و كيفر دارد ، بعد از مرگ به جهانى وسيعتر كه خالى از هر گونه ظلم و ستم است انتقال مىيابد و از رحمت وسيع و الطاف پروردگار بزرگ بهره مند مىشود .\r\nايمان به آخرت ، يعنى شكافتن ديوار عالم ماده ، و ورود در محيطى عاليتر\r\n","description":"","footnote":"","page_name":" 76 ","page_number":89},
  {"content":"\r\nو والاتر كه اين جهان ، مزرعه اى براى آن ، و آموزشگاهى براى آمادگى هر چه بيشتر در برابر آن ، محسوب مىشود ، حيات و زندگى اين جهان هدف نهايى نيست بلكه جنبه مقدماتى دارد ، و دوران سازندگى براى جهان ديگر است .\r\nزندگى در اين جهان همچون زندگى دوران جنينى است كه هرگز هدف آفرينش انسان آن نبوده ، بلكه يك دوران تكاملى است براى زندگى ديگرى ، ولى تا اين چنين سالم و دور از هر گونه عيب متولد نشود در زندگى بعد از آن خوشبخت و سعادتمند نخواهد بود .\r\nايمان به رستاخيز اثر عميقى در تربيت انسانها دارد ، به آنها شهامت و شجاعت مىبخشد ، زيرا بر اساس آن ، اوج افتخار در زندگى اين جهان ، « شهادت » در راه يك هدف مقدس الهى است كه آن محبوبترين اشياء براى فرد با ايمان و آغازى است براى يك زندگى ابدى و جاودانى .\r\nايمان به قيامت انسان را در برابر گناه كنترل مىكند ، و به تعبير ديگر گناهان ما با ايمان به خدا و آخرت نسبت معكوس دارند ، به هر نسبت كه ايمان قويتر باشد گناه كمتر است ، در سوره ص آيه 26 مىخوانيم خداوند به داود مىفرمايد :\r\nوَ لا تَتَّبِعِ الْهَوى فَيُضِلَّكَ عَنْ سَبِيلِ اللَّه إِنَّ الَّذِينَ يَضِلُّونَ عَنْ سَبِيلِ اللَّه لَهُمْ عَذابٌ شَدِيدٌ بِما نَسُوا يَوْمَ الْحِسابِ : « از هواى نفس پيروى مكن كه تو را از مسير الهى گمراه مىسازد ، كسانى كه از طريق الهى گمراه شوند عذاب دردناكى دارند ، چرا كه روز قيامت را فراموش كردند » آرى اين فراموشى روز جزا ، سرچشمه انواع طغيانها و ستمها و گناهان است و آنها هم سرچشمه عذاب شديد .\r\nآخرين آيه مورد بحث ، اشاره اى است به نتيجه و پايان كار مؤمنانى كه صفات پنجگانه فوق را در خود جمع كرده‌اند ، مىگويد : « اينها بر مسير هدايت پروردگارشان هستند » ( * ( أُولئِكَ عَلى هُدىً مِنْ رَبِّهِمْ ) * ) .\r\n","description":"","footnote":"","page_name":" 77 ","page_number":90},
  {"content":"\r\n« و اينها رستگارانند » ( * ( وَأُولئِكَ هُمُ الْمُفْلِحُونَ ) * ) .\r\nدر حقيقت هدايت آنها و همچنين رستگاريشان از سوى خدا تضمين شده است و تعبير به * ( « مِنْ رَبِّهِمْ » ) * اشاره به همين حقيقت است .\r\nجالب اينكه مىگويد : « * ( عَلى هُدىً مِنْ رَبِّهِمْ ) * » اشاره به اينكه هدايت الهى همچون مركب راهوارى است كه آنها بر آن سوارند ، و به كمك اين مركب به سوى رستگارى و سعادت پيش مىروند ( زيرا مىدانيم كلمه « على » معمولا در جايى به كار مىرود كه مفهوم تسلط و علو و استيلاء را مىرساند ) .\r\nضمنا تعبير به « هدى » ( به صورت نكره ) اشاره به عظمت هدايتى است كه از ناحيه خداوند شامل حال آنها مىشود ، يعنى آنها هدايتى بس عظيم دارند .\r\nو نيز تعبير به * ( « هُمُ الْمُفْلِحُونَ » ) * با توجه به آنچه در علم معانى و بيان گفته شده دليل بر انحصار است ، يعنى تنها راه رستگارى راه اين گروه است كه با كسب پنج صفت ويژه مشمول هدايت الهى گشته‌اند ( 1 ) .\r\n\r\nنكته‌ها :\r\n\r\n1 - استمرار در طريق ايمان و عمل\r\nدر آيات فوق در همه جا از فعل مضارع كه معمولا براى استمرار است ، استفاده شده ( * ( يُؤْمِنُونَ بِالْغَيْبِ ) * - * ( يُقِيمُونَ الصَّلاةَ ) * - ينفقون - * ( وَبِالآخِرَةِ هُمْ يُوقِنُونَ ) * ) و اين نشان مىدهد كه پرهيزگاران و مؤمنان راستين كسانى هستند كه در برنامه هاى\r\n\r\n","description":"","footnote":"\r\n( 1 ) نويسنده « تفسير المنار » اصرار دارد كه تكرار « اولئك » را در آيه فوق ، اشاره به دو گروه بگيرد ، گروه اول كسانى هستند كه داراى سه صفت ايمان به غيب ، بر پا داشتن نماز و انفاق مىباشند ، و گروه دوم كسانى كه ايمان به وحى آسمانى و رستاخيز دارند ، اين تفسير بسيار بعيد به نظر مىرسد چرا كه اين پنج صفت همه صفات ويژه يك گروه و همه با هم پيوسته است و تفكيك ميان آنها نادرست است .\r\n","page_name":" 78 ","page_number":91},
  {"content":"\r\nخود ، ثبات و استمرار دارند ، فراز و نشيب زندگى در روح و فكر آنها اثر نمىگذارد و خللى در برنامه‌هاى سازنده آنها ايجاد نمىكند .\r\nآنها در آغاز روح حقطلبى دارند و همان سبب مىشود كه به دنبال دعوت قرآن بروند و سپس دعوت قرآن ، اين ويژگيهاى پنجگانه را در آنان ايجاد مىكند .\r\n\r\n2 - حقيقت تقوا چيست ؟\r\n« تقوا » در اصل از ماده « وقايه » به معنى نگهدارى يا خويشتن دارى است ( 1 ) و به تعبير ديگر يك نيروى كنترل درونى است كه انسان را در برابر طغيان شهوات حفظ مىكند ، و در واقع نقش ترمز نيرومندى را دارد كه ماشين وجود انسان را در پرتگاهها حفظ و از تندرويهاى خطرناك ، باز مىدارد .\r\nبه همين دليل امير مؤمنان على ع « تقوا » را به عنوان يك دژ نيرومند در برابر خطرات گناه شمرده است ، آنجا كه مىفرمايد :\r\nاعلموا عباد اللَّه ان التقوى دار حصن عزيز : « بدانيد اى بندگان خدا تقوا دژى است مستحكم و غير قابل نفوذ » ( 2 ) .\r\nدر احاديث اسلامى و همچنين كلمات دانشمندان ، تشبيهات فراوانى براى تجسم حالت تقوا بيان شده است ، امير مؤمنان على ع مىفرمايد :\r\nالا و ان التقوى مطايا ذلل ، حمل عليها اهلها و اعطوا ازمتها ، فاوردتهم الجنة :\r\n\r\n","description":"","footnote":"\r\n( 1 ) « راغب » در كتاب « مفردات » مىگويد : « وقايه » به معنى نگهدارى اشياء است در برابر امورى كه به آنها زيان و آزار مىرساند ، و تقوا قرار دادن روح است در يك پوشش حفاظتى در برابر خطرها ، و لذا گاهى تقوا را به خوف تفسير كرده‌اند ، در حالى كه خوف ، سبب تقوا مىشود و در عرف شرع ، تقوا به معنى خويشتن دارى در برابر گناهان است و « كمال تقوا » آنست كه از مشتبهات نيز اجتناب شود .\r\n( 2 ) نهج البلاغه خطبه 157 .\r\n","page_name":" 79 ","page_number":92},
  {"content":"\r\nتقوا همچون مركبى است راهوار كه صاحبش بر آن سوار است و زمامش در دست او است و تا دل بهشت او راه پيش مىبرد « ! ( 1 ) .\r\nبعضى ، تقوا را به حالت كسى تشبيه كرده‌اند كه از يك سرزمين پر از خار عبور مىكند ، سعى دارد دامن خود را كاملا برچيند و با احتياط گام بردارد مبادا نوك خارى در پايش بنشيند ، و يا دامنش را بگيرد .\r\n« عبد اللَّه معتز » اين سخن را به شعر در آورده است و مىگويد :\r\n\r\nخل الذنوب صغيرها\r\nو كبيرها فهو التقى\r\n\r\n\r\nو اصنع كماش فوق ارض\r\nالشوك يحذر ما يرى\r\n\r\n\r\nلا تحقرن صغيرة\r\nان الجبال من الحصى\r\n\r\n« گناهان را از كوچك و بزرگ ترك كن كه حقيقت تقوا همين است » .\r\n« همچون كسى باش كه در يك زمين پر خار با نهايت احتياط گام بر مىدارد » .\r\n« گناهان صغيره را كوچك مشمر كه كوه‌ها از سنگ ريزه‌ها تشكيل مىشود » ( 2 ) .\r\nضمنا از اين تشبيه به خوبى استفاده مىشود كه تقوا به اين نيست كه انسان انزوا و گوشه گيرى انتخاب كند ، بلكه بايد در دل اجتماع باشد و اگر اجتماع آلوده بوده خود را حفظ كند .\r\nدر هر صورت اين حالت تقوا و كنترل نيرومند معنوى ، روشنترين آثار ايمان به « مبدء » و « معاد » يعنى خدا و رستاخيز است ، و معيار فضيلت و افتخار انسان و مقياس سنجش شخصيت او در اسلام محسوب مىشود تا آنجا كه جمله « إِنَّ أَكْرَمَكُمْ عِنْدَ اللَّه أَتْقاكُمْ » به صورت يك شعار جاودانى اسلام در آمده است ( حجرات آيه 14 ) .\r\n\r\n","description":"","footnote":"\r\n( 1 ) نهج البلاغه خطبه 16 .\r\n( 2 ) تفسير ابو الفتوح رازى ج اول ص 62 .\r\n","page_name":" 80 ","page_number":93},
  {"content":"\r\nعلى ع مىفرمايد :\r\nان تقوى اللَّه مفتاح سداد و ذخيرة معاد و عتق من كل ملكة و نجاة من كل هلكة :\r\n« تقوا و ترس از خدا ، كليد گشودن هر در بسته اى است ، ذخيره رستاخيز ، و سبب آزادى از بردگى شيطان و نجات از هر هلاكت است » ( نهج البلاغه خطبه 230 ) .\r\nضمنا بايد توجه داشت كه تقوا داراى شاخه‌ها و شعبى است ، تقواى مالى و اقتصادى ، تقواى جنسى ، و اجتماعى ، و تقواى سياسى و مانند اينها .\r\n\r\nإِنَّ الَّذِينَ كَفَرُوا سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ ‹ 6 › خَتَمَ اللَّه عَلى قُلُوبِهِمْ وَعَلى سَمْعِهِمْ وَعَلى أَبْصارِهِمْ غِشاوَةٌ وَلَهُمْ عَذابٌ عَظِيمٌ ‹ 7 ›\r\n\r\nترجمه :\r\n6 - كسانى كه كافر شدند براى آنها تفاوت نمىكند كه آنان را ( از عذاب خداوند ) بترسانى يا نترسانى ، ايمان نخواهند آورد .\r\n7 - خدا بر دلها و گوشهاى آنان مهر نهاده ، و بر چشمهاى آنها پرده افكنده شده ، و عذاب بزرگى در انتظار آنها است .\r\n\r\nتفسير : گروه دوم ، كافران لجوج و سرسخت .\r\nاين گروه درست در نقطه مقابل متقين و پرهيزگاران قرار دارند و صفات آنها در دو آيه فوق به طور فشرده بيان شده است .\r\nدر نخستين آيه مىگويد : « آنها كه كافر شدند ( و در كفر و بىايمانى سخت و لجوجند ) براى آنها تفاوت نمىكند كه آنان را از عذاب الهى بترسانى يا نترسانى\r\n","description":"","footnote":"","page_name":" 81 ","page_number":94},
  {"content":"\r\nايمان نخواهند آورد « ( * ( إِنَّ الَّذِينَ كَفَرُوا سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ ) * ) .\r\nگروه اول از هر نظر با تمام حواس و ادراكات آماده بودند كه پس از دريافت حق آن را پذيرا شوند و از آن پيروى كنند .\r\nولى اين دسته چنان در گمراهى خود سرسختند كه هر چند حق براى آنان روشن شود حاضر به پذيرش نيستند ، قرآنى كه راهنما و هادى متقين بود ، براى اينها به كلى بى اثر است ، بگويى يا نگويى ، انذار كنى يا نكنى ، بشارت دهى يا ندهى ، اثر ندارد ، اصولا آنها آمادگى روحى براى پيروى از حق و تسليم شدن در برابر آن را ندارند .\r\nآيه دوم اشاره به دليل اين تعصب و لجاجت مىكند و مىگويد : آنها چنان در كفر و عناد فرو رفته‌اند كه حس تشخيص را از دست داده‌اند « خدا بر دلها و گوشهايشان مهر نهاده و بر چشمهاشان پرده افكنده شده » ( * ( خَتَمَ اللَّه عَلى قُلُوبِهِمْ وَعَلى سَمْعِهِمْ وَعَلى أَبْصارِهِمْ غِشاوَةٌ ) * ) .\r\nبه همين دليل نتيجه كارشان اين شده است كه « براى آنها عذاب بزرگى است » ( * ( وَلَهُمْ عَذابٌ عَظِيمٌ ) * ) .\r\nبه اين ترتيب چشمى كه پرهيزگاران با آن آيات خدا را مىديدند ، و گوشى كه سخنان حق را با آن مىشنيدند ، و قلبى كه حقايق را بوسيله آن درك مىكردند در اينها از كار افتاده است ، عقل و چشم و گوش دارند ، ولى قدرت « درك » و « ديد » و « شنوايى » ندارند ! چرا كه اعمال زشتشان و لجاجت و عنادشان پرده اى شده است در برابر اين ابزار شناخت .\r\nمسلما انسان تا به اين مرحله نرسيده باشد قابل هدايت است ، هر چند گمراه باشد ، اما به هنگامى كه حس تشخيص را بر اثر اعمال زشت خود از دست داد ديگر\r\n","description":"","footnote":"","page_name":" 82 ","page_number":95},
  {"content":"\r\nراه نجاتى براى او نيست ، چرا كه ابزار شناخت ندارد و طبيعى است كه عذاب عظيم در انتظار او باشد .\r\n\r\nنكته‌ها :\r\n\r\n1 - آيا سلب قدرت تشخيص ، دليل بر جبر نيست ؟\r\n- نخستين سؤالى كه در اينجا پيش مىآيد اين است كه اگر طبق آيه فوق خداوند بر دلها و گوشهاى اين گروه مهر نهاده ، و بر چشمهاشان پرده افكنده ، آنها مجبورند در كفر باقى بمانند ، آيا اين جبر نيست ؟ شبيه اين آيه در موارد ديگرى از قرآن نيز به چشم مىخورد ، با اينحال مجازات آنها چه معنى دارد ؟\r\nپاسخ اين سؤال را خود قرآن داده است و آن اينكه : اصرار و لجاجت آنها در برابر حق و ادامه به ظلم و بيدادگرى و كفر سبب مىشود كه پرده اى بر حس تشخيص آنها بيفتد ، در سوره نساء آيه 155 مىخوانيم : بَلْ طَبَعَ اللَّه عَلَيْها بِكُفْرِهِمْ : « خداوند بواسطه كفرشان ، مهر بر دلهاشان نهاده » ! و در سوره مؤمن آيه 35 مىخوانيم : كَذلِكَ يَطْبَعُ اللَّه عَلى كُلِّ قَلْبِ مُتَكَبِّرٍ جَبَّارٍ : « اين گونه خداوند مهر مىنهد بر هر قلب متكبر ستمكار » ! و در سوره جاثيه آيه 23 چنين آمده است : أَ فَرَأَيْتَ مَنِ اتَّخَذَ إِلهَه هَواه وَأَضَلَّه اللَّه عَلى عِلْمٍ وَخَتَمَ عَلى سَمْعِه وَقَلْبِه وَجَعَلَ عَلى بَصَرِه غِشاوَةً : « آيا مشاهده كردى كسى را كه هواى نفس را خداى خود قرار داده ؟ و لذا گمراه شده ، و خدا مهر بر گوش و قلبش نهاده و پرده بر چشمش افكنده است » .\r\nملاحظه مىكنيد كه سلب حس تشخيص و از كار افتادن ابزار شناخت در آدمى در اين آيات معلول عللى شمرده شده است ، كفر ، تكبر ، ستم ، پيروى هوسهاى سركش لجاجت و سرسختى در برابر حق ، در واقع اين حالت عكس العمل و بازتاب اعمال خود انسان است نه چيز ديگر .\r\n","description":"","footnote":"","page_name":" 83 ","page_number":96},
  {"content":"\r\nاصولا اين يك امر طبيعى است كه اگر انسان به كار خلاف و غلطى ادامه دهد تدريجا با آن انس مىگيرد ، نخست يك « حالت » است ، بعدا يك « عادت » مىشود ، سپس مبدل به يك « ملكه » مىگردد و جزء بافت جان انسان مىشود ، گاه كارش به جايى مىرسد كه باز گشت بر او ممكن نيست ، اما چون خود آگاهانه اين راه را انتخاب كرده است مسئول تمام عواقب آن مىباشد بى آنكه جبر لازم آيد ، درست همانند كسى كه آگاهانه با وسيله اى چشم و گوش خود را كور و كر مىكند تا چيزى را نبيند و نشنود .\r\nو اگر مىبينيم اينها به خدا نسبت داده شده است به خاطر آنست كه خداوند اين خاصيت را در اين گونه اعمال نهاده است ( دقت كنيد ) .\r\nعكس اين مطلب نيز در قوانين آفرينش كاملا مشهود است ، يعنى كسى كه پاكى و تقوا ، درستى و راستى را پيشه كند ، خداوند حس تشخيص او را قويتر ميسازد و درك و ديد و روشنبينى خاصى به او مىبخشد ، چنان كه در سوره انفال آيه 29 مىخوانيم : يا أَيُّهَا الَّذِينَ آمَنُوا إِنْ تَتَّقُوا اللَّه يَجْعَلْ لَكُمْ فُرْقاناً : « اى مؤمنان اگر تقوا پيشه كنيد خداوند فرقان يعنى وسيله تشخيص حق از باطل را به شما عطا مىكند » .\r\nاين حقيقت را در زندگى روزمره خود نيز آزموده‌ايم ، افرادى هستند كه عمل خلافى را شروع مىكنند ، در آغاز خودشان معترفند كه صد در صد خلافكار و گنهكارند ، و به همين دليل از كار خود ناراحتند ، ولى كم كم كه با آن انس گرفتند اين ناراحتى از بين مىرود ، و در مراحل بالاتر گاهى كارشان به جايى مىرسد كه نه تنها ناراحت نيستند بلكه خوشحالند و آن را وظيفه انسانى و يا وظيفه دينى خود مىشمرند ! در حالات « حجاج بن يوسف » آن ابر جنايتكار روزگار مىخوانيم كه براى توجيه جنايات هولناكش مىگفت : اين مردم گنهكارند من بايد بر آنها مسلط\r\n","description":"","footnote":"","page_name":" 84 ","page_number":97},
  {"content":"\r\nباشم و به آنها ستم كنم ، چرا كه مستحقند ، گويى اينهمه قتل و خونريزى و جنايت را ماموريتى از سوى خدا براى خود مىپنداشت ! و نيز مىگويند يكى از سپاهيان چنگيز در يكى از شهرهاى مرزى ايران سخنرانى كرد و گفت : مگر شما معتقد نيستيد كه خداوند عذاب بر گنهكاران نازل مىكند ما همان عذاب الهى هستيم پس هيچگونه مقاومت نكنيد ! .\r\n\r\n2 - اگر اينها قابل هدايت نيستند اصرار پيامبران براى چيست ؟ -\r\nاين سؤال ديگرى است كه در رابطه با آيات فوق در نظر مجسم مىشود ، ولى توجه به يك نكته پاسخ آن را روشن مىسازد و آن اينكه مجازات و كيفرهاى الهى هميشه با اعمال و رفتار انسان ارتباط دارد ، تنها نمىتوان كسى را به خاطر اينكه قلبا آدم بدى است كيفر نمود ، بلكه لازم است ابتدا او را دعوت به سوى حق كنند ، اگر تبعيت نكرد و ناپاكى درون را در عملش منعكس ساخت در اين حال مستحق كيفر است ، در غير اين صورت مصداق قصاص قبل از جنايت خواهد بود .\r\nاين همان چيزى است كه ما نام آن را « اتمام حجت » مىگذاريم .\r\nبطور خلاصه : جزا و پاداش عمل ، حتما بايد پس از انجام عمل باشد ، و تنها تصميم و يا آمادگى و زمينه‌هاى روحى و فكرى براى اين كار كافى نيست .\r\nبعلاوه پيامبران فقط براى هدايت اينها نيامده‌اند ، اينها در اقليتند ، اكثريت توده‌هاى گمراه كسانى هستند كه تحت تعليم و تربيت صحيح قابل هدايت مىباشند .\r\n\r\n3 - مهر نهادن بر دلها\r\n- در آيات فوق و بسيارى ديگر از آيات قرآن براى بيان سلب حس تشخيص و درك واقعى از افراد ، تعبير به « ختم » شده است ، و احيانا تعبير به « طبع » و « رين » .\r\nاين معنى از آنجا گرفته شده است كه در ميان مردم رسم بر اين بوده هنگامى\r\n","description":"","footnote":"","page_name":" 85 ","page_number":98},
  {"content":"\r\nكه اشيايى را در كيسه‌ها يا ظرفهاى مخصوصى قرار مىدادند ، و يا نامه‌هاى مهمى را در پاكت مىگذاردند ، براى آنكه كسى سر آن را نگشايد و دست به آن نزند آن را مىبستند و گره مىكردند و بر گره مهر مىنهادند ، امروز نيز معمول است اسناد رسمى املاك را به همين منظور با ريسمان مخصوصى بسته و روى آن قطعه سربى قرار مىدهند و روى سرب مهر مىزنند ، تا اگر از صفحات آن چيزى كم و زياد كنند معلوم شود .\r\nدر تاريخ شواهد فراوانى ديده مىشود كه رؤساى حكومتها ، كيسه‌هاى زر را به مهر خويش مختوم مىساختند و براى افراد مورد نظر مىفرستادند ، اين براى آن بوده كه هيچگونه تصرفى در آن نشود تا بدست طرف برسد ، زيرا تصرف در آن بدون شكستن مهر ممكن نبود .\r\nامروز نيز معمول است كيسه‌هاى پستى را لاك و مهر مىكنند .\r\nدر لغت عرب براى اين معنى كلمه « ختم » به كار مىرود ، البته اين تعبير درباره افراد بىايمان لجوجى است كه بر اثر گناهان بسيار در برابر عوامل هدايت نفوذناپذير شده‌اند ، و لجاجت و عناد در برابر مردان حق در دل آنان چنان رسوخ كرده كه درست همانند همان بسته و كيسه سر به مهر هستند كه ديگر هيچگونه تصرفى در آن نمىتوان كرد ، و به اصطلاح قلب آنها لاك و مهر شده است .\r\n« طبع » نيز در لغت به همين معنى آمده است و « طابع » ( بر وزن خاتم ) هر دو به يك معنى مىباشد يعنى چيزى كه با آن مهر مىكنند .\r\nاما « رين » به معنى زنگار يا غبار يا لايه كثيفى است كه بر اشياء گرانقيمت مىنشيند ، اين تعبير در قرآن نيز براى كسانى كه بر اثر خيره سرى و گناه زياد قلبشان نفوذناپذير شده به كار رفته است ، در سوره « مطففين » آيه 14 مىخوانيم :\r\nكَلَّا بَلْ رانَ عَلى قُلُوبِهِمْ ما كانُوا يَكْسِبُونَ : « چنين نيست ، اعمال زشت آنها زنگار و لايه بر قلب آنها افكنده است » .\r\n","description":"","footnote":"","page_name":" 86 ","page_number":99},
  {"content":"\r\nو مهم آنست كه انسان مراقب باشد اگر خداى ناكرده گناهى از او سر مىزند در فاصله نزديك آن را با آب توبه و عمل صالح بشويد ، مبادا به صورت رنگ ثابتى براى قلب در آيد و بر آن مهر نهد .\r\nدر حديثى از امام باقر ع مىخوانيم :\r\nما من عبد مؤمن الا و فى قلبه نكتة بيضاء فاذا اذنب ذنبا خرج فى تلك النكتة نكتة سوداء فان تاب ذهب ذلك السواد ، و ان تمادى فى الذنوب زاد ذلك السواد حتى يغطى البياض ، فاذا غطى البياض لم يرجع صاحبه الى خير ابدا ، و هو قول اللَّه عز و جل كَلَّا بَلْ رانَ عَلى قُلُوبِهِمْ ما كانُوا يَكْسِبُونَ ) * :\r\n« هيچ بنده مؤمنى نيست مگر اينكه در قلب او يك نقطه ( وسيع ) سفيد و درخشنده اى است هنگامى كه گناهى از او سر زند در ميان آن منطقه سفيد ، نقطه سياهى پيدا مىشود ، اگر توبه كند آن سياهى بر طرف مىگردد و اگر به گناهان ادامه دهد بر سياهى افزوده مىشود ، تا تمام سفيدى را بپوشاند ، و هنگامى كه سفيدى پوشانده شد ديگر صاحب چنين دلى هرگز به خير و سعادت باز نمىگردد ، و اين معنى گفتار خدا است كه مىگويد : « كَلَّا بَلْ رانَ عَلى قُلُوبِهِمْ ما كانُوا يَكْسِبُونَ » ( 1 ) .\r\n\r\n4 - مقصود از « قلب » در قرآن\r\n- چرا درك حقايق در قرآن به قلب نسبت داده شده است در حالى كه مىدانيم قلب مركز ادراكات نيست بلكه تلمبه اى است براى گردش خون در بدن ؟ ! در پاسخ چنين مىگوئيم :\r\n« قلب » در قرآن به معانى گوناگونى آمده است ، از جمله :\r\n1 - به معنى عقل و درك چنان كه در آيه 37 سوره « ق » مىخوانيم « إِنَّ فِي ذلِكَ لَذِكْرى لِمَنْ كانَ لَه قَلْبٌ » « در اين مطالب تذكر و يادآورى است براى\r\n\r\n","description":"","footnote":"\r\n( 1 ) اصول كافى جلد 2 باب الذنوب حديث 20 صفحه 209 .\r\n","page_name":" 87 ","page_number":100},
  {"content":"\r\nآنان كه نيروى عقل و درك داشته باشند « .\r\n2 - به معنى روح و جان ، چنان كه در سوره احزاب آيه 10 آمده است :\r\n« وَإِذْ زاغَتِ الأَبْصارُ وَبَلَغَتِ الْقُلُوبُ الْحَناجِرَ » : « هنگامى كه چشمها از وحشت فرو مانده و جانها به لب رسيده بود » .\r\n3 - به معنى مركز عواطف ، آيه 12 سوره انفال شاهد اين معنى است :\r\n« سَأُلْقِي فِي قُلُوبِ الَّذِينَ كَفَرُوا الرُّعْبَ » : « به زودى در دل كافران ترس ايجاد مىكنم » . و در جاى ديگر در سوره آل عمران آيه 159 مىخوانيم : « فَبِما رَحْمَةٍ مِنَ اللَّه لِنْتَ لَهُمْ وَلَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ » : « . . . اگر سنگدل بودى از اطرافت پراكنده مىشدند » .\r\nتوضيح اينكه :\r\nدر وجود انسان دو مركز نيرومند به چشم مىخورد :\r\n1 - مركز ادراكات كه همان « مغز و دستگاه اعصاب است » و لذا هنگامى كه مطلب فكرى براى ما پيش مىآيد احساس مىكنيم با مغز خويش آن را مورد تجزيه و تحليل قرار مىدهيم . ( اگر چه مغز و سلسله اعصاب در واقع وسيله و ابزارى هستند براى روح ) .\r\n2 - مركز عواطف كه عبارت است از همان قلب صنوبرى كه در بخش چپ سينه قرار دارد و مسائل عاطفى در مرحله اول روى همين مركز اثر مىگذارد ، اولين جرقه از قلب شروع مىشود .\r\nما بالوجدان هنگامى كه با مصيبتى روبرو مىشويم فشار آن را روى همين قلب صنوبرى احساس مىكنيم ، و هم چنان وقتى كه به مطلب سرورانگيزى بر مىخوريم فرح و انبساط را در همين مركز احساس مىكنيم ( دقت كنيد ) .\r\nدرست است كه مركز اصلى « ادراكات » و « عواطف » همگى روان و روح آدمى است ولى تظاهرات و عكس العملهاى جسمى آنها متفاوت است عكس العمل\r\n","description":"","footnote":"","page_name":" 88 ","page_number":101},
  {"content":"\r\nدرك و فهم نخستين بار در دستگاه مغز آشكار مىشود ، ولى عكس العمل مسائل عاطفى از قبيل محبت ، عداوت ، ترس ، آرامش ، شادى و غم در قلب انسان ظاهر مىگردد ، بطورى كه بهنگام ايجاد اين امور بروشنى اثر آنها را در قلب خود احساس مىكنيم .\r\nنتيجه اينكه اگر در قرآن مسائل عاطفى به قلب ( همين عضو مخصوص ) مسائل عقلى به قلب ( به معنى عقل يا مغز ) نسبت داده شده ، دليل آن همان است كه گفته شد ، و سخنى به گزاف نرفته است .\r\nاز همه اينها گذشته قلب به معنى عضو مخصوص نقش مهمى در حيات و بقاى انسان دارد ، بطورى كه يك لحظه توقف آن با نابودى همراه است . بنا بر اين چه مانعى دارد كه فعليتهاى فكرى و عاطفى به آن نسبت داده شود .\r\n\r\n5 - چرا « قلب » و « بصر » به صيغه جمع و « سمع » به صيغه مفرد ذكر شده است ؟\r\n- در آيه فوق مانند بسيارى ديگر از آيات قرآن ، قلب و بصر به صورت جمع ( قلوب و ابصار ) آمده ولى « سمع » همه جا در قرآن به صورت مفرد ذكر شده است اين تفاوت حتما نكته اى دارد ، نكته آن چيست ؟\r\nپاسخ : درست است كه كلمه « سمع » در قرآن همه جا به صورت مفرد آمده و به صورت جمع ( اسماع ) نيامده است ولى قلب و بصر گاهى به صورت جمع مانند آيه فوق و گاهى به صورت مفرد مانند آيه 23 سوره جاثيه آمده است : ( وَخَتَمَ عَلى سَمْعِه وَقَلْبِه وَجَعَلَ عَلى بَصَرِه غِشاوَةً ) .\r\nعالم بزرگوار مرحوم شيخ طوسى در تفسير « تبيان » از يكى از ادباى معروف چنين نقل مىكند كه : علت مفرد آمدن « سمع » ممكن است يكى از دو چيز باشد :\r\nنخست : اينكه « سمع » گاهى بعنوان اسم جمع به كار ميرود و مىدانيم كه\r\n","description":"","footnote":"","page_name":" 89 ","page_number":102},
  {"content":"\r\nدر اسم جمع معنى جمع افتاده و نيازى به جمع بستن ندارد .\r\nديگر : اينكه « سمع » مىتواند معنى مصدرى داشته باشد و مىدانيم مصدر دلالت بر كم و زياد هر دو مىكند و نيازى به جمع بستن ندارد .\r\nبعلاوه مىتوان وجه ذوقى و علمى ديگرى براى اين تفاوت گفت و آن اينكه :\r\nتنوع ادراكات قلبى و مشاهدات با چشم نسبت به « مسموعات » فوق العاده بيشتر است و بخاطر اين تفاوت قلوب و ابصار به صورت جمع ذكر شده ولى « سمع » به صورت مفرد آمده است .\r\nدر فيزيك جديد نيز مىخوانيم امواج صوتى قابل استماع تعداد نسبتا محدودى است و از چندين ده هزار تجاوز نمىكند . در حالى كه امواج نورها و رنگهايى كه قابل رؤيت هستند از ميليونها مىگذرد ( دقت كنيد ) .\r\n","description":"","footnote":"","page_name":" 90 ","page_number":103},
  {"content":"\r\n\r\nوَ مِنَ النَّاسِ مَنْ يَقُولُ آمَنَّا بِاللَّه وَبِالْيَوْمِ الآخِرِ وَما هُمْ بِمُؤْمِنِينَ ‹ 8 › يُخادِعُونَ اللَّه وَالَّذِينَ آمَنُوا وَما يَخْدَعُونَ إِلَّا أَنْفُسَهُمْ وَما يَشْعُرُونَ ‹ 9 › فِي قُلُوبِهِمْ مَرَضٌ فَزادَهُمُ اللَّه مَرَضاً وَلَهُمْ عَذابٌ أَلِيمٌ بِما كانُوا يَكْذِبُونَ ‹ 10 › وَإِذا قِيلَ لَهُمْ لا تُفْسِدُوا فِي الأَرْضِ قالُوا إِنَّما نَحْنُ مُصْلِحُونَ ‹ 11 › أَلا إِنَّهُمْ هُمُ الْمُفْسِدُونَ وَلكِنْ لا يَشْعُرُونَ ‹ 12 ›\r\nوَ إِذا قِيلَ لَهُمْ آمِنُوا كَما آمَنَ النَّاسُ قالُوا أَ نُؤْمِنُ كَما آمَنَ السُّفَهاءُ أَلا إِنَّهُمْ هُمُ السُّفَهاءُ وَلكِنْ لا يَعْلَمُونَ ‹ 13 › وَإِذا لَقُوا الَّذِينَ آمَنُوا قالُوا آمَنَّا وَإِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ ‹ 14 › اللَّه يَسْتَهْزِئُ بِهِمْ وَيَمُدُّهُمْ فِي طُغْيانِهِمْ يَعْمَهُونَ ‹ 15 › أُولئِكَ الَّذِينَ اشْتَرَوُا الضَّلالَةَ بِالْهُدى فَما رَبِحَتْ تِجارَتُهُمْ وَما كانُوا مُهْتَدِينَ ‹ 16 ›\r\n","description":"","footnote":"","page_name":" 91 ","page_number":104},
  {"content":"\r\n\r\nترجمه :\r\n8 - در ميان مردم كسانى هستند كه مىگويند به خدا و روز رستاخيز ايمان آورده‌ايم در حالى كه ايمان ندارند .\r\n9 - مىخواهند خدا و مؤمنان را فريب بدهند ( ولى ) جز خودشان را فريب نمىدهند ( اما ) نمىفهمند .\r\n10 - در دلهاى آنها يك نوع بيمارى است ، خداوند بر بيمارى آنها مىافزايد و عذاب دردناكى به خاطر دروغهايى كه مىگويند در انتظار آنهاست .\r\n11 - و هنگامى كه به آنها گفته شود ، در زمين فساد نكنيد مىگويند ما فقط اصلاح كننده‌ايم .\r\n12 - آگاه باشيد اينها همان مفسدانند ولى نمىفهمند .\r\n13 - و هنگامى كه به آنها گفته شود ، همانند ( ساير ) مردم ايمان بياوريد مىگويند : آيا همچون سفيهان ايمان بياوريم ؟ بدانيد اينها همان سفيهانند ولى نمىدانند .\r\n14 - و هنگامى كه افراد با ايمان را ملاقات مىكنند مىگويند ما ايمان آورده‌ايم ، ( ولى ) هنگامى كه با شياطين خود خلوت مىكنند مىگويند با شمائيم ما ( آنها ) را مسخره مىكنيم .\r\n15 - خداوند آنها را استهزاء مىكند ، و آنها را در طغيانشان نگه مىدارد تا سرگردان شوند .\r\n16 - آنها كسانى هستند كه هدايت را با گمراهى معاوضه كرده‌اند و ( اين ) تجارت براى آنها سودى نداده ، و هدايت نيافته‌اند .\r\n\r\nتفسير : گروه سوم ( منافقان )\r\nآيات فوق شرح فشرده و بسيار پر مغزى پيرامون منافقان و ويژگيهاى روحى\r\n","description":"","footnote":"","page_name":" 92 ","page_number":105},
  {"content":"\r\nو اعمال آنها بيان مىكند .\r\nتوضيح اينكه : اسلام در يك مقطع خاص تاريخى خود با گروهى روبرو شد كه نه اخلاص و شهامت براى ايمان آوردن داشتند و نه قدرت و جرأت بر مخالفت صريح .\r\nاين گروه كه قرآن از آنها به عنوان « منافقين » ياد مىكند و ما در فارسى از آنها تعبير به « دورو » يا « دو چهره » مىكنيم در صفوف مسلمانان واقعى نفوذ كرده بودند ، و خطر بزرگى براى اسلام و مسلمين محسوب مىشدند ، و از آنجا كه ظاهر اسلامى داشتند ، غالبا شناخت آنها مشكل بود ، ولى قرآن نشانه‌هاى دقيق و زنده اى براى آنها بيان مىكند كه خط باطنى آنها را مشخص مىسازد و الگويى در اين زمينه بدست مسلمانان براى همه قرون و اعصار مىدهد .\r\nنخست تفسيرى از خود نفاق دارد مىگويد : « بعضى از مردم هستند كه مىگويند به خدا و روز قيامت ايمان آورده‌ايم در حالى كه ايمان ندارند » ( * ( وَمِنَ النَّاسِ مَنْ يَقُولُ آمَنَّا بِاللَّه وَبِالْيَوْمِ الآخِرِ وَما هُمْ بِمُؤْمِنِينَ ) * ) .\r\nآنها اين عمل را يك نوع زرنگى و به اصطلاح تاكتيك جالب ، حساب مىكنند : « آنها با اين عمل مىخواهند خدا و مؤمنان را بفريبند » ( * ( يُخادِعُونَ اللَّه وَالَّذِينَ آمَنُوا ) * ) .\r\n« در حالى كه تنها خودشان را فريب مىدهند اما نمىفهمند » ( * ( وَما يَخْدَعُونَ إِلَّا أَنْفُسَهُمْ وَما يَشْعُرُونَ ) * ) .\r\nآنها با انحراف از راه صحيح و صراط مستقيم ، عمرى را در بيراهه مىگذرانند تمام نيروها و امكانات خود را بر باد مىدهند و جز ناكامى و شكست و بدنامى و عذاب الهى بهره اى نمىگيرند .\r\n","description":"","footnote":"","page_name":" 93 ","page_number":106},
  {"content":"\r\nسپس قرآن در آيه بعد به اين واقعيت اشاره مىكند كه نفاق در واقع يك نوع بيمارى است ، انسان سالم يك چهره بيشتر ندارد ، هماهنگى كامل در ميان روح و جسم او حكمفرما است ، چرا كه ظاهر و باطن و روح و جسم همه مكمل يكديگرند اگر مؤمن است ، تمام وجود او فرياد ايمان مىكشد و اگر منحرف شود باز هم ظاهر و باطن او نشان دهنده انحراف است ، اين دوگانگى جسم و روح درد تازه و بيمارى اضافى است ، اين يك نوع تضاد و ناهماهنگى و از هم گسستگى است كه حاكم بر وجود انسان مىشود .\r\nمىگويد : « در دلهاى آنها بيمارى خاصى است » ( * ( فِي قُلُوبِهِمْ مَرَضٌ ) * ) .\r\nاما از آنجا كه در نظام آفرينش ، هر كس در مسيرى قرار گرفت و وسائل آن را فراهم ساخت در همان مسير ، رو به جلو مىرود ، و يا به تعبير ديگر تراكم اعمال و افكار انسان در يك مسير آن را پررنگتر و راسختر مىسازد ، قرآن اضافه مىكند : « خداوند هم بر بيمارى آنها مىافزايد » ( * ( فَزادَهُمُ اللَّه مَرَضاً ) * ) .\r\nو از آنجا كه سرمايه اصلى منافقان ، دروغ است و تا بتوانند ، تناقضها را كه در زندگيشان ديده مىشود با آن توجيه كنند ، در پايان آيه مىفرمايد : « براى آنها عذاب اليمى است بخاطر دروغهايى كه مىگفتند » ( * ( وَلَهُمْ عَذابٌ أَلِيمٌ بِما كانُوا يَكْذِبُونَ ) * ) .\r\nسپس به ويژگيهاى آنها اشاره مىكند كه نخستين آنها داعيه اصلاحطلبى است در حالى كه مفسد واقعى همانها هستند : « هنگامى كه به آنها گفته شود در روى زمين فساد نكنيد مىگويند ما فقط اصلاح كننده‌ايم » ! ( * ( وَإِذا قِيلَ لَهُمْ لا تُفْسِدُوا فِي الأَرْضِ قالُوا إِنَّما نَحْنُ مُصْلِحُونَ ) * ) .\r\nما برنامه اى جز اصلاح در تمام زندگى خود نداشته و نداريم !\r\n","description":"","footnote":"","page_name":" 94 ","page_number":107},
  {"content":"\r\nقرآن در آيه بعد مىگويد : « بدانيد اينها همان مفسدانند و برنامه اى جز فساد ندارند ولى خودشان هم نمىفهمند » ! ( * ( أَلا إِنَّهُمْ هُمُ الْمُفْسِدُونَ وَلكِنْ لا يَشْعُرُونَ ) * ) .\r\nبلكه اصرار و پافشارى آنها در راه نفاق و خو گرفتن با اين برنامه‌هاى زشت و ننگين سبب شده كه تدريجا گمان كنند اين برنامه‌ها مفيد و سازنده و اصلاح - طلبانه است ، و همانگونه كه سابقا نيز اشاره كرديم گناه اگر از حد بگذرد ، حس تشخيص را از انسان مىگيرد ، بلكه تشخيص او را واژگونه مىكند ، و ناپاكى و آلودگى به صورت طبيعت ثانوى او در مىآيد .\r\nنشانه ديگر اينكه : آنها خود را عاقل و هوشيار و مؤمنان را سفيه و ساده لوح و خوشباور مىپندارند ، آن چنان كه قرآن مىگويد : « هنگامى كه به آنها گفته مىشود ايمان بياوريد آن گونه كه توده‌هاى مردم ايمان آورده‌اند ، مىگويند آيا ما همچون اين سفيهان ايمان بياوريم » ؟ ! ( * ( وَإِذا قِيلَ لَهُمْ آمِنُوا كَما آمَنَ النَّاسُ قالُوا أَ نُؤْمِنُ كَما آمَنَ السُّفَهاءُ ) * ) .\r\nو به اين ترتيب افراد پاكدل و حق طلب و حقيقت جو را كه با مشاهده آثار حقانيت در دعوت پيامبر ص و محتواى تعليمات او ، سر تعظيم فرود آورده‌اند به سفاهت متهم مىكند و شيطنت و دورويى و نفاق را دليل بر هوش و عقل و درايت مىشمرد ، آرى در منطق آنها عقل ، جايش را با سفاهت عوض كرده است .\r\nلذا قرآن در پاسخ آنها مىگويد : « بدانيد سفيهان واقعى اينها هستند اما نمىدانند » ( * ( أَلا إِنَّهُمْ هُمُ السُّفَهاءُ وَلكِنْ لا يَعْلَمُونَ ) * ) .\r\nآيا اين سفاهت نيست كه انسان خط زندگى خود را مشخص نكند و در ميان هر گروهى به رنگ آن گروه در آيد و به جاى تمركز و وحدت شخصيت ، دوگانگى و چندگانگى را پذيرا گردد ، استعداد و نيروى خود را در طريق شيطنت و توطئه\r\n","description":"","footnote":"","page_name":" 95 ","page_number":108},
  {"content":"\r\nو تخريب به كار گيرد ، و در عين حال خود را عاقل بشمرد ؟ ! سومين نشانه آنها آنست كه هر روز به رنگى در مىآيند و در ميان هر جمعيتى با آنها همصدا مىشوند ، آن چنان كه قرآن مىگويد : « هنگامى كه افراد با ايمان را ملاقات كنند مىگويند ايمان آورديم » ( * ( وَإِذا لَقُوا الَّذِينَ آمَنُوا قالُوا آمَنَّا ) * ) .\r\nما از شما هستيم و پيرو يك مكتبيم ، از جان و دل اسلام را پذيرا گشتيم و با شما هيچ فرقى نداريم ! « اما هنگامى كه با دوستان شيطان صفت خود به خلوتگاه مىروند مىگويند ما با شمائيم » ! ( * ( وَإِذا خَلَوْا إِلى شَياطِينِهِمْ قالُوا إِنَّا مَعَكُمْ ) * ) .\r\n« و اگر مىبينيد ما در برابر مؤمنان اظهار ايمان مىكنيم ما مسخره شان مىكنيم » ! ( * ( إِنَّما نَحْنُ مُسْتَهْزِؤُنَ ) * ) .\r\nما بر افكار و اعمالشان در دل مىخنديم ، مىخواهيم كلاه بر سرشان بگذاريم ، دوست ما و محرم اسرار ما و همه چيز ما شمائيد ! سپس قرآن با يك لحن كوبنده و قاطع مىگويد : « خدا آنها را مسخره مىكند » ( * ( اللَّه يَسْتَهْزِئُ بِهِمْ ) * ) .\r\n« و خدا آنها را در طغيانشان نگه مىدارد تا به كلى سرگردان شوند » ( * ( وَيَمُدُّهُمْ فِي طُغْيانِهِمْ يَعْمَهُونَ ) * ) ( 1 ) .\r\nآخرين آيه مورد بحث سرنوشت نهايى آنها را كه سرنوشتى است بسيار\r\n\r\n","description":"","footnote":"\r\n( 1 ) « يعمهون » از ماده « عمه » ( بر وزن همه ) به معنى تردد و تحير در كارى است و به معنى كوردلى و تاريكى بصيرت كه اثر آن سرگردانى است نيز آمده است ( به كتاب مفردات راغب و تفسير المنار و قاموس اللغه مراجعه شود ) .\r\n","page_name":" 96 ","page_number":109},
  {"content":"\r\nغمانگيز و شوم و تاريك چنين بيان مىكند :\r\n« آنها كسانى هستند كه در تجارتخانه اين جهان ، هدايت را با گمراهى معاوضه كرده‌اند » ( * ( أُولئِكَ الَّذِينَ اشْتَرَوُا الضَّلالَةَ بِالْهُدى ) * ) .\r\nو به همين دليل « تجارت آنها سودى نداشته » بلكه سرمايه را نيز از كف داده‌اند ( * ( فَما رَبِحَتْ تِجارَتُهُمْ ) * ) .\r\n« و هرگز روى هدايت را نديده‌اند » ( * ( وَما كانُوا مُهْتَدِينَ ) * ) .\r\n\r\nنكته‌ها :\r\n\r\n1 - پيدايش نفاق و ريشه‌هاى آن\r\nهنگامى كه انقلابى در محيطى روى مىدهد - مخصوصا انقلابى همچون انقلاب اسلام كه بر پايه‌هاى حق و عدالت قرار داشت - مسلما منافع گروهى غارتگر و ظالم و خودكامه به خطر مىافتد ، آنها نخست با تمسخر و استهزاء و سپس با استفاده از نيروى مسلح ، فشار اقتصادى ، تبليغات مستمر اجتماعى ، سعى مىكنند انقلاب را در هم بشكنند .\r\nاما هنگامى كه نشانه‌هاى پيروزى انقلاب بر همه قدرتهاى محيط آشكار شود گروهى از مخالفان تاكتيك و روش عملى خود را تغيير داده ، ظاهرا تسليم مىشوند اما در واقع يك گروه زير زمينى مخالف را تشكيل مىدهند .\r\nاينها كه به خاطر داشتن دو چهره مختلف ، منافق ناميده مىشوند ( منافق از ماده « نفق » بر وزن « شفق » به معنى كانالها و نقبهايى است كه زير زمين مىزنند تا براى استتار يا فرار از آن استفاده كنند ) خطرناكترين دشمنان انقلابند ، زيرا موضع آنها كاملا مشخص نيست ، تا مردم انقلابى آنها را بشناسند و از خود طرد كنند ، بلكه در لابلاى صفوف مردم پاك و راستين ، و حتى گاهى در پستهاى حساس نفوذ مىكنند .\r\n","description":"","footnote":"","page_name":" 97 ","page_number":110},
  {"content":"\r\nانقلاب اسلام نيز در برابر چنين گروهى قرار گرفت ، يعنى تا زمانى كه پيامبر اسلام ص از مكه به مدينه هجرت نكرده بود ، مسلمانان حكومتى تشكيل نداده بودند .\r\nاما پس از ورود پيامبر ص به مدينه ، نخستين پايه حكومت اسلامى گذارده شد ، و پس از پيروزى در جنگ « بدر » ، اين مساله آشكارتر گشت ، يعنى رسما حكومت و دولتى كوچك اما قابل رشد تشكيل گرديد .\r\nاينجا بود كه منافع بسيارى از سردمداران مدينه مخصوصا يهود كه در آن زمان مورد احترام عربها بودند به خطر افتاد ، احترام يهود در آن زمان بيشتر به خاطر اين بود كه اهل كتاب و مردمى نسبة با سواد ، و از نظر وضع اقتصادى پيشرفته بودند ، و همانها بودند كه پيش از ظهور پيامبر ص بشارت چنين ظهورى را مىدادند .\r\nافراد ديگرى هم در مدينه بودند كه داعيه رياست و رهبرى مردم داشتند ، ولى با هجرت رسول خدا حسابها به هم خورد ، سران ظالم و خودكامه و اطرافيان غارتگر آنها ديدند توده‌هاى مردم به سرعت به پيامبر ص ايمان مىآورند ، حتى خويشاوندان خودشان ، آنها بعد از مدتى مقاومت ديدند چاره اى نيست جز اينكه ظاهرا مسلمان شوند ، زيرا نواختن كوس مخالفت و قرار گرفتن در جبهه مقابل ، علاوه بر مشكلات جنگ و صدمه‌هاى اقتصادى ، خطر نابودى آنها را در بر داشت به ويژه اينكه عرب تمام قدرتش قبيله او بود و قبيله‌هاى آنها غالبا از آنان جدا شده بودند .\r\nروى اين اصل راه سومى انتخاب كردند ، و آن اينكه ظاهرا مسلمان شوند و در خفيه نقشه در هم شكستن اسلام را طرحريزى كنند .\r\nكوتاه سخن اينكه بروز « نفاق » در يك اجتماع معمولا معلول يكى از دو چيز است : نخست پيروزى و قدرت آئين انقلابى موجود و تسلط آن بر اجتماع .\r\n","description":"","footnote":"","page_name":" 98 ","page_number":111},
  {"content":"\r\nو ديگر ضعف روحيه و فقدان شخصيت و شهامت كافى براى رويارويى با حوادث سخت .\r\n\r\n2 - لزوم شناخت منافقين در هر جامعه\r\n- بدون شك نفاق و منافق ، مخصوص عصر پيامبر ص نبوده است و در هر جامعه اى اين برنامه و گروه وجود دارند ، منتها بايد بر اساس معيارهاى حساب شده اى كه قرآن براى آنها بدست مىدهد شناسايى شوند ، تا نتوانند زيان و يا خطرى ايجاد كنند ، در آيات گذشته و همچنين سوره منافقين و روايات اسلامى نشانه‌هاى مختلفى براى آنها ذكر شده است از جمله :\r\n1 - هياهوى بسيار و ادعاهاى بزرگ ، و خلاصه گفتار زياد و عمل كم و ناهماهنگ .\r\n2 - در هر محيطى رنگ آن محيط را گرفتن و با هر جمعيتى مطابق مذاق آنان حرف زدن ، با مؤمنان « آمنا » گفتن و با مخالفان « * ( إِنَّا مَعَكُمْ ) * » ! 3 - حساب خود را از مردم جدا كردن ، و تشكيل انجمنهاى سرى ، و مرموز دادن با نقشه‌هاى حساب شده .\r\n4 - خدعه و نيرنگ و فريب و دروغ و تملق و چاپلوسى ، پيمان شكنى و خيانت .\r\n5 - خود برتربينى ، و مردم را ناآگاه ، سفيه و ابله قلمداد كردن و خود را عاقل و هوشيار دانستن .\r\nخلاصه دوگانگى شخصيت و تضاد برون و درون كه صفت بارز منافقان است پديده‌هاى گوناگونى در عمل و گفتار و رفتار فردى و اجتماعى آنها دارد كه به خوبى مىتوان آن را شناخت .\r\nچه تعبير زيبايى دارد قرآن در آياتى كه خوانديم مىگويد : * ( فِي قُلُوبِهِمْ مَرَضٌ ) * : « آنها دلهاى بيمار دارند » چه بيمارى از دوگانگى ظاهر و باطن بدتر ؟ و چه بيمارى از خود برتربينى و يا نداشتن شهامت براى رويارويى با حوادث دردناكتر ؟\r\n","description":"","footnote":"","page_name":" 99 ","page_number":112},
  {"content":"\r\nولى همان گونه كه بيمارى قلبى را هر چند پنهان است نمىتوان به كلى مخفى كرد بلكه نشانه‌هاى آن در چهره انسان و تمام اعضاى بدن آشكار مىشود ، بيمارى نفاق نيز همين گونه است كه با تظاهرات مختلف قابل شناخت مىباشد .\r\nدر تفسير نمونه ذيل آيات 141 تا 143 سوره نساء نيز درباره « صفات منافقان » بحث كرده‌ايم ( جلد چهارم صفحه 174 تا 178 ) .\r\nو نيز در ذيل آيات 49 تا 57 سوره توبه بحث مشروحى در اين زمينه داريم ( تفسير نمونه جلد 7 صفحه 438 تا 450 ) .\r\nدر سوره توبه ذيل آيات 62 تا 85 نيز بحثهاى فراوانى در اين زمينه مطالعه خواهيد فرمود ( تفسير نمونه جلد هشتم صفحه 19 تا 72 ) .\r\n\r\n3 - وسعت معنى نفاق\r\n- گرچه نفاق به مفهوم خاصش ، صفت افراد بىايمانى است كه ظاهرا در صف مسلمانانند ، اما باطنا دل در گرو كفر دارند ، ولى نفاق معنى وسيعى دارد كه هر گونه دوگانگى ظاهر و باطن ، گفتار و عمل را شامل مىشود هر چند در افراد مؤمن باشد كه ما از آن به عنوان « رگه‌هاى نفاق » نام مىبريم .\r\nمثلا در حديثى مىخوانيم :\r\nثلاث من كن فيه كان منافقا و ان صام و صلى و زعم انه مسلم ، من اذا ائتمن خان ، و اذا حدث كذب ، و اذا وعد اخلف :\r\n« سه صفت است در هر كس باشد منافق است هر چند روزه بگيرد و نماز بخواند و خود را مسلمان بداند : كسى كه در امانت خيانت مىكند ، و كسى كه به هنگام سخن گفتن دروغ مىگويد ، و كسى كه وعده مىدهد و خلف وعده مىكند » ( 1 ) .\r\nمسلما اين گونه افراد منافق به معنى خاص نيستند ، ولى رگه هايى از نفاق در وجود آنها هست ، مخصوصا درباره رياكاران از امام صادق ع مىخوانيم\r\n\r\n","description":"","footnote":"\r\n( 1 ) سفينة البحار ج 2 صفحه 605 .\r\n","page_name":" 100 ","page_number":113},
  {"content":"\r\nكه فرمود :\r\nالرياء شجرة لا تثمر الا الشرك الخفى ، و اصلها النفاق ! :\r\n« ريا و ظاهر سازى ، درخت ( شوم و تلخى ) است كه ميوه اى جز شرك خفى ندارد و اصل و ريشه آن نفاق است » ( 1 ) .\r\nدر اينجا توجه شما را به سخنى از امير مؤمنان على ع درباره منافقان جلب مىكنيم :\r\n« اى بندگان خدا شما را به تقوا و پرهيزكارى سفارش مىكنم ، و از منافقان بر حذر مىدارم ، زيرا آنها گمراه و گمراه كننده‌اند ، خطاكار و به خطا اندازند ، به رنگهاى گوناگون در مىآيند ، به قيافه و زبانهاى متعدد خودنمايى مىكنند از هر وسيله اى براى فريفتن و در هم شكستن شما استفاده مىكنند ، و در هر كمينگاهى به كمين شما مىنشينند ، بد باطن و خوشظاهرند ، و در نهان براى فريب مردم گام بر مىدارند ، از بيراهه‌ها حركت مىكنند ، و گفتارشان به ظاهر شفا بخش ، اما كردارشان دردى است درمانناپذير ، به رفاه و آسايش مردم حسد مىورزند و ( اگر به كسى ) بلائى وارد شود خوشحالند ، اميدواران را مايوس مىكنند ، و در هر راهى كشته اى دارند ، در هر دلى راهى و در هر مصيبتى اشك ساختگى مىريزند ، مدح و تمجيد را به يكديگر قرض مىدهند و انتظار پاداش و جزا مىكشند ، اگر چيزى بخواهند اصرار مىورزند ، و اگر ملامت كنند پرده درى مىنمايند » ( 2 ) .\r\n\r\n4 - كارشكنيهاى منافقان\r\nنه تنها براى اسلام كه براى هر آئين انقلابى و پيشرو ، منافقان خطرناكترين گروهند ، آنها در لابلاى صفوف مسلمانان نفوذ مىكنند و از هر فرصتى براى\r\n\r\n","description":"","footnote":"\r\n( 1 ) سفينة البحار جلد اول ماده « رئى » .\r\n( 2 ) نهج البلاغه خطبه 194 .\r\n","page_name":" 101 ","page_number":114},
  {"content":"\r\nكارشكنى استفاده مىنمايند .\r\nگاهى مؤمنان راستين را كه با اخلاص تمام ، سرمايه مختصرى را در راه خدا انفاق مىكردند مورد استهزاء قرار مىدادند ، چنان كه قرآن مىگويد :\r\nالَّذِينَ يَلْمِزُونَ الْمُطَّوِّعِينَ مِنَ الْمُؤْمِنِينَ فِي الصَّدَقاتِ وَالَّذِينَ لا يَجِدُونَ إِلَّا جُهْدَهُمْ فَيَسْخَرُونَ مِنْهُمْ سَخِرَ اللَّه مِنْهُمْ وَلَهُمْ عَذابٌ أَلِيمٌ : « آنها كه مؤمنان با اخلاص را به خاطر انفاقهاى ( كوچك اما بىريا ) مسخره مىكنند ، خداوند آنها را استهزا مىكند و عذاب دردناكى در انتظارشان است ( توبه - 79 ) .\r\nو گاهى در انجمنهاى سرى خود تصميم مىگرفتند ، كمكهاى مالى خود را از ياران رسول خدا ص به كلى قطع كنند ، تا از اطراف او پراكنده شوند ، چنان كه در سوره منافقان آمده است هُمُ الَّذِينَ يَقُولُونَ لا تُنْفِقُوا عَلى مَنْ عِنْدَ رَسُولِ اللَّه حَتَّى يَنْفَضُّوا وَلِلَّه خَزائِنُ السَّماواتِ وَالأَرْضِ وَلكِنَّ الْمُنافِقِينَ لا يَفْقَهُونَ : « آنها مىگويند كمكهاى مالى خود را از كسانى كه نزد پيامبرند قطع كنيد تا از پيرامون او پراكنده شوند ، بدانيد خزائن آسمان و زمين از آن خدا است ، ولى منافقان نمىدانند » ( سوره منافقون آيه 7 ) .\r\nگاهى تصميم مىگرفتند كه پس از بازگشت از جنگ به مدينه ، دست به دست هم بدهند و با استفاده از يك فرصت مناسب ، مؤمنان را از مدينه بيرون كنند و مىگفتند : لَئِنْ رَجَعْنا إِلَى الْمَدِينَةِ لَيُخْرِجَنَّ الأَعَزُّ مِنْهَا الأَذَلَّ : « اگر به مدينه باز گرديم ، عزيزان ، ذليلان را بيرون خواهند كرد » ! ( منافقون - 8 ) .\r\nو زمانى هم به بهانه‌هاى مختلف از قبيل جمعآورى محصولهاى كشاورزى از شركت در برنامه‌هاى جهاد ، خوددارى كرده و در شديدترين لحظات ، پيامبر ص را تنها مىگذاشتند ، و در عين حال وحشت داشتند كه پرده از رازشان برداشته شود و رسوا گردند .\r\nبه خاطر همين موضعگيريهاى بسيار خصمانه ، در آيات زيادى از قرآن ،\r\n","description":"","footnote":"","page_name":" 102 ","page_number":115},
  {"content":"\r\nآماج شديدترين حملات قرار گرفتند ، و يك سوره در قرآن به نام سوره « منافقون » پيرامون وضع آنها نازل شده است .\r\nدر سوره‌هاى توبه ، حشر و بعضى ديگر از سوره‌هاى قرآن نيز مورد نكوهش فراوان قرار گرفته‌اند ، از جمله سيزده آيه از آيات همين سوره بقره از صفات آنها و عواقب شومشان سخن مىگويد .\r\n\r\n5 - فريب دادن و جدان .\r\nمشكل بزرگى كه مسلمانان در ارتباط با منافقان داشتند اين است كه از يك سو مامور بودند هر كس اظهار اسلام مىكند با آغوش باز از او استقبال كنند ، و از تفتيش عقائد در مورد اشخاص خوددارى نمايند ، از سوى ديگر بايد مراقب توطئه‌هاى منافقان باشند ، منافقانى كه با قيافه حق بجانب و بنام يك فرد مسلمان ، گفتارشان مورد قبول افراد واقع مىشد ، در حالى كه در باطن ، سد راه اسلام و از دشمنان قسم خورده بودند .\r\nاين گروه با پيش گرفتن اين راه فكر مىكردند مىتوانند خداوند و مؤمنان را براى هميشه فريب دهند ، در حالى كه بدون توجه خود را فريب مىدادند .\r\nتعبير به * ( يُخادِعُونَ اللَّه وَالَّذِينَ آمَنُوا ) * ( با توجه به معنى مخادعه كه به معنى نيرنگ و خدعه از دو طرف است ) مفهوم دقيقى را ترسيم مىكند و آن اينكه آنها از يك سو بر اثر كوردلى ، اعتقاد داشتند كه پيامبر اسلام ص يك خدعه گر است كه براى حكومت بر مردم ، دين و نبوت را مطرح ساخته ، و افراد ساده لوح نيز اطراف او جمع شده‌اند ، لذا بايد در مقابل او به خدعه برخاست ! ، بنا بر اين از يك سو كار اين منافقين ، خدعه و نيرنگ بود و از سويى ديگر درباره پيامبر بزرگ خدا نيز چنين اعتقاد غلطى داشتند .\r\nاما جمله بعد ( * ( وَما يَخْدَعُونَ إِلَّا أَنْفُسَهُمْ وَما يَشْعُرُونَ ) * ) هر دو پندار آنها را در هم\r\n","description":"","footnote":"","page_name":" 103 ","page_number":116},
  {"content":"\r\nمىكوبد ، از يك سو اثبات مىكند كه تنها خدعه و نيرنگ از جانب خود آنها است و از سوى ديگر مىگويد اين خدعه و نيرنگ نيز به خودشان باز مىگردد و نمىفهمند ، چرا كه سرمايه‌هاى اصيلى را كه خداوند براى نيل به سعادت در وجودشان آفريده ، در مسير خدعه و فريب و نيرنگ بر باد مىدهند و دست خالى از هر خير و نيكى ، با كوله بارى از گناه ، از دنيا مىروند .\r\nالبته هيچكس خدا را نمىتواند فريب بدهد ، چرا كه او با خبر از آشكار و نهان است ، بنا بر اين تعبير به * ( « يُخادِعُونَ اللَّه » ) * يا از اين نظر است كه خدعه و نيرنگ با پيامبر و مؤمنان ، همچون خدعه و نيرنگ با خدا است ، ( در موارد ديگرى از قرآن نيز ديده مىشود كه خداوند براى تعظيم پيامبر و مؤمنان خود را در صف آنها قرار مىدهد ) .\r\nو يا اينكه بر اثر عدم شناخت صفات خدا با افكار كوتاه و ناقص خود به راستى فكر مىكردند ممكن است چيزى از خدا پنهان بماند و نظير آن نيز در بعضى ديگر از آيات قرآن ديده مىشود .\r\nبه هر حال ، آيه فوق ، اشاره روشنى به مساله فريب و جدان دارد و اينكه بسيار مىشود كه انسان منحرف و آلوده ، براى رهايى از سرزنش و مجازات و جدان در برابر اعمال زشت و انحرافى دست به فريب و جدان خويش مىزند ، و كم كم براى خود اين باور را به وجود مىآورد كه اين عمل من نه تنها زشت و انحرافى نيست بلكه اصلاح است و مبارزه با فساد ( * ( إِنَّما نَحْنُ مُصْلِحُونَ ) * ) تا با فريب و جدان ، آسوده خاطر به اعمال خلاف خود ادامه دهد .\r\nمىگويند يكى از سران آمريكا در پاسخ اينكه چرا دستور داده است دو شهر بزرگ ژاپن ( هيروشيما ، و ناكازاكى ) را بمباران اتمى كنند و حدود 200 هزار نفر كودك و پير و جوان را نابود يا ناقص سازند ؟ گفته بود :\r\nما به خاطر صلح اين دستور را داده‌ايم ! كه اگر اين كار را نمىكرديم جنگ\r\n","description":"","footnote":"","page_name":" 104 ","page_number":117},
  {"content":"\r\nطولانىتر مىشد و مىبايست بيش از اين مىكشتيم ! ! آرى منافقان عصر ما نيز براى فريب مردم يا فريب و جدان خود از اين گفته‌ها و از آن كارها ، بسيار دارند ، در حالى كه در برابر ادامه جنگ يا بمباران اتمى شهرهاى بىدفاع ، راه سوم روشنى نيز وجود داشت و آن اينكه دست از تجاوزگرى بردارند و ملتها را با سرمايه‌هاى كشورشان آزاد بگذارند .\r\nبنا بر اين نفاق در حقيقت وسيله اى است براى فريب و جدان ، و چه دردناك است كه انسان ، اين واعظ درونى ، اين پليس هميشه بيدار و اين نماينده الهى را در درون خود ، خفه كند ، و يا آن چنان پرده بر روى آن بيفكند كه صدايش به گوش نرسد .\r\n\r\n6 - تجارت پر زيان\r\nدر قرآن مجيد كرارا فعاليتهاى انسان در اين دنيا به يك نوع تجارت تشبيه شده است ، و در حقيقت همه ما در اين جهان تاجرانى هستيم كه با سرمايه‌هاى فراوان خدا داد ، سرمايه عقل ، فطرت ، عواطف ، نيروهاى مختلف جسمانى ، مواهب عالم طبيعت ، و بالاخره رهبرى انبياء ، گام در اين تجارتخانه بزرگ ميگذاريم ، گروهى سود مىبرند و پيروز مىشوند و سعادتمند ، گروهى نه تنها سودى نمىبرند بلكه اصل سرمايه را نيز از دست داده ، و به تمام معنى ورشكست مىشوند نمونه كامل گروه اول ، مجاهدان راه خدا هستند ، چنان كه قرآن درباره آنها مىگويد :\r\nيا أَيُّهَا الَّذِينَ آمَنُوا هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ تُؤْمِنُونَ بِاللَّه وَرَسُولِه وَتُجاهِدُونَ فِي سَبِيلِ اللَّه بِأَمْوالِكُمْ وَأَنْفُسِكُمْ : « اى افراد با ايمان ! آيا شما را راهنمايى به تجارتى بكنم كه از عذاب دردناك رهائيتان مىبخشد ( و به سعادت جاويدان رهنمونتان مىشود ) ايمان به خدا و رسول او بياوريد و در راه او با مال و جان جهاد كنيد » ( صف - 9 و 10 ) .\r\n","description":"","footnote":"","page_name":" 105 ","page_number":118},
  {"content":"\r\nو نمونه واضح گروه دوم منافقانند كه قرآن در آيات فوق ، پس از ذكر كارهاى مخرب آنها كه در لباس اصلاح و عقل ، انجام مىگيرد مىگويد : « آنها كسانى هستند كه هدايت را با گمراهى مبادله كردند و اين تجارت نه براى آنها سودى داشت و نه مايه هدايت شد » اين گروه در موقعيتى قرار داشتند كه مىتوانستند بهترين راه را انتخاب كنند ، آنها در كنار چشمه زلال وحى قرار داشتند ، در محيطى مملو از صفا و صداقت و ايمان .\r\nاما آنها به جاى اينكه از اين موقعيت خاص كه در طول قرون اعصار تنها نصيب گروه اندكى شده است بالاترين بهره را ببرند ، هدايت را دادند و گمراهى را خريدند ، هدايتى كه در درون فطرتشان بود ، هدايتى كه در محيط وحى موج مىزد ، همه اين امكانات را از دست دادند به گمان اينكه با اين كار مىتوانند ، مسلمين را در هم بكوبند و رؤياهاى شومى را كه در مغز خود مىپروراندند تحقق بخشند .\r\nاين معاوضه و انتخاب غلط دو زيان بزرگ همراه داشت :\r\nنخست اينكه سرمايه‌هاى مادى و معنوى خويش را از دست دادند بى آنكه در مقابل آن سودى ببرند .\r\nو ديگر اينكه حتى به نتيجه شوم مورد نظر خود نيز نرسيدند زيرا اسلام با سرعت پيشرفت كرد و به زودى صفحه جهان را فرا گرفت و اين منافقان نيز رسوا شدند .\r\n","description":"","footnote":"","page_name":" 106 ","page_number":119},
  {"content":"\r\n\r\nمَثَلُهُمْ كَمَثَلِ الَّذِي اسْتَوْقَدَ ناراً فَلَمَّا أَضاءَتْ ما حَوْلَه ذَهَبَ اللَّه بِنُورِهِمْ وَتَرَكَهُمْ فِي ظُلُماتٍ لا يُبْصِرُونَ ‹ 17 › صُمٌّ بُكْمٌ عُمْيٌ فَهُمْ لا يَرْجِعُونَ ‹ 18 › أَوْ كَصَيِّبٍ مِنَ السَّماءِ فِيه ظُلُماتٌ وَرَعْدٌ وَبَرْقٌ يَجْعَلُونَ أَصابِعَهُمْ فِي آذانِهِمْ مِنَ الصَّواعِقِ حَذَرَ الْمَوْتِ وَاللَّه مُحِيطٌ بِالْكافِرِينَ ‹ 19 › يَكادُ الْبَرْقُ يَخْطَفُ أَبْصارَهُمْ كُلَّما أَضاءَ لَهُمْ مَشَوْا فِيه وَإِذا أَظْلَمَ عَلَيْهِمْ قامُوا وَلَوْ شاءَ اللَّه لَذَهَبَ بِسَمْعِهِمْ وَأَبْصارِهِمْ إِنَّ اللَّه عَلى كُلِّ شَيْءٍ قَدِيرٌ ‹ 20 ›\r\n\r\nترجمه :\r\n17 - آنها ( منافقان ) همانند كسى هستند كه آتشى افروخته ( تا در بيابان تاريك راه خود را پيدا كند ) ولى هنگامى كه آتش اطراف خود را روشن ساخت خداوند ( طوفانى مىفرستد و ) آن را خاموش مىكند ، و در تاريكى وحشتناكى كه چشم كار نمىكند آنها را رها مىسازد .\r\n18 - آنها كر ، گنگ و كورند بنا بر اين از راه خطا باز نمىگردند !\r\n","description":"","footnote":"","page_name":" 107 ","page_number":120},
  {"content":"\r\n19 - يا همچون بارانى كه در شب تاريك توام با رعد و برق و صاعقه ( بر سر رهگذرانى ) ببارد ، آنها از ترس مرگ انگشت در گوش خود مىگذارند تا صداى صاعقه را نشنوند ، و خداوند به كافران احاطه دارد ( و در قبضه قدرت او هستند ) .\r\n20 - روشنايى خيره كننده برق نزديك است چشم آنها را بربايد ، هر لحظه اى كه برق جستن مىكند ( صفحه بيابان را ) براى آنها روشن مىسازد ( چند قدمى ) در پرتو آن راه مىروند و هنگامى كه خاموش مىشود توقف مىكنند ، و اگر خدا بخواهد گوش و چشم آنها را از بين مىبرد ، خداوند بر هر چيز توانا است .\r\n\r\nتفسير : دو مثال جالب براى ترسيم حال منافقان\r\nبعد از بيان صفات و ويژگيهاى منافقان ، قرآن مجيد ، براى مجسم ساختن وضع آنها دو تشبيه گويا در آيات فوق بيان مىكند :\r\n1 - در مثال اول مىگويد : « آنها مانند كسى هستند كه آتشى ( در شب ظلمانى ) افروخته ( تا در پرتو نور آن راه را از بيراهه بشناسد و به منزل مقصود برسد ) ( * ( مَثَلُهُمْ كَمَثَلِ الَّذِي اسْتَوْقَدَ ناراً ) * ) .\r\n« ولى همين كه اين شعله آتش اطراف آنها را روشن ساخت ، خداوند آن را خاموش مىسازد ، و در ظلمات رهاشان مىكند ، به گونه اى كه چيزى را نبينند » ( * ( فَلَمَّا أَضاءَتْ ما حَوْلَه ذَهَبَ اللَّه بِنُورِهِمْ وَتَرَكَهُمْ فِي ظُلُماتٍ لا يُبْصِرُونَ ) * ) .\r\nآنها فكر مىكردند با اين آتش مختصر و نور آن مىتوانند با ظلمتها به پيكار برخيزند ، اما ناگهان بادى سخت بر مىخيزد و يا باران درشتى فرو مىريزد ، و يا بر اثر پايان گرفتن مواد آتشافروز ، آتش به سردى و خاموشى مىگرايد و بار ديگر در تاريكى وحشتزا سرگردان مىشوند .\r\nسپس اضافه مىكند : « آنها كر هستند و گنگ و نابينا ، و چون هيچيك از وسائل اصلى درك حقايق را ندارند از راهشان باز نمىگردند » ( * ( صُمٌّ بُكْمٌ عُمْيٌ فَهُمْ لا يَرْجِعُونَ ) * ) .\r\n","description":"","footnote":"","page_name":" 108 ","page_number":121},
  {"content":"\r\nچه مثال دقيق و گويايى : در زندگى انسان بيراهه‌ها فراوان است ، اما خط مستقيم كه به سر منزل مقصود به پيش مىرود يكى بيش نيست ، ولى خطوط انحرافى بى نهايت است ، و از آن گذشته پرده‌هاى ظلمت و طوفانهاى وحشتناك و حوادث گوناگون در طول اين راه فراوان خواهد بود ، چراغ پرفروغى كه از اين حوادث مصون باشد لازم است كه اين پرده‌هاى ظلمت را بشكافد و در برابر طوفانها مقاومت كند ، و آن چيزى جز چراغ عقل و ايمان و خورشيد وحى نيست .\r\nمختصر شعله اى كه انسان ، موقتا مىافروزد چه كارى در اين راه طولانى و پر از طوفان از آن ساخته است ؟ ! « منافقان » با انتخاب راه نفاق چنين مىپنداشتند كه مىتوانند در همه حال موقعيت خويش را حفظ كنند و از هر خطر احتمالى مصون بمانند ، از منافعى كه به دو طرف مىرسد ، استفاده كرده ، و هر دسته غالب شوند آنها را از خود بدانند اگر مؤمنان پيروز شوند در صف مؤمنان ، و اگر غلبه با كافران باشد با آنها باشند .\r\nآنها خود را افرادى زيرك و باهوش مىپنداشته‌اند و در پرتو روشنايى اين شعله ضعيف و ناپايدار ، مىخواستند راه زندگى خود را ادامه دهند و به نوايى برسند .\r\nاما قرآن پرده از روى كار آنها برداشت ، و دروغشان را آشكار كرد ، چنان كه مىخوانيم : إِذا جاءَكَ الْمُنافِقُونَ قالُوا نَشْهَدُ إِنَّكَ لَرَسُولُ اللَّه وَاللَّه يَعْلَمُ إِنَّكَ لَرَسُولُه وَاللَّه يَشْهَدُ إِنَّ الْمُنافِقِينَ لَكاذِبُونَ : « هنگامى كه منافقان به سراغ تو مىآيند مىگويند ما گواهى مىدهيم كه تو فرستاده خدايى ، خدا مىداند كه تو رسول او هستى ، ولى خدا گواهى مىدهد كه منافقان در اظهاراتشان دروغ مىگويند » ( سوره منافقون آيه 1 و 2 ) .\r\nحتى قرآن به كفار نيز اعلام مىكند كه آنها با شما نيستند ، هر وعده اى دهند عمل نخواهند كرد :\r\nأَ لَمْ تَرَ إِلَى الَّذِينَ نافَقُوا يَقُولُونَ لإِخْوانِهِمُ الَّذِينَ كَفَرُوا مِنْ أَهْلِ الْكِتابِ\r\n","description":"","footnote":"","page_name":" 109 ","page_number":122},
  {"content":"\r\nلَئِنْ أُخْرِجْتُمْ لَنَخْرُجَنَّ مَعَكُمْ وَلا نُطِيعُ فِيكُمْ أَحَداً أَبَداً وَإِنْ قُوتِلْتُمْ لَنَنْصُرَنَّكُمْ وَاللَّه يَشْهَدُ إِنَّهُمْ لَكاذِبُونَ - لَئِنْ أُخْرِجُوا لا يَخْرُجُونَ مَعَهُمْ وَلَئِنْ قُوتِلُوا لا يَنْصُرُونَهُمْ وَلَئِنْ نَصَرُوهُمْ لَيُوَلُّنَّ الأَدْبارَ ثُمَّ لا يُنْصَرُونَ :\r\n« منافقان به برادران كافر خود از اهل كتاب وعده مىدهند كه اگر شما را از مدينه بيرون كنند ، ما نيز با شما خارج خواهيم شد و به حرف هيچكس در باره شما گوش نخواهيم داد ، و اگر با شما بجنگند شما را يارى مىكنيم ، و لكن خداوند گواهى مىدهد كه منافقان دروغ مىگويند ، اگر آنها را بيرون كنند همراه آنها خارج نخواهند شد ، و اگر با آنها جنگ نمايند ياريشان نخواهند كرد ، و اگر به آنها كمك كنند ( درگير و دار جنگ ) پا به فرار خواهند گذاشت » ( و استقامت به خرج نخواهند داد ) - ( حشر - 11 - 12 ) .\r\nقابل توجه اينكه : قرآن در اينجا از جمله « استوقد نارا » استفاده كرده است ، يعنى آنها براى رسيدن به « نور » « نار » استفاده مىكنند ، آتشى كه هم دود و هم خاكستر و هم سوزش دارد ، در حالى كه مؤمنان از نور خالص و چراغ روشن و پر فروغ ايمان بهره مىگيرند .\r\nمنافقان گرچه تظاهر به نور ايمان دارند اما باطنشان ، نار است ، و اگر هم نورى باشد ضعيف است و كوتاه مدت .\r\nاين نور مختصر ، يا اشاره به فروغ و جدان و فطرت توحيدى است و يا اشاره به ايمان نخستين آنها است كه بعدا بر اثر تقليدهاى كوركورانه و تعصبهاى غلط و لجاجتها و عداوتها ، پرده‌هاى ظلمانى و تاريك بر آن مىافتد ، نه تنها يك ظلمت بلكه به تعبير قرآن « ظلمات » .\r\nو همينها است كه چشم بينا و گوش شنوا و زبان گويا را سر انجام از آنها خواهد گرفت ، چرا كه سابقا هم گفتيم ادامه راه غلط تدريجا نيروى تشخيص و درك انسان را ضعيف مىكند ، تا آنجا كه گاهى حقايق را وارونه مىبيند ، نيك\r\n","description":"","footnote":"","page_name":" 110 ","page_number":123},
  {"content":"\r\nدر نظرش بد ، و فرشته ديو ، خودنمايى مىكند .\r\nبه هر حال اين تشبيه در حقيقت ، يك واقعيت را در زمينه نفاق روشن مىسازد ، و آن اينكه نفاق و دورويى براى مدت طولانى نمىتواند مؤثر واقع شود ممكن است منافقان براى مدت كوتاهى از مزاياى اسلام و مصونيتهاى مؤمنان برخوردار شوند و از رفاقت پنهانى با كفار نيز بهره گيرند .\r\nولى اين امر همچون شعله ضعيف و كمدوامى كه در يك بيابان تاريك و ظلمانى در معرض وزش طوفانها است ديرى نمىپايد ، و سرانجام چهره واقعى آنها آشكار مىگردد ، و به جاى كسب موفقيت و محبوبيت ، منفور و مطرود خواهند شد و همانند كسى كه در بيابان راه را گم كرده و چراغ را از دست داده سرگردان مىمانند .\r\nاين نكته نيز قابل توجه است كه در تفسير آيه هُوَ الَّذِي جَعَلَ الشَّمْسَ ضِياءً وَالْقَمَرَ نُوراً : « آن خدايى است كه خورشيد را روشنايى و ماه را نور بخش قرار داد ( يونس - 5 ) .\r\nاز امام باقر ع چنين نقل شده كه فرمود :\r\nاضائت الارض بنور محمد ( ص ) كما تضيء الشمس فضرب اللَّه مثل محمد ( ص ) الشمس و مثل الوصى القمر :\r\n« خداوند صفحه روى زمين را به محمد ص روشن ساخت همانگونه كه با نور آفتاب ، لذا محمد ص را به خورشيد تشبيه كرد ، و وصى او على ( ع ) را به ماه » ( 1 ) .\r\nيعنى نور ايمان و وحى ، عالمگير است ، در حالى كه نفاق اگر پرتوى هم داشته باشد تنها دايره كوچكى از اطراف خود را آن هم براى مدت كوتاهى روشن مىكند ( * ( ما حَوْلَه ) * ) .\r\n\r\n","description":"","footnote":"\r\n( 1 ) نور الثقلين جلد اول صفحه 36 .\r\n","page_name":" 111 ","page_number":124},
  {"content":"\r\nدر مثال دوم قرآن صحنه زندگى آنها را به شكل ديگرى ترسيم مىنمايد :\r\nشبى است تاريك و ظلمانى پرخوف و خطر ، باران به شدت مىبارد ، از كرانه‌هاى افق برق پرنورى مىجهد ، صداى غرش وحشتزا و مهيب رعد ، نزديك است پرده‌هاى گوش را پاره كند ، انسانى بىپناه در دل اين دشت وسيع و ظلمانى و پر از خطر ، حيران و سرگردان مانده است ، باران پر پشت ، بدن او را مرطوب ساخته ، نه پناهگاه مورد اطمينانى وجود دارد كه به آن پناه برد و نه ظلمت اجازه مىدهد گامى به سوى مقصد بردارد .\r\nقرآن در يك عبارت كوتاه ، حال چنين مسافر سرگردانى را بازگو مىكند :\r\n« يا همانند بارانى كه در شب تاريك ، توام با رعد و برق و صاعقه ( بر سر رهگذرانى ) ببارد » ( * ( أَوْ كَصَيِّبٍ مِنَ السَّماءِ فِيه ظُلُماتٌ وَرَعْدٌ وَبَرْقٌ ) * ) .\r\nسپس اضافه مىكند « آنها از ترس مرگ انگشتها را در گوش خود مىگذارند تا صداى وحشتانگيز صاعقه‌ها را نشنوند » ( * ( يَجْعَلُونَ أَصابِعَهُمْ فِي آذانِهِمْ مِنَ الصَّواعِقِ حَذَرَ الْمَوْتِ ) * ) .\r\nو در پايان آيه مىفرمايد : « و خداوند به كافران احاطه دارد » ( و آنها هر كجا بروند در قبضه قدرت او هستند ) ( * ( وَاللَّه مُحِيطٌ بِالْكافِرِينَ ) * ) .\r\nبرقها پى در پى بر صفحه آسمان تاريك جستن مىكند : « نور برق آن چنان خيره كننده است كه نزديك است چشمهاى آنها را بربايد » ( * ( يَكادُ الْبَرْقُ يَخْطَفُ أَبْصارَهُمْ ) * ) .\r\n« هر زمان كه برقى مىزند و صفحه بيابان تاريك ، روشن مىشود ، چند گامى در پرتو آن راه مىروند ، ولى بلافاصله ظلمت بر آنها مسلط مىشود و آنها در جاى خود متوقف مىگردند » ( * ( كُلَّما أَضاءَ لَهُمْ مَشَوْا فِيه وَإِذا أَظْلَمَ عَلَيْهِمْ قامُوا ) * ) .\r\nآنها هر لحظه خطر را در برابر خود احساس مىكنند ، چرا كه در دل اين\r\n","description":"","footnote":"","page_name":" 112 ","page_number":125},
  {"content":"\r\nبيابان نه كوهى به چشم مىخورد ، و نه درختى تا از خطر رعد و برق و صاعقه جلوگيرى كند ، هر آن ممكن است هدف صاعقه اى قرار گيرند و در يك لحظه خاكستر شوند ! .\r\nمىدانيم صاعقه‌ها به هر برآمدگى از زمين حمله مىكنند ، اما در دل بيابان جز آنها برآمدگى پيدا نمىشود كه صاعقه متوجه آن گردد ، بنا بر اين خطر جدى و حتمى است ( با توجه به اينكه خطر صاعقه در بيابانهاى مسطحى همچون بيابانهاى حجاز به درجات از مناطق كوهستانى بيشتر است اهميت اين مثال براى مردم آن محيط روشنتر مىشود ) .\r\nخلاصه نمىداند چه كند ، مضطرب و پريشان ، حيران و سرگردان بر جاى خود ايستاده ، نه راهى در ميان شنهاى بيابان پيدا است و نه راهنمايى كه در پرتو هدايت او گام بر دارد .\r\nحتى اين خطر وجود دارد كه غرش رعد ، گوش آنها را پاره و نور خيره كننده برق چشمشان را نابينا كند ، آرى « اگر خدا بخواهد گوش و چشم آنها را از ميان مىبرد چرا كه خدا به هر چيزى توانا است » ( * ( وَلَوْ شاءَ اللَّه لَذَهَبَ بِسَمْعِهِمْ وَأَبْصارِهِمْ إِنَّ اللَّه عَلى كُلِّ شَيْءٍ قَدِيرٌ ) * ) .\r\nآرى منافقان درست به چنين مسافرى مىمانند ، آنها در ميان مؤمنان روز - افزون كه همچون سيل خروشان و باران پرپشتى به هر سو پيش مىروند قرار گرفته‌اند افسوس كه به پناهگاه مطمئن ايمان ، پناه نبرده‌اند تا از شر صاعقه‌هاى مرگبار مجازات الهى نجات يابند .\r\nجهاد مسلحانه مسلمين در برابر دشمنان همانند خروش رعد و صاعقه بر سر آنها فرود مىآمد ، گاهگاه فرصتهايى ، براى پيدا كردن راه حق نصيبشان مىشد و انديشه هاشان بيدار مىگشت ، ولى افسوس كه اين بيدارى همچون برق آسمان ديرى نمىپائيد تا مىخواستند چند گامى بردارند خاموش مىشد و تاريكى غفلت و سپس توقف و سرگردانى جاى آن را مىگرفت .\r\n","description":"","footnote":"","page_name":" 113 ","page_number":126},
  {"content":"\r\nپيشرفت سريع اسلام همچون برق آسمانى چشم آنها را خيره كرده بود ، و آيات قرآن كه پرده از رازهاى نهانيشان بر مىداشت همچون صاعقه‌ها آنها را هدف قرار مىداد ، هر دم احتمال مىدادند آيه اى نازل گردد و پرده از رازهاى ديگرى بر دارد و رسواتر شوند .\r\nچنان كه قرآن در آيه 64 سوره توبه مىگويد : يَحْذَرُ الْمُنافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ بِما فِي قُلُوبِهِمْ قُلِ اسْتَهْزِؤُا إِنَّ اللَّه مُخْرِجٌ ما تَحْذَرُونَ :\r\n« منافقان از اين مىترسند كه سوره اى بر ضد آنها نازل شود و آنچه در درون مخفى مىدارند فاش گردد بگو هر چه مىخواهيد استهزاء كنيد خدا آنچه را از آن مىترسيد ظاهر مىسازد » .\r\nمنافقان از اين نيز وحشت داشتند كه با علنى شدن اسرارشان فرمان جنگ از طرف خدا با اين دشمنان خائن داخلى صادر شود و مسلمانان كه در آن روز قوى و نيرومند بودند بر آنها ، حمله كنند ، آن چنان كه قرآن مىگويد : لَئِنْ لَمْ يَنْتَه الْمُنافِقُونَ وَالَّذِينَ فِي قُلُوبِهِمْ مَرَضٌ وَالْمُرْجِفُونَ فِي الْمَدِينَةِ لَنُغْرِيَنَّكَ بِهِمْ ثُمَّ لا يُجاوِرُونَكَ فِيها إِلَّا قَلِيلًا مَلْعُونِينَ أَيْنَما ثُقِفُوا أُخِذُوا وَقُتِّلُوا تَقْتِيلًا :\r\n« اگر منافقان و آنهايى كه قلبشان بيمار است و كسانى كه با اشاعه اكاذيب ، ترس و وحشت و سستى مىآفرينند ، دست از كردار خود بر ندارند ما تو را بر آنها مىشورانيم تا نتوانند در جوار شما جز اندكى زندگى كنند و به صورت افراد نفرين شده هر جا يافت شوند ، آنها را بگيرند و بكشند » ( احزاب - 60 - 61 ) .\r\nاز اين آيات به خوبى استفاده مىشود كه منافقان در وحشت و سرگردانى سختى در مدينه قرار داشتند ، آيات با لحن شديد و قاطعى پى در پى همانند رعد و برق آسمانى بر ضد آنها نازل مىشد ، و هر آن احتمال اين مىرفت كه دستور مجازات و يا حد اقل اخراج آنها از مدينه صادر گردد .\r\nاگر چه شان نزول اين آيات ، منافقان عصر پيامبر ص است اما با توجه به اينكه\r\n","description":"","footnote":"","page_name":" 114 ","page_number":127},
  {"content":"\r\nخط نفاق در هر عصر و زمانى ، در برابر خط انقلابهاى راستين وجود داشته و دارد به منافقان همه اعصار و قرون گسترش مىيابد ، و ما با چشم خود تمام اين نشانه‌ها را يك به يك و مو به مو در مورد منافقان عصر خويش ، مىيابيم ، سرگردانى آنها ، وحشت و اضطرابشان و خلاصه بىپناهى و بدبختى و سيه روزى و رسوايى آنها را درست همانند همان مسافرى كه قرآن به روشنترين وجهى حال او را ترسيم كرده است مشاهده مىكنيم .\r\nدر اينكه ميان مثال دوم و اول در آيات فوق چه تفاوتى است ؟ ، در اينجا دو تفسير وجود دارد .\r\nنخست اينكه : آيه اول ( * ( مَثَلُهُمْ كَمَثَلِ الَّذِي . . . ) * ) اشاره به منافقانى است كه در آغاز وارد ، صف مؤمنان راستين شده بودند و حقيقتا ايمان آوردند ، اما اين ايمان مستقر و پا بر جا نبود و به نفاق گرائيدند .\r\nو اما مثال دوم ( * ( أَوْ كَصَيِّبٍ مِنَ السَّماءِ . . . ) * ) حال منافقانى را بازگو مىكند كه از آغاز در همان صف نفاق بودند و حتى براى يك لحظه هم ايمان نياوردند .\r\nديگر اينكه : مثال اول بازگو كننده حال افراد است ، و مثال دوم مجسم كننده وضع محيطها ، لذا در اول مىفرمايد * ( مَثَلُهُمْ كَمَثَلِ الَّذِي . . . ) * ( مثل آنها مانند كسى است كه . . . ) و در مثال دوم مىگويد : « * ( أَوْ كَصَيِّبٍ مِنَ السَّماءِ فِيه ظُلُماتٌ وَرَعْدٌ وَبَرْقٌ ) * » : « مانند باران پرپشتى كه از آسمان فرو مىريزد ، و در آن ، ظلمت و رعد و برق است » اشاره به محيط وحشتزا و پرخوف و خطرى است كه منافقان در آن زندگى داشتند .\r\n","description":"","footnote":"","page_name":" 115 ","page_number":128},
  {"content":"\r\n\r\nيا أَيُّهَا النَّاسُ اعْبُدُوا رَبَّكُمُ الَّذِي خَلَقَكُمْ وَالَّذِينَ مِنْ قَبْلِكُمْ لَعَلَّكُمْ تَتَّقُونَ ‹ 21 › الَّذِي جَعَلَ لَكُمُ الأَرْضَ فِراشاً وَالسَّماءَ بِناءً وَأَنْزَلَ مِنَ السَّماءِ ماءً فَأَخْرَجَ بِه مِنَ الثَّمَراتِ رِزْقاً لَكُمْ فَلا تَجْعَلُوا لِلَّه أَنْداداً وَأَنْتُمْ تَعْلَمُونَ ‹ 22 ›\r\n\r\nترجمه :\r\n21 - اى مردم پروردگار خود را پرستش كنيد ، آن كس كه شما و پيشينيان را آفريد ، تا پرهيزكار شويد .\r\n22 - آن كس كه زمين را بستر شما قرار داد و آسمان ( جو زمين ) را همچون سقفى بر بالاى سر شما و از آسمان آبى فرو فرستاد ، و بوسيله آن ميوه‌ها را پرورش داد ، تا روزى شما باشد ، بنا بر اين براى خدا شريكهايى قرار ندهيد در حالى كه مىدانيد ( هيچ يك از اين شركاء و بتان نه شما را آفريده‌اند و نه شما را روزى مىدهند ) .\r\n\r\nتفسير :\r\n\r\nاين چنين خدايى را بپرستيد\r\nدر آيات گذشته خداوند حال سه دسته ( پرهيزكاران ، كافران و منافقان ) را شرح داد و بيان داشت كه پرهيزكاران مشمول هدايت الهى هستند ، و قرآن راهنماى آنان است در حالى كه بر دلهاى كافران مهر جهل و نادانى زده ، و به خاطر اعمالشان بر چشم آنها پرده غفلت افكنده و حس تشخيص را از آنان سلب نموده است .\r\n","description":"","footnote":"","page_name":" 116 ","page_number":129},
  {"content":"\r\nو منافقان بيماردلانى هستند كه بر اثر سوء اعمالشان بر بيماريشان مىافزايد .\r\nاما در آيات مورد بحث ، بعد از اين مقايسه روشن ، خط سعادت و نجات را كه پيوستن به گروه اول است مشخص ساخته مىگويد : « اى مردم پروردگارتان را پرستش كنيد كه هم شما و هم پيشينيان را آفريد تا پرهيزكار شويد » ( * ( يا أَيُّهَا النَّاسُ اعْبُدُوا رَبَّكُمُ الَّذِي خَلَقَكُمْ وَالَّذِينَ مِنْ قَبْلِكُمْ لَعَلَّكُمْ تَتَّقُونَ ) * ) .\r\n\r\nدر اينجا به چند نكته بايد توجه كرد :\r\n1 - خطاب « * ( يا أَيُّهَا النَّاسُ ) * » ( اى مردم ) كه در قرآن حدود بيست بار تكرار شده و يك خطاب جامع و عمومى است نشان مىدهد كه قرآن مخصوص نژاد و قبيله و طايفه و قشر خاصى نيست ، بلكه همگان را در اين دعوت عام شركت مىدهد ، همه را دعوت به پرستش خداى يگانه ، و مبارزه با هر گونه شرك و انحراف از خط توحيد مىكند .\r\n2 - براى برانگيختن حس شكرگزارى مردم ، و جذب آنها به عبادت پروردگار از مهمترين نعمت شروع مىكند كه نعمت خلقت و آفرينش همه انسانها است ، نعمتى كه هم نشانه قدرت خدا است ، و هم علم و حكمت او و هم رحمت عام و خاصش چرا كه در خلقت انسان اين گل سر سبد عالم هستى ، نشانه‌هاى علم و قدرت بىپايان خدا و نعمتهاى گسترده اش كاملا به چشم مىخورد .\r\nآنها كه در برابر خدا خاضع نيستند و او را پرستش نمىكنند غالبا به خاطر اين است كه در آفرينش خويش و پيشينيان نمىانديشند ، و به اين نكته توجه ندارند كه اين آفرينش بزرگ را نمىتوان به عوامل كور و كر طبيعى نسبت داد ، و اين نعمتهاى حساب شده و بىنظير را كه در جسم و جان انسان ، نمايان است ، نمىتوان از غير مبدء علم و قدرت بىپايانى دانست .\r\n","description":"","footnote":"","page_name":" 117 ","page_number":130},
  {"content":"\r\nبنا بر اين يادآورى اين نعمتها ، هم دليلى است بر خداشناسى ، و هم محركى است براى شكرگزارى و پرستش .\r\n3 - نتيجه اين پرستش ، تقوا و پرهيزگارى است ( * ( لَعَلَّكُمْ تَتَّقُونَ ) * ) .\r\nبنا بر اين عبادتها و نيايشهاى ما چيزى بر جاه و جلال خدا نمىافزايد همانگونه كه ترك آنها چيزى از عظمت مقام او نمىكاهد ، اين عبادتها كلاسهاى تربيت براى آموزش تقوا است ، تقوا همان احساس مسئوليت و خودجوشى درونى كه معيار ارزش انسان و ميزان سنجش شخصيت او است .\r\n4 - تكيه بر « * ( الَّذِينَ مِنْ قَبْلِكُمْ ) * » ( كسانى كه پيش از شما بودند ) شايد اشاره به اين باشد كه اگر شما در پرستش بتها استدلال به سنت نياكانتان مىكنيد خدا هم آفريننده شما است و هم آفريننده نياكان شما است ، هم مالك و پرورش دهنده شما است و هم مالك و پرورش دهنده آنها ، بنا بر اين ، پرستش بتها چه از ناحيه شما باشد و چه از ناحيه آنها چيزى جز انحراف نيست .\r\n\r\nنعمت زمين و آسمان\r\nدر آيه بعد به قسمت ديگرى از نعمتهاى بزرگ خدا كه مىتواند انگيزه شكرگزارى باشد اشاره كرده ، نخست از آفرينش زمين سخن مىگويد : « همان خدايى كه زمين را بستر استراحت شما قرار داد » ( * ( الَّذِي جَعَلَ لَكُمُ الأَرْضَ فِراشاً ) * ) .\r\nاين مركب راهوارى كه شما را بر پشت خود سوار كرده و با سرعت سرسام آورى در اين فضا به حركات مختلف خود ادامه مىدهد ، بى آنكه كمترين لرزشى بر وجود شما وارد كند ، يكى از نعمتهاى بزرگ او است .\r\nنيروى جاذبه اش كه به شما اجازه حركت و استراحت و ساختن خانه و لانه و تهيه باغها و زراعتها و انواع وسائل زندگى مىدهد ، نعمت ديگرى است ، هيچ\r\n","description":"","footnote":"","page_name":" 118 ","page_number":131},
  {"content":"\r\nفكر كرده‌ايد كه اگر جاذبه زمين نبود در يك چشم بر هم زدن همه ما و همه خانه‌هاى وسائل زندگيمان بر اثر حركت دورانى زمين به فضا پرتاب و در فضا سرگردان مىشد ؟ ! تعبير به « فراش » ( بستر استراحت ) چه تعبير زيبايى است ، فراش ، نه تنها مفهوم آرامش و آسودگى خاطر و استراحت را در بر دارد بلكه گرم و نرم بودن و در حد اعتدال قرار داشتن نيز در مفهوم آن افتاده است .\r\nجالب اينكه : چهارمين پيشواى شيعيان جهان امام سجاد على بن الحسين ع در بيان شيوايش اين حقيقت را در تفسير همين آيه تشريح فرموده است .\r\nجعلها ملائمة لطباعكم ، موافقة لاجسامكم ، و لم يجعلها شديدة الحمى و الحرارة فتحرقكم و لا شديدة البرد فتجمدكم ، و لا شديدة طيب الريح فتصدع هاماتكم ، و لا شديدة النتن فتعطبكم ، و لا شديدة اللين كالماء فتغرقكم و لا شديدة الصلابه فتمتنع عليكم فى دوركم و ابنيتكم و قبور موتاكم . . . :\r\nفلذلك جعل الارض فراشا لكم !\r\n« خداوند زمين را مناسب طبع شما قرار داد و موافق جسم شما ، آن را گرم و سوزان نساخت تا از حرارتش بسوزيد ، و زياد سرد نيافريد تا منجمد شويد ، آن را آن قدر معطر و زننده قرار نداد تا بوى تند آن به مغز شما آسيب رساند و آن را بدبو نيافريد تا مايه هلاكت شما گردد ، آن را همچون آب قرار نداد كه در آن غرق شويد و نيز چنان سفت و محكم نيافريد تا بتوانيد در آن خانه و مسكن بسازيد و مردگان را ( كه وجودشان در سطح زمين مايه هزار گونه ناراحتى است ) در آن دفن كنيد ، آرى خداوند اين گونه زمين را بستر استراحت شما قرار داد » ( 1 ) .\r\nسپس به نعمت آسمان مىپردازد و مىگويد : « آسمان را همچون سقفى بر بالاى سر شما قرار داد » ( * ( وَالسَّماءَ بِناءً ) * ) .\r\n\r\n","description":"","footnote":"\r\n( 1 ) نور الثقلين جلد اول - صفحه 41 .\r\n","page_name":" 119 ","page_number":132},
  {"content":"\r\nكلمه « بناء » با توجه به كلمه « عليكم » بيانگر آنست كه آسمان بر بالاى سر شما بنا شده است ، طبعا همچون سقف ، اين معنى به صورت صريحترى در جاى ديگر قرآن آمده است وَجَعَلْنَا السَّماءَ سَقْفاً مَحْفُوظاً : « ما آسمان را سقف محفوظى قرار داديم » ( انبياء - 32 ) .\r\nشايد اين تعبير براى بعضى از كسانى كه به وضع ساختمان آسمان و زمين از نظر هيئت امروز آشنا هستند عجيب بيايد كه اين سقف چگونه است و كجاست ؟\r\nآيا اين تعبير ، فرضيه هيئت بطلميوس را دائر به قرار گرفتن افلاك به روى هم همچون طبقات پوست پياز در خاطره‌ها تداعى نمىكند ؟ ولى با توجه به توضيح زير مطلب كاملا روشن مىشود :\r\nكلمه « سماء » در قرآن به معانى مختلفى آمده است ، كه قدر مشترك همه آنها چيزى است كه در جهت فوق قرار گرفته است ، يكى از آنها كه در اين آيه به آن اشاره شده است همان جو زمين است ، يعنى قشر هواى متراكمى كه دور تا دور كره زمين را پوشانده ، و طبق نظريه دانشمندان ضخامت آن ، چند صد كيلومتر است .\r\nاگر به نقش اساسى و حياتى ، اين قشر ضخيم هوا ، كه زمين را از هر سو احاطه كرده است بينديشيم خواهيم دانست كه تا چه حد اين سقف ، محكم و براى حفاظت انسانها مؤثر است .\r\nاين قشر مخصوص هوا كه همچون سقفى بلورين ، اطراف ما را احاطه كرده در عين اينكه مانع از تابش نور آفتاب - اين اشعه حياتبخش و زندگى آفرين - نيست بقدرى محكم و مقاوم است كه از يك سد پولادين كه چندين متر ضخامت داشته باشد نيز محكمتر است ! اگر اين سقف نبود ، زمين دائما در معرض رگبار سنگهاى پراكنده آسمانى بود و عملا آرامش از مردم جهان سلب مىشد ولى اين قشر فشرده چند صد كيلو\r\n","description":"","footnote":"","page_name":" 120 ","page_number":133},
  {"content":"\r\nمترى ( 1 ) تقريبا تمام سنگهاى آسمانى را قبل از سقوط به سطح زمين مىسوزاند و نابود مىكند و تنها تعداد بسيار كمى مىتوانند از آن عبور كرده و به عنوان يك زنگ خطر براى زمينيان به گوشه اى پرتاب شوند ، و اين تعداد كم هرگز نتوانسته است آرامش را بر هم زند .\r\nاز جمله شواهدى كه نشان مىدهد يكى از معانى آسمان همين « جو زمين » است حديثى است كه از پيشواى بزرگ ما امام صادق ع در باره رنگ آسمان نقل شده است آنجا كه به مفضل مىفرمايد :\r\n« اى مفضل در رنگ آسمان بينديش كه خدا آن را اينچنين آبى آفريده كه موافقترين رنگها براى چشم انسان است و حتى نظر كردن به آن ديده را تقويت مىكند » ( 2 ) .\r\nامروز اين را همه مىدانيم كه رنگ آبى آسمان چيزى جز رنگ هواى متراكم شده اطراف زمين نيست ، بنا بر اين منظور از آسمان در اين حديث همان جو زمين است .\r\nدر آيه 79 سوره نحل مىخوانيم أَ لَمْ يَرَوْا إِلَى الطَّيْرِ مُسَخَّراتٍ فِي جَوِّ السَّماءِ : « آيا آنها به پرندگانى كه در دل آسمان تسخير شده‌اند نگاه نكردند » ؟\r\nدر باره معانى ديگر آسمان ذيل آيه 29 همين سوره بحث مشروحترى مطالعه خواهيد فرمود .\r\nبعد از آن به نعمت باران پرداخته مىگويد : « و از آسمان آبى نازل كرد » ( * ( وَأَنْزَلَ مِنَ السَّماءِ ماءً ) * ) .\r\n\r\n","description":"","footnote":"\r\n( 1 ) در بسيارى از كتب ضخامت قشر هواى محيط به زمين را يكصد كيلومتر نوشته‌اند ولى ظاهرا منظورشان جايى است كه مولكولهاى هوا نسبتا به هم نزديك است ، ولى دانش امروز ثابت كرده كه حتى در فاصله چند صد كيلومترى مولكولهاى هوا به صورت پراكنده و فوق العاده رقيق وجود دارد .\r\n( 2 ) توحيد مفضل .\r\n","page_name":" 121 ","page_number":134},
  {"content":"\r\nاما چه آبى ؟ حياتبخش ، و زندگى آفرين ، و مايه همه آباديها و شالوده همه نعمتهاى مادى .\r\nجمله و * ( أَنْزَلَ مِنَ السَّماءِ ماءً ) * بار ديگر اين حقيقت را تاكيد مىكند كه منظور از « سماء » در اينجا همان جو زمين است ، زيرا مىدانيم باران از ابرها و ابرها از تراكم بخارهايى كه در جو زمين پراكنده‌اند به وجود مىآيند .\r\n« امام سجاد على بن الحسين » ع در تفسير اين آيه راجع به نزول باران از آسمان بيان جالبى فرموده كه ذيلا مىخوانيد :\r\n« خداوند باران را از آسمان نازل مىكند تا به تمام قله‌هاى كوه‌ها ، تپه‌ها و گودالها و خلاصه تمام نقاط مرتفع و هموار برسد ( و همگى بدون استثناء سيراب گردند ) و آن را دانه دانه و نرم و پى در پى - گاهى به صورت دانه‌هاى درشت و گاهى قطره‌هاى كوچكتر - قرار داد ، تا كاملا در زمين فرو رود ، و سيراب گردد ، و آن را به صورت سيلابى نفرستاد تا زمينها و درختان و مزارع و ميوه‌هاى شما را بشويد و ويران كند » ( 1 ) .\r\nقرآن سپس به انواع ميوه هايى كه از بركت باران و روزيهايى كه نصيب انسانها مىشود اشاره كرده چنين مىگويد : « خداوند بوسيله باران ، ميوه هايى را به عنوان روزى شما از زمين خارج ساخت » ( * ( فَأَخْرَجَ بِه مِنَ الثَّمَراتِ رِزْقاً لَكُمْ ) * ) .\r\nاين برنامه الهى كه از يك سو ، رحمت وسيع و گسترده خدا را بر همه بندگان مشخص مىكند و از سوى ديگر بيانگر قدرت او است كه چگونه از آب بىرنگ صد هزاران رنگ از ميوه‌ها و دانه‌هاى غذايى با خواص متفاوت براى انسانها ،\r\n\r\n","description":"","footnote":"\r\n( 1 ) عبارت حديث طبق آنچه در تفسير نور الثقلين ( ج اول ص 41 ) آمده چنين است :\r\nينزله من اعلى ليبلغ قلل جبالكم و تلالكم و هضابكم و اوهادكم ثم فرقه رذاذا و وابلا و هطلا لتنشفه ارضوكم ، و لم يجعل ذلك المطر نازلا عليكم قطعة واحدة فيفسد ارضيكم و اشجاركم و زروعكم و ثماركم .\r\n","page_name":" 122 ","page_number":135},
  {"content":"\r\nو همچنين جانداران ديگر ، آفريده ، يكى از زنده ترين دلائل وجود او است لذا بلافاصله اضافه مىكند : « اكنون كه چنين است براى خدا شريكهايى قرار ندهيد در حالى كه مىدانيد » ( * ( فَلا تَجْعَلُوا لِلَّه أَنْداداً وَأَنْتُمْ تَعْلَمُونَ ) * ) .\r\nآرى همه شما مىدانيد كه اين بتها و شركاى ساختگى ، نه شما را آفريده‌اند و نه روزى مىدهند ، و نه كمترين مواهب شما از ناحيه آنها است ، پس چگونه آنها را شبيه خدا مىدانيد .\r\n« انداد » جمع « ند » ( بر وزن ضد ) به معنى شريك و شبيه است ، بديهى است اين شباهت و شركت در پندار بت پرستان وجود داشته نه اينكه يك امر واقعى باشد .\r\nيا به تعبير دقيقتر چنان كه راغب در مفردات مىگويد : « ند » و « نديد » به معنى چيزى است كه از نظر گوهر و ذات شريك و شبيه چيز ديگرى باشد ، بنا بر اين به نوع خاصى از مماثلث و همانندى گفته مىشود ، يعنى همانندى در گوهر ذات .\r\n\r\nنكته : بت پرستى در شكلهاى مختلف\r\n- در اينجا توجه به اين حقيقت لازم است كه قرار دادن شريك براى خدا تنها ، منحصر به ساختن بتهاى سنگى و چوبى و يا از آن فراتر ، انسانى همچون مسيح ع را يكى از خدايان سه گانه دانستن ، نيست بلكه معنى وسيعى دارد صورتهاى مخفىتر و پنهانتر را نيز شامل مىشود ، بطور كلى هر چه را در رديف خدا در زندگى مؤثر دانستن يك نوع شرك است .\r\nابن عباس در اينجا تعبير جالبى دارد مىگويد : الانداد هو الشرك اخفى من دبيب النمل على صفاة سوداء فى ظلمة الليل ، و هو ان يقول و اللَّه و حياتك يا فلان و حياتى ! . . . و يقول لو لا كلبة هذا لاتانا اللصوص البارحة ! . . . و قول الرجل لصاحبه ما شاء اللَّه و شئت . . . هذا كله به شرك :\r\n","description":"","footnote":"","page_name":" 123 ","page_number":136},
  {"content":"\r\n« انداد ، همان شرك است كه گاهى پنهانتر است از حركت مورچه بر سنگ سياه در شب تاريك ، از جمله اينكه انسان بگويد : به خدا سوگند ، به جان تو سوگند ، به جان خودم سوگند . . . ( يعنى خدا و جان خود و جان دوستش را در يك رديف قرار بدهد ) و بگويد اين سگ اگر ديشب نبود دزدان آمده بودند ! ( پس نجات دهنده ما از دزدان اين سگ است ) يا به دوستش بگويد : هر چه خدا بخواهد و تو بخواهى ، همه اينها بويى از شرك مىدهد » ( 1 ) .\r\nو در حديثى مىخوانيم كه مردى در برابر پيامبر ص همين جمله را گفت :\r\nما شاء اللَّه و شئت ( هر چه خدا بخواهد و تو بخواهى ) پيامبر فرمود : ا جعلتنى للَّه ندا : « مرا شريك خدا و همرديف او قرار دادى » ؟ ! .\r\nدر تعبيرات عاميانه روزمره نيز بسيار مىگويند : « اول خدا ، دوم تو » ! بايد قبول كرد كه اين گونه تعبيرات نيز مناسب يك انسان موحد كامل نيست .\r\nدر روايتى در تفسير آيه 106 سوره يوسف و ما يُؤْمِنُ أَكْثَرُهُمْ بِاللَّه إِلَّا وَهُمْ مُشْرِكُونَ از امام صادق ع مىخوانيم كه فرمود : ( اين اشاره به شرك خفى است ) مانند اينكه انسان به ديگرى بگويد : اگر تو نبودى من نابود شده بودم يا زندگانيم بر باد مىرفت » ( 2 ) .\r\nتوضيح بيشتر را در اين زمينه در جلد دهم صفحه 88 ذيل آيه 106 سوره يوسف به بعد مىخوانيد .\r\n\r\n","description":"","footnote":"\r\n( 1 ) فى ظلال سيد قطب جلد اول صفحه 53 .\r\n( 2 ) سفينة البحار جلد اول صفحه 697 .\r\n","page_name":" 124 ","page_number":137},
  {"content":"\r\n\r\n[ سوره البقرة ‹ 2 › : آيات 23 تا 24 
  ]\r\nوَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِه وَادْعُوا شُهَداءَكُمْ مِنْ دُونِ اللَّه إِنْ كُنْتُمْ صادِقِينَ ‹ 23 › فَإِنْ لَمْ تَفْعَلُوا وَلَنْ تَفْعَلُوا فَاتَّقُوا النَّارَ الَّتِي وَقُودُهَا النَّاسُ وَالْحِجارَةُ أُعِدَّتْ لِلْكافِرِينَ ‹ 24 ›\r\n\r\nترجمه :\r\n23 - اگر در باره آنچه بر بنده خود ( پيامبر ) نازل كرده‌ايم شك و ترديد داريد ( لا اقل ) يك سوره همانند آن بياوريد و گواهان خود را غير از خدا بر اين كار دعوت كنيد اگر راست مىگوئيد .\r\n24 - اگر اين كار نكرديد - و هرگز نخواهيد كرد - از آتشى بترسيد كه هيزم آن بدنهاى مردم ( گنهكار ) و سنگهاى است كه براى كافران مهيا شده است .\r\n\r\nتفسير : قرآن معجزه جاويدان\r\nاز آنجا كه نفاق و كفر كه موضوع بحثهاى آيات پيشين بود ، گاهى از عدم درك محتواى نبوت و اعجاز پيامبر ص سرچشمه مىگيرد ، در آيات مورد بحث به اين مساله پرداخته و مخصوصا انگشت روى معجزه جاويدان « قرآن » مىگذارد تا هر گونه شك و ترديد را نسبت به رسالت پيامبر اسلام ص از ميان ببرد ، مىگويد :\r\n« اگر درباره آنچه بر بنده خود نازل كرده‌ايم ، شك و ترديد داريد لا اقل سوره اى همانند آن بياوريد ( * ( وَإِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا\r\n","description":"","footnote":"","page_name":" 125 ","page_number":138},
  {"content":"\r\n* ( بِسُورَةٍ مِنْ مِثْلِه ) * ) ( 1 ) .\r\nو به اين ترتيب قرآن همه منكران را دعوت به مبارزه با قرآن و همانند يك سوره مانند آن مىكند تا عجز آنها دليلى باشد ، روشن بر اصالت اين وحى آسمانى در رسالت الهى آورنده آن .\r\nسپس براى تاكيد بيشتر مىگويد : تنها خودتان به اين كار قيام نكنيد بلكه « تمام گواهان خود را جز خدا دعوت كنيد ( تا شما را در اين كار يارى كنند ) اگر در ادعاى خود صادقيد كه اين قرآن از طرف خدا نيست » ( * ( وَادْعُوا شُهَداءَكُمْ مِنْ دُونِ اللَّه إِنْ كُنْتُمْ صادِقِينَ ) * ) .\r\nكلمه « شهداء » در اينجا اشاره به گواهانى است كه آنها را در نفى رسالت پيامبر ص كمك مىكردند ، و جمله « * ( مِنْ دُونِ اللَّه ) * » اشاره به اين است كه حتى اگر همه انسانها جز « اللَّه » دست به دست هم بدهند ، براى اينكه يك سوره همانند سوره‌هاى قرآن بياورند قادر نخواهند بود .\r\nو جمله * ( إِنْ كُنْتُمْ صادِقِينَ ) * ( اگر راست مىگوئيد ) در حقيقت براى تحريك آنها به قبول اين مبارزه است ، و مفهومش اين است كه اگر شما از اين كار عاجز هستيد دليل دروغگويى شماست پس براى اثبات راستگويى خود برخيزيد و دست به كار شويد .\r\n« تحدى » و دعوت به مبارزه ، بايد هر چه ممكن است قاطع باشد ، و دشمن را تا آنجا كه امكان دارد تحريك كند و به اصطلاح بر سر غيرت آورد ، تا تمام قدرت\r\n\r\n","description":"","footnote":"\r\n( 1 ) بعضى از مفسران معتقدند كه ضمير « مثله » به پيامبر باز مىگردد كه در جمله قبل با تعبير « عبدنا » ذكر شده است ، يعنى اگر در اصالت اين وحى آسمانى ترديد داريد كسى همانند محمد ( ص ) را كه هرگز درس نخوانده و خط و كتابت نياموخته پيدا كنيد كه بتواند همانند آن را بياورد ، ولى اين احتمال بعيد به نظر مىرسد زيرا در جاى ديگر قرآن مىخوانيم * ( فَلْيَأْتُوا بِحَدِيثٍ مِثْلِه ) * ( طور - 34 ) و در جاى ديگر * ( فَأْتُوا بِسُورَةٍ مِثْلِه ) * ( يونس - 38 ) كه نشان مىدهد « مثله » ، صفت قرآن است نه توصيف پيامبر .\r\n","page_name":" 126 ","page_number":139},
  {"content":"\r\nخود را به كار گيرد و پس از عجز و ناتوانى به طور مسلم بداند پديده اى كه با آن روبرو است يك پديده بشرى نيست ، يك امر الهى است .\r\nلذا در آيه بعد با تعبيرهاى مختلف به اين مهم پرداخته مىگويد : « اگر شما اين كار را انجام نداديد - و هرگز انجام نخواهيد داد - از آتشى بترسيد كه هيزم آن بدنهاى مردم بىايمان ، و همچنين سنگها است » ! ( * ( فَإِنْ لَمْ تَفْعَلُوا وَلَنْ تَفْعَلُوا فَاتَّقُوا النَّارَ الَّتِي وَقُودُهَا النَّاسُ وَالْحِجارَةُ ) * ) .\r\n« آتشى كه هم اكنون براى كافران آماده شده است » و جنبه نسيه ندارد ! ( * ( أُعِدَّتْ لِلْكافِرِينَ ) * ) .\r\n« وقود » به معنى « آتشگيره » است يعنى ماده قابل اشتعال مانند هيزم ( نه به معنى « آتشزنه » همچون كبريت يا جرقه اى كه با سنگهاى مخصوص ايجاد مىكنند ) .\r\nعده اى از مفسران گفته‌اند كه منظور از « حجاره » بتهايى است كه آنها را از سنگ ساخته بودند و آيه 98 سوره انبياء را شاهد آن دانسته‌اند : إِنَّكُمْ وَما تَعْبُدُونَ مِنْ دُونِ اللَّه حَصَبُ جَهَنَّمَ : « شما و آنچه غير از خدا مىپرستيد آتشگيره دوزخ است » .\r\nبعضى ديگر مىگويند : « حجاره » اشاره به سنگهاى گوگردى است كه حرارتشان بيش از سنگهاى ديگر مىباشد .\r\nولى بعضى از مفسران معتقدند كه منظور از اين تعبير توجه دادن به شدت حرارت دوزخ است ، يعنى آن چنان حرارت و سوزندگى دارد كه سنگها و انسانها را همانند هيزم شعله ور مىسازد .\r\nآنچه با ظاهر آيات فوق ، سازگارتر به نظر مىرسد اين است كه آتش دوزخ از درون خود انسانها ، و سنگها ، شعله ور مىشود ، و با توجه به اين حقيقت كه امروز ثابت شده همه اجسام جهان در درون خود ، آتشى عظيم نهفته دارند ، ( يا به تعبير\r\n","description":"","footnote":"","page_name":" 127 ","page_number":140},
  {"content":"\r\nديگر انرژيهايى كه قابل تبديل به آتشند ) درك اين معنى مشكل نيست ، و لزومى ندارد كه آن آتش سوزان را شبيه آتشهاى معمولى اين جهان بدانيم .\r\nدر سوره همزه آيه 6 و 7 مىخوانيم نارُ اللَّه الْمُوقَدَةُ الَّتِي تَطَّلِعُ عَلَى الأَفْئِدَةِ : « آتش سوزان پروردگار كه از درون دلها سرچشمه مىگيرد و بر قلبها سايه مىافكند ، و از درون به برون سرايت مىكند » ( به عكس آتشهاى اين جهان كه از بيرون به درون مىرسد ) !\r\n\r\nنكته‌ها :\r\n\r\n1 - چرا پيامبران به معجزه نياز دارند ؟\r\nمىدانيم كه منصب نبوت و پيامبرى بزرگترين منصبى است كه به عده اى از پاكان عطا شده است ، زيرا مناصب و مقامهاى ديگر معمولا حاكم بر جسم افراد است ، ولى منصب نبوت منصبى است كه بر جان و دل جامعه‌ها حكومت مىكنند ، لذا به همان نسبت كه ارج بيشترى دارد مدعيان كاذب و افراد شياد بيشترى ، اين منصب را به خود مىبندند ، و از آن سوء استفاده مىكنند .\r\nدر اينجا مردم مىبايست يا ادعاى هر مدعى را بپذيرند ، و يا دعوت همه را رد كنند ، اگر همه را بپذيرند ، پيدا است چه هرج و مرجى به وجود مىآيد ، و دين خدا به چه صورت جلوه خواهد كرد ، و اگر هيچكدام را نپذيرند آن هم نتيجه اش گمراهى و عقبماندگى است .\r\nبنا بر اين همان دليلى كه اصل بعثت پيامبران را الزامى مىشمارد مىگويد پيامبران راستين مىبايست نشانه اى همراه داشته باشند كه علامت امتياز آنان از مدعيان دروغين ، و سند حقانيت آنها باشد .\r\nروى اين اصل لازم است هر پيامبرى ، معجزه اى بياورد كه گواه صدق رسالتش گردد .\r\n","description":"","footnote":"","page_name":" 128 ","page_number":141},
  {"content":"\r\nو همانطور كه از لفظ « معجزه » پيدا است ، بايد پيامبر ص قدرت بر انجام اعمال خارقالعاده اى داشته باشد كه ديگران از انجام آن « عاجز » باشند .\r\nپيامبرى كه داراى معجزه است لازم است مردم را به « مقابله به مثل » دعوت كند ، او بايد علامت و نشانه درستى گفتار خود را معجزه خويش معرفى نمايد تا اگر ديگران مىتوانند همانند آن را بياورند ، اين كار را در اصطلاح « تحدى » گويند .\r\n\r\nقرآن معجزه جاودانى پيامبر اسلام ( ص )\r\nاز ميان معجزات و خارق عاداتى كه از پيامبر اسلام ص صادر شده قرآن برترين سند زنده حقانيت او است .\r\nقرآن كتابى است فوق افكار بشر ، كسى تا كنون نتوانسته كتابى همانند آن را بياورد ، اين كتاب يك معجزه بزرگ آسمانى است .\r\nعلت اينكه قرآن به عنوان سند زنده حقانيت پيامبر اسلام ص و معجزه بزرگ او از ميان تمام معجزاتش برگزيده شده اين است كه قرآن معجزه اى است « گويا » ، « جاودانى » ، « جهانى » ، و « روحانى » .\r\nپيامبران پيشين مىبايست همراه معجزات خود باشند و براى اثبات اعجاز آنها مخالفان را دعوت به مقابله به مثل كنند ، در حقيقت معجزات آنها خود زبان نداشت و گفتار پيامبران ، آن را تكميل مىكرد ، اين گفته در مورد معجزات ديگر پيامبر اسلام ص غير از قرآن نيز صادق است .\r\nولى قرآن يك معجزه گويا است ، نيازى به معرفى ندارد ، خودش به سوى خود دعوت مىكند ، مخالفان را به مبارزه مىخواند محكوم مىسازد ، و از ميدان مبارزه ، پيروز ، بيرون مىآيد ، لذا پس از گذشت قرنها از وفات پيامبر ص همانند زمان حيات او ، به دعوت خود ادامه مىدهد ، هم دين است و هم معجزه ، هم قانون است و هم سند قانون .\r\n","description":"","footnote":"","page_name":" 129 ","page_number":142},
  {"content":"\r\n\r\nجاودانى و جهانى بودن\r\nقرآن مرز « زمان و مكان » را در هم شكسته و ما فوق زمان و مكان قرار گرفته است ، به خاطر اينكه معجزات پيامبران گذشته و حتى معجزات خود پيامبر اسلام غير از قرآن ، روى نوار معينى از زمان ، و در نقطه مشخصى از مكان و در برابر عده خاصى صورت گرفته است ، سخن گفتن نوزاد مريم ع و زنده كردن مردگان و مانند آن بوسيله مسيح ع در زمان و مكان و در برابر اشخاص معينى بوده و چنان كه مىدانيم ، امورى كه رنگ زمان و مكان به خود گرفته باشند ، به همان نسبت كه از آنها دور تر شويم ، كمرنگتر جلوه مىكنند ، و اين از خواص امور زمانى است .\r\nولى قرآن ، بستگى به زمان و مكان ندارد ، هم چنان به همان قيافه اى كه 1400 سال قبل در محيط تاريك حجاز تجلى كرد ، امروز بر ما تجلى مىكند بلكه گذشت زمان و پيشرفت علم و دانش به ما امكاناتى داده كه بتوانيم استفاده بيشترى از آن نسبت به مردم اعصار گذشته بنمائيم ، پيدا است هر چه رنگ زمان و مكان به خود نگيرد تا ابد و در سراسر جهان پيش خواهد رفت ، بديهى است كه يك دين جهانى و جاودانى بايد يك سند حقانيت جهانى و جاودانى هم در اختيار داشته باشد .\r\nاما روحانى بودن آن :\r\nامور خارقالعاده اى كه از پيامبران پيشين به عنوان گواه صدق گفتار آنها ديده شده معمولا جنبه جسمانى داشته : شفاى بيماران غير قابل علاج ، زنده كردن مردگان ، سخن گفتن كودك نوزاد در گاهواره ، و . . . همه جنبه جسمى دارند و چشم و گوش انسان را تسخير مىكنند ، ولى الفاظ قرآن كه از همين حروف و كلمات معمولى تركيب يافته در اعماق دل و جان انسان نفوذ مىكند ، روح او را مملو از اعجاب و تحسين مىسازد ، افكار و عقول را در برابر خود وادار به تعظيم مىنمايد معجزه اى است كه تنها با مغزها و انديشه‌ها و ارواح انسانها سر و كار دارد ، برترى\r\n","description":"","footnote":"","page_name":" 130 ","page_number":143},
  {"content":"\r\nچنين معجزه اى بر معجزات جسمانى احتياج به توضيح ندارد .\r\n\r\nآيا قرآن دعوت به مقابله كرده است ؟\r\nقرآن در چند سوره دعوت به مقابله به مثل نموده است از جمله :\r\n1 - در سوره اسراء آيه 88 - اين سوره در مكه نازل شده است - مىخوانيم :\r\nقُلْ لَئِنِ اجْتَمَعَتِ الإِنْسُ وَالْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِه وَلَوْ كانَ بَعْضُهُمْ لِبَعْضٍ ظَهِيراً : « بگو اگر تمام جن و انس اجتماع كنند تا كتابى همانند قرآن بياورند ، نمىتوانند ، اگر چه نهايت همفكرى و همكارى را به خرج دهند » .\r\n2 - در سوره هود - اين سوره نيز در مكه نازل شده است - در آيات 13 و 14 مىخوانيم :\r\nأَمْ يَقُولُونَ افْتَراه قُلْ فَأْتُوا بِعَشْرِ سُوَرٍ مِثْلِه مُفْتَرَياتٍ وَادْعُوا مَنِ اسْتَطَعْتُمْ مِنْ دُونِ اللَّه إِنْ كُنْتُمْ صادِقِينَ فَإِلَّمْ يَسْتَجِيبُوا لَكُمْ فَاعْلَمُوا أَنَّما أُنْزِلَ بِعِلْمِ اللَّه . . .\r\n« مىگويند اين آيات را به خدا افترا بسته ( و ساختگى است ) بگو اگر راست مىگوئيد شما هم ده سوره ساختگى همانند آن بياوريد ، و غير از خدا هر كسى را مىتوانيد به كمك خود دعوت كنيد ، و اگر اين دعوت را اجابت نكردند بدانيد اين آيات از طرف خدا است . . .\r\n3 - در سوره يونس - كه نيز در مكه نازل شده - در آيه 38 چنين آمده است :\r\nأَمْ يَقُولُونَ افْتَراه قُلْ فَأْتُوا بِسُورَةٍ مِثْلِه وَادْعُوا مَنِ اسْتَطَعْتُمْ مِنْ دُونِ اللَّه إِنْ كُنْتُمْ صادِقِينَ :\r\n« مىگويند بر خدا افترا بسته ، بگو سوره اى همانند آن بياوريد و هر كس غير از خدا را مىتوانيد به يارى طلبيد ، اگر راست مىگوئيد » .\r\n","description":"","footnote":"","page_name":" 131 ","page_number":144},
  {"content":"\r\n4 - آيه مورد بحث كه در مدينه نازل شده است .\r\nهمانطور كه ملاحظه مىشود قرآن با صراحت و قاطعيت بىنظيرى دعوت به مبارزه كرده ، صراحت و قاطعيتى كه نشانه زنده حقانيت است .\r\nقرآن با بيان بسيار قاطع و صريح تمام جهانيان و كليه كسانى را كه در پيوند آن با مبدء جهان آفرينش ترديد داشتند دعوت به مقابله به مثل كرده است ، نه تنها دعوت كرده بلكه آنها را تشويق و تحريك به مبارزه نيز نموده است و كلماتى در اين آيات به كار برده كه به اصطلاح « به غيرت آنها برخورد نمايد » اين كلمات عبارتند از :\r\n* ( إِنْ كُنْتُمْ صادِقِينَ ) * : « اگر راست مىگوئيد » .\r\nفَأْتُوا بِعَشْرِ سُوَرٍ مِثْلِه مُفْتَرَياتٍ : « ده سوره ساختگى مثل آن بياوريد » .\r\nقُلْ فَأْتُوا بِسُورَةٍ مِثْلِه . . . إِنْ كُنْتُمْ صادِقِينَ : « اگر راست مىگوئيد يك سوره ساختگى بياوريد » .\r\nوَ ادْعُوا مَنِ اسْتَطَعْتُمْ مِنْ دُونِ اللَّه : « غير از خدا از هر كس مىخواهيد دعوت كنيد » .\r\nقُلْ لَئِنِ اجْتَمَعَتِ الإِنْسُ وَالْجِنُّ : « اگر همه جهانيان دست به دست هم بدهند . . . » .\r\nلا يَأْتُونَ بِمِثْلِه : « نمىتوانند مثل آن را بياورند . . . »\r\n* ( فَاتَّقُوا النَّارَ الَّتِي وَقُودُهَا النَّاسُ وَالْحِجارَةُ ) * : « از آتشى بترسند كه هيزم آن بدنهاى مردم ( گنهكار ) و سنگها است .\r\n* ( فَإِنْ لَمْ تَفْعَلُوا وَلَنْ تَفْعَلُوا ) * : « اگر مثل آن را نياورديد ، و هرگز نخواهيد توانست . . . » .\r\nبا اين تحريكها و تشويقها ، و با اينكه ميدانيم اين مبارزه تنها يك مبارزه ادبى يا مذهبى نبود بلكه يك مبارزه « سياسى » « اقتصادى » و « اجتماعى » بود ، مبارزه اى\r\n","description":"","footnote":"","page_name":" 132 ","page_number":145},
  {"content":"\r\nبود كه همه چيز حتى « موجوديت » آنها در گرو آن بود ، و بعبارت ديگر : يك مبارزه حياتى محسوب مىشد كه مسير و سرنوشت زندگى و مرگ آنها را روشن مىساخت اگر پيروز مىشدند همه چيز داشتند ، و اگر مغلوب مىشدند ، بايد از همه چيز خود دست بشويند .\r\nبا اين حال اگر مىبينيم آنها در مقابل قرآن زانو زده‌اند و نتوانستند همانند آن را بياورند . معجزه بودن قرآن روشنتر مىشود .\r\nقابل توجه اينكه اين آيات منحصر به زمان و مكان خاصى نيست و تمام جهانيان و مراكز علمى دنيا را به سوى اين مبارزه دعوت مىكند و هيچگونه استثنايى در آن وجود ندارد و هم اكنون نيز به تحدى خود ادامه مىدهد .\r\n\r\nاز كجا كه مثل آن را نياورده‌اند ؟ !\r\nنظرى به تاريخ اسلام پاسخ اين سؤال را روشن مىسازد ، زيرا در داخل كشورهاى اسلامى در زمان پيغمبر ص و پس از او حتى در خود مكه و مدينه مسيحيان و يهوديان سر سخت و متعصبى مىزيستند كه براى تضعيف مسلمان از هر فرصتى استفاده مىكردند و علاوه در ميان مسلمانان جمعى « مسلمان نما » كه قرآن مجيد آنها را « منافق » نام نهاده زندگى داشتند كه رل جاسوسى بيگانگان بر عهده آنان بود ( مانند آنچه در باره « ابو عامر » راهب و همدستان او از منافقان مدينه و چگونگى ارتباط آنها با امپراطور روم در تواريخ نقل شده كه منتهى به ساختن « مسجد ضرار » در مدينه شد و آن صحنه عجيبى را كه قرآن در سوره « توبه » به آن اشاره كرده است بوجود آورد ) .\r\nمسلما اين دسته از منافقان و آن عده از دشمنان متعصب و سرسخت كه به دقت مراقب اوضاع مسلمين بودند و از هر جريانى كه به زيان مسلمانان بود استقبال مىكردند اگر به چنين كتابى دسترسى پيدا كرده بودند براى در هم شكستن آنها تا آنجا كه مىتوانستند آن را نشر مىدادند و يا لا اقل در حفظ و نگهداريش\r\n","description":"","footnote":"","page_name":" 133 ","page_number":146},
  {"content":"\r\nمىكوشيدند .\r\nو لذا مىبينيم حتى افرادى كه به احتمال ضعيفى ممكن است به معارضه با قرآن برخاسته باشند ، تاريخ نام آنها را ضبط كرده است از جمله :\r\nنام « عبد اللَّه بن مقفع » را برده‌اند كه او كتاب « الدرة اليتيمة » را به همين منظور نوشته است .\r\nدر صورتى كه كتاب مزبور هم اكنون در اختيار ما است و چندين بار چاپ شده است و كوچكترين اشاره اى در آن كتاب به اين مطلب نشده است ، نمىدانيم چطور اين نسبت را به او داده‌اند ؟\r\nنام « متنبى » احمد بن حسين كوفى شاعر را در اين زمره نيز ذكر كرده‌اند ، كه ادعاى نبوت نموده است ، در صورتى كه قرائن زيادى نشان مىدهد كه داعيه او بيشتر بلندپروازى محروميتهاى خانوادگى و حس جاه طلبى بوده است .\r\n« ابو العلاى معرى » نيز متهم به اين امر شده است ، گر چه از او سخنان زننده اى نسبت به اسلام نقل شده اما هيچ وقت داعيه مبارزه با قرآن را نداشته است بلكه جملات جالبى درباره عظمت قرآن گفته كه به پاره اى از آنها اشاره خواهد شد .\r\nولى « مسيلمه كذاب » از مردم يمامه مسلما از كسانى است كه به مبارزه با قرآن برخاسته و به اصطلاح آياتى آورده است كه جنبه تفريحى آن بيشتر است بد نيست چند جمله از آنها را در اينجا بياوريم :\r\n1 - در برابر سوره « الذاريات » ، اين جمله‌ها را آورده است .\r\n« و المبذرات بذرا و الحاصدات حصدا و الذاريات قمحا و الطاحنات طحنا و العاجنات عجنا و الخابزات خبزا و الثاردات ثردا و اللاقمات لقما اهالة و سمنا » ( 1 ) .\r\n\r\n","description":"","footnote":"\r\n( 1 ) اعجاز القرآن رافعى .\r\n","page_name":" 134 ","page_number":147},
  {"content":"\r\nيعنى قسم به دهقانان و كشاورزان ، قسم به درو كنندگان ، قسم به جدا كنندگان كاه از گندم ، قسم به جدا كنندگان گندم از كاه ، قسم به خمير كنندگان ، قسم به نانپزندگان ، قسم به تريد كنندگان ! قسم به آن كسانى كه لقمه‌هاى چرب و نرم بر مىدارند « ! ! 2 - يا ضفدع بنت ضفدع ، نقى ما تنقين ، نصفك فى الماء و نصفك فى الطين ، لا الماء تكدرين و لا الشارب تمنعين ( 1 ) .\r\n« اى قورباغه دختر قورباغه ! آنچه مىخواهى صدا كن ! نيمى از تو در آب و نيمى ديگر در گل است ، نه آب را گلآلود مىكنى ، و نه كسى را از آب خوردن جلوگيرى مىنمايى » !\r\n\r\nگواهى ديگران در باره قرآن\r\nدر اينجا لازم مىدانيم چند جمله از گفته‌هاى بزرگان و حتى كسانى كه متهم به مبارزه با قرآن هستند ، درباره عظمت قرآن نقل نمائيم :\r\n1 - ابو العلاى معرى ( متهم به مبارزه با قرآن ) مىگويد :\r\n« اين سخن در ميان همه مردم - اعم از مسلمان غير مسلمان - مورد اتفاق است كه كتابى كه محمد ص آورده است ، عقلها را در برابر خود مغلوب ساخته و تا كنون كسى نتوانسته است مانند آن را بياورد ، سبك اين كتاب با هيچيك از سبكهاى معمول ميان عرب ، اعم از خطابه ، رجز ، شعر و سجع كاهنان شباهت ندارد .\r\nامتياز و جاذبه اين كتاب به قدرى است كه اگر يك آيه از آن در ميان كلمات ديگران قرار گيرد همچون ستاره اى فروزان در شب تاريك مىدرخشد ! « 2 - وليد بن مغيره مخزومى - مردى كه به حسن تدبير در ميان عرب شهرت داشت و براى حل مشكلات اجتماعى از فكر و تدبير او در زمان جاهليت استفاده مىكردند ، و به همين جهت او را » ريحانه قريش « ( گل سر سبد آنها ! )\r\n\r\n","description":"","footnote":"\r\n( 1 ) از قرآن و آخرين پيامبر .\r\n","page_name":" 135 ","page_number":148},
  {"content":"\r\nمىناميدند . پس از اينكه چند آيه از اول سوره « غافر » را از پيغمبر شنيد در محفلى از طائفه بنى مخزوم حاضر شد و چنين گفت :\r\n« به خدا سوگند از محمد سخنى شنيدم كه نه شباهت به گفتار انسانها دارد و نه پريان و ان له لحلاوة ، و ان عليه لطلاوة و ان اعلاه لمثمر و ان اسفله لمغدق ، و انه يعلو و لا يعلى عليه » : « گفتار او شيرينى خاص و زيبايى مخصوصى دارد ، بالاى آن ( همچون شاخه‌هاى درختان برومند ) پر ثمر ، و پائين آن ( مانند ريشه‌هاى درختان كهن ) پرمايه است ، گفتارى است كه بر همه چيز پيروز مىشود و چيزى بر آن پيروز نخواهد شد » ( 1 ) .\r\n3 - كارلايل - مورخ و دانشمند معروف انگليسى درباره قرآن مىگويد :\r\n« اگر يك بار به اين كتاب مقدس نظر افكنيم حقائق برجسته و خصائص اسرار وجود طورى در مضامين جوهره آن پرورش يافته كه عظمت و حقيقت قرآن به خوبى از آنها نمايان مىگردد و اين خود مزيت بزرگى است كه فقط به قرآن اختصاص يافته و در هيچ كتاب علمى و سياسى و اقتصادى ديگر ديده نمىشود ، بلى خواندن برخى از كتابها تاثيرات عميقى در ذهن انسان مىگذارد ولى هرگز با تاثير قرآن قابل مقايسه نيست ، از اين جهت بايستى گفت : مزاياى اوليه قرآن و اركان اساسى آن مربوط به حقيقت و احساسات پاك و عناوين برجسته مسائل و مضامين مهم آن است كه هيچگونه شك و ترديد در آن راه نيافته و پايان تمام فضائل را كه موجد تكامل و سعادت بشرى است در بر داشته و آنها را به خوبى نشان مىدهد » ( 2 ) .\r\n4 - « جان ديون پورت » مؤلف كتاب « عذر تقصير به پيشگاه محمد و قرآن » مىنويسد :\r\n« قرآن به اندازه اى از نقائص مبرا و منزه است كه نيازمند كوچكترين\r\n\r\n","description":"","footnote":"\r\n( 1 ) مجمع البيان جلد دهم سوره مدثر .\r\n( 2 ) از مقدمه كتاب سازمانهاى تمدن امپراطورى اسلام .\r\n","page_name":" 136 ","page_number":149},
  {"content":"\r\nتصحيح و اصلاحى نيست و ممكن است از اول تا به آخر آن خوانده شود بدون آنكه انسان كمترين ملالتى از آن احساس كند » ( 1 ) و باز او مىنويسد : « و همه اين معنى را قبول دارند كه قرآن با بليغترين و فصيحترين لسان و به لهجه قبيله قريش كه نجيبترين و مؤدبترين عربها هستند نازل شده . . . و مملو از درخشنده ترين اشكال و محكمترين تشبيهات است . . . » ( 2 ) .\r\n5 - « گوته » شاعر و دانشمند آلمانى مىگويد :\r\n« قرآن اثرى است كه ( احيانا ) بواسطه سنگينى عبارت آن خواننده در ابتدا رميده مىشود و سپس مفتون جاذبه آن مىگردد و بالاخره بى اختيار مجذوب زيبائيهاى متعدد آن مىشود » ( 3 ) .\r\nو در جاى ديگر مىنويسد :\r\n« ساليان درازى كشيشان از خدا بىخبر ما را از پى بردن به حقائق قرآن مقدس و عظمت آورنده آن محمد ص دور نگاه داشته بودند ، اما هر قدر كه ما قدم در جاده علم و دانش گذارده‌ايم پرده‌هاى جهل و تعصب نابجا از بين مىرود و به زودى اين كتاب توصيفناپذير ( قرآن ) عالم را به خود جلب نموده و تاثير عميقى در علم و دانش جهان كرده ، سرانجام محور افكار مردم جهان مىگردد » ! هم او مىگويد : « ما در ابتدا از قرآن روگردان بوديم ، اما طولى نكشيد كه اين كتاب توجه ما را به خود جلب كرد ، و ما را دچار حيرت ساخت تا آنجا كه در برابر اصول و قوانين علمى و بزرگ آن سر تسليم فرود آوريم » ! 6 - « ويل دورانت » مورخ معروف مىگويد :\r\n« قرآن در مسلمانان آن چنان عزت نفس و عدالت و تقوايى به وجود آورده\r\n\r\n","description":"","footnote":"\r\n( 1 ) همان كتاب صفحه 111 .\r\n( 2 ) همان كتاب صفحه 91 .\r\n( 3 ) از كتاب عذر تقصير به پيشگاه محمد ( ص ) و قرآن .\r\n","page_name":" 137 ","page_number":150},
  {"content":"\r\nكه در هيچيك از مناطق جهان . . . شبيه و نظير نداشته است « 7 - » ژوللابوم « انديشمند و نويسنده فرانسوى در كتاب » تفصيل الآيات « مىگويد :\r\n« دانش و علم براى جهانيان از سوى مسلمانان بدست آمد و مسلمين علوم را از » قرآنى « كه درياى دانش است گرفتند و نهرها از آن براى بشريت در جهان جارى ساختند . . . » .\r\n8 - « دينورت » مستشرق ديگرى مىنويسد :\r\n« واجب است اعتراف كنيم كه علوم طبيعى و فلكى و فلسفه و رياضيات كه در اروپا رواج گرفت عموما از بركت تعليمات قرآنى است و ما مديون مسلمانانيم بلكه اروپا از اين جهت شهرى از اسلام است ! » ( 1 ) .\r\n9 - بانو دكتر « لوراواكسيا واگليرى » استاد دانشگاه « ناپل » در كتاب « پيشرفت سريع اسلام » مىنويسد : « كتاب آسمانى اسلام نمونه اى از اعجاز است . . .\r\n« قرآن » كتابى است كه نمىتوان از آن تقليد كرد ، نمونه سبك و اسلوب قرآن در ادبيات سابقه ندارد ، تاثيرى كه اين سبك در روح انسان ايجاد مىكند ناشى از امتيازات و برتريهاى آن است . . . چطور ممكن است « اين كتاب اعجاز آميز » ساخته « محمد ص » باشد در صورتى كه او يك نفر عرب درس نخوانده اى بود . . .\r\nما در اين كتاب گنجينه‌ها و ذخائرى از علوم مىبينيم كه فوق استعداد و ظرفيت باهوشترين اشخاص و بزرگترين فيلسوفان و قوىترين رجال سياست و قانون است .\r\nبدليل اين جهات است كه قرآن نمىتواند كار يك مرد تحصيل كرده و دانشمندى باشد ( 2 ) .\r\n\r\n","description":"","footnote":"\r\n( 1 ) المعجزة الخالده به نقل از قرآن بر فراز اعصار .\r\n( 2 ) پيشرفت سريع اسلام - در بحثهاى فوق راجع به اعجاز قرآن از كتاب « قرآن و آخرين پيامبر » استفاده شده است .\r\n","page_name":" 138 ","page_number":151},
  {"content":"\r\n\r\n[ سوره البقرة ‹ 2 › : آيه 25 
  ]\r\nوَ بَشِّرِ الَّذِينَ آمَنُوا وَعَمِلُوا الصَّالِحاتِ أَنَّ لَهُمْ جَنَّاتٍ تَجْرِي مِنْ تَحْتِهَا الأَنْهارُ كُلَّما رُزِقُوا مِنْها مِنْ ثَمَرَةٍ رِزْقاً قالُوا هذَا الَّذِي رُزِقْنا مِنْ قَبْلُ وَأُتُوا بِه مُتَشابِهاً وَلَهُمْ فِيها أَزْواجٌ مُطَهَّرَةٌ وَهُمْ فِيها خالِدُونَ ‹ 25 ›\r\n\r\nترجمه :\r\n25 - به كسانى كه ايمان آورده‌اند و عمل صالح دارند ، بشارت ده ، كه باغهايى از بهشت براى آنها است ، كه نهرها از زير درختانش جارى است ، هر زمانى كه ميوه اى از آن به آنها داده شود ، مىگويند اين همان است كه قبلا به ما روزى شده بود ( ولى چقدر اينها از آنها بهتر و عاليتر است ) و ميوه هايى كه براى آنها مىآورند همه ( از نظر خوبى و زيبايى ) يكسانند ، و براى آنها همسرانى پاك و پاكيزه است و جاودانه در آن خواهند بود .\r\n\r\nتفسير : ويژگى نعمتهاى بهشتى\r\nاز آنجا كه در آخرين آيه بحث گذشته ، كافران و منكران قرآن به عذاب دردناكى تهديد شدند ، در آيه مورد بحث ، سرنوشت مؤمنان را بيان مىكند تا همانگونه كه روش قرآن است با مقابله اين دو با هم ، حقيقت روشنتر شود .\r\nنخست مىگويد : « به آنها كه ايمان آوردند و عمل صالح انجام داده‌اند بشارت ده كه براى آنها باغهايى از بهشت است كه نهرها از زير درختانش جريان دارد » ( * ( وَبَشِّرِ الَّذِينَ آمَنُوا وَعَمِلُوا الصَّالِحاتِ أَنَّ لَهُمْ جَنَّاتٍ تَجْرِي مِنْ تَحْتِهَا الأَنْهارُ ) * ) .\r\nمىدانيم باغهايى كه آب دائم ندارند و بايد گاهگاه از خارج ، آب براى آنها بياورند ، طراوت زيادى نخواهند داشت ، طراوت از آن باغى است كه هميشه آب\r\n","description":"","footnote":"","page_name":" 139 ","page_number":152},
  {"content":"\r\nدر اختيار دارد ، آبهايى كه متعلق به خود آنست و هرگز قطع نمىشود ، خشكسالى و كمبود آب آن را تهديد نمىكند و چنين است باغهاى بهشت .\r\nسپس ضمن اشاره به ميوه‌هاى گوناگون اين باغها مىگويد : « هر زمان از اين باغها ميوه اى به آنها داده مىشود مىگويند : اين همان است كه از قبل به ما داده شده است » ( * ( كُلَّما رُزِقُوا مِنْها مِنْ ثَمَرَةٍ رِزْقاً قالُوا هذَا الَّذِي رُزِقْنا مِنْ قَبْلُ ) * ) .\r\nمفسران براى اين جمله تفسيرهاى مختلفى ذكر كرده‌اند :\r\nبعضى گفته‌اند : منظور اين است كه اين نعمتها به خاطر اعمالى است كه ما قبلا در دنيا انجام داديم و زمينه آن از قبل فراهم شده است .\r\nبعضى ديگر گفته‌اند : هنگامى كه ميوه‌هاى بهشتى را براى دومين بار براى آنها مىآورند مىگويند اين همان ميوه اى است كه قبلا خورديم ، ولى هنگامى كه آن را مىخورند مىبينند ، طعم جديد و لذت تازه اى دارد ! و به تعبير ديگر فى المثل سيب و انگورى را كه در اين دنيا مىخوريم در هر مرتبه همان طعم قبل را احساس مىكنيم ، ولى ميوه‌هاى بهشتى هر چند ظاهرا يك نوع بوده باشند هر بار طعم جديدى دارند ، و اين از امتيازات آن جهان است كه گويى تكرار در آن نيست ! .\r\nبعضى ديگر گفته‌اند : منظور اين است كه آنها هنگامى كه ميوه‌هاى بهشتى را مىبينند آن را شبيه ميوه‌هاى دنيا مىيابند ، تا خاطره نامانوسى نداشته باشد ، اما به هنگامى كه مىخورند طعم كاملا تازه و عالى در آن احساس مىكنند .\r\nهيچ مانعى ندارد كه جمله بالا اشاره به همه اين مفاهيم و تفاسير باشد چرا كه الفاظ قرآن گاه داراى چندين معنى است ( 1 ) .\r\n\r\n","description":"","footnote":"\r\n( 1 ) در بحث « استعمال لفظ در اكثر از معنى » ثابت كرده‌ايم كه اين امر به هيچوجه اشكال ندارد .\r\n","page_name":" 140 ","page_number":153},
  {"content":"\r\nسپس اضافه مىكند « و ميوه هايى براى آنها مىآورند كه با يكديگر شبيهند » ( * ( وَأُتُوا بِه مُتَشابِهاً ) * ) .\r\nيعنى همه از نظر خوبى و زيبايى همانندند ، آن چنان در درجه اعلا قرار دارند كه نمىشود يكى را بر ديگرى ترجيح داد ، به عكس ميوه‌هاى اين جهان كه بعضى ممكن است نارس باشند ، بعضى بيش از حد رسيده ، بعضى كم رنگ و بو بعضى خوشبو و معطر ، ولى ميوه‌هاى باغهاى بهشت يك از يك خوشبوتر ، يك از يك شيرينتر و يك از يك جالبتر و زيباتر ! و بالاخره آخرين نعمت بهشتى كه در اين آيه به آن اشاره شده همسران پاك و پاكيزه است مىفرمايد : « براى آنها در بهشت همسران مطهر و پاكى است » ( * ( وَلَهُمْ فِيها أَزْواجٌ مُطَهَّرَةٌ ) * ) .\r\nپاك از همه آلودگيهايى كه در اين جهان ممكن است داشته باشند ، پاك از نظر روح و قلب ، و پاك از نظر جسم و تن .\r\nيكى از اشكالات نعمتهاى دنيا اين است كه انسان در همان حال كه داراى نعمت است فكر زوال آن را مىكند و خاطرش پريشان مىشود ، و به همين دليل هرگز اين نعمتها نمىتواند آرامش آفرين گردد ، اما نعمتهاى بهشتى چون جاودانى است و فنا و زوالى براى آن نيست از هر جهت كامل و آرام بخش است ، لذا در پايان آيه مىفرمايد : « مؤمنان جاودانه در آن باغهاى بهشت خواهند بود » ( * ( وَهُمْ فِيها خالِدُونَ ) * ) .\r\n\r\nنكته‌ها :\r\n\r\n1 - « ايمان » و « عمل »\r\nدر بسيارى از آيات قرآن ، ايمان و عمل صالح در كنار هم واقع شده‌اند به گونه اى كه نشان مىدهد اين دو جدايى ناپذيرند ، و راستى همچنين است زيرا\r\n","description":"","footnote":"","page_name":" 141 ","page_number":154},
  {"content":"\r\nايمان و عمل مكمل يكديگرند .\r\nايمان اگر در اعماق جان نفوذ كند حتما شعاع آن ، در اعمال انسان خواهد تابيد ، و عمل او را عمل صالح مىكند ، همچون چراغ پرنورى كه در درون اطاقى برافروزند ، اشعه آن از تمام پنجره‌ها و دريچه‌ها به بيرون مىتابد ، و چنين است چراغ پرفروغ ايمان كه در قلب انسان روشن مىشود ، شعاعش از چشم و گوش و زبان و دست و پاكى او آشكار مىگردد ! در سوره طلاق آيه 11 مىخوانيم : وَمَنْ يُؤْمِنْ بِاللَّه وَيَعْمَلْ صالِحاً يُدْخِلْه جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها أَبَداً : « آن كس كه به خدا ايمان آورد و عمل صالح انجام دهد ، او را وارد باغهايى از بهشت خواهد ساخت كه از زير درختانش نهرها جارى است ، هميشه در آن خواهند ماند » .\r\nو در سوره نور آيه 55 مىخوانيم وَعَدَ اللَّه الَّذِينَ آمَنُوا مِنْكُمْ وَعَمِلُوا الصَّالِحاتِ لَيَسْتَخْلِفَنَّهُمْ فِي الأَرْضِ : « خداوند وعده داده است به افرادى كه ايمان آورند و عمل صالح انجام دهند آنها را خلفاى روى زمين قرار دهد » ! اصولا ايمان همچون ريشه است و عمل صالح ، ميوه آن ، وجود ميوه شيرين دليل بر سلامت ريشه است ، و وجود ريشه سالم سبب پرورش ميوه‌هاى مفيد .\r\nممكن است افراد بىايمان گهگاه عمل صالحى انجام دهند ، ولى مسلما هميشگى نخواهد بود آنچه عمل صالح را تضمين مىكند ايمانى است كه در اعماق وجود انسان ريشه دوانده باشد و با آن احساس مسئوليت كند .\r\n\r\n2 - همسران پاك\r\nجالب اينكه تنها وصفى كه براى همسران بهشتى در اين آيه بيان شده وصف « مطهرة » ( پاك و پاكيزه ) است و اين اشاره اى است به اينكه : اولين و مهمترين شرط\r\n","description":"","footnote":"","page_name":" 142 ","page_number":155},
  {"content":"\r\nهمسر ، پاكى و پاكيزگى است ، و غير از آن همه تحت الشعاع آن قرار دارد ، حديث معروفى كه از پيامبر ص نقل شده نيز اين حقيقت را روشن مىكند\r\nاياكم و خضراء الدمن قيل يا رسول اللَّه ! و ما خضراء الدمن ؟ قال المرأة الحسناء فى منبت السوء ! :\r\n« از گياهان سرسبزى كه بر مزبله‌ها مىرويد بپرهيزيد ! عرض كردند : اى پيامبر ! منظور شما از اين گياهان چيست ؟ فرمود : زن زيبايى است كه در خانواده آلوده اى پرورش يافته » ( 1 ) .\r\n\r\n3 - نعمتهاى مادى و معنوى در بهشت\r\nگر چه در بسيارى از آيات قرآن ، سخن از نعمتهاى مادى بهشت است :\r\nباغهايى كه نهرهاى آب جارى از زير درختان آن در حركت است ، قصرها ، همسران پاكيزه ، ميوه‌هاى رنگارنگ ، ياران همرنگ و مانند آن .\r\nولى در كنار اين نعمتها اشاره به نعمتهاى معنوى مهمترى نيز شده است كه ارزيابى عظمت آنها با مقياسهاى ما امكانپذير نيست ، مثلا در آيه 72 توبه مىخوانيم :\r\nوَعَدَ اللَّه الْمُؤْمِنِينَ وَالْمُؤْمِناتِ جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها وَمَساكِنَ طَيِّبَةً فِي جَنَّاتِ عَدْنٍ وَرِضْوانٌ مِنَ اللَّه أَكْبَرُ ذلِكَ هُوَ الْفَوْزُ الْعَظِيمُ :\r\n« خداوند به مردان و زنان با ايمان ، باغهايى از بهشت وعده داده كه از زير درختانش نهرها جارى است ، جاودانه در آن خواهند بود ، و مسكنهاى پاكيزه در اين بهشت جاودان دارند ، همچنين خشنودى پروردگار كه از همه اينها بالاتر است و اين است رستگارى بزرگ » .\r\nو در آيه 8 سوره « بينة » بعد از ذكر نعمتهاى مادى بهشت مىخوانيم :\r\nرَضِيَ اللَّه عَنْهُمْ وَرَضُوا عَنْه : « خداوند از آنها خشنود است و آنها نيز از خدا خشنودند » .\r\n\r\n","description":"","footnote":"\r\n( 1 ) وسائل الشيعه جلد 14 صفحه 19 .\r\n","page_name":" 143 ","page_number":156},
  {"content":"\r\nو به راستى اگر كسى به آن مقام برسد كه احساس كند خدا از او راضى است و او هم از خدا راضى ، همه لذات ديگر را از ياد خواهد برد ، تنها به او دل مىبندد ، و به غير او نمىانديشد ، و اين لذتى است روحانى كه با هيچ زبان و بيانى قابل توصيف نيست .\r\nكوتاه سخن اينكه چون معاد هم جنبه « روحانى » دارد و هم « جسمانى » نعمتهاى بهشتى نيز هر دو جنبه را دارند ، تا جامعيت آنها حاصل شود ، و هر كس به اندازه استعداد و شايستگيش بتواند از آنها بهره گيرد .\r\n","description":"","footnote":"","page_name":" 144 ","page_number":157},
  {"content":"\r\n\r\n[ سوره البقرة ‹ 2 › : آيه 26 
  ]\r\nإِنَّ اللَّه لا يَسْتَحْيِي أَنْ يَضْرِبَ مَثَلًا ما بَعُوضَةً فَما فَوْقَها فَأَمَّا الَّذِينَ آمَنُوا فَيَعْلَمُونَ أَنَّه الْحَقُّ مِنْ رَبِّهِمْ وَأَمَّا الَّذِينَ كَفَرُوا فَيَقُولُونَ ما ذا أَرادَ اللَّه بِهذا مَثَلًا يُضِلُّ بِه كَثِيراً وَيَهْدِي بِه كَثِيراً وَما يُضِلُّ بِه إِلَّا الْفاسِقِينَ ‹ 26 ›\r\n\r\nترجمه :\r\n26 - خداوند از اينكه مثال ( به موجودات ظاهرا كوچكى مانند ) پشه و حتى بالاتر از آن بزند شرم نمىكند ( در اين ميان ) آنها كه ايمان آورده‌اند مىدانند حقيقتى است از طرف پروردگارشان ، و اما آنها كه راه كفر را پيموده‌اند ( اين موضوع را بهانه كرده ) و مىگويند منظور خداوند از اين مثل چه بوده است ؟ ! ( آرى ) خدا جمع زيادى را با آن گمراه و عده كثيرى را هدايت مىكند ولى تنها فاسقان را با آن گمراه مىسازد .\r\n\r\nشان نزول :\r\nجمعى از مفسران از ابن عباس در شان نزول نخستين آيه فوق چنين نقل كرده‌اند : هنگامى كه خداوند در آيات گذشته پيرامون منافقين ، دو مثال براى آنها بيان كرد ( مَثَلُهُمْ كَمَثَلِ الَّذِي اسْتَوْقَدَ ناراً . . . - و - أَوْ كَصَيِّبٍ مِنَ السَّماءِ . . . )\r\nمنافقين گفتند خداوند برتر و بالاتر از اين است كه چنين مثالهايى بزند ، و از اين راه در وحى بودن قرآن اظهار ترديد كردند ، در اين موقع آيه فوق نازل شد و به آنها پاسخ گفت .\r\nبعضى ديگر گفته‌اند : هنگامى كه در آيات قرآن ، مثلهايى به « ذباب » ( مگس ) و « عنكبوت » نازل گرديد ، جمعى از مشركان اين موضوع را بهانه قرار داده زبان به انتقاد گشودند و مسخره كردند كه اين چگونه وحى آسمانى است\r\n","description":"","footnote":"","page_name":" 145 ","page_number":158},
  {"content":"\r\nكه سخن از « عنكبوت » و « مگس » مىگويد ؟ آيه فوق نازل شد و با تعبيراتى زنده به آنها جواب داد .\r\n\r\nتفسير : آيا خدا هم مثال مىزند ؟ !\r\nنخستين آيه مىگويد : « خداوند از اينكه به موجودات ظاهرا كوچكى مانند پشه و يا بالاتر از آن مثال بزند هرگز شرم نمىكند » ( * ( إِنَّ اللَّه لا يَسْتَحْيِي أَنْ يَضْرِبَ مَثَلًا ما بَعُوضَةً فَما فَوْقَها ) * ) .\r\nچرا كه مثال بايد موافق مقصود باشد ، و به تعبير ديگر ، مثال وسيله اى است براى تجسم حقيقت ، گاهى كه گوينده در مقام تحقير و بيان ضعف مدعيان است بلاغت سخن ايجاب مىكند كه براى نشان دادن ضعف آنها ، موجود ضعيفى را براى مثال انتخاب كند .\r\nمثلا در آيه 73 سوره حج مىخوانيم : إِنَّ الَّذِينَ تَدْعُونَ مِنْ دُونِ اللَّه لَنْ يَخْلُقُوا ذُباباً وَلَوِ اجْتَمَعُوا لَه وَإِنْ يَسْلُبْهُمُ الذُّبابُ شَيْئاً لا يَسْتَنْقِذُوه مِنْه ضَعُفَ الطَّالِبُ وَالْمَطْلُوبُ : « آنها كه مورد پرستش شما هستند هرگز نمىتوانند » مگسى « بيافرينند اگر چه دست به دست هم بدهند ، حتى اگر مگس چيزى از آنها بربايد آنها قدرت پس گرفتن آن را ندارند ، هم طلب كننده ضعيف است و هم طلب شونده » .\r\nملاحظه مىكنيد در اينجا هيچ مثالى بهتر از مگس يا مانند آن نيست تا ضعف و ناتوانى آنها را مجسم كند .\r\nو نيز در سوره عنكبوت آيه 41 وقتى كه مىخواهد ناتوانى بت پرستان را در تكيه گاه هايى كه براى خود انتخاب كرده‌اند مجسم سازد آنها را تشبيه به عنكبوتى مىكند كه آن لانه سست را براى خود انتخاب كرده است ، كه سستترين خانه‌ها در جهان خانه عنكبوت است ( مَثَلُ الَّذِينَ اتَّخَذُوا مِنْ دُونِ اللَّه أَوْلِياءَ كَمَثَلِ\r\n","description":"","footnote":"","page_name":" 146 ","page_number":159},
  {"content":"\r\nالْعَنْكَبُوتِ اتَّخَذَتْ بَيْتاً وَإِنَّ أَوْهَنَ الْبُيُوتِ لَبَيْتُ الْعَنْكَبُوتِ لَوْ كانُوا يَعْلَمُونَ ) .\r\nمسلما اگر در اين گونه موارد بجاى اين مثالهاى كوچك ، مثلهاى بزرگى از آفرينش كواكب و آسمانهاى پهناور قرار داده شود ، بسيار نامناسب خواهد بود ، و هرگز با اصول فصاحت و بلاغت سازگار نيست .\r\nاينجا است كه خداوند مىفرمايد : ما ابا نداريم از اينكه مثال به پشه بزنيم و يا بالاتر از آن ، تا حقايق عقلانى را در لباس مثالهاى حسى بريزيم و در اختيار بندگان قرار دهيم .\r\nخلاصه اينكه هدف رساندن مطلب است ، مثالها نيز بايد قبايى باشد درست متناسب قامت مطالب .\r\nدر اينكه منظور از « * ( فَما فَوْقَها ) * » ( پشه يا بالاتر از آن ) چيست ؟ مفسران دو گونه تفسير كرده‌اند :\r\nگروهى گفته‌اند منظور « بالاتر از آن در كوچكى » است ، زيرا مقام ، مقام بيان كوچكى مثال است ، و برترى نيز از اين نظر مىباشد ، اين درست به آن ميماند كه گاه به كسى بگوئيم تو چرا براى يك تومان اينهمه زحمت مىكشيد ، شرم نمىكنى او مىگويد شرمى ندارد من براى بالاتر از آن هم زحمت مىكشى ، حتى براى يك ريال ! بعضى ديگر گفته‌اند : مراد « بالاتر از نظر بزرگى » است ، يعنى خداوند هم مثالهاى كوچك را مطرح مىكند و هم مثالهاى بزرگ را ، درست مطابق مقتضاى حال .\r\nولى تفسير اول مناسبتر به نظر مىرسد .\r\nسپس در دنبال اين سخن مىفرمايد : « اما كسانى كه ايمان آورده‌اند مىدانند كه آن مطلب حقى است از سوى پروردگارشان » ( * ( فَأَمَّا الَّذِينَ آمَنُوا فَيَعْلَمُونَ أَنَّه الْحَقُّ مِنْ رَبِّهِمْ ) * ) .\r\n","description":"","footnote":"","page_name":" 147 ","page_number":160},
  {"content":"\r\nآنها در پرتو ايمان و تقوا از لجاجت و عناد و كينه توزى با حق دورند .\r\nو مىتوانند چهره حق را به خوبى ببينند ، و منطق مثلهاى خدا را درك كنند .\r\n« ولى آنها كه كافرند مىگويند خدا چه منظورى از اين مثال داشته كه مايه تفرقه و اختلاف شده ، گروهى را به وسيله آن هدايت كرده ، و گروهى را گمراه ؟ ! » ( * ( وَأَمَّا الَّذِينَ كَفَرُوا فَيَقُولُونَ ما ذا أَرادَ اللَّه بِهذا مَثَلًا يُضِلُّ بِه كَثِيراً وَيَهْدِي بِه كَثِيراً ) * ) .\r\nاين خود دليل بر آن است كه اين مثلها از ناحيه خدا نيست ، چرا كه اگر از ناحيه او بود همه آن را پذيرا مىشدند ! ! ولى خداوند در يك جواب كوتاه و قاطع به آنها پاسخ مىگويد كه « تنها فاسقان و گنهكارانى را كه دشمن حقند به وسيله آن گمراه مىسازد ( * ( وَما يُضِلُّ بِه إِلَّا الْفاسِقِينَ ) * ) .\r\nبنا بر اين تمام اين سخنان ، سخنان خدا است و نور و هدايت است ، چشم بينا مىخواهد كه از آن استفاده كند ، و اگر اين كوردلان به مخالفت و لجاج بر مىخيزند بر اثر نقصان و كمبود خودشان است ، و گرنه در اين آيات الهى نقصى وجود ندارد . ( 1 )\r\n\r\nنكته‌ها :\r\n\r\n1 - اهميت مثال در بيان حقايق\r\nمثالهاى مناسب ، نقش فوق العاده حساس و غير قابل انكارى براى روشن\r\n\r\n","description":"","footnote":"\r\n( 1 ) جمعى از مفسران احتمال داده‌اند كه جمله « * ( يُضِلُّ بِه كَثِيراً . . . ) * » كلام خدا باشد ، نه گفتار كافران و در اين صورت معنى چنين خواهد بود كه خدا در جواب آنها كه مىگفتند هدف از اين مثالها چيست ، مىفرمايد : هدف اين است كه گروه زيادى را هدايت و گروه ديگرى را گمراه سازد ولى جز فاسقان كسى گمراه نمىشود ( اما تفسير اول صحيحتر به نظر مىرسد ) .\r\n","page_name":" 148 ","page_number":161},
  {"content":"\r\nساختن حقايق و دلنشين كردن مطالب مختلف دارد :\r\nگاه مىشود ذكر يك مثال مناسب آن چنان راه را نزديك و « ميان بر » مىكند كه زحمت استدلالات فلسفى زيادى را از دوش گوينده و شنونده بر مىدارد .\r\nو مهمتر اينكه : براى تعميم و گسترش مطالب پيچيده علمى در سطح عموم راهى جز استفاده از مثالهاى مناسب نيست .\r\nنقش مثال را در خاموش كردن افراد لجوج و بهانه گير نيز نمىتوان انكار كرد .\r\nو به هر حال تشبيه « معقول » به « محسوس » يكى از طرق مؤثر تفهيم مسائل عقلى است .\r\n( البته همانگونه كه گفتيم مثال بايد مناسب باشد و گرنه گمراه كننده و به همان اندازه خطرناك و دور كننده از مقصد خواهد بود ) .\r\nروى همين جهات در قرآن به مثالهاى زيادى برخورد مىكنيم كه هر يك از ديگرى جالبتر و شيرينتر و مؤثرتر است ، چرا كه قرآن كتابى است براى همه انسانها در هر سطح و هر پايه اى از تفكر و معلومات ، كتابى است در نهايت فصاحت و بلاغت ( 1 ) .\r\n\r\n2 - چرا مثال به پشه ؟\r\nگر چه بهانه جويان ، خردى و كوچكى پشه يا مگس را وسيله استهزاء و ايراد به آيات قرآن قرار داده بودند ، اما اگر آنها كمى انصاف و درك و شعور مىداشتند و در ساختمان اين حيوان بسيار كوچك مىانديشيدند مىفهميدند كه يك دنيا دقت و ظرافت در ساختمان آن به كار رفته كه عقل در آن حيران مىماند .\r\n\r\n","description":"","footnote":"\r\n( 1 ) در زمينه نقش مثال در زندگى انسانها ذيل آيه 17 سوره رعد بحث مشروحى آمده است ( به جلد دهم تفسير نمونه صفحه 172 مراجعه فرمائيد ) .\r\n","page_name":" 149 ","page_number":162},
  {"content":"\r\nامام صادق ع در باره آفرينش اين حيوان كوچك مىفرمايد : « خداوند به پشه مثال زده است با اينكه از نظر جسم بسيار كوچك است ، ولى از نظر ساختمان همان دستگاه هايى را دارد كه بزرگترين حيوانات ( خشكى ) يعنى فيل دارا است و علاوه بر آن دو عضو ديگر ( شاخكها و بالها ) در پشه است كه فيل فاقد آن است » خداوند مىخواهد با اين مثال ظرافت آفرينش را براى مؤمنان بيان كند ، تفكر در باره اين موجود ظاهرا ضعيف كه خدا آن را شبيه فيل آفريده است انسان را متوجه عظمت آفريدگار مىسازد .\r\nمخصوصا خرطومش همانند خرطوم فيل ، تو خالى است و با نيروى مخصوصى خون را به خود جذب مىكند ، اين لوله ظريفترين سرنگهاى دنيا است و سوراخ درون آن فوق العاده باريك است .\r\nخدا نيروى جذب و دفع و هضم و همچنين دست و پا و گوش مناسب به او داده بالهايى به او مرحمت كرده تا در طلب غذا پرواز كند ، اين بالها آن چنان به سرعت بالا و پائين مىشود كه حركت آن با چشم قابل رؤيت نيست ، اين حشره به قدرى حساس است كه به مجرد تكان خوردن چيزى احساس خطر مىكند و به سرعت خود را از منطقه خطر دور مىسازد و عجب اين است كه در عين ناتوانى بزرگترين حيوانات را عاجز مىكند .\r\nامير مؤمنان على ع در نهج البلاغه بيان عجيبى در اين زمينه دارد :\r\n« اگر همه موجودات زنده جهان . . . جمع شوند و دست به دست هم بدهند هرگز توانايى بر ايجاد پشه اى ندارند ، بلكه عقول آنها در راه يافتن به اسرار آفرينش اين حيوان متحير مىماند ، و نيروىهاشان ناتوان و خسته مىشود و پايان مىگيرد ، و سرانجام پس از تلاش ، شكستخورده ، اعتراف مىنمايند كه در برابر آفرينش پشه اى درمانده‌اند و به عجز خود اقرار مىنمايند و حتى به ناتوانيشان از نابود ساختن آن » ( 1 ) .\r\n\r\n","description":"","footnote":"\r\n( 1 ) نهج البلاغه خطبه 186 .\r\n","page_name":" 150 ","page_number":163},
  {"content":"\r\n\r\n3 - هدايت و اضلال الهى\r\nظاهر تعبير آيه فوق ، ممكن است اين توهم را بوجود آورد كه هدايت و گمراهى جنبه اجبارى دارد و تنها منوط به خواست خدا است ، در حالى كه آخرين جمله اين آيه حقيقت را آشكار كرده و سرچشمه هدايت و ضلالت را اعمال خود انسان مىشمارد .\r\nتوضيح اينكه : هميشه اعمال و كردار انسان ، نتائج و ثمرات و بازتاب خاصى دارد ، از جمله اينكه اگر عمل نيك باشد ، نتيجه آن ، روشنبينى و توفيق و هدايت بيشتر به سوى خدا و انجام اعمال بهتر است .\r\nشاهد اين سخن آيه 29 سوره انفال است كه مىفرمايد : يا أَيُّهَا الَّذِينَ آمَنُوا إِنْ تَتَّقُوا اللَّه يَجْعَلْ لَكُمْ فُرْقاناً : « . . . اگر پرهيزگارى پيشه كنيد خداوند حس تشخيص حق از باطل را در شما زنده مىكند و به شما روشنبينى عطا مىفرمايد » .\r\nو اگر دنبال زشتيها برود ، تاريكى و تيرگى قلبش افزون مىگردد ، و به سوى گناه بيشترى سوق داده مىشود و گاه تا سر حد انكار خداوند مىرسند ، شاهد اين گفته ، آيه 10 سوره روم مىباشد كه مىفرمايد :\r\nثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّه وَكانُوا بِها يَسْتَهْزِؤُنَ : « عاقبت افرادى كه اعمال بد انجام مىدهند به اينجا منتهى شد كه آيات خدا را تكذيب كردند و مورد استهزاء قرار دادند » ! و در آيه ديگر مىخوانيم : فَلَمَّا زاغُوا أَزاغَ اللَّه قُلُوبَهُمْ : « هنگامى كه از حق برگشتند خداوند دلهاى آنها را برگردانيد » ( سوره صف آيه 5 ) .\r\nدر آيه مورد بحث نيز شاهد اين گفته آمده است آنجا كه مىفرمايد : * ( وَما يُضِلُّ بِه إِلَّا الْفاسِقِينَ ) * : « خداوند گمراه نمىكند جز افراد فاسق و بد كردار را » .\r\nبنا بر اين انتخاب راه خوب يا بد از اول در اختيار خود ما است ، اين حقيقت را و جدان هر انسانى قبول دارد ، سپس بايد در انتظار نتيجه‌هاى قهرى آن باشيم .\r\n","description":"","footnote":"","page_name":" 151 ","page_number":164},
  {"content":"\r\nكوتاه سخن اينكه : هدايت و ضلالت در قرآن به معنى اجبار بر انتخاب راه درست يا غلط نيست ، بلكه بشهادت آيات متعددى از خود قرآن « هدايت » به معنى فراهم آوردن وسائل سعادت و « اضلال » به معنى از بين بردن زمينه‌هاى مساعد است ، بدون اينكه جنبه اجبارى به خود بگيرد .\r\nو اين فراهم ساختن اسباب ( كه نام آن را توفيق مىگذاريم ) يا بر هم زدن اسباب ( كه نام آن را سلب توفيق مىگذاريم ) نتيجه اعمال خود انسانها است كه اين امور را در پى دارد ، پس اگر خدا به كسانى توفيق هدايت مىدهد و يا از كسانى توفيق را سلب مىكند نتيجه مستقيم اعمال خود آنها است .\r\nاين حقيقت را در ضمن يك مثال ساده مىتوان مشخص ساخت هنگامى كه انسان از كنار يك پرتگاه يا يك رودخانه خطرناك مىگذرد هر چه خود را به آن نزديكتر سازد جاى پاى او لغزنده تر و احتمال سقوطش بيشتر و احتمال نجات كمتر مىشود و هر قدر خود را از آن دور مىسازد جاى پاى او محكمتر و مطمئنتر مىگردد و احتمال سقوطش كمتر مىشود ، اين يكى هدايت و آن ديگرى ضلالت نام دارد .\r\nاز مجموع اين سخن پاسخ گفته كسانى كه به آيات هدايت و ضلالت خرده گرفته‌اند به خوبى روشن مىشود .\r\n4 - منظور از « فاسقين » كسانى هستند كه از راه و رسم عبوديت و بندگى پا بيرون نهاده‌اند زيرا « فسق » از نظر ريشه لغت به معنى خارج شدن هسته از درون خرما است سپس در اين معنى توسعه داده شده و به كسانى كه از جاده بندگى خداوند بيرون مىروند اطلاق شده است .\r\n","description":"","footnote":"","page_name":" 152 ","page_number":165},
  {"content":"\r\n\r\n[ سوره البقرة ‹ 2 › : آيه 27 
  ]\r\nالَّذِينَ يَنْقُضُونَ عَهْدَ اللَّه مِنْ بَعْدِ مِيثاقِه وَيَقْطَعُونَ ما أَمَرَ اللَّه بِه أَنْ يُوصَلَ وَيُفْسِدُونَ فِي الأَرْضِ أُولئِكَ هُمُ الْخاسِرُونَ ‹ 27 ›\r\n\r\nترجمه :\r\n27 - ( فاسقان آنها هستند كه ) پيمان خدا را پس از آن كه محكم ساختند ، مىشكنند ، و پيوندهايى را كه خدا دستور داده بر قرار سازند قطع مىنمايند ، و در جهان فساد مىكنند ، اينها زيانكارانند .\r\n\r\nتفسير : زيانكاران واقعى\r\nاز آنجا كه در آخرين آيه گذشته ، سخن از اضلال فاسقان بود در اين آيه با ذكر سه صفت فاسقان را كاملا مشخص و معرفى مىكند :\r\n1 - « فاسقان كسانى هستند كه پيمان خدا را پس از آنكه محكم ساختند مىشكنند » ( * ( الَّذِينَ يَنْقُضُونَ عَهْدَ اللَّه مِنْ بَعْدِ مِيثاقِه ) * ) .\r\nانسانها در واقع پيمانهاى مختلفى با خدا بسته‌اند ، پيمان توحيد و خداشناسى پيمان عدم تبعيت از شيطان و هواى نفس ، فاسقان همه اين پيمانها را شكسته ، سر از فرمان حق بر تافته ، و از خواسته‌هاى دل و شيطان پيروى مىكنند .\r\nاين پيمان كجا و چگونه بسته شد ؟ در اينجا اين سؤال پيش مىآيد كه پيمان يك امر دو جانبه است ، ما هرگز به خاطر نداريم كه پيمانى با پروردگارمان در گذشته در اين زمينه‌ها بسته باشيم ؟\r\nولى با توجه به يك نكته پاسخ اين سؤال روشن مىشود و آن اينكه خداوند در عمق روح و باطن سرشت انسان ، شعور مخصوص و نيروهاى ويژه اى قرار داده كه از طريق هدايت آن مىتواند ، راه راست را پيدا كند و از شيطان و هواى نفس تبعيت ننمايد ، به دعوت رهبران الهى پاسخ مثبت داده و خود را با آن هماهنگ سازند .\r\n","description":"","footnote":"","page_name":" 153 ","page_number":166},
  {"content":"\r\nقرآن از اين فطرت مخصوص تعبير به عهد خدا و پيمان الهى مىكند ، در حقيقت اين يك « پيمان تكوينى » است نه تشريعى و قانونى ، قرآن مىگويد :\r\nأَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّه لَكُمْ عَدُوٌّ مُبِينٌ وَأَنِ اعْبُدُونِي هذا صِراطٌ مُسْتَقِيمٌ : « اى فرزندان آدم ! مگر از شما پيمان نگرفتم كه شيطان را نپرستيد كه او دشمن آشكار شما است ، و مرا پرستش كنيد كه راه راست همين است » ( 1 ) .\r\nپيدا است كه اين آيه اشاره به همان فطرت توحيد و خداشناسى و عشق به پيمودن راه تكامل است .\r\nشاهد ديگر براى اين سخن ، جمله اى است كه در نخستين خطبه نهج البلاغه از امير مؤمنان على ع مىخوانيم :\r\nفبعث فيهم رسله و واتر اليهم انبياءه ليستادوهم ميثاق فطرته :\r\n« خداوند پيامبران خويش را يكى پس از ديگرى به سوى مردم فرستاد تا از آنها بخواهند كه به پيمان فطرى خويش عمل كند » .\r\nبه تعبير روشنتر خدا هر موهبتى به انسان ارزانى مىدارد ، همراه آن عملا پيمانى با زبان آفرينش از او مىگيرد ، به او چشم مىدهد يعنى با اين چشم حقايق را ببين ، گوش مىدهد يعنى صداى حق را بشنو . . . و به اين ترتيب هر گاه انسان از آنچه در درون فطرت او است بهره نگيرد و يا از نيروهاى خدا داد در مسير خطا استفاده كند ، پيمان خدا را شكسته است .\r\nآرى فاسقان ، همه يا قسمتى از اين پيمانهاى فطرى الهى را زير پا مىگذارند .\r\n2 - سپس به دومين نشانه آنها اشاره كرده مىگويد : « آنها پيوندهايى را كه خدا دستور داده بر قرار سازند قطع مىكنند » ( * ( وَيَقْطَعُونَ ما أَمَرَ اللَّه بِه أَنْ يُوصَلَ ) * ) .\r\nگر چه بسيارى از مفسران اين آيه را ناظر به خصوص به قطع رحم و بريدن رابطه خويشاوندى دانسته‌اند ، ولى دقت در مفهوم آيه نشان مىدهد كه معنى وسيعتر\r\n\r\n","description":"","footnote":"\r\n( 1 ) سوره يس آيه 60 و 61 .\r\n","page_name":" 154 ","page_number":167},
  {"content":"\r\nو عمومىترى دارد كه مساله « قطع رحم » يكى از مصداقهاى آن است .\r\nزيرا آيه مىگويد : فاسقان پيوندهايى را كه خدا دستور داده بر قرار بماند قطع مىكنند ، اين پيوندها شامل پيوند خويشاوندى ، پيوند دوستى ، پيوندهاى اجتماعى ، پيوند و ارتباط با رهبران الهى و پيوند و رابطه با خدا است ، و به اين ترتيب نبايد معنى آيه را منحصر به قطع رحم و زير پا گذاشتن رابطه‌هاى خويشاوندى دانست .\r\nلذا بعضى از مفسران آن را به قطع رابطه با پيامبران و مؤمنان ، يا قطع رابطه با پيامبران ديگر و كتب آسمانى آنها كه خدا دستور پيوند با همه آنها را داده است تفسير كرده‌اند كه پيدا است اين تفسيرها نيز بيان كننده بخشى از مفهوم كلى آيه است .\r\nدر بعضى از روايات جمله « * ( ما أَمَرَ اللَّه بِه أَنْ يُوصَلَ ) * » به رابطه با امير مؤمنان ع و ائمه اهل بيت ع تفسير شده است ( 1 ) .\r\n3 - نشانه ديگر فاسقان ، فساد در روى زمين است كه در آخرين مرحله به آن اشاره شده : « آنها فساد در زمين مىكنند » ( * ( وَيُفْسِدُونَ فِي الأَرْضِ ) * ) .\r\nالبته اين خود مطلبى روشن است ، آنها كه خدا را فراموش كرده و سر از اطاعت او بر تافته‌اند ، و حتى نسبت به خويشاوندان خود ، رحم و شفقت ندارند پيدا است با ديگران چگونه معامله خواهند كرد ؟ آنها در پى كامجويى و لذتهاى خويش و منافع شخصى خود هستند ، جامعه به هر جا كشيده شود براى آنها فرق نمىكند ، هدفشان بهره بيشتر و كامجويى افزونتر است ، و براى رسيدن به اين هدف از هيچ خلافى پروا ندارند ، پيدا است كه اين طرز فكر و عمل چه فسادهايى در جامعه به وجود مىآورد .\r\n\r\n","description":"","footnote":"\r\n( 1 ) نور الثقلين جلد اول صفحه 45 ( براى توضيح بيشتر در اين زمينه و نيز در زمينه رواياتى كه به توسعه مفهوم اين پيوندها اشاره مىكند به جلد دهم صفحه 184 ذيل آيه 21 رعد مراجعه فرمائيد ) .\r\n","page_name":" 155 ","page_number":168},
  {"content":"\r\nقرآن مجيد در پايان آيه مىگويد : « آنها همان زيانكارانند » ( * ( أُولئِكَ هُمُ الْخاسِرُونَ ) * ) .\r\nراستى چنين است ؟ چه زيانى از اين برتر كه انسان همه سرمايه‌هاى مادى و معنوى خود را كه مىتواند بزرگترين افتخارها و سعادتها را براى او بيافريند در طريق فنا و نيستى و بدبختى و سيه روزى خود به كار برد ؟ ! كسانى كه به مقتضاى مفهوم « فسق » از حوزه اطاعت خداوند بيرون رفته‌اند چه سرنوشتى غير از اين مىتوانند داشته باشند .\r\n\r\nنكته‌ها :\r\n\r\n1 - اهميت صله رحم در اسلام\r\nگرچه آيه فوق از احترام به همه پيوندهاى الهى سخن مىگفت ، ولى بدون شك پيوند خويشاوندى يك مصداق روشن آن است .\r\nاسلام نسبت به صله رحم و كمك و حمايت و محبت نسبت به خويشاوندان اهميت فوق العاده اى قائل شده است و قطع رحم و بريدن رابطه از خويشان و بستگان را شديدا نهى كرده است .\r\nاهميت صله رحم تا آنجا است كه پيامبر اسلام ص مىفرمايد :\r\nصلة الرحم تعمر الديار و تزيد فى الاعمار و ان كان اهلها غير اخيار :\r\n« پيوند با خويشاوندان شهرها را آباد مىسازد ، و بر عمرها مىافزايد هر چند انجام دهندگان آن از نيكان هم نباشند » ( 1 ) .\r\nدر سخنان امام صادق ع مىخوانيم :\r\nصل رحمك و لو بشربة من ماء و افضل ما يوصل به الرحم كف الاذى عنها :\r\n« پيوند خويشاوندى خويش را حتى با جرعه اى از آب محكم كن و بهترين راه براى خدمت به آنان اين است كه ( لا اقل ) از تو آزار و مزاحمتى نبينند » ! ( 2 ) .\r\n\r\n","description":"","footnote":"\r\n( 1 ) و ( 2 ) سفينة البحار جلد 1 صفحه 514 .\r\n","page_name":" 156 ","page_number":169},
  {"content":"\r\nزشتى و گناه قطع رحم به حدى است كه امام سجاد ع به فرزند خود نصيحت مىكند كه از مصاحبت با پنج طايفه بپرهيزد ، يكى از آن پنج گروه كسانى هستند كه قطع رحم كرده‌اند :\r\n« . . . و اياك و مصاحبة القاطع لرحمه فانى وجدته ملعونا فى كتاب اللَّه » « بپرهيز از معاشرت با كسى كه قطع رحم كرده كه قرآن او را ملعون و دور از رحمت خدا شمرده است » ( 1 ) .\r\nدر سوره محمد ص آيه 22 مىفرمايد :\r\nفَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا فِي الأَرْضِ وَتُقَطِّعُوا أَرْحامَكُمْ أُولئِكَ الَّذِينَ لَعَنَهُمُ اللَّه : « . . . شما كه در زمين فساد مىكنيد و قطع رحم مىنمائيد مشمول لعنت خدا هستيد و از رحمت او دور » ! كوتاه سخن اينكه : قرآن نسبت به قاطعان رحم و برهمزنندگان پيوند خويشاوندى تعبيرات شديدى دارد ، و احاديث اسلامى نيز آنها را سخت مذمت كرده است .\r\nاز پيامبر اسلام ص پرسيدند : مبغوضترين عمل در پيشگاه خداوند كدام است ؟\r\nدر پاسخ فرمود : « شرك به خدا » .\r\nپرسيدند بعد از آن ؟ فرمود : « قطع رحم » ( 2 ) .\r\nعلت اينكه اسلام نسبت به نگهدارى و حفظ پيوند خويشاوندى اينهمه پافشارى كرده اين است كه هميشه براى اصلاح ، تقويت ، پيشرفت تكامل و عظمت بخشيدن به يك اجتماع بزرگ ، چه از نظر اقتصادى يا نظامى ، و چه از نظر جنبه‌هاى معنوى و اخلاقى بايد از واحدهاى كوچك آن شروع كرد ، با پيشرفت\r\n\r\n","description":"","footnote":"\r\n( 1 ) سفينة البحار جلد اول صفحه 516 ( ماده رحم ) .\r\n( 2 ) سفينة البحار ( ماده رحم ) .\r\n","page_name":" 157 ","page_number":170},
  {"content":"\r\nو تقويت تمام واحدهاى كوچك ، اجتماع عظيم ، خود به خود اصلاح خواهد شد .\r\nاسلام براى عظمت مسلمانان از اين روش به نحو كاملترى بهره بردارى نموده است ، دستور به اصلاح واحدهايى داده كه معمولا افراد از كمك و اعانت و عظمت بخشيدن به آن روگردان نيستند .\r\nزيرا تقويت بنيه افرادى را توصيه مىكند كه خونشان در رگ و پوست هم در گردش است ، اعضاى يك خانواده‌اند ، و پيداست هنگامى كه اجتماعات كوچك خويشاوندى نيرومند شد ، اجتماع عظيم آنها نيز عظمت مىيابد و از هر نظر قوى خواهد شد ، شايد حديثى كه مىگويد : « صله رحم باعث آبادى شهرها مىگردد به همين معنى اشاره باشد » .\r\n\r\n2 - به جاى وصل كردن ، قطع كردن\r\nجالب اينكه در تعبيرى كه در آيه فوق خوانديم چنين بود ، فاسقان آنچه را خدا دستور داده است ، وصل كنند ، قطع مىكنند .\r\nدر اينجا اين سؤال پيش مىآيد كه آيا قطع كردن قبل از وصل امكان دارد ؟\r\nدر پاسخ مىگوئيم هدف از وصل كردن ، ادامه روابطى است كه خداوند ميان خود و بندگانش و يابندگان با يكديگر بطور طبيعى و فطرى قرار داده است ، و به تعبير ديگر خدا دستور داده ، اين رابطه‌هاى فطرى و طبيعى محافظت و پاسدارى شود ولى گنهكاران آن را قطع مىكنند ( دقت كنيد ) .\r\n","description":"","footnote":"","page_name":" 158 ","page_number":171},
  {"content":"\r\n\r\n[ سوره البقرة ‹ 2 › : آيات 28 تا 29 
  ]\r\nكَيْفَ تَكْفُرُونَ بِاللَّه وَكُنْتُمْ أَمْواتاً فَأَحْياكُمْ ثُمَّ يُمِيتُكُمْ ثُمَّ يُحْيِيكُمْ ثُمَّ إِلَيْه تُرْجَعُونَ ‹ 28 › هُوَ الَّذِي خَلَقَ لَكُمْ ما فِي الأَرْضِ جَمِيعاً ثُمَّ اسْتَوى إِلَى السَّماءِ فَسَوَّاهُنَّ سَبْعَ سَماواتٍ وَهُوَ بِكُلِّ شَيْءٍ عَلِيمٌ ‹ 29 ›\r\n\r\nترجمه :\r\n28 - چگونه به خداوند كافر مىشويد در حالى كه شما اجسام بىروحى بوديد و او شما را زنده كرد ، سپس شما را مىميراند ، و بار ديگر شما را زنده مىكند ، سپس به سوى او باز مىگرديد ( بنا بر اين نه حيات و زندگى شما ، از شما است و نه مرگتان ، آنچه داريد از خدا است ) .\r\n29 - او خدايى است كه همه آنچه ( از نعمتها ) در زمين وجود دارد ، براى شما آفريده سپس به آسمان پرداخت ، و آنها را به صورت هفت آسمان مرتب نمود و او به هر چيز آگاه است .\r\n\r\nتفسير : نعمت اسرار آميز حيات\r\nقرآن در دو آيه فوق با ذكر يك سلسله از نعمتهاى الهى و پديده‌هاى شگفت انگيز آفرينش انسانها را متوجه پروردگار و عظمت او مىسازد ، و دلائلى را كه در گذشته ( آيه 21 و 22 همين سوره ) در زمينه شناخت خدا ذكر كرده بود تكميل مىكند .\r\nقرآن در اينجا براى اثبات وجود خدا از نقطه اى شروع كرده كه براى احدى جاى انكار باقى نمىگذارد و آن مساله پيچيده حيات و زندگى است .\r\nنخست مىگويد : « چگونه شما خدا را انكار مىكنيد در حالى كه اجسام\r\n","description":"","footnote":"","page_name":" 159 ","page_number":172},
  {"content":"\r\nبىروحى بوديد و او شما را زنده كرد و لباس حيات بر تنتان پوشانيد « ( * ( كَيْفَ تَكْفُرُونَ بِاللَّه وَكُنْتُمْ أَمْواتاً فَأَحْياكُمْ ) * ) .\r\nقرآن به همه ما يادآورى مىكند كه قبل از اين شما مانند سنگها و چوبها و موجودات بىجان مرده بوديد ، و نسيم حيات اصلا در كوى شما نوزيده بود .\r\nولى اكنون داراى نعمت حيات و هستى مىباشيد ، اعضاء و دستگاههاى مختلف ، حواس و ادراك به شما داده شده ، اين هستى و حيات را چه كسى به شما عطا كرده آيا خود به خويشتن داديد ؟\r\nبديهى است هر انسان منصفى بدون هيچ ترديد اعتراف مىكند كه اين نعمت از خود او نيست ، بلكه از ناحيه يك مبدء عالم و قادر به او رسيده است ، كسى كه تمام رموز حيات و قوانين پيچيده آن را مىدانسته ، و بر تنظيم آن قدرت داشته ، آن گاه جاى اين سؤال است كه پس چرا به خدايى كه بخشنده حيات و هستى است كفر مىورزيد ؟ .\r\nامروز براى همه دانشمندان مسلم شده كه ما در اين جهان چيزى پيچيده تر از مساله حيات و زندگى نداريم ، چرا كه با تمام پيشرفتهاى شگرفى كه در زمينه علوم و دانشهاى طبيعى نصيب بشر گرديده ، هنوز معماى حيات گشوده نشده است اين مساله آن قدر اسرار آميز است كه افكار مليونها دانشمند و كوششهايشان تا كنون از درك آن عاجز مانده ، ممكن است در آينده در پرتو تلاشهاى پىگير ، انسان از رموز حيات ، تدريجا آگاه گردد ، ولى مساله اين است كه آيا هيچكس مىتواند چنين امر فوق العاده دقيق و ظريف و پر از اسرار را كه نيازمند به يك علم و قدرت فوق العاده است به طبيعت بىشعور كه خود فاقد حيات بوده است نسبت دهد .\r\nاينجا است كه مىگوئيم پديده حيات در جهان طبيعت بزرگترين سند اثبات وجود خدا است كه پيرامون آن كتابها نگاشته‌اند ، و قرآن در آيه فوق مخصوصا\r\n","description":"","footnote":"","page_name":" 160 ","page_number":173},
  {"content":"\r\nروى همين مساله تكيه كرده است ، كه ما فعلا با همين اشاره كوتاه از آن مىگذريم .\r\nپس از يادآورى اين نعمت ، دليل آشكار ديگرى را يادآور مىشود و آن مساله « مرگ » است مىگويد : « سپس خداوند شما را مىميراند » * ( ( ثُمَّ يُمِيتُكُمْ ) ) * .\r\nانسان مىبيند اقوام و خويشان و بستگان و آشنايان يكى پس از ديگران مىميرند و جسد بىجان آنها زير خاكها مدفون مىشود ، اينجا نيز جاى تفكر و انديشه است ، چه كسى هستى را از آنها گرفت ؟ اگر هستى آنها از خودشان بود ، بايد جاودانى باشد ، اينكه از آنها گرفته مىشود دليل بر اين است كه ديگرى به آنها بخشيده .\r\nآرى آفريننده حيات همان آفريننده مرگ است ، چنان كه در آيه 2 سوره مالك مىخوانيم : الَّذِي خَلَقَ الْمَوْتَ وَالْحَياةَ لِيَبْلُوَكُمْ أَيُّكُمْ أَحْسَنُ عَمَلًا : « او خدايى است كه حيات و مرگ را آفريده كه شما را در ميدان حسن عمل بيازمايد » .\r\nقرآن پس از ذكر اين دو دليل روشن بر وجود خدا و آماده ساختن روح انسان براى مسائل ديگر در دنباله اين بحث به ذكر مساله معاد و زنده شدن پس از مرگ پرداخته ، مىگويد : سپس بار ديگر شما را زنده مىكند * ( ( ثُمَّ يُحْيِيكُمْ ) ) * .\r\nالبته اين زندگى پس از مرگ به هيچوجه جاى تعجب نيست ، چرا كه قبلا نيز انسان چنين بوده است و با توجه به دليل اول يعنى اعطاى حيات به موجود بىجان ، پذيرفتن اعطاى حيات پس از متلاشى شدن بدن ، نه تنها كار مشكلى نيست بلكه از نخستين بار آسانتر است ( هر چند آسان و مشكل براى وجودى كه قدرتش بى انتها است مفهومى ندارد ! ) .\r\nعجب اينكه گروهى بودند كه در حيات دوباره انسانها ترديد داشته و دارند در حالى كه حيات نخستين را كه از موجودات بيجان صورت گرفته مىدانند .\r\nجالب اينكه قرآن در آيه فوق ، پرونده حيات را از آغاز تا انتها در برابر ديدگان انسان گشوده ، و در يك بيان كوتاه آغاز و پايان حيات ، و سپس مساله معاد\r\n","description":"","footnote":"","page_name":" 161 ","page_number":174},
  {"content":"\r\nرا در برابر او مجسم ساخته است .\r\nو در پايان اين آيه مىگويد : « سپس به سوى او بازگشت مىكنيد » ( * ( ثُمَّ إِلَيْه تُرْجَعُونَ ) * ) .\r\nمقصود از رجوع به سوى پروردگار همان بازگشت به سوى نعمتهاى خداوند مىباشد ، يعنى در قيامت و روز رستاخيز به نعمتهاى خداوند بازگشت مىكنيد « شاهد اين گفته آيه 36 سوره انعام است كه مىفرمايد :\r\nوَ الْمَوْتى يَبْعَثُهُمُ اللَّه ثُمَّ إِلَيْه يُرْجَعُونَ : « خداوند مردگان را برمىانگيزد سپس به سوى او بازگشت مىكنند » .\r\nممكن است منظور از رجوع به سوى پروردگار حقيقتى از اين دقيقتر و باريكتر باشد و آن اينكه همه موجودات در مسير تكامل از نقطه عدم كه نقطه « صفر » است شروع كرده و به سوى « بىنهايت » كه ذات پاك پروردگار است پيش مىروند ، بنا بر اين با مردن ، تكامل تعطيل نمىشود و بار ديگر انسان در رستاخيز به زندگى و حيات در سطحى ، عاليتر باز مىگردد و سير تكاملى او ادامه مىيابد .\r\nپس از ذكر نعمت حيات و اشاره به مساله مبدء و معاد ، به يكى ديگر از نعمتهاى گسترده خداوند اشاره كرده مىگويد : « او خدايى است كه آنچه روى زمين است براى شما آفريده » ( * ( هُوَ الَّذِي خَلَقَ لَكُمْ ما فِي الأَرْضِ جَمِيعاً ) * ) .\r\nو به اين ترتيب ارزش وجودى انسانها و سرورى آنان را نسبت به همه موجودات زمينى مشخص مىكند ، و درست از اينجا در مىيابيم كه اين انسان را خدا براى امر بسيار پر ارزش و عظيمى آفريده است ، همه چيز را براى او آفريده او را براى چه چيز ؟ آرى او عاليترين موجود در اين صحنه پهناور است و از تمامى آنها ارزشمندتر .\r\nتنها اين آيه نيست كه مقام والاى انسان را يادآور مىشود ، بلكه در قرآن\r\n","description":"","footnote":"","page_name":" 162 ","page_number":175},
  {"content":"\r\nآيات فراوانى مىيابيم كه انسان را هدف نهايى آفرينش كل موجودات جهان معرفى مىكند ، چنان كه در آيه 13 سوره جاثيه آمده است : وَسَخَّرَ لَكُمْ ما فِي السَّماواتِ و الارض : « آنچه در آسمانها و هر چه در زمين است مسخر شما قرار داد » .\r\nو در جاى ديگر به طور مشروحتر مىخوانيم :\r\nوَ سَخَّرَ لَكُمُ الْفُلْكَ . . . ( 1 ) .\r\nوَ سَخَّرَ لَكُمُ الأَنْهارَ . . . ( 2 ) .\r\nوَ سَخَّرَ لَكُمُ اللَّيْلَ وَالنَّهارَ . . . ( 3 ) .\r\nسَخَّرَ لَكُمُ الْبَحْرَ . . . « .\r\nوَ سَخَّرَ لَكُمُ الشَّمْسَ وَالْقَمَرَ . . . ( 5 ) :\r\n« كشتىها را مسخر شما ساخت . . . نهرها را مورد تسخير شما قرار داد . . .\r\nشب و روز را مسخر فرمانتان كرد . . . شما را بر درياها و اقيانوسها مسلط ساخت . . .\r\nخورشيد و ماه را نيز فرمانبردار و در خدمت شما قرار داد . . .\r\n( بحث بيشتر در اين زمينه را در جلد دهم ، صفحه 120 ، ذيل آيه 2 سوره رعد و نيز در همان جلد ذيل آيات 32 و 33 سوره ابراهيم ، صفحه 349 ، مطالعه مىفرمائيد ) .\r\nبار ديگر به دلائل توحيد باز گشته مىگويد : « سپس خداوند به آسمان پرداخت و آنها را به صورت » هفت آسمان « مرتب نمود ، و او به هر چيز آگاه است » ( * ( ثُمَّ اسْتَوى إِلَى السَّماءِ فَسَوَّاهُنَّ سَبْعَ سَماواتٍ وَهُوَ بِكُلِّ شَيْءٍ عَلِيمٌ ) * ) .\r\nجمله « استوى » از ماده « استواء » گرفته شده كه در لغت به معنى تسلط و احاطه كامل و قدرت بر خلقت و تدبير است ، ضمنا كلمه « ثم » در جمله « * ( ثُمَّ اسْتَوى إِلَى السَّماءِ ) * » الزاما به معنى تاخير زمانى نيست بلكه مىتواند به معنى\r\n\r\n","description":"","footnote":"\r\n( 1 ) و ( 2 ) و ( 3 ) سوره ابراهيم آيه 32 و 33 .\r\n( 4 ) سوره جاثيه آيه 12 .\r\n( 5 ) سوره ابراهيم آيه 32 .\r\n","page_name":" 163 ","page_number":176},
  {"content":"\r\nتاخير در بيان و ذكر حقايقى پشت سر هم بوده باشد .\r\n\r\nنكته‌ها :\r\n\r\n1 - تناسخ و عود ارواح\r\nآيه فوق ، از جمله آيات متعددى است كه عقيده به تناسخ را صريحا نفى ، مىكند ، زيرا عقيده مندان به تناسخ چنين مىپندارند كه انسان بعد از مرگ بار ديگر به همين زندگى باز مىگردد منتها روح او در جسم ديگر ( و نطفه ديگر ) حلول كرده و زندگى مجددى را در همين دنيا آغاز مىكند ، و اين مساله ممكن است بارها تكرار شود ، اين زندگى تكرارى در اين جهان را « تناسخ » يا « عود ارواح » مىنامند .\r\nآيه فوق صريحا مىگويد : بعد از مرگ ، يك حيات بيش نيست و طبعا اين حيات همان زندگى در رستاخيز و قيامت است ، و به تعبير ديگر آيه مىگويد :\r\nشما مجموعا دو حيات و مرگ داشته و داريد ، نخست مرده بوديد ( در عالم موجودات بىجان قرار داشتيد ) خداوند شما را زنده كرد ، سپس مىميراند و بار ديگر زنده مىكند ، اگر تناسخ صحيح بود ، تعداد حيات و مرگ انسان بيش از دو حيات و مرگ بود .\r\nهمين مضمون در آيات متعدد ديگر قرآن نيز به چشم مىخورد كه در جاى خود به آن اشاره خواهد شد ( 1 ) .\r\nبنا بر اين عقيده به تناسخ كه گاهى نام آن را تغيير داده ، « عود ارواح » مىنامند از نظر قرآن باطل و بى اساس است .\r\n\r\n","description":"","footnote":"\r\n( 1 ) موضوع رجعت نمىتواند در اين مساله اشكالى ايجاد كند زيرا رجعت تنها براى عده خاصى است و جنبه عمومى و همگانى ندارد در حالى كه آيه بالا يك حكم كلى را بيان مىكند .\r\n","page_name":" 164 ","page_number":177},
  {"content":"\r\nبعلاوه ما دلائل عقلى روشنى داريم كه اين عقيده را نفى مىكند و آن را به عنوان يك نوع ارتجاع و عقب گرد در قانون تكامل اثبات مىنمايد كه در جاى خود از آن سخن گفته‌ايم ( 1 ) .\r\nذكر اين نكته نيز لازم است كه بعضى شايد آيه فوق را اشاره به حيات برزخى بدانند ، در حالى كه آيه هيچ دلالتى بر آن ندارد ، تنها مىگويد : شما قبلا جسم بىجانى بوديد ، خداوند شما را زنده كرد ، بار ديگر مىميراند ( اشاره به مرگ در پايان زندگى اين دنيا است ) سپس زنده مىكند ( اشاره به حيات آخرت ) سپس سير تكاملى خود را به سوى او ادامه مىدهيد .\r\n\r\n2 - آسمانهاى هفتگانه\r\nكلمه « سماء » در لغت به معنى طرف بالا است ، و اين مفهوم جامعى است كه مصداقهاى مختلفى دارد ، لذا مىبينيم در قرآن در موارد گوناگونى به كار رفته است :\r\n1 - گاهى به « جهت بالا » در قسمت مجاور زمين اطلاق شده ، چنان كه مىفرمايد :\r\nأَ لَمْ تَرَ كَيْفَ ضَرَبَ اللَّه مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَفَرْعُها فِي السَّماءِ « آيا نديدى خداوند چگونه مثل زده است گفتار پاك را به درخت پاكيزه اى كه ريشه اش ثابت و شاخه اش در آسمان است » ( ابراهيم - 24 ) .\r\n2 - گاه به منطقه اى دور تر از سطح زمين ( محل ابرها ) اطلاق شده ، چنان كه مىخوانيم : وَنَزَّلْنا مِنَ السَّماءِ ماءً مُبارَكاً : « ما از آسمان آب پر بركتى نازل كرديم » ( سوره ق آيه 9 ) .\r\n3 - گاه به « قشر متراكم هواى اطراف زمين » گفته شده : وَجَعَلْنَا السَّماءَ سَقْفاً مَحْفُوظاً : « ما آسمان را سقف محكم و محفوظى قرار داديم » ( انبياء - 32 )\r\n\r\n","description":"","footnote":"\r\n( 1 ) به كتاب « عود ارواح و ارتباط با ارواح » مراجعه فرمائيد .\r\n","page_name":" 165 ","page_number":178},
  {"content":"\r\nزيرا مىدانيم جو زمين كه همچون سقفى بر بالاى سر ما قرار دارد ، داراى آن چنان استحكامى است كه كره زمين را در برابر سقوط سنگهاى آسمانى حفظ مىكند ، اين سنگها كه شبانه روز ، مرتبا در حوزه جاذبه زمين قرار گرفته و به سوى آن جذب مىشوند ، اگر اين قشر هواى متراكم نبود ما مرتبا در معرض سقوط اين سنگهاى خطرناك بوديم ، اما وجود اين قشر ، سبب مىشود كه سنگها پس از برخورد با جو زمين مشتعل و سپس خاكستر شود .\r\n4 - و گاهى به معنى « كرات بالا » آمده است ثُمَّ اسْتَوى إِلَى السَّماءِ وَهِيَ دُخانٌ : « به آسمانها پرداخت در حالى كه دود و بخار بودند » ( و از گاز نخستين ، كرات را آفريد ) ( فصلت - 11 ) .\r\nاكنون به اصل سخن باز گرديم ، در اينكه مقصود از آسمانهاى هفتگانه چيست ؟ مفسران و دانشمندان اسلامى بيانات گوناگونى دارند و تفسيرهاى مختلفى كرده‌اند :\r\n1 - بعضى آسمانهاى هفتگانه را ، همان « سيارات سبع » مىدانند ( عطارد زهره ، مريخ ، مشترى ، زحل ، و ماه و خورشيد ) كه به عقيده دانشمندان فلكى قديم جزء سيارات بودند ( 1 ) .\r\n2 - بعضى ديگر معتقدند كه منظور طبقات متراكم هواى اطراف زمين است و قشرهاى مختلفى كه روى هم قرار گرفته است .\r\n3 - بعضى ديگر مىگويند : عدد هفت در اينجا به معنى عدد تعدادى ( عدد\r\n\r\n","description":"","footnote":"\r\n( 1 ) بعضى نيز ، كرات منظومه شمسى را كه ده كره است ( 9 سياره معروف به اضافه سياره اى كه در ميان مريخ و مشترى بوده و سپس متلاشى شده و بقاياى آن هم چنان در همان مدار در گردش است ) به دو گروه تقسيم كرده‌اند ، گروهى كه در زير مدار زمين قرار دارند ( عطارد و زهره ) و گروهى كه در بيرون مدار زمين و فوق آن هستند كه هفت سياره ديگر مىباشد و به اين ترتيب شايد مىخواهند آسمانهاى هفتگانه را به كرات هفتگانه بيرونى تفسير كنند ( دقت كنيد ) .\r\n","page_name":" 166 ","page_number":179},
  {"content":"\r\nمخصوص ) نيست ، بلكه عدد تكثيرى است كه به معنى تعداد زياد و فراوان مىباشد ، و اين در كلام عرب و حتى قرآن نظائر قابل ملاحظه اى دارد مثلا در آيه 27 سوره لقمان مىخوانيم : وَلَوْ أَنَّ ما فِي الأَرْضِ مِنْ شَجَرَةٍ أَقْلامٌ وَالْبَحْرُ يَمُدُّه مِنْ بَعْدِه سَبْعَةُ أَبْحُرٍ ما نَفِدَتْ كَلِماتُ اللَّه : « اگر درختان زمين قلم گردند ، و دريا مركب ، و هفت دريا بر آن افزوده شود ، كلمات خدا را نمىتوان با آن نوشت » .\r\nبه خوبى روشن است كه منظور از لفظ « سبعه » در اين آيه عدد مخصوص هفت نيست بلكه اگر هزاران هزار دريا نيز مركب گردد ، نمىتوان علم بىپايان خداوند را با آن نگاشت .\r\nبنا بر اين سماوات سبع اشاره به آسمانهاى متعدد و كرات فراوان عالم بالا است بى آنكه عدد خاصى از آن منظور باشد .\r\n4 - آنچه صحيحتر به نظر مىرسد ، اين است كه مقصود از « سماوات سبع » همان معنى واقعى آسمانهاى هفتگانه است ، تكرار اين عبارت در آيات مختلف قرآن ، نشان مىدهد كه عدد « سبع » در اينجا به معنى تكثير نيست ، بلكه اشاره به همان عدد مخصوص است .\r\nمنتها از آيات قرآن چنين استفاده مىشود كه تمام كرات و ثوابت و سياراتى را كه ما مىبينيم همه جزء آسمان اول است ، و شش عالم ديگر وجود دارد كه از دسترس ديد ما و ابزارهاى علمى امروز ما بيرون است و مجموعا هفت عالم را به عنوان هفت آسمان تشكيل مىدهند .\r\nشاهد اين سخن اينكه : قرآن مىگويد : وَزَيَّنَّا السَّماءَ الدُّنْيا بِمَصابِيحَ :\r\n« ما آسمان پائين را با چراغهاى ستارگان زينت داديم » ( فصلت - 12 ) .\r\nدر جاى ديگر مىخوانيم : إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ : « ما آسمان پائين را با كواكب و ستارگان زينت بخشيديم » ( صافات - 6 ) .\r\nاز اين آيات به خوبى استفاده مىشود كه همه آنچه را ما مىبينيم و جهان\r\n","description":"","footnote":"","page_name":" 167 ","page_number":180},
  {"content":"\r\nستارگان را تشكيل مىدهد همه جزء آسمان اول است ، و در ما وراى آن شش آسمان ديگر وجود دارد كه ما در حال حاضر اطلاع دقيقى از جزئيات آن نداريم .\r\nو اما اينكه گفتيم شش آسمان ديگر براى ما مجهول است و ممكن است علوم از روى آن در آينده پرده بردارد ، به اين دليل است كه علوم ناقص بشر بهر نسبت كه پيش مىرود از عجائب آفرينش تازه هايى را بدست مىآورد ، مثلا علم هيئت هم اكنون بجايى رسيده است كه بعد از آن ، تلسكوپها قدرت ديد را از دست مىدهند ، آنچه رصدخانه‌هاى بزرگ كشف كرده‌اند ، فاصله اى به اندازه هزار ميليون ( يك ميليارد ) سال نورى مىباشد ، و خود معترفند كه تازه اين آغاز جهان است نه پايان آن ، پس چه مانع دارد كه در آينده با پيشرفت علم هيئت آسمانها و كهكشانها و عوالم ديگرى كشف گردد .\r\nبهتر اين است كه اين سخن را از زبان ، يكى از رصدخانه‌هاى بزرگ جهان بشنويم .\r\n\r\n3 - عظمت كائنات\r\nرصدخانه « پالومار » عظمت جهان بالا را چنين توصيف مىكند .\r\n« . . . تا وقتى كه دوربين رصدخانه پالومار را نساخته بودند ، وسعت دنيايى كه به نظر ما مىرسد بيش از پانصد سال نورى نبود ، ولى ، اين دوربين وسعت دنياى ما را به هزار ميليون سال نورى رساند ، و در نتيجه ميليونها كهكشان جديد كشف شد كه بعضى از آنها هزار ميليون سال نورى با ما فاصله دارند ، ولى ، بعد از فاصله هزار ميليون سال نورى فضاى عظيم ، مهيب و تاريكى به چشم مىخورد كه هيچ چيز در آن ديده نمىشود ، يعنى روشنايى از آنجا عبور نمىكند تا صفحه عكاسى دوربين رصدخانه را متاثر كند .\r\n","description":"","footnote":"","page_name":" 168 ","page_number":181},
  {"content":"\r\nولى بدون ترديد در آن فضاى مهيب و تاريك صدها ميليون كهكشان وجود دارد كه دنيايى كه در سمت ما است با جاذبه به آن كهكشانها نگهدارى مىشود .\r\nتمام اين دنياى عظيمى كه به نظر مىرسد و داراى صدها هزار ميليون كهكشان است جز دره اى كوچك و بى مقدار از يك دنياى عظيمتر نيست و هنوز اطمينان نداريم كه در فراسوى آن دنياى دوم دنياى ديگرى نباشد » ( 1 ) .\r\nاز اين گفته به خوبى بر مىآيد كه علم هنوز با آن پيشرفت شگفتانگيز خود در قسمت آسمانها كشفيات خويش را سر آغاز جهان مىداند نه پايان آن ، بلكه آن را ذره كوچكى در برابر جهان بس با عظمت ، مىشمارد .\r\n\r\n","description":"","footnote":"\r\n( 1 ) نقل از مجله « فضا » شماره 56 فروردين 1351 .\r\n","page_name":" 169 ","page_number":182},
  {"content":"\r\n\r\n[ سوره البقرة ‹ 2 › : آيات 30 تا 33 
  ]\r\nوَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الأَرْضِ خَلِيفَةً قالُوا أَ تَجْعَلُ فِيها مَنْ يُفْسِدُ فِيها وَيَسْفِكُ الدِّماءَ وَنَحْنُ نُسَبِّحُ بِحَمْدِكَ وَنُقَدِّسُ لَكَ قالَ إِنِّي أَعْلَمُ ما لا تَعْلَمُونَ ‹ 30 › وَعَلَّمَ آدَمَ الأَسْماءَ كُلَّها ثُمَّ عَرَضَهُمْ عَلَى الْمَلائِكَةِ فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ ‹ 31 › قالُوا سُبْحانَكَ لا عِلْمَ لَنا إِلَّا ما عَلَّمْتَنا إِنَّكَ أَنْتَ الْعَلِيمُ الْحَكِيمُ ‹ 32 › قالَ يا آدَمُ أَنْبِئْهُمْ بِأَسْمائِهِمْ فَلَمَّا أَنْبَأَهُمْ بِأَسْمائِهِمْ قالَ أَ لَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَالأَرْضِ وَأَعْلَمُ ما تُبْدُونَ وَما كُنْتُمْ تَكْتُمُونَ ‹ 33 ›\r\n\r\nترجمه :\r\n30 - هنگامى كه پروردگار تو به فرشتگان گفت : من در روى زمين جانشين و حاكمى قرار خواهم داد . فرشتگان گفتند ( پروردگارا ) آيا كسى را در زمين قرار مىدهى كه فساد و خونريزى كند ؟ ( زيرا موجودات زمينى ديگر كه قبل از اين آدم پا به عرصه وجود گذاشتند ، به حكم طبع جهان ماده نيز آلوده فساد و خونريزى شدند ، اگر هدف از آفرينش انسان عبادت است ) ما تسبيح و حمد تو را به جا مىآوريم ،\r\n","description":"","footnote":"","page_name":" 170 ","page_number":183},
  {"content":"\r\nپروردگار فرمود : من حقائقى را مىدانم كه شما نمىدانيد .\r\n31 - سپس علم اسماء ( علم اسرار آفرينش و نامگذارى موجودات ) را همگى به آدم آموخت بعد آنها را به فرشتگان عرضه داشت و فرمود اگر راست مىگوئيد اسامى اينها را برشماريد ! 32 - فرشتگان عرض كردند : منزهى تو ! ، ما چيزى جز آنچه به ما تعليم داده اى ، نمىدانيم تو دانا و حكيمى .\r\n33 - فرمود اى آدم آنها را از ( اسامى و اسرار ) اين موجودات آگاه كن ، هنگامى كه آنها را آگاه كرد خداوند فرمود : نگفتم من غيب آسمانها و زمين را مىدانم ، و نيز مىدانم آنچه را شما آشكار مىكنيد يا پنهان مىداشتيد .\r\n\r\nتفسير :\r\n\r\nانسان نماينده خدا در زمين\r\nدر آيات گذشته خوانديم كه خدا همه مواهب زمين را براى انسان آفريده است و در اين آيات رسما مسئله رهبرى و خلافت انسان را تشريح مىكند ، و موقعيت معنوى او را كه شايسته اينهمه مواهب است روشن مىسازد .\r\nدر اين آيات به چگونگى آفرينش آدم ( نخستين انسان ) اشاره مىكند و در اين سلسله آيات كه از آيه 30 شروع و به آيه 39 پايان مىيابد سه مطلب اساسى مطرح شده است :\r\n1 - خبر دادن پروردگار به فرشتگان راجع به خلافت و سرپرستى انسان در زمين و گفتگويى كه آنها با خداوند داشته‌اند .\r\n2 - دستور خضوع و تعظيم فرشتگان در برابر نخستين انسان كه در آيات مختلف قرآن به تناسبهاى گوناگونى ذكر شده است .\r\n3 - تشريح وضع آدم و زندگى او در بهشت و حوادثى كه منجر به خروج او از بهشت گرديد و سپس توبه آدم ، و زندگى او و فرزندانش در زمين .\r\nآيات مورد بحث از نخستين مرحله سخن مىگويد ، خواست خداوند چنين\r\n","description":"","footnote":"","page_name":" 171 ","page_number":184},
  {"content":"\r\nبود كه در روى زمين موجودى بيافريند كه نماينده او باشد ، صفاتش پرتوى از صفات پروردگار ، و مقام و شخصيتش برتر از فرشتگان ، خواست او اين بود كه تمامى زمين و نعمتهايش را در اختيار چنين انسانى بگذارد نيروها ، گنجها ، معادن و همه امكاناتش را .\r\nچنين موجودى مىبايست سهم وافرى از عقل و شعور و ادراك ، و استعداد ويژه داشته باشد كه بتواند رهبرى و پيشوايى موجودات زمينى را بر عهده گيرد .\r\nلذا نخستين آيه مىگويد : « بخاطر بياور هنگامى را كه پروردگارت به فرشتگان گفت من در روى زمين جانشينى قرار خواهم داد » ( * ( وَإِذْ قالَ رَبُّكَ لِلْمَلائِكَةِ إِنِّي جاعِلٌ فِي الأَرْضِ خَلِيفَةً ) * ) .\r\n« خليفه » به معنى جانشين است ، ولى در اينكه منظور از آن در اينجا جانشين چه كسى و چه چيزى است مفسران احتمالات گوناگونى داده‌اند .\r\nبعضى گفته‌اند منظور جانشين فرشتگانى است كه قبلا در زمين زندگى مىكردند .\r\nو بعضى گفته‌اند منظور جانشين انسانهاى ديگر يا موجودات ديگرى كه قبلا در زمين مىزيسته‌اند .\r\nبعضى آن را اشاره به جانشين بودن نسلهاى انسان از يكديگر دانسته‌اند .\r\nولى انصاف اين است كه - همانگونه كه بسيارى از محققان پذيرفته‌اند - منظور خلافت الهى و نمايندگى خدا در زمين است ، زيرا سؤالى كه بعد از اين فرشتگان مىكنند و مىگويند نسل آدم ممكن است مبدء فساد و خونريزى شود و ما تسبيح و تقديس تو مىكنيم متناسب همين معنى است ، چرا كه نمايندگى خدا در زمين با اين كارها سازگار نيست .\r\nهمچنين مسئله « تعليم اسماء » به آدم كه شرح آن در آيات بعد خواهد آمد قرينه روشن ديگرى بر اين مدعا است ، و نيز خضوع و سجود فرشتگان در مقابل\r\n","description":"","footnote":"","page_name":" 172 ","page_number":185},
  {"content":"\r\nآدم شاهد اين مقصود است ! به هر حال خدا مىخواست موجودى بيافريند كه گل سر سبد عالم هستى باشد و شايسته ، مقام خلافت الهى و نماينده « اللَّه » در زمين گردد .\r\nدر حديثى كه از امام صادق ع در تفسير اين آيات آمده نيز به همين معنى اشاره شده است كه فرشتگان بعد از آگاهى از مقام آدم دانستند كه او و فرزندانش سزاوارترند كه خلفاى الهى در زمين و حجتهاى او بر خلق بوده باشند ( 1 ) .\r\nسپس در آيه مورد بحث اضافه مىكند : « فرشتگان به عنوان سؤال براى درك حقيقت و نه به عنوان اعتراض » عرض كردند آيا در زمين كسى را قرار مىدهى كه فساد كند و خونها بريزد ؟ ! « ( * ( قالُوا أَ تَجْعَلُ فِيها مَنْ يُفْسِدُ فِيها وَيَسْفِكُ الدِّماءَ ) * ) » در حالى كه ما تو را عبادت مىكنيم تسبيح و حمدت بجا مىآوريم و تو را از آنچه شايسته ذات پاكت نيست پاك مىشمريم « ( * ( وَنَحْنُ نُسَبِّحُ بِحَمْدِكَ وَنُقَدِّسُ لَكَ ) * ) .\r\nولى خداوند در اينجا پاسخ سربسته به آنها داد كه توضيحش در مراحل بعد آشكار گرديد : « فرمود من چيزهايى مىدانم كه شما نمىدانيد » ! ( * ( قالَ إِنِّي أَعْلَمُ ما لا تَعْلَمُونَ ) * ) .\r\nفرشتگان آن چنان كه از سخنانشان پيدا است پى برده بودند كه اين انسان فردى سر به راه نيست ، فساد مىكند ، خون مىريزد ، خرابى به بار مىآورد . اما از كجا دانستند ؟ ! گاه گفته مىشود خداوند قبلا آينده انسان را بطور اجمال براى آنها بيان فرموده بود ، در حالى كه بعضى احتمال داده‌اند ملائكه خودشان اين مطلب را از\r\n\r\n","description":"","footnote":"\r\n( 1 ) نقل از كتاب معانى الاخبار ( طبق نقل تفسير الميزان جلد 1 صفحه 121 ) از اين حديث گرچه بيشتر عظمت مقام انبياء و امامان استفاده مىشود ولى پيدا است كه انحصار به آنها ندارد آنها مصداق اتم و اكمل اين موضوعند .\r\n","page_name":" 173 ","page_number":186},
  {"content":"\r\nكلمه « * ( فِي الأَرْضِ ) * » ( در روى زمين ) دريافته بودند ، زيرا مىدانستند انسان از خاك آفريده مىشود و ماده بخاطر محدوديتى كه دارد طبعا مركز نزاع و تزاحم است ، چه اين كه جهان محدود مادى ، طبع زياده طلب انسانها را نمىتواند اشباع كند ، حتى اگر همه دنيا را به يك فرد بدهند باز ممكن است سير نشود ، اين وضع مخصوصا در صورتى كه توام با احساس مسئوليت كافى نباشد سبب فساد و خونريزى مىشود .\r\nبعضى ديگر از مفسران معتقدند پيشگويى فرشتگان بخاطر آن بوده كه آدم نخستين مخلوق روى زمين نبود ، بلكه پيش از او نيز مخلوقات دگرى بودند كه به نزاع و خونريزى پرداختند پرونده سوء پيشينه آنها سبب بدگمانى فرشتگان نسبت به نسل آدم شد ! اين تفسيرهاى سه گانه چندان منافاتى با هم ندارند يعنى ممكن است همه اين امور سبب توجه فرشتگان به اين مطلب شده باشد ، و اتفاقا اين يك واقعيت بود كه آنها بيان داشتند ، و لذا خداوند هم در پاسخ هرگز آن را انكار نفرمود ، بلكه اشاره كرد در كنار اين واقعيت ، واقعيتهاى مهمترى در باره انسان و مقام او وجود دارد كه فرشتگان از آن آگاه نيستند ! آنها فكر مىكردند اگر هدف عبوديت و بندگى است كه ما مصداق كامل آن هستيم ، همواره غرق در عبادتيم و از همه كس سزاوارتر به خلافت ! بىخبر از اين كه عبادت آنها با توجه به اين كه شهوت و غضب و خواستهاى گوناگون در وجودشان راه ندارد با عبادت و بندگى اين انسان كه اميال و شهوات او را احاطه كرده و شيطان از هر سو او را وسوسه مىكند تفاوت فراوانى دارد ، اطاعت و فرمانبردارى اين موجود طوفان زده كجا ، و عبادت آن ساحلنشينان آرام و سبكبار كجا ؟ ! آنها چه مىدانستند كه از نسل اين آدم پيامبرانى همچون محمد و ابراهيم و نوح\r\n","description":"","footnote":"","page_name":" 174 ","page_number":187},
  {"content":"\r\nو موسى و عيسى ع و امامانى همچون ائمه اهل بيت ع و بندگان صالح و شهيدان جانباز و مردان و زنانى كه همه هستى خود را عاشقانه در راه خدا مىدهند قدم به عرصه وجود خواهند گذاشت ، افرادى كه گاه فقط يك ساعت تفكر آنها برابر با سالها عبادت فرشتگان است ! قابل توجه اين كه فرشتگان روى سه مساله در باره صفات خودشان تكيه كردند ، تسبيح و حمد و تقديس ، بدون شك تسبيح و حمد يعنى خدا را پاك از هر گونه نقص و داراى هر گونه كمال دانستن ، اما در اين كه مقصود از « تقديس » چيست ؟\r\nبعضى آن را پاك شمردن پروردگار از هر گونه نقصان دانسته‌اند كه در حقيقت تاكيدى مىشود بر همان معنى « تسبيح » .\r\nولى بعضى ديگر معتقدند كه « تقديس » كه از ماده « قدس » است ، يعنى پاك سازى روى زمين از فاسدان و مفسدان ، يا پاك سازى خويشتن از هر گونه صفات زشت و مذموم ، و تطهير جسم و جان براى خدا و كلمه « لك » در جمله « * ( نُقَدِّسُ لَكَ ) * » را شاهد اين مقصود دانسته‌اند ، چرا كه فرشتگان نگفتند « نقدسك » ( تو را پاك مىشمريم ) بلكه گفتند « * ( نُقَدِّسُ لَكَ ) * » از براى تو جامعه را پاك مىكنيم .\r\nدر حقيقت آنها مىخواستند بگويند اگر هدف اطاعت و بندگى است ما سر بر فرمانيم ، و اگر عبادت است ما هم همواره مشغول آنيم ، و اگر پاك سازى خويشتن يا صفحه روى زمين است ما چنين مىكنيم ، در حالى كه اين انسان مادى هم خود فاسد است و هم صفحه زمين را پر از فساد مىكند .\r\nولى براى اينكه حقايق بطور تفصيل بر فرشتگان روشن شود خداوند اقدام به آزمايش آنها نمود ، تا خودشان اعتراف كنند كه ميان آنها و آدم « تفاوت از زمين تا آسمان است » !\r\n","description":"","footnote":"","page_name":" 175 ","page_number":188},
  {"content":"\r\n\r\nفرشتگان در بوته آزمايش\r\nآدم به لطف پروردگار داراى استعداد فوق العاده اى براى درك حقايق هستى بود . خداوند اين استعداد او را به فعليت رسانيد و به گفته قرآن « به آدم همه اسماء ( حقايق و اسرار عالم هستى ) را تعليم داد » ( * ( وَعَلَّمَ آدَمَ الأَسْماءَ كُلَّها ) * ) گر چه مفسران در تفسير « علم اسماء » بيانات گوناگونى دارند ، ولى مسلم است كه منظور تعليم كلمات و نامهاى بدون معنا به آدم نبوده ، چرا كه اين افتخارى محسوب نميشده است ، بلكه منظور دادن معانى اين اسماء و مفاهيم و مسماهاى آنها بوده است .\r\nالبته اين آگاهى از علوم مربوط به جهان آفرينش و اسرار و خواص مختلف موجودات عالم هستى ، افتخار بزرگى براى آدم بود .\r\nدر حديثى داريم كه از امام صادق ع پيرامون اين آيه سؤال كردند ، فرمود : « الارضين و الجبال و الشعاب و الاوديه ثم نظر الى بساط تحته ، فقال و هذا البساط مما علمه » : « فرمود منظور زمينها ، كوه‌ها ، دره‌ها و بستر رودخانه‌ها ( و خلاصه تمامى موجودات ) مىباشد ، سپس امام ع به فرشى كه زير پايش گسترده بود نظرى افكند فرمود حتى اين فرش هم از امورى بوده كه خدا به آدم تعليم داد » ! ( 1 ) .\r\nبنا بر اين علم اسماء چيزى شبيه « علم لغات » نبوده است بلكه مربوط به فلسفه و اسرار و كيفيات و خواص آنها بوده است ، خداوند اين علم را به آدم تعليم كرد تا بتواند از مواهب مادى و معنوى اين جهان در مسير تكامل خويش بهره گيرد .\r\nهمچنين استعداد نامگذارى اشياء را به او ارزانى داشت تا بتواند اشياء را نامگذارى كند و در مورد احتياج با ذكر نام آنها را بخواند تا لازم نباشد عين آن چيز را نشان دهد ، و اين خود نعمتى است بزرگ ، ما هنگامى به اهميت اين\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n","page_name":" 176 ","page_number":189},
  {"content":"\r\nموضوع پى مىبريم كه مىبينيم بشر امروز هر چه دارد به وسيله كتاب و نوشتن است و همه ذخائر علمى گذشتگان در نوشته‌هاى او جمع است ، و اين خود بخاطر نامگذارى اشياء و خواص آنها است ، و گر نه هيچگاه ممكن نبود علوم گذشتگان به آيندگان منتقل شود .\r\n« سپس خداوند به فرشتگان فرمود اگر راست مىگوئيد اسماء اشياء و موجوداتى را كه مشاهده مىكنيد و اسرار و چگونگى آنها را شرح دهيد » ( * ( ثُمَّ عَرَضَهُمْ عَلَى الْمَلائِكَةِ فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ ) * ) .\r\nولى فرشتگان كه داراى چنان احاطه علمى نبودند در برابر اين آزمايش فرو ماندند لذا در پاسخ « گفتند خداوندا منزهى تو ، جز آنچه به ما تعليم داده اى چيزى نمىدانيم » ! ( * ( قالُوا سُبْحانَكَ لا عِلْمَ لَنا إِلَّا ما عَلَّمْتَنا ) * ) .\r\n« تو خود عالم و حكيمى » ( * ( إِنَّكَ أَنْتَ الْعَلِيمُ الْحَكِيمُ ) * ) .\r\nاگر ما در اين زمينه سؤالى كرديم از ناآگاهيمان بود ، ما اين مطلب را نخوانده بوديم ، و از اين استعداد و قدرت شگرف آدم كه امتياز بزرگ او بر ما است بى خبر بوديم ، حقا كه او شايسته خلافت تو است و زمين و جهان هستى بىوجود او كمبودى داشت .\r\nدر اينجا نوبت به آدم رسيد كه در حضور فرشتگان اسماء موجودات و اسرار آنها را شرح دهد . « خداوند فرمود اى آدم فرشتگان را از اسماء و اسرار اين موجودات با خبر كن » ! ( * ( قالَ يا آدَمُ أَنْبِئْهُمْ بِأَسْمائِهِمْ ) * ) .\r\n« هنگامى كه آدم آنها را از اين اسماء آگاه ساخت خداوند فرمود به شما نگفتم كه من از غيب آسمانها و زمين آگاهم ، و آنچه را كه شما آشكار يا پنهان مىكنيد مىدانم » ( * ( فَلَمَّا أَنْبَأَهُمْ بِأَسْمائِهِمْ قالَ أَ لَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَالأَرْضِ وَأَعْلَمُ ما تُبْدُونَ وَما كُنْتُمْ تَكْتُمُونَ ) * ) .\r\n","description":"","footnote":"","page_name":" 177 ","page_number":190},
  {"content":"\r\nدر اينجا فرشتگان در برابر معلومات وسيع و دانش فراوان اين انسان سر تسليم فرود آوردند ، و بر آنها آشكار شد كه لايق خلافت زمين تنها او است ! .\r\nجمله « * ( ما كُنْتُمْ تَكْتُمُونَ ) * » ( آنچه را در درون مكتوم مىداشتيد ) اشاره به اين است كه فرشتگان چيزى جز آنچه را اظهار كردند در دل داشتند ، بعضى گفته‌اند اين اشاره به آن حالت استكبار ابليس است كه آن روز در صف فرشتگان قرار داشت ، و مخاطب به خطاب آنان بود . او در درون خود تصميم داشت كه هرگز در برابر آدم خضوع نكند .\r\nولى اين احتمال نيز وجود دارد كه منظور اين بوده كه فرشتگان خود را واقعا شايسته تر از هر كس براى خلافت الهى در روى زمين مىدانستند ، گر چه اشاره اى به اين مطلب كردند ولى با صراحت آشكار ننمودند .\r\n\r\nپاسخ به دو سؤال [ خداوند چگونه اين علوم را به آدم تعليم نمود ؟ 
  ]\r\nدر اينجا دو سؤال باقى مىماند و آن اينكه خداوند چگونه اين علوم را به آدم تعليم نمود ؟\r\nوانگهى اگر اين علوم را به فرشتگان نيز تعليم مىنمود آنها نيز همين فضيلت آدم را پيدا مىكردند ، اين چه افتخارى براى آدم است كه براى فرشتگان نيست ؟\r\nدر پاسخ بايد به اين نكته توجه داشت كه تعليم در اينجا جنبه تكوينى داشته يعنى خدا اين آگاهى را در نهاد و سرشت آدم قرار داده بود و در مدت كوتاهى آن را بارور ساخت .\r\nاطلاق كلمه « تعليم » در قرآن به « تعليم تكوينى » در جاى ديگر نيز آمده است ، در سوره رحمن آيه 4 مىخوانيم « علمه البيان » خداوند بيان را به انسان آموخت ، روشن است كه اين تعليم را خداوند در مكتب آفرينش به انسان داده و معنى آن همان استعداد و ويژگى فطرى است كه در نهاد انسانها قرار داده تا\r\n","description":"","footnote":"","page_name":" 178 ","page_number":191},
  {"content":"\r\nبتوانند سخن بگويند .\r\nو در پاسخ سؤال دوم بايد توجه داشت كه ملائكه آفرينش خاصى داشتند كه استعداد فراگيرى اينهمه علوم در آنها نبود ، آنها براى هدف ديگرى آفريده شده بودند ، نه براى اين هدف ، و به همين دليل فرشتگان بعد از اين آزمايش واقعيت را دريافتند و پذيرفتند ، ولى شايد خودشان در آغاز فكر مىكردند براى اين هدف نيز آمادگى دارند ، اما خداوند با آزمايش علم اسماء تفاوت استعداد آنها را با آدم روشن ساخت .\r\nباز در اينجا سؤال ديگرى پيش مىآيد كه اگر منظور از علم اسماء علم اسرار آفرينش و فهم خواص همه موجودات است پس چرا ضمير « هم » در جمله « ثم عرضهم » و « اسمائهم » و كلمه « هؤلاء » كه معمولا همه اينها در افراد عاقل استعمال مىشود در اين مورد به كار رفته است ؟\r\nدر پاسخ مىگوئيم :\r\nچنين نيست كه ضمير « هم » و كلمه « هؤلاء » منحصرا در افراد عاقل به كار برده شود بلكه گاهى در مجموعه اى از افراد عاقل و غير عاقل و يا حتى در مجموعه اى از افراد غير عاقل نيز استعمال مىشود ، چنان كه يوسف ع در باره ستارگان و خورشيد و ماه گفت « رَأَيْتُهُمْ لِي ساجِدِينَ » : « من در خواب ديدم همه آنها براى من سجده مىكنند » ( سوره يوسف آيه 4 ) .\r\n","description":"","footnote":"","page_name":" 179 ","page_number":192},
  {"content":"\r\n\r\n[ سوره البقرة ‹ 2 › : آيات 34 تا 36 
  ]\r\nوَ إِذْ قُلْنا لِلْمَلائِكَةِ اسْجُدُوا لآدَمَ فَسَجَدُوا إِلَّا إِبْلِيسَ أَبى وَاسْتَكْبَرَ وَكانَ مِنَ الْكافِرِينَ ‹ 34 › وَقُلْنا يا آدَمُ اسْكُنْ أَنْتَ وَزَوْجُكَ الْجَنَّةَ وَكُلا مِنْها رَغَداً حَيْثُ شِئْتُما وَلا تَقْرَبا هذِه الشَّجَرَةَ فَتَكُونا مِنَ الظَّالِمِينَ ‹ 35 › فَأَزَلَّهُمَا الشَّيْطانُ عَنْها فَأَخْرَجَهُما مِمَّا كانا فِيه وَقُلْنَا اهْبِطُوا بَعْضُكُمْ لِبَعْضٍ عَدُوٌّ وَلَكُمْ فِي الأَرْضِ مُسْتَقَرٌّ وَمَتاعٌ إِلى حِينٍ ‹ 36 ›\r\n\r\nترجمه :\r\n34 - و هنگامى كه به فرشتگان گفتيم براى آدم سجده و خضوع كنيد ، همگى سجده كردند جز شيطان كه سر باز زد و تكبر ورزيد ( و به خاطر نافرمانى و تكبر ) از كافران شد ! 35 - و گفتيم اى آدم تو با همسرت در بهشت سكونت كن ، و از ( نعمتهاى ) آن گوارا هر چه مىخواهيد بخوريد ( اما ) نزديك اين درخت نشويد كه از ستمگران خواهيد شد ! 36 - پس شيطان موجب لغزش آنها شد ، و آنان را از آنچه در آن بودند ( بهشت ) خارج ساخت ، و ( در اين هنگام ) به آنها گفتيم همگى ( به زمين ) فرود آئيد در حالى\r\n","description":"","footnote":"","page_name":" 180 ","page_number":193},
  {"content":"\r\nكه بعضى دشمن ديگرى خواهيد بود ، و براى شما تا مدت معينى در زمين قرارگاه و وسيله بهره بردارى است .\r\n\r\nتفسير :\r\n\r\nآدم در بهشت\r\nقرآن در تعقيب بحثهاى گذشته پيرامون مقام و عظمت انسان به فصل ديگرى از اين بحث پرداخته ، نخست چنين مىگويد : « بخاطر بياوريد هنگامى را كه به فرشتگان گفتيم براى آدم سجده و خضوع كنيد » ( * ( وَإِذْ قُلْنا لِلْمَلائِكَةِ اسْجُدُوا لآدَمَ ) * ) .\r\n« آنها همگى سجده كردند جز ابليس كه سر باز زد و تكبر ورزيد » ( * ( فَسَجَدُوا إِلَّا إِبْلِيسَ أَبى وَاسْتَكْبَرَ ) * ) .\r\nآرى او استكبار كرد « و بخاطر همين استكبار و نافرمانى از كافران شد » ( * ( وَكانَ مِنَ الْكافِرِينَ ) * ) .\r\nگر چه در آغاز چنين به نظر مىآيد كه مساله سجده بر آدم بعد از آزمايش فرشتگان و تعليم اسماء بوده ، ولى دقت در آيات ديگر قرآن نشان مىدهد كه اين موضوع بلافاصله بعد از آفرينش انسان و تكامل خلقت او و قبل از آزمايش فرشتگان بوده است .\r\nدر سوره حجر آيه 29 مىخوانيم : « فَإِذا سَوَّيْتُه وَنَفَخْتُ فِيه مِنْ رُوحِي فَقَعُوا لَه ساجِدِينَ » « هنگامى كه آفرينش آدم را نظام بخشيدم و از روح خودم ( روح شايسته اى كه مخلوق من بود ) در آن دميدم براى او سجده كنيد » .\r\nهمين معنى در سوره « ص » آيه 72 نيز آمده است ( 1 ) .\r\nگواه ديگر اين موضوع اين است كه اگر دستور سجده بعد از روشن شدن مقام آدم بود چندان افتخارى براى ملائكه محسوب نمىشد ، زيرا در آن هنگام مقام\r\n\r\n","description":"","footnote":"\r\n( 1 ) « آلوسى » در تفسير « روح المعانى » و « فخر رازى » در « تفسير كبير » نيز به اين معنى اشاره كرده‌اند .\r\n","page_name":" 181 ","page_number":194},
  {"content":"\r\nآدم بر همه آشكار شده بود .\r\nبهر حال آيه فوق سند زنده و گواه روشنى بر شرافت انسان و عظمت مقام او است كه پس از تكميل خلقتش ، تمام فرشتگان مامور مىشوند در برابر اين آفرينش بزرگ سر تعظيم فرود آورند ، به راستى كسى كه لايق مقام خلافت الهى و نمايندگى او در زمين است و استعداد آن همه تكامل و پرورش فرزندان بلند مقامى همچون پيامبران به خصوص پيامبر اسلام و جانشينانش دارد شايسته هر نوع احترامى است .\r\nما در برابر انسانى كه چند فرمول علمى را مىداند چه اندازه كرنش مىكنيم پس چگونه است حال نخستين انسان با آن معلومات سرشار از جهان هستى ! .\r\n\r\nنكته‌ها :\r\n\r\n1 - چرا ابليس مخالفت كرد ؟\r\nمىدانيم « شيطان » اسم جنس است شامل نخستين شيطان و همه شيطانها مىشود ولى « ابليس » اسم خاص است و اشاره به همان شيطانى است كه اغواگر آدم شد ، او طبق صريح آيات قرآن از جنس فرشتگان نبود ، بلكه در صف آنها قرار داشت او از طائفه جن بود كه مخلوق مادى است ، در سوره كهف آيه 50 مىخوانيم « فَسَجَدُوا إِلَّا إِبْلِيسَ كانَ مِنَ الْجِنِّ » : « همگى سجده كردند جز ابليس كه از طائفه جن بود » .\r\nانگيزه او در اين مخالفت كبر و غرور و تعصب خاصى بود كه بر فكر او چيره شد ، او چنين مىپنداشت كه از آدم برتر است ، و نمىبايست دستور سجده بر آدم بر او داده شود ، بلكه او بايد مسجود باشد و آدم بر او سجده كند ، كه شرح اين معنى در ذيل آيه 12 سوره اعراف خواهد آمد ( 1 ) .\r\nو علت كفر او نيز همين بود كه فرمان حكيمانه پروردگار را نادرست شمرد\r\n\r\n","description":"","footnote":"\r\n( 1 ) به تفسير نمونه جلد 6 صفحه 98 به بعد مراجعه فرمائيد .\r\n","page_name":" 182 ","page_number":195},
  {"content":"\r\nنه تنها عملا عصيان كرد از نظر اعتقاد نيز معترض بود ، و به اين ترتيب خودبينى و خودخواهى ، محصول يك عمر ايمان و عبادت او را بر باد داد ، و آتش به خرمن هستى او افكند ، و كبر و غرور از اين آثار بسيار دارد ! .\r\nتعبير « * ( كانَ مِنَ الْكافِرِينَ ) * » نشان مىدهد كه او قبل از اين فرمان نيز حساب خود را از مسير فرشتگان و اطاعت فرمان خدا جدا كرده بود و در سر فكر استكبار مىپروراند ، و شايد به خود مىگفت اگر دستور خضوع و سجده به من داده شود قطعا اطاعت نخواهم كرد ، ممكن است جمله « * ( ما كُنْتُمْ تَكْتُمُونَ ) * » آنچه را كتمان مىكرديد اشاره اى به اين معنى باشد . در حديثى كه در تفسير قمى از امام عسكرى ع نقل شده نيز همين معنى آمده است ( 1 ) .\r\n\r\n2 - آيا سجده براى خدا بود يا آدم ؟\r\nشك نيست كه « سجده » به معنى « پرستش » براى خدا است ، چرا كه در جهان هيچ معبودى جز خدا نيست ، و معنى توحيد عبادت همين است كه غير از خدا را پرستش نكنيم .\r\nبنا بر اين جاى ترديد نخواهد بود كه فرشتگان براى آدم « سجده پرستش » نكردند ، بلكه سجده براى خدا بود ولى بخاطر آفرينش چنين موجود شگرفى ، و يا اينكه سجده براى آدم كردند اما سجده به معنى « خضوع » نه پرستش .\r\nدر كتاب « عيون الاخبار » از امام « على بن موسى الرضا » ع چنين مىخوانيم :\r\n« كان سجودهم للَّه تعالى عبودية ، و لادم اكراما و طاعة ، لكوننا فى صلبه\r\n« ! » سجده فرشتگان پرستش خداوند از يك سو ، و اكرام و احترام آدم از سوى ديگر بود ، چرا كه ما در صلب آدم بوديم « ! ( 2 ) .\r\n\r\n","description":"","footnote":"\r\n( 1 ) تفسير الميزان جلد اول صفحه 126 .\r\n( 2 ) نور الثقلين جلد اول صفحه 58 .\r\n","page_name":" 183 ","page_number":196},
  {"content":"\r\nبهر حال بعد از اين ماجرا و ماجراى آزمايش فرشتگان به آدم دستور داده شد او و همسرش در بهشت سكنى گزيند ، چنان كه قرآن مىگويد : « به آدم گفتيم تو و همسرت در بهشت ساكن شويد و هر چه مىخواهيد از نعمتهاى آن گوارا بخوريد » ! ( * ( وَقُلْنا يا آدَمُ اسْكُنْ أَنْتَ وَزَوْجُكَ الْجَنَّةَ وَكُلا مِنْها رَغَداً حَيْثُ شِئْتُما ) * ) ( 1 ) .\r\n« ولى به اين درخت مخصوص نزديك نشويد كه از ظالمان خواهيد شد » ( * ( وَلا تَقْرَبا هذِه الشَّجَرَةَ فَتَكُونا مِنَ الظَّالِمِينَ ) * ) .\r\nاز آيات قرآن استفاده مىشود كه آدم براى زندگى در روى زمين ، همين زمين معمولى آفريده شده بود ، ولى در آغاز خداوند او را ساكن بهشت كه يكى از باغهاى سرسبز پر نعمت اين جهان بود ساخت ، محيطى كه در آن براى آدم هيچ گونه ناراحتى وجود نداشت .\r\nشايد علت اين جريان آن بوده كه آدم با زندگى كردن روى زمين هيچگونه آشنايى نداشت ، و تحمل زحمتهاى آن بدون مقدمه براى او مشكل بود ، و از چگونگى كردار و رفتار در زمين بايد اطلاعات بيشترى پيدا كند ، بنا بر اين مىبايست مدتى كوتاه تعليمات لازم را در محيط بهشت ببيند و بداند زندگى روى زمين توام با برنامه‌ها و تكاليف و مسئوليتها است كه انجام صحيح آنها باعث سعادت و تكامل و بقاى نعمت است ، و سرباز زدن از آن سبب رنج و ناراحتى .\r\nو نيز بداند هر چند او آزاد آفريده شده ، اما اين آزادى بطور مطلق و نامحدود نيست كه هر چه خواست انجام دهد او مىبايست از پاره اى از اشياء روى زمين چشم بپوشد .\r\nو نيز لازم بود بداند چنان نيست كه اگر خطا و لغزشى دامنگيرش شود\r\n\r\n","description":"","footnote":"\r\n( 1 ) « رغد » بر وزن « صمد » به معنى فراوان و گسترده و گوارا است ، جمله « حيث شئتما » اشاره به اين است كه از هر جاى بهشت كه خواستيد ، يا از هر نوع از انواع ميوه‌ها كه مايل بوديد استفاده كنيد .\r\n","page_name":" 184 ","page_number":197},
  {"content":"\r\nدرهاى سعادت براى هميشه به روى او بسته مىشود ، نه مىتواند بازگشت كند و پيمان به بندد كه بر خلاف دستور خدا عملى انجام نخواهد داد تا دوباره به نعمتهاى الهى باز گردد .\r\nاو در اين محيط مىبايست تا حدى پخته شود ، دوست و دشمن خويش را بشناسد ، چگونگى زندگى در زمين را ياد گيرد ، آرى اين خود يك سلسله تعليمات لازم بود كه مىبايست فرا گيرد ، و با داشتن اين آمادگى به روى زمين قدم بگذارد .\r\nاينها مطالبى بود كه هم آدم و هم فرزندان او در زندگى آينده خود به آن احتياج داشتند ، بنا بر اين شايد علت اينكه آدم در عين اينكه براى خلافت زمين آفريده شده بود مدتى در بهشت درنگ مىكند و دستورهايى به او داده مىشود جنبه تمرين و آموزش داشته باشد .\r\nدر اينجا « آدم » خود را در برابر فرمان الهى در باره خوددارى از درخت ممنوع ديد ، ولى شيطان اغواگر كه سوگند ياد كرده بود كه دست از گمراه كردن آدم و فرزندانش بر ندارد به وسوسه گرى مشغول شد ، و چنان كه از ساير آيات قرآن استفاده مىشود به آدم اطمينان داد كه اگر از اين درخت بخورد او و همسرش فرشتگانى خواهند شد و جاويدان در بهشت زندگى مىكنند ، حتى قسم ياد كرد كه من خير خواه شما هستم ( سوره اعراف آيه 20 و 21 ) .\r\n« سر انجام شيطان آن دو را به لغزش واداشت و از آنچه در آن بودند ( بهشت ) بيرون كرد » ( * ( فَأَزَلَّهُمَا الشَّيْطانُ عَنْها فَأَخْرَجَهُما مِمَّا كانا فِيه ) * ) ( 1 ) .\r\n\r\n","description":"","footnote":"\r\n( 1 ) در مرجع ضمير « عنها » دو احتمال داده شده است : نخست اينكه به « جنت » باز گردد ، و در اين صورت جمله * ( مِمَّا كانا فِيه ) * به معنى مقام و مرتبه مىآيد ، و به اين ترتيب مجموعا چنين معنى مىدهد : شيطان آن دو را از بهشت به لغزش واداشت و از مقامى كه داشتند بيرون كرد . احتمال ديگر اينكه به « شجره » باز گردد ، يعنى شيطان آنها را بوسيله آن درخت ممنوع به لغزش واداشت و از بهشتى كه در آن بودند بيرون كرد .\r\n","page_name":" 185 ","page_number":198},
  {"content":"\r\nآرى از بهشتى كه كانون آرامش و آسايش و دور از درد و رنج بود بر اثر فريب شيطان اخراج شدند .\r\nو چنان كه قرآن مىگويد : « ما به آنها دستور داديم كه به زمين فرود آئيد در حالى كه دشمن يكديگر خواهيد بود » آدم و حوا از يك سو و شيطان از سوى ديگر ( * ( وَقُلْنَا اهْبِطُوا بَعْضُكُمْ لِبَعْضٍ عَدُوٌّ ) * ) .\r\n« و براى شما تا مدت معينى در زمين قرارگاه و وسيله بهره بردارى است » ( * ( وَلَكُمْ فِي الأَرْضِ مُسْتَقَرٌّ وَمَتاعٌ إِلى حِينٍ ) * ) .\r\nاينجا بود كه آدم متوجه شد راستى به خويشتن ستم كرده و از محيط آرام و پر نعمت بهشت بخاطر تسليم شدن در برابر وسوسه‌هاى شيطان بيرون رانده شده و در محيط پر زحمت و مملو از مشقتى قرار خواهد گرفت ، درست است كه آدم پيامبر بود و معصوم از گناه ولى چنان كه خواهيم گفت هر گاه ترك اولى از پيامبر سر زند خداوند نسبت به او سخت مىگيرد ، همانند گناهى كه از افراد عادى سر بزند و اين جريمه سنگينى بود كه آدم در برابر آن نافرمانى پرداخت .\r\n\r\nنكته‌ها :\r\n\r\n1 - بهشت آدم كدام بهشت بود ؟\r\nدر پاسخ اين پرسش بايد به اين نكته توجه داشت كه گرچه بعضى آن را بهشت موعود نيكان و پاكان مىدانند ، ولى ظاهر اين است كه آن بهشت نبود . بلكه يكى از باغهاى پر نعمت و روحافزاى يكى از مناطق سر سبز زمين بوده است .\r\nزيرا اولا بهشت موعود قيامت ، نعمت جاودانى است كه در آيات بسيارى از قرآن به اين جاودانگى بودنش اشاره شده ، و بيرون رفتن از آن ممكن نيست و ثانيا ابليس آلوده و بىايمان را در آن بهشت راهى نخواهد بود ، نه وسوسه‌هاى شيطانى است و نه نافرمانى خدا .\r\n","description":"","footnote":"","page_name":" 186 ","page_number":199},
  {"content":"\r\nثالثا در رواياتى كه از طرق اهل بيت ع بما رسيده اين موضوع صريحا آمده است .\r\nيكى از راويان حديث مىگويد از امام صادق ع راجع به بهشت آدم پرسيدم امام ع در جواب فرمود : باغى از باغهاى دنيا بود كه خورشيد و ماه بر آن مىتابيد ، و اگر بهشت جاودان بود هرگز آدم از آن بيرون رانده نمىشد (\r\nجنة من جنات الدنيا يطلع فيها الشمس و القمر و لو كان من جنان الاخرة ما خرج منها ابدا\r\n) ( 1 ) .\r\nو از اينجا روشن مىشود كه منظور از هبوط و نزول آدم به زمين نزول مقامى است نه مكانى يعنى از مقام ارجمند خود و از آن بهشت سر سبز پائين آمد .\r\nاين احتمال نيز داده شده كه اين بهشت در يكى از كرات آسمانى بوده است هر چند بهشت جاويدان نبوده ، در بعضى از روايات اسلامى نيز اشاره به بودن اين بهشت در آسمان شده است ولى ممكن است كلمه سماء ( آسمان ) در اين گونه روايات اشاره به « مقام بالا » باشد ، نه « مكان بالا » .\r\nولى بهر حال شواهد فراوانى نشان مىدهد كه اين بهشت غير از بهشت سراى ديگر است چرا كه آن پايان سير انسان است و اين آغاز سير او بود ، اين مقدمه اعمال و برنامه‌هاى او است و آن نتيجه اعمال و برنامه هايش .\r\n\r\n2 - گناه آدم چه بود ؟\r\nروشن است آدم با آن مقامى كه خدا در آيات گذشته براى او بيان كرد مقام والايى از نظر معرفت و تقوا داشت ، او نماينده خدا در زمين بود او معلم فرشتگان بود ، او مسجود ملائكه بزرگ خدا گرديد ، اين آدم با اين امتيازات مسلما گناه نمىكند ، بعلاوه مىدانيم او پيامبر بود و هر پيامبرى معصوم است .\r\n\r\n","description":"","footnote":"\r\n( 1 ) كتاب كافى ( طبق نقل تفسير نور الثقلين جلد 1 صفحه 62 ) .\r\n","page_name":" 187 ","page_number":200},
  {"content":"\r\nلذا اين سؤال مطرح مىشود آنچه از آدم سر زد چه بود .\r\nدر اينجا سه تفسير وجود دارد كه مكمل يكديگرند :\r\n1 - آنچه آدم مرتكب شد « ترك اولى » و يا به عبارت ديگر « گناه نسبى » بود نه « گناه مطلق » .\r\nگناه مطلق گناهانى است كه از هر كس سر زند گناه است و درخور مجازات ( مانند شرك و كفر و ظلم و تجاوز ) و گناه نسبى آن است كه گاه بعضى اعمال مباح و يا حتى مستحبّ درخور مقام افراد بزرگ نيست ، آنها بايد از اين اعمال چشم بپوشند ، و به كار مهمتر پردازند ، در غير اين صورت ترك اولى كرده‌اند ، فى المثل نمازى را كه ما مىخوانيم قسمتى از آن با حضور قلب و قسمتى بى حضور قلب مىگذرد درخور شان ما است ، اين نماز هرگز درخور مقام شخصى همچون پيامبر و على ص نيست ، او بايد سراسر نمازش غرق در حضور در پيشگاه خدا باشد ، و اگر غير اين كند حرامى مرتكب نشده اما ترك اولى كرده است .\r\nآدم نيز سزاوار بود از آن درخت نخورد هر چند براى او ممنوع نبود بلكه « مكروه » بود .\r\n2 - نهى خداوند در اينجا نهى ارشادى است ، يعنى همانند دستور طبيب كه مىگويد : فلان غذا را نخور كه بيمار مىشوى ، خداوند نيز به آدم فرمود اگر از درخت ممنوع بخورى از بهشت بيرون خواهى رفت ، و به درد و رنج خواهى افتاد ، بنا بر اين آدم مخالفت فرمان خدا نكرد ، بلكه مخالفت نهى ارشادى كرد .\r\n3 - اساسا بهشت جاى تكليف نبود بلكه دورانى بود براى آزمايش و آمادگى آدم براى آمدن در روى زمين و اين نهى تنها جنبه آزمايشى داشت ( 1 ) .\r\n\r\n","description":"","footnote":"\r\n( 1 ) براى توضيح بيشتر در اين زمينه به جلد 6 تفسير نمونه صفحه 122 ذيل آيات 19 تا 22 سوره اعراف و به جلد 13 ذيل آيات 121 سوره طه به بعد مراجعه فرمائيد\r\n","page_name":" 188 ","page_number":201},
  {"content":"\r\n\r\n3 - مقايسه معارف قرآن با تورات\r\nطبق آيات فوق بزرگترين افتخار و نقطه قوت ، در وجود آدم ، كه او را به عنوان يك برگزيده آفرينش مىتوان معرفى نمود ، و به همين دليل مسجود فرشتگان شد همان آگاهى او از « علم الاسماء » و اطلاع از « حقائق و اسرار آفرينش و جهان هستى » بود .\r\nپيدا است آدم بخاطر اين علوم آفريده شد ، و فرزندان آدم اگر بخواهند تكامل پيدا كنند بايد هر چه بيشتر از اين علوم بهره گيرند ، تكامل بيشتر هر كدام از آنها نسبت مستقيم با معلومات آنها از اسرار آفرينش دارد .\r\nآرى قرآن با صراحت تمام عظمت مقام آدم را در اينها مىداند ، ولى در تورات چنان كه مىخوانيم ، سر بيرون رانده شدن آدم از بهشت و گناه بزرگ او را توجه به علم و دانش و دانستن نيك و بد مىداند ! .\r\nدر فصل دوم « سفر تكوين » از تورات آمده است :\r\n« پس خداوند خدا ، آدم را از خاك زمينى صورت داد و نسيم حيات را بر دماغش دميد ، و آدم جان زنده شد .\r\nو خداوند خدا ، هر درخت خوشنما و به خوردن نيكو ، از زمين رويانيد ، و هم درخت « حيات » در وسط باغ و درخت « دانستن نيك و بد » را . . . و خداوند خدا آدم را امر فرموده گفت كه از تمامى درختان باغ مختارى كه بخورى ، اما از درخت « دانستن نيك و بد » مخور چه در روز خوردنت از آن مستوجب مرگ مىشوى ! . . . »\r\nو در فصل سوم چنين آمده است :\r\n« و آواز خداوند خدا را شنيدند كه بهنگام نسيم روز در باغ مىخراميد و آدم و زنش خويشتن را از حضور خداوند خدا ، در ميان درختان باغ پنهان كردند » ! ! و خداوند خدا آدم را آواز كرده ، وى را گفت كه كجايى ؟\r\nاو ديگر جواب گفت كه آواز تو را در باغ شنيدم و ترسيدم ، زيرا كه برهنه‌ام !\r\n","description":"","footnote":"","page_name":" 189 ","page_number":202},
  {"content":"\r\nبه جهت آن پنهان شدم ! و خدا به او گفت كه تو را كه گفت كه برهنه اى ؟ ! آيا از درختى كه تو را امر كردم كه نخورى خوردى ؟ ! .\r\nو آدم گفت زنى كه از براى بودن با من دادى او از آن درخت به من داد كه خوردم ! . . .\r\nو خداوند خدا گفت كه اينك آدم نظر به « دانستن نيك و بد » چون يكى از ما شده است ، پس حال مبادا كه دست خود را دراز كرده و هم از « درخت حيات » بگيرد و خورده دائما زنده ماند ! پس از آن سبب خداوند خدا او را از باغ عدن راند ، تا آنكه در زمينى كه از آن گرفته شده بود فلاحت نمايد ! . . . »\r\nهمانطور كه مشاهده فرموديد اين « افسانه زننده » كه در تورات كنونى بعنوان يك واقعيت تاريخى آمده است علت اصلى اخراج آدم را از بهشت ، و گناه بزرگ او را توجه به علم و دانش و دانستن نيك و بد مىداند .\r\nو چنانچه آدم دست به « شجره نيك و بد » دراز نمىكرد تا ابد در جهل باقى مىماند تا آنجا كه حتى نداند برهنه بودن زشت و ناپسند است ، و براى هميشه در بهشت باقى مىماند .\r\nبه اين ترتيب مسلما آدم نبايد از كار خود پشيمان شده باشد زيرا از دست دادن بهشتى كه شرط بقاى در آن ندانستن نيك و بد است ، در برابر بدست آوردن علم و دانش تجارت پر سودى محسوب مىگردد ، چرا آدم از اين تجارت نگران و پشيمان باشد ؟\r\nبنا بر اين افسانه تورات درست در نقطه مقابل قرآن كه ارزش مقام انسان و سر آفرينش او را در « علم الاسماء » معرفى كرده قرار دارد .\r\nاز اين گذشته در افسانه مزبور مطالب زننده عجيبى در باره خداوند و يا\r\n","description":"","footnote":"","page_name":" 190 ","page_number":203},
  {"content":"\r\nمخلوقات او ديده مىشود كه هر يك از ديگرى حيرتانگيزتر است و آن عبارت است از :\r\n1 - نسبت دادن دروغ به خدا ( چنان كه در جمله شماره 17 فصل دوم مىگويد : خداوند گفت از آن درخت نخوريد كه مىميريد « در حالى كه نمىمردند بلكه دانا مىشدند ) .\r\n2 - نسبت بخل به خداوند - ( چنان كه در جمله 22 فصل سوم مىگويد :\r\nكه خدا نمىخواست آدم و حوا از درخت علم و حيات بخورند و دانا شوند و زندگى جاويدان پيدا كنند ) .\r\n3 - امكان وجود شريك براى خداوند - ( چنان كه در همان جمله مىگويد :\r\nآدم پس از خوردن از درخت نيك و بد همچون يكى از ما « خدايان » شده است ) .\r\n4 - نسبت حسد به خداوند ( چنان كه از همان جمله استفاده مىشود كه خداوند بر اين علم و دانشى كه براى آدم پيدا شده بود رشك برد ! ) .\r\n5 - نسبت جسم به خداوند ( چنان كه از فصل سوم استفاده مىشود كه خداوند به هنگام صبح در خيابانهاى بهشت مىخراميد ) ! 6 - خداوند از حوادثى كه در نزديكى او ميگذرد بىخبر است ! ( چنان كه در جمله 9 مىگويد صدا زد آدم كجايى و آنها در لابلاى درختان خود را از چشم خداوند پنهان كرده بودند ) ( 1 ) .\r\n( البته نبايد فراموش كرد كه اين افسانه‌هاى دروغين از نخست در تورات نبوده و بعدا به آن افزوده شده است ) .\r\n\r\n4 - مقصود از شيطان در قرآن چيست ؟\r\nكلمه « شيطان » از ماده « شطن » گرفته شده ، و « شاطن » به معنى « خبيث و پست » آمده است و شيطان به موجود سركش و متمرد اطلاق مىشود ، اعم از انسان\r\n\r\n","description":"","footnote":"\r\n( 1 ) - قسمت مقايسه معارف قرآن و تورات از كتاب قرآن و آخرين پيامبر از صفحه 127 - 132 اقتباس شده است .\r\n","page_name":" 191 ","page_number":204},
  {"content":"\r\nو يا جن و يا جنبندگان ديگر ، و به معنى روح شرير و دور از حق ، نيز آمده است ، كه در حقيقت همه اينها به يك قدر مشترك باز گشت مىكنند .\r\nبايد دانست كه « شيطان » اسم عام ( اسم جنس ) است ، در حالى كه « ابليس » اسم خاص ( علم ) مىباشد ، و به عبارت ديگر « شيطان » به هر موجود موذى و منحرف كننده و طاغى و سركش ، خواه انسانى يا غير انسانى مىگويند ، و ابليس نام آن شيطان است كه آدم را فريب داد و اكنون هم با لشكر و جنود خود در كمين آدميان است .\r\nاز موارد استعمال اين كلمه در قرآن نيز بر مىآيد كه شيطان به موجود موذى و مضر گفته مىشود ، موجودى كه از راه راست بر كنار بوده و در صدد آزار ديگران است ، موجودى كه سعى مىكند ايجاد دودستگى نمايد ، و اختلاف و فساد به راه اندازد ، چنان كه مىخوانيم :\r\n« إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَالْبَغْضاءَ . . . ، » :\r\n« شيطان مىخواهد بين شما دشمنى و بغض و كينه ايجاد كند . . . » ( 1 ) .\r\nبا توجه به اينكه كلمه « يريد » فعل مضارع است و دلالت بر استمرار دارد حاكى از اين معنى است كه اين اراده ، اراده هميشگى شيطان است .\r\nو از طرفى مىبينيم كه در قرآن نيز شيطان به موجود خاصى اطلاق نشده ، بلكه حتى به انسانهاى شرور و مفسد نيز اطلاق گرديده است . آنجا كه مىخوانيم :\r\n« وَكَذلِكَ جَعَلْنا لِكُلِّ نَبِيٍّ عَدُوًّا شَياطِينَ الإِنْسِ وَالْجِنِّ » « بدينگونه ما براى هر پيامبرى دشمنى از شيطانهاى انسانى و يا جن قرار داديم » ( 2 ) .\r\nو اينكه به ابليس هم شيطان اطلاق شده بخاطر فساد و شرارتى است كه در او وجود دارد .\r\n\r\n","description":"","footnote":"\r\n( 1 ) - مائده : 91 .\r\n( 2 ) - انعام : 112 .\r\n","page_name":" 192 ","page_number":205},
  {"content":"\r\nعلاوه بر اينها گاهى كلمه شيطان بر « ميكربها » نيز اطلاق شده :\r\nبه عنوان نمونه امير مؤمنان ع مىفرمايد ، « لا تشربوا الماء من ثلمة الاناء و لا من عروته ، فان الشيطان يقعد على العروة و الثلمة » : « از قسمت شكسته و طرف دستگيره ظرف ، آب نخوريد ، زيرا شيطان بر روى دستگيره و قسمت شكسته شده ظرف مىنشيند » ( 1 ) .\r\nو نيز امام صادق ع مىفرمايد : « و لا يشرب من اذن الكوز ، و لا من كسره ان كان فيه فانه مشرب الشياطين » ( 2 ) « از دستگيره و قسمت شكسته كوزه آب مخوريد كه جايگاه آشاميدن شيطانها است » .\r\nاز قول پيامبر اسلام ص مىخوانيم : « موهاى شارب ( سبيل ) خويش را بلند مگذاريد ، زيرا شيطان آن را محيط امن براى زندگى خويش قرار مىدهد ، و در آنجا پنهان مىگردد » ( 3 ) ! به اين ترتيب روشن شد كه يكى از معانى شيطان ميكربهاى زيانبخش و مضر است .\r\nولى بديهى است منظور اين نيست كه : شيطان در همه جا به اين معنى باشد ، بلكه منظور اين است كه : شيطان معانى مختلفى دارد ، كه يكى از مصداقهاى روشن آن « ابليس » و لشكريان و اعوان او است : و مصداق ديگر آن انسانهاى مفسد و منحرف كننده ، و احيانا در پاره اى از موارد به معنى ميكربهاى موذى آمده است ( دقت كنيد ) .\r\n\r\n5 - خدا چرا شيطان را آفريد ؟\r\nبسيارى مىپرسند شيطان كه موجود اغواگرى است اصلا چرا آفريده شد و فلسفه وجود او چيست ؟ ! در پاسخ مىگوئيم :\r\nاولا : خداوند شيطان را ، شيطان نيافريد ، به اين دليل كه سالها همنشين\r\n\r\n","description":"","footnote":"\r\n( 1 و 2 و 3 ) كافى جلد 6 كتاب الاطعمة و الاشربة ، باب الاوانى .\r\n","page_name":" 193 ","page_number":206},
  {"content":"\r\nفرشتگان و بر فطرت پاك بود ، ولى بعد از آزادى خود سوء استفاده كرد و بناى طغيان و سركشى گذارد ، پس او در آغاز پاك آفريده شد و انحرافش بر اثر خواست خودش بود .\r\nثانيا : از نظر سازمان آفرينش وجود شيطان براى افراد با ايمان و آنها كه مىخواهند راه حق را بپويند زيانبخش نيست ، بلكه وسيله پيشرفت و تكامل آنها است ، چه اينكه پيشرفت و ترقى و تكامل ، همواره در ميان تضادها صورت مىگيرد .\r\nبه عبارت روشنتر : انسان تا در برابر دشمن نيرومندى قرار نگيرد هرگز نيروها و نبوغ خود را بسيج نمىكند و به كار نمىاندازد ، همين وجود دشمن نيرومند سبب تحرك و جنبش هر چه بيشتر انسان و در نتيجه ترقى و تكامل او مىشود .\r\nيكى از فلاسفه بزرگ تاريخ معاصر « تواينبى » مىگويد : « هيچ تمدن درخشانى در جهان پيدا نشد ، مگر اين كه ، ملتى مورد هجوم يك نيروى خارجى قرار گرفت و بر اثر اين تهاجم نبوغ و استعداد خود را به كار انداخت و آن چنان تمدن درخشانى را پىريزى كرد » .\r\n","description":"","footnote":"","page_name":" 194 ","page_number":207},
  {"content":"\r\n\r\n[ سوره البقرة ‹ 2 › : آيات 37 تا 39 
  ]\r\nفَتَلَقَّى آدَمُ مِنْ رَبِّه كَلِماتٍ فَتابَ عَلَيْه إِنَّه هُوَ التَّوَّابُ الرَّحِيمُ ‹ 37 › قُلْنَا اهْبِطُوا مِنْها جَمِيعاً فَإِمَّا يَأْتِيَنَّكُمْ مِنِّي هُدىً فَمَنْ تَبِعَ هُدايَ فَلا خَوْفٌ عَلَيْهِمْ وَلا هُمْ يَحْزَنُونَ ‹ 38 › وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ ‹ 39 ›\r\n\r\nترجمه :\r\n37 - سپس آدم از پروردگار خود كلماتى دريافت داشت ( و با آنها توبه كرد ) و خداوند توبه او را پذيرفت ، خداوند تواب و رحيم است .\r\n38 - گفتيم همگى از آن ( به زمين ) فرود آئيد هر گاه هدايتى از طرف من براى شما آمد كسانى كه از آن پيروى كنند نه ترسى بر آنهاست و نه غمگين مىشوند .\r\n39 - و كسانى كه كافر شوند و آيات ما را تكذيب كنند اهل دوزخند و هميشه در آن خواهند بود\r\n\r\nتفسير : بازگشت آدم به سوى خدا\r\nبعد از ماجراى وسوسه ابليس و دستور خروج آدم از بهشت ، آدم متوجه شد راستى به خويشتن ستم كرده ، و از آن محيط آرام و پر نعمت ، بر اثر فريب شيطان بيرون رانده شده ، و در محيط پر زحمت و مشقت بار زمين قرار خواهد گرفت ، در اينجا آدم به فكر جبران خطاى خويش افتاد و با تمام جان و دل متوجه پروردگار شد ، توجهى آميخته با كوهى از ندامت و حسرت .\r\n","description":"","footnote":"","page_name":" 195 ","page_number":208},
  {"content":"\r\nلطف خدا نيز در اين موقع به يارى او شتافت و چنان كه قرآن در آيات فوق مىگويد : « آدم از پروردگار خود كلماتى دريافت داشت ، سخنانى مؤثر و دگرگون كننده ، و با آن توبه كرد و خدا نيز توبه او را پذيرفت » ( * ( فَتَلَقَّى آدَمُ مِنْ رَبِّه كَلِماتٍ فَتابَ عَلَيْه ) * ) .\r\nچرا كه او تواب و رحيم است . « * ( إِنَّه هُوَ التَّوَّابُ الرَّحِيمُ ) * » « توبه » در اصل به معنى « بازگشت » است ، و در لسان قرآن به معنى بازگشت از گناه مىآيد ، اين در صورتى است كه به شخص گنهكار نسبت داده شود ، ولى گاه اين كلمه به خدا نسبت داده مىشود ، در آنجا به معنى بازگشت به رحمت است ، يعنى رحمتى را كه به خاطر ارتكاب گناه از بنده سلب كرده بود بعد از بازگشت او به خط اطاعت و بندگى به او باز مىگرداند ، و به همين جهت در مورد خدا تعبير به « تواب » ( بسيار بازگشت كننده به رحمت ) مىشود .\r\nو به تعبير ديگر « توبه » لفظى است مشترك ، ميان خدا و بندگان ، هنگامى كه بندگان به آن توصيف شوند مفهومش اين است كه به سوى خدا بازگشته‌اند زيرا هر گنهكارى در حقيقت از پروردگارش فرار كرده ، هنگامى كه توبه مىكند به سوى او باز مىگردد .\r\nخداوند نيز در حالت عصيان بندگان گويى از آنها روىگردان مىشود ، هنگامى كه خداوند به توبه توصيف مىشود ، مفهومش اين است كه نظر لطف و رحمت و محبتش را به آنها باز مىگرداند ( 1 ) .\r\nدرست است كه آدم در حقيقت كار حرامى انجام نداده بود ، ولى همين ترك\r\n\r\n","description":"","footnote":"\r\n( 1 ) به همين دليل « توبه » هنگامى كه به بنده نسبت داده مىشود با كلمه « الى » و هنگامى كه به خدا نسبت داده مىشود با كلمه « على » متعدى مىشود « در صورت اول » تاب اليه « گفته مىشود و در صورت دوم » تاب عليه « ) ( تفسير كبير فخر رازى و تفسير صافى ذيل آيه مورد بحث ) .\r\n","page_name":" 196 ","page_number":209},
  {"content":"\r\nاولى نسبت به او عصيان محسوب مىشد ، او به سرعت متوجه وضع خود شد و به سوى پروردگارش بازگشت .\r\nدر اينكه منظور از « كلمات » چه بوده در پايان اين بحث سخن خواهيم گفت .\r\nبه هر حال آنچه نمىبايست بشود - يا مىبايست بشود - شد ، و با اينكه توبه آدم پذيرفته گرديد ، ولى اثر وضعى كار او كه هبوط به زمين بود تغيير نيافت ، و چنان كه آيات فوق مىگويد : « ما به آنها گفتيم : همگى ( آدم و حوا ) به زمين فرود آئيد ، هر گاه از جانب ما هدايتى براى شما آيد كسانى كه از آن پيروى كنند ، نه ترسى دارند و نه اندوهگين خواهند شد » ( * ( قُلْنَا اهْبِطُوا مِنْها جَمِيعاً فَإِمَّا يَأْتِيَنَّكُمْ مِنِّي هُدىً فَمَنْ تَبِعَ هُدايَ فَلا خَوْفٌ عَلَيْهِمْ وَلا هُمْ يَحْزَنُونَ ) * ) .\r\n« ولى آنان كه كافر شوند و آيات ما را تكذيب كنند براى هميشه در آتش دوزخ خواهند ماند » ( * ( وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ ) * ) .\r\n\r\nنكته‌ها :\r\n\r\n1 - كلماتى كه خدا بر آدم القا كرد چه بود ؟\r\nدر اينكه « كلمات » و سخنانى را كه خدا براى توبه به آدم تعليم داد چه سخنانى بوده است در ميان مفسران گفتگو است .\r\nمعروف اين است كه همان جملات سوره اعراف آيه 23 مىباشد : « قالا رَبَّنا ظَلَمْنا أَنْفُسَنا وَإِنْ لَمْ تَغْفِرْ لَنا وَتَرْحَمْنا لَنَكُونَنَّ مِنَ الْخاسِرِينَ » : « گفتند : خداوندا ما بر خود ستم كرديم ، اگر تو ما را نبخشى و بر ما رحم نكنى از زيانكاران\r\n","description":"","footnote":"","page_name":" 197 ","page_number":210},
  {"content":"\r\nخواهيم بود » .\r\nبعضى گفته‌اند منظور از كلمات ، اين دعا و نيايش بوده است :\r\nاللهم لا إله الا انت سبحانك و بحمدك رب انى ظلمت نفسى فاغفر لى انك خير الغافرين .\r\nاللهم لا إله الا انت سبحانك و بحمدك رب انى ظلمت نفسى فارحمنى انك خير الراحمين .\r\nاللهم لا إله الا انت سبحانك و بحمدك رب انى ظلمت نفسى فتب على انك انت التواب الرحيم .\r\nپروردگارا ! معبودى جز تو نيست ، پاك و منزهى ، تو را ستايش مىكنم ، من به خود ستم كردم مرا ببخش كه بهترين بخشندگانى .\r\nخداوندا ! معبودى جز تو نيست ، پاك و منزهى ، تو را ستايش مىكنم ، من به خود ستم كردم بر من رحم كن كه بهترين رحم كنندگانى .\r\nبار الها ! معبودى جز تو نيست ، پاك و منزهى ، تو را حمد مىگويم ، من به خويش ستم كردم ، رحمتت را شامل حال من كن و توبه‌ام را بپذير كه تو تواب و رحيمى « .\r\nاين موضوع در روايتى از امام باقر ع نقل شده است ( 1 ) .\r\nنظير همين تعبيرات در آيات ديگر قرآن در مورد يونس ع و موسى ع مىخوانيم ، يونس به هنگام در خواست بخشش از خدا مىگويد : سُبْحانَكَ إِنِّي كُنْتُ مِنَ الظَّالِمِينَ : « خداوندا منزهى من از كسانى هستم كه به خود ستم كرده‌ام » ( 2 ) .\r\nدر باره حضرت موسى ع مىخوانيم : قالَ رَبِّ إِنِّي ظَلَمْتُ نَفْسِي فَاغْفِرْ لِي فَغَفَرَ لَه : « گفت : پروردگارا من به خود ستم كردم مرا ببخش و خدا او را بخشيد » ( 3 ) .\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n( 2 ) انبياء - 87 .\r\n( 3 ) قصص - 16 .\r\n","page_name":" 198 ","page_number":211},
  {"content":"\r\nدر روايات متعددى كه از طرق اهل بيت ع وارد شده است مىخوانيم :\r\nكه مقصود از كلمات تعليم اسماء بهترين مخلوق خدا يعنى محمد و على و فاطمه و حسن و حسين ع بوده است ، و آدم با توسل به اين كلمات از درگاه خداوند تقاضاى بخشش نمود و خدا او را بخشيد .\r\nاين تفسيرهاى سه گانه هيچگونه منافاتى با هم ندارد ، چرا كه ممكن است مجموع اين كلمات به آدم ، تعليم شده باشد تا با توجه به حقيقت و عمق باطن آنها انقلاب روحى تمام عيار ، براى او حاصل گرديده و خدا او را مشمول لطف و هدايتش قرار دهد .\r\n\r\n2 - چرا جمله « اهبطوا » تكرار شده است ؟\r\nدر آيات مورد بحث ، و آيات پيش از آن خوانديم كه قبل از توبه و بعد از توبه به آدم و همسرش حوا خطاب شده به زمين فرود آئيد ، در اينكه اين تكرار براى تاكيد است يا اشاره به دو مطلب ديگر در ميان مفسران گفتگو است ، ولى ظاهر اين است كه جمله دوم اشاره به اين واقعيت باشد كه « آدم » گمان نكند با پذيرش توبه او هبوط به زمين منتفى شده است ، بلكه او اين راه را بايد برود ! يا به اين جهت كه از اول براى اين هدف آفريده شده بود ، و يا به خاطر اينكه اين هبوط اثر وضعى عمل او بوده است ، اين اثر وضعى با توبه دگرگون نمىشود .\r\n\r\n3 - مخاطب در « اهبطوا » كيست ؟\r\n« اهبطوا » به صيغه جمع آمده است در حالى كه آدم و حوا كه مخاطب اصلى اين سخن بودند دو نفر بيشتر نبودند و بايد « صيغه تثنيه » آورده شود ، اما به خاطر اينكه هبوط آدم و حوا به زمين نتيجه اش اين بود كه فرزندان و نسلهاى آنها نيز در زمين ساكن خواهند شد ، به صورت صيغه جمع آمده است .\r\n","description":"","footnote":"","page_name":" 199 ","page_number":212},
  {"content":"\r\n\r\n[ سوره البقرة ‹ 2 › : آيه 40 
  ]\r\nيا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَأَوْفُوا بِعَهْدِي أُوفِ بِعَهْدِكُمْ وَإِيَّايَ فَارْهَبُونِ ‹ 40 ›\r\n\r\nترجمه :\r\n40 - اى فرزندان اسرائيل نعمتهايى را كه به شما ارزانى داشتم به خاطر بياوريد ، و به پيمانى كه با من بسته‌ايد وفا كنيد ، تا من نيز به پيمان شما وفا كنم ، ( و در راه انجام وظيفه و عمل به پيمانها ) تنها از من بترسيد .\r\n\r\nتفسير : ياد نعمتهاى خدا .\r\nداستان خلافت آدم در زمين و بزرگداشت او از سوى فرشتگان ، و سپس فراموش كردن پيمان الهى و خارج شدن او از بهشت و همچنين توبه او را در آيات گذشته شنيديم ، و از اين ماجرا اين اصل اساسى روشن شد كه در اين جهان ، همواره دو نيروى مختلف حق و باطل در برابر هم قرار دارند و مشغول مبارزه‌اند ، آن كس كه تابع شيطان شود ، راه باطل را انتخاب كند ، سرانجامش دور شدن از بهشت و سعادت و گرفتارى در رنج و درد است ، و به دنبال آن پشيمانى .\r\nبه عكس ، آنها كه خط فرمان پروردگار را بدون اعتنا به وسوسه‌هاى شياطين و باطلگرايان ادامه دهند ، پاك و آسوده از درد و رنج خواهند زيست .\r\nو از آنجا كه داستان نجات بنى اسرائيل از چنگال فرعونيان و خلافت آنها در زمين ، سپس فراموش كردن پيمان الهى و گرفتار شدن آنها در چنگال رنج و بدبختى ، شباهت زيادى به داستان آدم دارد ، بلكه فرعى از آن اصل كلى محسوب مىشود ، خداوند در آيه مورد بحث و دهها آيه بعد از آن ، فرازهاى مختلفى از زندگى بنى اسرائيل و سرنوشت آنها را بيان مىكند ، تا آن درس تربيتى كه با ذكر سرنوشت آدم ، آغاز شد در اين مباحث تكميل گردد .\r\n","description":"","footnote":"","page_name":" 200 ","page_number":213},
  {"content":"\r\nروى سخن را به بنى اسرائيل كرده چنين مىگويد : « اى بنى اسرائيل به خاطر بياوريد نعمتهاى مرا كه به شما بخشيدم ، و به عهد من وفا كنيد تا من نيز به عهد شما وفا كنم ، و تنها از من بترسيد » ( * ( يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَأَوْفُوا بِعَهْدِي أُوفِ بِعَهْدِكُمْ وَإِيَّايَ فَارْهَبُونِ ) * ) .\r\nدر حقيقت اين سه دستور ( يادآورى نعمتهاى بزرگ خدا ، وفاى به عهد پروردگار ، و ترس از نافرمانى او ) اساس تمام برنامه‌هاى الهى را تشكيل مىدهد .\r\nياد نعمتهاى او انسان را به معرفت او دعوت مىكند ، و حس شكرگزارى را در انسان بر مىانگيزد ، سپس توجه به اين نكته كه اين نعمتها بى قيد و شرط نيست و در كنار آن خدا عهد و پيمانى گرفته ، انسان را متوجه تكاليف و مسئوليتهايش مىكند ، و بعد از آن نترسيدن از هيچكس و هيچ مقام در راه انجام وظيفه سبب مىشود كه انسان همه موانع را در اين راه از پيش پاى خود بر دارد و به مسئوليتها و تعهدهايش وفا كند ، چرا كه يكى از موانع مهم اين راه ترسهاى بى دليل از اين و آن است ، به خصوص در مورد بنى اسرائيل ، كه سالها زير سيطره فرعونيان قرار داشتند و ترس جزء بافت وجود آنها شده بود .\r\n\r\nنكته‌ها :\r\n\r\n1 - يهود در مدينه\r\n- جالب اينكه طبق تصريح بعضى از مورخان قرآن ، سوره بقره نخستين سوره اى است كه در مدينه نازل شد ، و قسمت مهمى از آن در باره يهود ، بحث مىكند ، زيرا يهود در آنجا معروفترين جمعيت پيروان اهل كتاب بودند ، و قبل از ظهور پيامبر ص طبق كتب مذهبى خود انتظار چنين ظهورى را داشتند و ديگران را به آن بشارت مىدادند ، از نظر اقتصادى نيز وضع آنها بسيار خوب بود ، و روى هم رفته ، نفوذ عميقى در مدينه داشتند .\r\nاما با ظهور اسلام ، اسلامى كه راههاى منافع نامشروع آنها را مىبست و جلو\r\n","description":"","footnote":"","page_name":" 201 ","page_number":214},
  {"content":"\r\nانحرافات و خودكامگىهاى آنهاى را مىگرفت ، نه تنها غالبا دعوت اسلام را نپذيرفتند ، بلكه در آشكار و نهان بر ضد اسلام قيام كردند ، همان مبارزه اى كه هنوز هم بعد از چهارده قرن ادامه دارد .\r\nآيه فوق و آيات بعد نازل شد و آنها را زير شديدترين رگبار سرزنشهاى خود گرفت ، و آن چنان با ذكر دقيق قسمتهاى حساس تاريخشان آنها را تكان داد كه هر كس كمترين روح حقجويى داشت بيدار گشت به سوى اسلام آمد ، بعلاوه درس آموزنده اى بود براى همه مسلمانها .\r\nدر آيات آينده به خواست خدا فرازهايى از قبيل نجاتشان از چنگال فرعون ، شكافتن دريا و غرق شدن فرعونيان ، ميعادگاه موسى در كوه طور ، گوساله پرستى بنى اسرائيل در غيبت موسى ، دستور توبه خونين و نازل شدن نعمتهاى ويژه خدا بر آنها ، و مانند آن خواهيم خواند كه هر كدام درس يا درسهاى آموزنده اى در بر دارد .\r\n\r\n2 - دوازده پيمان خدا با يهود چه بود ؟\r\n- آن گونه كه از آيات قرآن استفاده مىشود اين پيمان همان پرستش خداوند يگانه ، نيكى به پدر و مادر ، بستگان ، يتيمان ، و مستمندان ، و خوشرفتارى با مردم ، بر پا داشتن نماز ، اداى زكات ، دورى از اذيت و آزار ، و خونريزى بوده است .\r\nشاهد اين سخن آيه 83 و 84 همين سوره است :\r\nوَ إِذْ أَخَذْنا مِيثاقَ بَنِي إِسْرائِيلَ لا تَعْبُدُونَ إِلَّا اللَّه وَبِالْوالِدَيْنِ إِحْساناً وَذِي الْقُرْبى وَالْيَتامى وَالْمَساكِينِ وَقُولُوا لِلنَّاسِ حُسْناً وَأَقِيمُوا الصَّلاةَ وَآتُوا الزَّكاةَ . . . وَإِذْ أَخَذْنا مِيثاقَكُمْ لا تَسْفِكُونَ دِماءَكُمْ وَلا تُخْرِجُونَ أَنْفُسَكُمْ مِنْ دِيارِكُمْ ثُمَّ أَقْرَرْتُمْ وَأَنْتُمْ تَشْهَدُونَ .\r\nدر حقيقت اين دو آيه اشاره به ده پيمان مختلف است كه خدا از يهود گرفته\r\n","description":"","footnote":"","page_name":" 202 ","page_number":215},
  {"content":"\r\nبود ، و با ضميمه كردن آيه 12 سوره مائده ( وَلَقَدْ أَخَذَ اللَّه مِيثاقَ بَنِي إِسْرائِيلَ . . .\r\nوَ قالَ اللَّه إِنِّي مَعَكُمْ لَئِنْ أَقَمْتُمُ الصَّلاةَ وَآتَيْتُمُ الزَّكاةَ وَآمَنْتُمْ بِرُسُلِي وَعَزَّرْتُمُوهُمْ . . . ) كه دو پيمان ديگر دائر به ايمان به انبياء و تقويت آنان از آن استفاده مىشود ، روشن مىگردد كه آنها در برابر آن نعمتهاى بزرگ الهى و تعهدهاى فراوانى كرده بودند و به آنها وعده داده شده بود ، كه اگر به اينها وفادار بمانيد در باغهايى از بهشت جاى خواهيد گرفت كه نهرها از زير قصرها و درختانش جارى است ( لأُدْخِلَنَّكُمْ جَنَّاتٍ تَجْرِي مِنْ تَحْتِهَا الأَنْهارُ ) اما متاسفانه آنها سر انجام همه اين پيمانها را زير پا گذاردند كه هنوز هم به پيمان شكنى خويش ادامه ميدهند ، در نتيجه پراكنده و در بدر شدند و تا اين پيمانشكنيها ادامه دارد ، اين وضع نيز ادامه خواهد يافت ، و اگر مىبينيم چند روزى در پناه ديگران سر و صدايى دارند هرگز دليل بر پيروزيشان نيست ، و ما به خوبى مىبينيم روزى را كه فرزندان غيور اسلام ، دور از گرايشهاى نژادى و قومى تنها در سايه قرآن بپاخيزند و به اين سر و صداها خاتمه دهند .\r\n\r\n4 - خدا نيز به عهدش وفا مىكند\r\n- نعمتهاى خدا هيچگاه بى قيد و شرط نيست ، در كنار هر نعمتى مسئوليتى قرار دارد و شرطى نهفته است .\r\nدر روايتى از امام صادق ع مىخوانيم كه منظور از « * ( أُوفِ بِعَهْدِكُمْ ) * » اين است كه من به عهد خودم وفا خواهم كرد و شما را به بهشت خواهم برد » ( 1 ) .\r\nو اگر در قسمتى از اين حديث ايمان به ولايت على ع بخشى از اين پيمان ذكر شده جاى تعجب نيست ، زيرا يكى از مواد پيمان بنى اسرائيل قبول رسالت پيامبران الهى و تقويت آنها بود ، و مىدانيم قبول جانشينان آنها نيز دنباله همان مساله رهبرى و ولايت است كه در هر زمان متناسب با آن عصر بايد تحقق يابد ،\r\n\r\n","description":"","footnote":"\r\n( 1 ) نور الثقلين ج اول صفحه 72 .\r\n","page_name":" 203 ","page_number":216},
  {"content":"\r\nدر زمان موسى عهده دار اين منصب او بود و در عصر پيامبر ، پيامبر و در زمانهاى بعد على ع .\r\nضمنا جمله « * ( إِيَّايَ فَارْهَبُونِ ) * » ( تنها از مجازات من بترسيد ) تاكيدى است بر اين مطلب كه در راه وفاى به عهدهاى الهى و اطاعت فرمانش از هيچ چيز و هيچكس نبايد ترس و وحشت داشت ، اين انحصار را از كلمه « اياى » كه مقدم بر جمله « فارهبون » است استفاده مىكنيم .\r\n\r\n5 - چرا يهوديان را بنى اسرائيل مىگويند ؟\r\n« اسرائيل » يكى از نامهاى يعقوب ، پدر يوسف مىباشد ، در علت نامگذارى يعقوب به اين نام مورخان غير مسلمان مطالبى گفته‌اند كه با خرافات آميخته است .\r\nچنان كه « قاموس كتاب مقدس » مىنويسد : « اسرائيل به معنى كسى است كه بر خدا مظفر گشت » ! وى اضافه مىكند كه « اين كلمه لقب يعقوب بن اسحاق است كه در هنگام مصارعه ( كشتى گرفتن ) با فرشته خدا به آن ملقب گرديد » ! همين نويسنده در ذيل كلمه « يعقوب » مىنويسد : ثبات و استقامت و ايمان خود را ظاهر ساخت ، در اين حال خداوند اسم وى را تغيير داده « اسرائيل » ناميد ، و وعده داد كه پدر جمهور طوائف خواهد شد . . . و . . . بالاخره در كمال پيرى در گذشت ، و مثل يكى از سلاطين دنيا مدفون گشت ! و اسم يعقوب و اسرائيل بر تمام قومش اطلاق مىشود « .\r\nهمچنين او در ذيل كلمه « اسرائيل » مىنويسد : « و اين اسم را موارد بسيار است چنان كه گاهى قصد از نسل اسرائيل و نسل يعقوب است ( 1 ) .\r\nولى دانشمندان ما مانند مفسر معروف طبرسى در « مجمع البيان » در اين باره\r\n\r\n","description":"","footnote":"\r\n( 1 ) - قاموس كتاب مقدس صفحه 53 و 957 .\r\n","page_name":" 204 ","page_number":217},
  {"content":"\r\nچنين مىنويسد : « اسرائيل همان يعقوب فرزند اسحاق پسر ابراهيم ع است » . . .\r\nاو مىگويد ، « اسر » به معنى « عبد » و ئيل ( به معنى اللَّه ) است ، و اين كلمه مجموعا معنى « عبد اللَّه » را مىبخشد .\r\nبديهى است داستان كشتى گرفتن اسرائيل با فرشته خداوند و يا با خود خداوند كه در تورات تحريف يافته كنونى ديده مىشود يك داستان ساختگى و كودكانه است كه از شان يك كتاب آسمانى به كلى دور است و اين خود يكى از مدارك تحريف تورات كنونى است .\r\n","description":"","footnote":"","page_name":" 205 ","page_number":218},
  {"content":"\r\n\r\n[ سوره البقرة ‹ 2 › : آيات 41 تا 43 
  ]\r\nوَ آمِنُوا بِما أَنْزَلْتُ مُصَدِّقاً لِما مَعَكُمْ وَلا تَكُونُوا أَوَّلَ كافِرٍ بِه وَلا تَشْتَرُوا بِآياتِي ثَمَناً قَلِيلًا وَإِيَّايَ فَاتَّقُونِ ‹ 41 › وَلا تَلْبِسُوا الْحَقَّ بِالْباطِلِ وَتَكْتُمُوا الْحَقَّ وَأَنْتُمْ تَعْلَمُونَ ‹ 42 › وَأَقِيمُوا الصَّلاةَ وَآتُوا الزَّكاةَ وَارْكَعُوا مَعَ الرَّاكِعِينَ ‹ 43 ›\r\n\r\nترجمه :\r\n41 - و به آنچه نازل كرده‌ام ( قرآن ) ايمان بياوريد كه نشانه‌هاى آن با آنچه در كتابهاى شما است كاملا مطابقت دارد ، و نخستين كافر به آن نباشيد ، و آيات مرا به بهاى ناچيزى نفروشيد ( به خاطر در آمد مختصرى نشانه‌هاى قرآن و پيامبر اسلام را كه در كتب شما موجود است پنهان نكنيد ) و تنها از من ( و مخالفت دستور من ) بترسيد ( نه از مردم ) .\r\n42 - و حق را با باطل نياميزيد ، و حقيقت را با اينكه مىدانيد كتمان نكنيد .\r\n43 - و نماز را به پا داريد و زكات را ادا كنيد ، و همراه ركوع كنندگان ركوع نمائيد ( و نماز را با جماعت بگذاريد ) .\r\n\r\nشان نزول :\r\nبعضى از مفسران بزرگ از امام باقر ع در شان نزول نخستين آيات مورد بحث چنين نقل كرده‌اند كه : « حيى بن اخطب ، و كعب بن اشرف ، و جمعى ديگر از يهود ، هر سال مجلس ميهمانى ( پر زرق و برقى ) از طرف يهوديان براى آنها ترتيب داده مىشد ، آنها حتى راضى نبودند كه اين منفعت كوچك به خاطر قيام پيامبر اسلام ص از ميان برود ، به اين دليل ( و دلائل ديگر ) آيات تورات را كه در زمينه اوصاف پيامبر ص بود تحريف كردند ، اين همان » ثمن قليل « و بهاى\r\n","description":"","footnote":"","page_name":" 206 ","page_number":219},
  {"content":"\r\nكم است كه قرآن در اين آيه به آن اشاره مىكند ( 1 ) .\r\n\r\nتفسير : سود پرستى يهود\r\nبه دنبال پيمانى كه خداوند از يهود گرفته بود ، و از جمله آن پيمان ، ايمان به پيامبران الهى و اطاعت فرمانهاى او بود ، در سه آيه مورد بحث به نه بخش از دستوراتى كه به يهود داده شده اشاره مىكند .\r\nنخست مىفرمايد : « به آياتى كه بر پيامبر اسلام ص نازل شده ايمان بياوريد ، آياتى كه هماهنگ با اوصافى است كه در تورات شما آمده است ( * ( وَآمِنُوا بِما أَنْزَلْتُ مُصَدِّقاً لِما مَعَكُمْ ) * ) .\r\nقرآن مصدق كتابى است كه نزد خود شما است ، يعنى بشاراتى را كه تورات و پيامبران پيشين به پيروان خود دادند كه بعد از ما پيامبرى با چنين اوصاف ظهور خواهد كرد و كتاب آسمانيش داراى اين ويژگيها است اكنون كه مىبينيد صفات اين پيامبر و ويژگيهاى قرآن كاملا منطبق بر بشاراتى است كه در كتب شما آمده و هماهنگى همه جانبه با آن دارد چرا به آن ايمان نمىآوريد ؟ ! .\r\nسپس مىگويد : « شما نخستين كسى نباشيد كه به اين كتاب آسمانى كفر مىورزيد و آن را انكار مىكنيد » ( * ( وَلا تَكُونُوا أَوَّلَ كافِرٍ بِه ) * ) .\r\nيعنى اگر مشركان و بت پرستان عرب ، كافر شوند زياد عجيب نيست عجيب كفر و انكار شما است ، آن هم به عنوان پيشگامان و نخستين مخالفان ، چرا كه هم از آنها با اطلاعتريد ، و اهل كتابيد و در كتب آسمانى شما اين همه بشارات در باره ظهور چنين پيامبرى داده شده ، و به همين دليل قبل از ظهورش ، شما نخستين مناديان او بوديد ، چه شد كه بعد از اين ظهور بجاى اينكه نخستين مؤمنان باشيد نخستين كافران شديد ؟ .\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n","page_name":" 207 ","page_number":220},
  {"content":"\r\nآرى بسيار از يهوديان اصولا مردمى لجوجند ، و اگر اين لجاجت نبود بايد آنها خيلى زودتر از ديگران ايمان آورده باشند .\r\nدر سومين جمله مىگويد : « شما آيات مرا به بهاى اندكى نفروشيد » و آن را با يك ميهمانى ساليانه معاوضه نكنيد ( * ( وَلا تَشْتَرُوا بِآياتِي ثَمَناً قَلِيلًا ) * ) .\r\nبدون شك آيات خدا را با هيچ بهايى نبايد معاوضه كرد ، چه كم باشد و چه بسيار ، ولى اين جمله در حقيقت اشاره به دونهمتى اين دسته از يهود است كه به خاطر منافع اندكى همه چيز را بدست فراموشى مىسپردند ، و آنها كه تا آن روز از مبشران قيام پيامبر اسلام ص و كتاب آسمانى او بودند ، هنگامى كه منافع خويش را در خطر ديدند اين بشارتها را انكار كردند و آيات تورات را تحريف نمودند ، چرا كه در صورت آشنايى مردم به حقيقت ، كاخ رياست آنها فرو مىريخت .\r\nاصولا اگر تمام اين جهان را به كسى بدهند تا يكى از آيات الهى را انكار كند براستى بهاى كم و اندكى است ، زيرا اين زندگى سر انجام نابودشدنى است و سراى آخرت ابدى و جاودانى است تا چه رسد كه انسان بخواهد ، اين آيات الهى را فداى منافع ناچيزى كند .\r\nو در چهارمين دستور مىگويد : تنها از من بپرهيزيد « ( * ( وَإِيَّايَ فَاتَّقُونِ ) * ) از اين نترسيد كه روزى شما قطع شود و از اين نترسيد كه جمعى از متعصبان يهود بر ضد شما سران قيام كنند ، تنها از من يعنى از مخالفت فرمان من بترسيد .\r\nدر پنجمين دستور مىفرمايد : « حق را با باطل نياميزيد » تا مردم به اشتباه بيفتند ( * ( وَلا تَلْبِسُوا الْحَقَّ بِالْباطِلِ ) * ) .\r\nو در ششمين دستور از كتمان حق نهى كرده مىگويد : « حق را مكتوم نداريد در حالى كه شما مىدانيد و آگاهيد » ( * ( وَتَكْتُمُوا الْحَقَّ وَأَنْتُمْ تَعْلَمُونَ ) * ) .\r\nهم كتمان حق ، جرم و گناه است ، و هم آميختن حق و باطل كه هر دو از\r\n","description":"","footnote":"","page_name":" 208 ","page_number":221},
  {"content":"\r\nنظر نتيجه ، يكسان مىباشند ، حق را بگوئيد هر چند به زيان شما باشد ، و باطل را با آن نياميزيد هر چند منافع زودگذرتان به خطر بيفتد .\r\nو بالاخره هفتمين و هشتمين و نهمين دستور را به اين صورت بازگو مىكند :\r\n« نماز را به پا داريد زكات را ادا كنيد ، و ( عبادت دستجمعى را فراموش ننمائيد ) با ركوع كنندگان ركوع نمائيد » ( * ( وَأَقِيمُوا الصَّلاةَ وَآتُوا الزَّكاةَ وَارْكَعُوا مَعَ الرَّاكِعِينَ ) * ) .\r\nبا اينكه دستور اخير اشاره به مساله نماز جماعت است ، ولى از ميان تمام افعال نماز تنها « ركوع » را بيان كرده و مىگويد : « با ركوع كنندگان ركوع كنيد » اين تعبير شايد به خاطر آن باشد كه نماز يهود مطلقا داراى ركوع نبود ، اين نماز مسلمانان است كه يكى از اركان اصلى آن ، ركوع محسوب مىشود .\r\nجالب اينكه نمىگويد : نماز بخوانيد ، بلكه مىگويد : * ( أَقِيمُوا الصَّلاةَ ) * ( نماز را به پا داريد ) يعنى تنها خودتان نمازخوان نباشيد بلكه چنان كنيد كه آئين نماز در جامعه انسانى بر پا شود ، و مردم با عشق و علاقه به سوى آن بيايند .\r\nبعضى از مفسران گفته‌اند تعبير به « اقيموا » اشاره به اين است كه نماز شما تنها اذكار و اوراد نباشد بلكه آن را بطور كامل به پا داريد كه مهمترين ركن آن توجه قلبى و حضور دل در پيشگاه خدا و تاثير نماز در روح و جان آدمى است ( 1 ) .\r\nدر حقيقت در اين سه دستور اخير ، نخست پيوند فرد با خالق ( نماز ) بيان شده ، و سپس پيوند با مخلوق ( زكات ) و سر انجام پيوند دستجمعى همه مردم با هم در راه خدا ! .\r\n\r\n","description":"","footnote":"\r\n( 1 ) المنار جلد 2 صفحه 293 - و مفردات راغب ماده « قوم » .\r\n","page_name":" 209 ","page_number":222},
  {"content":"\r\n\r\nنكته‌ها :\r\n\r\nآيا قرآن مندرجات تورات و انجيل را تصديق كرده ؟ !\r\nدر آيات متعددى از قرآن مجيد ، اين تعبير به چشم مىخورد كه : قرآن مفاد كتب پيشين را تصديق مىكند « .\r\nاز جمله در آيات مورد بحث خوانديم : « * ( مُصَدِّقاً لِما مَعَكُمْ ) * » و در آيات 89 و 101 سوره بقره مىخوانيم : « مُصَدِّقٌ لِما مَعَهُمْ » .\r\nو در آيه 48 مائده مىفرمايد : وَأَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْه مِنَ الْكِتابِ : « ما اين كتاب را به حق بر تو نازل كرديم در حالى اين كتاب كتب آسمانى پيشين را تصديق مىكند » .\r\nهمين امر سبب شده كه جمعى از مبلغان يهود و مسيحى ، اين آيات را سندى بر عدم تحريف تورات و انجيل بگيرند ، و بگويند : تورات و انجيل در عصر پيامبر اسلام مسلما با تورات و انجيل امروز تفاوتى پيدا نكرده ، و اگر تحريفى در تورات و انجيلها رخ داده باشد ، مسلما مربوط به قبل از آن است ، و چون قرآن صحت تورات و انجيل موجود عصر پيامبر اسلام را تصديق نموده پس مسلمانان بايد اين كتب را به عنوان كتب آسمانى دست نخورده به رسميت بشناسند .\r\n\r\nپاسخ :\r\nآيات مختلفى از قرآن گواهى مىدهد كه نشانه‌هاى پيامبر اسلام و آئين او در همان كتابهاى محرف كه در دست يهود و نصارى در آن زمان بوده وجود داشته است ، زيرا مسلم است كه منظور از تحريف اين كتب آسمانى اين نيست كه تمام كتابهاى موجود باطل و بر خلاف واقع مىباشد ، بلكه قسمتى از تورات و انجيل واقعى در لابلاى همين كتب وجود داشته و دارد ، و نشانه‌هاى پيامبر اسلام ، در همين كتب و يا سائر كتابهاى مذهبى كه در دست يهود و نصارى بوده ، وجود داشته است\r\n","description":"","footnote":"","page_name":" 210 ","page_number":223},
  {"content":"\r\n( و الان هم بشاراتى در آنها هست ) .\r\nبه اين ترتيب ظهور پيغمبر اسلام ص و كتاب آسمانى او عملا تمام آن نشانه‌ها را تصديق مىنموده زيرا با آن مطابقت داشته است .\r\nبنا بر اين معنى تصديق قرآن نسبت به تورات و انجيل اين است كه صفات و ويژگيهاى پيغمبر ص و قرآن با نشانه هايى كه در تورات و انجيل آمده مطابقت كامل دارد .\r\nاستعمال واژه « تصديق » در معنى « مطابقت » در آيات ديگر قرآن نيز مشاهده مىشود ، از جمله در آيه 105 سوره « صافات » به ابراهيم ع مىگويد : قَدْ صَدَّقْتَ الرُّؤْيا ( تو تصديق خواب خود نمودى ) يعنى عمل تو مطابق خوابى است كه ديده اى ، و در آيه 157 سوره اعراف چنين مىخوانيم .\r\nالَّذِينَ يَتَّبِعُونَ الرَّسُولَ النَّبِيَّ الأُمِّيَّ الَّذِي يَجِدُونَه مَكْتُوباً عِنْدَهُمْ فِي التَّوْراةِ وَالإِنْجِيلِ . . . اين معنى صريحا بيان شده ، يعنى اوصافى كه در او مىبينند مطابق است با آنچه در تورات يافته‌اند .\r\nدر هر حال آيات فوق چيزى جز « تصديق كردن عملى » قرآن و پيامبر ص نسبت به نشانه‌هاى حقانيت او كه در كتب گذشته بوده است نيست ، و دلالتى بر تصديق تمام مندرجات تورات و انجيل ندارد بعلاوه آيات متعددى از قرآن حكايت از اين مىكند كه آنها آيات تورات و انجيل را تحريف نمودند ، اين خود شاهد زنده اى است بر گفتار بالا .\r\nشاهد زنده ديگر :\r\n« فخر الاسلام » مؤلف كتاب « انيس الاعلام » كه خود يكى از كشيشان بنام مسيحى بوده ، و تحصيلات خود را نزد كشيشان مسيحى به پايان رسانيده است و به مقام ارجمندى از نظر آنان نائل آمده در مقدمه اين كتاب ماجراى عجيب اسلام آوردن خود را چنين شرح مىدهد :\r\n« . . . بعد از تجسس بسيار و زحمات فوق العاده و گردش در شهرها خدمت\r\n","description":"","footnote":"","page_name":" 211 ","page_number":224},
  {"content":"\r\nكشيش و الا مقامى رسيدم ، كه از نظر زهد و تقوا ممتاز بود ، فرقه « كاتوليك از سلاطين و غيره سؤالات دينى خود را به او مراجعه مىكردند ، من نزد او مدتى مذاهب مختلفه نصارا را فرا مىگرفتم ، او شاگردان فراوانى داشت ، ولى در ميان همه به من علاقه خاصى داشت . كليدهاى منزل . . . همه در دست من بود فقط كليد يكى از صندوقخانه‌ها را پيش خود نگاهداشته بود . . .\r\nدر اين بين روزى كشيش مزبور را عارضه اى رخ داد به من گفت به شاگردها بگو : حال تدريس ندارم . وقتى نزد شاگردان آمدم ديدم مشغول بحثند ، اين بحث منجر به معنى لفظ « فارقليطا » در سريانى و « پريكلتوس » به زبان يونانى . . .\r\nجدال آنها به طول انجاميد ، هر كسى رايى داشت . . .\r\nپس از بازگشت ، استاد پرسيد : امروز چه مباحثه كرديد ؟ ! من اختلاف آنها را در لفظ « فارقليطا » از براى او تقرير كردم . . . گفت : تو كداميك از اقوال را انتخاب كرده اى ؟\r\nگفتم مختار فلان مفسر را اختيار كرده‌ام .\r\nكشيش گفت : تقصير نكرده اى ، و لكن حق و واقع خلاف همه اين اقوال است ، زيرا حقيقت اين را نمىدانند مگر راسخان فى العلم ، از آنها هم تعداد كمى با آن حقيقت آشنا هستند ، من اصرار كردم كه معنى آن را برايم بگوئيد ، وى سخت گريست و گفت : هيچ چيز را از تو مضايقه نمىكنم . . . در فرا گرفتن معنى اسم اثر بزرگى است ، ولى به مجرد انتشار ، من و تو را خواهند كشت ! چنانچه عهد كنى به كسى نگويى اين معنى را اظهار مىكنم . . . من به تمام مقدسات قسم خوردم كه نام او را فاش نكنم ، پس گفت : اين اسم از اسماء پيامبر مسلمين است و به معنى « احمد » و « محمد » است .\r\nپس از آن كليد آن اطاق كوچك را به من داد و گفت : در فلان صندوق را باز كن و فلان و فلان كتاب را بياور ، كتابها را نزد او آوردم ، اين دو كتاب به خط\r\n","description":"","footnote":"","page_name":" 212 ","page_number":225},
  {"content":"\r\nيونانى و سريانى پيش از ظهور پيامبر اسلام بر پوست نوشته شده بود .\r\nدر هر دو كتاب لفظ « فارقليطا » را به معنى ، احمد و محمد ، ترجمه نموده بودند سپس استاد اضافه كرد : علماء نصارا قبل از ظهور او اختلافى نداشتند كه « فارقليطا » به معنى « احمد و محمد » است ، ولى بعد از ظهور محمد ص براى بقاى رياست خود و استفاده مادى ، آن را تاويل كردند و معنى ديگر براى آن اختراع نمودند و آن معنى قطعا منظور صاحب انجيل نبوده است .\r\nسؤال كردم در باره دين نصارا چه مىگويى ؟ گفت با آمدن دين اسلام منسوخ است ، اين لفظ را سه بار تكرار نمود پس گفتم :\r\nدر اين زمان طريقه نجات و صراط مستقيم . . . كدام است ؟ گفت : منحصر است در متابعت محمد ( ص ) .\r\nگفتم : آيا تابعان او از اهل نجاتند ؟ گفت : اى و اللَّه ( سه بار تكرار كرد ) . . . سپس استاد گريه كرد و منهم بسيار گريستم گفت : اگر آخرت و نجات ميخواهى البته بايد دين حق را قبول نمايى . . . و من هميشه تو را دعا مىكنم ، به شرط اينكه در روز قيامت شاهد باشى كه در باطن مسلمان و از تابعان حضرت محمد ( ص ) هستم ، . . . هيچ شكى نيست كه امروز بر روى زمين دين اسلام دين خداست . . . « ! ! ( 1 )\r\nچنان كه ملاحظه مىكنيد طبق اين سند علماى اهل كتاب پس از ظهور پيامبر اسلام ص به خاطر منافع شخصى خود ، نام و نشانه‌هاى او را طور ديگرى تفسير و توجيه كردند .\r\n\r\n","description":"","footnote":"\r\n( 1 ) - اقتباس با كمى اختصار از « هدايت دوم » مقدمه كتاب « انيس الاعلام » .\r\n","page_name":" 213 ","page_number":226},
  {"content":"\r\n\r\n[ سوره البقرة ‹ 2 › : آيات 44 تا 46 
  ]\r\nأَ تَأْمُرُونَ النَّاسَ بِالْبِرِّ وَتَنْسَوْنَ أَنْفُسَكُمْ وَأَنْتُمْ تَتْلُونَ الْكِتابَ أَ فَلا تَعْقِلُونَ ‹ 44 › وَاسْتَعِينُوا بِالصَّبْرِ وَالصَّلاةِ وَإِنَّها لَكَبِيرَةٌ إِلَّا عَلَى الْخاشِعِينَ ‹ 45 › الَّذِينَ يَظُنُّونَ أَنَّهُمْ مُلاقُوا رَبِّهِمْ وَأَنَّهُمْ إِلَيْه راجِعُونَ ‹ 46 ›\r\n\r\nترجمه :\r\n44 - آيا مردم را به نيكى ( و ايمان به پيامبرى كه صفات او آشكارا در تورات آمده ) دعوت مىكنيد ، اما خودتان را فراموش مىنمائيد با اينكه شما خودتان كتاب ( آسمانى ) را مىخوانيد ، آيا هيچ فكر نمىكنيد ؟\r\n45 - از صبر و نماز يارى جوييد ( و با استقامت و كنترل هوسهاى درونى و توجه به پروردگار نيرو بگيريد ) و اين كار جز براى خاشعان گران است .\r\n46 - آنها كه ايمان دارند خداى خود را ملاقات مىكنند و به سوى او باز مىگردند .\r\n\r\nتفسير : به ديگران توصيه مىكنيد اما خودتان چرا ؟ !\r\nگرچه روى سخن در آيات فوق همچون آيات قبل و بعد ، به بنى اسرائيل است ، ولى مسلما مفهوم آن گسترده است و ديگران را نيز شامل مىشود .\r\nبه گفته مفسر معروف « طبرسى » در « مجمع البيان » علما و دانشمندان يهود قبل از بعثت محمد ص مردم را به ايمان به وى دعوت مىكردند و بشارت ظهورش را مىدادند ولى خود هنگام ظهور آن حضرت از ايمان آوردن خوددارى كردند .\r\nو نيز همان مفسر بزرگ نقل مىكند كه بعضى از علماى يهود به بستگان خود كه اسلام آورده بودند توصيه مىكردند به ايمان خويش باقى و ثابت بمانند ولى خودشان ايمان نمىآورند .\r\n","description":"","footnote":"","page_name":" 214 ","page_number":227},
  {"content":"\r\nلذا نخستين آيه مورد بحث آنها را بر اين كار مذمت كرده مىگويد « آيا مردم را به نيكى دعوت مىكنيد ولى خودتان را فراموش مىنمائيد » ( * ( أَ تَأْمُرُونَ النَّاسَ بِالْبِرِّ وَتَنْسَوْنَ أَنْفُسَكُمْ ) * ) .\r\nبا اينكه كتاب آسمانى را مىخوانيد آيا هيچ فكر نمىكنيد ( * ( وَأَنْتُمْ تَتْلُونَ الْكِتابَ أَ فَلا تَعْقِلُونَ ) * ) .\r\nاصولا يك برنامه اساسى مخصوصا براى علماء و مبلغين و داعيان راه حق اين است كه بيش از سخن ، مردم را با عمل خود تبليغ كنند همانگونه كه در حديث معروف از امام صادق ع مىخوانيم : « كونوا دعاة الناس باعمالكم و لا تكونوا دعاة بالسنتكم » « مردم را با عمل خود به نيكيها دعوت كنيد نه با زبان خود » ( 1 ) .\r\nتاثير عميق « دعوت عملى » از اينجا سرچشمه مىگيرد كه هر گاه شنونده بداند گوينده از دل سخن مىگويد و به گفته خويش صد در صد ايمان دارد گوش جان خود را به روى سخنانش مىگشايد و سخن كه از دل برخيزد بر دل مىنشيند ، و در جان اثر مىگذارد ، و بهترين نشانه ايمان گوينده به سخنش اين است كه خود قبل از ديگران عمل كند ، همانگونه كه على ع مىفرمايد .\r\nايها الناس انى و اللَّه ما احثكم على طاعة الا و اسبقكم اليها ، و لا انها كم عن معصية الا و اتناهى قبلكم عنها :\r\n« اى مردم به خدا سوگند شما را به هيچ طاعتى تشويق نمىكنم مگر قبلا خودم آن را انجام مىدهم و از هيچ كار خلافى باز نمىدارم مگر اينكه پيش از شما از آن دورى جسته‌ام » ( 2 ) .\r\nدر حديثى از امام صادق ع مىخوانيم « من اشد الناس عذابا يوم القيامة من وصف عدلا و عمل بغيره » از كسانى كه در روز قيامت عذابشان از همه شديدتر است كسى است كه سخن حقى بگويد و خود به غير آن عمل كند ( 3 ) .\r\n\r\n","description":"","footnote":"\r\n( 1 ) سفينه ماده « عمل » .\r\n( 2 ) نهج البلاغه خطبه 175 .\r\n( 3 ) تفسير نور الثقلين جلد 1 صفحه 75 .\r\n","page_name":" 215 ","page_number":228},
  {"content":"\r\nعلماى يهود از اين مىترسيدند كه اگر به رسالت پيامبر اسلام اعتراف كنند كاخ رياستشان فرو ريزد و عوام يهود به آنها اعتنا نكنند ، لذا صفات پيامبر اسلام را كه در تورات آمده بود دگرگون جلوه دادند .\r\nقرآن براى اينكه انسان بتواند بر اميال و خواسته‌هاى دل پيروز گردد و حب جاه و مقام را از سر بيرون كند در آيه بعد چنين مىگويد : از صبر و نماز يارى جوييد « و با استقامت و كنترل خويشتن بر هوسهاى درونى پيروز شويد ( * ( وَاسْتَعِينُوا بِالصَّبْرِ وَالصَّلاةِ ) * ) .\r\nسپس اضافه مىكند « اين كار جز براى خاشعان سنگين و گران است » ( * ( وَإِنَّها لَكَبِيرَةٌ إِلَّا عَلَى الْخاشِعِينَ ) * ) .\r\nدر آخرين آيه مورد بحث خاشعان را چنين معرفى مىكند « همانها كه مىدانند پروردگار خود را ملاقات خواهند كرد و به سوى او باز مىگردند » ( * ( الَّذِينَ يَظُنُّونَ أَنَّهُمْ مُلاقُوا رَبِّهِمْ وَأَنَّهُمْ إِلَيْه راجِعُونَ ) * ) .\r\n« يظنون » از ماده « ظن » گاه به معنى گمان و گاه به معنى يقين مىآيد « و در اينجا مسلما به معنى ايمان و يقين قطعى است ، زيرا ايمان به لقاء اللَّه و باز گشت به سوى او حالت خشوع و خداترسى و احساس مسئوليت را در دل انسان زنده مىكند و اين يكى از آثار تربيتى ايمان به معاد است كه همه جا در برابر انسان صحنه آن دادگاه بزرگ را مجسم مىسازد و به انجام مسئوليتها و حق و عدالت دعوت مىكند .\r\nاين احتمال نيز وجود دارد كه « ظن » در اينجا به معنى « گمان » باشد ، و اين در حقيقت يك نوع مبالغه و تاكيد است كه اگر انسان فرضا به آن دادگاه بزرگ\r\n\r\n","description":"","footnote":"\r\n( 1 ) « راغب » در كتاب « مفردات » مىگويد : « ظن » اسم است براى اعتقادى كه از دليل و قرينه حاصل مىشود ، اين اعتقاد گاهى قوى مىشود و به مرحله يقين مىرسد و گاه ضعيف است و از حد گمان تجاوز نمىكند .\r\n","page_name":" 216 ","page_number":229},
  {"content":"\r\nايمان نداشته باشد و فقط گمان كند ، كافى است كه از هر گونه خلافكارى خوددارى نمايد و در واقع سرزنش به علماء يهود است كه اگر ايمان شما حتى به درجه ظن و گمان برسد باز بايد احساس مسئوليت كنيد و دست از اين گونه تحريفات برداريد . ( 1 )\r\n\r\nنكته‌ها :\r\n\r\n1 - « لقاء اللَّه » چيست ؟\r\nتعبير به « لقاء اللَّه » در قرآن مجيد كرارا آمده است ، و همه به معنى حضور در صحنه « قيامت مىباشد ، بديهى است منظور از » لقاء « و ملاقات خداوند ملاقات حسى ، مانند ملاقات افراد بشر با يكديگر نيست ، چه اينكه خداوند نه جسم است و نه رنگ و مكان دارد كه با چشم ظاهر ديده شود ، بلكه منظور يا مشاهده آثار قدرت او در صحنه قيامت و پاداشها و كيفرها و نعمتها و عذابهاى او است ، چنان كه گروهى از مفسران گفته‌اند .\r\nيا به معنى يك نوع شهود باطنى و قلبى است ، زيرا انسان گاه به جايى مىرسد كه گويى خدا را با چشم دل در برابر خود مشاهده مىكند ، به طورى كه هيچگونه شك و ترديدى براى او باقى نمىماند .\r\nاين حالت ممكن است بر اثر پاكى و تقوا و عبادت و تهذيب نفس در اين دنيا براى گروهى پيدا شود ، چنان كه در نهج البلاغه مىخوانيم : يكى از دوستان دانشمند على ع به نام « ذعلب يمانى » از امام ع پرسيد « هل رايت ربك » : « آيا خداى خود را ديده اى » ؟ !\r\n\r\n","description":"","footnote":"\r\n( 1 ) المنار جلد 1 صفحه 302 - و الميزان جلد 1 صفحه 154 - و تفسير روح المعانى جلد 1 صفحه 228 ، در آيات ديگر قرآن اشاره به اين معنا ديده مىشود مانند « * ( فَمَنْ كانَ يَرْجُوا لِقاءَ رَبِّه فَلْيَعْمَلْ عَمَلًا صالِحاً ) * » ( سوره كهف آيه 110 ) .\r\n","page_name":" 217 ","page_number":230},
  {"content":"\r\nامام ع فرمود ا فاعبد ما لا ارى آيا خدايى را كه نبينم پرستش كنم « ؟ ! و هنگامى كه او توضيح بيشتر خواست امام اضافه كرد :\r\n« لا تدركه العيون بمشاهدة العيان و لكن تدركه القلوب بحقائق الايمان » « چشمهاى ظاهر هرگز او را مشاهده نكنند ، بلكه قلبها بوسيله نور ايمان او را درك مىنمايند » ( 1 ) .\r\nولى اين حالت شهود باطنى در قيامت براى همگان پيدا مىشود ، چرا كه آثار عظمت و قدرت خدا در آنجا آن چنان آشكار است كه هر كوردلى هم ايمان قطعى پيدا مىكند .\r\n\r\n2 - راه پيروزى بر مشكلات .\r\nبراى پيشرفت و پيروزى بر مشكلات دو ركن اساسى لازم است ، يكى پايگاه نيرومند درونى و ديگر تكيه گاه محكم برونى ، در آيات فوق به اين دو ركن اساسى با تعبير « صبر » و « صلوة » اشاره شده است : صبر آن حالت استقامت و شكيبايى و ايستادگى در جبهه مشكلات است ، و نماز پيوندى است با خدا و وسيله ارتباطى است با اين تكيه گاه محكم .\r\nگر چه كلمه « صبر » در روايات فراوانى به روزه تفسير شده است ، ولى مسلما منحصر به روزه نيست ، بلكه ذكر روزه به عنوان يك مصداق بارز و روشن آن است ، زيرا انسان در پرتو اين عبادت بزرگ اراده اى نيرومند و ايمانى استوار پيدا مىكند و حاكميت عقلش بر هوسهايش مسلم مىگردد .\r\nمفسران بزرگ در تفسير اين آيه نقل كرده‌اند كه رسول گرامى اسلام هر گاه با مشكلى روبرو مىشد كه او را ناراحت مىكرد از نماز و روزه مدد مىگرفت ( 2 ) .\r\n\r\n","description":"","footnote":"\r\n( 1 ) نهج البلاغه كلام 179 .\r\n( 2 ) مجمع البيان ذيل آيه مورد بحث .\r\n","page_name":" 218 ","page_number":231},
  {"content":"\r\nو نيز از امام صادق ع نقل شده كه فرمود : « هنگامى كه با غمى از غمهاى دنيا روبرو مىشويد وضو گرفته ، به مسجد برويد ، نماز بخوانيد و دعا كنيد ، زيرا خداوند دستور داده « * ( وَاسْتَعِينُوا بِالصَّبْرِ وَالصَّلاةِ ) * » ( 1 ) .\r\nتوجه به نماز و راز و نياز با پروردگار نيروى تازه اى در انسان ايجاد مىكند و او را براى رويارويى با مشكلات نيرو مىبخشد .\r\nدر كتاب « كافى » از امام صادق ع مىخوانيم « كان على ( ع ) اذا اهاله امر فزع قام الى الصلاة ثم تلا هذه الاية و استعينوا بالصبر و الصلاة » هنگامى كه مشكل مهمى براى على ع پيش مىآمد به نماز بر مىخاست سپس اين آيه را تلاوت مىفرمود « * ( وَاسْتَعِينُوا بِالصَّبْرِ وَالصَّلاةِ ) * » .\r\nآرى نماز انسان را به قدرت لايزالى پيوند مىدهد كه همه مشكلات براى او سهل و آسان است و همين احساس سبب مىشود كه انسان در برابر حوادث نيرومند و خونسرد باشد .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 219 ","page_number":232},
  {"content":"\r\n\r\n[ سوره البقرة ‹ 2 › : آيات 47 تا 48 
  ]\r\nيا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَأَنِّي فَضَّلْتُكُمْ عَلَى الْعالَمِينَ ‹ 47 › وَاتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَلا يُقْبَلُ مِنْها شَفاعَةٌ وَلا يُؤْخَذُ مِنْها عَدْلٌ وَلا هُمْ يُنْصَرُونَ ‹ 48 ›\r\n\r\nترجمه :\r\n47 - اى بنى اسرائيل نعمتهايى را كه به شما ارزانى داشتيم به خاطر بياوريد و نيز به ياد بياوريد كه من شما را بر جهانيان برترى بخشيدم .\r\n48 - و از آن روز بترسيد كه كسى به جاى ديگرى مجازات نمىشود ، و نه شفاعت پذيرفته مىشود و نه غرامت و بدل قبول خواهد شد و نه يارى مىشوند .\r\n\r\nتفسير : خيالهاى باطل يهود .\r\nدر اين آيات بار ديگر خداوند روى سخن را به بنى اسرائيل كرده و نعمتهاى خدا را به آنها يادآور مىشود و مىگويد : « اى بنى اسرائيل نعمتهايى را كه به شما دادم بخاطر بياوريد : ( * ( يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ ) * ) .\r\nاين نعمتها دامنه گسترده اى دارد ، از نعمت هدايت و ايمان گرفته تا رهايى از چنگال فرعونيان و باز يافتن عظمت و استقلال همه را شامل مىشود .\r\nسپس از ميان اين نعمتها به نعمت فضيلت و برترى يافتن بر مردم زمان خود كه تركيبى از نعمتهاى مختلف است اشاره كرده مىگويد : « من شما را بر جهانيان برترى بخشيدم » ( * ( وَأَنِّي فَضَّلْتُكُمْ عَلَى الْعالَمِينَ ) * ) .\r\nشايد بعضى تصور كنند كه منظور از « * ( فَضَّلْتُكُمْ عَلَى الْعالَمِينَ ) * » اين باشد كه آنها را بر تمام جهانيان در تمام ادوار برترى بخشيده است .\r\n","description":"","footnote":"","page_name":" 220 ","page_number":233},
  {"content":"\r\nولى با توجه به ساير آيات قرآن روشن مىشود كه مقصود برترى آنها نسبت به افراد محيط و عصر خودشان است زيرا در قرآن مىخوانيم « كُنْتُمْ خَيْرَ أُمَّةٍ أُخْرِجَتْ لِلنَّاسِ . . . » شما ( مسلمانان ) بهترين امتى بوديد كه براى نفع انسانها آفريده شده‌ايد « ( آل عمران آيه 110 ) .\r\nدر جاى ديگر در باره بنى اسرائيل مىخوانيم « وَأَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الأَرْضِ وَمَغارِبَهَا » ما اين مستضعفان را وارث مشرق و مغرب زمين كرديم « ( سوره اعراف آيه 137 ) روشن است كه بنى اسرائيل در آن زمان وارث تمام جهان نشدند پس مقصود اين است كه وارث شرق و غرب منطقه خودشان گشتند بنا بر اين فضيلت آنها بر جهانيان نيز برترى نسبت به افراد همان محيط است .\r\nدر آيه بعد قرآن خط بطلانى بر خيالهاى باطل يهود مىكشد ، زيرا آنها معتقد بودند كه چون نياكان و اجدادشان پيامبران خدا بودند آنها را شفاعت خواهند كرد ، و يا گمان مىكردند مىتوان براى گناهان فديه و بدل تهيه نمود ، همانگونه كه در اين جهان متوسل به رشوه مىشدند .\r\nقرآن مىگويد : « از آن روز بترسيد كه هيچكس بجاى ديگرى جزا داده نمىشود » ( * ( وَاتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً ) * ) .\r\n« و نه شفاعتى ( بى اذن پروردگار ) پذيرفته مىشود » ( * ( وَلا يُقْبَلُ مِنْها شَفاعَةٌ ) * ) .\r\n« و نه غرامت و بدلى قبول خواهد شد » ( * ( وَلا يُؤْخَذُ مِنْها عَدْلٌ ) * ) .\r\n« و نه كسى براى يارى انسان به پا مىخيزد » ( * ( وَلا هُمْ يُنْصَرُونَ ) * ) .\r\nخلاصه حاكم و قاضى آن صحنه كسى است كه جز عمل پاك را قبول نمىكند چنان كه در آيه 88 و 89 شعراء مىخوانيم : يَوْمَ لا يَنْفَعُ مالٌ وَلا بَنُونَ إِلَّا مَنْ أَتَى اللَّه بِقَلْبٍ سَلِيمٍ : « روزى كه نه مال به درد مىخورد و نه فرزندان ، مگر آنها كه\r\n","description":"","footnote":"","page_name":" 221 ","page_number":234},
  {"content":"\r\nداراى روح سالم و پاك و با ايمان هستند « .\r\nدر حقيقت آيه فوق اشاره به اين است كه در اين دنيا چنين معمول است كه براى نجات مجرمان از مجازات از طرق مختلفى وارد مىشوند : گاه يك نفر جريمه ديگرى را پذيرا مىشود و آن را اداء مىكند .\r\nاگر اين معنى ممكن نشد متوسل به شفاعت مىگردد و اشخاصى را بر مىانگيزد كه از او شفاعت كنند .\r\nباز اگر اينهم نشد سعى مىكنند كه با پرداختن غرامت خود را آزاد سازند .\r\nو اگر دسترسى به اين كار هم نداشت از دوستان و ياران كمك مىگيرد تا از او دفاع كنند تا گرفتار چنگال مجازات نشود .\r\nاينها طرق مختلف فرار از مجازات در دنيا است ، ولى قرآن مىگويد :\r\nاصول حاكم بر مجازاتها در قيامت به كلى از اين امور جدا است ، و هيچ يك از اين امور در آنجا به كار نمىآيد ، تنها راه نجات پناه بردن به سايه ايمان و تقوا است و استمداد از لطف پروردگار .\r\nبررسى عقايد بت پرستان يا منحرفين اهل كتاب نشان مىدهد كه اين گونه افكار خرافى در ميان آنها كم نبوده مثلا نويسنده تفسير المنار نقل مىكند كه در بعضى از مناطق مصر بعضى از مردم خرافى وجه نقدى به غسل دهنده ميت مىدادند و آن را اجرت نقل و انتقال به بهشت مىناميدند ( 1 ) .\r\nو نيز در حالات يهود مىخوانيم كه آنها براى كفاره گناهانشان قربانى مىكردند ، اگر دسترسى به قربانى بزرگ نداشتند يك جفت كبوتر قربانى مىكردند ! ( 2 ) .\r\nدر حالات اقوام پيشين كه احتمالا قبل از تاريخ زندگى مىكردند مىخوانيم\r\n\r\n","description":"","footnote":"\r\n( 1 ) و ( 2 ) المنار جلد 1 صفحه 306 .\r\n","page_name":" 222 ","page_number":235},
  {"content":"\r\nكه آنها زيور آلات و اسلحه مرده را با او دفن مىكردند تا در زندگى آينده اش از آن بهره گيرد ! ( 1 ) .\r\n\r\nقرآن و مساله شفاعت :\r\nبدون شك مجازاتهاى الهى چه در اين جهان و چه در قيامت جنبه انتقامى ندارد ، بلكه همه آنها در حقيقت ضامن اجرا براى اطاعت از قوانين و در نتيجه پيشرفت و تكامل انسانها است ، بنا بر اين هر چيز كه اين ضامن اجراء را تضعيف كند بايد از آن احتراز جست تا جرات و جسارت بر گناه در مردم پيدا نشود .\r\nاز سوى ديگر نبايد راه بازگشت و اصلاح را به كلى بر روى گناهكاران بست بلكه بايد به آنها امكان داد كه خود را اصلاح كنند و به سوى خدا و پاكى تقوا باز گردند .\r\n« شفاعت » در معنى صحيحش براى حفظ همين تعادل است ، و وسيله اى است براى بازگشت گناهكاران و آلودگان ، و در معنى غلط و نادرستش موجب تشويق و جرات بر گناه است .\r\nكسانى كه جنبه‌هاى مختلف شفاعت و مفاهيم صحيح آن را از هم تفكيك نكرده‌اند گاه به كلى منكر مساله شفاعت شده ، آن را با توصيه و پارتىبازى در برابر سلاطين و حاكمان ظالم برابر مىدانند ! و گاه مانند وهابيان آيه فوق را كه مىگويد : « * ( لا يُقْبَلُ مِنْها شَفاعَةٌ ) * » در قيامت از كسى شفاعت پذيرفته نمىشود بدون توجه به آيات ديگر دستاويز قرار داده و به كلى شفاعت را انكار كرده‌اند .\r\nبه هر حال ايرادهاى مخالفان شفاعت را در چند مطلب مىتوان خلاصه كرد :\r\n1 - اعتقاد به شفاعت روح سعى و تلاش را تضعيف مىكند .\r\n\r\n","description":"","footnote":"\r\n( 1 ) الميزان جلد 1 صفحه 156 .\r\n","page_name":" 223 ","page_number":236},
  {"content":"\r\n2 - اعتقاد به شفاعت انعكاسى از جامعه‌هاى عقب مانده و فئوداليته است .\r\n3 - اعتقاد به شفاعت موجب تشويق به گناه و رها كردن مسئوليتها است .\r\n4 - اعتقاد به شفاعت يك نوع شرك و چندگانه پرستى و مخالف قرآن است ! 5 - اعتقاد به شفاعت مفهومش دگرگون شدن احكام خداوند و تغيير اراده و فرمان او است ! ولى بطورى كه خواهيم گفت همه اين ايرادها از آنجا ناشى شده كه شفاعت را از نظر مفهوم قرآنى با شفاعتهاى انحرافى رائج در ميان عوام مردم اشتباه كرده‌اند .\r\nاز آنجا كه اين مساله هم در جهت اثبات ، و هم در جهت نفى ، داراى اهميت ويژه اى است بايد بطور مشروح از مفهوم شفاعت - فلسفه شفاعت - شفاعت در عالم تكوين - شفاعت در قرآن و حديث - شفاعت و مساله توحيد و شرك در اينجا بحث كنيم تا هر گونه ابهامى در زمينه آيه فوق و ساير آياتى كه در آينده در زمينه شفاعت با آن برخورد خواهيم كرد بر طرف شود .\r\n\r\n1 - مفهوم واقعى شفاعت\r\nكلمه « شفاعت » از ريشه « شفع » بمعنى ( جفت ) و « ضم الشيء الى مثله » گرفته شده ، و نقطه مقابل آن « وتر » به معنى تك و تنها است ، سپس به ضميمه شدن فرد برتر و قويترى براى كمك به فرد ضعيفتر اطلاق گرديده است و اين لفظ در عرف و شرع به دو معنى متفاوت گفته مىشود :\r\nالف - شفاعت در لسان عامه به اين گفته مىشود كه شخص شفيع از موقعيت و شخصيت و نفوذ خود استفاده كرده و نظر شخص صاحب قدرتى را در مورد مجازات زيردستان خود عوض كند .\r\nگاهى با استفاده از نفوذ خود يا وحشتى كه از نفوذ او دارند .\r\n","description":"","footnote":"","page_name":" 224 ","page_number":237},
  {"content":"\r\nو زمانى با پيش كشيدن مسائل عاطفى و تحت تاثير قرار دادن عواطف طرف .\r\nو زمان ديگرى با تغيير دادن مبانى فكرى او ، در باره گناه مجرم و استحقاق او ، و مانند اينها . . .\r\nبطور خلاصه شفاعت طبق اين معنى هيچگونه دگرگونى در روحيات و فكر مجرم يا متهم ايجاد نمىكند ، تمام تاثيرها و دگرگونيها مربوط به شخصى است كه شفاعت نزد او مىشود ( دقت كنيد ) .\r\nاين نوع شفاعت در بحثهاى مذهبى مطلقا معنى ندارد ، زيرا نه خداوند اشتباهى مىكند كه بتوان نظر او را عوض كرد ، و نه عواطفى به اين معنى كه در انسان است دارد كه بتوان آن را برانگيخت ، و نه از نفوذ كسى ملاحظه مىكند و وحشتى دارد و نه پاداش و كيفرش بر محورى غير از عدالت دور مىزند .\r\nمفهوم ديگر شفاعت بر محور دگرگونى و تغيير موضع « شفاعت شونده » دور مىزند ، يعنى شخص شفاعت شونده موجباتى فراهم مىسازد كه از يك وضع نامطلوب و درخور كيفر بيرون آمده و به وسيله ارتباط با شفيع ، خود را در وضع مطلوبى قرار دهد كه شايسته و مستحق بخشودگى گردد ، و همانطور كه خواهيم ديد ايمان به اين نوع شفاعت در واقع يك مكتب عالى تربيت و وسيله اصلاح افراد گناهكار و آلوده ، و بيدارى و آگاهى است ، و شفاعت در منطق اسلام از نوع اخير است .\r\nو خواهيم ديد كه تمام ايرادها ، خرده گيريها ، و حمله‌ها همه متوجه تفسير اول براى شفاعت مىشود ، نه مفهوم دوم كه يك معنى منطقى و معقول و سازنده است .\r\nاين بود تفسير اجمالى شفاعت در دو شكل « تخديرى » و « سازنده » .\r\n\r\n2 - شفاعت در عالم تكوين :\r\nآنچه در مورد شفاعت به تفسير صحيح و منطقى آن گفتيم در جهان تكوين\r\n","description":"","footnote":"","page_name":" 225 ","page_number":238},
  {"content":"\r\nو آفرينش ( علاوه بر عالم تشريع ) نيز فراوان ديده مىشود ، نيروهاى قويتر اين جهان به نيروهاى ضعيفتر ضميمه شده و آنها را در مسير هدفهاى سازنده پيش مىبرند ، آفتاب مىتابد و باران مىبارد و بذرها را در دل زمين آماده مىسازد تا استعدادهاى درونى خود را به كار گيرند ، و نخستين جوانه حيات را بيرون فرستند پوست دانه‌ها را بشكافند و از ظلمتكده خاك سر بر آورده به سوى آسمان كه از آن نيرو دريافت داشته‌اند پيش بروند .\r\nاين صحنه‌ها در حقيقت يك نوع شفاعت تكوينى در رستاخيز زندگى و حيات است ، و اگر با اقتباس از اين الگو نوعى از شفاعت در صحنه « تشريع » قائل شويم راه مستقيمى را پيش گرفته‌ايم كه توضيح آن را به زودى خواهيم خواند .\r\n\r\n3 - مدارك شفاعت :\r\nاكنون به مدارك اصلى و دست اول در مورد مساله شفاعت مىپردازيم :\r\nدر قرآن در باره مساله « شفاعت » ( به همين عنوان ) در حدود 30 مورد بحث شده است ( البته بحثها و اشارات ديگرى به اين مساله بدون ذكر اين عنوان نيز ديده مىشود ) .\r\nآياتى كه در قرآن پيرامون اين مساله بحث مىكند در حقيقت به چند دسته تقسيم مىشود :\r\nگروه اول - آياتى است كه بطور مطلق شفاعت را نفى مىكند مانند :\r\n« أَنْفِقُوا مِمَّا رَزَقْناكُمْ مِنْ قَبْلِ أَنْ يَأْتِيَ يَوْمٌ لا بَيْعٌ فِيه وَلا خُلَّةٌ وَلا شَفاعَةٌ » ( بقره 254 ) و مانند « * ( وَلا يُقْبَلُ مِنْها شَفاعَةٌ ) * » ( بقرة : 48 › .\r\nدر اين آيات راههاى متصور براى نجات مجرمان غير از ايمان و عمل صالح چه از طريق پرداختن عوض مادى ، يا پيوند و سابقه دوستى ، و يا مساله شفاعت نفى شده است .\r\n","description":"","footnote":"","page_name":" 226 ","page_number":239},
  {"content":"\r\nدر مورد بعضى از مجرمان مىخوانيم : « فَما تَنْفَعُهُمْ شَفاعَةُ الشَّافِعِينَ » ( مدثر : 48 › : « شفاعت شفاعت كنندگان به حال آنها سودى ندارد » .\r\nگروه دوم - آياتى است كه « شفيع » را منحصرا خدا معرفى مىكند مانند :\r\n« ما لَكُمْ مِنْ دُونِه مِنْ وَلِيٍّ وَلا شَفِيعٍ » ( سجده : 4 › : « غير از خدا ولى و شفيعى نداريم » و « قُلْ لِلَّه الشَّفاعَةُ جَمِيعاً » ( زمر : 44 › : « همه شفاعتها مخصوص خدا است » .\r\nگروه سوم - آياتى است كه شفاعت را مشروط به اذن و فرمان خدا مىكند مانند : « مَنْ ذَا الَّذِي يَشْفَعُ عِنْدَه إِلَّا بِإِذْنِه » ( بقره : 255 › « چه كسى مىتواند جز به اذن خدا شفاعت نمايد » ؟ و « وَلا تَنْفَعُ الشَّفاعَةُ عِنْدَه إِلَّا لِمَنْ أَذِنَ لَه » ( سبأ :\r\n23 › : « شفاعت جز براى كسانى كه خدا اجازه دهد سودى ندارد » .\r\nگروه چهارم - آياتى است كه شرائطى براى شفاعت شونده بيان كرده است گاهى اين شرط را رضايت و خشنودى خدا معرفى مىكند مانند : « وَلا يَشْفَعُونَ إِلَّا لِمَنِ ارْتَضى » ( انبياء : 28 › .\r\nطبق اين آيه شفاعت شفيعان منحصرا شامل حال كسانى است كه به مقام « ارتضاء » يعنى پذيرفته شدن در پيشگاه خداوند ، رسيده‌اند .\r\nو گاه شرط آن را گرفتن عهد و پيمان نزد خدا معرفى مىكند مانند « لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ عَهْداً » . ( مريم : 87 › ( منظور از اين عهد و پيمان ايمان به خدا و پيامبران الهى است ) .\r\nو زمانى « صلاحيت شفاعت شدن » را از بعضى از مجرمان سلب مىكند ، مانند سلب شفاعت از ظالمان در آيه زير : « ما لِلظَّالِمِينَ مِنْ حَمِيمٍ وَلا شَفِيعٍ يُطاعُ » : ( غافر : 18 › .\r\nو به اين ترتيب داشتن عهد و پيمان الهى يعنى ايمان ، و رسيدن به مقام خشنودى پروردگار و پرهيز از گناهانى چون ظلم و ستم ، جزء شرائط حتمى شفاعت است .\r\n","description":"","footnote":"","page_name":" 227 ","page_number":240},
  {"content":"\r\n\r\n4 - شرائط گوناگون شفاعت .\r\nخلاصه اينكه آيات شفاعت به خوبى نشان مىدهد كه مساله شفاعت از نظر منطق اسلام يك موضوع بى قيد و شرط نيست بلكه قيود و شرايطى ، از نظر جرمى كه در باره آن شفاعت مىشود از يك سو ، شخص شفاعت شونده از سوى ديگر ، و شخص شفاعت كننده از سوى سوم دارد كه چهره اصلى شفاعت و فلسفه آن را روشن مىسازد .\r\nمثلا گناهانى همانند ظلم و ستم بطور كلى از دايره شفاعت بيرون شمرده شده و قرآن مىگويد : ظالمان « شفيع مطاعى » ندارند ! و اگر ظلم را به معنى وسيع كلمه - آن چنان كه در بعضى از احاديث بعدا خواهد آمد - تفسير كنيم شفاعت منحصر به مجرمانى خواهد بود كه از كار خود نادمند و پشيمان ، و در مسير جبران و اصلاحند ، و در اين صورت شفاعت پشتوانه اى خواهد بود براى توبه و ندامت از گناه ( و اينكه بعضى تصور مىكنند با وجود ندامت و توبه نيازى به شفاعت نيست اشتباهى است كه پاسخ آن را به زودى خواهيم داد ) .\r\nاز طرف ديگر طبق آيه « 28 سوره انبياء » تنها كسانى مشمول بخشودگى از طريق شفاعت مىشوند كه به مقام « ارتضاء » رسيده‌اند و طبق آيه 87 مريم داراى « عهد الهى » هستند .\r\nاين دو عنوان همان گونه كه از مفهوم لغوى آنها ، و از رواياتى كه در تفسير اين آيات وارد شده ، استفاده مىشود به معنى ايمان به خدا و حساب و ميزان و پاداش و كيفر و اعتراف به حسنات و سيئات « نيكى اعمال نيك و بدى اعمال بد » و گواهى به درستى تمام مقرراتى است كه از سوى خدا نازل شده ، ايمانى كه در فكر و سپس در زندگى آدمى انعكاس يابد ، و نشانه اش اين است كه خود را از صفت ظالمان طغيانگر كه هيچ اصل مقدسى را به رسميت نمىشناسند بيرون آورد و به تجديد نظر در برنامه‌هاى خود وادارد .\r\n","description":"","footnote":"","page_name":" 228 ","page_number":241},
  {"content":"\r\nدر آيه 64 سوره نساء در مورد آمرزش گناهان در سايه شفاعت مىخوانيم :\r\n« وَلَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّه وَاسْتَغْفَرَ لَهُمُ الرَّسُولُ لَوَجَدُوا اللَّه تَوَّاباً رَحِيماً » : در اين آيه توبه و استغفار مجرمان مقدمه اى براى شفاعت پيامبر ص شمرده شده است .\r\nو در آيه 98 و 99 سوره يوسف : قالُوا يا أَبانَا اسْتَغْفِرْ لَنا ذُنُوبَنا إِنَّا كُنَّا خاطِئِينَ قالَ سَوْفَ أَسْتَغْفِرُ لَكُمْ رَبِّي إِنَّه هُوَ الْغَفُورُ الرَّحِيمُ « : نيز آثار ندامت و پشيمانى از گناه در تقاضاى برادران يوسف از پدر به خوبى خوانده مىشود .\r\nدر مورد شفاعت فرشتگان ( در سوره مؤمن آيه 7 ) مىخوانيم كه استغفار و شفاعت آنها تنها براى افراد با ايمان و تابعان سبيل الهى و پيروان حق است « وَيَسْتَغْفِرُونَ لِلَّذِينَ آمَنُوا رَبَّنا وَسِعْتَ كُلَّ شَيْءٍ رَحْمَةً وَعِلْماً فَاغْفِرْ لِلَّذِينَ تابُوا وَاتَّبَعُوا سَبِيلَكَ وَقِهِمْ عَذابَ الْجَحِيمِ » .\r\nباز در اينجا اين سؤال كه با وجود توبه و تبعيت از سبيل الهى و گام نهادن در مسير حق ، چه نيازى به شفاعت است مطرح مىشود كه در بحث حقيقت شفاعت از آن پاسخ خواهيم گفت .\r\nو در مورد شفاعت كنندگان نيز اين شرط را ذكر كرده كه بايد گواه بر حق باشند « إِلَّا مَنْ شَهِدَ بِالْحَقِّ » ( زخرف - 87 ) و به اين ترتيب شفاعت شونده بايد يك نوع ارتباط و پيوند با شفاعت كننده بر قرار سازد ، پيوندى از طريق توجه به حق و گواهى قولى و فعلى به آن ، كه اين خود نيز عامل ديگرى براى سازندگى و بسيج نيروها در مسير حق است .\r\n\r\n5 - احاديث اسلامى و شفاعت\r\nدر روايات اسلامى نيز تعبيرات فراوانى مىبينيم كه مكمل مفاد آيات فوق است و گاهى صريحتر از آن ، از جمله :\r\n","description":"","footnote":"","page_name":" 229 ","page_number":242},
  {"content":"\r\n1 - در تفسير « برهان » از امام كاظم ع از على ع نقل شده كه مىفرمايد :\r\nاز پيامبر ص شنيدم » شفاعتى لاهل الكبائر من امتى . . . » : « شفاعت من براى مرتكبين گناهان كبيره است » راوى حديث كه ابن ابى عمير است مىگويد :\r\nاز امام كاظم ع پرسيدم چگونه براى مرتكبان گناهان كبيره شفاعت ممكن است در حالى كه خداوند مىفرمايد : « وَلا يَشْفَعُونَ إِلَّا لِمَنِ ارْتَضى » مسلم است كسى كه مرتكب كبائر شود مورد ارتضاء و خشنودى خدا نيست .\r\nامام ع در پاسخ فرمود : « هر فرد با ايمانى كه مرتكب گناهى مىشود طبعا پشيمان خواهد شد و پيامبر ص فرموده پشيمانى از گناه توبه است . . . و كسى كه پشيمان نگردد مؤمن واقعى نيست ، و شفاعت براى او نخواهد بود و عمل او « ظلم » است ، و خداوند مىفرمايد ظالمان دوست و شفاعت كننده اى ندارند » ( 1 ) .\r\nمضمون صدر حديث اين است كه شفاعت شامل مرتكبان كبائر مىشود .\r\nولى ذيل حديث روشن مىكند كه شرط اصلى پذيرش شفاعت واجد بودن ايمانى است كه مجرم را به مرحله ندامت و خود سازى و جبران برساند ، و از ظلم و طغيان و قانون شكنى برهاند ( دقت كنيد ) .\r\n2 - در كتاب كافى از امام صادق ع در نامه اى كه به صورت متحد المال براى اصحابش نوشت چنين نقل شده :\r\n« من سره ان ينفعه شفاعة الشافعين عند اللَّه فليطلب الى اللَّه ان يرضى عنه » لحن اين روايت نشان مىدهد كه براى اصلاح اشتباهاتى كه در زمينه شفاعت براى بعضى از ياران امام خصوصا و جمعى از مسلمانان عموما رخ داده است صادر شده ، و با صراحت شفاعتهاى تشويق كننده به گناه در آن نفى شده است و مىگويد « هر كس دوست دارد مشمول شفاعت گردد بايد خشنودى خدا را جلب كند » ( 2 ) .\r\n\r\n","description":"","footnote":"\r\n( 1 ) تفسير برهان جلد 3 ص 57 .\r\n( 2 ) نقل از بحار الانوار جلد 3 صفحه 304 چاپ قديم .\r\n","page_name":" 230 ","page_number":243},
  {"content":"\r\n3 - باز در حديث پر معنى ديگرى از امام صادق ع مىخوانيم : « اذا كان يوم القيامه بعث اللَّه العالم و العابد ، فاذا وقفا بين يدى اللَّه عز و جل قيل للعابد انطلق الى الجنة ، و قيل للعالم قف تشفع للناس بحسن تاديبك لهم » : « در روز رستاخيز خداوند « عالم » و « عابد » را بر مىانگيزد به عابد مىگويد تنها به سوى بهشت رو اما به عالم مىگويد براى مردمى كه تربيت كردى شفاعت كن » ! ( 1 ) .\r\nدر اين حديث پيوندى در ميان « تاديب عالم » و شفاعت او نسبت به شاگردانش « كه مكتب او را درك كرده‌اند ديده مىشود كه مىتواند پرتوى به روى بسيارى از موارد تاريك اين بحث بيفكند .\r\nبعلاوه اختصاص شفاعت كردن به عالم و نفى آن از عابد نشانه ديگرى است از اين كه شفاعت در منطق اسلام يك مطلب قرار دادى و يا پارتىبازى نيست بلكه يك مكتب تربيتى است و تجسمى است از تربيت در اين جهان .\r\n\r\n6 - تاثير معنوى شفاعت :\r\nآنچه در مورد روايات شفاعت آورديم قسمت كمى از بسيار بود ، كه بخاطر نكات خاصى كه متناسب با بحث مادر آنها بود انتخاب گرديد ، و گر نه روايات شفاعت به مرحله تواتر رسيده است .\r\n« نووى » شافعى ( 2 ) در شرح « صحيح مسلم از « قاضى عياض » دانشمند معروف اهل تسنن نقل مىكند كه مىگويد شفاعت متواتر است ( 3 ) .\r\n\r\n","description":"","footnote":"\r\n( 1 ) اختصاص مفيد بنقل بحار ج 3 ص 305 .\r\n( 2 ) نام او يحيى بن شرف از علماى قرن هفتم هجرى است و چون در شهرك « نوى » نزديك دمشق متولد شد به نووى معروف است .\r\n( 3 ) بحار جلد 3 صفحه 307 .\r\n","page_name":" 231 ","page_number":244},
  {"content":"\r\nحتى پيروان « ابن تيميه » ( متوفاى سال 728 هجرى ) و محمد بن عبد الوهاب ( متوفاى سال 1206 ) كه در اين گونه مسائل سختگيرى و تعصب و لجاجت خاصى دارند به تواتر اين روايات اعتراف كرده‌اند ! در كتاب « فتح المجيد » تاليف « شيخ عبد الرحمن بن حسن كه از معروفترين كتب « وهابيه » است ، و هم اكنون در بسيارى از مدارس دينى « حجاز » به عنوان يك كتاب درسى شناخته مىشود ، از « ابن قيم » چنين نقل شده : « احاديث در زمينه شفاعت مجرمان از پيامبر ص متواتر است ، و صحابه او و اهل سنت عموما اجماع بر اين موضوع دارند ، و منكر آن را بدعتگذار مىدانند و به او انتقاد مىكنند و او را گمراه مىشمرند » ( 1 ) .\r\nاكنون پيش از آنكه به بحث در باره اثرات اجتماعى و روانى شفاعت بپردازيم و ايرادهاى چهارگانه را در شعاع فلسفه شفاعت مورد بررسى قرار دهيم نگاهى به آثار معنوى آن از نظر منطق خدا پرستان و معتقدان به شفاعت مىكنيم كه اين نگاه روشنگر بحث آينده در زمينه واكنشهاى اجتماعى و روانى اين مساله خواهد بود ( 2 ) .\r\nدر ميان علماى عقائد اسلامى در زمينه چگونگى تاثير معنوى شفاعت گفتگو است : جمعى كه بنام « وعيديه » معروف هستند ( آنها كه اعتقاد به خلود مرتكبان گناهان كبيره در جهنم دارند ) معتقدند كه شفاعت اثرى در زدودن آثار گناه ندارد ، بلكه تاثير آن تنها در قسمت پيشرفت و تكامل معنوى و افزايش پاداش و ثواب است .\r\nدر حالى كه « تفضيليه » ( آنها كه اعتقاد به خلود اصحاب كبائر ندارند ) معتقدند شفاعت در زمينه گناهكاران است ، و اثرش سقوط مجازات و كيفر مىباشد .\r\n\r\n","description":"","footnote":"\r\n( 1 ) فتح المجيد صفحه 211 .\r\n( 2 ) توجه داشته باشيد كه در اينجا با منطق خاص علماى عقائد بحث مىكنيم .\r\n","page_name":" 232 ","page_number":245},
  {"content":"\r\nولى محقق معروف « خواجه نصير الدين طوسى » در كتاب « تجريد الاعتقادات » هر دو را حق مىداند ، و معتقد به هر دو اثر است .\r\nعلامه حلى در شرح عبارت او در « كشف المراد » نيز اين عقيده را انكار نكرده بلكه شواهدى براى آن آورده است .\r\nگمان نمىكنيم با توجه به آنچه سابقا در معنى شفاعت از نظر ريشه لغوى و هم از نظر مقايسه با « شفاعت تكوينى » گفته شد ترديدى باقى بماند كه عقيده محقق طوسى به واقعيت نزديكتر است .\r\nزيرا از يك سو در روايت معروفى كه از امام صادق ع نقل شده مىخوانيم :\r\n« ما من احد من الاولين و الاخرين الا هو محتاج الى شفاعة محمد ( ص ) يوم القيامه » ( 1 ) ( طبق اين حديث همه مردم نيازمند به شفاعت پيامبرند ) .\r\nو به اين ترتيب حتى كسانى كه از گناه توبه كرده‌اند و جرم آنها بخشوده شده ، باز نياز به شفاعت دارند ، و اين در صورتى ممكن است كه اثر شفاعت دو جانبه باشد و افزايش مقام را نيز شامل شود .\r\nو اگر در بعضى از روايات مىخوانيم نيكوكاران نياز به شفاعت ندارند ، منظور نفى آن نوع شفاعت است كه در مورد مجرمان و گناهكاران مىباشد .\r\nاز سوى ديگر گفتيم : حقيقت شفاعت ضميمه شدن موجود قويترى به موجود ضعيفتر براى كمك به او است ، اين كمك ممكن است براى افزايش نقاط قوت باشد و نيز ممكن است براى پيرايش نقاط ضعف .\r\nهمانطور كه در شفاعت تكوينى و موجوداتى كه در مسير تكامل و پرورش قرار دارند نيز اين دو جنبه مشهود است : گاهى موجودات پائينتر نيازشان به عوامل نيرومندتر و برتر براى از ميان بردن عوامل تخريب است ( همانند نياز گياه به نور آفتاب براى از بين بردن آفات ) و گاه براى افزودن نقاط قوت و پيشرفت مىباشد\r\n\r\n","description":"","footnote":"\r\n( 1 ) به نقل بحار الانوار و كتابهاى ديگر .\r\n","page_name":" 233 ","page_number":246},
  {"content":"\r\n( همانند نياز گياه براى رشد و نمو به نور آفتاب ) و همچنين يك شاگرد درسخوان هم براى اصلاح اشتباهات خود نياز به استاد دارد و هم براى افزايش معلومات مختلف .\r\nبنا بر اين شفاعت به دلائل مختلف اثر دوگانه دارد و انحصار به زدودن آثار جرم و گناه ندارد ( دقت كنيد ) .\r\nبا توجه به آنچه گفته شده روشن مىشود كه چرا توبه كاران نيز به شفاعت نيازمندند ، با اينكه توبه طبق اعتقادات مسلم مذهبى به تنهايى موجب آمرزش گناه مىگردد .\r\nدليل اين موضوع دو چيز است :\r\n1 - توبه كاران نيز براى افزايش مقامات معنوى و پرورش و تكامل و ارتقاء مقام ، نياز به شفاعت دارند اگر چه نيازشان در زمينه جرم و گناه با « توبه » بر آورده شده است .\r\n2 - اشتباه بزرگى كه براى بسيارى در زمينه تاثير توبه رخ داده موجب اين گونه اشكالات مىشود و آن اينكه تصورشان اين است كه توبه و ندامت و پشيمانى از گناه مىتواند انسان را به حالت قبل از گناه در آورد .\r\nدر حالى كه در جاى خود گفته‌ايم ندامت از گذشته و تصميم نسبت به آينده تنها مرحله نخستين توبه است ، و درست همانند دارويى است كه بيمارى را قطع مىكند ، بديهى است با قطع تب و از بين رفتن ريشه بيمارى ، اگر چه بيمار بهبودى يافته و سالم شده ، ولى هرگز به حال يك انسان عادى در نيامده است ، بلكه بايد مدتها به تقويت بنيه جسمى خود بپردازد ، تا به مرحله قبل از بيمارى برسد .\r\nو به تعبير ديگر توبه مراحلى دارد ، و ندامت از گناه و تصميم براى پاك بودن در آينده تنها مرحله نخستين آن است .\r\n","description":"","footnote":"","page_name":" 234 ","page_number":247},
  {"content":"\r\nمرحله نهايى آن به اين حاصل مىشود كه توبه كار از هر نظر به حالت روحانى قبل از گناه در آيد و در اين مرحله است كه شفاعت شافعان و پيوند و ارتباط با آنها مىتواند اثر بخش باشد .\r\nشاهد زنده براى اين سخن همان است كه در سابق اشاره كرديم كه در آيات مربوط به استغفار مىبينيم علاوه بر توبه شخص مجرم ، استغفار پيامبر ص شرط پذيرش توبه قرار داده شده است ، و همچنين در مورد توبه برادران يوسف و استغفار يعقوب براى آنها ، و از همه روشنتر در مورد استغفار فرشتگان براى افرادى كه نيكوكار و صالح و مصلحند كه آيات آن در سابق گذشت ( دقت كنيد ) .\r\n\r\n7 - فلسفه شفاعت\r\n« مفهوم » شفاعت و « مدارك » آن را - كه روشنگر مفهوم آن بود - دانستيم ، و با توجه به آن ، درك فلسفه‌هاى « اجتماعى و روانى » آن چندان مشكل نيست .\r\nبه طور كلى توجه به اصل شفاعت مىتواند چند اثر زير را در معتقدان داشته باشد :\r\n« مبارزه با روح ياس » - كسانى كه مرتكب جرائم سنگينى مىشوند از يك سو گرفتار ناراحتى و جدان ، و از سوى ديگر گرفتار ياس از بخشودگى در پيشگاه خدا مىگردند و چون راه بازگشت را به روى خود مسدود مىيابند عملا حاضر به هيچگونه تجديد نظر نيستند ، و با توجه به تيره گى افق آينده در نظرشان ممكن است دست به طغيان و سركشى بيشتر بزنند و يك نوع آزادى عمل براى خود ، تحت اين عنوان كه رعايت مقررات براى آنها سودى ندارد ، قائل شوند ، درست همانند بيمارى كه از بهبودى مايوس شده و سد پرهيز را به كلى شكسته است چون آن را بىدليل و فاقد تاثير مىداند .\r\nگاه ناراحتى و جدان كه ناشى از اين گونه جرائم است ، موجب اختلالات\r\n","description":"","footnote":"","page_name":" 235 ","page_number":248},
  {"content":"\r\nروانى و يا موجب تحريك حس انتقامجويى از جامعه اى كه او را چنين آلوده كرده است مىگردد ، و به اين ترتيب گناهكار مبدل به يك عنصر خطرناك و كانون ناراحتى براى جامعه مىشود .\r\nاما ايمان به شفاعت روزنه اى به سوى روشنايى به روى او مىگشايد و اميد به آمرزش ، او را به كنترل خويش و تجديد نظر ، و حتى جبران گذشته تشويق مىكند ، حس انتقامجويى در او تحريك نمىگردد و آرامش روانى به او امكان تبديل شدن به يك عنصر سالم و صالح مىدهد .\r\nبنا بر اين اگر بگوئيم توجه به شفاعت به معنى صحيح ، يك عامل سازنده و باز دارنده است كه مىتواند از يك فرد مجرم و گناهكار فرد صالحى بسازد ، گزاف نگفته‌ايم ، لذا مشاهده مىكنيم كه حتى براى زندانيان ابد ، روزنه شفاعت و بخشودگى در قوانين مختلف دنيا باز گذارده شده است ، مبادا ياس و نوميدى آنها را مبدل به كانون خطرى در درون خود زندانها كند ، و يا گرفتار اختلال روانى سازد ! .\r\n\r\n8 - شرائط « سازنده شفاعت »\r\n- با توجه به اينكه شفاعت به معنى صحيح قيود و شرائط فراوانى در چند جهت دارد ، كسانى كه معتقد به اين اصلند براى اينكه مشمول آن شوند ناگزيرند شرائط آن را فراهم سازند ، و از گناهانى همانند ظلم كه اميد شفاعت را به صفر مىرساند بپرهيزند ، برنامه خود را از يك دگرگونى عميق و همه جانبه در وضع خويش شروع كنند ، و براى رسيدن به مقام « ارتضاء » و بر قرار ساختن « عهد الهى » ( به تفسيرى كه گذشت ) از گناه توبه كنند ، و يا حد اقل در آستانه توبه قرار گيرند .\r\nخلافكارى و شكستن سد قوانين الهى را متوقف سازند و يا لا اقل تقليل دهند و ايمان به خدا و دادگاه بزرگ رستاخيز را در خود زنده نگاهدارند و قوانين و مقررات او را محترم بشمرند .\r\n","description":"","footnote":"","page_name":" 236 ","page_number":249},
  {"content":"\r\nو از طرفى براى بر قرار ساختن پيوند ميان « خود » و « شفاعت كننده » از صفات او اقتباس كنند و يك نوع سنخيت ، هر چند ضعيف ، ميان خود و او بر قرار سازند ، يعنى همانطور كه در « شفاعت تكوينى » آمادگى و سنخيت ، و تسليم در برابر عوامل تكامل ، شرط تاثير علل تكوينى است ، در مرحله « شفاعت تشريعى » نيز براى رسيدن به نتيجه ، اين گونه آمادگيها لازم است ( دقت كنيد ) .\r\nبا اين وضع جاى ترديد باقى نمىماند كه شفاعت به معنى صحيح نقش مؤثرى در دگرگونى حال مجرمان و اصلاح وضع آنها خواهد داشت .\r\n\r\n9 - بررسى و پاسخ اشكالات :\r\nهمانطور كه قبلا گفته شد ميان « شفاعت » در عرف عام و « شفاعت » در منطق اسلام فاصله زيادى است ، يكى بر اساس تغيير دادن فكر « شفاعت كننده » و ديگرى بر اساس تغييرات و دگرگونيهاى گوناگون در « شفاعت شونده » قرار دارد .\r\nروشن است كه شفاعت به معنى اول همه اشكالات گذشته را به خود جذب مىكند ، هم روح سعى و تلاش را مىكشد ، هم موجب تشويق به گناه است .\r\nهم انعكاسى از جوامع عقب افتاده و فئوداليته مىباشد .\r\nو هم متضمن يك نوع شرك يا انحراف از توحيد است .\r\nزيرا اگر ما معتقد باشيم كه علم خدا را مىتوان تغيير داد و مجهولى را در باره « شفاعت شونده » براى او روشن ساخت ، و يا مبدئى غير از او در جهان وجود دارد كه مىتوان خشم خدا را به وسيله او فرو نشاند ، و يا محبت او را به سوى خود جلب كرد ، و يا معتقد باشيم كه خداوند ممكن است نياز به موقعيت بعضى از بندگان خود داشته باشد و بخاطر اين نياز ، شفاعت آنها را در باره مجرمى بپذيرد ، و يا معتقد باشيم كه از نفوذ وسايطى ممكن است بهراسد و شفاعت آنها را بپذيرد ، همه اينها ما را از اصل توحيد و خداشناسى ، دور مىسازد و در دره شرك\r\n","description":"","footnote":"","page_name":" 237 ","page_number":250},
  {"content":"\r\nو بت پرستى ، پرتاب مىكند .\r\nاينها همه نتيجه شفاعت در عرف عام و معنى نادرست آن است .\r\nولى شفاعت در شكل صحيح و با شرائط و كيفيت و خصوصيات و ويژگيهايى كه در بالا به آن اشاره شد ، هيچيك از اين عيوب را ندارد - سهل است - نقاط مثبت ضد آن را پرورش مىدهد .\r\nاين نوع شفاعت تشويق به گناه نمىكند ، بلكه وسيله اى براى ترك گناه است .\r\nدعوت به سستى و تنبلى نمىكند ، بلكه با ايجاد روح اميدوارى ، نيروهاى انسان را براى جبران خطاهاى گذشته بسيج مىنمايد .\r\nهيچگونه ارتباطى با جوامع عقب افتاده ندارد ، بلكه يك وسيله مؤثر تربيتى براى اصلاح مجرمان و گناهكاران و متجاوزان است .\r\nنه تنها شرك نيست ، بلكه عين توحيد و توجه به خدا و استمداد از صفات او و اذن و فرمان او مىباشد .\r\nباز براى روشنتر شدن اين بحث نظر شما را به تحليل زير جلب مىكنيم :\r\n\r\n10 - شفاعت و توحيد :\r\nتفسيرهاى نادرست براى مساله شفاعت ، دو دسته را كه در دو قطب كاملا متضاد هستند به مخالفت با اين موضوع برانگيخته است .\r\nدسته اى كه طرز تفكر مادى دارند و شفاعت را عامل تخدير و خاموش ساختن تلاش و كوششها مىپندارند كه پاسخ آنها مشروحا گذشت .\r\nدسته اى ديگر بعضى از افراطيون مذهبى مانند « وهابيها » و همفكران آنها هستند كه اعتقاد به شفاعت را يك نوع شرك و انحراف از آئين توحيد تصور مىكنند با اينكه طرح اشكال آنها و پاسخ آن بحث را به درازا مىكشاند و از طرز تفسير خارج مىشويم ولى روى پاره اى از جهات اين امر را لازم مىدانيم :\r\n","description":"","footnote":"","page_name":" 238 ","page_number":251},
  {"content":"\r\nنخست توجه به اين موضوع لازم است كه وهابيها كه در دو قرن اخير به رهبرى « محمد بن عبد الوهاب » سرزمين حجاز را تحت نفوذ افكار خود قرار داده‌اند در معتقدات تند و حاد خود كه بيشتر در زمينه توحيد است تنها با شيعه مخالفت ندارند بلكه با غالب مسلمانهاى اهل تسنن نيز شديدا مخالفند .\r\n« محمد بن عبد الوهاب » كه افكار خود را از « ابن تيميه » ( احمد بن عبد الحليم دمشقى متوفى 728 ) كه تقريبا ( چهار قرن قبل از او مىزيسته ) گرفته است ، در حقيقت مجرى افكار و معتقدات ابن تيميه ( ايدئولوگ وهابيه ) بود .\r\n« محمد بن عبد الوهاب » در خلال سالهاى 1160 تا 1206 كه سال وفات او بود با همكارى زمامداران محلى ، و برانگيختن آتش تعصبهاى خشن در ميان اقوام بيابان گرد و بدوى حجاز توانست به نام دفاع از توحيد و مبارزه با شرك ، مخالفان خود را عقب بزند و بر دستگاه حكومت و رهبرى سياسى ، بطور مستقيم ، و غير مستقيم تسلط يابد و در اين راه خونهاى زيادى از مسلمانان حجاز و غير حجاز ريخته شد .\r\nكشمكشهاى پيروان محمد بن عبد الوهاب محدود به محيط حجاز نبود ، بلكه در سال 1216 ( درست ده سال پس از مرگ محمد بن عبد الوهاب ) پيروان او از طريق بيابانهاى حجاز با يك حمله غافلگيرانه به كربلا ريختند و با استفاده از تعطيل بودن شهر به مناسبت روز عيد غدير و مسافرت بسيارى از اهالى كربلا به نجف براى مراسم غدير ، پس از شكافتن ديوار شهر به داخل شهر رخنه كرده و به تخريب حرم امام حسين ع و ساير اماكن مقدس شيعه در كربلا پرداختند ، و در ضمن تمام درهاى گرانقيمت و تابلوها و هداياى نفيس و وسائل تزيينى را با خود بردند ، حدود پنجاه نفر در نزديكى ضريح و پانصد نفر در صحن و تعداد زيادى را در خود شهر كشتند كه بعضى عدد مقتولين را بالغ بر پنجهزار نفر دانسته‌اند ، در اين ماجرا خانه‌هاى فراوانى غارت شد و حتى پير مردان و كودكان و زنان نيز از اين تعرض ، مصون نماندند .\r\n","description":"","footnote":"","page_name":" 239 ","page_number":252},
  {"content":"\r\nدر سال 1344 فقهاى مدينه كه در دستگاه حكومت نفوذ داشتند فتوا به انهدام تمام قبور بزرگان اسلام در حجاز دادند و در روز هشتم شوال اين حكم تنفيذ گرديد و همه قبور را يكى پس از ديگرى بجز قبر پيامبر اسلام ص ويران كردند كه آن هم بخاطر ترس از خشم عمومى مسلمين مستثنى شد .\r\nرويهمرفته پيروان اين مكتب همانند خود محمد بن عبد الوهاب افرادى خشن و غير قابل انعطاف و يكدنده و قشرى و متعصبند و بيش از آنچه روى منطق تكيه مىكنند ، شدت عمل و خشونت به خرج مىدهند ، و دانسته يا نادانسته مسائل اسلامى را خلاصه در مبارزه كردن با چند مسئله همانند موضوع شفاعت و زيارت قبور و توسل كرده ، و عملا مردم را از مباحث مهم اجتماعى اسلام مخصوصا آنچه مربوط به عدالت اجتماعى و محو آثار استعمار و مبارزه منطقى با غلبه روح ماديگرى و مكتبهاى الحادى است دور نگه داشته‌اند .\r\nبه همين دليل در محيط فكرى آنها هيچگونه سخنى از اين مسائل مطرح نيست و در يك حال بيخبرى وحشتناك نسبت به مسائل روز به سر مىبرند .\r\nدر هر صورت آنها در مورد مساله شفاعت چنين مىگويند : هيچكس حق ندارد از پيامبر ص شفاعت بطلبد و مثلا بگويد : « يا محمد اشفع لى عند اللَّه » زيرا خداوند مىگويد : « وَأَنَّ الْمَساجِدَ لِلَّه فَلا تَدْعُوا مَعَ اللَّه أَحَداً » ( جن - 18 ) .\r\nدر رساله « كشف الشبهات » ، نوشته « محمد بن عبد الوهاب » چنين مىخوانيم :\r\n« اگر كسى بگويد ما مىدانيم خدا به پيامبر ص مقام شفاعت بخشيده و به اذن و فرمان او مىتواند شفاعت كند و چه مانعى دارد ما آنچه را كه خدا به او بخشيده از او تقاضا كنيم ؟ در پاسخ مىگوئيم درست است كه خدا به او مقام شفاعت داده ولى با اين حال نهى كرده است كه از او شفاعت بطلبيم ! و گفته است : « فَلا تَدْعُوا مَعَ اللَّه أَحَداً » .\r\nبعلاوه مقام شفاعت منحصر به پيامبر ص نيست ، فرشتگان و دوستان خدا\r\n","description":"","footnote":"","page_name":" 240 ","page_number":253},
  {"content":"\r\nنيز اين مقام را دارند ، آيا مىتوانيم از آنها نيز درخواست شفاعت كنيم ؟ اگر كسى چنين بگويد ، پرستش و عبادت بندگان صالح خدا را كرده است » ! ( 1 ) .\r\nو نيز نامبرده در رساله « اربع قواعد » سخنى دارد كه خلاصه اش اين است : رهايى از شرك تنها به شناسايى چهار قاعده ممكن است :\r\n1 - كفارى كه پيامبر ص با آنها نبرد كرد اقرار داشتند به اينكه :\r\nخداوند خالق و رازق و تدبير كننده جهان هستى است چنان كه قرآن مىگويد : « قُلْ مَنْ يَرْزُقُكُمْ مِنَ السَّماءِ وَالأَرْضِ . . . وَمَنْ يُدَبِّرُ الأَمْرَ فَسَيَقُولُونَ اللَّه » : ( سوره يونس آيه 31 ) ولى اين اقرار و اعتراف هرگز آنها را در زمره مسلمانان قرار نداد .\r\n2 - آنها مىگفتند : توجه ما به بتها و عبادت ما از آنها تنها بخاطر طلب قرب و شفاعت مىباشد ، « وَيَقُولُونَ هؤُلاءِ شُفَعاؤُنا عِنْدَ اللَّه » : ( يونس - 18 ) .\r\n3 - پيامبر ص تمام كسانى را كه عبادت غير خدا مىكردند محكوم ساخت ، اعم از آنها كه عبادت فرشتگان و انبياء و صالحين مىكردند يا آنها كه اشجار و احجار و خورشيد و ماه را مىپرستيدند و هيچگونه تفاوتى در ميان آنها قائل نشد .\r\n4 - مشركان عصر ما در مسير شرك از مشركان زمان جاهليت بدترند ! ، زيرا آنها به هنگام آرامش ، عبادت بتها مىكردند ولى در شدت و سختى به مقتضاى « فَإِذا رَكِبُوا فِي الْفُلْكِ دَعَوُا اللَّه مُخْلِصِينَ لَه الدِّينَ » : ( سوره عنكبوت : 65 › تنها خدا را مىخواندند ، ولى مشركان زمان ما در حالت آرامش و سختى هر دو متوسل به غير خدا مىشوند « ! ( 2 ) .\r\nعجيب اينكه اين گروه وهابيان در نسبت دادن شرك به ساير مسلمانان و كسانى كه با عقايد آنان هماهنگى ندارند ، اعم از سنى و شيعه ، به اندازه اى جرى\r\n\r\n","description":"","footnote":"\r\n( 1 ) كشف الشبهات بنا به نقل البراهين الجلية صفحه 17 .\r\n( 2 ) رساله اربع قواعد صفحه 24 تا 27 بنا به نقل كشف الارتياب صفحه 163 .\r\n","page_name":" 241 ","page_number":254},
  {"content":"\r\nو جسور هستند كه خون و مال مسلمانان ديگر را به سادگى مباح و حلال مىشمرند ، و قتل آنها را ، خيلى آسان ، مجاز مىدانند ، همانطور كه در طول تاريخ خود ، بارها عملا نيز اين مطلب را نشان داده‌اند .\r\nشيخ « سليمان ابن لحمان » در كتاب « الهدية السنية » چنين مىگويد :\r\n« كتاب و سنت گواهى بر اين مىدهند كه هر كس فرشتگان و انبياء يا ( مثلا ) ابن عباس و ابو طالب و امثال آنان را واسطه ميان خود و خدا قرار بدهد كه در پيشگاه خدا براى او شفاعت كنند ، بخاطر اينكه آنها مقرب درگاه خدا هستند ، همانطور كه در نزد سلاطين شفاعت مىكنند - چنين كسانى كافر و مشركند ! و خون و مال آنها مباح است ! ! اگر چه » اشهد ان لا إله الا اللَّه و اشهد ان محمدا رسول اللَّه « بگويند و اگر چه نماز بخوانند و روزه بگيرند » ( 1 ) .\r\nخشونت و يكدندگى و لجاجتى كه از اين گفتار مىبارد بر هيچكس مخفى نيست ، و همچنين جهل و ناآگاهى از مسائل اسلامى و قرآنى .\r\n\r\nبررسى در زمينه منطق وهابيان در مساله شفاعت :\r\nاز آنچه از سخنان مؤسس اين مسلك ( محمد بن عبد الوهاب ) نقل كرديم چنين نتيجه گيرى مىتوان كرد كه آنها در نسبت شرك به طرفداران شفاعت در حقيقت روى دو مطلب زياد تكيه مىكنند :\r\n1 - مقايسه مسلمانان طرفدار شفاعت انبياء و صلحاء با مشركان زمان جاهليت .\r\n2 - نهى صريح قرآن از عبادت و پرستش غير خدا و اينكه نام كسانى را همراه نام خدا ببريم ، « فَلا تَدْعُوا مَعَ اللَّه احد » ( سوره جن آيه 18 ) و اينكه تقاضاى شفاعت يك نوع عبادت است .\r\n\r\n","description":"","footnote":"\r\n( 1 ) الهدية السنية صفحه 66 بنا به نقل البراهين الجلية صفحه 83 .\r\n","page_name":" 242 ","page_number":255},
  {"content":"\r\nدر قسمت اول بايد گفت كه در اين مقايسه مرتكب اشتباه بزرگى شده زيرا :\r\nاولا - قرآن صريحا مقام شفاعت را براى جمعى از نيكان و صلحا و انبيا و فرشتگان اثبات كرده است ، همانطور كه در بحثهاى سابق گذشت . منتها آن را منوط به « اذن الهى » دانسته است ، بسيار غير منطقى و مضحك است كه ما بگوئيم خدا چنين مقامى را به او داده ولى ما را از مطالبه اعمال اين موقعيت ، هر چند مشروط به اذن خدا نمائيم نهى كرده است .\r\nبعلاوه قرآن مراجعه برادران يوسف را به پدر ، و همچنين ياران پيامبر ص را به پيامبر و تقاضاى استغفار از وى را صريحا آورده است .\r\nآيا اين يكى از مصاديق روشن درخواست شفاعت نيست ، تقاضاى شفاعت از پيامبر ص با جمله « اشفع لنا عند اللَّه » همان است كه برادران يوسف گفتند « يا أَبانَا اسْتَغْفِرْ لَنا » ( سوره يوسف آيه 97 ) .\r\nچگونه چيزى را كه قرآن صريحا مجاز شمرده شرك مىشمرند و معتقد به آن را مشرك و خون و مال او را مباح مىپندارند ؟ ! اگر اين كار شرك بود چرا يعقوب فرزندان خود را از آن نهى نكرد ؟ ! .\r\nثانيا - هيچگونه شباهتى ميان « بت پرستان » و « خدا پرستان معتقد به شفاعت به اذن اللَّه » نيست ، زيرا بت پرستان ، عبادت بتها مىكردند و آنها را شفيع مىدانستند در حالى كه در مورد مسلمانان معتقد به شفاعت ، مساله عبادت شفعاء به هيچوجه مطرح نيست ، بلكه تنها درخواست شفاعت در پيشگاه خدا از آنها مىكنند و همانطور كه خواهيم گفت در خواست شفاعت هيچ ارتباطى به مساله عبادت ندارد .\r\nبت پرستان از پرستش خداى يگانه وحشت داشتند و مىگفتند :\r\n« أَ جَعَلَ الآلِهَةَ إِلهاً واحِداً إِنَّ هذا لَشَيْءٌ عُجابٌ » ( سوره ص آيه 5 ) .\r\nبت پرستان بتها را از نظر عبادت در رديف خداوند مىدانستند و مىگفتند :\r\n","description":"","footnote":"","page_name":" 243 ","page_number":256},
  {"content":"\r\n« تَاللَّه إِنْ كُنَّا لَفِي ضَلالٍ مُبِينٍ إِذْ نُسَوِّيكُمْ بِرَبِّ الْعالَمِينَ » ( شعراء آيه 98 ) .\r\nبت پرستان همانطور كه تواريخ به روشنى گواهى مىدهد اعتقاد به تاثير بتها در سرنوشت خود داشتند و مبدئيت تاثير براى آنها قائل بودند ، در حالى كه مسلمانان معتقد به شفاعت ، تمام تاثير را از خدا مىدانند ، و براى هيچ موجودى استقلال در تاثير قائل نيستند .\r\nمقايسه اين دو با يكديگر بسيار جاهلانه و دور از منطق است .\r\nاما در مورد دوم بايد ببينيم « عبادت » چيست ؟ تفسير عبادت به هر گونه خضوع و احترام مفهومش اين است كه هيچكس براى هيچكس خضوع و احترامى نكند و احدى اين نتيجه را نمىپذيرد .\r\nهمچنين تفسير آن به هر گونه درخواست و تقاضا معنيش اين است كه تقاضا و در خواست از هر كس شرك و بت پرستى باشد ، اين نيز بر خلاف ضرورت عقل و دين است .\r\n« عبادت » را به تبعيت و پيروى انسانى از انسان ديگر نيز نمىتوان تفسير كرد ، زيرا پيروى منطقى افراد از رئيس خود در سازمانها و تشكيلات اجتماعى جزء الفباى زندگى بشر است ، همانطور كه پيروى از پيامبران و پيشوايان بزرگ از وظائف حتمى هر ديندارى محسوب مىشود .\r\nبنا بر اين « عبادت » مفهومى غير از همه اينها دارد و آن آخرين حد خضوع و تواضع است كه به عنوان تعلق و وابستگى مطلق و تسليم بى قيد و شرط « عابد » در برابر « معبود » انجام مىگيرد .\r\nاين كلمه كه با واژه ( عبد ) ريشه مشترك دارد ، توجه به مفهوم عبد ( بنده ) روشن مىسازد كه در حقيقت عبادت كننده با عبادت خود نشان مىدهد كه در برابر معبود تسليم محض است ، و سرنوشت خود را در دست او مىداند ، اين همان چيزى است كه از لفظ عبادت در عرف و شرع فهميده مىشود .\r\nآيا در تقاضاى شفاعت از شفيعان هيچگونه اثرى از عبادت و پرستش با اين\r\n","description":"","footnote":"","page_name":" 244 ","page_number":257},
  {"content":"\r\nمفهوم ديده مىشود ؟ .\r\nو اما در مورد « خواندن غير خدا » كه در آيات متعددى از آن نهى شده است شك نيست كه مفهومش اين نيست كه مثلا صدا زدن و خواندن كسى به نامش و گفتن يا حسن و يا احمد ممنوع است يا شرك .\r\nدر اين نيز نبايد ترديد كرد كه خواندن كسى و درخواست انجام كارى كه در قدرت و توانايى او است نيز نه گناه است و نه شرك ، زيرا تعاون يكى از پايه‌هاى زندگى و حيات اجتماعى است ، تمام پيامبران و امامان نيز چنين كارى داشته‌اند ( حتى خود وهابيان هم آن را ممنوع ندانسته‌اند ) .\r\nآنچه ممكن است مورد ايراد واقع گردد همان است كه خود « ابن تيميه » در رساله « زيارة القبور » متعرض آن شده است :\r\n« حاجتى را كه بنده از خدا مىخواهد اگر چيزى باشد كه جز از خداوند صادر نمىشود هر گاه آن را از مخلوق بخواهد مشرك است ، همانند عبادت كنندگان ملائكه و بتهاى سنگ و چوبى و كسانى كه مسيح و مادرش را به عنوان معبود برگزيده بودند ، مثل اينكه به مخلوق زنده يا مرده بگويد گناه مرا ببخش ، يا مرا بر دشمنم پيروز كن ، يا بيماريم را شفا ده ! . . .\r\nو اگر از امورى باشد كه بندگان نيز قادر بر انجام آن هستند در اين صورت مانعى ندارد كه تقاضاى آن را از انسانى كند ، منتها شرايطى دارد ، زيرا تقاضاى مخلوق از مخلوق ديگر گاه جائز است و گاه حرام . . . پيامبر ص به ابن عباس فرموده هنگامى كه چيزى مىخواهى از خدا بخواه ، و هنگامى كه يارى مىطلبى از خدا يارى بطلب ، تا آنجا كه پيامبر ص به گروهى از يارانش توصيه فرمود هرگز چيزى از مردم نخواهند ، آنها در عمل به اين توصيه تا آنجا پيش رفتند كه اگر تازيانه از دست يكى مىافتاد ( و سوار بر مركب بود ) به كسى نمىگفت اين تازيانه را به من بده ، اين همان تقاضاى مكروه است ، و اما تقاضاى جائز آن\r\n","description":"","footnote":"","page_name":" 245 ","page_number":258},
  {"content":"\r\nاست كه انسان از برادر مؤمنش طلب دعا كند « ! ( 1 ) .\r\nبنا بر اين ما هم مىگوئيم اگر براستى كسى كار خدا را از غير خدا بخواهد و او را مستقل در انجام آن بداند مشرك است ، ولى اگر از او شفاعتى بخواهد كه كار خود او است و خدا به او داده ، نه تنها شرك نيست ، بلكه عين ايمان و توحيد است ، كلمه « مع » در آيه فَلا تَدْعُوا مَعَ اللَّه أَحَداً نيز گواه بر اين مدعاست كه نبايد كسى را در رديف خداوند مبدء تاثير مستقل دانست ( دقت كنيد ) .\r\nغرض از اصرار و تاكيد روى اين بحث آنست كه تحريف و مسخ مفهوم شفاعت نه تنها بهانه اى به دست خرده گيران بر مذهب داده است بلكه سبب تفسيرها و نتيجه گيريهاى نادرست از ناحيه بعضى از طوائف اسلامى شده و عاملى براى تفرقه و پراكندگى صفوف گرديده است .\r\nدر حالى كه تفسير صحيح شفاعت ، علاوه بر اينكه موجب رشد و تكامل اخلاقى جامعه ، و عاملى براى اصلاح افراد فاسد است ، سبب قطع زبان بدخواهان ، و وحدت كلمه در جامعه اسلامى خواهد بود .\r\nما اميدواريم همه علما و دانشمندان اسلام با تحليل صحيح قرآنى و منطقى روى اين مساله راه سوء استفاده را به روى دشمنان ببندند و به توحيد صفوف خود كمك كنند .\r\n\r\n","description":"","footnote":"\r\n( 1 ) زيارة القبور ص 152 به نقل از كشف الارتياب ص 268 .\r\n","page_name":" 246 ","page_number":259},
  {"content":"\r\n\r\n[ سوره البقرة ‹ 2 › : آيه 49 
  ]\r\nوَ إِذْ نَجَّيْناكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ يُذَبِّحُونَ أَبْناءَكُمْ وَيَسْتَحْيُونَ نِساءَكُمْ وَفِي ذلِكُمْ بَلاءٌ مِنْ رَبِّكُمْ عَظِيمٌ ‹ 49 ›\r\n\r\nترجمه :\r\n49 - و ( نيز به خاطر بياوريد ) آن زمان كه شما را از چنگال فرعونيان رهايى بخشيديم كه همواره شما را به شديدترين وجهى آزار مىدادند : پسران شما را سر مىبريدند و زنان شما را ( براى كنيزى ) زنده نگه ميداشتند و در اين ، آزمايش سختى از طرف پروردگار براى شما بود .\r\n\r\nتفسير :\r\n\r\nنعمت آزادى\r\nقرآن در اين آيه به يكى ديگر از نعمتهاى بزرگى كه به قوم بنى اسرائيل ارزانى داشته اشاره مىكند و آن نعمت آزادى از چنگال ستمكاران است كه از بزرگترين نعمتهاى خدا است . به آنها يادآور مىشود كه : « بخاطر بياوريد زمانى را كه شما را از دست فرعونيان نجات بخشيديم » ( * ( وَإِذْ نَجَّيْناكُمْ مِنْ آلِ فِرْعَوْنَ ) * ) .\r\n« همانها كه دائما شما را به شديدترين وجهى آزار مىدادند » ( * ( يَسُومُونَكُمْ سُوءَ الْعَذابِ ) * ) .\r\n« پسرانتان را سر مىبريدند ، و زنان شما را براى كنيزى و خدمت ، زنده نگه مىداشتند » ( * ( يُذَبِّحُونَ أَبْناءَكُمْ وَيَسْتَحْيُونَ نِساءَكُمْ ) * ) .\r\n« و در اين ماجرا آزمايش سختى از سوى پروردگارتان براى شما بود » ( * ( وَفِي ذلِكُمْ بَلاءٌ مِنْ رَبِّكُمْ عَظِيمٌ ) * ) .\r\n","description":"","footnote":"","page_name":" 247 ","page_number":260},
  {"content":"\r\nقرآن مخصوصا براى مجسم ساختن عذاب فرعونيان نسبت به بنى اسرائيل تعبير به « يسومون » كرده ( « يسومون » فعل مضارع از ماده « سوم » است كه در اصل به معنى دنبال چيزى رفتن مىباشد و از آنجا كه فعل مضارع معمولا معنى دوام و استمرار را مىبخشد ، در مىيابيم كه بنى اسرائيل به طور مداوم تحت شكنجه فرعونيان بوده‌اند ) .\r\nبا چشم خود مىديدند كه پسران بىگناهشان را سر مىبرند ، و از سوى ديگر دخترانشان را به كنيزى مىبردند ، و از اين گذشته خودشان نيز دائما تحت شكنجه بودند ، بردگان و خدمتگزاران و كارگران قبطيان و دار و دسته فرعون محسوب مىشدند .\r\nمهم اين است كه قرآن ، اين جريان را يك آزمايش سخت و عظيم ، براى بنى اسرائيل مىشمرد ( يكى از معانى « بلاء » آزمايش است ) و به راستى تحمل اينهمه ناملايمات ، آزمايش سختى بوده است .\r\nاين احتمال نيز وجود دارد كه « بلاء » در اينجا به معنى مجازات باشد ، زيرا بنى اسرائيل پيش از آن ، قدرت و نعمت فراوان داشتند ، و كفران كردند ، و خدا آنها را مجازات كرد .\r\nاحتمال سومى در تفسير اين جمله نيز از سوى بعضى از مفسران ذكر شده است كه « بلاء » به معنى نعمت باشد ، يعنى نجات از چنگال فرعونيان نعمتى بزرگ براى شما بود ( 1 ) .\r\n\r\n","description":"","footnote":"\r\n( 1 ) « بلاء » در اصل به معنى كهنگى و فرسودگى است ، سپس به آزمايش كردن بلاء گفته شده ، زيرا هر چيزى بر اثر آزمايشهاى متعدد حالت كهنگى به خود مىگيرد ، به غم و اندوه نيز بلاء مىگويند ، چرا كه جسم و روح انسان را فرسوده مىكند ، تكاليف و مسئوليتها نيز بلاء نام دارد ، چرا كه آنها نيز بر جسم و جان انسان سنگينى دارند ، و از آنجا كه آزمايش گاهى با نعمت است و گاهى با مصيبت ، اين واژه گاه به معنى نعمت و گاه به معنى مصيبت آمده است .\r\n","page_name":" 248 ","page_number":261},
  {"content":"\r\nبه هر حال روز نجات بنى اسرائيل از چنگال فرعونيان يك روز مهم تاريخى بود كه قرآن كرارا روى آن تكيه كرده است ( 1 ) .\r\n\r\nبردگى دختران در آن روز و امروز\r\nقرآن زنده گذاردن دختران و سر بريدن پسران بنى اسرائيل را عذاب مىخواند ، و آزادى از اين شكنجه را نعمت خويش مىشمارد .\r\nگويا مىخواهد هشدار دهد كه انسانها بايست سعى كنند آزادى صحيح خويش را بهر قيمت كه هست بدست آورند و حفظ نمايند .\r\nچنان كه على ع به اين مطلب در گفتار خود اشاره مىفرمايد :\r\n« الموت فى حياتكم مقهورين و الحياة فى موتكم قاهرين » ( 2 ) ( زنده بودن و زيردست بودن براى شما مرگ است ، و مرگ براى شما در راه بدست آوردن آزادى زندگى است ) .\r\nولى دنياى امروز با گذشته اين فرق را دارد كه در آن زمان فرعون با استبداد مخصوص خود پسران و مردان را از جمعيت مخالفش مىگرفت ، و دختران آنها را آزاد مىگذارد ، ولى در دنياى امروز تحت عناوين ديگرى روح مردانگى در افراد كشته مىشود و دختران به اسارت شهوات افراد آلوده در مىآيند .\r\nاما چرا فرعون تصميم به قتل پسران بنى اسرائيل و زنده گذاردن دختران آنها گرفت ؟ بعضى از مفسران منشا اين جنايت را خوابى مىدانند كه فرعون ديد پاسخ صحيحتر آن را در ذيل آيه 4 سوره قصص خواهيد خواند ، و خواهيد دانست كه سبب كشتار فرزندان بنى اسرائيل تنها آن خواب نبوده است بلكه وحشت فرعونيان از نيرومند شدن بنى اسرائيل و به دست گرفتن حكومت ، به اين موضوع كمك كرده است .\r\n\r\n","description":"","footnote":"\r\n( 1 ) براى توضيح بيشتر به جلد ده صفحه 277 مراجعه فرمائيد .\r\n( 2 ) نهج البلاغه خطبه 51 .\r\n","page_name":" 249 ","page_number":262},
  {"content":"\r\n\r\n[ سوره البقرة ‹ 2 › : آيه 50 
  ]\r\nوَ إِذْ فَرَقْنا بِكُمُ الْبَحْرَ فَأَنْجَيْناكُمْ وَأَغْرَقْنا آلَ فِرْعَوْنَ وَأَنْتُمْ تَنْظُرُونَ ‹ 50 ›\r\n\r\nترجمه :\r\n50 - و ( به خاطر بياوريد ) هنگامى كه دريا را براى شما شكافتيم و شما را نجات داديم و فرعونيان را غرق ساختيم و شما تماشا مىكرديد .\r\n\r\nتفسير : نجات از چنگال فرعونيان\r\nاز آنجا كه در آيه گذشته اشاره اجمالى به نجات بنى اسرائيل از چنگال فرعونيان شد ، آيه مورد بحث در حقيقت توضيحى بر چگونگى اين نجات است كه خود نشانه اى است از نعمتهاى بزرگ پروردگار بر بنى اسرائيل .\r\nمىگويد : « به خاطر بياوريد هنگامى را كه دريا را براى شما شكافتيم » ( * ( وَإِذْ فَرَقْنا بِكُمُ الْبَحْرَ ) * ) .\r\n« و شما را نجات داديم و فرعونيان را غرق كرديم در حالى كه تماشا مىكرديد » ( * ( فَأَنْجَيْناكُمْ وَأَغْرَقْنا آلَ فِرْعَوْنَ وَأَنْتُمْ تَنْظُرُونَ ) * ) .\r\nماجراى غرق شدن فرعونيان در دريا و نجات بنى اسرائيل از چنگال آنها در سوره‌هاى متعددى از قرآن آمده است ، از جمله سوره اعراف آيه 136 - انفال آيه 54 - اسراء آيه 103 - شعراء آيه 63 و 66 - زخرف آيه 55 و دخان آيه 17 به بعد .\r\nدر اين سوره‌ها تقريبا همه جزئيات اين ماجرا شرح داده شده ، ولى در آيه مورد بحث ، تنها اشاره اى از نظر نعمت و لطف خداوند به بنى اسرائيل شده ، تا آنها را به پذيرش اسلام ، آئين نجات بخش جديد ، تشويق كند ( 1 ) .\r\n\r\n","description":"","footnote":"\r\n( 1 ) شرح بيشتر در باره اين جريان را در جلد سيزدهم ذيل آيه 77 به بعد سوره طه مطالعه فرمائيد .\r\n","page_name":" 250 ","page_number":263},
  {"content":"\r\nهمانگونه كه مشروح اين جريان را در سوره‌هاى نامبرده خواهيد خواند موسى پس از تبليغ فراوان و دعوت فرعون و فرعونيان و ارائه معجزات گوناگون و عدم پذيرش آنها مامور مىشود كه نيمه شب با بنى اسرائيل از مصر كوچ كند ، اما هنگامى كه به نزديك دريا ( شط عظيم نيل ) مىرسد ، ناگاه متوجه مىشوند كه فرعون و لشگرش آنها را از پشت سر تعقيب مىكنند ، اضطراب و وحشت سراسر وجود بنى اسرائيل را فرا مىگيرد .\r\nاز پيش رو دريا و از پشت سر لشگر نيرومند فرعون كه تاب مقاومت با آن را ندارند ، در اينجا است كه موسى ع ماموريت پيدا مىكند « عصا » را به دريا بزند ، راههاى متعددى از دل دريا گشوده مىشود ، و جمعيت بنى اسرائيل به سلامت از دريا مىگذرند ، از آن طرف لشگر مخالف كه هم چنان آنها را تعقيب مىكردند همه به وسط دريا مىرسند ، آبها بهم مىپيوندند ، و همگى هلاك مىشوند .\r\nجسدهاى مرده لشكريان فرعون روى آبها قرار مىگيرند ، و جمعيت بنى اسرائيل با چشم خويش مىبينند كه دشمن به چه روزى افتاده است ؟ .\r\nاين حالت اضطراب و وحشت ، و آن نجات ، هر دو درخور دقت است ، كه آنها را با هم مقايسه كنند و خدا را شكر گويند .\r\nقرآن مىخواهد به يهوديان بگويد من كه نسبت به شما اين مقدار لطف كردم و شما را از آن وحشت و اضطراب رهايى بخشيدم ، چرا با پيامبر اسلام ( فرستاده من ) و دستورات او مخالفت مىورزيد ؟\r\nدر ضمن اين آيه درسى است براى انسانها كه اگر در زندگى به خدا تكيه كنند ، به آن نيروى بىزوال ، اعتماد داشته باشند ، و در مسير صحيح از هيچگونه كوشش و تلاش باز نايستند ، در سختترين دقائق ، خداوند يار و مدد كار آنها است .\r\n","description":"","footnote":"","page_name":" 251 ","page_number":264},
  {"content":"\r\n\r\n[ سوره البقرة ‹ 2 › : آيات 51 تا 54 
  ]\r\nوَ إِذْ واعَدْنا مُوسى أَرْبَعِينَ لَيْلَةً ثُمَّ اتَّخَذْتُمُ الْعِجْلَ مِنْ بَعْدِه وَأَنْتُمْ ظالِمُونَ ‹ 51 › ثُمَّ عَفَوْنا عَنْكُمْ مِنْ بَعْدِ ذلِكَ لَعَلَّكُمْ تَشْكُرُونَ ‹ 52 › وَإِذْ آتَيْنا مُوسَى الْكِتابَ وَالْفُرْقانَ لَعَلَّكُمْ تَهْتَدُونَ ‹ 53 › وَإِذْ قالَ مُوسى لِقَوْمِه يا قَوْمِ إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ فَتُوبُوا إِلى بارِئِكُمْ فَاقْتُلُوا أَنْفُسَكُمْ ذلِكُمْ خَيْرٌ لَكُمْ عِنْدَ بارِئِكُمْ فَتابَ عَلَيْكُمْ إِنَّه هُوَ التَّوَّابُ الرَّحِيمُ ‹ 54 ›\r\n\r\nترجمه :\r\n51 - و ( به خاطر بياوريد ) هنگامى را كه با موسى چهل شب وعده گذارديم ( و او به ميعادگاه براى گرفتن فرمانهاى الهى آمد ) سپس شما گوساله را ( معبود خود ) انتخاب نموديد در حالى كه با اين كار ( به خود ) ستم مىكرديد .\r\n52 - سپس شما را بعد از آن بخشيديم ، شايد شكر اين نعمت را بجا آوريد .\r\n53 - و ( نيز به خاطر آوريد ) هنگامى را كه به موسى كتاب وسيله ى تشخيص حق از باطل را داديم تا هدايت شويد .\r\n54 - و زمانى را كه موسى به قوم خود گفت : اى قوم شما با انتخاب گوساله به خود ستم كرديد ، توبه كنيد و به سوى خالق خود باز گرديد ، و خود را به قتل برسانيد اين كار براى شما در پيشگاه پروردگارتان بهتر است سپس خداوند توبه شما را پذيرفت زيرا او تواب و رحيم است !\r\n","description":"","footnote":"","page_name":" 252 ","page_number":265},
  {"content":"\r\n\r\nتفسير :\r\n\r\nبزرگترين انحراف بنى اسرائيل\r\nقرآن در اين چهار آيه به بخش ديگرى از تاريخ پر ماجراى بنى اسرائيل اشاره كرده ، و خاطرات تكان دهنده اى را به يهوديان يادآور مىشود .\r\nاين آيات از بزرگترين انحراف بنى اسرائيل در طول تاريخ زندگيشان سخن مىگويد ، و آن انحراف از اصل توحيد ، به شرك و گوساله پرستى است ، و به آنها هشدار مىدهد كه شما يك بار در تاريختان بر اثر اغواگرى مفسدان گرفتار چنين سرنوشتى شديد اكنون بيدار باشيد راه توحيد خالص ( راه اسلام و قرآن ) به روى شما گشوده شده ، آن را رها نكنيد .\r\nنخست مىگويد : « به خاطر بياوريد زمانى را كه با موسى چهل شب وعده گذاشتيم » ( * ( وَإِذْ واعَدْنا مُوسى أَرْبَعِينَ لَيْلَةً ) * ) .\r\nهنگامى كه او از شما جدا شد ، و ميعاد سى شبه او به چهل شب تمديد گرديد « شما گوساله را بعد از او به عنوان معبود انتخاب كرديد ، در حالى كه با اين عمل ، به خود ستم مىكرديد » ( * ( ثُمَّ اتَّخَذْتُمُ الْعِجْلَ مِنْ بَعْدِه وَأَنْتُمْ ظالِمُونَ ) * ) .\r\nشرح اين ماجرا در سوره اعراف از آيه 142 به بعد ، و در سوره طه آيه 86 به بعد مشروحا خواهد آمد و خلاصه آن چنين است :\r\nبعد از نجات بنى اسرائيل از چنگال فرعونيان و غرق شدن آنها در نيل ، موسى ماموريت پيدا مىكند براى گرفتن الواح تورات ، مدت سى شب به كوه طور برود ، ولى بعدا براى آزمايش مردم ، ده شب تمديد مىگردد ، سامرى كه مردى نيرنگ باز بود از اين فرصت استفاده كرده ، از طلا و جواهراتى كه نزد بنى اسرائيل از فرعونيان به يادگار مانده بود گوساله اى مىسازد كه صداى مخصوصى از آن به گوش مىرسد و بنى اسرائيل را به پرستش آن دعوت مىكند .\r\n","description":"","footnote":"","page_name":" 253 ","page_number":266},
  {"content":"\r\nاكثريت قاطع بنى اسرائيل به او مىپيوندند ، هارون ع جانشين و برادر موسى ع با اقليتى بر آئين توحيد باقى مىمانند ، اما هر چه مىكوشند ديگران را از اين انحراف بزرگ باز گردانند توفيق نمىيابند ، بلكه چيزى نمانده بود كه خود هارون را هم از بين ببرند .\r\nموسى پس از بازگشت از كوه طور از مشاهده اين صحنه شديد ناراحت مىشود و آنها را سخت ملامت مىكند ، آنها متوجه زشتى كار خود مىشوند و در صدد توبه بر مىآيند ، موسى از طرف خداوند پيشنهاد يك توبه بى سابقه به آنها مىدهد كه شرح آن در آيات آينده خواهد آمد .\r\nدر آيه بعد خداوند مىگويد : « با اين گناه بزرگ باز شما را عفو كرديم شايد شكر نعمتهاى ما را بجا آوريد » ( * ( ثُمَّ عَفَوْنا عَنْكُمْ مِنْ بَعْدِ ذلِكَ لَعَلَّكُمْ تَشْكُرُونَ ) * ) .\r\nو در ادامه اين بحث مىفرمايد : « به خاطر بياوريد هنگامى را كه به موسى كتاب و وسيله تشخيص حق از باطل بخشيديم ، تا شما هدايت شويد » ( * ( وَإِذْ آتَيْنا مُوسَى الْكِتابَ وَالْفُرْقانَ لَعَلَّكُمْ تَهْتَدُونَ ) * ) .\r\n« كتاب » و « فرقان » ممكن است هر دو اشاره به تورات باشد و نيز ممكن است كتاب اشاره به تورات و فرقان اشاره به معجزاتى باشد كه خداوند در اختيار موسى گذارده بود ( چون فرقان در اصل به معنى چيزى است كه حق را از باطل براى انسان مشخص مىكند ) سپس در زمينه تعليم توبه از اين گناه مىگويد : « بخاطر بياوريد هنگامى را كه موسى به قوم خود گفت : اى جمعيت شما با انتخاب گوساله به خود ستم كرديد » ( * ( وَإِذْ قالَ مُوسى لِقَوْمِه يا قَوْمِ إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ ) * ) .\r\n« اكنون كه چنين است توبه كنيد و به سوى آفريدگارتان باز گرديد » ( * ( فَتُوبُوا إِلى بارِئِكُمْ ) * ) .\r\n","description":"","footnote":"","page_name":" 254 ","page_number":267},
  {"content":"\r\n« بارى » به معنى خالق است و در اصل به معنى جدا كردن چيزى از چيز ديگر مىباشد ، چون آفريدگار مخلوقات خود را از مواد اصلى و نيز از يكديگر جدا مىكند ، اشاره به اينكه دستور اين توبه شديد را همان كسى مىدهد كه آفريننده شما است .\r\n« توبه شما بايد به اين گونه باشد كه يكديگر را به قتل برسانيد » ! ( * ( فَاقْتُلُوا أَنْفُسَكُمْ ) * ) .\r\n« اين كار براى شما در پيشگاه خالقتان بهتر است » ( * ( ذلِكُمْ خَيْرٌ لَكُمْ عِنْدَ بارِئِكُمْ ) * ) .\r\n« و به دنبال اين ماجرا خداوند توبه شما را پذيرفت كه او تواب رحيم است » ( * ( فَتابَ عَلَيْكُمْ إِنَّه هُوَ التَّوَّابُ الرَّحِيمُ ) * ) .\r\n\r\nگناه عظيم و توبه بىسابقه .\r\nشك نيست كه پرستش گوساله سامرى ، كار كوچكى نبود ، ملتى كه بعد از مشاهده آن همه آيات خدا و معجزات پيامبر بزرگشان موسى ع همه را فراموش كنند و با يك غيبت كوتاه پيامبرشان به كلى اصل اساسى توحيد و آئين خدا را زير پا گذارده بتپرست شوند .\r\nاگر اين موضوع براى هميشه از مغز آنها ريشه كن نشود وضع خطرناكى به وجود خواهد آمد ، و بعد از هر فرصتى مخصوصا بعد از مرگ موسى ع ، ممكن است تمام آيات دعوت او از ميان برود ، و سرنوشت آئين او به كلى به خطر افتد در اينجا بايد شدت عمل به خرج داده شود ، و هرگز تنها با پشيمانى و اجراى صيغه توبه بر زبان نبايد قناعت گردد ، لذا فرمان شديدى از طرف خداوند ، صادر شد كه در تمام طول تاريخ پيامبران مثل و مانند ندارد ، و آن اينكه ضمن دستور توبه و بازگشت به توحيد ، فرمان اعدام دستجمعى گروه كثيرى از گنهكاران بدست\r\n","description":"","footnote":"","page_name":" 255 ","page_number":268},
  {"content":"\r\nخودشان صادر شد .\r\nاين فرمان به نحو خاصى مىبايست اجرا شود ، يعنى خود آنها بايد شمشير به دست گيرند و اقدام به قتل يكديگر كنند كه هم كشته شدنش عذاب است و هم كشتن دوستان و آشنايان .\r\nطبق نقل بعضى از روايات موسى دستور داد در يك شب تاريك تمام كسانى كه گوساله پرستى كرده بودند غسل كنند و كفن بپوشند و صف كشيده شمشير در ميان يكديگر نهند ! .\r\nممكن است چنين تصور شود كه اين توبه چرا با اين خشونت انجام گيرد ؟\r\nآيا ممكن نبود خداوند توبه آنها را بدون اين خونريزى قبول فرمايد ؟ .\r\nپاسخ به اين سؤال از سخنان بالا روشن مىشود ، زيرا مساله انحراف از اصل توحيد و گرايش به بت پرستى مساله ساده اى نبود كه به اين آسانى قابل گذشت باشد ، آن هم بعد از مشاهده آن همه معجزات روشن و نعمتهاى بزرگ خدا .\r\nدر حقيقت همه اصول اديان آسمانى را مىتوان در توحيد و يگانه پرستى خلاصه كرد ، تزلزل اين اصل معادل است با از ميان رفتن تمام مبانى دين ، اگر مساله گوساله پرستى ساده تلقى مىشد ، شايد سنتى براى آيندگان مىگشت ، بخصوص اينكه بنى اسرائيل به شهادت تاريخ مردمى پر لجاجت و بهانه جو بودند ، لذا بايد چنان گوشمالى به آنها داده شود كه خاطره آن در تمام قرون و اعصار باقى بماند و كسى هرگز بعد از آن به فكر بت پرستى نيفتد ، و شايد جمله * ( ذلِكُمْ خَيْرٌ لَكُمْ عِنْدَ بارِئِكُمْ ) * ( اين كشتار نزد خالقتان براى شما بهتر است ) اشاره به همين معنى باشد .\r\n","description":"","footnote":"","page_name":" 256 ","page_number":269},
  {"content":"\r\n\r\n[ سوره البقرة ‹ 2 › : آيات 55 تا 56 
  ]\r\nوَ إِذْ قُلْتُمْ يا مُوسى لَنْ نُؤْمِنَ لَكَ حَتَّى نَرَى اللَّه جَهْرَةً فَأَخَذَتْكُمُ الصَّاعِقَةُ وَأَنْتُمْ تَنْظُرُونَ ‹ 55 › ثُمَّ بَعَثْناكُمْ مِنْ بَعْدِ مَوْتِكُمْ لَعَلَّكُمْ تَشْكُرُونَ ‹ 56 ›\r\n\r\nترجمه :\r\n55 - و ( نيز به خاطر بياوريد ) هنگامى كه گفتيد اى موسى ما هرگز به تو ايمان نخواهيم آورد مگر اينكه خدا را آشكارا ( با چشم خود ) ببينيم ، در همين حال صاعقه شما را گرفت در حالى كه تماشا مىكرديد .\r\n56 - سپس شما را پس از مرگتان حيات بخشيديم ، شايد شكر نعمت او را بجا آوريد .\r\n\r\nتفسير : تقاضاى عجيب !\r\nاين دو آيه يكى ديگر از نعمتهاى بزرگ خدا را به بنى اسرائيل يادآور مىشود ، و نشان مىدهد چگونه آنها مردمى لجوج و بهانه گير بودند و چگونه مجازات سخت الهى دامانشان را گرفت ولى بعد از آن باز لطف خدا شامل حالشان شد .\r\nآيه نخست مىگويد « به خاطر بياوريد هنگامى را كه گفتيد اى موسى ما هرگز به تو ايمان نخواهيم آورد مگر اينكه خدا را آشكارا با چشم خود ببينيم » ( * ( وَإِذْ قُلْتُمْ يا مُوسى لَنْ نُؤْمِنَ لَكَ حَتَّى نَرَى اللَّه جَهْرَةً ) * ) .\r\nاين در خواست ممكن است به خاطر جهل آنها بوده ، چرا كه درك افراد نادان فراتر از محسوساتشان نيست ، حتى مىخواهند خدا را با چشم خود ببينند .\r\nو يا به خاطر لجاجت و بهانه جويى بوده است كه يكى از ويژگيهاى\r\n","description":"","footnote":"","page_name":" 257 ","page_number":270},
  {"content":"\r\nاين قوم بوده .\r\nبه هر حال آنها صريحا به موسى گفتند : تا خدا را بالعيان و با همين چشم نبينيم هرگز ايمان نخواهيم آورد ! .\r\nدر اينجا چاره اى جز اين نبود كه يكى از مخلوقات خدا كه آنها تاب مشاهده آن را ندارند ببينند ، و بدانند چشم ظاهر ناتوانتر از اين است كه حتى بسيارى از مخلوقات خدا را ببيند ، تا چه رسد به ذات پاك پروردگار : صاعقه اى فرود آمد و بر كوه خورد ، برق خيره كننده و صداى رعبانگيز و زلزله اى كه همراه داشت آن چنان همه را در وحشت فرو برد كه بىجان به روى زمين افتادند .\r\nچنان كه قرآن در دنبال جمله فوق مىگويد : « سپس در همين حال صاعقه شما را گرفت در حالى كه نگاه مىكرديد » ( * ( فَأَخَذَتْكُمُ الصَّاعِقَةُ وَأَنْتُمْ تَنْظُرُونَ ) * ) .\r\nموسى از اين ماجرا سخت ناراحت شد ، چرا كه از بين رفتن هفتاد نفر از سران بنى اسرائيل در اين ماجرا بهانه بسيار مهمى بدست ماجراجويان بنى اسرائيل مىداد كه زندگى را بر او تيره و تار كند ، لذا از خدا تقاضاى بازگشت آنها را به زندگى كرد ، و اين تقاضاى او پذيرفته شد ، چنان كه قرآن در آيه بعد مىگويد :\r\n« سپس شما را بعد از مرگتان حيات نوين بخشيديم شايد شكر نعمت خدا را بجا آوريد » ( * ( ثُمَّ بَعَثْناكُمْ مِنْ بَعْدِ مَوْتِكُمْ لَعَلَّكُمْ تَشْكُرُونَ ) * ) .\r\nآنچه به طور اجمال در اين دو آيه آمده است به صورت مشروحتر در سوره اعراف در آيه 155 و سوره نساء آيه 153 بيان شده است ( 1 ) .\r\nبه هر حال اين داستان نشان مىدهد كه پيامبران بزرگ خدا در مسير\r\n\r\n","description":"","footnote":"\r\n( 1 ) براى توضيح بيشتر در زمينه اين سرگذشت عجيب و نكته‌هاى آموزنده آن به جلد ششم تفسير نمونه صفحه 387 به بعد مراجعه فرمائيد .\r\n","page_name":" 258 ","page_number":271},
  {"content":"\r\nدعوت مردم نادان و لجوج با چه مشكلات بزرگى روبرو بودند ، گاه معجزات اقتراحى از آنها مىطلبيدند و گاه قدم را فراتر نهاده مشاهده خدا را با چشم ظاهر تقاضا مىكردند و قاطعانه مىگفتند تا چنين درخواستى انجام نگيرد ايمان آوردن محال است ! و هنگامى كه با عكس العمل شديدى از ناحيه پروردگار روبرو مىشدند باز هم مشكل تازه اى پيش مىآمد ، كه اگر لطف خدا نبود ، مقاومت در برابر اين بهانه جوئيها امكان نداشت .\r\nضمنا اين آيه از آياتى است كه دلالت بر امكان « رجعت » و باز گشت به زندگى در اين دنيا ، دارد ، چرا كه وقوع آن در يك مورد دليل بر امكان آن در ساير موارد است .\r\nبعضى از مفسران اهل تسنن از آنجا كه مايل بوده‌اند « رجعت و بازگشت به زندگى » را نپذيرند براى آيه فوق توجيهى ذكر كرده‌اند و گفته‌اند منظور اين است كه « بعد از مردن گروهى از شما در حادثه صاعقه ، خداوند فرزندان و نسلهاى فراوان به شما داد تا دودمانتان منقرض نشود » ! ( 1 ) .\r\nولى ناگفته پيدا است كه اين تفسير كاملا بر خلاف ظاهر آيه فوق است ، زيرا ظاهر جمله * ( ثُمَّ بَعَثْناكُمْ مِنْ بَعْدِ مَوْتِكُمْ ) * : « شما را بعد از مرگتان برانگيختيم » به هيچ وجه با اين معنى سازگار نيست . ( 2 )\r\n\r\n","description":"","footnote":"\r\n( 1 ) تفسير المنار جلد 1 صفحه 322 .\r\n( 2 ) بعضى از مفسران - چنان كه « آلوسى » در « روح المعانى » نقل كرده - « موت » را در اينجا به معنى بيهوشى گرفته‌اند ، و مىگويند بنى اسرائيل از مشاهده آن صاعقه عظيم همگى بيهوش شدند ، سپس به فرمان خدا به هوش آمدند ، بعضى ديگر در توجيه گرى پا را از اين فراتر نهاده و « موت » را به معنى جهل ، و « بعث » را به سنن « تعليم » دانسته‌اند ! ، ولى دقت در تعبيرات اين آيه و آيات مشابه آن در سوره اعراف به خوبى نشان مىدهد كه اين گونه توجيهات زيبنده يك مفسر حقيقت طلب نيست .\r\n","page_name":" 259 ","page_number":272},
  {"content":"\r\n\r\n[ سوره البقرة ‹ 2 › : آيه 57 
  ]\r\nوَ ظَلَّلْنا عَلَيْكُمُ الْغَمامَ وَأَنْزَلْنا عَلَيْكُمُ الْمَنَّ وَالسَّلْوى كُلُوا مِنْ طَيِّباتِ ما رَزَقْناكُمْ وَما ظَلَمُونا وَلكِنْ كانُوا أَنْفُسَهُمْ يَظْلِمُونَ ‹ 57 ›\r\n\r\nترجمه :\r\n57 - و ابر را بر شما سايبان ساختيم ، و با « من » ( شيره مخصوص و لذيذ درختان ) و « سلوى » ( مرغان مخصوص شبيه كبوتر ) از شما پذيرايى به عمل آورديم ( و گفتيم ) از نعمتهاى پاكيزه اى كه به شما روزى داديم بخوريد ( ولى شما كفران كرديد ) آنها به ما ستم نكردند بلكه به خود ستم مىنمودند !\r\n\r\nتفسير : نعمتهاى گوناگون :\r\nآن گونه كه از آيات سوره مائده ( 20 و 21 و 22 ) بر مىآيد پس از آنكه بنى اسرائيل از چنگال فرعونيان نجات يافتند ، خداوند به آنها فرمان داد كه به سوى سرزمين مقدس فلسطين حركت كنند و در آن وارد شوند ، اما بنى اسرائيل زير بار اين فرمان نرفتند و گفتند : تا ستمكاران ( قوم عمالقه ) از آنجا بيرون نروند ما وارد اين سرزمين نخواهيم شد ، به اين هم اكتفاء نكردند ، بلكه به موسى گفتند : « تو و خدايت به جنگ آنها برويد پس از آنكه پيروز شديد ما وارد خواهيم شد » ! .\r\nموسى از اين سخن سخت ناراحت گشت و به پيشگاه خداوند شكايت كرد سر انجام چنين مقرر شد كه بنى اسرائيل مدت چهل سال در بيابان ( صحراى سينا ) سرگردان بمانند .\r\n","description":"","footnote":"","page_name":" 260 ","page_number":273},
  {"content":"\r\nگروهى از آنها از كار خود سخت پشيمان شدند و به درگاه خدا روى آوردند خدا بار ديگر بنى اسرائيل را مشمول نعمتهاى خود قرار داد كه به قسمتى از آن در آيه مورد بحث اشاره مىكند :\r\n« ما ابر را بر سر شما سايبان قرار داديم » ( * ( وَظَلَّلْنا عَلَيْكُمُ الْغَمامَ ) * ) .\r\nپيدا است مسافرى كه روز از صبح تا غروب در بيابان ، در دل آفتاب ، راهپيمايى مىكند از يك سايه گوارا ( همچون سايه ابر كه نه فضا را بر انسان محدود مىكند و نه مانع نور و وزش نسيم است ) چقدر لذت مىبرد .\r\nدرست است كه همواره احتمال وجود قطعات ابرهاى سايه افكن در اين بيابانها هست ، ولى آيه به روشنى مىگويد : اين امر درباره بنى اسرائيل جنبه عادى نداشت بلكه به لطف خدا غالبا از اين نعمت بزرگ بهره مىگرفتند .\r\nاز سوى ديگر رهروان اين بيابان خشك و سوزان ، آن هم براى يك مدت طولانى چهلساله نياز به مواد غذايى كافى دارند ، اين مشكل را نيز خداوند براى آنها حل كرد چنان كه در دنباله همين آيه مىفرمايد : « ما من و سلوى را ( كه غذايى لذيذ و نيروبخش بود ) بر شما نازل كرديم » ( * ( وَأَنْزَلْنا عَلَيْكُمُ الْمَنَّ وَالسَّلْوى ) * ) .\r\n« از اين خوراكهاى پاكيزه اى كه به شما روزى داديم بخوريد ( و از فرمان خدا سرپيچى نكنيد و شكر نعمتش را بگذاريد ) ( * ( كُلُوا مِنْ طَيِّباتِ ما رَزَقْناكُمْ ) * ) .\r\nولى باز هم آنها از در سپاسگزارى وارد نشدند « آنها به ما ظلم و ستم نكردند بلكه تنها به خويشتن ستم مىكردند » ( * ( وَما ظَلَمُونا وَلكِنْ كانُوا أَنْفُسَهُمْ يَظْلِمُونَ ) * ) .\r\nدر مورد تفسير « من و سلوى » در « نكته‌ها » مشروحا بحث خواهيم كرد .\r\n","description":"","footnote":"","page_name":" 261 ","page_number":274},
  {"content":"\r\n\r\nنكته‌ها :\r\n\r\n1 - زندگى در فضاى آزاد از اسارتها\r\nقطع نظر از اينكه ابرها چگونه بر اين قوم در اين مدت سايه مىافكندند ؟\r\nو من و سلوى چه بود ؟ توجه به اين نكته لازم است كه يك ملت كه سالها در ضعف و ذلت و زبونى و به صورت بردگانى بى اراده در قصرهاى فرعونيان خدمت مىكردند و يا در مزارع و باغهايشان زحمت مىكشيدند فورا نمىتوانند از تمام خلق و خوهاى گذشته آزاد شوند و حكومتى مستقل بر اساس معيارهاى الهى و انقلابى تشكيل دهند .\r\nخواه و ناخواه اين قوم بايد دوران برزخى را براى از بين بردن رسوبات فكرى و اخلاقى گذشته ، و كسب آمادگى براى زندگى افتخار آميز آينده ، بگذرانند ، خواه اين دوران چهل سال باشد يا كمتر و يا بيشتر ، و اگر قرآن آن را به صورت يك مجازات معرفى مىكند ، مجازاتى است اصلاحگر و بيدار كننده چرا كه هيچيك از مجازاتهاى الهى جنبه انتقامجويى ندارد .\r\nاينها بايد ساليان دراز در آن بيابان كه به خاطر سرگردانيشان ، بيابان « تيه » ناميده شده ، دور از هر گونه سلطه جباران بمانند ، و نسلى نو ، با ويژگيهاى توحيدى و انقلابى پرورش يابد و آماده حكومت بر سرزمينهاى مقدس شود .\r\n\r\n2 - « من » و « سلوى » چيست ؟\r\nمفسران در تفسير اين دو كلمه سخن بسيار گفته‌اند كه نيازى به ذكر همه آنها نمىبينيم ، بهتر اين است نخست به معنى لغوى آنها ، سپس به ذكر تفسيرى كه از همه روشنتر به نظر مىرسد و با قرائن آيات نيز هماهنگتر است بپردازيم :\r\n« من » در لغت به گفته بعضى قطرات كوچكى همچون قطرات شبنم است كه بر درختان مىنشيند و طعم شيرينى دارد ( 1 ) يا به تعبير ديگر يك نوع صمغ و شيره\r\n\r\n","description":"","footnote":"\r\n( 1 ) مفردات راغب ماده من .\r\n","page_name":" 262 ","page_number":275},
  {"content":"\r\nدرختى است با طعم شيرين ، و بعضى گفته‌اند طعم آن شيرين توام با ترشى بوده است .\r\n« سلوى » در اصل به معنى آرامش و تسلى است ، و بعضى از ارباب لغت و بسيارى از مفسران آن را يك نوع « پرنده » دانسته‌اند .\r\nطبق روايتى كه از پيامبر اكرم ص نقل شده كه فرمود :\r\nالكمأة من المن\r\n: ( قارچ نوعى از من است ) معلوم مىشود « من » قارچهاى خوراكى بوده كه در آن سرزمين مىروئيده .\r\nبعضى ديگر گفته‌اند مقصود از « من » تمام آن نعمتهايى است كه خدا بر بنى اسرائيل « منت » گذارده ، و « سلوى » تمام مواهبى بوده كه مايه آرامش آنها مىشده است .\r\nدر تورات مىخوانيم كه « من » چيزى مثل تخم گشنيز بوده كه شب در آن سرزمين مىريخته ، و بنى اسرائيل آن را جمع كرده مىكوبيدند و با آن نان درست مىكردند كه طعم نان روغنى داشته است .\r\nاحتمال ديگرى نيز وجود دارد و آن اينكه در اثر بارانهاى نافعى كه به لطف خداوند در مدت سرگردانى بنى اسرائيل در آن بيابان مىباريد ، اشجار آن محيط ، صمغ و شيره مخصوصى بيرون مىدادند و بنى اسرائيل از آن استفاده مىكردند .\r\nبعضى ديگر نيز احتمال داده‌اند كه « من » يك نوع عسل طبيعى بوده كه بنى اسرائيل در طول حركت خود در آن بيابان به مخازنى از آن مىرسيدند ، چرا كه در حواشى بيابان تيه ، كوهستانها و سنگلاخهايى وجود داشته كه نمونه‌هاى فراوانى از عسل طبيعى در آن به چشم مىخورده است .\r\nاين تفسير به وسيله تفسيرى كه بر عهدين ( تورات و انجيل نوشته شده ) تاييد مىشود آنجا كه مىخوانيم : « اراضى مقدسه به كثرت انواع گلها و شكوفه‌ها معروف است ، و بدين لحاظ است كه جماعت زنبوران همواره در شكاف سنگها\r\n","description":"","footnote":"","page_name":" 263 ","page_number":276},
  {"content":"\r\nو شاخ درختان و خانه‌هاى مردم مىنشينند ، بطورى كه فقيرترين مردم عسل را مىتوانند خورد » ( 1 ) .\r\nدر مورد « سلوى » گر چه بعضى از مفسران آن را به معنى « عسل » گرفته‌اند ولى مفسران ديگر تقريبا همه آن را يك نوع پرنده مىدانند ، كه از اطراف بطور فراوان در آن سرزمين مىآمده ، و بنى اسرائيل از گوشت آنها استفاده مىكردند .\r\nدر تفسيرى كه بعضى از مسيحيان به عهدين نوشته‌اند تاييد اين نظريه را مىبينيم آنجا كه مىگويد .\r\n« بدانكه « سلوى » از آفريقا بطور زياد حركت كرده به شمال مىروند كه در جزيره كاپرى ، 16 هزار از آنها را در يك فصل صيد نمودند . . . اين مرغ از راه درياى قلزم آمده ، خليج عقبه و سوئز را قطع نموده ، در شبه جزيره سينا داخل مىشود ، و از كثرت تعب و زحمتى كه در بين راه كشيده است به آسانى با دست گرفته مىشود ، و چون پرواز نمايد غالبا نزديك زمين است . . . راجع به اين قسمت در سفر خروج و سفر اعداد ( از تورات ) سخن رفته است » ( 2 ) .\r\nاز اين نوشته نيز استفاده مىشود كه مقصود از « سلوى » همان پرنده مخصوص پرگوشتى است كه شبيه و اندازه كبوتر است ، و اين پرنده در آن سرزمين معروف مىباشد .\r\nالبته لطف مخصوص خداوند به بنى اسرائيل در دوران سرگردانيشان در بيابان سينا ، سبب شده بود كه اين پرنده به طور فراوان در طول اين مدت در آنجا وجود داشته باشد تا بتوانند از آن استفاده كنند ، و گرنه بطور عادى مشكل بود چنين نعمتى نصيبشان شود .\r\n\r\n","description":"","footnote":"\r\n( 1 ) قاموس كتاب مقدس صفحه 612 .\r\n( 2 ) قاموس كتاب مقدس ( مستر هاكس ) صفحه 483 .\r\n","page_name":" 264 ","page_number":277},
  {"content":"\r\n\r\n3 - چرا تعبير به « انزلنا » شده ؟\r\nبايد توجه داشت كه « انزلنا » هميشه به معنى فرو فرستادن از مكان بالا نيست ، چنان كه در آيه 6 سوره زمر مىخوانيم : وَأَنْزَلَ لَكُمْ مِنَ الأَنْعامِ ثَمانِيَةَ أَزْواجٍ : ( هشت زوج از چهار پايان براى شما نازل كرد ) .\r\nمعلوم است كه انعام ( چهار پايان ) از آسمان فرود نيامدند ، بنا بر اين « انزلنا » در اين گونه موارد يا به معنى « نزول مقامى » است ، يعنى نعمتى كه از يك مقام برتر به مقام پائينتر داده مىشود .\r\nو يا از ماده « انزال » به معنى مهمانى كردن است ، چرا كه گاه انزال و نزل ( بر وزن رسل ) به معنى پذيرايى كردن آمده ، چنان كه در سوره واقعه آيه 93 در باره جمعى از دوزخيان مىخوانيم فَنُزُلٌ مِنْ حَمِيمٍ : « آنها با » حميم « ( نوشابه سوزان دوزخ ) پذيرايى مىشوند » ! و در سوره آل عمران آيه 198 در باره بهشتيان مىخوانيم : خالِدِينَ فِيها نُزُلًا مِنْ عِنْدِ اللَّه : « مؤمنان همواره در بهشت خواهند بود كه ميهمان خدا هستند » .\r\nو از آنجا كه بنى اسرائيل در حقيقت در آن سرزمين ميهمان خدا بودند ، تعبير به انزال من و سلوى در مورد آنها شده است .\r\nاين احتمال نيز وجود دارد كه « نزول » در اينجا به همان معنى معروفش باشد چرا كه اين نعمتها مخصوصا پرندگان ( سلوى ) از طرف بالا به سوى آنها مىآمده است .\r\n\r\n4 - غمام چيست ؟\r\nبعضى « غمام » و « سحاب » را هر دو به معنى ابر دانسته‌اند و تفاوتى ميان آن دو قائل نيستند ، ولى بعضى معتقدند كه « غمام » مخصوصا به ابرهاى سفيد رنگ گفته مىشود ، و در توصيف آن چنين مىگويند : « غمام ابرى است كه سردتر\r\n","description":"","footnote":"","page_name":" 265 ","page_number":278},
  {"content":"\r\nو نازكتر است در حالى كه سحاب به گروه ديگرى از ابرها گفته مىشود كه نقطه مقابل آن است ، و « غمام » در اصل از ماده « غم » به معنى پوشيدن چيزى است و اينكه به ابر ، غمام گفته شده است به خاطر آنست كه صفحه آسمان را مىپوشاند و اگر به اندوه ، « غم » مىگوئيم نيز از جهت اين است كه گويى قلب انسان را در پوشش خود قرار مىدهد ( 1 ) .\r\nبه هر حال اين تعبير ممكن است بخاطر آن باشد كه بنى اسرائيل در عين اينكه از سايه ابرها استفاده مىكردند ، نور كافى به خاطر سفيديشان به آنها مىرسيد ، و آسمان تيره و تار نبود ! 5 - در پايان اين بحث ذكر اين نكته لازم است كه بعضى از مفسران « من » و « سلوى » را به معنى ديگرى غير از آنچه معروف و مشهور است تفسير كرده‌اند و همانگونه كه اشاره كرديم گفته‌اند منظور از « من » مطلق احسان و نعمت بىدريغ خدا است ، و منظور از « سلوى » موجبات آرامش و تسلى خاطر مىباشد كه خداوند اين دو را به بنى اسرائيل بعد از نجات از چنگال فرعونيان مرحمت فرمود ( 2 ) .\r\nاين تفسير علاوه بر اينكه تقريبا مخالف گفته‌هاى همه مفسران اسلامى و حتى كتب عهدين است با متن آيه مورد بحث سازگار نيست ، زيرا قرآن بعد از ذكر من و سلوى ، بلافاصله مىگويد : * ( كُلُوا مِنْ طَيِّباتِ ما رَزَقْناكُمْ ) * « بخوريد از روزيهاى پاكيزه اى كه به شما داديم » زيرا اين تعبير نشان مىدهد كه من و سلوى از خوراكيها بوده است ، اين تعبير نه تنها در اين آيه بلكه عينا در آيه 160 سوره اعراف نيز آمده است .\r\n\r\n","description":"","footnote":"\r\n( 1 ) تفسير روح المعانى ذيل آيات مورد بحث و مفردات راغب ماده غم .\r\n( 2 ) « پرتوى از قرآن » جلد اول صفحه 165 .\r\n","page_name":" 266 ","page_number":279},
  {"content":"\r\n\r\n[ سوره البقرة ‹ 2 › : آيات 58 تا 59 
  ]\r\nوَ إِذْ قُلْنَا ادْخُلُوا هذِه الْقَرْيَةَ فَكُلُوا مِنْها حَيْثُ شِئْتُمْ رَغَداً وَادْخُلُوا الْبابَ سُجَّداً وَقُولُوا حِطَّةٌ نَغْفِرْ لَكُمْ خَطاياكُمْ وَسَنَزِيدُ الْمُحْسِنِينَ ‹ 58 › فَبَدَّلَ الَّذِينَ ظَلَمُوا قَوْلًا غَيْرَ الَّذِي قِيلَ لَهُمْ فَأَنْزَلْنا عَلَى الَّذِينَ ظَلَمُوا رِجْزاً مِنَ السَّماءِ بِما كانُوا يَفْسُقُونَ ‹ 59 ›\r\n\r\nترجمه :\r\n58 - و ( به خاطر بياوريد ) زمانى را كه گفتيم در اين قريه ( بيت المقدس ) وارد شويد و از نعمتهاى فراوان آن هر چه مىخواهيد بخوريد ، و از در ( معبد بيت المقدس ) با خضوع و خشوع وارد گرديد و بگوئيد : « خداوندا گناهان ما را بريز تا ما شما را بيامرزيم ، و به نيكوكاران پاداش بيشترى نيز خواهيم داد .\r\n59 - اما افراد ستمگر اين سخن را تغيير دادند ( و به جاى آن جمله استهزاء آميزى مىگفتند ) و لذا ما بر ستمگران در برابر اين نافرمانى عذابى از آسمان فرستاديم .\r\n\r\nتفسير : لجاجت شديد بنى اسرائيل\r\nدر اينجا به فراز ديگرى از زندگى بنى اسرائيل برخورد مىكنيم كه مربوط به ورودشان در سرزمين مقدس است .\r\nآيه نخست مىگويد : به خاطر بياوريد زمانى را كه به آنها گفتيم داخل اين قريه ( يعنى سرزمين قدس ) شويد « ( * ( وَإِذْ قُلْنَا ادْخُلُوا هذِه الْقَرْيَةَ ) * ) .\r\n","description":"","footnote":"","page_name":" 267 ","page_number":280},
  {"content":"\r\n« قريه » گر چه در زبان روزمره ما به معنى روستا است ، ولى در قرآن و لغت عرب به معنى هر محلى است كه مردم در آن جمع مىشوند ، خواه شهرهاى بزرگ باشد يا روستاها ، و منظور در اينجا بيت المقدس و اراضى قدس است .\r\nسپس اضافه مىكند : « از نعمتهاى آن بطور فراوان هر چه مىخواهيد بخوريد » ( * ( فَكُلُوا مِنْها حَيْثُ شِئْتُمْ رَغَداً ) * ) .\r\nو از در ( بيت المقدس ) با خضوع و تواضع وارد شويد « ( * ( وَادْخُلُوا الْبابَ سُجَّداً ) * ) .\r\nو بگوئيد : « خداوندا گناهان ما را بريز » ( * ( وَقُولُوا حِطَّةٌ ) * ) .\r\nتا خطاهاى شما را ببخشيم و به نيكوكاران پاداش بيشترى خواهيم داد ( * ( نَغْفِرْ لَكُمْ خَطاياكُمْ وَسَنَزِيدُ الْمُحْسِنِينَ ) * ) .\r\nبايد توجه داشت كه « حطه » از نظر لغت به معنى ريزش و پائين آوردن است ، و در اينجا معنى آن اين است كه : « خدايا از تو تقاضاى ريزش گناهان خود را داريم » .\r\nخداوند به آنها دستور داد كه براى توبه از گناهانشان اين جمله را از صميم قلب بر زبان جارى سازند ، و به آنها وعده داد كه در صورت عمل به اين دستور از خطاهاى آنها صرفنظر خواهد شد ، و شايد به همين مناسبت يكى از درهاى بيت المقدس را « باب الحطه » نامگذارى كرده‌اند ، چنان كه « ابو حيان اندلسى » مىگويد كه منظور از « باب » در آيه فوق يكى از بابهاى بيت المقدس است كه معروف به « باب حطه » است ( 1 ) .\r\nدر پايان اضافه مىكند « براى افراد پاك و نيكوكار ، علاوه بر مغفرت و بخشش گناهان ، اجر ديگرى نيز اضافه خواهيم داد » ( و سنزيد المحسنين ) .\r\n\r\n","description":"","footnote":"\r\n( 1 ) بنا به نقل تفسير « الكاشف » در ذيل همين آيه .\r\n","page_name":" 268 ","page_number":281},
  {"content":"\r\nبه هر حال ، خداوند به آنها دستور داد كه براى توبه از گناهانشان ضمن خضوع در پيشگاه خداوند ، اين جمله را كه دليل بر توبه و تقاضاى عفو بود از صميم دل بر زبان جارى سازند و به آنها وعده داد كه در صورت عمل به اين دستور گناهانشان را خواهد بخشيد ، و حتى به افراد پاك و نيكوكارشان علاوه بر بخشش گناهان اجر ديگرى خواهد داد .\r\nولى چنان كه مىدانيم ، و از لجاجت و سرسختى بنى اسرائيل اطلاع داريم ، عده اى از آنها حتى از گفتن اين جمله نيز امتناع كردند و به جاى آن كلمه نامناسبى بطور استهزاء گفتند لذا قرآن مىگويد :\r\n« اما آنها كه ستم كرده بودند اين سخن را به غير آنچه به آنها گفته شده بود تغيير دادند » ( * ( فَبَدَّلَ الَّذِينَ ظَلَمُوا قَوْلًا غَيْرَ الَّذِي قِيلَ لَهُمْ ) * ) .\r\n« ما نيز بر اين ستمگران به خاطر فسق و گناهشان ، عذابى از آسمان فرو فرستاديم » ( * ( فَأَنْزَلْنا عَلَى الَّذِينَ ظَلَمُوا رِجْزاً مِنَ السَّماءِ بِما كانُوا يَفْسُقُونَ ) * ) .\r\nواژه « رجز » چنان كه « راغب » در « مفردات » مىگويد : در اصل به معنى اضطراب و انحراف و بىنظمى است ، مخصوصا اين تعبير در مورد شتر به هنگامى كه گامهاى خود را نزديك به هم و نامنظم - به خاطر ضعف و ناتوانى - بر مىدارد گفته مىشود .\r\nمفسر بزرگ « طبرسى » در « مجمع البيان » مىگويد : « رجز » در لغت اهل حجاز به معنى عذاب است ، و حديثى از پيامبر ص نقل مىكند كه در مورد طاعون فرمود :\r\nانه رجز عذب به بعض الامم قبلكم :\r\n« آن يك نوع عذاب است كه بعضى از امتهاى پيشين به وسيله آن معذب شدند » « .\r\nو از اينجا روشن مىشود چرا در بعضى از روايات ، « رجز » در آيه مورد بحث به يك نوع « طاعون » تفسير شده كه به سرعت در ميان بنى اسرائيل شيوع\r\n\r\n","description":"","footnote":"\r\n( 1 ) در باره معنى رجز در جلد ششم تفسير نمونه صفحه 325 نيز بحث كرده‌ايم .\r\n","page_name":" 269 ","page_number":282},
  {"content":"\r\nيافت و عده اى را از ميان برد .\r\nممكن است گفته شود بيمارى طاعون چيزى نيست كه از آسمان فرود آيد ولى اين تعبير ممكن است به خاطر آن باشد كه عامل انتقال ميكرب طاعون در ميان بنى اسرائيل گرد و غبارهاى آلوده اى بوده است كه به فرمان خدا با وزش باد در ميان آنها ، پخش گرديد .\r\nعجيب اينكه يكى از عوارض دردناك طاعون آن است كه مبتلايان به آن گرفتار اضطراب و بىنظمى در سخن و در راه رفتن مىشوند كه با معنى ريشه اى كلمه « رجز » نيز كاملا متناسب است .\r\nاين نكته نيز شايان توجه است كه قرآن در آيه فوق بجاى « فانزلنا عليهم » مىگويد « * ( فَأَنْزَلْنا عَلَى الَّذِينَ ظَلَمُوا ) * » تا روشن گردد كه اين عذاب و مجازات الهى تنها دامان « ستمگران » بنى اسرائيل را گرفت و هرگز خشك و تر با هم نسوختند .\r\nعلاوه بر اين در پايان آيه جمله « * ( بِما كانُوا يَفْسُقُونَ ) * » را ذكر مىكند تا آن هم تاكيد بيشترى بر اين موضوع باشد ، كه ظلم و فسقشان علت مجازاتشان گرديد .\r\nبا توجه به اينكه تعبيرات جمله مزبور ، نشان مىدهد كه آنها بر اين اعمال سوء اصرار داشتند و آن را ادامه مىدادند ، معلوم مىشود هنگامى كه گناه به صورت يك عادت و حالت در جامعه متمركز گرديد ، احتمال نزول عذاب الهى در آن هنگام بسيار است .\r\n","description":"","footnote":"","page_name":" 270 ","page_number":283},
  {"content":"\r\n\r\n[ سوره البقرة ‹ 2 › : آيه 60 
  ]\r\nوَ إِذِ اسْتَسْقى مُوسى لِقَوْمِه فَقُلْنَا اضْرِبْ بِعَصاكَ الْحَجَرَ فَانْفَجَرَتْ مِنْه اثْنَتا عَشْرَةَ عَيْناً قَدْ عَلِمَ كُلُّ أُناسٍ مَشْرَبَهُمْ كُلُوا وَاشْرَبُوا مِنْ رِزْقِ اللَّه وَلا تَعْثَوْا فِي الأَرْضِ مُفْسِدِينَ ‹ 60 ›\r\n\r\nترجمه :\r\n60 - و ( بخاطر بياور ) زمانى را كه موسى براى قوم خويش طلب آب كرد به او دستور داديم عصاى خود را بر سنگ مخصوص بزن ، ناگاه دوازده چشمه آب از آن جوشيد ، بطورى كه هر يك ( از طوائف دوازده گانه بنى اسرائيل ) چشمه مخصوص خود را مىشناخت ( و گفتيم ) از روزيهاى الهى بخوريد و بياشاميد و در زمين فساد نكنيد و فساد را گسترش ندهيد .\r\n\r\nتفسير : جوشيدن چشمه آب در بيابان\r\nباز در اين آيه خداوند به يكى ديگر از نعمتهاى مهمى كه به بنى اسرائيل ارزانى داشت اشاره كرده مىگويد : « به خاطر بياوريد هنگامى » كه موسى ( در آن بيابان خشك و سوزان كه بنى اسرائيل از جهت آب سخت در مضيقه قرار داشتند ) از خداوند خود براى قومش تقاضاى آب كرد « ( * ( وَإِذِ اسْتَسْقى مُوسى لِقَوْمِه ) * ) .\r\nو خدا اين تقاضا را قبول فرمود ، چنان كه قرآن مىگويد : « ما به او دستور داديم كه عصاى خود را بر آن سنگ مخصوص بزن » ( * ( فَقُلْنَا اضْرِبْ بِعَصاكَ الْحَجَرَ ) * ) .\r\n« ناگهان آب از آن جوشيدن گرفت و دوازده چشمه آب ( درست به تعداد\r\n","description":"","footnote":"","page_name":" 271 ","page_number":284},
  {"content":"\r\nقبائل بنى اسرائيل ) از آن با سرعت و شدت جارى شد « ( * ( فَانْفَجَرَتْ مِنْه اثْنَتا عَشْرَةَ عَيْناً ) * ) .\r\nهر يك از اين چشمه‌ها به سوى طايفه اى سرازير گرديد ، به گونه اى كه اسباط و قبائل بنى اسرائيل « هر كدام به خوبى چشمه خود را مىشناختند » ( * ( قَدْ عَلِمَ كُلُّ أُناسٍ مَشْرَبَهُمْ ) * ) .\r\nدر اينكه اين سنگ چگونه سنگى بوده ، و موسى چگونه با عصا بر آن مىزده ، و جريان آب از آن به چه صورت تحقق مىيافته ، سخن بسيار گفته‌اند ، آنچه قرآن در اين باره مىگويد بيش از اين نيست كه موسى عصاى خود را بر سنگ زد ، و دوازده چشمه آب از آن جارى گرديد .\r\nبعضى از مفسران گفته‌اند اين سنگ صخره اى بوده است در يك قسمت كوهستانى مشرف بر آن بيابان ، و تعبير به « انبجست » كه در آيه 160 سوره اعراف آمده نشان مىدهد كه آب در آغاز به صورت كم از آن سنگ بيرون آمده ، سپس فزونى گرفت به حدى كه هر يك از قبائل بنى اسرائيل و حيواناتى كه همراهشان بود از آن سيراب گشتند ، و جاى تعجب نيست كه از قطعه سنگى در كوهستان چنين آبى جارى شود ، ولى مسلما همه اينها با يك نحوه « اعجاز » آميخته بود .\r\nاما اينكه جمعى گفته‌اند اين سنگ قطعه سنگ مخصوصى بود كه بنى اسرائيل آن را با خود حمل مىكردند ، و هر جا نياز به آب داشتند بر زمين مىگذاشتند و موسى با عصاى خود بر آن مىزد و آب از آن جارى مىشد ، در آيات قرآن دليلى بر آن نيست ، هر چند در پاره از روايات اشاره اى به آن شده است .\r\nدر فصل هفدهم از « سفر خروج » تورات نيز چنين مىخوانيم : « و خداوند به موسى گفت در پيشاپيش قوم بگذر ، و بعضى از مشايخ اسرائيل را به همراهت بگير ، و عصائى كه به آن نهر را زده بودى بدستت گرفته ، روانه شو - اينك من در آنجا در برابر تو ، به كوه « حوريب » مىايستيم و صخره را بزن كه آب از آن\r\n","description":"","footnote":"","page_name":" 272 ","page_number":285},
  {"content":"\r\nجارى خواهد شد ، تا قوم بنوشند و موسى در حضور مشايخ اسرائيل چنين كرد » ( 1 ) .\r\nبه هر حال خداوند از يك سو بر آنها من و سلوى نازل كرد ، و از سوى ديگر آب به قدر كافى در اختيارشان گذاشت ، و به آنها فرمود : « از روزى خداوند بخوريد و بنوشيد اما فساد و خرابى در زمين نكنيد » ( * ( كُلُوا وَاشْرَبُوا مِنْ رِزْقِ اللَّه وَلا تَعْثَوْا فِي الأَرْضِ مُفْسِدِينَ ) * ) .\r\nدر حقيقت به آنها گوشزد مىكند كه حد اقل به عنوان سپاسگزارى در برابر اين نعمتهاى بزرگ هم كه باشد لجاجت و خيره سرى و آزار پيامبران را كنار بگذاريد .\r\n\r\nنكته‌ها :\r\n\r\n1 - فرق « تعثوا » و « مفسدين »\r\n« لا تعثوا » از ماده « عثى » ( بر وزن مسى ) به معنى فساد شديد است ، منتهى اين كلمه بيشتر در مفاسد اخلاقى و معنوى به كار مىرود در حالى كه ماده « عيث » كه از نظر معنى شبيه آن است بيشتر به مفاسد حسى اطلاق مىگردد ، بنا بر اين جمله « لا تعثوا » همان معنى مفسدين را مىرساند ، ولى با تاكيد و شدت بيشتر .\r\nاين احتمال نيز وجود دارد كه مجموع جمله اشاره به اين حقيقت باشد كه فساد در آغاز از نقطه كوچكى شروع مىشود و سپس گسترش مىيابد و تشديد مىگردد و اين درست همان چيزى است كه از كلمه « تعثوا » استفاده مىشود ، به تعبير ديگر « مفسدين » اشاره به آغاز برنامه‌هاى فسادانگيز است و « تعثوا » اشاره به ادامه و گسترش آن .\r\n\r\n","description":"","footnote":"\r\n( 1 ) فصل 17 سفر خروج جمله 5 و 6 .\r\n","page_name":" 273 ","page_number":286},
  {"content":"\r\n\r\n2 - خارق عادات در زندگى بنى اسرائيل\r\nبعضى از كسانى كه با منطق اعجاز آشنا نيستند ، جوشيدن اينهمه آب و اين چشمه‌ها را از آن صخره ، بعيد شمرده‌اند ، در حالى كه اين گونه مسائل كه قسمت مهمى از معجزه انبياء را تشكيل مىدهد ، چنان كه در جاى خود گفته‌ايم ، امر محال يا استثناء در قانون عليت نيست ، بلكه تنها يك خارق عادت است يعنى مخالف با علت و معلولى است كه ما با آن خو گرفته‌ايم .\r\nبديهى است تغيير مسير علل و معلول عادى براى خداوندى كه خالق زمين و آسمان و تمام جهان هستى است به هيچ وجه مشكل نخواهد بود ، چه اينكه اگر از روز اول اين علل و معلول را طور ديگرى آفريده بود و ما با آن خو گرفته بوديم وضع كنونى را خارق عادت و محال مىپنداشتيم .\r\nكوتاه سخن اينكه : آفريننده عالم هستى و نظام علت و معلول ، حاكم بر آن است نه محكوم آن ، حتى در زندگى روزمره ما ، موارد استثنايى در نظام موجود علت و معلول كم نيست ، و به هر حال مساله اعجاز چه در گذشته چه در حال مشكل عقلى و علمى ايجاد نمىكند ( 1 ) .\r\n\r\n3 - فرق ميان « انفجرت » و « انبجست »\r\nدر آيه مورد بحث در مورد جوشيدن آب تعبير به « انفجرت » شده ، در حالى در آيه 160 سوره اعراف بجاى آن « انبجست » آمده است كه اولى به معنى جريان شديد آب است و دومى جريان خفيف و ملايم .\r\nآيه دوم ممكن است اشاره به مرحله ابتدايى جريان اين آب باشد تا مايه وحشت آنها نگردد و بنى اسرائيل به خوبى بتوانند آن را مهار كرده و در كنترل\r\n\r\n","description":"","footnote":"\r\n( 1 ) براى توضيح بيشتر به كتاب رهبران بزرگ مراجعه فرمائيد .\r\n","page_name":" 274 ","page_number":287},
  {"content":"\r\nخود در آورند ، در حالى كه انفجرت به مرحله نهايى آن كه شدت جريان آب است ناظر است .\r\nدر كتاب مفردات راغب آمده است كه « انبجاس » در جايى گفته مىشود كه آب از روزنه كوچكى بيرون آيد و انفجار به هنگامى گفته مىشود كه از محل وسيعى بيرون مىريزد ، اين تعبير با آنچه قبلا گفتيم كاملا سازگار است .\r\n","description":"","footnote":"","page_name":" 275 ","page_number":288},
  {"content":"\r\n\r\n[ سوره البقرة ‹ 2 › : آيه 61 
  ]\r\nوَ إِذْ قُلْتُمْ يا مُوسى لَنْ نَصْبِرَ عَلى طَعامٍ واحِدٍ فَادْعُ لَنا رَبَّكَ يُخْرِجْ لَنا مِمَّا تُنْبِتُ الأَرْضُ مِنْ بَقْلِها وَقِثَّائِها وَفُومِها وَعَدَسِها وَبَصَلِها قالَ أَ تَسْتَبْدِلُونَ الَّذِي هُوَ أَدْنى بِالَّذِي هُوَ خَيْرٌ اهْبِطُوا مِصْراً فَإِنَّ لَكُمْ ما سَأَلْتُمْ وَضُرِبَتْ عَلَيْهِمُ الذِّلَّةُ وَالْمَسْكَنَةُ وَباؤُ بِغَضَبٍ مِنَ اللَّه ذلِكَ بِأَنَّهُمْ كانُوا يَكْفُرُونَ بِآياتِ اللَّه وَيَقْتُلُونَ النَّبِيِّينَ بِغَيْرِ الْحَقِّ ذلِكَ بِما عَصَوْا وَكانُوا يَعْتَدُونَ ‹ 61 ›\r\n\r\nترجمه :\r\n61 - و ( نيز به خاطر بياوريد ) زمانى را كه گفتيد : اى موسى ، هرگز حاضر نيستيم به يك نوع غذا اكتفاء كنيم ، از خداى خود بخواه كه از آنچه از زمين مىرويد ، از سبزيجات خيار ، سير ، عدس ، و پياز براى ما بروياند ، موسى گفت : آيا غذاى پستتر انتخاب مىنمائيد ( اكنون كه چنين است بكوشيد از اين بيابان ) وارد شهرى شويد ، زيرا هر چه خواستيد در آنجا هست . خداوند ( مهر ) ذلت و نياز بر پيشانى آنها زد و مجددا گرفتار غضب پروردگار شدند ، چرا كه آنها نسبت به آيات الهى كفر مىورزيدند و پيامبران را به ناحق مىكشتند ، اينها به خاطر آن بود كه گناهكار و سركش و متجاوز بودند .\r\n\r\nتفسير : تمناى غذاهاى رنگارنگ\r\nبه دنبال شرح مواهب فراوانى كه خداوند به بنى اسرائيل ارزانى داشت ،\r\n","description":"","footnote":"","page_name":" 276 ","page_number":289},
  {"content":"\r\nدر آيه مورد بحث ، چگونگى كفران و ناسپاسى آنها را در برابر اين نعمتهاى بزرگ منعكس مىكند و نشان مىدهد كه آنها چگونه مردم لجوجى بوده‌اند كه شايد در تمام تاريخ ديده نشده است ، افرادى اينهمه مورد لطف خدا قرار گيرند ولى در مقابل تا اين حد ناسپاسى و عصيان كنند .\r\nنخست مىگويد : « و به خاطر بياوريد زمانى را كه گفتيد اى موسى ما هرگز نمىتوانيم به يك نوع غذا قناعت كنيم » ( من و سلوى هر چند خوب و لذيذ است ، اما ما غذاى متنوع مىخواهيم ) ( * ( وَإِذْ قُلْتُمْ يا مُوسى لَنْ نَصْبِرَ عَلى طَعامٍ واحِدٍ ) * ) .\r\n« بنا بر اين از خدايت بخواه تا از آنچه از زمين مىرويد براى ما قرار دهد از سبزيجات ، خيار ، سير ، عدس و پياز » ( * ( فَادْعُ لَنا رَبَّكَ يُخْرِجْ لَنا مِمَّا تُنْبِتُ الأَرْضُ مِنْ بَقْلِها وَقِثَّائِها وَفُومِها وَعَدَسِها وَبَصَلِها ) * ) .\r\nولى موسى به آنها « گفت : آيا شما غذاى پستتر را در مقابل آنچه بهتر است انتخاب مىكنيد » ؟ ( * ( قالَ أَ تَسْتَبْدِلُونَ الَّذِي هُوَ أَدْنى بِالَّذِي هُوَ خَيْرٌ ) * ) .\r\n« اكنون كه چنين است از اين بيابان بيرون رويد و كوشش كنيد وارد شهرى شويد ، زيرا آنچه مىخواهيد در آنجا است » ( * ( اهْبِطُوا مِصْراً فَإِنَّ لَكُمْ ما سَأَلْتُمْ ) * ) .\r\nسپس قرآن اضافه مىكند « خداوند مهر ذلت و فقر را بر پيشانى آنها زد » ( * ( وَضُرِبَتْ عَلَيْهِمُ الذِّلَّةُ وَالْمَسْكَنَةُ ) * ) .\r\nو بار ديگر به غضب الهى گرفتار شدند « ( * ( وَباؤُ بِغَضَبٍ مِنَ اللَّه ) * ) .\r\n« اين به خاطر آن بود كه آنها آيات الهى را انكار مىكردند و پيامبران را بنا حق مىكشتند » ( * ( ذلِكَ بِأَنَّهُمْ كانُوا يَكْفُرُونَ بِآياتِ اللَّه وَيَقْتُلُونَ النَّبِيِّينَ بِغَيْرِ الْحَقِّ ) * ) .\r\nو « اين به خاطر آن بود كه آنها گناه مىكردند و تعدى و تجاوز داشتند »\r\n","description":"","footnote":"","page_name":" 277 ","page_number":290},
  {"content":"\r\n( * ( ذلِكَ بِما عَصَوْا وَكانُوا يَعْتَدُونَ ) * ) .\r\n\r\nنكته‌ها :\r\n\r\n1 - منظور از « مصر » در اينجا كجاست ؟\r\nبعضى از مفسران معتقدند كه « مصر » در اين آيه اشاره به همان مفهوم كلى شهر است ، يعنى شما اكنون در اين بيابان در يك برنامه خودسازى و آزمايشى قرار داريد ، اينجا جاى غذاهاى متنوع نيست ، برويد به شهرها گام بگذاريد كه در آنجا همه اينها هست ، ولى اين برنامه خود سازى در آنجا نيست .\r\nدليل آن را اين مىدانند كه بنى اسرائيل نه تقاضاى بازگشت به « مصر » را داشتند و نه هرگز به آن باز گشتند ( 1 ) .\r\nبعضى ديگر همين تفسير را انتخاب كرده و بر آن افزوده‌اند كه منظور اين است ماندن شما در بيابان و استفاده از اين غذاى غير متنوع به خاطر ضعف و زبونى شما است ، نيرومند شويد و با دشمنان پيكار كنيد و شهرهاى شام و سرزمين مقدس را از آنها بگيريد تا همه چيز براى شما فراهم گردد ( 2 ) .\r\nسومين تفسيرى كه براى اين آيه ذكر شده ، اين است كه منظور همان كشور مصر است يعنى شما اگر از غذاهاى غير متنوعى در اين بيابان بهره مىگيريد در عوض ايمان داريد و آزاد و مستقل هستيد اگر نمىخواهيد بر گرديد و باز هم برده و اسير فرعونيان يا امثال آنها شويد ، تا از باقيمانده سفره آنها ، از غذاهاى متنوعشان بهره گيريد ، شما به دنبال شكم و خورد و خوراكيد ، هيچ نمىانديشيد كه آن روز برده و اسير بوديد ، و امروز آزاديد و سر بلند در واقع اگر شما محروميت\r\n\r\n","description":"","footnote":"\r\n( 1 ) بعلاوه تنوين مصرا دليل بر نكره بودن آن است ، بنا بر اين نمىتواند اشاره به كشور معروف مصر باشد .\r\n( 2 ) تفسير المنار ذيل آيه .\r\n","page_name":" 278 ","page_number":291},
  {"content":"\r\nمختصرى داريد اين بهاى آزادى است كه مىپردازيد ( 1 ) .\r\nولى تفسير اول از همه مناسبتر به نظر مىرسد .\r\n\r\n2 - آيا تنوعطلبى جزء طبيعت انسان نيست ؟\r\nبدون شك ، تنوع از لوازم زندگى و جزء خواسته‌هاى بشر است ، كاملا طبيعى است كه انسان پس از مدتى از غذاى يك نواخت خسته شود ، اين كار خلافى نيست پس چگونه بنى اسرائيل با درخواست تنوع مورد سرزنش قرار گرفتند ؟\r\nپاسخ اين سؤال با ذكر يك نكته روشن مىشود و آن اينكه در زندگى بشر حقايقى وجود دارد كه اساس زندگى او را تشكيل مىدهد و نبايد فداى خور و خواب و لذائذ متنوع گردد .\r\nزمانهايى پيش مىآيد كه توجه به اين امور انسان را از هدف اصلى ، از ايمان و پاكى و تقوى از آزادگى و حريت باز مىدارد ، در اينجا است كه بايد به همه آنها پشت پا بزند .\r\nتنوعطلبى در حقيقت دام بزرگى است از سوى استعمارگران ديروز و امروز كه با استفاده از آن ، افراد آزاده را چنان اسير انواع غذاها و لباسها و مركبها و مسكنها مىكنند كه خويشتن خويش را به كلى به دست فراموشى بسپارند و حلقه اسارت آنها را بر گردن نهند .\r\n\r\n3 - آيا « من » و « سلوى » از هر غذايى برتر بود ؟\r\nبدون شك غذاهاى گياهى مختلفى كه بنى اسرائيل از موسى درخواست كردند ، غذاهاى پر ارزشى است ، ولى مساله اين است كه تنها نبايد به زندگى از\r\n\r\n","description":"","footnote":"\r\n( 1 ) تفسير فى ظلال .\r\n","page_name":" 279 ","page_number":292},
  {"content":"\r\nيك بعد نگاه كرد ، آيا سزاوار است انسان براى دستيابى به مواد مختلف غذايى تن به اسارت در دهد ؟ ! وانگهى بنا بر اينكه « من » يك نوع عسل كوهستانى و يا ماده قندى نيرو بخشى مشابه آن باشد يكى از مفيدترين و پرانرژىترين غذاها است ، مواد پروتئينى موجود در گوشت تازه ( مانند « سلوى » پرنده مخصوص ) از جهاتى بر مواد پروتئينى موجود در حبوبات برترى دارد ، چرا كه هضم و جذب اولى بسيار آسان است در حالى كه براى جذب دومى دستگاه گوارش با فعاليت خسته كننده اى دست به گريبان خواهد بود ( 1 ) .\r\nضمنا « قوم » را كه از غذاهاى مورد تقاضاى بنى اسرائيل است بعضى به معنى گندم ، و بعضى به معنى سير تفسير كرده‌اند ، البته هر يك از اين دو ماده امتياز ويژه اى دارد ، ولى بعضى معتقدند كه معنى گندم صحيحتر است چرا كه بعيد است آنها مواد غذايى خالى از گندم را خواسته باشند ( 2 ) .\r\n\r\n4 - چرا مهر ذلت بر بنى اسرائيل نهاده شد ؟\r\nاز آيه فوق استفاده مىشود كه آنها به دو جهت گرفتار خوارى و ذلت شدند :\r\nيكى براى كفر و سرپيچى از دستورات خدا ، و انحراف از توحيد به سوى شرك .\r\nديگر اينكه مردان حق و فرستادگان خدا را مىكشتند ، اين سنگدلى و قساوت و بى اعتنايى به قوانين الهى ، بلكه تمام قوانين انسانى كه حتى امروز\r\n\r\n","description":"","footnote":"\r\n( 1 ) قرآن بر فراز قرون و اعصار صفحه 112 .\r\n( 2 ) تفسير قرطبى ذيل آيه مورد بحث .\r\n","page_name":" 280 ","page_number":293},
  {"content":"\r\nنيز به روشنى در ميان گروهى از يهود ادامه دارد ، مايه آن ذلت و بدبختى شد ( 1 ) .\r\nدر باره سرنوشت يهود و زندگى دردناك آنها در ذيل آيه 112 سوره آل عمران به اندازه كافى بحث كرده‌ايم ( جلد سوم صفحه 51 ) .\r\n\r\n","description":"","footnote":"\r\n( 1 ) هم اكنون كه اين سطور را مىنويسم ، سرزمين اسلامى لبنان در زير ضربات وحشتناك و ويرانگر اين قوم قساوتمند قرار گرفته و هزاران نفر از زن و كودك و پير و جوان و حتى بيماران بيمارستانها به طرز رقت بارى شربت شهادت نوشيده‌اند ، و پيكرهاى متلاشى شده آنها نقش بر زمين گشته و مسلما آنها كفاره اين سنگدلى خود را در آينده خواهند داد .\r\n","page_name":" 281 ","page_number":294},
  {"content":"\r\n\r\n[ سوره البقرة ‹ 2 › : آيه 62 
  ]\r\nإِنَّ الَّذِينَ آمَنُوا وَالَّذِينَ هادُوا وَالنَّصارى وَالصَّابِئِينَ مَنْ آمَنَ بِاللَّه وَالْيَوْمِ الآخِرِ وَعَمِلَ صالِحاً فَلَهُمْ أَجْرُهُمْ عِنْدَ رَبِّهِمْ وَلا خَوْفٌ عَلَيْهِمْ وَلا هُمْ يَحْزَنُونَ ‹ 62 ›\r\n\r\nترجمه :\r\n62 - كسانى كه ( به پيامبر اسلام ) ايمان آورده‌اند ، و يهود و نصارى و صابئان ( پيروان يحيى يا نوح يا ابراهيم ) آنها كه ايمان به خدا و روز رستاخيز آورده‌اند و عمل صالح انجام داده‌اند پاداششان نزد پروردگارشان مسلم است ، و هيچگونه ترس و غمى براى آنها نيست ( و هر كدام از پيروان اديان كه در عصر و زمان خود بر طبق وظائف و فرمان الهى عمل كرده‌اند ماجورند و رستگار ) .\r\n\r\nتفسير :\r\n\r\nقانون كلى نجات\r\nدر تعقيب بحثهاى مربوط به بنى اسرائيل در اينجا قرآن به يك اصل كلى و عمومى ، اشاره كرده مىگويد : آنچه ارزش دارد واقعيت و حقيقت است ، نه تظاهر و ظاهر سازى ، در پيشگاه خداوند بزرگ ايمان خالص و عمل صالح پذيرفته مىشود « كسانى كه به پيامبر اسلام ايمان آورده‌اند و همچنين يهوديان و نصارى و صابئان ( پيروان يحيى يا نوح يا ابراهيم ) آنها كه ايمان به خدا و روز قيامت آورند و عمل صالح انجام دهند پاداش آنها نزد پروردگارشان ثابت است » ( * ( إِنَّ الَّذِينَ آمَنُوا وَالَّذِينَ هادُوا وَالنَّصارى وَالصَّابِئِينَ مَنْ آمَنَ بِاللَّه وَالْيَوْمِ الآخِرِ وَعَمِلَ صالِحاً فَلَهُمْ أَجْرُهُمْ عِنْدَ رَبِّهِمْ ) * ) .\r\nو بنا بر اين « نه ترسى از آينده دارند و نه غمى از گذشته » ( * ( وَلا خَوْفٌ عَلَيْهِمْ وَلا هُمْ يَحْزَنُونَ ) * ) .\r\n","description":"","footnote":"","page_name":" 282 ","page_number":295},
  {"content":"\r\nاين آيه تقريبا با همين عبارت در سوره مائده آيه 69 آمده ، و با تفاوتى بيشتر در سوره حج آيه 17 آمده است .\r\nمطالعه آياتى كه بعد از اين در سوره مائده آمده است نشان مىدهد كه يهود و نصارى به خود مىباليدند كه دينشان از اديان ديگر بهتر است و بهشت را دربست منحصر به خود مىدانستند .\r\nشايد همين تفاخر ميان جمعى از مسلمانان نيز بود ، آيه مورد بحث مىگويد :\r\nايمان ظاهرى مخصوصا بدون انجام عمل صالح ، چه از مسلمانان باشد و چه از يهود و نصارى و پيروان اديان ديگر بى ارزش است ، تنها ايمان واقعى و خالص به خدا و دادگاه بزرگ قيامت كه با كار نيك و عمل صالح و توام باشد در پيشگاه خدا ارزش دارد ، تنها اين برنامه موجب پاداش و جلب آرامش و امنيت مىگردد .\r\n\r\nيك سؤال مهم .\r\nبعضى از بهانه جويان آيه فوق را دستاويزى براى افكار نادرستى از قبيل صلح كل و اينكه پيروان هر مذهبى بايد به مذهب خود عمل كنند قرار داده‌اند ، آنها مىگويند بنا بر اين آيه لازم نيست يهود و نصارى و پيروان اديان ديگر اسلام را پذيرا شوند ، همين قدر كه به خدا و آخرت ايمان داشته باشند و عمل صالح انجام دهند كافى است .\r\nپاسخ : به خوبى مىدانيم كه آيات قرآن يكديگر را تفسير مىكنند ، قرآن در آيه 85 سوره آل عمران مىگويد : وَمَنْ يَبْتَغِ غَيْرَ الإِسْلامِ دِيناً فَلَنْ يُقْبَلَ مِنْه : « هر كس دينى غير از اسلام براى خود انتخاب كند پذيرفته نخواهد شد » .\r\nبعلاوه آيات قرآن پر است از دعوت يهود و نصارى و پيروان ساير اديان به سوى اين آئين جديد اگر تفسير فوق صحيح باشد با بخش عظيمى از آيات قرآن\r\n","description":"","footnote":"","page_name":" 283 ","page_number":296},
  {"content":"\r\nتضاد صريح دارد ، بنا بر اين بايد به دنبال معنى واقعى آيه رفت .\r\nدر اينجا دو تفسير از همه روشنتر و مناسبتر به نظر مىرسد .\r\n1 - اگر يهود و نصارى و مانند آنها به محتواى كتب خود عمل كنند مسلما به پيامبر اسلام ص ايمان مىآورند چرا كه بشارت ظهور او با ذكر صفات و علائم مختلف در اين كتب آسمانى آمده است كه شرح آن در ذيل آيه 146 سوره بقره خواهد آمد .\r\nمثلا قرآن در آيه 68 سوره مائده مىگويد : قُلْ يا أَهْلَ الْكِتابِ لَسْتُمْ عَلى شَيْءٍ حَتَّى تُقِيمُوا التَّوْراةَ وَالإِنْجِيلَ وَما أُنْزِلَ إِلَيْكُمْ مِنْ رَبِّكُمْ :\r\n« اى اهل كتاب شما ارزشى نخواهيد داشت مگر آن زمانى كه تورات و انجيل و آنچه را از سوى پروردگارتان بر شما نازل شده بر پا داريد » ( و از جمله به پيامبر اسلام ص كه بشارت ظهورش در كتب شما آمده است ايمان بياوريد ) .\r\n2 - اين آيه ناظر به سؤالى است كه براى بسيارى از مسلمانان در آغاز اسلام مطرح بوده ، آنها در فكر بودند كه اگر راه حق و نجات تنها اسلام است ، پس تكليف نياكان و پدران ما چه مىشود ؟ ، آيا آنها به خاطر عدم درك زمان پيامبر اسلام و ايمان نياوردن به او مجازات خواهند شد ؟\r\nدر اينجا آيه فوق نازل گرديد و اعلام داشت هر كسى كه در عصر خود به پيامبر بر حق و كتاب آسمانى زمان خويش ايمان آورده و عمل صالح كرده است اهل نجات است ، و جاى هيچگونه نگرانى نيست .\r\nبنا بر اين يهوديان مؤمن و صالح العمل قبل از ظهور مسيح ، اهل نجاتند ، همانگونه مسيحيان مؤمن قبل از ظهور پيامبر اسلام .\r\nاين معنى از شان نزولى كه براى آيه فوق ذكر شده و بعدا به آن اشاره خواهيم كرد نيز استفاده مىشود .\r\n","description":"","footnote":"","page_name":" 284 ","page_number":297},
  {"content":"\r\n\r\nنكته‌ها :\r\n\r\n1 - سرگذشت جالب سلمان فارسى\r\nبد نيست در اينجا شان نزولى را كه براى تفسير آيه فوق آمده است و در تفسير جامع البيان ( طبرى ) جلد اول نقل شده براى تكميل اين بيان بياوريم ، در اين تفسير چنين مىخوانيم :\r\n« سلمان » اهل جنديشاپور بود . با پسر حاكم وقت رفاقت و دوستى محكم و ناگسستنى داشت ، روزى با هم براى صيد به صحرا رفتند ، ناگاه چشم آنها به راهبى افتاد كه به خواندن كتابى مشغول بود ، از او راجع به كتاب مزبور سؤالاتى كردند راهب در پاسخ آنها گفت : كتابى است كه از جانب خدا نازل شده و در آن فرمان به اطاعت خدا داده و نهى از معصيت و نافرمانى او كرده است ، در اين كتاب از زنا و گرفتن اموال مردم به ناحق نهى شده است ، اين همان « انجيل » است كه بر عيسى مسيح نازل شده .\r\nگفتار راهب در دل آنان اثر گذاشت و پس از تحقيق بيشتر بدين او گرويدند به آنها دستور داد كه گوشت گوسفندانى كه مردم اين سرزمين ذبح مىكنند حرام است از آن نخورند .\r\nسلمان و فرزند حاكم وقت روزها هم چنان از او مطالب مذهبى مىآموختند روز عيدى پيش آمد حاكم ، مجلس ميهمانى ترتيب داد و از اشراف و بزرگان شهر دعوت كرد ، در ضمن از پسرش نيز خواست كه در اين مهمانى شركت كند ، ولى او نپذيرفت .\r\nدر اين باره به او زياد اصرار نمودند ، اما پسر اعلام كرد كه غذاى آنها بر او حرام است ، پرسيدند اين دستور را چه كسى به تو داده ؟ راهب مزبور را معرفى كرد .\r\nحاكم راهب را احضار نموده به او گفت : چون اعدام در نظر ما گران\r\n","description":"","footnote":"","page_name":" 285 ","page_number":298},
  {"content":"\r\nو كار بسيار بدى است تو را نمىكشيم ولى از محيط ما بيرون برو ! سلمان و دوستش در اين موقع راهب را ملاقات كردند ، وعده ملاقات در « دير موصل » گذاشته شد ، پس از حركت راهب ، سلمان چند روزى منتظر دوست با وفايش بود ، تا آماده حركت گردد ، او هم هم چنان سرگرم تهيه مقدمات سفر بود ولى سلمان بالاخره طاقت نياورده تنها به راه افتاد .\r\nدر دير موصل سلمان بسيار عبادت مىكرد ، راهب مذكور كه سرپرست اين دير بود او را از عبادت زياد بر حذر داشت مبادا از كار بيفتد ، ولى سلمان پرسيد آيا عبادت فراوان فضيلتش بيشتر است يا كم عبادت كردن ؟ در پاسخ گفت :\r\nالبته عبادت بيشتر اجر بيشتر دارد .\r\nعالم دير پس از مدتى به قصد بيت المقدس حركت كرد و سلمان را با خود به همراه برد در آنجا به سلمان دستور داد كه روزها در جلسه درس علماى نصارى كه در آن مسجد منعقد مىشد حضور يابد و كسب دانش كند .\r\nروزى سلمان را محزون يافت ، علت را جويا شد ، سلمان در پاسخ گفت تمام خوبيها نصيب گذشتگان شده كه در خدمت پيامبران خدا بوده‌اند .\r\nعالم دير به او بشارت داد كه در همين ايام در ميان ملت عرب پيامبرى ظهور خواهد كرد كه از تمام انبياء برتر است ، عالم مزبور اضافه كرد من پير شده‌ام ، خيال نمىكنم او را درك نمايم ، ولى تو جوانى اميدوارم او را درك كنى ولى اين را نيز بدان كه اين پيامبر نشانه هايى دارد از جمله نشانه خاصى بر شانه او است ، او صدقه نمىگيرد ، اما هديه را قبول مىكند .\r\nدر بازگشت آنها به سوى موصل در اثر جريان ناگوارى كه پيش آمد سلمان عالم دير را در بيابان گم كرد .\r\n","description":"","footnote":"","page_name":" 286 ","page_number":299},
  {"content":"\r\nدو مرد عرب از قبيله بنى كلب رسيدند ، سلمان را اسير كرده و بر شتر سوار نموده به مدينه آوردند و او را به زنى از قبيله « جهينه » فروختند ! سلمان و غلام ديگر آن زن به نوبت روزها گله او را به چرا مىبردند ، سلمان در اين مدت مبلغى پول جمعآورى كرد و انتظار بعثت پيامبر اسلام ص را مىكشيد .\r\nدر يكى از روزها كه مشغول چرانيدن گله بود رفيقش رسيد و گفت : خبر دارى امروز شخصى وارد مدينه شده و تصور مىكند پيامبر و فرستاده خدا است ؟ ! سلمان به رفيقش گفت : تو اينجا باش تا من بازگردم ، سلمان وارد شهر شد ، در جلسه پيامبر حضور پيدا كرد اطراف پيامبر اسلام مىچرخيد و منتظر بود پيراهن پيامبر كنار برود و نشانه مخصوص را در شانه او مشاهده كند .\r\nپيامبر ص متوجه خواسته او شد ، لباس را كنار زد ، سلمان نشانه مزبور يعنى اولين نشانه را يافت ، سپس به بازار رفت ، گوسفند و مقدارى نان خريد و خدمت پيامبر آورد ، پيامبر فرمود چيست ؟ سلمان پاسخ داد : صدقه است ، پيامبر فرمود : من به آنها احتياج ندارم به مسلمانان فقير ده تا مصرف كنند .\r\nسلمان بار ديگر به بازار رفت مقدارى گوشت و نان خريد و خدمت رسول اكرم آورد ، پيامبر پرسيد اين چيست ؟ سلمان پاسخ داد هديه است ، پيامبر فرمود :\r\nبنشين . پيامبر و تمام حضار از آن هديه خوردند ، مطلب بر سلمان آشكار گشت زيرا هر سه نشانه خود را يافته بود .\r\nدر اين ميان سلمان راجع به دوستان و رفيق و راهبان دير موصل سخن به ميان آورد ، و نماز ، روزه و ايمان آنها به پيامبر و انتظار كشيدن بعثت وى را شرح داد .\r\nكسى از حاضران به سلمان گفت آنها اهل دوزخند ! اين سخن بر سلمان گران آمد ، زيرا او يقين داشت اگر آنها پيامبر را درك مىكردند از او پيروى\r\n","description":"","footnote":"","page_name":" 287 ","page_number":300},
  {"content":"\r\nمىنمودند .\r\nاينجا بود كه آيه مورد بحث بر پيامبر نازل گرديد و اعلام داشت : آنها كه به اديان حق ايمان حقيقى داشته‌اند و پيغمبر اسلام را درك نكرده‌اند داراى اجر و پاداش مؤمنان خواهند بود .\r\n\r\n2 - صابئان كيانند ؟\r\nدانشمند معروف « راغب » در كتاب « مفردات » مىنويسد : آنها جمعيتى از پيروان نوح ع بوده‌اند ، و ذكر اين عده در رديف مؤمنان و يهود و نصارا نيز دليل آن است كه اينان مردمى متدين به يكى از اديان آسمانى بوده ، و به خداوند و قيامت نيز ايمان داشته‌اند .\r\nو اينكه بعضى آنها را مشرك و ستاره پرست ، و بعضى ديگر آنها را مجوس مىدانند صحيح نيست ، زيرا آيه 17 سوره حج ، « مشركان » و « مجوس » را در كنار « صابئان » آورده مىگويد : إِنَّ الَّذِينَ آمَنُوا وَالَّذِينَ هادُوا وَالصَّابِئِينَ وَالنَّصارى وَالْمَجُوسَ وَالَّذِينَ أَشْرَكُوا . . .\r\nبنا بر اين صابئان بطور يقين غير از مشركان و مجوسند .\r\nاما اينكه آنها چه كسانى هستند ؟ بين مفسران و علماى ملل و نحل اقوال گوناگونى وجود دارد و نيز در اينكه ماده اصلى اين لغت ( صابئين ) چيست ؟\r\nبحث است .\r\n« شهرستانى » در كتاب « ملل و نحل » مىنويسد : « صابئه » از « صبا » گرفته شده ، چون اين طائفه از طريق حق و آئين انبياء منحرف گشتند لذا آنها را « صابئه » مىگويند .\r\nدر « مصباح المنير فيومى » آمده : « صبا » به معنى كسى است كه از دين خارج شده و به دين ديگرى گرويده .\r\n","description":"","footnote":"","page_name":" 288 ","page_number":301},
  {"content":"\r\nدر « فرهنگ دهخدا » پس از تاييد اينكه اين كلمه عبرى است مىگويد :\r\n« صابئين » جمع « صابى » و مشتق از ريشه عبرى ( ص - ب - ع ) به معنى فرو رفتن در آب ( يعنى تعميد كنندگان ) مىباشد . كه به هنگام تعريب « ع » آن ساقط شده و « مغتسله » كه از دير زمانى نام محل پيروان اين آئين در خوزستان بوده و هست ترجمه جامع و صحيح كلمه « صابى » است .\r\nمحققان معاصر و جديد نيز اين كلمه را عبرى مىدانند .\r\n« دائرة المعارف » فرانسه جلد چهارم صفحه 22 اين واژه را عبرى دانسته و آن را به معنى فرو بردن در آب يا تعميد مىداند .\r\n« ژسينوس » آلمانى مىگويد : اين كلمه هر چند عبرى است ولى محتمل است از ريشه اى كه به معنى ستاره است مشتق باشد .\r\nنويسنده « كشاف اصطلاح الفنون » مىگويد : « صابئين فرقه اى هستند كه ملائكه را مىپرستند ، و » زبور « مىخوانند ، و به قبله توجه مىكنند .\r\nدر كتاب « التنبيه و الاشراف » به نقل « امثال و حكم » صفحه 1666 آمده :\r\n« پيش از آنكه زرتشت آئين مجوس را به » گشتاسب « عرضه كند و او آن را بپذيرد مردم اين ملك بر مذهب » حنفاء « بودند و ايشان صابئانند ، و آن آئينى هست كه » بوذاسب « آن را به زمان » طهمورس « آورده است .\r\nو اما علت اختلافات و گفتگو در باره اين طائفه اين است كه : در اثر كمى جمعيت آنها و اصرار به نهان داشتن آئين خود ، و منع از دعوت و تبليغ و اعتقاد بر اينكه : آئين آنها ، آئين اختصاصى است ، نه عمومى ، و پيغمبرشان فقط براى نجات آنها مبعوث شده است و بس ، وضع آنها به صورت اسرارآميزى در آمده ، و جمعيت آنها به سوى انقراض مىرود . اين به خاطر همان احكام خاص و اغسال مفصل و تعميدهاى طولانى است كه بايد در زمستان و تابستان انجام دهند ، ازدواج با غير همكيش خود را حرام مىدانند و حتى الامكان به رهبانيت و ترك معاشرت\r\n","description":"","footnote":"","page_name":" 289 ","page_number":302},
  {"content":"\r\nبانوان دستور مؤكد دارند و بسيارى از آنها بر اثر آميزش فراوان با مسلمانان تغيير آئين مىدهند .\r\n\r\n3 - عقايد صابئان\r\nآنها معتقدند نخست كتابهاى مقدس آسمانى به آدم ، و پس از وى به نوح ، و بعد از او به سام ، و سپس به « رام » ، و بعد به ابراهيم خليل ، سپس به موسى و بعد از او بر يحيى بن زكريا نازل شده است .\r\nكتابهاى مقدسى كه از نظر آنان اهميت دارد عبارتند از : 1 - « كيزاربا » كه اين كتاب را « سدره » يا « صحف » آدم نيز مىنامند كه از چگونگى خلقت و پيدايش موجودات بحث مىكند .\r\n2 - كتاب « ادرافشادهى » يا « سدرادهى » كه در باره زندگى حضرت يحيى و دستورات و تعاليم او سخن مىگويد . آنها معتقدند اين كتاب به وسيله جبرئيل به يحيى وحى و الهام شده .\r\n3 - كتاب « قلستا » در باره مراسم ازدواج و زناشويى و كتابهاى فراوان ديگرى نيز دارند كه به خاطر اختصار از ذكر آنها صرفنظر مىشود .\r\nچنان كه از گفته بالا و از نظر محققان در اثر چگونگى پيروان اين آئين به دست مىآيد آنان پيروان يحيى بن زكريا مىباشند ، و هم اكنون قريب پنجهزار نفر از پيروان اين آئين در خوزستان ( كنار رود كارون و در اهواز ، خرمشهر ، آبادان شادگان ) به سر مىبرند .\r\nآئين خود را به حضرت يحيى بن زكريا كه مسيحيان او را يحيى تعميد دهنده يا « يوحناى معمد » مىخوانند منسوب نموده‌اند ( 1 ) .\r\nولى نويسنده كتاب « بلوغ الارب » مىگويد : « صابئين » يكى از ملتهاى\r\n\r\n","description":"","footnote":"\r\n( 1 ) براى اطلاع بيشتر به كتاب « آراء و عقائد بشرى » مراجعه شود .\r\n","page_name":" 290 ","page_number":303},
  {"content":"\r\nبزرگ هستند و اختلاف نظر در باره آنها به نسبت معرفت افراد از آئين آنان است و همانطور كه از آيه 62 بقره بر مىآيد اين جمعيت به دو گروه مؤمن و كافر تقسيم مىشوند ، اينان همان قوم ابراهيم خليلند كه ابراهيم مامور دعوت آنان بود ، آنها در « حران » سرزمين صابئان زندگى مىكردند ، و بر دو قسم بودند : صابئان حنيف و صابئان مشرك .\r\nمشركان آنها به ستارگان و خورشيد و قمر و . . . احترام مىگذاشتند و گروهى از آنان نماز و روزه انجام مىدادند ، كعبه را محترم مىشمردند و حج را به جا مىآوردند ، مردار ، خون ، گوشت خوك و ازدواج با محارم را همچون مسلمانان حرام مىدانستند . عده اى از پيروان اين مذهب از بزرگان دولت در بغداد بودند كه « هلال بن محسن » صابئى از آن جمله است .\r\nاينان اساس دين خود را به گمان خويش بر اين پايه قرار داده‌اند كه : بايست خوبى هر كدام از اديان جهان را گرفت و آنچه بد است از آن دورى جست ، اينان را به اين جهت صابئين گفتند كه از تقيد به انجام تمام دستورات يك دين سرپيچيدند . . .\r\nبنا بر اين اينها با تمام اديان از يك نظر موافق و از نظر ديگر مخالف هستند .\r\nجمعيت صابئان حنيف با اسلام هماهنگ شدند و مشركان آنها با بت پرستان همراه گرديدند .\r\nوى در پايان بحث بار ديگر متذكر مىشود كه اين گروه دو قسم بودند : صابئان مشرك و صابئان حنيف و بين اين دو مناظرات و بحثهاى فراوانى رد و بدل مىشد ( 1 ) .\r\nاز مجموع بحثهاى فوق بر مىآيد كه آنها در اصل پيرو يكى از پيامبران الهى بوده‌اند ، اگر چه در تعيين پيامبرى كه آنها خود را وابسته به او معرفى مىكنند اختلاف است . همچنين روشن شد كه آنها جمعيت بسيار كمى هستند كه در حال انقراض مىباشند .\r\n\r\n","description":"","footnote":"\r\n( 1 ) اقتباس از بلوغ الارب جزء 2 صفحه 228 و 222 .\r\n","page_name":" 291 ","page_number":304},
  {"content":"\r\n\r\n[ سوره البقرة ‹ 2 › : آيات 63 تا 64 
  ]\r\nوَ إِذْ أَخَذْنا مِيثاقَكُمْ وَرَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَاذْكُرُوا ما فِيه لَعَلَّكُمْ تَتَّقُونَ ‹ 63 › ثُمَّ تَوَلَّيْتُمْ مِنْ بَعْدِ ذلِكَ فَلَوْ لا فَضْلُ اللَّه عَلَيْكُمْ وَرَحْمَتُه لَكُنْتُمْ مِنَ الْخاسِرِينَ ‹ 64 ›\r\n\r\nترجمه :\r\n63 - و زمانى كه از شما پيمان گرفتيم و كوه طور را بالاى سر شما قرار داديم ( و بشما گفتيم ) آنچه را ( از آيات و دستورات خداوند ) بشما داده‌ايم با قدرت بگيريد ، و آنچه را در آن هست بخاطر داشته باشيد ( و به آن عمل كنيد ) تا پرهيزگار شويد .\r\n64 - سپس شما بعد از اين جريان روگردان شديد و اگر فضل و رحمت خداوند بر شما نبود از زيانكاران بوديد .\r\n\r\nتفسير : آيات خدا را با قوت بگيريد !\r\nدر اين آيات مساله پيمان گرفتن از بنى اسرائيل ، براى عمل به محتويات تورات و سپس تخلف آنها از اين پيمان اشاره شده است :\r\nنخست مىگويد : « به خاطر بياوريد زمانى را كه از شما پيمان گرفتيم » ( * ( وَإِذْ أَخَذْنا مِيثاقَكُمْ ) * ) .\r\n« و طور را بالاى سر شما قرار داديم » ( * ( وَرَفَعْنا فَوْقَكُمُ الطُّورَ ) * ) .\r\n« و گفتيم آنچه را از آيات الهى به شما داده‌ايم با قدرت و قوت بگيريد » ( * ( خُذُوا ما آتَيْناكُمْ بِقُوَّةٍ ) * ) .\r\n« و آنچه را در آن است دقيقا به خاطر داشته باشيد ( و به آن عمل كنيد ) تا\r\n","description":"","footnote":"","page_name":" 292 ","page_number":305},
  {"content":"\r\nپرهيزكار شويد « ( * ( وَاذْكُرُوا ما فِيه لَعَلَّكُمْ تَتَّقُونَ ) * ) .\r\nولى شما پيمان خود را به دست فراموشى سپرديد « و بعد از اين ماجرا ، روىگردان شديد » ( * ( ثُمَّ تَوَلَّيْتُمْ مِنْ بَعْدِ ذلِكَ ) * ) .\r\n« و اگر فضل و رحمت خدا بر شما نبود ، از زيانكاران بوديد » ( * ( فَلَوْ لا فَضْلُ اللَّه عَلَيْكُمْ وَرَحْمَتُه لَكُنْتُمْ مِنَ الْخاسِرِينَ ) * ) .\r\n\r\nنكته‌ها :\r\n\r\n1 - منظور از پيمان\r\nدر اينجا همانست كه در آيه 40 همين سوره آمده ، و در آيه 83 و 84 نيز خواهد آمد ، مواد اين پيمان عبارت بود از توحيد پروردگار نيكى به پدر و مادر و بستگان و يتيمان و مستمندان ، گفتار نيك ، بر پا داشتن نماز اداء زكات ، پرهيز از خونريزى ، كه در تورات نيز بيان شده است .\r\nاز آيه 12 سوره مائده نيز استفاده مىشود كه خدا از يهود پيمان گرفت كه به همه پيامبران الهى ايمان داشته باشند و از آنان پشتيبانى كنند ، و در راه خدا صدقه و انفاق نمايند ، و در ذيل همان آيه براى آنها تضمين مىكند كه اگر به اين پيمان عمل كنند ، اهل بهشت خواهند بود .\r\n\r\n2 - چگونه كوه بالاى سر بنى اسرائيل قرار گرفت\r\nمفسر بزرگ اسلام مرحوم طبرسى از قول « ابن زيد » چنين نقل مىكند :\r\nهنگامى كه موسى ع از كوه طور باز گشت و تورات را با خود آورد ، به قوم خويش اعلام كرد كتاب آسمانى آورده‌ام كه حاوى دستورات دينى و حلال و حرام است ، دستوراتى كه خداوند برنامه كار شما قرار داده ، آن را بگيريد و به احكام آن عمل كنيد .\r\n","description":"","footnote":"","page_name":" 293 ","page_number":306},
  {"content":"\r\nيهود به بهانه اينكه تكاليف مشكلى براى آنان آورده ، بناى نافرمانى و سركشى گذاشتند ، خدا هم فرشتگان را مامور كرد ، تا قطعه عظيمى از كوه طور را بالاى سر آنها قرار دهند .\r\nدر اين هنگام موسى ع اعلام كرد چنانچه پيمان ببنديد و به دستورات خدا عمل كنيد و از سركشى و تمرد توبه نمائيد اين عذاب و كيفر از شما بر طرف مىشود و گرنه همه هلاك خواهيد شد .\r\nآنها تسليم شدند و تورات را پذيرا گشتند و براى خدا سجده نمودند ، در حالى كه هر لحظه انتظار سقوط كوه را بر سر خود مىكشيدند ، ولى به بركت توبه سر انجام اين عذاب الهى از آنها دفع شد « .\r\nهمين مضمون در آيه 93 بقره و 154 نساء و 171 اعراف با مختصر تفاوتى آمده است .\r\nيادآورى اين نكته در اينجا نيز ضرورى است كه در چگونگى قرار گرفتن كوه بالاى سر بنى اسرائيل جمعى از مفسران معتقدند كه به فرمان خداوند ، طور از جا كنده شد و همچون سايبانى بر سر آنها قرار گرفت ( 1 ) .\r\nدر حالى كه بعضى ديگر مىگويند : زلزله شديدى در كوه واقع شد و چنان كوه به لرزه درآمد كه افرادى كه پائين كوه بودند ، سايه قسمتهاى بالاى آن را بر سر خود مشاهده كردند و احتمال مىدادند هر لحظه ممكن است بر سر آنها فرود آيد ، ولى به لطف الهى زلزله آرام گرفت و كوه به جاى خود قرار گرفت ( 2 ) .\r\nاين احتمال نيز وجود دارد كه قطعه عظيمى از كوه به فرمان خدا بر اثر زلزله و صاعقه شديد از جا كنده شد ، و از بالاى سر آنها گذشت به طورى كه چند لحظه ، آن را بر فراز سر خود ديدند و تصور كردند كه بر آنها فرو خواهد افتاد .\r\n\r\n","description":"","footnote":"\r\n( 1 ) مجمع البيان و جمعى ديگر از تفاسير ( ذيل آيه 171 - اعراف ) .\r\n( 2 ) المنار ذيل آيه مورد بحث .\r\n","page_name":" 294 ","page_number":307},
  {"content":"\r\n\r\n3 - پيمان اجبارى چه سودى دارد ؟\r\nبعضى در پاسخ اين سؤال گفته‌اند : قرار گرفتن كوه بر سر آنها جنبه « ارهاب » و ترسانيدن داشته نه اجبار ، و گرنه پيمان اجبارى ارزشى ندارد .\r\nولى صحيحتر اين است كه گفته شود : هيچ مانعى ندارد كه افراد متمرد و سركش را با تهديد به مجازات در برابر حق تسليم كنند ، اين تهديد و فشار كه جنبه موقتى دارد ، غرور آنها را در هم مىشكند و آنها را وادار به انديشه و تفكر صحيح مىكند و در ادامه راه با اراده و اختيار به وظائف خويش عمل مىكند .\r\nو به هر حال ، اين پيمان ، بيشتر مربوط به جنبه‌هاى عملى آن بوده است و گرنه اعتقاد را نمىتوان با اكراه تغيير داد .\r\n\r\n4 - كوه طور\r\nدر اينكه منظور از « طور » در اينجا اسم جنس به معنى مطلق « كوه » است و يا كوه معينى ؟ دو تفسير وجود دارد : بعضى گفته‌اند طور اشاره به همان كوه معروفى است كه محل وحى بر موسى بوده است ، در حالى كه بعضى ديگر احتمال داده‌اند طور در اينجا به همان معنى لغوى آن است ، همان چيزى كه در آيه 171 سوره اعراف از آن تعبير به « جبل » شده است ( وَإِذْ نَتَقْنَا الْجَبَلَ فَوْقَهُمْ ) ( 1 ) .\r\n5 - در تفسير جمله * ( خُذُوا ما آتَيْناكُمْ بِقُوَّةٍ ) * از امام صادق ع چنين نقل شده كه از آن حضرت پرسيدند : ا قوة الأبدان او قوة القلب : « آيا منظور از گرفتن آيات الهى با قوت و قدرت ، قوت جسمانى است يا معنوى و روحانى ؟ » امام در پاسخ فرمود : « فيهما جميعا » « هم با قدرت جسمانى و هم روحانى\r\n\r\n","description":"","footnote":"\r\n( 1 ) تفسير ابو الفتوح رازى و تفسير كبير فخر رازى ذيل آيه مورد بحث .\r\n","page_name":" 295 ","page_number":308},
  {"content":"\r\nهر دو » ( 1 ) .\r\nو اين دستورى است براى همه پيروان اديان آسمانى در هر عصر و زمان كه براى حفظ اين تعليمات و اجراى آنها بايد هم به نيروهاى مادى مجهز باشند و هم قواى معنوى .\r\n\r\n[ سوره البقرة ‹ 2 › : آيات 65 تا 66 
  ]\r\nوَ لَقَدْ عَلِمْتُمُ الَّذِينَ اعْتَدَوْا مِنْكُمْ فِي السَّبْتِ فَقُلْنا لَهُمْ كُونُوا قِرَدَةً خاسِئِينَ ‹ 65 › فَجَعَلْناها نَكالًا لِما بَيْنَ يَدَيْها وَما خَلْفَها وَمَوْعِظَةً لِلْمُتَّقِينَ ‹ 66 ›\r\n\r\nترجمه :\r\n65 - بطور قطع حال كسانى را از شما كه در روز شنبه نافرمانى و گناه كردند دانستيد ، ما به آنها گفتيم به صورت بوزينه‌هاى طرد شده اى در آئيد .\r\n66 - ما اين جريان را مجازات و درس عبرتى براى مردم آن زمان و كسانى كه بعد از آنان آمدند ، و هم پند و اندرزى براى پرهيزكاران قرار داديم .\r\n\r\nتفسير : عصيانگران روز شنبه !\r\nاين دو آيه نيز مانند آيات گذشته به روح عصيانگرى و نافرمانى حاكم بر يهود و علاقه شديد آنها به امور مادى اشاره مىكند :\r\n\r\n","description":"","footnote":"\r\n( 1 ) محاسن برقى ( طبق نقل تفسير الميزان ذيل آيه مورد بحث ) .\r\n","page_name":" 296 ","page_number":309},
  {"content":"\r\nنخست مىگويد : « قطعا حال كسانى را كه از ميان شما در روز شنبه نافرمانى و گناه كردند دانستيد » ( * ( وَلَقَدْ عَلِمْتُمُ الَّذِينَ اعْتَدَوْا مِنْكُمْ فِي السَّبْتِ ) * ) .\r\nو نيز دانستيد كه « ما به آنها گفتيم : به صورت بوزينه گان طرد شده اى در آئيد و آنها چنين شدند » ( * ( فَقُلْنا لَهُمْ كُونُوا قِرَدَةً خاسِئِينَ ) * ) ( 1 ) .\r\n« ما اين امر را كيفر و عبرتى براى مردم آن زمان و زمانهاى بعد قرار داديم » ( * ( فَجَعَلْناها نَكالًا لِما بَيْنَ يَدَيْها وَما خَلْفَها ) * ) .\r\n« و همچنين پند و اندرزى براى پرهيزكاران » ( * ( وَمَوْعِظَةً لِلْمُتَّقِينَ ) * ) .\r\nخلاصه ماجرا چنين بود : « خداوند به يهود دستور داده بود ، روز » شنبه « را تعطيل كنند ، گروهى از آنان كه در كنار دريا مىزيستند به عنوان آزمايش دستور يافتند از دريا در آن روز ماهى نگيرند ، ولى از قضا روزهاى شنبه كه مىشد ، ماهيان فراوانى بر صفحه آب ظاهر مىشدند ، آنها به فكر حيله گرى افتادند و با يك نوع كلاه شرعى روز شنبه از آب ماهى گرفتند ، خداوند آنان را به جرم اين نافرمانى مجازات كرد و چهره شان را از صورت انسان به حيوان دگرگون ساخت » .\r\nآيا اين مسخ و دگرگونى چهره جنبه جسمانى داشته يا روانى و اخلاقى ؟\r\nو نيز اين قوم در كجا مىزيستند ؟ و با چه نيرنگى براى گرفتن ماهى متوسل شدند ؟\r\nپاسخ تمام اين سؤالات و مسائل ديگر را در اين رابطه در جلد ششم ذيل آيات 163 تا 166 سوره اعراف مطالعه خواهيد فرمود ( جلد ششم صفحه 318 تا 328 ) .\r\nجمله * ( فَقُلْنا لَهُمْ كُونُوا قِرَدَةً خاسِئِينَ ) * كنايه از سرعت عمل است كه با يك\r\n\r\n","description":"","footnote":"\r\n( 1 ) « خاسى » از ماده خسا ( بر وزن نسل ) به معنى طرد و ذلت است ، اين تغيير در اصل به معنى راندن و طرد كردن سنگ آمده سپس در معنى وسيعترى كه راندن توام با تحقير باشد در موارد ديگر نيز به كار رفته است .\r\n","page_name":" 297 ","page_number":310},
  {"content":"\r\nاشاره و فرمان الهى چهره همه آن عصيانگران دگرگون شد .\r\nجالب اينكه از امام باقر و امام صادق ع در معنى اين آيه نقل شده كه فرمودند : منظور از « ما بين يديها » نسل آن زمان و مراد از « ما خلفها » ما مسلمانان هستيم ، يعنى اين درس عبرت مخصوص بنى اسرائيل نبود ، و همه انسانها را شامل مىشود ( 1 ) .\r\n\r\n","description":"","footnote":"\r\n( 1 ) تفسير مجمع البيان ذيل آيه مورد بحث .\r\n","page_name":" 298 ","page_number":311},
  {"content":"\r\n\r\n[ سوره البقرة ‹ 2 › : آيات 67 تا 74 
  ]\r\nوَ إِذْ قالَ مُوسى لِقَوْمِه إِنَّ اللَّه يَأْمُرُكُمْ أَنْ تَذْبَحُوا بَقَرَةً قالُوا أَ تَتَّخِذُنا هُزُواً قالَ أَعُوذُ بِاللَّه أَنْ أَكُونَ مِنَ الْجاهِلِينَ ‹ 67 › قالُوا ادْعُ لَنا رَبَّكَ يُبَيِّنْ لَنا ما هِيَ قالَ إِنَّه يَقُولُ إِنَّها بَقَرَةٌ لا فارِضٌ وَلا بِكْرٌ عَوانٌ بَيْنَ ذلِكَ فَافْعَلُوا ما تُؤْمَرُونَ ‹ 68 › قالُوا ادْعُ لَنا رَبَّكَ يُبَيِّنْ لَنا ما لَوْنُها قالَ إِنَّه يَقُولُ إِنَّها بَقَرَةٌ صَفْراءُ فاقِعٌ لَوْنُها تَسُرُّ النَّاظِرِينَ ‹ 69 › قالُوا ادْعُ لَنا رَبَّكَ يُبَيِّنْ لَنا ما هِيَ إِنَّ الْبَقَرَ تَشابَه عَلَيْنا وَإِنَّا إِنْ شاءَ اللَّه لَمُهْتَدُونَ ‹ 70 › قالَ إِنَّه يَقُولُ إِنَّها بَقَرَةٌ لا ذَلُولٌ تُثِيرُ الأَرْضَ وَلا تَسْقِي الْحَرْثَ مُسَلَّمَةٌ لا شِيَةَ فِيها قالُوا الآنَ جِئْتَ بِالْحَقِّ فَذَبَحُوها وَما كادُوا يَفْعَلُونَ ‹ 71 ›\r\nوَ إِذْ قَتَلْتُمْ نَفْساً فَادَّارَأْتُمْ فِيها وَاللَّه مُخْرِجٌ ما كُنْتُمْ تَكْتُمُونَ ‹ 72 › فَقُلْنا اضْرِبُوه بِبَعْضِها كَذلِكَ يُحْيِ اللَّه الْمَوْتى وَيُرِيكُمْ آياتِه لَعَلَّكُمْ تَعْقِلُونَ ‹ 73 › ثُمَّ قَسَتْ قُلُوبُكُمْ مِنْ بَعْدِ ذلِكَ فَهِيَ كَالْحِجارَةِ أَوْ أَشَدُّ قَسْوَةً وَإِنَّ مِنَ الْحِجارَةِ لَما يَتَفَجَّرُ مِنْه الأَنْهارُ وَإِنَّ مِنْها لَما يَشَّقَّقُ فَيَخْرُجُ مِنْه الْماءُ وَإِنَّ مِنْها لَما يَهْبِطُ مِنْ خَشْيَةِ اللَّه وَمَا اللَّه بِغافِلٍ عَمَّا تَعْمَلُونَ ‹ 74 ›\r\n","description":"","footnote":"","page_name":" 299 ","page_number":312},
  {"content":"\r\n\r\nترجمه :\r\n67 - ( و بخاطر بياوريد ) هنگامى را كه موسى بقوم خود گفت : خداوند به شما دستور مىدهد ماده گاوى را ذبح كنيد ( و قطعه اى از بدن آن را به مقتولى كه قاتل او شناخته نشده بزنيد تا زنده شود و قاتل خويش را معرفى كند و غوغا خاموش گردد ) گفتند آيا ما را مسخره مىكنى ؟ ( موسى گفت ) به خدا پناه مىبرم از اينكه از جاهلان باشم ! 68 - گفتند ( پس ) از خداى خود بخواه كه براى ما روشن كند اين ماده گاو چگونه ماده گاوى باشد ؟ گفت خداوند مىفرمايد ماده گاوى كه نه پير و از كار افتاده ، و نه بكر و جوان ، بلكه ميان اين دو باشد ، آنچه به شما دستور داده شده ( هر چه زودتر ) انجام دهيد .\r\n","description":"","footnote":"","page_name":" 300 ","page_number":313},
  {"content":"\r\n69 - گفتند : از پروردگار خود بخواه كه براى ما روشن سازد چه رنگى داشته باشد ؟ گفت :\r\nخداوند مىگويد : گاوى باشد زرد يك دست كه رنگ آن بينندگان را شاد و مسرور سازد ! 70 - گفتند : از خدايت بخواه براى ما روشن كند بالاخره چگونه گاوى باشد ؟ زيرا اين گاو براى ما مبهم شده ! و اگر خدا بخواهد ما هدايت خواهيم شد ! .\r\n71 - گفت : خداوند مىفرمايد گاوى باشد كه براى شخم زدن رام نشده باشد ، و براى زراعت آبكشى نكند ، از هر عيبى بر كنار و حتى هيچ گونه رنگ ديگرى در آن نباشد ، گفتند : الان حق مطلب را براى ما آوردى ! سپس ( چنان گاوى را پيدا كردند ) و آن را سر بريدند ولى مايل نبودند اين كار را انجام دهند ! .\r\n72 - و بخاطر بياوريد هنگامى را كه فردى را به قتل رسانديد سپس در باره ( قاتل ) او به نزاع پرداختيد و خداوند آنچه را مخفى داشته بوديد آشكار مىسازد .\r\n73 - سپس گفتيم قسمتى از گاو را به مقتول بزنيد ( تا زنده شود و قاتل را معرفى كند ) خداوند اين گونه مردگان را زنده مىكند و آيات خود را به شما نشان مىدهد شايد درك كنيد .\r\n74 - سپس دلهاى شما بعد از اين جريان سخت شد ، همچون سنگ ، يا سختتر ! ، چرا كه پاره اى از سنگها مىشكافد و از آن نهرها جارى مىشود ، و پاره اى از آنها شكاف بر مىدارد و آب از آن تراوش مىكند ، و پاره اى از خوف خدا ( از فراز كوه ) به زير مىافتد ( اما دلهاى شما نه از خوف خدا مىطپد و نه سرچشمه علم و دانش و عواطف انسانى است ) و خداوند از اعمال شما غافل نيست .\r\n\r\nتفسير : ماجراى گاو بنى اسرائيل\r\nدر اين آيات بر خلاف آنچه تا به حال در سوره بقره پيرامون بنى اسرائيل خوانده‌ايم كه همه به طور فشرده و خلاصه بود ، ماجرايى به صورت مشروح آمده است ، شايد به اين دليل كه اين داستان تنها يك بار در قرآن ذكر شده ، بعلاوه نكات آموزنده فراوانى در آن وجود دارد كه ايجاب چنين شرحى مىكند ، از جمله :\r\nبهانه جويى شديد بنى اسرائيل در سراسر اين داستان نمايان است ، و نيز درجه\r\n","description":"","footnote":"","page_name":" 301 ","page_number":314},
  {"content":"\r\nايمان آنان را به گفتار موسى مشخص مىكند و از همه مهمتر اينكه گواه زنده اى است بر امكان رستاخيز .\r\nماجرا ( آن گونه كه از قرآن و تفاسير بر مىآيد ) چنين بود كه يك نفر از بنى اسرائيل به طرز مرموزى كشته مىشود ، در حالى كه قاتل به هيچوجه معلوم نيست .\r\nدر ميان قبائل و اسباط بنى اسرائيل نزاع درگير مىشود ، هر يك آن را به طايفه و افراد قبيله ديگر نسبت مىدهد و خويش را تبرئه مىكند داورى را براى فصل خصومت نزد موسى مىبرند و حل مشكل را از او خواستار مىشوند ، و چون از طرق عادى حل اين قضيه ممكن نبود ، و از طرفى ادامه اين كشمكش ممكن بود منجر به فتنه عظيمى در ميان بنى اسرائيل گردد ، موسى با استمداد از لطف پروردگار از طريق اعجاز آميزى به حل اين مشكل چنان كه در تفسير آيات مىخوانيد مىپردازد ( 1 ) .\r\n\r\n","description":"","footnote":"\r\n( 1 ) بايد توجه داشت كه در فصل 21 سفر تثنيه تورات كنونى نيز به اين داستان اشاره كوتاهى شده است ، منتها آنچه در تورات كنونى است در واقع به صورت يك حكم است ، در حالى كه آنچه در قرآن آمده به صورت يك حادثه مىباشد ، به هر حال در فصل 21 از جمله 1 تا 9 چنين مىخوانيم :\r\n« اگر مقتولى را در زمينى كه خداوند خدايت براى ارثيت به تو مىدهد در صحرا افتاده بيابى ، و معلوم نشود كه قاتل او كيست ، آن گاه مشايخ و قاضيان تو بيرون رفته ، مسافت شهرهايى كه در اطراف قتيل است بپيمايند و مقرر است آن شهرى كه به قتيل نزديكتر است مشايخ آن شهر گوساله ماده اى كه به كار شيار نرفته و پالهنگ نكشيده است بگيرند ، و مشايخ آن شهر آن گوساله را به دره ناهموار كه هيچ شيار و كشته نشده باشد فرود آورند ، و همانجا در دره گردن گوساله را قطع كنند ، و كاهنان » بنى ليوى « نزديك آيند ، چون كه خداوند خدايت ايشان را برگزيده است تا آنكه او را خدمت كنند ، و به اسم خداوند دعاى خير بخوانند و انفصال هر نزاع و هر صدمه مطابق حكم ايشان باشد ، و تمامى مشايخ آن شهرى كه به قتيل نزديك است ، دستهاى خود را بر گوساله اى كه در دره سر بريده شده است بشويند و متكلم شده بگويند كه اين خون را دستهاى ما نريخته است و چشمان ما نديده است اى خداوند قوم خود اسرائيل را كه باز خريده اى بيامرز ، و قوم خود اسرائيل را به خون ناحق منسوب مكن ، و خون از براى ايشان عفو كرده خواهد شد ، بدين منوال خون ناحق را از ميان خود رفع خواهى كرد ، چون آنچه كه در نظر خداوند راست است به عمل مىآورى » ( عهد قديم چاپ سال 1878 ) .\r\n","page_name":" 302 ","page_number":315},
  {"content":"\r\nنخست مىگويد : « به خاطر بياوريد هنگامى را كه موسى به قوم خود گفت بايد گاوى را سر ببريد » ( * ( وَإِذْ قالَ مُوسى لِقَوْمِه إِنَّ اللَّه يَأْمُرُكُمْ أَنْ تَذْبَحُوا بَقَرَةً ) * ) .\r\nآنها از روى تعجب « گفتند : آيا ما را به مسخره گرفته اى » ؟ ! ( * ( قالُوا أَ تَتَّخِذُنا هُزُواً ) * ) .\r\n« موسى در پاسخ آنان گفت : به خدا پناه مىبرم كه از جاهلان باشم » ( * ( قالَ أَعُوذُ بِاللَّه أَنْ أَكُونَ مِنَ الْجاهِلِينَ ) * ) .\r\nيعنى استهزا نمودن و مسخره كردن ، كار افراد نادان و جاهل است ، و پيامبر خدا هرگز چنين نيست .\r\nپس از آنكه آنها اطمينان پيدا كردند استهزايى در كار نيست و مساله جدى مىباشد « گفتند : اكنون كه چنين است از پروردگارت بخواه براى ما مشخص كند كه اين چگونه گاوى بايد باشد » ؟ ! ( * ( قالُوا ادْعُ لَنا رَبَّكَ يُبَيِّنْ لَنا ما هِيَ ) * ) .\r\nجمله « از خدايت بخواه » كه در خواسته‌هاى آنها چند بار تكرار شده يك نوع اسائه ادب و يا استهزاء سر بسته در آن نهفته است ، مگر خداى موسى ع را از خداى خويش جدا مىدانستند ؟\r\nبه هر حال ، موسى ع در پاسخ آنها « گفت : خداوند مىفرمايد بايد ماده گاوى باشد كه نه پير و از كار افتاده و نه بكر و جوان بلكه ميان اين دو باشد »\r\n","description":"","footnote":"","page_name":" 303 ","page_number":316},
  {"content":"\r\n( * ( قالَ إِنَّه يَقُولُ إِنَّها بَقَرَةٌ لا فارِضٌ وَلا بِكْرٌ عَوانٌ بَيْنَ ذلِكَ ) * ) ( 1 ) .\r\nو براى اينكه آنها بيش از اين مساله را كش ندهند ، و با بهانه تراشى فرمان خدا را به تاخير نيندازند در پايان سخن خود اضافه كرد : « آنچه به شما دستور داده شده است انجام دهيد » ( * ( فَافْعَلُوا ما تُؤْمَرُونَ ) * ) .\r\nولى باز آنها دست از پرگويى و لجاجت بر نداشتند و « گفتند : از پروردگارت بخواه كه براى ما روشن كند كه رنگ آن بايد چگونه باشد » ؟ ! ( * ( قالُوا ادْعُ لَنا رَبَّكَ يُبَيِّنْ لَنا ما لَوْنُها ) * ) .\r\nموسى ع در پاسخ « گفت : خدا مىفرمايد : گاو ماده اى باشد زرد يك دست كه رنگ آن بينندگان را شاد و مسرور سازد » ( * ( قالَ إِنَّه يَقُولُ إِنَّها بَقَرَةٌ صَفْراءُ فاقِعٌ لَوْنُها تَسُرُّ النَّاظِرِينَ ) * ) ( 2 ) .\r\nخلاصه اين گاو بايد كاملا خوشرنگ و درخشنده باشد ، آن چنان زيبا كه بينندگان را به اعجاب وادارد .\r\nو عجب اين است كه باز هم به اين مقدار اكتفاء نكردند و هر بار با بهانه جويى كار خود را مشكلتر ساخته ، و دايره وجود چنان گاوى را تنگتر نمودند .\r\nباز « گفتند از پروردگارت بخواه براى ما روشن كند اين چگونه گاوى بايد باشد » ؟ ( از نظر نوع كار كردن ) ( * ( قالُوا ادْعُ لَنا رَبَّكَ يُبَيِّنْ لَنا ما هِيَ ) * ) .\r\n« چرا كه اين گاو براى ما مبهم شده » ( * ( إِنَّ الْبَقَرَ تَشابَه عَلَيْنا ) * ) .\r\n\r\n","description":"","footnote":"\r\n( 1 ) « فارض » چنان كه راغب در مفردات مىگويد به معنى گاو مسن است ، ولى بعضى از مفسران گفته‌اند گاوى است كه مخصوصا به مرحله اى از پيرى رسيده كه ديگر زاد و ولد نمىكند ، و « عوان » به معنى ميانسال است .\r\n( 2 ) « فاقع » به معنى زرد خالص و يك دست است .\r\n","page_name":" 304 ","page_number":317},
  {"content":"\r\n« و اگر خدا بخواهد ما هدايت خواهيم شد » ! ( * ( وَإِنَّا إِنْ شاءَ اللَّه لَمُهْتَدُونَ ) * ) .\r\nمجددا « موسى گفت : خدا مىفرمايد : گاوى باشد كه براى شخم زدن ، رام نشده ، و براى زراعت آبكشى نكند » ( * ( قالَ إِنَّه يَقُولُ إِنَّها بَقَرَةٌ لا ذَلُولٌ تُثِيرُ الأَرْضَ وَلا تَسْقِي الْحَرْثَ ) * ) .\r\n« و از هر عيبى بر كنار باشد » ( * ( مُسَلَّمَةٌ ) * ) .\r\nو « حتى هيچگونه رنگ ديگرى در آن نباشد » ( * ( لا شِيَةَ فِيها ) * ) .\r\nدر اينجا كه گويا سؤال ديگرى براى مطرح كردن نداشتند « گفتند حالا حق مطلب را ادا كردى » ! ( * ( قالُوا الآنَ جِئْتَ بِالْحَقِّ ) * ) .\r\nسپس گاو را با هر زحمتى بود به دست آوردند « و آن را سر بريدند ، ولى مايل نبودند اين كار را انجام دهند » ! ( * ( فَذَبَحُوها وَما كادُوا يَفْعَلُونَ ) * ) .\r\nقرآن بعد از ذكر ريزه كاريهاى اين ماجرا ، باز آن را به صورت خلاصه و كلى در دو آيه بعد چنين مطرح مىكند : « به خاطر بياوريد هنگامى كه انسانى را كشتيد ، سپس در باره قاتل آن به نزاع پرداختيد و خداوند ( با دستورى كه در آيات بالا آمد ) آنچه را مخفى داشته بوديد آشكار ساخت » ( * ( وَإِذْ قَتَلْتُمْ نَفْساً فَادَّارَأْتُمْ فِيها وَاللَّه مُخْرِجٌ ما كُنْتُمْ تَكْتُمُونَ ) * ) .\r\n« سپس گفتيم قسمتى از گاو را به مقتول بزنيد » ( تا زنده شود و قاتل خود را معرفى كند ) ( فَقُلْنا اضْرِبُوه بِبَعْضِها ) .\r\n« آرى خدا اين گونه مردگان را زنده مىكند » ( كَذلِكَ يُحْيِ اللَّه الْمَوْتى ) .\r\n« و اين گونه آيات خود را به شما نشان مىدهد تا تعقل كنيد » ( وَيُرِيكُمْ\r\n","description":"","footnote":"","page_name":" 305 ","page_number":318},
  {"content":"\r\nآياتِه لَعَلَّكُمْ تَعْقِلُونَ ) .\r\nدر آخرين آيه مورد بحث به مساله قساوت و سنگدلى بنى اسرائيل پرداخته مىگويد بعد از اين ماجراها و ديدن اين گونه آيات و معجزات و عدم تسليم در برابر آنها دلهاى شما سخت شد همچون سنگ يا سختتر « ( * ( ثُمَّ قَسَتْ قُلُوبُكُمْ مِنْ بَعْدِ ذلِكَ فَهِيَ كَالْحِجارَةِ أَوْ أَشَدُّ قَسْوَةً ) * ) .\r\nچرا كه « پاره اى از سنگها مىشكافد و از آن نهرها جارى مىشود » ( * ( وَإِنَّ مِنَ الْحِجارَةِ لَما يَتَفَجَّرُ مِنْه الأَنْهارُ ) * ) .\r\nيا لا اقل « بعضى از آنها شكاف مىخورد و قطرات آب از آن تراوش مىنمايد » ( * ( وَإِنَّ مِنْها لَما يَشَّقَّقُ فَيَخْرُجُ مِنْه الْماءُ ) * ) .\r\nو گاه « پاره اى از آنها ( از فراز كوه ) از خوف خدا فرو مىافتد » ( * ( وَإِنَّ مِنْها لَما يَهْبِطُ مِنْ خَشْيَةِ اللَّه ) * ) .\r\nاما دلهاى شما از اين سنگها نيز سختتر است ، نه چشمه عواطف و علمى از آن مىجوشد و نه قطرات محبتى از آن تراوش مىكند ، و نه هرگز از خوف خدا مىطپد .\r\nو در آخرين جمله مىفرمايد : « خداوند از آنچه انجام مىدهيد غافل نيست » ( * ( وَمَا اللَّه بِغافِلٍ عَمَّا تَعْمَلُونَ ) * ) .\r\nو اين تهديدى است سربسته براى اين جمعيت بنى اسرائيل و تمام كسانى كه خط آنها را ادامه مىدهند .\r\n\r\nنكته‌ها :\r\n\r\n1 - پرسشهاى فراوان و بى جا\r\nبدون شك « سؤال » كليد حل مشكلات و بر طرف ساختن جهل و نادانى است ، اما مانند هر چيز اگر از حد و معيار خود تجاوز كند ، و يا بىمورد انجام گيرد ،\r\n","description":"","footnote":"","page_name":" 306 ","page_number":319},
  {"content":"\r\nدليل انحراف و موجب زيان است ، همانگونه كه نمونه اش را در اين داستان مشاهده كرديم .\r\nبنى اسرائيل مامور بودند گاوى را ذبح كنند ، بدون شك اگر قيد و شرط خاصى مىداشت تاخير بيان از وقت حاجت ممكن نبود ، و خداوند حكيم در همان لحظه كه به آنها امر كرد بيان مىفرمود ، بنا بر اين وظيفه آنها در اين زمينه قيد و شرطى نداشته ، و لذا « بقره » به صورت « نكره » در اينجا ذكر شده است .\r\nولى آنها بى اعتنا به اين اصل مسلم ، شروع به سؤالات گوناگون كردند ، شايد براى اينكه مىخواستند حقيقت ، لوث گردد و قاتل معلوم نشود ، و اين اختلاف هم چنان ميان بنى اسرائيل ادامه يابد ، جمله * ( فَذَبَحُوها وَما كادُوا يَفْعَلُونَ ) * نيز اشاره به همين معنى است ، مىگويد : آنها گاو را ذبح كردند ولى نمىخواستند اين كار انجام گيرد ! .\r\nاز ذيل آيه 72 همين داستان نيز استفاده مىشود كه لا اقل گروهى از آنها قاتل را مىشناختند ، و از اصل جريان مطلع بودند ، و شايد اين قتل بر طبق توطئه قبلى ميان آنها صورت گرفته بود اما كتمان مىكردند ، زيرا در ذيل همين آيه مىخوانيم : * ( وَاللَّه مُخْرِجٌ ما كُنْتُمْ تَكْتُمُونَ ) * : « خداوند آنچه را شما پنهان مىداريد آشكار و بر ملا مىسازد » .\r\nاز اين گذشته افراد لجوج و خود خواه غالبا پر حرف و پر سؤالند ، و در برابر هر چيز بهانه جويى مىكنند .\r\nقرائن نشان مىدهد كه اصولا آنها نه معرفت كاملى نسبت به خداوند داشتند و نه نسبت به موقعيت موسى ع ، لذا بعد از همه اين سؤالها گفتند الان جئت بالحق : « حالا حق را بيان كردى » ! گويى هر چه قبل از آن بوده باطل بوده است ! .\r\nبه هر حال ، هر قدر آنها سؤال كردند خداوند هم تكليف آنها را سختتر كرد ، چرا كه چنين افراد ، مستحق چنان مجازاتى هستند ، لذا در روايات مىخوانيم\r\n","description":"","footnote":"","page_name":" 307 ","page_number":320},
  {"content":"\r\nكه در هر مورد خداوند سكوت كرده ، پرسش و سؤال نكنيد كه حكمتى داشته و لذا در روايتى از امام على بن موسى الرضا ع چنين آمده اگر آنها در همان آغاز ، هر ماده گاوى انتخاب كرده و سر بريده بودند كافى بود ، و لكن شدوا فشدد اللَّه عليهم : « آنها سختگيرى كردند خداوند هم بر آنها سخت گرفت » ( 1 ) .\r\n\r\n2 - اينهمه اوصاف براى چه بود ؟\r\nهمانگونه كه گفتيم تكليف بنى اسرائيل در آغاز ، مطلق و بى قيد و شرط بود ، اما سختگيرى و سرپيچى آنها از انجام وظيفه ، حكم آنها را دگرگون ساخت و سختتر شد ( 2 ) .\r\nبا اين حال اوصاف و قيودى كه بعدا براى اين گاو ذكر شده ممكن است اشاره به يك حقيقت اجتماعى در زندگى انسانها بوده باشد : قرآن گويا مىخواهد اين نكته را بيان كند كه گاوى كه بايد نقش احيا كننده داشته باشد ، ذلول يعنى تسليم بدون قيد و شرط ، و باربر و اسير و زير دست نباشد ، همچنين نبايد رنگهاى مختلف در اندام آن به چشم بخورد بلكه بايد يك رنگ و خالص باشد .\r\nبه طريق اولى كسانى هم كه در نقش رهبرى و احياء كردن اجتماع ظاهر مىشوند و مىخواهند قلبها و افكار مرده را احيا كنند ، بايد رام ديگران نگردند ، مال و ثروت فقر و غنى ، قدرت و نيروى زورمندان ، در هدف آنها اثر نگذارد ، كسى جز خدا در دل آنها جاى نداشته باشد ، تنها تسليم حق و پايبند دين باشند ، هيچگونه رنگى در وجودشان جز رنگ خدايى يافت نشود ، و اين افراد هستند\r\n\r\n","description":"","footnote":"\r\n( 1 ) تفسير عياشى به نقل از تفسير الميزان ذيل آيه مورد بحث .\r\n( 2 ) اين داستان نشان مىدهد كه هم نسخ حكم قبل از عمل بر طبق مصالحى جايز است و هم در آئين موسى نسخ وجود داشته ، و نيز نشان مىدهد كه گاهى تكليفشان جنبه كيفر و مجازات دارد ، اينها مباحثى است كه در جاى خود مطرح شده است .\r\n","page_name":" 308 ","page_number":321},
  {"content":"\r\nكه مىتوانند بدون اضطراب و تشويش به كارهاى مردم رسيدگى كرده ، مشكلات را حل نموده ، و آنها را احياء كنند .\r\nولى دلى كه متمايل به دنيا و رام دنيا است ، و اين رنگ وى را معيوب ساخته ، چنين كسى نمىتواند با اين عيب و نقصى كه در خود دارد قلوب مرده را زنده سازد و نقش احيا كننده داشته باشد .\r\n\r\n3 - انگيزه قتل چه بود ؟\r\nآن چنان كه از تواريخ و تفاسير استفاده مىشود انگيزه قتل در ماجراى بنى اسرائيل را مال و يا مساله ازدواج دانسته‌اند .\r\nبعضى از مفسران معتقدند يكى از ثروتمندان بنى اسرائيل كه ثروتى فراوان داشت و وارثى جز پسر عموى خويش نداشت ، عمر طولانى كرد ، پسر عمو هر چه انتظار كشيد عموى پيرش از دنيا برود و اموال او را از طريق ارث تصاحب كند ، ممكن نشد ، لذا تصميم گرفت او را از پاى در آورد .\r\nبالاخره پنهانى او را كشت و جسدش را در ميان جاده افكند ، سپس بناى ناله و فرياد را گذاشت و به محضر موسى ع شكايت آورد كه عموى مرا كشته‌اند ! بعضى ديگر از مفسران گفته‌اند كه انگيزه قتل اين بوده است كه قاتل عموى خويش تقاضاى ازدواج با دخترش را نمود به او پاسخ رد داده شد و دختر را با جوانى از پاكان و نيكان بنى اسرائيل همسر ساختند ، پسر عموى شكستخورده دست به كشتن پدر دختر زد ، سپس شكايت به موسى ع كرد كه عمويم كشته شده قاتلش را پيدا كنيد ! به هر حال ممكن است در اين آيه اشاره به اين حقيقت نيز باشد كه سرچشمه مفاسد ، قتلها و جنايات غالبا دو موضوع است : « ثروت » و « بىبندوباريهاى جنسى » .\r\n","description":"","footnote":"","page_name":" 309 ","page_number":322},
  {"content":"\r\n\r\n4 - نكات آموزنده اين داستان\r\nاين داستان عجيب ، علاوه بر اينكه دليل بر قدرت بى پايان پروردگار بر همه چيز است ، دليلى بر مساله معاد نيز مىباشد ، و لذا در آيه 73 خوانديم كَذلِكَ يُحْيِ اللَّه الْمَوْتى كه اشاره به مساله معاد است ، وَيُرِيكُمْ آياتِه كه اشاره به قدرت و عظمت پروردگار مىباشد .\r\nاز اين گذشته نشان مىدهد كه اگر خداوند بر گروهى غضب مىكند بى دليل نيست ، بنى اسرائيل در تعبيراتى كه در اين داستان در برابر موسى ع داشتند ، نهايت جسارت را نسبت به او و حتى خلاف ادب نسبت به ساحت قدس خداوند نمودند .\r\nدر آغاز گفتند : آيا تو ما را مسخره مىكنى ؟ و به اين ترتيب پيامبر بزرگ خدا را متهم به سخريه نمودند .\r\nدر چند مورد مىگويند از خدايت بخواه . . . مگر خداى موسى با خداى آنها فرق داشت ؟ با اينكه موسى صريحا گفته بود خدا به شما دستور مىدهد .\r\nدر يك مورد مىگويند اگر پاسخ اين سؤال را بگويى ما هدايت مىشويم كه مفهومش آنست كه بيان قاصر تو موجب گمراهى است و در پايان كار مىگويند :\r\nحالا حق را آوردى ! اين تعبيرات همه دليل بر جهل و نادانى و خود خواهى و لجاجت آنها مىباشد .\r\nاز اين گذشته اين داستان به ما درس مىدهد كه سختگير نباشيم تا خدا بر ما سخت نگيرد به علاوه انتخاب گاو براى كشتن شايد براى اين بوده كه بقاياى فكر گوساله پرستى و بت پرستى را از مغز آنها بيرون براند .\r\n\r\nنيكى به پدر\r\nمفسران در اينجا يادآور مىشوند كه اين گاو در آن محيط منحصر به فرد\r\n","description":"","footnote":"","page_name":" 310 ","page_number":323},
  {"content":"\r\nبوده است و بنى اسرائيل آن را به قيمت بسيار گزافى خريدند .\r\nمىگويند صاحب اين گاو مرد نيكوكارى بود و نسبت به پدر خويش احترام فراوان قائل مىشد ، در يكى از روزها كه پدرش در خواب بود معامله پر سودى براى او پيش آمد ، ولى او به خاطر اينكه پدرش ناراحت نشود ، حاضر نشد وى را بيدار سازد و كليد صندوق را از او بگيرد ، در نتيجه از معامله صرفنظر كرد .\r\nو به قول بعضى از مفسران « فروشنده حاضر مىشود آن جنس را به هفتاد هزار بفروشد به اين شرط كه نقد بپردازد ، و پرداختن پول نقد منوط به اين بوده است كه پدر را بيدار كند و كليد صندوقها را از او بگيرد ، ولى جوان مزبور حاضر مىگردد كه به هشتاد هزار بخرد ولى پول را پس از بيدارى پدر بپردازد ! بالاخره معامله انجام نشد .\r\nخداوند به جبران اين گذشت جوان معامله پرسود بالا را براى او فراهم مىسازد .\r\nبعضى از مفسران نيز مىگويند : پدر پس از بيدار شدن از ماجرا آگاه مىشود و گاو مزبور را به پاداش اين عمل به پسر خود مىبخشد كه سر انجام آن سود فراوان را براى او به بار مىآورد ( 1 ) .\r\nپيامبر اسلام در اين مورد مىفرمايد :\r\nانظروا الى البر ما بلغ باهله :\r\n« نيكى را بنگريد كه با نيكو كار چه مىكند ؟ ! » ( 2 ) .\r\n\r\n","description":"","footnote":"\r\n( 1 ) تفسير ابن كثير ج 1 .\r\n( 2 ) تفسير نور الثقلين ج اول ص 88 .\r\n","page_name":" 311 ","page_number":324},
  {"content":"\r\n\r\n[ سوره البقرة ‹ 2 › : آيات 75 تا 77 
  ]\r\nأَ فَتَطْمَعُونَ أَنْ يُؤْمِنُوا لَكُمْ وَقَدْ كانَ فَرِيقٌ مِنْهُمْ يَسْمَعُونَ كَلامَ اللَّه ثُمَّ يُحَرِّفُونَه مِنْ بَعْدِ ما عَقَلُوه وَهُمْ يَعْلَمُونَ ‹ 75 › وَإِذا لَقُوا الَّذِينَ آمَنُوا قالُوا آمَنَّا وَإِذا خَلا بَعْضُهُمْ إِلى بَعْضٍ قالُوا أَ تُحَدِّثُونَهُمْ بِما فَتَحَ اللَّه عَلَيْكُمْ لِيُحَاجُّوكُمْ بِه عِنْدَ رَبِّكُمْ أَ فَلا تَعْقِلُونَ ‹ 76 › أَ وَلا يَعْلَمُونَ أَنَّ اللَّه يَعْلَمُ ما يُسِرُّونَ وَما يُعْلِنُونَ ‹ 77 ›\r\n\r\nترجمه :\r\n75 - آيا انتظار داريد به ( آئين ) شما ايمان بياورند ، با اينكه عده اى از آنها سخنان خدا را مىشنيدند و پس از فهميدن آن را تحريف مىكردند در حالى كه علم و اطلاع داشتند .\r\n76 - و هنگامى كه مؤمنان را ملاقات كنند مىگويند ايمان آورديم ، ولى هنگامى كه با هم خلوت مىكنند ( بعضى به بعضى ديگر اعتراض مىكنند و ) مىگويند چرا مطالبى را كه خداوند ( در باره صفات پيامبر اسلام ) براى شما بيان كرد به مسلمانان بازگو مىكنيد تا ( روز رستاخيز ) در پيشگاه خدا بر ضد شما بان استدلال كنند ؟ آيا نمىفهميد ؟ .\r\n77 - آيا اينها نمىدانند خداوند از اسرار درون و برون آنان آگاه است ؟ !\r\n\r\nشان نزول :\r\nبعضى از مفسران در شان نزول دو آيه اخير از امام باقر ع چنين نقل كرده‌اند :\r\n« گروهى از يهود كه دشمنى با حق نداشتند هنگامى كه مسلمانان را ملاقات\r\n","description":"","footnote":"","page_name":" 312 ","page_number":325},
  {"content":"\r\nمىكردند از آنچه در تورات پيرامون صفات پيامبر اسلام ص آمده بود به آنها خبر مىدادند ، بزرگان يهود از اين امر آگاه شدند و آنها را از اين كار نهى كردند ، و گفتند شما صفات محمد ص را كه در تورات آمده براى آنها بازگو نكنيد تا در پيشگاه خدا دليلى بر ضد شما نداشته باشند ، آيات فوق نازل شد و به آنها پاسخ گفت » ( 1 ) .\r\n\r\nتفسير : انتظار بى جا !\r\nدر اين آيات چنان كه ملاحظه مىكنيد قرآن ، ماجراى بنى اسرائيل را رها كرده ، روى سخن را به مسلمانان نموده و نتيجه گيرى آموزنده اى مىكند ، مىگويد : « شما چگونه انتظار داريد كه اين قوم به دستورات آئين شما ايمان بياورند ، با اينكه گروهى از آنان سخنان خدا را مىشنيدند و پس از فهم و درك آن را تحريف مىكردند ، در حالى كه علم و اطلاع داشتند » ؟ ! ( * ( أَ فَتَطْمَعُونَ أَنْ يُؤْمِنُوا لَكُمْ وَقَدْ كانَ فَرِيقٌ مِنْهُمْ يَسْمَعُونَ كَلامَ اللَّه ثُمَّ يُحَرِّفُونَه مِنْ بَعْدِ ما عَقَلُوه وَهُمْ يَعْلَمُونَ ) * ) .\r\nبنا بر اين اگر مىبينيد آنها تسليم بيانات زنده قرآن و اعجاز پيامبر اسلام ص نمىشوند نگران نباشيد ، اينها فرزندان همان كسانى هستند كه به عنوان برگزيدگان قوم همراه موسى به كوه طور رفتند و سخنان خدا را شنيدند و دستورهاى او را درك كردند ، و به هنگام بازگشت ، آن را تحريف نمودند .\r\nاز جمله « * ( وَقَدْ كانَ فَرِيقٌ مِنْهُمْ . . . ) * » چنين استفاده مىشود كه همه آنها تحريفگر نبودند بلكه اين تنها كار گروهى بوده كه شايد اكثريت را تشكيل مىدادند .\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n","page_name":" 313 ","page_number":326},
  {"content":"\r\nدر « اسباب النزول » آمده است كه گروهى از يهود هنگامى كه از طور باز گشتند به مردم گفتند : « ما شنيديم كه خداوند به موسى دستور داد فرمانهاى مرا در آنجا كه مىتوانيد انجام دهيد ، و آنجا كه نمىتوانيد ترك كنيد » ! و اين نخستين تحريف بود .\r\nبه هر حال در ابتداى ظهور پيامبر اسلام انتظار مىرفت كه قوم يهود پيش از ديگران با نداى اسلام لبيك گويند چرا كه آنها اهل كتاب بودند ( بخلاف مشركان ) بعلاوه صفات پيامبر اسلام ص را نيز در كتابهاى خود خوانده بودند ولى قرآن مىگويد : با سابقه بدى كه آنها دارند انتظار شما مورد ندارد ، چرا كه گاهى صفات و روحيات انحرافى يك جمعيت ، سبب مىشود كه با تمام نزديكى به حق از آن دور گردند .\r\nآيه بعد پرده از روى حقيقت تلخ ديگرى پيرامون اين جمعيت حيله گر و منافق بر مىدارد و مىگويد : « پاكدلان آنها هنگامى كه مؤمنان را ملاقات مىكنند اظهار ايمان مىنمايند » ( و صفات پيامبر را كه در كتبشان آمده است خبر مىدهند ) ( * ( وَإِذا لَقُوا الَّذِينَ آمَنُوا قالُوا آمَنَّا ) * ) .\r\n« اما در پنهانى و خلوت ، جمعى از آنها مىگويند : چرا مطالبى را كه خداوند در تورات براى شما بيان كرده به مسلمانان مىگوئيد » ؟ ( * ( وَإِذا خَلا بَعْضُهُمْ إِلى بَعْضٍ قالُوا أَ تُحَدِّثُونَهُمْ بِما فَتَحَ اللَّه عَلَيْكُمْ ) * ) .\r\n« تا در قيامت در پيشگاه خدا بر ضد شما به آن استدلال كنند ، آيا نمىفهميد » ؟\r\n( * ( لِيُحَاجُّوكُمْ بِه عِنْدَ رَبِّكُمْ أَ فَلا تَعْقِلُونَ ) * ) .\r\nاين احتمال در تفسير آيه نيز وجود دارد كه آغاز آيه از منافقان يهود سخن مىگويد كه در حضور مسلمانان دم از ايمان مىزدند ، و در غياب انكار مىكردند و حتى پاكدلان يهود را نيز مورد سرزنش قرار مىدادند كه چرا اسرار كتب\r\n","description":"","footnote":"","page_name":" 314 ","page_number":327},
  {"content":"\r\nمقدس را در اختيار مسلمانان قرار داده‌ايد ؟\r\nبه هر حال اين تاييدى است بر آنچه در آيه قبل بود كه شما از جمعيتى كه چنين روحيات بر آنها حاكم است چندان انتظار ايمان نداشته باشيد .\r\nجمله « * ( فَتَحَ اللَّه عَلَيْكُمْ ) * » ممكن است به معنى حكم و فرمان الهى باشد كه در اختيار بنى اسرائيل قرار داشت ، و ممكن است اشاره به گشودن درهاى اسرار الهى و خبرهاى آينده مربوط به شريعت جديد به روى آنان باشد .\r\nقابل توجه اينكه از اين آيه به خوبى استفاده مىشود كه ايمان اين گروه منافق در باره خدا آن قدر ضعيف بود كه او را همچون انسانهاى عادى مىپنداشتند و تصور مىكردند اگر حقيقتى را از مسلمانان كتمان كنند از خدا نيز مكتوم خواهد ماند ! لذا آيه بعد با صراحت مىگويد : « آيا اينها نمىدانند كه خداوند از اسرار درون و برونشان آگاه است » ( * ( أَ وَلا يَعْلَمُونَ أَنَّ اللَّه يَعْلَمُ ما يُسِرُّونَ وَما يُعْلِنُونَ ) * ) .\r\n","description":"","footnote":"","page_name":" 315 ","page_number":328},
  {"content":"\r\n\r\n[ سوره البقرة ‹ 2 › : آيات 78 تا 79 
  ]\r\nوَ مِنْهُمْ أُمِّيُّونَ لا يَعْلَمُونَ الْكِتابَ إِلَّا أَمانِيَّ وَإِنْ هُمْ إِلَّا يَظُنُّونَ ‹ 78 › فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ ثُمَّ يَقُولُونَ هذا مِنْ عِنْدِ اللَّه لِيَشْتَرُوا بِه ثَمَناً قَلِيلًا فَوَيْلٌ لَهُمْ مِمَّا كَتَبَتْ أَيْدِيهِمْ وَوَيْلٌ لَهُمْ مِمَّا يَكْسِبُونَ ‹ 79 ›\r\n\r\nترجمه :\r\n78 - و پاره اى از آنها عوامانى هستند كه كتاب خدا را جز يك مشت خيالات و آرزوها نمىدانند ، و تنها به پندارهايشان دل بسته‌اند ! 79 - واى بر آنها كه مطالبى با دست خود مىنويسند سپس مىگويند : از طرف خدا است تا به بهاى كمى آن را بفروشند ، واى بر آنها از آنچه با دست خود نوشتند ، و واى بر آنها از آنچه از اين راه به دست مىآورند !\r\n\r\nشان نزول :\r\nجمعى از دانشمندان يهود اوصافى را كه براى پيامبر اسلام ص در تورات آمده بود تغيير دادند و اين تغيير به خاطر حفظ موقعيت خود و منافعى بود كه همه سال از ناحيه عوام به آنها مىرسيد .\r\nهنگامى كه پيامبر اسلام ص مبعوث شد ، و اوصاف او را با آنچه در تورات آمده بود مطابق ديدند ترسيدند كه در صورت روشن شدن اين واقعيت منافع آنها در خطر قرار گيرد ، لذا بجاى اوصاف واقعى مذكور در تورات ، صفاتى بر ضد آن نوشتند .\r\n","description":"","footnote":"","page_name":" 316 ","page_number":329},
  {"content":"\r\nعوام يهود كه تا آن زمان كم و بيش صفات واقعى او را شنيده بودند ، از علماى خود مىپرسيدند آيا اين همان پيامبر موعود نيست كه بشارت ظهور او را مىداديد ؟\r\nآنها آيات تحريف شده تورات را بر آنها مىخواندند تا به اين وسيله قانع شوند ( 1 ) .\r\n\r\nتفسير : نقشه‌هاى يهود براى استثمار عوام !\r\nدر تعقيب آيات گذشته پيرامون خلافكاريهاى يهود ، آيات مورد بحث ، جمعيت آنها را به دو گروه مشخص تقسيم مىكند : « عوام » و « دانشمندان حيله گر » ( البته اقليتى از دانشمندان آنها بودند كه ايمان آوردند و حق را پذيرا شدند و به صفوف مسلمانان پيوستند ) .\r\nمىگويد : « گروهى از آنها افرادى هستند كه از دانش بهره اى ندارند ، و از كتاب خدا جز يك مشت خيالات و آرزوها نمىدانند ، و تنها به پندارهايشان دل بسته‌اند » ( * ( وَمِنْهُمْ أُمِّيُّونَ لا يَعْلَمُونَ الْكِتابَ إِلَّا أَمانِيَّ وَإِنْ هُمْ إِلَّا يَظُنُّونَ ) * ) .\r\n« اميون » جمع « امى » در اينجا به معنى « درس نخوانده » است ، يعنى به همان حالتى كه از مادر متولد شده باقى مانده و مكتب و استادى را نديده است ، و يا به خاطر اينكه جمعى از مادران روى علاقه‌هاى جاهلانه فرزندان خود را از خود جدا نمىكردند و اجازه نمىدادند به مكتب بروند » ( 2 ) .\r\n« امانى » جمع « امنية » به معنى آرزو است ، و در اينجا ممكن است اشاره به پندارها و امتيازات موهومى باشد كه يهود براى خود قائل بودند ، از جمله\r\n\r\n","description":"","footnote":"\r\n( 1 ) اين شان نزول به طور اجمال در تفسير مجمع البيان در ذيل آيه مورد بحث ، و بطور تفصيل در آيات مناسب ديگر آمده است .\r\n( 2 ) پيرامون معنى « امى » به طور مشروحتر در جلد ششم صفحه 396 بحث شده است ( ذيل آيه 157 اعراف ) .\r\n","page_name":" 317 ","page_number":330},
  {"content":"\r\nمىگفتند : « ما فرزندان خدا و دوستان خاص او هستيم » نَحْنُ أَبْناءُ اللَّه وَأَحِبَّاؤُه ( مائده - 18 ) و يا اينكه مىگفتند : « هرگز آتش دوزخ جز چند روزى به ما نخواهد رسيد » كه در آيات بعد به اين گفتار يهود بر مىخوريم .\r\nاين احتمال نيز وجود دارد كه منظور از امانى ، آيات تحريف شده باشد كه دانشمندان يهود در اختيار عوام مىگذاشتند ، و جمله « * ( لا يَعْلَمُونَ الْكِتابَ إِلَّا أَمانِيَّ ) * » با اين معنى سازگارتر مىباشد .\r\nبه هر حال پايان اين آيه ( * ( إِنْ هُمْ إِلَّا يَظُنُّونَ ) * ) دليل بر آن است كه پيروى از ظن و گمان در اساس و اصول دين و شناخت مكتب وحى كارى است نادرست و در خور سرزنش و هر كس بايد در اين قسمت از روى تحقيق كافى گام بردارد .\r\nدسته اى ديگر دانشمندان آنها بودند كه حقايق را به سود خود تحريف مىكردند چنان كه قرآن در آيه بعد مىگويد : « واى بر آنها كه مطالب را به دست خود مىنويسند ، و بعد مىگويند اينها از سوى خدا است » ( * ( فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ ثُمَّ يَقُولُونَ هذا مِنْ عِنْدِ اللَّه ) * ) .\r\n« و هدفشان اين است با اين كار ، بهاى كمى بدست آورند » ( * ( لِيَشْتَرُوا بِه ثَمَناً قَلِيلًا ) * ) .\r\n« واى بر آنها از آنچه با دست خود مىنويسند » ( * ( فَوَيْلٌ لَهُمْ مِمَّا كَتَبَتْ أَيْدِيهِمْ ) * ) .\r\n« و واى بر آنها از آنچه با اين خيانتها بدست مىآورند » ( * ( وَوَيْلٌ لَهُمْ مِمَّا يَكْسِبُونَ ) * ) .\r\nاز جمله‌هاى اخير اين آيه به خوبى استفاده مىشود كه آنها هم وسيله نامقدسى داشتند ، و هم نتيجه نادرستى مىگرفتند .\r\n","description":"","footnote":"","page_name":" 318 ","page_number":331},
  {"content":"\r\nبعضى از مفسران در ذيل آيه مورد بحث حديثى از امام صادق ع نقل كرده‌اند كه داراى نكات قابل ملاحظه اى است ، حديث چنين است :\r\n« مردى به امام صادق ع عرض كرد با اينكه عوام يهود اطلاعى از كتاب آسمانى خود جز از طريق علمايشان نداشتند ، چگونه خداوند آنها را نسبت به تقليد از علماء و پذيرش از آنان مذمت مىكند ؟ ! ( اشاره به آيات مورد بحث است ) آيا عوام يهود با عوام ما كه از علماى خود تقليد مىكنند تفاوت دارند ؟ . . .\r\nامام فرمود : بين عوام ما و عوام يهود از يك جهت فرق و از يك جهت مساوات است ، از آن جهت كه مساوى هستند خداوند عوام ما را نيز مذمت كرده همانگونه كه عوام يهود را نكوهش فرموده .\r\nاما از آن جهت كه با هم تفاوت دارند اين است كه عوام يهود از وضع علماى خود آگاه بودند ، مىدانستند آنها صريحا دروغ مىگويند ، حرام و رشوه مىخورند و احكام خدا را تغيير مىدهند ، آنها با فطرت خود اين حقيقت را دريافته بودند كه چنين اشخاصى فاسقند و جايز نيست سخنان آنها را در باره خدا و احكام او بپذيرند ، و سزاوار نيست شهادت آنها را در باره پيامبران قبول كنند ، به اين دليل خداوند آنها را نكوهش كرده است ( ولى عوام ما پيرو چنين علمايى نيستند ) .\r\nو اگر عوام ما از علماى خود فسق آشكار و تعصب شديد و حرص بر دنيا و اموال حرام ببينند هر كس از آنها پيروى كند مثل يهود است كه خداوند آنان را به خاطر پيروى از علماى فاسق نكوهش كرده است ،\r\nفاما من كان من الفقهاء صائنا لنفسه ، حافظا لدينه ، مخالفا على هواه ، مطيعا لامر مولاه فللعوام ان يقلدوه :\r\n« اما دانشمندانى كه پاكى روح خود را حفظ كنند ، و دين خود را نگهدارند ، مخالف هوى و هوس و مطيع فرمان مولاى خويش باشند عوام مىتوانند\r\n","description":"","footnote":"","page_name":" 319 ","page_number":332},
  {"content":"\r\nاز آنها پيروى كنند . . . » ( 1 ) .\r\nروشن است كه اين حديث اشاره به تقليد تعبدى در احكام نمىكند ، بلكه منظور پيروى كردن از رهنمايى دانشمندان براى بدست آوردن علم و يقين در اصول دين است ، زيرا حديث در مورد شناخت پيامبر سخن مىگويد كه مسلما از اصول دين مىباشد و تقليد تعبدى در آن جايز نيست .\r\n\r\n","description":"","footnote":"\r\n( 1 ) وسائل الشيعه جلد 18 صفحه 94 ( كتاب القضاء باب 10 - تفسير صافى ذيل آيات مورد بحث ) .\r\n","page_name":" 320 ","page_number":333},
  {"content":"\r\n\r\n[ سوره البقرة ‹ 2 › : آيات 80 تا 82 
  ]\r\nوَ قالُوا لَنْ تَمَسَّنَا النَّارُ إِلَّا أَيَّاماً مَعْدُودَةً قُلْ أَتَّخَذْتُمْ عِنْدَ اللَّه عَهْداً فَلَنْ يُخْلِفَ اللَّه عَهْدَه أَمْ تَقُولُونَ عَلَى اللَّه ما لا تَعْلَمُونَ ‹ 80 › بَلى مَنْ كَسَبَ سَيِّئَةً وَأَحاطَتْ بِه خَطِيئَتُه فَأُولئِكَ أَصْحابُ النَّارِ هُمْ فِيها خالِدُونَ ‹ 81 › وَالَّذِينَ آمَنُوا وَعَمِلُوا الصَّالِحاتِ أُولئِكَ أَصْحابُ الْجَنَّةِ هُمْ فِيها خالِدُونَ ‹ 82 ›\r\n\r\nترجمه :\r\n80 - و گفتند هرگز آتش دوزخ جز چند روزى به ما نخواهد رسيد ، بگو آيا پيمانى نزد خدا گرفته‌ايد ؟ ! چون خداوند هرگز از پيمانش تخلف نمىورزد ، يا اينكه چيزى به خدا نسبت مىدهيد كه به آن علم نداريد ؟ ! 81 - آرى كسانى كه تحصيل گناه كنند ، و آثار گناه سراسر وجودشان را بپوشاند آنها اهل آتشند و جاودانه در آن خواهند بود .\r\n82 - و آنها كه ايمان آورده‌اند و اعمال صالح انجام داده‌اند اهل بهشتند و هميشه در آن خواهند ماند .\r\n\r\nتفسير : بلندپروازى و ادعاهاى تو خالى !\r\nقرآن در اينجا به يكى از گفته‌هاى بى اساس يهود كه آنان را به خود\r\n","description":"","footnote":"","page_name":" 321 ","page_number":334},
  {"content":"\r\nمغرور ساخته و سرچشمه قسمتى از انحرافات آنها شده بود اشاره كرده و به آن پاسخ مىگويد :\r\nنخست مىفرمايد : « آنها گفتند : هرگز آتش دوزخ ، جز چند روزى به ما نخواهد رسيد » ( * ( وَقالُوا لَنْ تَمَسَّنَا النَّارُ إِلَّا أَيَّاماً مَعْدُودَةً ) * ) .\r\n« بگو آيا پيمانى نزد خدا بسته‌ايد كه هرگز خداوند از پيمانش تخلف نخواهد كرد يا اينكه چيزى را به خدا نسبت مىدهيد كه نمىدانيد » ؟ ! ( * ( قُلْ أَتَّخَذْتُمْ عِنْدَ اللَّه عَهْداً فَلَنْ يُخْلِفَ اللَّه عَهْدَه أَمْ تَقُولُونَ عَلَى اللَّه ما لا تَعْلَمُونَ ) * ) .\r\nاعتقاد به برترى نژادى ملت يهود ، و اينكه آنها تافته اى جدا بافته‌اند ، و گنهكارانشان فقط چند روزى كيفر و مجازات مىبينند ، سپس بهشت الهى براى ابد در اختيار آنان است ، يكى از دلائل روشن خود خواهى و خود پرستى اين جمعيت است .\r\nاين امتيازطلبى با هيچ منطقى سازگار نيست زيرا هيچگونه تفاوتى در ميان انسانها از نظر كيفر و پاداش اعمال در پيشگاه خدا وجود ندارد .\r\nمگر يهود چه كرده بودند كه مىبايست تبصره اى به سود آنها بر قانون كلى مجازات زده شود ؟\r\nبه هر حال آيه فوق با يك بيان منطقى ، اين پندار غلط را ابطال مىكند و مىگويد اين گفتار شما از دو حال خارج نيست : يا بايد عهد و پيمان خاصى از خدا در اين زمينه گرفته باشيد - كه نگرفته‌ايد - و يا دروغ و تهمت به خدا مىبنديد ! آيه بعد يك قانون كلى و عمومى را كه از هر نظر منطقى است بيان مىكند مىگويد : « آرى كسانى كه تحصيل گناه كنند و آثار گناه سراسر وجودشان را بپوشاند آنها اهل دوزخند ، و هميشه در آن خواهند بود » ( * ( بَلى مَنْ كَسَبَ سَيِّئَةً وَأَحاطَتْ بِه خَطِيئَتُه فَأُولئِكَ أَصْحابُ النَّارِ هُمْ فِيها خالِدُونَ ) * ) .\r\n","description":"","footnote":"","page_name":" 322 ","page_number":335},
  {"content":"\r\nاين يك قانون كلى در باره گنهكاران از هر قوم و ملت و گروه و جماعت است .\r\nو اما در مورد مؤمنان پرهيزگار ، نيز يك قانون كلى و همگانى وجود دارد كه آيه بعد بيانگر آن است : « كسانى كه ايمان آورده‌اند و عمل صالح انجام داده‌اند آنها اصحاب بهشتند و جاودانه در آن خواهند بود » ( * ( وَالَّذِينَ آمَنُوا وَعَمِلُوا الصَّالِحاتِ أُولئِكَ أَصْحابُ الْجَنَّةِ هُمْ فِيها خالِدُونَ ) * ) .\r\n\r\nنكته‌ها :\r\n\r\n1 - كسب « سيئة »\r\n« كسب » و « اكتساب » به معنى تحصيل كردن چيزى از روى اراده و اختيار است ، بنا بر اين جمله « * ( بَلى مَنْ كَسَبَ سَيِّئَةً ) * » اشاره به كسانى است كه با علم و اختيار مرتكب گناهان مىشوند و تعبير « كسب » شايد از اين نظر باشد كه گنهكار در يك محاسبه كوته بينانه انجام گناه را به سود خويش و ترك آن را به زيان خود مىپندارد ، اينها همان كسانى هستند كه در چند آيه بعد به آنها اشاره كرده مىگويد : آنها آخرت را به زندگى دنيا فروخته‌اند لذا تخفيفى در مجازاتشان نيست .\r\n\r\n2 - احاطه خطيئه چيست ؟\r\n« خطيئه » در بسيارى از موارد به معنى گناهانى است كه از روى عمد تحقق نيافته ، ولى در آيه مورد بحث ، به معنى گناه كبيره ( 1 ) و يا آثار گناه ( 2 ) است كه بر قلب و جان انسان مىنشيند .\r\n\r\n","description":"","footnote":"\r\n( 1 ) تفسير كبير فخر رازى ذيل آيه .\r\n( 2 ) تفسير الميزان ذيل آيه .\r\n","page_name":" 323 ","page_number":336},
  {"content":"\r\nبه هر حال مفهوم احاطه گناه اين است كه انسان آن قدر در گناهان فرو رود كه زندانى براى خود بسازد ، زندانى كه منافذ آن بسته باشد .\r\nتوضيح اينكه گناهان كوچك و بزرگ در آغاز ، يك « عمل » است ، سپس تبديل به « حالت » مىشود و با ادامه و اصرار ، شكل « ملكه » به خود مىگيرد ، و هنگامى كه به اوج شدت خود برسد تمام وجود انسان را به رنگ گناه در مىآورد و عين وجود انسان مىشود .\r\nدر اين هنگام هيچ پند و موعظه و راهنمايى رهنمايان در وجود او اثر نخواهد كرد ، و در حقيقت با دست خود قلب ماهيت خويش كرده است .\r\nاز يك نظر چنين كسانى به كرمهايى ميمانند كه اطراف خود پيله اى مىتنند ، پيله اى كه آنان را زندانى و سر انجام خفه مىكند و روشن است سرنوشتى جز خلود در آتش براى آنها نخواهد بود .\r\nو با توجه به آياتى كه مىگويد خداوند تنها مشركان را نمىآمرزد و اما غير شرك ، قابل بخشش است ( إِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ - نساء - 48 ) ، و با توجه به اينكه در آيات مورد بحث كه سخن از خلود در آتش مىباشد ، مىتوان نتيجه گرفت كه اين چنين گنهكاران سر انجام گوهر ايمان را از دست داده و مشرك و بىايمان از دنيا مىروند !\r\n\r\n3 - نژاد پرستى يهود\r\nاز آيات مورد بحث استفاده مىشود كه روح تبعيض نژادى يهود كه امروز نيز در دنيا سرچشمه بدبختيهاى فراوان شده ، از آن زمان در يهود بوده است ، و امتيازات موهومى براى نژاد بنى اسرائيل قائل بوده‌اند ، و متاسفانه بعد از گذشتن هزاران سال هنوز هم آن روحيه بر آنها حاكم است ، و در واقع منشا پيدايش كشور غاصب اسرائيل نيز همين روح نژاد پرستى است .\r\n","description":"","footnote":"","page_name":" 324 ","page_number":337},
  {"content":"\r\nآنها نه فقط در اين دنيا براى خود برترى قائل هستند ، بلكه معتقدند كه اين امتياز نژادى در آخرت نيز به كمك آنها مىشتابد و گنهكارانشان بر خلاف افراد ديگر تنها مجازات كوتاه مدت و خفيفى خواهند ديد ، و همين پندارهاى غلط آنها را آلوده انواع جنايات و بدبختيها و سيه روزيها كرده است ! ( 1 ) .\r\n\r\n","description":"","footnote":"\r\n( 1 ) در ذيل آيه 122 سوره نساء نيز بحثى تحت عنوان امتيازات دروغى در اين زمينه آورده‌ايم ( تفسير نمونه جلد 4 صفحه 140 به بعد ) .\r\n","page_name":" 325 ","page_number":338},
  {"content":"\r\n\r\n[ سوره البقرة ‹ 2 › : آيات 83 تا 86 
  ]\r\nوَ إِذْ أَخَذْنا مِيثاقَ بَنِي إِسْرائِيلَ لا تَعْبُدُونَ إِلَّا اللَّه وَبِالْوالِدَيْنِ إِحْساناً وَذِي الْقُرْبى وَالْيَتامى وَالْمَساكِينِ وَقُولُوا لِلنَّاسِ حُسْناً وَأَقِيمُوا الصَّلاةَ وَآتُوا الزَّكاةَ ثُمَّ تَوَلَّيْتُمْ إِلَّا قَلِيلًا مِنْكُمْ وَأَنْتُمْ مُعْرِضُونَ ‹ 83 › وَإِذْ أَخَذْنا مِيثاقَكُمْ لا تَسْفِكُونَ دِماءَكُمْ وَلا تُخْرِجُونَ أَنْفُسَكُمْ مِنْ دِيارِكُمْ ثُمَّ أَقْرَرْتُمْ وَأَنْتُمْ تَشْهَدُونَ ‹ 84 › ثُمَّ أَنْتُمْ هؤُلاءِ تَقْتُلُونَ أَنْفُسَكُمْ وَتُخْرِجُونَ فَرِيقاً مِنْكُمْ مِنْ دِيارِهِمْ تَظاهَرُونَ عَلَيْهِمْ بِالإِثْمِ وَالْعُدْوانِ وَإِنْ يَأْتُوكُمْ أُسارى تُفادُوهُمْ وَهُوَ مُحَرَّمٌ عَلَيْكُمْ إِخْراجُهُمْ أَ فَتُؤْمِنُونَ بِبَعْضِ الْكِتابِ وَتَكْفُرُونَ بِبَعْضٍ فَما جَزاءُ مَنْ يَفْعَلُ ذلِكَ مِنْكُمْ إِلَّا خِزْيٌ فِي الْحَياةِ الدُّنْيا وَيَوْمَ الْقِيامَةِ يُرَدُّونَ إِلى أَشَدِّ الْعَذابِ وَمَا اللَّه بِغافِلٍ عَمَّا تَعْمَلُونَ ‹ 85 › أُولئِكَ الَّذِينَ اشْتَرَوُا الْحَياةَ الدُّنْيا بِالآخِرَةِ فَلا يُخَفَّفُ عَنْهُمُ الْعَذابُ وَلا هُمْ يُنْصَرُونَ ‹ 86 ›\r\n","description":"","footnote":"","page_name":" 326 ","page_number":339},
  {"content":"\r\n\r\nترجمه :\r\n83 - و ( به ياد آوريد ) زمانى را كه از بنى اسرائيل پيمان گرفتيم كه جز خداوند يگانه را پرستش نكنيد ، و نسبت به پدر و مادر و نزديكان و يتيمان و بينوايان نيكى كنيد ، و به مردم نيك بگوئيد ، نماز را بر پا داريد و زكات بدهيد سپس ( با اينكه پيمان بسته بوديد ) همه شما جز عده كمى سرپيچى كرديد ( و از وفاى به پيمان خود ) روىگردان شديد .\r\n84 - و هنگامى را كه از شما پيمان گرفتيم كه خون يكديگر نريزيد ، و يكديگر را از سرزمين خود بيرون نكنيد ، و شما اقرار كرديد ( و بر اين پيمان ) گواه بوديد .\r\n85 - اما اين شما هستيد كه يكديگر را به قتل مىرسانيد ، و جمعى از خودتان را از سرزمينشان بيرون مىكنيد و در اين گناه و تجاوز به يكديگر كمك مىكنيد ( و اينها همه نقض پيمانى است كه با خدا بسته‌ايد ) ولى اگر بعضى از آنها به صورت اسيران نزد شما آيند فديه مىدهيد و آنها را آزاد مىسازيد ! در حالى كه بيرون ساختن آنان بر شما حرام بود ، آيا به بعضى از دستورات كتاب آسمانى ايمان مىآوريد و به بعضى كافر مىشويد ؟ ! براى كسى كه اين عمل ( تبعيض در ميان احكام و قوانين خدا ) را انجام دهد جز رسوايى در اين جهان ، و باز گشت به شديدترين عذابها در روز رستاخيز ، چيز ديگرى نخواهد بود ، و خداوند از اعمال شما غافل نيست .\r\n86 - اينها همان كسانند كه آخرت را به زندگى دنيا فروخته‌اند لذا در مجازات آنها تخفيف داده نمىشود و كسى آنها را يارى نخواهد كرد .\r\n","description":"","footnote":"","page_name":" 327 ","page_number":340},
  {"content":"\r\n\r\nتفسير . پيمانشكنان !\r\nدر آيات گذشته نامى از پيمان بنى اسرائيل به ميان آمد ، ولى در اين باره تفصيلى ذكر نشد ، در آيات مورد بحث ، خداوند موادى از اين پيمان را يادآور شده است ، بيشتر اين مواد - يا همه آنها - از امورى است كه مىبايست آن را جزء اصول و قوانين ثابت اديان الهى دانست ، چرا كه در همه اديان آسمانى اين پيمانها و دستورات به نحوى وجود دارد .\r\nدر اين آيات ، قرآن مجيد يهود را شديدا مورد سرزنش قرار مىدهد كه چرا اين پيمانها را شكستند ؟ و آنها را در برابر اين نقض پيمان به رسوايى در اين جهان و كيفر شديد در آن جهان تهديد مىكند .\r\nدر اين پيمان كه بنى اسرائيل خود شاهد آن بودند و به آن اقرار كردند اين مطالب آمده است :\r\n1 - توحيد و پرستش خداوند يگانه ، چنان كه نخستين آيه مىگويد : « به ياد آوريد زمانى را كه از بنى اسرائيل پيمان گرفتيم جز اللَّه ( خداوند يگانه ) را پرستش نكنيد ، ( و در برابر هيچ بتى سر تعظيم فرود نياوريد ) ( * ( وَإِذْ أَخَذْنا مِيثاقَ بَنِي إِسْرائِيلَ لا تَعْبُدُونَ إِلَّا اللَّه ) * ) .\r\n2 - « و نسبت به پدر و مادر نيكى كنيد » ( * ( وَبِالْوالِدَيْنِ إِحْساناً ) * ) .\r\n3 - « نسبت به خويشاوندان و يتيمان و مستمندان نيز به نيكى رفتار نمائيد » ( * ( وَذِي الْقُرْبى وَالْيَتامى وَالْمَساكِينِ ) * ) .\r\n4 - « و با سخنان نيكو با مردم سخن گوئيد » ( * ( وَقُولُوا لِلنَّاسِ حُسْناً ) * ) .\r\n5 - نماز را بر پا داريد « ( و در همه حال به خدا توجه داشته باشيد ) ( * ( وَأَقِيمُوا الصَّلاةَ ) * ) .\r\n6 - « در اداى زكات و حق محرومان ، كوتاهى روا مداريد » ( * ( وَآتُوا\r\n","description":"","footnote":"","page_name":" 328 ","page_number":341},
  {"content":"\r\n* ( الزَّكاةَ ) * ) .\r\n« اما شما جز گروه اندكى سرپيچى كرديد ، و از وفاى به پيمان خود ، روىگردان شديد » ( * ( ثُمَّ تَوَلَّيْتُمْ إِلَّا قَلِيلًا مِنْكُمْ وَأَنْتُمْ مُعْرِضُونَ ) * ) .\r\n7 - و به ياد آريد « هنگامى كه از شما پيمان گرفتيم خون يكديگر را نريزيد » ( * ( وَإِذْ أَخَذْنا مِيثاقَكُمْ لا تَسْفِكُونَ دِماءَكُمْ ) * ) .\r\n8 - « يكديگر را از خانه‌ها و كاشانه‌هاى خود بيرون نكنيد » ( * ( وَلا تُخْرِجُونَ أَنْفُسَكُمْ مِنْ دِيارِكُمْ ) * ) .\r\n9 - چنانچه كسى در ضمن جنگ از شما اسير شد ، همه براى آزادى او كمك كنيد ، فديه دهيد و او را آزاد سازيد ( اين ماده از پيمان از جمله * ( أَ فَتُؤْمِنُونَ بِبَعْضِ الْكِتابِ وَتَكْفُرُونَ بِبَعْضٍ ) * كه بعدا خواهد آمد استفاده مىشود ) .\r\n« شما به همه اين مواد اقرار كرديد و بر اين پيمان گواه بوديد » ( * ( ثُمَّ أَقْرَرْتُمْ وَأَنْتُمْ تَشْهَدُونَ ) * ) .\r\nولى شما بسيارى از مواد اين ميثاق الهى را زير پا گذاشتيد « شما همانها بوديد كه يكديگر را به قتل مىرسانديد و جمعى از خود را از سرزمينشان آواره مىكرديد » ( * ( ثُمَّ أَنْتُمْ هؤُلاءِ تَقْتُلُونَ أَنْفُسَكُمْ وَتُخْرِجُونَ فَرِيقاً مِنْكُمْ مِنْ دِيارِهِمْ ) * ) .\r\n« و در انجام اين گناه و تجاوز به يكديگر كمك مىكنيد » ( * ( تَظاهَرُونَ عَلَيْهِمْ بِالإِثْمِ وَالْعُدْوانِ ) * ) .\r\nاينها همه بر ضد پيمانى بود كه با خدا بسته بوديد .\r\n« ولى در اين ميان هنگامى كه بعضى از آنها به صورت اسيران نزد شما بيايند فديه مىدهيد و آنها را آزاد مىسازيد » ( * ( وَإِنْ يَأْتُوكُمْ أُسارى تُفادُوهُمْ ) * ) .\r\n","description":"","footnote":"","page_name":" 329 ","page_number":342},
  {"content":"\r\n« در حالى كه بيرون ساختن آنها از خانه و كاشانه شان از آغاز بر شما حرام بود » ( * ( وَهُوَ مُحَرَّمٌ عَلَيْكُمْ إِخْراجُهُمْ ) * ) .\r\nو عجب اينكه شما در دادن فدا و آزاد ساختن اسيران به حكم تورات و پيمان الهى استناد مىكنيد « آيا به بعضى از دستورات كتاب الهى ايمان مىآوريد و نسبت به بعضى كافر مىشويد » ؟ ! ( * ( أَ فَتُؤْمِنُونَ بِبَعْضِ الْكِتابِ وَتَكْفُرُونَ بِبَعْضٍ ) * ) .\r\n« جزاى كسى از شما كه چنين تبعيضى را در مورد احكام الهى روا دارد چيزى جز رسوايى در زندگى اين دنيا نخواهد بود » ( * ( فَما جَزاءُ مَنْ يَفْعَلُ ذلِكَ مِنْكُمْ إِلَّا خِزْيٌ فِي الْحَياةِ الدُّنْيا ) * ) ( 1 ) .\r\n« و در روز رستاخيز به اشد عذاب باز مىگردند » ( * ( وَيَوْمَ الْقِيامَةِ يُرَدُّونَ إِلى أَشَدِّ الْعَذابِ ) * ) .\r\n« و خداوند از اعمال شما غافل نيست » ( * ( وَمَا اللَّه بِغافِلٍ عَمَّا تَعْمَلُونَ ) * ) .\r\nو همه آن را دقيقا احصا كرده و بر طبق آن شما را در دادگاه عدل خود محاكمه مىكند .\r\nآخرين آيه مورد بحث در حقيقت انگيزه اصلى اين اعمال ضد و نقيض را بيان كرده مىگويد : « آنها كسانى هستند كه زندگى دنيا را به قيمت از دست دادن آخرت خريدارى كردند » ( * ( أُولئِكَ الَّذِينَ اشْتَرَوُا الْحَياةَ الدُّنْيا بِالآخِرَةِ ) * ) .\r\nو به همين دليل « عذاب آنها تخفيف داده نمىشود و كسى آنها را يارى نخواهد كرد » ( * ( فَلا يُخَفَّفُ عَنْهُمُ الْعَذابُ وَلا هُمْ يُنْصَرُونَ ) * ) .\r\n\r\nنكته‌ها :\r\n\r\n1 - بيان تاريخى آيات .\r\n\r\n","description":"","footnote":"\r\n( 1 ) « ما » در جمله ما جزاء . . . ممكن است « نافيه » باشد و نيز ممكن است است « استفهام انكارى » و نتيجه آن تفاوتى ندارد .\r\n","page_name":" 330 ","page_number":343},
  {"content":"\r\nبه طورى كه بسيارى از مفسران نقل كرده‌اند طايفه « بنى قريظه » و « بنى نضير » كه هر دو از طوائف يهود بودند ( 1 ) و با هم قرابت نزديك داشتند به خاطر منافع دنيا با يكديگر به مخالفت برخاستند ، « بنى نضير » به طايفه « خزرج » كه از مشركان مدينه بود پيوستند و « بنى قريظه » به طايفه « اوس » و در جنگهايى كه ميان آن دو قبيله روى مىداد هر يك از اينها طايفه هم پيمان خود را كمك مىكرد ، و از طايفه ديگر مىكشت ، اما هنگامى كه آتش جنگ فرو مىنشست ، همه يهود جمع مىشدند و دست به دست هم مىدادند تا از طريق پرداختن فديه ، اسيران خود را آزاد كنند ، و در اين عمل استناد به حكم و قانون تورات مىكردند ( در حالى كه اولا اوس و خزرج هر دو مشرك بودند و كمك به آنها جايز نبود و ثانيا همان قانونى كه دستور فدا را داده بود ، دستور خوددارى از قتل را نيز صادر كرده بود ) ( 2 ) .\r\nو يهود - همانند اقوام لجوج و نادان ديگر - از اين اعمال ضد و نقيض فراوان داشتند :\r\n\r\n2 - تبعيض در احكام خدا و انگيزه آن\r\nگفتيم قرآن مجيد يهود را در برابر اعمال ضد و نقيض و تبعيضشان در ميان احكام خدا شديدا مورد سرزنش قرار داده و به اشد مجازات تهديد مىكند ، به خصوص اينكه آنها احكام كوچكتر را عمل مىكردند ، اما در برابر احكام مهمتر يعنى قانون تحريم ريختن خون يكديگر و آواره ساختن هم مذهبان از خانه و ديارشان ، مخالفت مىكردند .\r\n\r\n","description":"","footnote":"\r\n( 1 ) « قريظه » و « نضير » همانند « اوس » و « خزرج » دو برادر بودند كه از هر كدام طايفه اى به وجود آمد .\r\n( 2 ) تفسير مجمع البيان و تفسير المنار و تفسير فى ظلال ذيل آيات مورد بحث .\r\n","page_name":" 331 ","page_number":344},
  {"content":"\r\nدر حقيقت آنها تنها براى دستوراتى ارج و بها قائل بودند كه از نظر زندگى دنيا به نفعشان بود ، آنجا كه منافعشان اقتضا مىكرد خون يكديگر را مىريختند اما چون احتمال اسارت براى همگى وجود داشت به منظور نجات از اسارت احتمالى آينده از دادن فديه براى آزاد ساختن اسيران مضايقه نداشتند .\r\nاصولا عمل كردن به دستوراتى كه به سود انسان است نشانه اطاعت از فرمان خدا محسوب نمىشود ، زيرا انگيزه آن فرمان خدا نبوده بلكه حفظ منافع شخصى بوده است ، زمانى فرمانبردار از عاصى و گنهكار شناخته مىشود كه عمل به دستورى بر خلاف منافع شخصى باشد ، آنها كه از چنين قانونى پيروى كنند ، مؤمنان راستين هستند و آنها كه تبعيض كنند سركشان واقعى مىباشند ، بنا بر اين تبعيض در اجراى قوانين نشانه روح تمرد و احيانا عدم ايمان است .\r\nو به تعبير ديگر اثر ايمان و تسليم ، آنجا ظاهر مىشود كه قانونى بر ضد منافع شخصى انسان باشد و آن را محترم بشمرد ، و گرنه عمل به دستورات الهى در آنجا كه حافظ منافع انسان است نه افتخار است و نه نشانه ايمان ، و لذا هميشه مؤمنان را از منافقان از اين طريق مىتوان شناخت ، مؤمنان در برابر همه قوانين الهى تسليمند و منافقان طرفدار تبعيض .\r\nو همانطور كه قرآن مىگويد : نتيجه اين عمل ، رسوايى و ذلت و بدبختى است ، ملتى كه جز به جنبه‌هاى مادى دين آن هم فقط از دريچه منافع شخصى و خصوصى ، نمىانديشد دير يا زود در چنگال ملتى قوى پنجه اسير مىگردد ، از اوج عزت به زير مىآيد و در جوامع انسانى رسوا مىگردد .\r\nاين از نظر دنيا و اما از نظر آخرت همانگونه كه قرآن مىگويد شديدترين مجازات در انتظار اين گونه تبعيضگران است .\r\nالبته اين قانون مخصوص بنى اسرائيل نبوده براى همگان و براى ما مسلمانان امروز نيز ثابت است ، و چه بسيارند تبعيض گران ، و چه بدبخت و رسوايند\r\n","description":"","footnote":"","page_name":" 332 ","page_number":345},
  {"content":"\r\nاين گروه ؟ !\r\n\r\n3 - برنامه اى براى زنده ماندن ملتها\r\nاين آيات اگر چه در باره بنى اسرائيل نازل شده ولى يك سلسله قوانين كلى براى همه ملل دنيا در بر دارد ، عوامل زنده ماندن و بقاء و سرفرازى ملتها و رمز شكست آنان را يادآور مىشود .\r\nاز ديدگاه قرآن برقرارى و سر بلندى ملتها در صورتى است كه خود را به بزرگترين نيروها و قدرتها متكى سازند ، و در همه حال از او مدد بگيرند - به قدرتى تكيه كنند كه فنا و زوال در او راه ندارد ، و تنها در برابر او سر تعظيم فرود آورند ، كه اگر چنين كنند از هيچكس ترس و وحشتى نخواهد داشت و پيدا است كه چنين مبدئى جز آفريدگار بزرگ نمىتواند باشد ، آرى اين تكيه گاه خداوند است ( * ( لا تَعْبُدُونَ إِلَّا اللَّه ) * ) .\r\nو از طرف ديگر براى بقاء و جاويدان ماندن ملتها همبستگى خاصى بين افراد آنها لازم است ، اين عمل در صورتى امكان دارد كه هر كس نسبت به پدر و مادر خود كه شعاع بستگى آنها نسبت به وى نزديكتر است ، و در مرحله بعد نسبت به خويشاوندان و بعد از آنها نسبت به تمام افراد اجتماع نيكى بخرج دهد تا همه بال و پر يكديگر باشند مخصوصا افراد ضعيف را تحت حمايت قرار دهند تا در دامان دشمن نيفتند ( * ( وَبِالْوالِدَيْنِ إِحْساناً وَذِي الْقُرْبى ) * . . . * ( وَقُولُوا لِلنَّاسِ حُسْناً ) * ) .\r\nتقويت بنيه مالى هر ملت و از بين بردن فاصله طبقاتى نيز در زنده نگاه داشتن روح آن ملت سهم فراوانى دارد كه يك ركن آن پرداختن زكات است ( * ( وَآتُوا الزَّكاةَ ) * ) .\r\nاينها از يك سو ، و از سوى ديگر رمز شكست و فناى ملتها در بهم خوردن اين همبستگى و پديد آمدن كشمكشها و جنگهاى داخلى مىداند ، ملتى كه در برابر\r\n","description":"","footnote":"","page_name":" 333 ","page_number":346},
  {"content":"\r\nهم صف آرايى كنند و سنگ تفرقه در ميانشان انداخته شود و بجاى كمك به يكديگر بجان هم بيفتند و در پى تصرف اموال و سرزمينهاى هم بر آيند و براى ريختن خون يكديگر آستينها را بالا زنند و هر دسته براى آواره ساختن و تصرف اموال ديگرى قد برافرازد دير يا زود نابود مىگردند كشورشان ويران مىگردد و خود بيچاره و بدبخت خواهند شد ( * ( لا تَسْفِكُونَ دِماءَكُمْ وَلا تُخْرِجُونَ أَنْفُسَكُمْ مِنْ دِيارِكُمْ . . . ) * ) .\r\nو بالاخره يكى ديگر از عوامل سقوط ملتها همان تبعيض در اجراى قوانين است ، كه هر قانونى حافظ منافع شخصىشان باشد اجرا كنند و آنچه به سود جامعه است فراموش نمايند ( * ( أَ فَتُؤْمِنُونَ بِبَعْضِ الْكِتابِ وَتَكْفُرُونَ بِبَعْضٍ ) * ) .\r\nو اين است علل رشد و شكست ملتها از ديدگاه قرآن .\r\n","description":"","footnote":"","page_name":" 334 ","page_number":347},
  {"content":"\r\n\r\n[ سوره البقرة ‹ 2 › : آيات 87 تا 88 
  ]\r\nوَ لَقَدْ آتَيْنا مُوسَى الْكِتابَ وَقَفَّيْنا مِنْ بَعْدِه بِالرُّسُلِ وَآتَيْنا عِيسَى ابْنَ مَرْيَمَ الْبَيِّناتِ وَأَيَّدْناه بِرُوحِ الْقُدُسِ أَ فَكُلَّما جاءَكُمْ رَسُولٌ بِما لا تَهْوى أَنْفُسُكُمُ اسْتَكْبَرْتُمْ فَفَرِيقاً كَذَّبْتُمْ وَفَرِيقاً تَقْتُلُونَ ‹ 87 › وَقالُوا قُلُوبُنا غُلْفٌ بَلْ لَعَنَهُمُ اللَّه بِكُفْرِهِمْ فَقَلِيلًا ما يُؤْمِنُونَ ‹ 88 ›\r\n\r\nترجمه :\r\n87 - ما به موسى كتاب ( تورات ) داديم ، و بعد از او پيامبرانى پشت سر يكديگر فرستاديم و به عيسى بن مريم دلائل روشن بخشيديم ، و او را بوسيله روح القدس تاييد نموديم ، آيا هر زمان پيامبرى بر خلاف هواى نفس شما آمد در برابر او تكبر كرديد ( و از ايمان آوردن به او خوددارى نموديد و به اين قناعت نكرديد بلكه ) عده اى را تكذيب نموده ، جمعى را بقتل رسانديد ؟ ! 88 - ( و آنها از روى استهزاء ) گفتند دلهاى ما در غلاف است ! ( و ما از گفته تو چيزى نمىفهميم ، آرى همين طور است ) خداوند آنها را بخاطر كفرشان از رحمت خود دور ساخته ( به همين دليل چيزى درك نمىكنند ) و كمتر ايمان مىآورند .\r\n\r\nتفسير : دلهايى كه در غلاف است\r\nباز روى سخن در اين آيات به بنى اسرائيل است ، هر چند مفاهيم و معيارهاى آن عموميت دارد و همگان را در بر مىگيرد :\r\n","description":"","footnote":"","page_name":" 335 ","page_number":348},
  {"content":"\r\nنخست مىگويد « ما به موسى كتاب آسمانى ( تورات ) داديم » ( * ( وَلَقَدْ آتَيْنا مُوسَى الْكِتابَ ) * ) .\r\n« و بعد از او پيامبرانى پشت سر يكديگر فرستاديم » ( * ( وَقَفَّيْنا مِنْ بَعْدِه بِالرُّسُلِ ) * ) .\r\nپيامبرانى همچون داود و سليمان و يوشع و زكريا و يحيى . . .\r\n« و به عيسى بن مريم دلائل روشن داديم ، و او را بوسيله روح القدس تاييد نموديم » ( * ( وَآتَيْنا عِيسَى ابْنَ مَرْيَمَ الْبَيِّناتِ وَأَيَّدْناه بِرُوحِ الْقُدُسِ ) * ) .\r\n« ولى آيا اين پيامبران بزرگ با اين برنامه‌هاى سازنده ، هر كدام مطلبى بر خلاف هواى نفس شما آورد ، در برابر او استكبار نموديد و زير بار فرمانش نرفتيد » ؟ ! ( * ( أَ فَكُلَّما جاءَكُمْ رَسُولٌ بِما لا تَهْوى أَنْفُسُكُمُ اسْتَكْبَرْتُمْ ) * ) .\r\nاين حاكميت هوى و هوس بر شما آن چنان شديد بود كه « گروهى از آنها را تكذيب كرديد ، و گروهى را بقتل رسانديد » ( * ( فَفَرِيقاً كَذَّبْتُمْ وَفَرِيقاً تَقْتُلُونَ ) * ) اگر تكذيب شما مؤثر مىافتاد و منظورتان عملى مىشد شايد به همان اكتفاء مىكرديد و اگر نه دست به خون پيامبران الهى آغشته مىساختيد ! .\r\nدر تفسير آيات گذشته تحت عنوان « تبعيض در احكام الهى » اين حقيقت را بازگو كرديم كه معيار ايمان و تسليم در برابر حق مواردى است كه بر خلاف ميل و هواى نفس انسان است ، و گرنه هر هواپرست بىايمانى نسبت به احكامى كه مطابق ميل و منافع او است هماهنگ و تسليم است .\r\nضمنا از اين آيه به خوبى استفاده مىشود كه رهبران الهى در مسير ابلاغ رسالت خويش ، به مخالفتهاى هوا پرستان اعتنا نمىكردند ، و بايد همچنين باشد زيرا رهبرى صحيح چيزى جز اين نيست ، اگر پيامبران بخواهند خود را با هوى و هوسهاى بىقيد و شرط مردم تطبيق دهند ، كار آنها دنباله روى گمراهان\r\n","description":"","footnote":"","page_name":" 336 ","page_number":349},
  {"content":"\r\nاست نه رهبرى رهروان راه حق .\r\nآيه بعد مىگويد : « آنها در برابر دعوت انبياء - يا دعوت تو - از روى استهزاء گفتند : دلهاى ما در غلاف است » و ما از اين سخنان چيزى درك نمىكنيم ( * ( وَقالُوا قُلُوبُنا غُلْفٌ ) * ) ( 1 ) .\r\nآرى همين طور است ، « خداوند آنها را به خاطر كفرشان لعنت كرده و از رحمت خويش دور ساخته است ( به همين دليل چيزى درك نمىكنند ) و كمتر ايمان مىآورند » ( * ( بَلْ لَعَنَهُمُ اللَّه بِكُفْرِهِمْ فَقَلِيلًا ما يُؤْمِنُونَ ) * ) .\r\nممكن است جمله فوق در باره يهوديانى باشد كه پيامبران را تكذيب كردند يا به قتل رساندند ، و نيز احتمال دارد در باره يهوديان معاصر پيامبر باشد كه در برابر سخنان او يك روش سرسختانه لجوجانه و انعطافناپذير به خود مىگرفتند ، ولى در هر حال بيانگر اين واقعيت است كه انسان بر اثر پيروى از هوسهاى سركش آن چنان از درگاه خدا رانده مىشود و بر قلب او پرده‌ها مىافتد كه حقيقت كمتر به آن راه مىيابد .\r\n\r\nنكته‌ها :\r\n\r\n1 - رسالت پيامبران در اعصار مختلف\r\nچنان كه گفتيم هوا پرستان بىايمان چون دعوت انبياء را هماهنگ با منافع كثيف خود نمىديدند در برابر آن مقاومت مىكردند ، مخصوصا با گذشت زمان تعليمات آنها را به بوته فراموشى مىسپردند ، روى همين جهت لازم بود ، براى يادآورى مجدد انسانها ، رسولان خدا يكى پس از ديگرى فرستاده شوند ، تا مكتب آنها به دست فراموشى سپرده نشود .\r\n\r\n","description":"","footnote":"\r\n( 1 ) « غلف » جمع « اغلف » به معنى « غلاف دار » است .\r\n","page_name":" 337 ","page_number":350},
  {"content":"\r\nدر سوره « مؤمنون » آيه 44 مىخوانيم : ثُمَّ أَرْسَلْنا رُسُلَنا تَتْرا كُلَّ ما جاءَ أُمَّةً رَسُولُها كَذَّبُوه فَأَتْبَعْنا بَعْضَهُمْ بَعْضاً : « سپس رسولان خود را پى در پى فرستاديم هر زمان رسولى به سراغ امتى مىآمد او را تكذيب مىكردند ، و ما آنها را يكى پس از ديگرى قرار مىداديم » .\r\nدر نهج البلاغه ، آنجا كه هدف بعثت پيامبران را تشريح مىكند همين حقيقت بازگو شده است :\r\nفبعث فيهم رسله و واتر اليهم انبيائه ، ليستادوهم ميثاق فطرته ، و يذكروهم منسى نعمته ، و يحتجوا عليهم بالتبليغ ، و يثيروا لهم دفائن العقول :\r\n« خداوند رسولان خويش را به سوى آنها مبعوث كرد ، و انبياى خويش را به سوى آنان گسيل داشت ، تا اينكه از مردم اداى پيمان فطرى آنها را طلب نمايند ، و نعمتهاى فراموش شده او را يادآور شوند ، با تبليغات حجت را بر مردم تمام كنند و گنجينه‌هاى نهفته عقلها را در پرتو تعليماتشان آشكار سازند » ( 1 ) .\r\nبنا بر اين آمدن پيامبران الهى در اعصار و قرون مختلف براى يادآورى نعمتهاى او ، و درخواست اداى پيمان فطرت و تجديد دعوتها و تبليغات پيامبران پيشين بوده است ، تا زحمات آنان و برنامه‌هاى اصلاحيشان متروك نگردد و فراموش نشود .\r\nو اما اينكه چگونه پيامبر اسلام ص خاتم پيامبران است ، و چرا بعد از او نياز به پيامبرى نيست به خواست خدا ذيل آيه 40 سوره احزاب بحث خواهد شد .\r\n\r\n2 - روح القدس چيست ؟\r\nمفسران بزرگ در باره روح القدس ، تفسيرهاى گوناگونى دارند :\r\n1 - برخى گفته‌اند منظور جبرئيل است ، بنا بر اين معنى آيه مورد بحث چنين\r\n\r\n","description":"","footnote":"\r\n( 1 ) نهج البلاغه - خطبه اول .\r\n","page_name":" 338 ","page_number":351},
  {"content":"\r\nخواهد بود خداوند عيسى را به وسيله جبرئيل كمك و تاييد كرد .\r\nشاهد اين سخن آيه 102 نحل است قُلْ نَزَّلَه رُوحُ الْقُدُسِ مِنْ رَبِّكَ بِالْحَقِّ :\r\n« بگو روح القدس آن را به حقيقت بر تو نازل كرده است » .\r\nاما چرا جبرئيل را روح القدس مىگويند ؟ به خاطر اين است كه از طرفى جنبه روحانيت در فرشتگان مساله روشنى است و اطلاق كلمه « روح » بر آنها كاملا صحيح است ، و اضافه كردن آن به « القدس » اشاره به پاكى و قداست فوق العاده اين فرشته است .\r\n2 - بعضى ديگر معتقدند « روح القدس » همان نيروى غيبى است كه عيسى ع را تاييد مىكرد ، و با همان نيروى مرموز الهى مردگان را به فرمان خدا زنده مىنمود .\r\nالبته اين نيروى غيبى به صورت ضعيفتر در همه مؤمنان با تفاوت درجات ايمان وجود دارد و همان امدادهاى الهى است كه انسان را در انجام طاعات و كارهاى مشكل مدد مىكند و از گناهان باز مىدارد ، لذا در بعضى از احاديث در مورد بعضى شعراى اهل بيت ع مىخوانيم كه پس از خواندن اشعارش براى امام به او فرمود :\r\nانما نفث روح القدس على لسانك : « روح القدس بر زبان تو دميد و آنچه گفتى به يارى او بود\r\n» ( 1 ) .\r\n3 - بعضى از مفسران نيز روح القدس را به معنى « انجيل » تفسير كرده‌اند ( 2 ) .\r\nولى دو تفسير اول نزديكتر به نظر مىرسد .\r\n\r\n","description":"","footnote":"\r\n( 1 ) در مورد شاعر معروف معاصر پيامبر ( ص ) حسان بن ثابت نيز مىخوانيم كه پيامبر ( ص ) در باره او فرمود :\r\nلن يزل معك روح القدس ما ذببت عنا :\r\n« اى حسان ما دام كه با اشعارت از ما دفاع كنى روح القدس با تو است » ( سفينة البحار جلد 2 صفحه 495 ماده كميت ) .\r\n( 2 ) تفسير المنار ذيل آيه مورد بحث .\r\n","page_name":" 339 ","page_number":352},
  {"content":"\r\n\r\nعقيده مسيحيان در باره روح القدس\r\nدر كتاب « قاموس كتاب مقدس » چنين مىخوانيم : « روح القدس ، اقنوم سوم از اقانيم ثلاثه الهيه خوانده شده است و آن را » روح « گويند ، زيرا كه مبدع و مخترع حيات مىباشد ، و مقدس گويند بواسطه اينكه يكى از كارهاى مخصوص او آنكه قلوب مؤمنين را تقديس فرمايد ، و بواسطه علاقه اى كه به خدا و مسيح دارد او را » روح اللَّه « و » روح المسيح « نيز مىگويند » .\r\nتفسير ديگرى كه در اين كتاب آمده اين است كه :\r\n« اما روح القدس كه تسلى دهنده ما مىباشد همانست كه همواره ما را براى قبول و درك راستى و ايمان و اطاعت ترغيب مىفرمايد ، و او است كه اشخاصى را كه در گناه و خطا مرده‌اند زنده مىگرداند و ايشان را پاك و منزه ساخته لائق تمجيد حضرت واجب الوجود مىفرمايد » .\r\nچنان كه ملاحظه مىكنيد در اين عبارات قاموس كتاب مقدس به دو معنى اشاره شده است : يكى اينكه روح القدس يكى از خدايان سه گانه است كه اين موافق عقيده تثليث است ، همان عقيده شركآلودى كه آن را از هر نظر مردود مىدانيم ، و ديگرى شبيه دومين تفسيرى است كه در بالا ذكر كرديم .\r\n\r\n4 - دلهاى بى خبر و مستور !\r\nيهود در مدينه در برابر تبليغات رسول اكرم ص ايستادگى به خرج مىدادند ، و از پذيرفتن دعوت او امتناع مىورزيدند ، هر زمانى بهانه اى براى شانه خالى كردن از زير بار دعوت پيامبر ص مىتراشيدند كه در اين آيه مورد بحث به يكى از سخنان آنها اشاره شده است .\r\nآنها مىگفتند دلهاى ما در حجاب و غلاف است و آنچه بر ما مىخوانى ما نمىفهميم !\r\n","description":"","footnote":"","page_name":" 340 ","page_number":353},
  {"content":"\r\nمسلما آنها اين گفته را از روى استهزاء و سخريه مىگفتند ، اما قرآن مىفرمايد : مطلب همانست كه آنها مىگويند ، زيرا بواسطه كفر و نفاق دلهاى آنها در حجابهايى از ظلمت و گناه و كفر قرار گرفته و خداوند آنها را از رحمت خود دور داشته است ، و به همين دليل بسيار كم ايمان مىآورند .\r\nدر سوره نساء آيه 155 نيز همين مطلب يادآورى شده : وَقَوْلِهِمْ قُلُوبُنا غُلْفٌ بَلْ طَبَعَ اللَّه عَلَيْها بِكُفْرِهِمْ فَلا يُؤْمِنُونَ إِلَّا قَلِيلًا : « آنها مىگويند قلبهاى ما در غلاف است و نمىتواند گفته تو را درك كند ، اين بواسطه آن است كه خداوند در اثر كفرشان مهر بر دلهايشان نهاده ، لذا جز عده كمى از آنان ايمان نخواهند آورد » .\r\n","description":"","footnote":"","page_name":" 341 ","page_number":354},
  {"content":"\r\n\r\n[ سوره البقرة ‹ 2 › : آيات 89 تا 90 
  ]\r\nوَ لَمَّا جاءَهُمْ كِتابٌ مِنْ عِنْدِ اللَّه مُصَدِّقٌ لِما مَعَهُمْ وَكانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا فَلَمَّا جاءَهُمْ ما عَرَفُوا كَفَرُوا بِه فَلَعْنَةُ اللَّه عَلَى الْكافِرِينَ ‹ 89 › بِئْسَمَا اشْتَرَوْا بِه أَنْفُسَهُمْ أَنْ يَكْفُرُوا بِما أَنْزَلَ اللَّه بَغْياً أَنْ يُنَزِّلَ اللَّه مِنْ فَضْلِه عَلى مَنْ يَشاءُ مِنْ عِبادِه فَباؤُ بِغَضَبٍ عَلى غَضَبٍ وَلِلْكافِرِينَ عَذابٌ مُهِينٌ ‹ 90 ›\r\n\r\nترجمه :\r\n89 - و هنگامى كه از طرف خداوند كتابى براى آنها آمد كه موافق نشانه هايى بود كه با خود داشتند و پيش از اين جريان به خود نويد فتح مىدادند ( كه با كمك او بر دشمنان پيروز گردند ، با اين همه ) هنگامى كه اين كتاب و پيامبرى را كه از قبل شناخته بودند نزد آنها آمد به او كافر شدند ، لعنت خدا بر كافران باد ! .\r\n90 - ولى آنها در مقابل بد بهايى ، خود را فروختند كه بناروا به آياتى كه خدا فرستاده بود كافر شدند و معترض بودند چرا خداوند به فضل خويش بر هر كس از بندگان خود بخواهد آيات خود را نازل مىكند ، لذا خشم خداوند يكى پس از ديگرى آنها را فرو گرفت و براى كافران مجازاتى خوار كننده است .\r\n\r\nشان نزول :\r\nاز امام صادق ع ذيل اين آيات چنين نقل شده كه « يهود در كتابهاى خويش ديده بودند هجرتگاه پيامبر اسلام بين كوه » عير « و كوه » احد « ( دو كوه\r\n","description":"","footnote":"","page_name":" 342 ","page_number":355},
  {"content":"\r\nدر دو طرف مدينه ) خواهد بود ، يهود از سرزمين خويش بيرون آمدند و در جستجوى سرزمين مهاجرت رسول اكرم ص پرداختند ، در اين ميان به كوهى بنام « حداد » رسيدند گفتند « حداد » همان « احد » است در همانجا متفرق شدند و هر گروهى در جايى مسكن گزيدند بعضى در سرزمين « تيما » و بعضى ديگر در « فدك » و عده اى در « خيبر » .\r\nآنان كه در « تيما » بودند ميل ديدار برادران خويش نمودند ، در اين اثنا عربى عبور مىكرد مركبى را از او كرايه كردند ، وى گفت من شما را از ميان كوه « عير » و « احد » خواهم برد ، به او گفتند هنگامى كه بين اين دو كوه رسيدى ما را آگاه نما .\r\nمرد عرب هنگامى كه به سرزمين مدينه رسيد اعلام كرد كه اينجا همان سرزمين است كه بين دو كوه عير و احد قرار گرفته است ، سپس اشاره كرد و گفت اين عير است و آن هم احد ، يهود از مركب پياده شدند و گفتند : ما به مقصود رسيديم ديگر احتياج به مركب تو نيست ، و هر جا مىخواهى برو .\r\nنامه اى به برادران خويش نوشتند كه ما آن سرزمين را يافتيم ، شما هم به سوى ما كوچ كنيد ، در پاسخ آنها نوشتند ما در اينجا مسكن گزيده‌ايم و خانه و اموالى تهيه كرده‌ايم و از آن سرزمين فاصله اى نداريم ، هنگامى كه پيامبر موعود به آنجا مهاجرت نمود به سرعت به سوى شما خواهيم آمد ! آنها در سرزمين مدينه ماندند و اموال فراوانى كسب نمودند اين خبر به سلطانى بنام « تبع » رسيد با آنها جنگيد ، يهود در قلعه‌هاى خويش متحصن شدند ، وى آنها را محاصره كرد و سپس به آنها امان داد ، آنها به نزد سلطان آمدند تبع گفت من اين سرزمين را پسنديده‌ام و در اين سرزمين خواهم ماند ، در پاسخ وى گفتند : اين چنين نخواهد شد زيرا اين سرزمين هجرتگاه پيامبرى است كه جز او كسى نمىتواند به عنوان رياست در اين سرزمين بماند .\r\n","description":"","footnote":"","page_name":" 343 ","page_number":356},
  {"content":"\r\nتبع گفت : بنا بر اين من از خاندان خويش كسانى را در اينجا قرار خواهم داد تا آن زمانى كه پيامبر موعود بيايد وى را يارى نمايند ، لذا او دو قبيله معروف اوس و خزرج را در آن مكان ساكن نمود .\r\nاين دو قبيله هنگامى كه جمعيت فراوانى پيدا كردند به اموال يهود تجاوز نمودند ، يهوديان به آنها مىگفتند هنگامى كه محمد ص مبعوث گردد شما را از سرزمين ما بيرون خواهد كرد ! هنگامى كه محمد ص مبعوث شد ، اوس و خزرج كه به نام انصار معروف شدند به او ايمان آوردند و يهود وى را انكار نمودند اين است معنى آيه « و * ( كانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا ) * » .\r\nآرى همان جمعيتى كه با عشق و علاقه مخصوص براى ايمان به رسول خدا ص آمده بودند و در برابر اوس و خزرج افتخارشان اين بود كه پيامبرى مبعوث خواهد شد و آنها ياران خاص وى خواهند بود ، بر اثر تعصب و لجاج و دنيا پرستى در صف دشمنان او قرار گرفتند در حالى كه دور افتادگان گرد او را گرفته و به يارانش پيوستند .\r\n\r\nتفسير : خود مبلغ بوده خود كافر شدند !\r\nباز در اين آيات سخن از يهود و ماجراهاى زندگى آنها است ، آنها - همانگونه كه در شان نزول آمده است - با عشق و علاقه مخصوصى براى ايمان به رسول خدا ص در سرزمين مدينه سكنى گزيده بودند ، و نشانه‌هاى پيامبر ص را در كتاب آسمانى خود تورات مىخواندند ، و با بى صبرى در انتظار ظهورش بودند « ولى هنگامى كه از طرف خداوند كتابى ( قرآن ) به آنها رسيد كه موافق نشانه هايى بود كه يهود با خود داشتند با اينكه پيش از اين جريان خود را به ظهور اين پيامبر\r\n","description":"","footnote":"","page_name":" 344 ","page_number":357},
  {"content":"\r\nص نويد مىدادند و با ظهور اين پيامبر ص اميد فتح بر دشمنان داشتند ، آرى هنگامى كه اين كتاب و پيامبرى را كه از قبل شناخته بودند ، نزدشان آمد نسبت به او كافر شدند « ( * ( وَلَمَّا جاءَهُمْ كِتابٌ مِنْ عِنْدِ اللَّه مُصَدِّقٌ لِما مَعَهُمْ وَكانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا فَلَمَّا جاءَهُمْ ما عَرَفُوا كَفَرُوا بِه ) * ) .\r\n« لعنت خداوند بر كافران باد » ( * ( فَلَعْنَةُ اللَّه عَلَى الْكافِرِينَ ) * ) .\r\nآرى گاه انسان عاشقانه به دنبال حقيقتى مىدود ، ولى هنگامى كه به آن رسيد و آن را مخالف منافع شخصى خود ديد بر اثر هوا پرستى به آن پشت پا مىزند و آن را وداع مىگويد بلكه گاه به مخالفتش بر مىخيزد .\r\nاما در حقيقت يهود معامله زيانآورى انجام داده‌اند ، كسانى كه براى پيروى از پيامبر موعود از سرزمينهاى خود كوچ كرده بودند و با مشكلات فراوان در سرزمين مدينه مسكن گزيدند تا به مقصود برسند ، سر انجام در صف منكران و كافران قرار گرفتند ، لذا قرآن مىگويد « آنها در برابر چه بهاى بدى خود را فروختند » ؟ ( * ( بِئْسَمَا اشْتَرَوْا بِه أَنْفُسَهُمْ ) * ) .\r\n« آنها به آنچه خداوند نازل كرده بود به خاطر حسد كافر شدند ، و معترض بودند چرا خداوند آيات خود را بر هر كس از بندگان خود بخواهد به فضل خويش نازل مىكند » ( * ( أَنْ يَكْفُرُوا بِما أَنْزَلَ اللَّه بَغْياً أَنْ يُنَزِّلَ اللَّه مِنْ فَضْلِه عَلى مَنْ يَشاءُ مِنْ عِبادِه ) * ) .\r\nگويا انتظار داشتند پيامبر موعود ص از بنى اسرائيل و از ميان خود آنها باشد و از نزول قرآن بر ديگرى ناراحت بودند ! و در پايان آيه مىگويد : « لذا شعله‌هاى خشم خداوند يكى پس از ديگرى آنها را فرو گرفت و براى كافران مجازات خوار كننده است » ( * ( فَباؤُ بِغَضَبٍ عَلى غَضَبٍ وَلِلْكافِرِينَ عَذابٌ مُهِينٌ ) * ) .\r\n","description":"","footnote":"","page_name":" 345 ","page_number":358},
  {"content":"\r\n\r\nنكته‌ها :\r\n\r\n1 - يك معامله زيانآور\r\nآرى يهود معامله زيانآورى انجام دادند ، چرا كه در آغاز از مناديان اسلام بودند و حتى زندگى در مدينه را با تمام مشكلاتش براى رسيدن به اين مقصود بر گزيدند ، اما پس از ظهور پيامبر اسلام ، تنها به خاطر اينكه او از بنى اسرائيل نيست و يا منافع شخصيشان را به خطر مىاندازد به او كافر شدند ، چه معامله اى از اين زيانبارتر كه انسان نه تنها به مقصودش نرسد بلكه پس از صرف تمام نيروها در جهت ضد آن قرار گيرد ، و خشم و غضب خدا را براى خود فراهم سازد .\r\nدر سخنى از امير مؤمنان على ع مىخوانيم :\r\nانه ليس لانفسكم ثمن الا الجنة فلا تبيعوها الا بها :\r\n« براى وجود شما قيمتى جز بهشت نيست ، خود را به غير آن نفروشيد » ( 1 ) قابل توجه اينكه در اينجا سرمايه معامله را اصل وجود آنان ذكر مىكند چرا كه با كفر ، ارزش هستى آنها به كلى سقوط مىكند ، گويى فاقد شخصيت خود مىشوند ، و به تعبير ديگر به بردگانى مىمانند كه وجود خود را فروخته و به اسارت ديگرى در آمده‌اند ، آرى آنها اسير هوى و بنده شيطانند .\r\nكلمه « اشتروا » گر چه معمولا به معنى « خريدارى كردن » مىآيد ، ولى گاه - چنان كه در لغت تصريح شده - به معنى فروختن نيز آمده است ، و آيه فوق از اين قبيل است .\r\n\r\n2 - تفسير « * ( فَباؤُ بِغَضَبٍ عَلى غَضَبٍ ) * »\r\nقرآن مجيد در سرگذشت بنى اسرائيل هنگامى كه در بيابان ( سينا )\r\n\r\n","description":"","footnote":"\r\n( 1 ) نهج البلاغه كلمات قصار كلمه 456 .\r\n","page_name":" 346 ","page_number":359},
  {"content":"\r\nسرگردان بودند ، مىگويد « وَباؤُ بِغَضَبٍ مِنَ اللَّه » ( آنها به غضب خدا باز گشتند ) سپس اضافه مىكند « اين خشم خداوند نسبت به آنها به خاطر كشتن انبياء و كافر شدن به آيات خدا بود » .\r\nدر سوره آل عمران آيه 112 نيز همين معنى ديده مىشود كه يهود به خاطر كفر به آيات خدا و قتل پيامبران مورد خشم خدا قرار گرفتند ، اين غضب اول است كه دامنگير آنها شد .\r\nبازماندگان آنان بعد از ظهور پيامبر اسلام ص همان روش نياكان را در مورد اين پيامبر ادامه دادند ، يعنى نه تنها به آئين او كافر شدند بلكه در برابر او به مبارزه برخاستند ، اين سبب شد كه خشم و غضب تازه اى آنها را فرا گيرد و اين غضب دوم است لذا مىگويد : « فباؤا * ( بِغَضَبٍ عَلى غَضَبٍ ) * » .\r\n« بائوا » در اصل به معنى بازگشتند و منزل گرفتند مىباشد و در اينجا كنايه از استحقاق پيدا كردن است ، يعنى آنها خشم پروردگار را همچون منزل و مكانى براى خود برگزيدند .\r\nاين گروه طغيانگر هم قبل از قيام موسى و هم قبل از ظهور پيامبر اسلام ص از طرفداران سرسخت چنين قيامى بودند ، اما پس از ظهور هر دو ، از عقيده خود برگشتند و خشم و غضب خدا را يكى پس از ديگرى به جان خريدند .\r\n","description":"","footnote":"","page_name":" 347 ","page_number":360},
  {"content":"\r\n\r\n[ سوره البقرة ‹ 2 › : آيات 91 تا 93 
  ]\r\nوَ إِذا قِيلَ لَهُمْ آمِنُوا بِما أَنْزَلَ اللَّه قالُوا نُؤْمِنُ بِما أُنْزِلَ عَلَيْنا وَيَكْفُرُونَ بِما وَراءَه وَهُوَ الْحَقُّ مُصَدِّقاً لِما مَعَهُمْ قُلْ فَلِمَ تَقْتُلُونَ أَنْبِياءَ اللَّه مِنْ قَبْلُ إِنْ كُنْتُمْ مُؤْمِنِينَ ‹ 91 › وَلَقَدْ جاءَكُمْ مُوسى بِالْبَيِّناتِ ثُمَّ اتَّخَذْتُمُ الْعِجْلَ مِنْ بَعْدِه وَأَنْتُمْ ظالِمُونَ ‹ 92 › وَإِذْ أَخَذْنا مِيثاقَكُمْ وَرَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَاسْمَعُوا قالُوا سَمِعْنا وَعَصَيْنا وَأُشْرِبُوا فِي قُلُوبِهِمُ الْعِجْلَ بِكُفْرِهِمْ قُلْ بِئْسَما يَأْمُرُكُمْ بِه إِيمانُكُمْ إِنْ كُنْتُمْ مُؤْمِنِينَ ‹ 93 ›\r\n\r\nترجمه :\r\n91 - و هنگامى كه به آنها گفته شود به آنچه خداوند نازل فرموده است ايمان بياوريد ، مىگويند ما به چيزى ايمان مىآوريم كه بر خود ما نازل شده ، و به غير آن كافر مىشوند ، در حالى كه حق است و آياتى را كه بر آنها نازل شده تصديق مىكند بگو اگر راست مىگوئيد و به آياتى كه بر خودتان نازل شده ايمان داريد پس چرا پيامبران خدا را پيش از اين به قتل مىرسانديد ؟\r\n","description":"","footnote":"","page_name":" 348 ","page_number":361},
  {"content":"\r\n92 - ( و نيز ) موسى آن همه معجزات را براى شما آورد ( چرا شما ) بعد از آن گوساله را انتخاب كرديد و با اين كار ستم نموديد ؟\r\n93 - ( و نيز ) از شما پيمان گرفتيم ، و كوه طور را بالاى سر شما برافراشتيم ( و به شما گفتيم ) اين دستوراتى را كه به شما داده‌ايم محكم بگيريد و درست بشنويد ، شما گفتيد شنيديم و مخالفت كرديم ! و دلهاى آنها با محبت گوساله بر اثر كفر آبيارى شد ، بگو چه فرمان بدى ايمان شما به شما مىدهد اگر ايمان داريد !\r\n\r\nتفسير : تعصبهاى نژادى يهود\r\nدر تفسير آيات گذشته خوانديم كه يهود با آن همه زحمات و مشكلاتى كه در راه رسيدن به « پيامبر موعود تورات » متحمل شدند به خاطر حسد ، يا به خاطر اينكه اين پيامبر از بنى اسرائيل نيست ، و منافع شخصى آنها را به خطر مىاندازد از اطاعت و ايمان به او سرباز زدند .\r\nدر تعقيب آن در آيات مورد بحث به جنبه تعصبات نژادى يهود كه در تمام دنيا به آن معروفند اشاره كرده چنين مىگويد : « هنگامى كه به آنها گفته شود به آنچه خداوند نازل فرموده ايمان بياوريد ، مىگويند ما به چيزى ايمان مىآوريم كه بر خود ما نازل شده باشد ( نه بر اقوام ديگر ) و به غير آن كافر مىشوند » ( * ( وَإِذا قِيلَ لَهُمْ آمِنُوا بِما أَنْزَلَ اللَّه قالُوا نُؤْمِنُ بِما أُنْزِلَ عَلَيْنا وَيَكْفُرُونَ بِما وَراءَه ) * ) .\r\nآنها نه به انجيل ايمان آوردند و نه به قرآن ، بلكه تنها جنبه‌هاى نژادى و منافع خويش را در نظر مىگرفتند « در حالى كه اين قرآن حق است و منطبق بر نشانه‌ها و علامتهايى است كه در كتاب خويش خوانده بودند » ( * ( وَهُوَ الْحَقُّ مُصَدِّقاً لِما مَعَهُمْ ) * ) .\r\nپس از آن پرده از روى دروغ آنان بر داشته و مىگويد : اگر بهانه عدم ايمان شما اين است كه محمد ص از شما نيست « پس چرا به پيامبران خودتان\r\n","description":"","footnote":"","page_name":" 349 ","page_number":362},
  {"content":"\r\nدر گذشته ايمان نياورديد ؟ پس چرا آنها را كشتيد اگر راست مىگوئيد و ايمان داريد « ؟ ! ( * ( قُلْ فَلِمَ تَقْتُلُونَ أَنْبِياءَ اللَّه مِنْ قَبْلُ إِنْ كُنْتُمْ مُؤْمِنِينَ ) * ) .\r\nاگر به راستى آنها به تورات ايمان داشتند ، توراتى كه قتل نفس را گناه بزرگى مىشمرد نمىبايست پيامبران بزرگ خدا را به قتل برسانند .\r\nاز اين گذشته اصولا اين سخن كه ما تنها به دستوراتى ايمان مىآوريم كه بر ما نازل شده باشد ، انحراف روشنى از اصول توحيد و مبارزه با شرك است ، اين يك نوع خود خواهى و خود پرستى است ، چه در شكل شخصى باشد يا در شكل نژادى .\r\nتوحيد آمده است كه اين گونه خوهاى زشت را از وجود انسان ريشه كن سازد ، تا انسانها دستورات خدا را فقط به خاطر اينكه از ناحيه خدا است بپذيرند .\r\nبه عبارت ديگر اگر پذيرش دستورات الهى مشروط به اين باشد كه بر خود ما نازل گردد اين در حقيقت شرك است نه ايمان ، و كفر است نه اسلام ، و قبول چنين دستوراتى هرگز دليل ايمان نخواهد بود .\r\nجالب اينكه در آيه فوق مىگويد : « هنگامى كه به آنها گفته شود به آنچه خدا نازل كرده ايمان بياوريد . . . » كه در اين عبارت نه محمد ص مطرح است و نه موسى و عيسى ع بلكه صرفا « ما انزل اللَّه » .\r\nقرآن براى روشنتر ساختن دروغ و كذب آنها ، در آيه بعد ، سند ديگرى را بر ضد آنها افشا مىكند و مىگويد : « موسى آن همه معجزات و دلائل روشن را براى شما آورد ، ولى شما بعد از آن گوساله را انتخاب كرديد و با اين كار ظالم و ستمگر بوديد » ! ( * ( وَلَقَدْ جاءَكُمْ مُوسى بِالْبَيِّناتِ ثُمَّ اتَّخَذْتُمُ الْعِجْلَ مِنْ بَعْدِه وَأَنْتُمْ ظالِمُونَ ) * ) .\r\nاگر شما راست مىگوئيد و به پيامبر خودتان ايمان داريد پس اين گوساله\r\n","description":"","footnote":"","page_name":" 350 ","page_number":363},
  {"content":"\r\nپرستى بعد از آن همه دلائل روشن توحيدى چه بود ؟ اين چه ايمانى است كه به محض غيبت موسى و رفتنش به كوه طور از دلهاى شما پرواز مىكند و كفر جاى آن ، و گوساله جاى توحيد را مىگيرد ؟\r\nآرى شما با اين كارتان هم به خود ستم كرديد و هم به جامعه خود و نسلهاى آينده تان .\r\nدر سومين آيه مورد بحث سند ديگرى بر بطلان اين ادعاى آنها ذكر كرده مساله پيمان كوه طور را به ميان مىكشد و مىگويد : « ما از شما پيمان گرفتيم و كوه طور را بالاى سرتان قرار داديم و به شما گفتيم دستوراتى را كه مىدهيم محكم بگيريد و درست بشنويد اما آنها گفتند شنيديم و مخالفت كرديم » .\r\n( * ( وَإِذْ أَخَذْنا مِيثاقَكُمْ وَرَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَاسْمَعُوا قالُوا سَمِعْنا وَعَصَيْنا ) * ) .\r\n« آرى دلهاى آنها به خاطر كفرشان با محبت گوساله آبيارى شده بود » ! ( * ( وَأُشْرِبُوا فِي قُلُوبِهِمُ الْعِجْلَ بِكُفْرِهِمْ ) * ) .\r\nآرى شرك و دنيا پرستى كه نمونه آن عشق به گوساله طلايى سامرى بود در تار و پود قلبشان نفوذ كرد ، و در سراسر وجودشان ريشه دواند ، و به همين دليل خدا را فراموش كردند .\r\nشگفتا ! اين چگونه ايمانى است كه هم با كشتن پيامبران خدا مىسازد و هم گوساله پرستى را اجازه مىدهد ، و هم ميثاقهاى محكم الهى را به دست فراموشى مىسپرد ؟ ! آرى « اگر شما مؤمنيد ايمانتان بد دستوراتى به شما مىدهد » ( * ( قُلْ بِئْسَما يَأْمُرُكُمْ بِه إِيمانُكُمْ إِنْ كُنْتُمْ مُؤْمِنِينَ ) * ) ( 1 ) .\r\n\r\n","description":"","footnote":"\r\n( 1 ) در باره پيمان بنى اسرائيل و شرح و خصوصيات آن ذيل آيه 51 و 63 همين سوره بحث شد .\r\n","page_name":" 351 ","page_number":364},
  {"content":"\r\n\r\nنكته‌ها :\r\n\r\n[ 1 - تفسير جمله « * ( قالُوا سَمِعْنا وَعَصَيْنا ) * » 
  ]\r\nجمله « * ( قالُوا سَمِعْنا وَعَصَيْنا ) * » ( ما شنيديم و معصيت كرديم ) به اين معنى نيست كه آنها اين سخن را به زبان جارى كردند ، بلكه ظاهرا منظور اين است كه آنها با عمل خود اين واقعيت را نشان دادند ، و اين يك نوع كنايه زيبا است كه در سخنان روزمره نيز ديده مىشود .\r\n\r\n[ 2 - تفسير جمله « * ( وَأُشْرِبُوا فِي قُلُوبِهِمُ الْعِجْلَ ) * » 
  ]\r\nجمله « * ( وَأُشْرِبُوا فِي قُلُوبِهِمُ الْعِجْلَ ) * » نيز كنايه جالبى را منعكس مىكند كه بيانگر حال قوم يهود است .\r\nتوضيح اينكه : كلمه « اشراب » همانگونه كه از « مفردات راغب » بر مىآيد دو معنى دارد :\r\nاگر از باب « اشربت البعير » باشد يعنى ريسمان را به گردن شتر بستم بنا بر اين معنى جمله بالا اين مىشود كه ريسمانى محكم از علاقه و محبت قلب آنها را با گوساله ارتباط داده بود .\r\nو اگر از ماده « اشراب » به معنى آبيارى كردن يا ديگرى را آب دادن باشد و در اين صورت كلمه « حب » در تقدير خواهد بود و معنى جمله رويهمرفته چنين است :\r\nبنى اسرائيل قلوب خود را با محبت گوساله سامرى آبيارى كردند .\r\nاين جزو عادات عرب است كه هر گاه علاقه اى سخت و يا كينه زيادى نسبت به چيزى را بخواهند برسانند تعبيرى همانند تعبير بالا مىآورند .\r\nضمنا از تعبير فوق نكته ديگرى نيز استفاده مىشود و آن اينكه نبايد از اين كارهاى نادرست بنى اسرائيل تعجب كرد ، زيرا اين اعمال محصول سرزمين قلب آنها است كه با آب شرك آبيارى شده ، و چنين سرزمينى كه با چنان آبى آبيارى\r\n","description":"","footnote":"","page_name":" 352 ","page_number":365},
  {"content":"\r\nشود محصولى جز خيانت و قتل پيامبران و گناه و ظلم نخواهد داشت .\r\nاهميت اين موضوع وقتى روشنتر مىشود كه به زشتى قتل و كشتار انسان در آئين يهود كه با اهميت خاصى از اين موضوع سخن گفته توجه گردد ، آئين يهود بقدرى اين جنايت را بد مىدانست كه بنا به نوشته « قاموس كتاب مقدس » صفحه 687 : « قتل عمد و قباحت آن به طورى در نزد اسرائيليان اهميت داشت كه به مرور ايام با بست نشستن در شهرهاى بست ، و يا ملتجى شدن به اماكن مشرفه سبب استخلاص و برائت ذمه قاتل نمىشد ، بلكه در هر صورت وى را قصاص مىنمودند » .\r\nاين است معنى كشتن انسانها از نظر تورات تا چه رسد به كشتن پيامبران خدا .\r\n","description":"","footnote":"","page_name":" 353 ","page_number":366},
  {"content":"\r\n\r\n[ سوره البقرة ‹ 2 › : آيات 94 تا 96 
  ]\r\nقُلْ إِنْ كانَتْ لَكُمُ الدَّارُ الآخِرَةُ عِنْدَ اللَّه خالِصَةً مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ ‹ 94 › وَلَنْ يَتَمَنَّوْه أَبَداً بِما قَدَّمَتْ أَيْدِيهِمْ وَاللَّه عَلِيمٌ بِالظَّالِمِينَ ‹ 95 › وَلَتَجِدَنَّهُمْ أَحْرَصَ النَّاسِ عَلى حَياةٍ وَمِنَ الَّذِينَ أَشْرَكُوا يَوَدُّ أَحَدُهُمْ لَوْ يُعَمَّرُ أَلْفَ سَنَةٍ وَما هُوَ بِمُزَحْزِحِه مِنَ الْعَذابِ أَنْ يُعَمَّرَ وَاللَّه بَصِيرٌ بِما يَعْمَلُونَ ‹ 96 ›\r\n\r\nترجمه :\r\n94 - بگو اگر ( آن چنان كه مدعى هستيد ) سراى ديگر در نزد خدا مخصوص شما است نه ساير مردم پس آرزوى مرگ كنيد اگر راست مىگوئيد .\r\n95 - ولى آنها هرگز به خاطر اعمال بدى كه پيش از خود فرستاده‌اند آرزوى مردن نخواهند كرد و خداوند از ستمگران آگاه است .\r\n96 - آنها را حريصترين مردم حتى حريصتر از مشركان بر زندگى ( اين دنيا و اندوختن ثروت ) خواهى يافت ( تا آنجا ) كه هر يك از آنها دوست دارد هزار سال عمر كند در حالى كه اين عمر طولانى او را از عقاب خداوند باز نخواهد داشت و خداوند به اعمال آنها بينا است .\r\n\r\nتفسير : گروه از خود راضى\r\nاز تاريخ زندگى يهود - علاوه بر آيات مختلف قرآن مجيد - چنين بر مىآيد\r\n","description":"","footnote":"","page_name":" 354 ","page_number":367},
  {"content":"\r\nكه آنها خود را يك نژاد برتر مىدانستند ، و معتقد بودند گل سر سبد جامعه انسانيتند ، بهشت به خاطر آنها آفريده شده ! ، و آتش جهنم با آنها چندان كارى ندارد ! آنها فرزندان خدا و دوستان خاص او هستند ، و خلاصه آنچه خوبان همه دارند آنها تنها دارند ! اين خود خواهى ابلهانه در آيات مختلفى از قرآن كه سخن از يهود مىگويد منعكس است .\r\nدر آيه 18 سوره مائده مىخوانيم : نَحْنُ أَبْناءُ اللَّه و احبائه : « ما فرزندان خدا و دوستان خاص او هستيم » .\r\nو در آيه 111 سوره بقره مىخوانيم : وَقالُوا لَنْ يَدْخُلَ الْجَنَّةَ إِلَّا مَنْ كانَ هُوداً أَوْ نَصارى : « آنها گفتند كسى در بهشت داخل نمىشود مگر اينكه يهودى يا نصرانى باشد » .\r\nو در آيه 80 سوره بقره مىخوانيم وَقالُوا لَنْ تَمَسَّنَا النَّارُ إِلَّا أَيَّاماً مَعْدُودَةً :\r\n« آتش دوزخ جز چند روزى به ما اصابت نخواهد كرد » .\r\nاين پندارهاى موهوم از يك سو آنها را به ظلم و جنايت و گناه و طغيان دعوت مىكرد ، و از سوى ديگر به كبر و خودپسندى و خود برتربينى .\r\nقرآن مجيد در آيات فوق پاسخ دندانشكنى مىدهد مىگويد : « اگر ( آن چنان كه شما مدعى هستيد ) سراى آخرت نزد خدا مخصوص شما است نه ساير مردم پس آرزوى مرگ كنيد اگر راست مىگوئيد » ( * ( قُلْ إِنْ كانَتْ لَكُمُ الدَّارُ الآخِرَةُ عِنْدَ اللَّه خالِصَةً مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ ) * ) .\r\nآيا ميل نداريد به جوار رحمت خدا پناه بريد و نعمتهاى بى پايان بهشت در اختيار شما باشد ؟ آيا دوست ، آرزوى ديدن محبوب خود را ندارد ؟ ! يهود با گفتن اين سخنها كه بهشت مخصوص ما است يا ما چند روزى بيش در آتش نمىسوزيم ، مىخواستند مسلمانان را نسبت به آئينشان دلسرد كنند .\r\n","description":"","footnote":"","page_name":" 355 ","page_number":368},
  {"content":"\r\nولى قرآن پرده از روى دروغ و تزوير آنان بر مىدارد ، زيرا آنها به هيچوجه حاضر به ترك زندگى دنيا نيستند و اين خود دليل محكمى بر كذب آنها است ، راستى اگر انسان چنان ايمانى به سراى آخرت داشته باشد چرا اينقدر به زندگى اين جهان دل ببندد ؟ و براى وصول به آن مرتكب هزار گونه جنايت شود ؟\r\nدر آيه بعد ، قرآن اضافه مىكند : « آنها هرگز تمناى مرگ نخواهند كرد ، به خاطر اعمال بدى كه پيش از خود فرستادند » ( * ( وَلَنْ يَتَمَنَّوْه أَبَداً بِما قَدَّمَتْ أَيْدِيهِمْ ) * ) .\r\n« و خداوند از ستمگران ، آگاه است » ( * ( وَاللَّه عَلِيمٌ بِالظَّالِمِينَ ) * ) .\r\nآرى آنها مىدانستند در پرونده اعمالشان چه نقطه‌هاى سياه و تاريك وجود دارد ، آنها از اعمال زشت و ننگين خود مطلع بودند ، خدا نيز از اعمال اين ستمگران آگاه است ، بنا بر اين سراى آخرت براى آنها سراى عذاب و شكنجه و رسوايى است و به همين دليل خواهان آن نيستند .\r\nآخرين آيه مورد بحث از حرص شديد آنها به ماديات چنين سخن مىگويد « تو آنها را حريصترين مردم بر زندگى مىبينى » ( * ( وَلَتَجِدَنَّهُمْ أَحْرَصَ النَّاسِ عَلى حَياةٍ ) * ) .\r\n« حتى حريصتر از مشركان » ( * ( وَمِنَ الَّذِينَ أَشْرَكُوا ) * ) .\r\nحريص در اندوختن مال و ثروت ، حريص در قبضه كردن دنيا ، حريص در انحصارطلبى ، آنها حتى از مشركان كه طبعا مىبايست در جمعآورى اموال از همه حريصتر باشند و از هر راه بدست آورند باكى نداشته باشند حريصترند .\r\n« آن چنان علاقه به دنيا دارند كه » هر يك از آنها دوست دارد هزار سال عمر كند « . ( * ( يَوَدُّ أَحَدُهُمْ لَوْ يُعَمَّرُ أَلْفَ سَنَةٍ ) * ) .\r\n","description":"","footnote":"","page_name":" 356 ","page_number":369},
  {"content":"\r\nبراى جمع ثروت بيشتر يا به خاطر ترس از مجازات ! آرى هر يك تمناى عمر هزار ساله دارد « ولى اين عمر طولانى او را از عذاب خداوند باز نخواهد داشت » ( * ( وَما هُوَ بِمُزَحْزِحِه مِنَ الْعَذابِ أَنْ يُعَمَّرَ ) * ) .\r\nو اگر گمان كنند كه خداوند از اعمالشان آگاه نيست ، اشتباه مىكنند « خداوند نسبت به اعمال آنها بصير و بينا است » ( * ( وَاللَّه بَصِيرٌ بِما يَعْمَلُونَ ) * ) .\r\n\r\nنكته‌ها :\r\n\r\n[ مقصود از هزار سال عدد هزار نيست 
  ]\r\n1 - البته بايد توجه داشت كه مقصود از هزار سال ، عدد هزار نيست ، بلكه كنايه از عمر بسيار طولانى است و به تعبير ديگر عدد « تكثير » است نه « تعداد » .\r\nبعضى از مفسران مىگويند : عدد هزار در آن زمان بزرگترين عدد نزد عرب بوده و اعداد بزرگتر از آن نام مخصوصى نداشته است ، و لذا رساترين تعبير براى فزونى محسوب مىشده است ( 1 ) .\r\n\r\n[ تفسير « * ( عَلى حَياةٍ ) * » 
  ]\r\n2 - تعبير به * ( عَلى حَياةٍ ) * ( به صورت نكره ) به گفته جمعى از مفسران براى تحقير است يعنى آنها آن قدر به زندگى دنيا دل بسته‌اند كه حتى پستترين زندگى اين جهان را كه در نهايت بدبختى باشد بر سراى آخرت ترجيح مىدهند ( 2 ) .\r\n\r\n3 - جنايات نژاد پرستان -\r\nبى شك سرچشمه بسيارى از جنگها و خونريزيها در طول تاريخ بشر ، برترىجويى نژادى بوده است ، مخصوصا در جنگ جهانى اول و دوم كه بزرگترين رقم تلفات و ويرانى را در تاريخ همراه داشت ، عامل نژاد پرستى آلمانها ( يا حزب نازى ) عامل غير قابل انكارى بود .\r\n\r\n","description":"","footnote":"\r\n( 1 ) المنار جلد اول صفحه 331 .\r\n( 2 ) الميزان ج 1 ص 230 - المنار ج 1 ص 390 .\r\n","page_name":" 357 ","page_number":370},
  {"content":"\r\nو اگر بنا شود نژاد پرستان جهان را رده بندى كنيم بدون شك يهود در رده‌هاى بالا قرار خواهند گرفت ، هم اكنون كشورى را كه آنها به نام « اسرائيل » تشكيل داده‌اند بر مبناى همين مساله نژاد تاسيس شده ، چه جنايتهاى هولناكى كه براى تشكيل آن مرتكب شدند ، و چه جنايات وحشتناكى كه براى نگهدارى آن مرتكب مىشوند .\r\nآنها حتى آئين موسى ع را در نژاد خود محصور ساخته‌اند ، و اگر كسى از غير نژاد يهود بخواهد اين آئين را بپذيرد براى آنها جالب نيست ، به همين دليل تبليغ و دعوت به سوى آئين خود در ميان اقوام ديگر نمىكنند .\r\nهمين وضع خاص آنها سبب شده كه در انظار جهانيان منفور گردند ، چرا كه مردم دنيا كسانى را كه براى خود امتيازى بر ديگران قائل باشند هرگز دوست ندارند .\r\nاصولا نژاد پرستى شعبه اى از شرك است و به همين دليل اسلام شديدا با آن مبارزه كرده و همه انسانها را از يك پدر و مادر مىداند كه امتيازشان تنها به تقوا و پرهيزكارى است .\r\n\r\n4 - ريشه‌هاى ترس از مرگ -\r\nبيشتر مردم از مرگ مىترسند و وحشت دارند و پس از تحليل و بررسى مىبينيم كه ريشه اين ترس را يكى از دو چيز تشكيل مىدهد :\r\n1 - بسيارى از مردم مرگ را به معنى فنا و نيستى و نابودى تفسير مىكنند و بديهى است كه انسان از فنا و نيستى وحشت دارد ، اگر انسان مرگ را به اين معنى تفسير كند حتما از آن گريزان خواهد بود ، و لذا حتى در بهترين حالات زندگى و در اوج پيروزى فكر اين مطلب كه روزى اين زندگى پايان مىيابد ، شهد زندگى را در كام آنان زهر مىكند ، و هميشه از اين نظر نگرانند .\r\n","description":"","footnote":"","page_name":" 358 ","page_number":371},
  {"content":"\r\n2 - افرادى كه مرگ را پايان زندگى نمىدانند و مقدمه اى براى زندگى در سرايى وسيعتر و عاليتر مىبينند به خاطر اعمال خود و خلافكاريها از مرگ وحشت دارند ، زيرا مرگ را آغاز رسيدن به نتائج شوم اعمال خود مىبينند ، بنا بر اين براى فرار از محاسبه الهى و كيفر اعمال ، ميل دارند هر چه بيشتر مرگ را به عقب بيندازند ، آيه بالا اشاره به دسته دوم مىكند .\r\nولى پيغمبران بزرگ خدا از يك سو ايمان به زندگى جاويدان بعد از مرگ را در دلها زنده كردند و چهره ظاهرى وحشتناك مرگ را در نظرها دگرگون ساخته ، چهره واقعى آن را كه دريچه اى به زندگى عاليتر است به مردم نشان دادند .\r\nو از سوى ديگر دعوت به « پاكى عمل » كردند تا وحشت از مرگ بخاطر كيفر اعمال نيز زائل گردد ، بنا بر اين مردم با ايمان از پايان زندگى و مرگ به هيچ وجه وحشت ندارند .\r\n","description":"","footnote":"","page_name":" 359 ","page_number":372},
  {"content":"\r\n\r\n[ سوره البقرة ‹ 2 › : آيات 97 تا 98 
  ]\r\nقُلْ مَنْ كانَ عَدُوًّا لِجِبْرِيلَ فَإِنَّه نَزَّلَه عَلى قَلْبِكَ بِإِذْنِ اللَّه مُصَدِّقاً لِما بَيْنَ يَدَيْه وَهُدىً وَبُشْرى لِلْمُؤْمِنِينَ ‹ 97 › مَنْ كانَ عَدُوًّا لِلَّه وَمَلائِكَتِه وَرُسُلِه وَجِبْرِيلَ وَمِيكالَ فَإِنَّ اللَّه عَدُوٌّ لِلْكافِرِينَ ‹ 98 ›\r\n\r\nترجمه :\r\n97 - ( آنها مىگويند چون فرشته اى كه وحى بر تو نازل مىكند جبرئيل است و ما با جبرئيل دشمن هستيم به تو ايمان نمىآوريم ) بگو كسى كه دشمن جبرئيل باشد ( در حقيقت دشمن خدا است ) چرا كه او به فرمان خدا قرآن را بر قلب تو نازل كرده است ، قرآنى كه كتب آسمانى پيشين را تصديق مىكند و هدايت و بشارت براى مؤمنان است .\r\n98 - كسى كه دشمن خدا و فرشتگان و فرستادگان او و جبرئيل و ميكائيل باشد ( كافر است و ) خداوند دشمن كافران است .\r\n\r\nشان نزول :\r\nهنگامى كه پيامبر ص به مدينه آمد روزى ابن صوريا ( يكى از علماى يهود ) با جمعى از يهود فدك نزد پيامبر اسلام ص آمدند ، و سؤالات گوناگونى از حضرتش كردند ، و نشانه هايى را كه گواه نبوت و رسالت او بود جستجو نمودند ، از جمله گفتند : اى محمد خواب تو چگونه است ؟ زيرا به ما اطلاعاتى در باره خواب پيامبر موعود داده شده است ، فرمود : تنام عيناى و قلبى يقظان ! : « چشم من به خواب مىرود اما قلبم بيدار است » گفتند راست گفتى اى محمد ! و پس از سؤالات متعدد\r\n","description":"","footnote":"","page_name":" 360 ","page_number":373},
  {"content":"\r\nديگر ، ابن صوريا گفت : يك سؤال باقى مانده كه اگر آن را صحيح جواب دهى به تو ايمان مىآوريم و از تو پيروى خواهيم كرد ، نام آن فرشته اى كه بر تو نازل مىشود چيست ؟ فرمود : جبرئيل است .\r\n« ابن صوريا » گفت : او دشمن ما است ، دستورهاى مشكل در باره جهاد و جنگ مىآورد ، اما ميكائيل هميشه دستورهاى ساده و راحت آورده ، اگر فرشته وحى تو ميكائيل بود به تو ايمان مىآورديم ! ( 1 ) .\r\n\r\nتفسير :\r\n\r\nملت بهانه جو !\r\nبررسى شان نزول آيه فوق انسان را بار ديگر به ياد بهانه جوئيهاى ملت يهود مىاندازد كه از زمان پيامبر بزرگوار موسى ع تا كنون اين برنامه را دنبال كرده‌اند ، و براى شانه خالى كردن از زير بار حق هر زمان به سراغ بهانه اى مىروند .\r\nدر اينجا چنان كه مشاهده مىكنيم : تنها بهانه اين است كه چون جبرئيل فرشته وحى تو است و تكاليف سنگين خدا را ابلاغ مىكند ما ايمان نمىآوريم ، ما دشمن او هستيم اگر فرشته وحى ميكائيل بود ، بسيار خوب بود ، ايمان مىآورديم ؟ .\r\nاز اينان بايد پرسيد مگر فرشتگان الهى با يكديگر از نظر انجام وظيفه فرق دارند ؟ اصولا مگر آنها طبق خواسته خودشان عمل مىكنند يا از پيش خود چيزى مىگويند ؟ آنها همانگونه‌اند كه قرآن معرفى كرده لا يَعْصُونَ اللَّه ما أَمَرَهُمْ : « هر چه خداوند دستور دهد همان را انجام مىدهند » ( تحريم - 6 ) .\r\nبه هر حال قرآن در پاسخ اين بهانه جوئيها چنين مىگويد : « به آنها بگو\r\n\r\n","description":"","footnote":"\r\n( 1 ) مجمع البيان اين حديث را از ابن عباس نقل كرده و در كتب ديگر مانند تفسير فخر رازى و الميزان و المنار و غير آن نيز ( با تفاوتهايى ) آمده است .\r\n","page_name":" 361 ","page_number":374},
  {"content":"\r\nهر كس دشمن جبرئيل باشد ( در حقيقت دشمن خدا است ) چرا كه او به فرمان خدا قرآن را بر قلب تو نازل كرده است « ( * ( قُلْ مَنْ كانَ عَدُوًّا لِجِبْرِيلَ فَإِنَّه نَزَّلَه عَلى قَلْبِكَ بِإِذْنِ اللَّه ) * ) .\r\n« قرآنى كه كتب آسمانى پيشين را تصديق مىكند » ( و هماهنگ با نشانه‌هاى آنها است ) ( * ( مُصَدِّقاً لِما بَيْنَ يَدَيْه ) * ) .\r\n« قرآنى كه مايه هدايت و بشارت براى مؤمنان است » ( * ( وَهُدىً وَبُشْرى لِلْمُؤْمِنِينَ ) * ) .\r\nدر حقيقت در اين آيه سه پاسخ به اين گروه داده شده است :\r\nنخست اينكه جبرئيل چيزى از نزد خود نمىآورد هر چه هست « * ( بِإِذْنِ اللَّه ) * » است .\r\nديگر اينكه نشانه صدق از كتب پيشين در آن وجود دارد چرا كه مطابق نشانه‌هاى آنها است .\r\nسوم اينكه محتواى آن خود دليل بر اصالت و حقانيت آن مىباشد ( 1 ) .\r\nآيه بعد همين موضوع را با تاكيد بيشتر توام با تهديد بيان مىكند و مىگويد : « هر كس دشمن خدا و فرشتگان و فرستادگان او و جبرئيل و ميكائيل باشد خداوند دشمن او است ، خدا دشمن كافران است » ( * ( مَنْ كانَ عَدُوًّا لِلَّه وَمَلائِكَتِه وَرُسُلِه وَجِبْرِيلَ وَمِيكالَ فَإِنَّ اللَّه عَدُوٌّ لِلْكافِرِينَ ) * ) .\r\nاشاره به اينكه اينها قابل تفكيك نيستند : اللَّه ، فرشتگان او ، فرستادگان او ، جبرئيل ، ميكائيل و هر فرشته ديگر ، و در حقيقت دشمنى با يكى دشمنى با بقيه است .\r\nبه تعبير ديگر دستورات الهى كه تكامل بخش انسانهاست از سوى خداوند\r\n\r\n","description":"","footnote":"\r\n( 1 ) الميزان ذيل آيات مورد بحث .\r\n","page_name":" 362 ","page_number":375},
  {"content":"\r\nبوسيله فرشتگان بر پيامبران نازل مىشود و اگر تفاوتى بين ماموريتهاى آنها باشد از قبيل تقسيم مسئوليت است نه تضاد در ماموريت ، آنها همه در مسير يك هدف قرار دارند ، بنا بر اين دشمنى با يكى از آنها ، دشمنى با خدا است .\r\n\r\n« جبريل » و « ميكال » .\r\nنام « جبريل » سه بار ، و نام « ميكال » يك بار در قرآن مجيد ، در همين مورد آمده است ( 1 ) و از همين آيات استفاده مىشود كه هر دو از فرشتگان بزرگ و مقرب خدايند ( در تلفظات معمولى مسلمين جبرئيل و ميكائيل هر دو با همزه و ياء تلفظ مىشود ، ولى در متن قرآن تنها به صورت جبريل و ميكال آمده است ) جمعى عقيده دارند كه « جبريل » لفظى است عبرانى و اصل آن « جبرئيل » به معنى « مرد خدا » يا « قوت خدا » است ( « جبر » به معنى « قوت يا مرد » و « ئيل » به معنى « خدا » است ) .\r\nبه موجب آيات مورد بحث جبرئيل پيك وحى خدا بر پيامبر ، و نازل كننده قرآن بر قلب پاك او بوده است ، در حالى كه در سوره نحل آيه 102 واسطه وحى « روح القدس » معرفى شده .\r\nو در سوره « شعراء آيه 191 » مىخوانيم قرآن را روح الامين براى آن حضرت آورده ، ولى همانگونه كه مفسران تصريح كرده‌اند : منظور از روح القدس و روح الامين همان جبرئيل است .\r\nضمنا احاديثى در دست داريم كه به موجب آنها جبرئيل به صورتهاى گوناگون بر پيامبر نازل مىشد و در مدينه جبرئيل غالبا به صورت دحيه كلبى كه مردى بسيار زيبا بود بر آن حضرت نمايان مىگشت .\r\nاز سوره نجم استفاده مىشود كه پيامبر ص جبرئيل را دو بار ( به صورت\r\n\r\n","description":"","footnote":"\r\n( 1 ) نام « جبريل » دو بار در آيات مورد بحث ، و يك بار در سوره تحريم آيه 4 ذكر شده .\r\n","page_name":" 363 ","page_number":376},
  {"content":"\r\nاصليش ) مشاهده كرد ( 1 ) .\r\nدر كتب اسلامى معمولا چهار فرشته مقرب خدا را جبرئيل و ميكائيل و اسرافيل و عزرائيل شمرده‌اند كه از ميان اينها جبرئيل از همه برتر است .\r\nدر منابع يهود نيز سخن از جبريل و ميكال آمده است ، از جمله در كتاب دانيال جبرئيل به عنوان مغلوب كننده رئيس شياطين و ميكائيل به عنوان حامى قوم اسرائيل معرفى شده ( 2 ) .\r\nبعضى از محققان مىگويند در منابع يهود چيزى كه دلالت بر خصومت جبريل با آنها داشته باشد ديده نشده ، و اين خود مؤيد آن است كه اظهار عداوت يهوديان معاصر پيامبر ص نسبت به جبريل يك بهانه بيش نبوده ، تا بوسيله آن از پذيرش اسلام سر باز زنند ، چرا كه در منابع مذهبى خودشان ريشه اى نداشته است .\r\n\r\n","description":"","footnote":"\r\n( 1 ) اعلام قرآن صفحه 277 .\r\n( 2 ) اعلام قرآن صفحه 629 .\r\n","page_name":" 364 ","page_number":377},
  {"content":"\r\n\r\n[ سوره البقرة ‹ 2 › : آيات 99 تا 101 
  ]\r\nوَ لَقَدْ أَنْزَلْنا إِلَيْكَ آياتٍ بَيِّناتٍ وَما يَكْفُرُ بِها إِلَّا الْفاسِقُونَ ‹ 99 › أَ وَكُلَّما عاهَدُوا عَهْداً نَبَذَه فَرِيقٌ مِنْهُمْ بَلْ أَكْثَرُهُمْ لا يُؤْمِنُونَ ‹ 100 › وَلَمَّا جاءَهُمْ رَسُولٌ مِنْ عِنْدِ اللَّه مُصَدِّقٌ لِما مَعَهُمْ نَبَذَ فَرِيقٌ مِنَ الَّذِينَ أُوتُوا الْكِتابَ كِتابَ اللَّه وَراءَ ظُهُورِهِمْ كَأَنَّهُمْ لا يَعْلَمُونَ ‹ 101 ›\r\n\r\nترجمه :\r\n99 - نشانه‌هاى روشنى براى تو فرستاديم ، و جز فاسقان كسى به آنها كفر نمىورزد .\r\n100 - و آيا هر بار آنها ( يهود ) پيمانى ( با خدا و پيامبر ) بستند جمعى آن را دور نيفكندند ؟\r\n( و با آن مخالفت نكردند ؟ ) و بيشتر آنها ايمان نمىآورند .\r\n101 - و هنگامى كه فرستاده اى از سوى خدا به سراغشان آمد در حالى كه با نشانه هايى كه نزد آنها بود مطابقت داشت ، جمعى از آنان كه داراى كتاب بودند كتاب خدا را پشت سر افكندند ، گويى اصلا از آن خبر ندارند .\r\n\r\nشان نزول :\r\nدر مورد آيه اول شان نزولى از ابن عباس نقل شده است و آن اينكه : « ابن صوريا » دانشمند يهودى از روى لجاج و عناد به پيامبر اسلام ص گفت : تو\r\n","description":"","footnote":"","page_name":" 365 ","page_number":378},
  {"content":"\r\nچيزى كه براى ما مفهوم باشد نياورده اى ! و خداوند نشانه روشنى بر تو نازل نكرده تا ما از تو تبعيت كنيم ، آيه فوق نازل شد و به او صريحا پاسخ گفت ( 1 ) .\r\n\r\nتفسير : پيمان شكنان يهود\r\nدر نخستين آيه مورد بحث ، قرآن به اين حقيقت اشاره مىكند كه دلائل كافى و نشانه‌هاى روشن و آيات بينات در اختيار پيامبر اسلام ص قرار دارد و آنها كه انكار مىكنند در حقيقت ، پى به حقانيت دعوت او برده و به خاطر اغراض خاصى به مخالفت برخاسته‌اند ، مىگويد : « ما بر تو آيات بينات نازل كرديم و جز فاسقان كسى به آنها كفر نمىورزد » ( * ( وَلَقَدْ أَنْزَلْنا إِلَيْكَ آياتٍ بَيِّناتٍ وَما يَكْفُرُ بِها إِلَّا الْفاسِقُونَ ) * ) .\r\nتفكر در آيات قرآن براى هر انسان پاكدل و حقجويى روشن كننده راهها است و با مطالعه اين آيات مىتوان به صدق دعوت پيامبر اسلام ص و عظمت قرآن پى برد ، ولى اين حقيقت را تنها كسانى درك مىكنند كه قلبشان بر اثر گناه تاريك نشده باشد ، بنا بر اين جاى تعجب نيست كه فاسقان و آلودگان به گناه و آنها كه از اطاعت فرمان خدا سر باز زده‌اند هرگز به آن ايمان نياورند .\r\nسپس به يكى از اوصاف بسيار بد جمعى از يهود يعنى پيمان شكنى كه گويا با تاريخ آنها همراه است اشاره كرده مىگويد : « آيا هر بار آنان پيمانى با خدا و پيامبر بستند جمعى از آنها آن را دور نيفكندند و با آن مخالفت نكردند » ؟ ! ( * ( أَ وَكُلَّما عاهَدُوا عَهْداً نَبَذَه فَرِيقٌ مِنْهُمْ ) * ) .\r\nآرى « اكثرشان ايمان نمىآورند » ( * ( بَلْ أَكْثَرُهُمْ لا يُؤْمِنُونَ ) * ) .\r\nخداوند از آنها در كوه طور پيمان گرفت كه به فرمانهاى تورات عمل كنند\r\n\r\n","description":"","footnote":"\r\n( 1 ) مجمع البيان و تفسير قرطبى ذيل آيه مورد بحث .\r\n","page_name":" 366 ","page_number":379},
  {"content":"\r\nولى سر انجام اين پيمان را شكستند و فرمان او را زير پا گذاردند .\r\nو نيز از آنها پيمان گرفته شده بود كه به پيامبر موعود ( پيامبر اسلام كه بشارت آمدنش در تورات داده شده بود ) ايمان بياورند به اين پيمان نيز عمل نكردند .\r\nيهود « بنى نضير » و « بنى قريظه » هنگام ورود پيامبر اسلام به مدينه نيز با او پيمان بستند كه لا اقل به دشمنانش كمك نكنند ، ولى عاقبت اين پيمان را هم شكستند و در جنگ احزاب با مشركان مكه بر ضد اسلام همكارى كردند .\r\nاساسا اين شيوه ديرينه اكثريت يهود است كه به عهد خويش پايبند نيستند و هم اكنون نيز به روشنى مىبينيم كه هر گاه منافع صهيونيستها و اسرائيل غاصب به خطر بيفتد ، تمام عهدنامه‌هاى خصوصى و جهانى را زير پا گذارده ، و با بهانه‌هاى واهى همه را به دست فراموشى مىسپارند .\r\nآخرين آيه مورد بحث ، تاكيد صريحتر و گوياترى روى همين موضوع دارد مىگويد : « هنگامى كه فرستاده اى از سوى خدا به سراغ آنها آمد و با نشانه هايى كه نزد آنها بود مطابقت داشت ، جمعى از آنان كه داراى كتاب بودند كتاب الهى را پشت سر افكندند ، آن چنان كه گويى اصلا از آن خبر ندارند » ( * ( وَلَمَّا جاءَهُمْ رَسُولٌ مِنْ عِنْدِ اللَّه مُصَدِّقٌ لِما مَعَهُمْ نَبَذَ فَرِيقٌ مِنَ الَّذِينَ أُوتُوا الْكِتابَ كِتابَ اللَّه وَراءَ ظُهُورِهِمْ كَأَنَّهُمْ لا يَعْلَمُونَ ) * ) .\r\nتا آن زمان كه پيامبر اسلام ص مبعوث نشده بود علماى يهود ، مردم را به آمدنش بشارت مىدادند و نشانه‌ها و مشخصات او را بر مىشمردند اما هنگامى كه به رسالت مبعوث گشت آن چنان از محتويات تورات ، رخ بر تافتند كه گويى هرگز آن را نديده بودند و نخوانده بودند .\r\nآرى اين است نتيجه خود خواهى و دنيا پرستى كه انسانى را كه در آغاز از\r\n","description":"","footnote":"","page_name":" 367 ","page_number":380},
  {"content":"\r\nمبلغان سر سخت حق بوده به هنگام رسيدن به آن در صف دشمنان آشتىناپذير قرار مىدهد .\r\n\r\nنكته‌ها :\r\n\r\n[ 1 - تعبير به « نزول » يا « انزال » 
  ]\r\nروشن است تعبير به « نزول » ( فرود آمدن ) يا « انزال » ( فرو فرستادن ) در مورد قرآن مجيد به اين معنى نيست كه مثلا خداوند مكانى در آسمانها دارد و قرآن را از آن محل بالا فرو فرستاده است ، بلكه اين تعبير اشاره به علو مقامى و معنوى پروردگار است .\r\n\r\n[ 2 - مفهوم كلمه « فاسق » 
  ]\r\nكلمه « فاسق » از ماده « فسق » در اصل به معنى خارج شدن هسته از درون رطب ( خرماى تازه ) است ، به اين ترتيب كه گاهى رطب از شاخه درخت نخل سقوط مىكند ، هسته از درون آن به خارج مىپرد ، عرب از اين معنى تعبير به « فسقت النواة » مىكند ، سپس به تمام كسانى كه لباس طاعت پروردگار را از تن در آورده و از راه و رسم بندگى خارج شده‌اند « فاسق » گفته شده است .\r\nدر حقيقت همان گونه كه هسته خرما به هنگام بيرون آمدن ، آن قشر شيرين و مفيد و مغذى را رها مىسازد ، آنها نيز با اعمال خود تمام ارزش و شخصيت خويش را از دست مىدهند .\r\n\r\n[ 3 - قرآن هرگز تمام يك ملت را بخاطر اكثريت محكوم نمىكند 
  ]\r\nقرآن در بحثهاى فوق مانند ديگر بحثها ، هرگز تمام يك قوم را به خاطر گناه اكثريت مورد ملامت قرار نمىدهد ، بلكه با تعبير « فريق » و همچنين « اكثر » سهم اقليت با تقوا و مؤمن را محفوظ مىدارد ، و اين است راه و رسم حق طلبى و حقجويى .\r\n","description":"","footnote":"","page_name":" 368 ","page_number":381},
  {"content":"\r\n\r\n[ سوره البقرة ‹ 2 › : آيات 102 تا 103 
  ]\r\nوَ اتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ وَما كَفَرَ سُلَيْمانُ وَلكِنَّ الشَّياطِينَ كَفَرُوا يُعَلِّمُونَ النَّاسَ السِّحْرَ وَما أُنْزِلَ عَلَى الْمَلَكَيْنِ بِبابِلَ هارُوتَ وَمارُوتَ وَما يُعَلِّمانِ مِنْ أَحَدٍ حَتَّى يَقُولا إِنَّما نَحْنُ فِتْنَةٌ فَلا تَكْفُرْ فَيَتَعَلَّمُونَ مِنْهُما ما يُفَرِّقُونَ بِه بَيْنَ الْمَرْءِ وَزَوْجِه وَما هُمْ بِضارِّينَ بِه مِنْ أَحَدٍ إِلَّا بِإِذْنِ اللَّه وَيَتَعَلَّمُونَ ما يَضُرُّهُمْ وَلا يَنْفَعُهُمْ وَلَقَدْ عَلِمُوا لَمَنِ اشْتَراه ما لَه فِي الآخِرَةِ مِنْ خَلاقٍ وَلَبِئْسَ ما شَرَوْا بِه أَنْفُسَهُمْ لَوْ كانُوا يَعْلَمُونَ ‹ 102 › وَلَوْ أَنَّهُمْ آمَنُوا وَاتَّقَوْا لَمَثُوبَةٌ مِنْ عِنْدِ اللَّه خَيْرٌ لَوْ كانُوا يَعْلَمُونَ ‹ 103 ›\r\n\r\nترجمه :\r\n102 - ( يهود ) از آنچه شياطين در عصر سليمان بر مردم مىخواندند پيروى مىكردند ، سليمان هرگز ( دست به سحر نيالود و ) كافر نشد ، و لكن شياطين كفر ورزيدند و به مردم\r\n","description":"","footnote":"","page_name":" 369 ","page_number":382},
  {"content":"\r\nتعليم سحر دادند ( و نيز يهود ) از آنچه بر دو فرشته بابل « هاروت » و « ماروت » نازل شد پيروى كردند ، ( آنها طريق سحر كردن را براى آشنايى به طرز ابطال آن به مردم ياد مىدادند ) و به هيچ كس چيزى ياد نمىدادند مگر اينكه قبلا به او مىگفتند ما وسيله آزمايش شما هستيم ، كافر نشويد ( و از اين تعليمات سوء استفاده نكنيد ) ولى آنها از آن دو فرشته مطالبى را مىآموختند كه بتوانند به وسيله آن ميان مرد و همسرش جدايى بيفكنند ( نه اينكه از آن براى ابطال سحر استفاده كنند ) ولى هيچگاه بدون فرمان خدا نمىتوانند به انسانى ضرر برسانند ، آنها قسمتهايى را فرا مىگرفتند كه براى آنان زيان داشت و نفعى نداشت ، و مسلما مىدانستند هر كسى خريدار اين گونه متاع باشد بهره اى در آخرت نخواهد داشت و چه زشت و ناپسند بود آنچه خود را به آن مىفروختند اگر علم و دانشى مىداشتند ! .\r\n103 - و اگر آنها ايمان مىآوردند و پرهيزكارى پيشه مىكردند پاداشى كه نزد خداوند بود براى آنان بهتر بود ، اگر آگاهى داشتند .\r\n\r\nتفسير : سليمان و ساحران بابل\r\nاز احاديث چنين بر مىآيد كه در زمان سليمان پيامبر ص گروهى در كشور او به عمل سحر و جادوگرى پرداختند ، سليمان دستور داد تمام نوشته‌ها و اوراق آنها را جمعآورى كرده در محل مخصوصى نگه دارى كنند ( اين نگهدارى شايد به خاطر آن بوده كه مطالب مفيدى براى دفع سحر ساحران در ميان آنها وجود داشته ) .\r\nپس از وفات سليمان گروهى آنها را بيرون آورده و شروع به اشاعه و تعليم سحر كردند ، بعضى از اين موقعيت استفاده كرده و گفتند : سليمان اصلا پيامبر نبود بلكه به كمك همين سحر و جادوگريها بر كشورش مسلط شد و امور خارق العاده انجام مىداد ! گروهى از بنى اسرائيل هم از آنها تبعيت كردند و سخت به جادوگرى دل بستند ، تا آنجا كه دست از تورات نيز برداشتند .\r\n","description":"","footnote":"","page_name":" 370 ","page_number":383},
  {"content":"\r\nهنگامى كه پيامبر اسلام ص ظهور كرد و ضمن آيات قرآن اعلام نمود سليمان از پيامبران خدا بوده است ، بعضى از احبار و علماى يهود گفتند : از محمد تعجب نمىكنيد كه مىگويد سليمان پيامبر است در صورتى كه او ساحر بوده ؟ .\r\nاين گفتار يهود علاوه بر اينكه تهمت و افتراى بزرگى نسبت به اين پيامبر الهى محسوب مىشد لازمه اش تكفير سليمان ع بود ، زيرا طبق گفته آنان سليمان مرد ساحرى بوده كه خود را به دروغ پيامبر خوانده و اين عمل موجب كفر است .\r\nآيات فوق به آنها پاسخ مىگويد ( 1 ) .\r\nبه هر حال نخستين آيه مورد بحث فصل ديگرى از زشتكاريهاى يهود را معرفى مىكند كه پيامبر بزرگ خدا سليمان را به سحر و جادوگرى متهم ساختند ، مىگويد : « آنها از آنچه شياطين در عصر سليمان بر مردم مىخواندند پيروى كردند » ( * ( وَاتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ ) * ) .\r\nضمير در جمله « و اتبعوا » ممكن است اشاره به يهوديان معاصر پيامبر باشد و يا معاصران سليمان و يا همه آنان .\r\nمنظور از « شياطين » نيز ممكن است ، انسانهاى طغيانگر و يا جن و يا اعم از هر دو باشد .\r\nسپس قرآن به دنبال اين سخن اضافه مىكند : « سليمان هرگز كافر نشد » ( * ( وَما كَفَرَ سُلَيْمانُ ) * ) .\r\nاو هرگز به سحر توسل نجست ، و از جادوگرى براى پيشبرد اهداف خود استفاده نكرد ، « ولى شياطين كافر شدند ، و به مردم تعليم سحر دادند » ( * ( وَلكِنَّ الشَّياطِينَ كَفَرُوا يُعَلِّمُونَ النَّاسَ السِّحْرَ ) * ) .\r\n\r\n","description":"","footnote":"\r\n( 1 ) سيره ابن هشام جلد 2 صفحه 192 و مجمع البيان ذيل آيه مورد بحث ( با كمى تفاوت ) .\r\n","page_name":" 371 ","page_number":384},
  {"content":"\r\n« آنها ( يهود ) همچنين از آنچه بر دو فرشته بابل ، هاروت و ماروت نازل گرديد پيروى كردند » ( * ( وَما أُنْزِلَ عَلَى الْمَلَكَيْنِ بِبابِلَ هارُوتَ وَمارُوتَ ) * ) ( 1 ) .\r\nآرى آنها از دو سو دست به سوى سحر دراز كردند ، يكى از سوى تعليمات شياطين در عصر سليمان ، و ديگرى از سوى تعليماتى كه بوسيله هاروت و ماروت دو فرشته خدا در زمينه ابطال سحر به مردم داده بودند .\r\n« در حالى كه دو فرشته الهى ( تنها هدفشان اين بود كه مردم را به طريق ابطال سحر ساحران آشنا سازند ) و لذا » به هيچكس چيزى ياد نمىدادند ، مگر اينكه قبلا به او مىگفتند : ما وسيله آزمايش تو هستيم ، كافر نشو « ! ( و از اين تعليمات سوء استفاده مكن ) ( * ( وَما يُعَلِّمانِ مِنْ أَحَدٍ حَتَّى يَقُولا إِنَّما نَحْنُ فِتْنَةٌ فَلا تَكْفُرْ ) * ) .\r\nخلاصه ، اين دو فرشته زمانى به ميان مردم آمدند كه بازار سحر داغ بود و مردم گرفتار چنگال ساحران ، آنها مردم را به طرز ابطال سحر ساحران آشنا ساختند ولى از آنجا كه خنثى كردن يك مطلب ( همانند خنثى كردن يك بمب ) فرع بر اين است كه انسان نخست از خود آن مطلب آگاه باشد و بعد طرز خنثى كردن آن را ياد بگيرد ، ناچار بودند فوت و فن سحر را قبلا شرح دهند .\r\nولى سوء استفاده كنندگان يهود همين را وسيله قرار دادند براى اشاعه هر چه بيشتر سحر و تا آنجا پيش رفتند كه پيامبر بزرگ الهى ، سليمان را نيز متهم ساختند كه اگر عوامل طبيعى به فرمان او است يا جن و انس از او فرمان مىبرند همه مولود سحر است آرى اين است راه و رسم بدكاران كه هميشه براى توجيه مكتب خود ، بزرگان را متهم به پيروى از آن مىكنند .\r\n\r\n","description":"","footnote":"\r\n( 1 ) بعضى از مفسران جمله « ما انزل . . . » را عطف بر « ما تتلوا » دانسته‌اند ( و تفسيرى كه در بالا ذكر كرديم بر همين اساس است ) ولى بعضى ديگر آن را عطف به « السحر » دانسته‌اند .\r\n","page_name":" 372 ","page_number":385},
  {"content":"\r\nبه هر حال آنها از اين آزمايش الهى پيروز بيرون نيامدند « از آن دو فرشته مطالبى را مىآموختند كه بتوانند به وسيله آن ميان مرد و همسرش جدايى بيفكنند » ( * ( فَيَتَعَلَّمُونَ مِنْهُما ما يُفَرِّقُونَ بِه بَيْنَ الْمَرْءِ وَزَوْجِه ) * ) .\r\nولى قدرت خداوند ما فوق همه اين قدرتها است ، « آنها هرگز نمىتوانند بدون فرمان خدا به احدى ضرر برسانند » ( * ( وَما هُمْ بِضارِّينَ بِه مِنْ أَحَدٍ إِلَّا بِإِذْنِ اللَّه ) * ) .\r\n« آنها قسمتهايى را ياد مىگرفتند كه براى ايشان ضرر داشت و نفع نداشت » ( * ( وَيَتَعَلَّمُونَ ما يَضُرُّهُمْ وَلا يَنْفَعُهُمْ ) * ) .\r\nآرى آنها اين برنامه سازنده الهى را تحريف كردند بجاى اينكه از آن به عنوان وسيله اصلاح و مبارزه با سحر استفاده كنند ، آن را وسيله فساد قرار دادند « با اينكه مىدانستند هر كسى خريدار اين گونه متاع باشد بهره اى در آخرت نخواهد داشت » ( * ( وَلَقَدْ عَلِمُوا لَمَنِ اشْتَراه ما لَه فِي الآخِرَةِ مِنْ خَلاقٍ ) * ) ( 1 ) .\r\n« چه زشت و ناپسند بود آنچه خود را به آن فروختند اگر علم و دانشى مىداشتند » ( * ( وَلَبِئْسَ ما شَرَوْا بِه أَنْفُسَهُمْ لَوْ كانُوا يَعْلَمُونَ ) * ) .\r\nآنها آگاهانه به سعادت و خوشبختى خود و جامعه اى كه به آن تعلق داشتند پشت پا زدند و در گرداب كفر و گناه غوطه ور شدند « در حالى كه اگر ايمان مىآوردند و تقوا پيشه مىكردند پاداشى كه نزد خدا بود براى آنان از همه اين امور بهتر بود ، اگر توجه داشتند » ( * ( وَلَوْ أَنَّهُمْ آمَنُوا وَاتَّقَوْا لَمَثُوبَةٌ مِنْ عِنْدِ اللَّه خَيْرٌ لَوْ كانُوا يَعْلَمُونَ ) * ) .\r\n\r\n","description":"","footnote":"\r\n( 1 ) « خلاق » در اصل به معنى خلق و خوى نيك است كه انسان اكتساب مىكند و گاه به معنى نصيب و بهره نيز آمده است ، و در آيه فوق به همين معنى مىباشد .\r\n","page_name":" 373 ","page_number":386},
  {"content":"\r\n\r\nنكته‌ها :\r\n\r\n1 - ماجراى هاروت و ماروت\r\nدر باره اين دو فرشته كه به سرزمين بابل آمدند ، افسانه‌ها و اساطير عجيبى بوسيله داستانپردازان ساخته شده و به اين دو ملك بزرگ الهى بسته‌اند تا آنجا كه به آنها چهره خرافى داده‌اند ، و حتى كار تحقيق و مطالعه پيرامون اين حادثه تاريخى را بر دانشمندان مشكل ساخته‌اند ، آنچه از ميان همه اينها صحيحتر به نظر مىرسد و با موازين عقلى و تاريخى و منابع حديث سازگار است همان است كه در ذيل مىخوانيد :\r\n« در سرزمين بابل سحر و جادوگرى به اوج خود رسيد و باعث ناراحتى و ايذاء مردم گرديده بود ، خداوند دو فرشته را به صورت انسان مامور ساخت كه عوامل سحر و طريق ابطال آن را به مردم بياموزند ، تا بتوانند خود را از شر ساحران بر كنار دارند .\r\nولى اين تعليمات بالاخره قابل سوء استفاده بود ، چرا كه فرشتگان ناچار بودند براى ابطال سحر ساحران طرز آن را نيز تشريح كنند ، تا مردم بتوانند از اين راه به پيشگيرى پردازند ، اين موضوع سبب شد كه گروهى پس از آگاهى از طرز سحر ، خود در رديف ساحران قرار گرفتند و موجب مزاحمت تازه اى براى مردم شدند .\r\nبا اينكه آن دو فرشته به مردم هشدار دادند كه اين يك نوع آزمايش الهى براى شما است و حتى گفتند : سوء استفاده از اين تعليمات يك نوع كفر است ، اما آنها به كارهايى پرداختند كه موجب ضرر و زيان مردم شد » ( 1 ) .\r\nآنچه در بالا آورديم چيزى است كه از بسيارى از احاديث و منابع اسلامى\r\n\r\n","description":"","footnote":"\r\n( 1 ) مجمع البيان ذيل آيه مورد بحث - وسائل جلد 12 صفحه 107 و 106 .\r\n","page_name":" 374 ","page_number":387},
  {"content":"\r\nاستفاده مىشود و هماهنگى آن با عقل و منطق آشكار است ، از جمله حديثى كه از عيون اخبار الرضا ع نقل شده ( كه در يك طريق از خود امام على بن موسى الرضا ع و در طريق ديگرى از امام حسن عسكرى ع است ) به روشنى اين معنى را تاييد مىكند ( 1 ) .\r\nاما متاسفانه بعضى از مورخان و نويسندگان دائرة المعارفها و حتى بعضى از مفسران در اين زمينه تحت تاثير افسانه‌هاى مجعولى قرار گرفته‌اند و داستانى را كه در افواه بعضى از عوام مشهور است در باره اين دو فرشته معصوم الهى ذكر كرده‌اند كه : « آنان دو فرشته بودند ، خداوند آنها را براى اين به زمين فرستاد تا بدانند اگر آنها نيز جاى انسانها بودند از گناه مصون نمىماندند ، و خدا را معصيت مىكردند ، آنها هم پس از فرود آمدن به زمين مرتكب چندين گناه بزرگ شدند و به دنبال آن افسانه اى در باره ستاره زهره نيز ساختند ، همه اينها بى اساس و جزء خرافات است و قرآن از اين امور پاك مىباشد و اگر تنها در متن آيات فوق بينديشيم خواهيم ديد كه بيان قرآن هيچ ارتباطى با اين مسائل ندارد .\r\n\r\n2 - واژه هاروت و ماروت\r\nنام « هاروت » و « ماروت » به عقيده بعضى از نويسندگان ، ايرانى الاصل است او مىگويد در كتاب ارمنى با نام « هرروت » به معنى حاصلخيزى و « مروت » به معنى « بىمرگى » برخورد كرده است ، او معتقد است كه هاروت و ماروت ماخوذ از اين دو لفظ مىباشد ( 2 ) .\r\nولى اين استنباط دليل روشنى ندارد .\r\nدر « اوستا » الفاظ « هرودات » كه همان « خرداد » باشد و همچنين « امردات »\r\n\r\n","description":"","footnote":"\r\n( 1 ) همان مدرك .\r\n( 2 ) اعلام قرآن صفحه 655 .\r\n","page_name":" 375 ","page_number":388},
  {"content":"\r\nبه معنى بى مرگ كه همان « مرداد » است به چشم مىخورد ( 1 ) .\r\nدهخدا در لغت نامه خود نيز مطلبى در اين زمينه نقل كرده است كه بى شباهت به معنى اخير نيست .\r\nو عجيب اينكه : بعضى هاروت و ماروت را دو مرد از ساكنان بابل دانسته‌اند و بعضى حتى آنها را به عنوان شياطين معرفى كرده‌اند در حالى كه آيه فوق به وضوح اين مسائل را رد مىكند .\r\n\r\n3 - چگونه فرشته معلم انسان مىشود ؟\r\nدر اينجا سؤالى باقى مىماند و آن اينكه طبق ظاهر آيات فوق و روايات متعدد - چنان كه گفتيم - هاروت و ماروت دو فرشته الهى بودند كه براى مبارزه با اذيت و آزار ساحران به تعليم مردم پرداختند ، آيا براستى فرشته مىتواند معلم انسان باشد ؟\r\nپاسخ اين سؤال در همان احاديث ذكر شده است و آن اينكه خداوند آنها را به صورت انسانهايى در آورد تا بتوانند اين رسالت خود را انجام دهند ، اين حقيقت را مىتوان از آيه 9 سوره انعام نيز دريافت آنجا كه مىگويد : وَلَوْ جَعَلْناه مَلَكاً لَجَعَلْناه رَجُلًا : « اگر او ( پيامبر ) را فرشته اى قرار مىداديم حتما او را به صورت مردى جلوه گر مىساختيم » .\r\n\r\n4 - هيچكس بدون اذن خدا قادر بر كارى نيست\r\nدر آيات فوق خوانديم كه ساحران نمىتوانستند بدون اذن پروردگار به كسى زيان برسانند اين به آن معنى نيست كه جبر و اجبارى در كار باشد ، بلكه\r\n\r\n","description":"","footnote":"\r\n( 1 ) اعلام قرآن صفحه 655 .\r\n","page_name":" 376 ","page_number":389},
  {"content":"\r\nاشاره به يكى از اصول اساسى توحيد است كه همه قدرتها در اين جهان از قدرت پروردگار سرچشمه مىگيرد ، حتى سوزندگى آتش و برندگى شمشير بى اذن و فرمان او نمىباشد ، چنان نيست كه ساحر بتواند بر خلاف اراده خدا در عالم آفرينش دخالت كند و چنين نيست كه خدا را در قلمرو حكومتش محدود نمايد بلكه اينها خواص و آثارى است كه او در موجودات مختلف قرار داده ، بعضى از آن حسن استفاده مىكنند و بعضى سوء استفاده ، و اين آزادى و اختيار كه خدا به انسانها داده نيز وسيله اى است براى آزمودن و تكامل آنها .\r\n\r\n5 - سحر چيست و از چه زمانى پيدا شده ؟\r\nدر اينكه « سحر » چيست ، و از چه تاريخى به وجود آمده ؟ بحث فراوان است اين قدر مىتوان گفت كه سحر از زمانهاى خيلى قديم در ميان مردم رواج داشته است ، ولى تاريخ دقيقى براى آن در دست نيست ، و نيز نمىتوان گفت چه كسى براى نخستين بار جادوگرى را به وجود آورد ؟\r\nولى از نظر معنى و حقيقت سحر مىتوان گفت : سحر نوعى اعمال خارق العاده است كه آثارى از خود در وجود انسانها به جا مىگذارد و گاهى يك نوع چشمبندى و تردستى است ، و گاه تنها جنبه روانى و خيالى دارد .\r\nسحر از نظر لغت به دو معنى آمده است :\r\n1 - به معنى خدعه و نيرنگ و شعبده و تردستى و به تعبير « قاموس اللغه » سحر يعنى خدعه كردن .\r\n2 - « كل ما لطف و دق » : « آنچه عوامل آن نامرئى و مرموز باشد » .\r\nدر مفردات راغب كه مخصوص واژه‌هاى قرآن است به سه معنى اشاره شده :\r\n1 - خدعه و خيالات بدون حقيقت و واقعيت ، همانند شعبده و تردستى .\r\n2 - جلب شيطانها از راههاى خاصى و كمك گرفتن از آنان .\r\n","description":"","footnote":"","page_name":" 377 ","page_number":390},
  {"content":"\r\n3 - معنى ديگرى است كه بعضى پنداشته‌اند و آن اينكه : ممكن است با وسائلى ماهيت و شكل اشخاص و موجودات را تغيير داد ، مثلا انسان را بوسيله آن به صورت حيوانى در آورد ، ولى اين نوع خيال و پندارى بيش نيست و واقعيت ندارد ( 1 ) .\r\nاز بررسى حدود 51 مورد كلمه « سحر » و مشتقات آن در سوره‌هاى قرآن از قبيل : طه ، شعراء ، يونس و اعراف و . . . راجع به سرگذشت پيامبران خدا :\r\nموسى ، عيسى و پيامبر اسلام ص به اين نتيجه مىرسيم كه سحر از نظر قرآن به دو بخش تقسيم مىشود :\r\n1 - آنجا كه مقصود از آن فريفتن و تردستى و شعبده و چشمبندى است و حقيقتى ندارد چنان كه مىخوانيم : « فَإِذا حِبالُهُمْ وَعِصِيُّهُمْ يُخَيَّلُ إِلَيْه مِنْ سِحْرِهِمْ أَنَّها تَسْعى : ( ريسمانها و عصاهاى جادوگران زمان موسى در اثر سحر ، خيال مىشد كه حركت مىكنند ) » سوره طه آيه 66 « و در آيه ديگر آمده است » فَلَمَّا أَلْقَوْا سَحَرُوا أَعْيُنَ النَّاسِ وَاسْتَرْهَبُوهُمْ « ( هنگامى كه ريسمانها را انداختند چشمهاى مردم را سحر كردند و آنها را ارعاب نمودند ) ( اعراف آيه 116 ) از اين آيات روشن مىشود كه سحر داراى حقيقتى نيست كه بتوان در اشياء تصرفى كند و اثرى بگذارد بلكه اين تردستى و چشمبندى ساحران است كه آن چنان جلوه مىدهد .\r\n2 - از بعضى از آيات قرآن استفاده مىشود كه بعضى از انواع سحر به راستى اثر مىگذارد مانند آيه فوق كه مىگويد آنها سحرهايى را فرا مىگرفتند كه ميان مرد و همسرش جدايى مىافكند ( * ( فَيَتَعَلَّمُونَ مِنْهُما ما يُفَرِّقُونَ بِه بَيْنَ الْمَرْءِ وَزَوْجِه ) * ) يا تعبير ديگرى كه در آيات فوق بود كه آنها چيزهايى را فرا مىگرفتند كه مضر به حالشان بود و نافع نبود ( * ( وَيَتَعَلَّمُونَ ما يَضُرُّهُمْ وَلا يَنْفَعُهُمْ ) * ) .\r\nولى آيا تاثير سحر فقط جنبه روانى دارد و يا اينكه اثر جسمانى و خارجى\r\n\r\n","description":"","footnote":"\r\n( 1 ) مفردات راغب « سحر »\r\n","page_name":" 378 ","page_number":391},
  {"content":"\r\nهم ممكن است داشته باشد ؟ در آيات بالا اشاره اى به آن نشده ، و لذا بعضى معتقدند اثر سحر تنها در جنبه‌هاى روانى است .\r\nنكته ديگرى كه در اينجا تذكر آن لازم است اينكه : به نظر مىرسد قسمت قابل توجهى از سحرها بوسيله استفاده از خواص شيميايى و فيزيكى به عنوان اغفال مردم ساده لوح انجام مىشده است .\r\nمثلا در تاريخ ساحران زمان موسى ع مىخوانيم كه آنها درون ريسمانها و عصاهاى خويش مقدارى مواد شيميايى مخصوص ( احتمالا جيوه و مانند آن ) قرار داده بودند كه پس از تابش آفتاب ، و يا بر اثر وسائل حرارتى كه در زير آن تعبيه كرده بودند ، به حركت در آمدند ، و تماشا كنندگان خيال مىكردند آنها زنده شده‌اند .\r\nاين گونه سحرها حتى در زمان ما نيز كمياب نيست .\r\n\r\nسحر از نظر اسلام\r\nدر اين مورد فقهاى اسلام همه مىگويند ياد گرفتن و انجام اعمال سحر و جادوگرى حرام است .\r\nدر اين قسمت احاديثى از پيشوايان بزرگ اسلام رسيده است كه در كتابهاى معتبر ما نقل گرديده ، از جمله اينكه :\r\nعلى ع مىفرمايد : « من تعلم شيئا من السحر قليلا او كثيرا فقد كفر و كان آخر عهده بربه . . . » ( 1 ) « كسى كه سحر بياموزد ، كم يا زياد ، كافر شده است ، و رابطه او با خداوند به كلى قطع مىشود . . . » .\r\nاما همانطور كه گفتيم چنانچه ياد گرفتن آن به منظور ابطال سحر ساحران باشد اشكالى ندارد ، بلكه گاهى به عنوان واجب كفايى مىبايست عده اى سحر را\r\n\r\n","description":"","footnote":"\r\n( 1 ) وسائل الشيعه باب 25 من ابواب ما يكتسب به حديث 7 .\r\n","page_name":" 379 ","page_number":392},
  {"content":"\r\nبياموزند تا اگر مدعى دروغگويى خواست از اين طريق مردم را اغفال يا گمراه كند سحر و جادوى او را ابطال نمايند ، و دروغ مدعى را فاش سازند .\r\nشاهد اين سخن كه اگر سحر براى ابطال سحر و حل و گشودن آن باشد بى مانع است ، حديثى است كه از امام صادق نقل شده ، در اين حديث مىخوانيم :\r\n« يكى از ساحران و جادوگران كه در برابر انجام عمل سحر مزد مىگرفت خدمت امام صادق ع رسيد و عرض كرد : حرفه من سحر بوده است و در برابر آن مزد مىگرفتم ، خرج زندگى من نيز از همين راه تامين مىشد ، و با همان در آمد ، حج خانه خدا را انجام داده‌ام ، ولى اكنون آن را ترك و توبه كرده‌ام ، آيا براى من راه نجاتى هست ؟\r\nامام صادق ع در پاسخ فرمود : « عقده سحر را بگشا ، ولى گره جادوگرى مزن » ( 1 ) .\r\nاز اين حديث استفاده مىشود كه براى گشودن گره سحر ، آموختن و عمل آن بى اشكال است .\r\n\r\nجادوگرى از نظر تورات :\r\nسحر و جادوگرى از نظر كتب عهد قديم ( تورات و كتب ملحق به آن ) نيز ناروا و بسيار ناپسند است ، زيرا در تورات مىخوانيم : « با صاحبان اجنه توجه مكنيد و جادوگران را متفحص نشويد تا ( مبادا ) از آنها ناپاك شويد و خداوند خداى شما منم » ( 2 ) .\r\nو در جاى ديگر تورات آمده : « و كسى كه با صاحبان اجنه و جادوگران توجه مىنمايد تا آن كه از راه زنا پيروى ايشان نمايد روى عتاب خود را به سوى\r\n\r\n","description":"","footnote":"\r\n( 1 ) وسائل الشيعه باب 25 من ابواب ما يكتسب به حديث 1 .\r\n( 2 ) لاويان 19 : 31 .\r\n","page_name":" 380 ","page_number":393},
  {"content":"\r\nاو گردانيده او را از ميان قومش منقطع خواهم ساخت » ( 1 ) .\r\n« قاموس كتاب مقدس » در اين باره مىنويسد : « و پر واضح است كه سحر در شريعت موسى راه نداشت ، بلكه شريعت ، اشخاصى را كه از سحر مشورتطلبى مىنمودند به شديدترين قصاصها ممانعت مىنمود » .\r\nولى جالب اينجا است كه نويسنده قاموس كتاب مقدس اعتراف مىكند كه با وجود اين يهود سحر و جادوگرى را فرا گرفتند ، و بر خلاف تورات به آن معتقد شدند ، او به دنبال مطلب قبل مىگويد : « لكن با وجود اينها اين ماده فاسده در ميان قوم يهود داخل گرديد ، قوم به آن معتقد شدند و در وقت حاجت بدان پناه بردند » ( 2 ) .\r\nبه همين دليل قرآن آنها را شديدا مورد نكوهش قرار داده ، و آنها را سود گرانى مىشمرد كه خود را به بدترين بهايى فروختند .\r\n\r\nسحر در عصر ما\r\nامروز يك سلسله علوم وجود دارد كه در گذشته ساحران با استفاده از آنها برنامه‌هاى خود را عملى مىساختند :\r\n1 - استفاده از خواص ناشناخته فيزيكى و شيميايى اجسام ، چنان كه قبلا نيز اشاره كرديم ، همانطور كه در داستان ساحران زمان موسى ع آمده كه آنها با استفاده از خواص فيزيكى و شيميايى مانند جيوه و تركيبات آن توانستند چيزهايى به شكل مار بسازند و به حركت در آوردند .\r\nالبته استفاده از خواص فيزيكى و شيميايى اجسام هرگز ممنوع نيست ، بلكه بايد هر چه بيشتر از آنها آگاه شد و در زندگى از آن استفاده كرد ، ولى اگر از\r\n\r\n","description":"","footnote":"\r\n( 1 ) لاويان 20 : 7 .\r\n( 2 ) قاموس كتاب مقدس صفحه 471 تاليف مستر هاكس آمريكايى .\r\n","page_name":" 381 ","page_number":394},
  {"content":"\r\nخواص مرموز آنها براى اغفال و فريب مردم ناآگاه استفاده شود ، و به راههاى غلطى سوق داده شوند يكى از مصاديق سحر محسوب خواهد شد ( دقت كنيد ) .\r\n2 - استفاده از خواب مغناطيسى ، هيپنوتيزم ، و مانيه تيزم ، و تله پاتى ، ( انتقال افكار از فاصله دور ) .\r\nالبته اين علوم نيز از علوم مثبتى است كه مىتواند در بسيارى از شئون زندگى مورد بهره بردارى صحيح قرار گيرد ، ولى ساحران از آن سوء استفاده مىكردند و براى اغفال و فريب مردم آنها را به كارى مىگرفتند .\r\nاگر امروز هم كسى از آنها چنين استفاده اى را در برابر مردم بى خبر كند سحر محسوب خواهد شد .\r\nكوتاه سخن اينكه سحر معنى وسيعى دارد كه همه آنچه در اينجا گفتيم و در سابق اشاره شد نيز در بر مىگيرد .\r\nاين نكته نيز به ثبوت رسيده كه نيروى اراده انسان ، قدرت فراوانى دارد و هنگامى كه در پرتو رياضتهاى نفسانى قويتر شود كارش به جايى مىرسد كه در موجودات محيط خود تاثير مىگذارد ، همانگونه كه مرتاضان بر اثر رياضت اقدام به كارهاى خارق العاده مىكنند .\r\nاين نيز قابل توجه است كه رياضتها گاهى مشروع است و گاهى نامشروع ، رياضتهاى مشروع در نفوس پاك نيروى سازنده ايجاد مىكند ، و رياضتهاى نامشروع نيروى شيطانى ، و هر دو ممكن است منشا خارق عادات گردد كه در اولى مثبت و سازنده و در دوم مخرب است .\r\n","description":"","footnote":"","page_name":" 382 ","page_number":395},
  {"content":"\r\n\r\n[ سوره البقرة ‹ 2 › : آيات 104 تا 105 
  ]\r\nيا أَيُّهَا الَّذِينَ آمَنُوا لا تَقُولُوا راعِنا وَقُولُوا انْظُرْنا وَاسْمَعُوا وَلِلْكافِرِينَ عَذابٌ أَلِيمٌ ‹ 104 › ما يَوَدُّ الَّذِينَ كَفَرُوا مِنْ أَهْلِ الْكِتابِ وَلا الْمُشْرِكِينَ أَنْ يُنَزَّلَ عَلَيْكُمْ مِنْ خَيْرٍ مِنْ رَبِّكُمْ وَاللَّه يَخْتَصُّ بِرَحْمَتِه مَنْ يَشاءُ وَاللَّه ذُو الْفَضْلِ الْعَظِيمِ ‹ 105 ›\r\n\r\nترجمه :\r\n104 - اى افراد با ايمان ( هنگامى كه از پيغمبر تقاضاى مهلت براى درك آيات قرآن مىكنيد ) نگوئيد « راعنا » بلكه بگوئيد « انظرنا » ( زيرا كلمه اول هم به معنى ما را مهلت بده و هم بمعنى « ما را تحميق كن » مىباشد و دستاويزى براى دشمنان است ) و آنچه به شما دستور داده مىشود بشنويد و براى كافران ( و استهزاء كنندگان ) عذاب دردناكى است .\r\n105 - كافران اهل كتاب ، و همچنين مشركان ، دوست نمىدارند خير و بركتى از ناحيه خداوند بر شما نازل گردد ، در حالى كه خداوند رحمت خود را به هر كس بخواهد اختصاص مىدهد ، و خداوند صاحب فضل بزرگى است .\r\n\r\nشان نزول :\r\n« ابن عباس » مفسر معروف نقل مىكند : مسلمانان صدر اسلام هنگامى كه پيامبر ص مشغول سخن گفتن بود و بيان آيات و احكام الهى مىكرد گاهى از او مىخواستند كمى با تانى سخن بگويد تا بتوانند مطالب را خوب درك كنند ، و سؤالات و خواسته‌هاى خود را نيز مطرح نمايند ، براى اين درخواست جمله\r\n","description":"","footnote":"","page_name":" 383 ","page_number":396},
  {"content":"\r\n« راعنا » كه از ماده « الرعى » به معنى مهلت دادن است به كار مىبردند .\r\nولى يهود همين كلمه « راعنا » را از ماده « الرعونه » كه به معنى كودنى و حماقت است استعمال مىكردند ( در صورت اول مفهومش اين است « به ما مهلت بده » ولى در صورت دوم اين است كه « ما را تحميق كن » ! ) .\r\nدر اينجا براى يهود دستاويزى پيدا شده بود كه با استفاده از همان جمله اى كه مسلمانان مىگفتند ، پيامبر يا مسلمانان را استهزاء كنند .\r\nنخستين آيه فوق نازل شد و براى جلوگيرى از اين سوء استفاده به مؤمنان دستور داد به جاى جمله « راعنا » ، جمله « انظرنا » را به كار برند كه همان مفهوم را مىرساند ، و دستاويزى براى دشمن لجوج نيست .\r\nبعضى ديگر از مفسران گفته‌اند كه جمله « راعنا » در لغت يهود يك نوع دشنام بود و مفهومش اين بود « بشنو كه هرگز نشنوى » اين جمله را تكرار مىكردند و مىخنديدند ! .\r\nبعضى از مفسران نيز نقل كرده‌اند كه يهود به جاى « راعنا » ، « راعينا » مىگفتند كه معنيش « چوپان ما » است ، و پيامبر اسلام ص را مخاطب قرار مىدادند و از اين راه استهزا مىكردند ( 1 ) اين شان نزولها با هم تضادى ندارد و ممكن است همه صحيح باشد .\r\n\r\nتفسير : دستاويز به دشمن ندهيد ؟\r\nبا توجه به آنچه در شان نزول گفته شد ، نخستين آيه مورد بحث مىگويد :\r\nاى كسانى كه ايمان آورده‌ايد ( هنگامى كه از پيامبر تقاضاى مهلت براى درك\r\n\r\n","description":"","footnote":"\r\n( 1 ) تفسير قرطبى و تفسير المنار و تفسير فخر رازى و تفسير ابو الفتوح رازى ذيل آيه مورد بحث .\r\n","page_name":" 384 ","page_number":397},
  {"content":"\r\nآيات قرآن مىكنيد ) نگوئيد « راعنا » بلكه بگوئيد « انظرنا » ( چرا كه همان مفهوم را دارد و دستاويزى براى دشمن نيست ) ( * ( يا أَيُّهَا الَّذِينَ آمَنُوا لا تَقُولُوا راعِنا وَقُولُوا انْظُرْنا ) * ) .\r\n« و آنچه به شما دستور داده مىشود بشنويد ، و براى كافران و استهزاء كنندگان عذاب دردناكى است » ( * ( وَاسْمَعُوا وَلِلْكافِرِينَ عَذابٌ أَلِيمٌ ) * ) .\r\nاز اين آيه به خوبى استفاده مىشود كه مسلمانان بايد در برنامه‌هاى خود مراقب باشند كه هرگز بهانه به دست دشمن ندهند ، حتى از يك جمله كوتاه كه ممكن است سوژه اى براى سوء استفاده دشمنان گردد احتراز جويند ، قرآن با صراحت براى جلوگيرى از سوء استفاده مخالفان به مؤمنان توصيه مىكند كه حتى از گفتن يك كلمه مشترك كه ممكن است دشمن از آن معنى ديگرى قصد كند و به تضعيف روحيه مؤمنان بپردازد پرهيز كنند ، دامنه سخن و تعبير وسيع است چه لزومى دارد انسان جمله اى را به كار برد كه قابل تحريف و سخريه دشمن باشد .\r\nوقتى اسلام تا اين اندازه اجازه نمىدهد بهانه به دست دشمنان داده شود ، تكليف مسلمانان در مسائل بزرگتر و بزرگتر روشن است ، هم اكنون گاهى اعمالى از ما سر مىزند كه از سوى دشمنان داخلى ، يا محافل بينالمللى سبب تفسيرهاى سوء و بهره گيرى بلندگوهاى تبليغاتى آنان مىشود ، وظيفه ما اين است كه از اين كارها جدا بپرهيزيم و بى جهت بهانه به دست اين مفسدان داخلى و خارجى ندهيم .\r\nاين نكته نيز قابل توجه است كه جمله « راعنا » - علاوه بر آنچه گفته شد - خالى از يك نوع تعبير غير مؤدبانه نيست ، زيرا راعنا از ماده مراعات ( باب مفاعله ) است و مفهومش اين مىباشد « تو ما را مراعات كن ، تا ما هم تو را مراعات كنيم » و چون اين تعبير ( علاوه بر سوء استفاده هائى كه يهود از آن مىكردند )\r\n","description":"","footnote":"","page_name":" 385 ","page_number":398},
  {"content":"\r\nدور از ادب بوده است قرآن مسلمانان را از آن نهى كرده ( 1 ) .\r\nآيه بعد پرده از روى كينه توزى و عداوت گروه مشركان و گروه اهل كتاب نسبت به مؤمنان برداشته مىگويد : « كافران اهل كتاب و همچنين مشركان دوست ندارند خير و بركتى از سوى خدا بر شما نازل گردد » ( * ( ما يَوَدُّ الَّذِينَ كَفَرُوا مِنْ أَهْلِ الْكِتابِ وَلَا الْمُشْرِكِينَ أَنْ يُنَزَّلَ عَلَيْكُمْ مِنْ خَيْرٍ مِنْ رَبِّكُمْ ) * ) .\r\nولى اين تنها آرزويى بيش نيست زيرا « خداوند رحمت و خير و بركت خويش را به هر كس بخواهد اختصاص مىدهد » ( * ( وَاللَّه يَخْتَصُّ بِرَحْمَتِه مَنْ يَشاءُ ) * ) .\r\n« و خداوند دارى بخشش و فضل عظيم است » ( * ( وَاللَّه ذُو الْفَضْلِ الْعَظِيمِ ) * ) .\r\nآرى دشمنان از شدت كينه توزى و حسادت حاضر نبودند اين افتخار و موهبت را بر مسلمانان ببينند كه پيامبرى بزرگ ، صاحب يك كتاب آسمانى با عظمت از سوى خداوند بر آنها مبعوث گردد ، ولى مگر مىتوان جلو فضل و رحمت خدا را گرفت ؟ !\r\n\r\nنكته : مفهوم دقيق « * ( يا أَيُّهَا الَّذِينَ آمَنُوا ) * »\r\nبيش از 80 مورد از قرآن مجيد اين خطاب افتخار آميز و روحپرور ديده مىشود ، آيه فوق نخستين آيه اى است كه با اين خطاب در آن برخورد مىكنيم :\r\nجالب اينكه اين تعبير منحصرا در آياتى است كه در مدينه نازل شده و در آيات مكى اثرى از آن نيست ، شايد به اين دليل كه با هجرت پيامبر ص به مدينه وضع مسلمانان تثبيت شد و به صورت يك جمعيت ثابت و صاحب نفوذ در آمدند و از پراكندگى نجات يافتند ، لذا خداوند آنها را با جمله « * ( يا أَيُّهَا الَّذِينَ ) *\r\n\r\n","description":"","footnote":"\r\n( 1 ) تفسير فخر رازى و المنار ذيل آيه مورد بحث .\r\n","page_name":" 386 ","page_number":399},
  {"content":"\r\nآمنوا « مخاطب قرار داده است .\r\nاين تعبير ضمنا نكته ديگرى در بر دارد و آن اينكه حال كه شما ايمان آورده‌ايد ، و در برابر حق تسليم شده‌ايد ، و با خداى خود پيمان اطاعت بسته‌ايد ، بايد به مقتضاى اين پيمان ، به دستورهايى كه پشت سر اين جمله مىآيد عمل كنيد ، و به تعبير ديگر ايمان شما ايجاب مىكند كه اين دستورات را به كار بنديد .\r\nقابل توجه اينكه در بسيارى از كتب اسلامى ، از جمله منابع اهل تسنن ، از پيامبر ص چنين نقل شده است كه فرمود :\r\nما انزل اللَّه آية فيها * ( يا أَيُّهَا الَّذِينَ آمَنُوا ) * ، الا و على ( ع ) راسها و اميرها :\r\n« خداوند در هيچ موردى از قرآن آيه اى كه » * ( يا أَيُّهَا الَّذِينَ آمَنُوا ) * « در آن باشد نازل نكرده مگر آنكه على ع رئيس آن و امير آن است » ( 1 ) .\r\n\r\n","description":"","footnote":"\r\n( 1 ) اين حديث را « در المنثور » از ابو نعيم ، در « حلية الاولياء » از ابن عباس نقل كرده است .\r\n","page_name":" 387 ","page_number":400},
  {"content":"\r\n\r\n[ سوره البقرة ‹ 2 › : آيات 106 تا 107 
  ]\r\nما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها أَ لَمْ تَعْلَمْ أَنَّ اللَّه عَلى كُلِّ شَيْءٍ قَدِيرٌ ‹ 106 › أَ لَمْ تَعْلَمْ أَنَّ اللَّه لَه مُلْكُ السَّماواتِ وَالأَرْضِ وَما لَكُمْ مِنْ دُونِ اللَّه مِنْ وَلِيٍّ وَلا نَصِيرٍ ‹ 107 ›\r\n\r\nترجمه :\r\n106 - هيچ حكمى را نسخ نمىكنيم ، و يا نسخ آن را به تاخير نمىاندازيم ، مگر اينكه بهتر از آن ، يا همانند آن را ، جانشين آن مىسازيم ، آيا نمىدانى كه خداوند بر هر چيز قادر است ؟\r\n107 - آيا نمىدانى كه حكومت آسمانها و زمين از آن خدا است ؟ ( و حق دارد هر گونه تغيير و تبديلى در احكام خود طبق مصالح بدهد ) و جز خدا سرپرست و ياورى براى شما نيست ( و او است كه مصلحت شما را مىداند و تعيين مىكند ) .\r\n\r\nتفسير : هدف از نسخ\r\nباز در اين آيات سخن از تبليغات سوء يهود بر ضد مسلمانان است .\r\nآنها گاه به مسلمانان مىگفتند دين ، دين يهود است و قبله قبله يهود ، و لذا پيامبر شما به سوى قبله ما ( بيت المقدس ) نماز مىخواند ، اما هنگامى كه حكم قبله تغيير يافت و طبق آيه 144 همين سوره مسلمانان موظف شدند به سوى كعبه نماز بگذارند اين دستاويز از يهود گرفته شد ، آنها نغمه تازه اى ساز كردند و گفتند اگر قبله اولى صحيح بود پس دستور دوم چيست ؟ و اگر دستور دوم\r\n","description":"","footnote":"","page_name":" 388 ","page_number":401},
  {"content":"\r\nصحيح است اعمال گذشته شما باطل است ! قرآن در اين آيات به ايرادهاى آنها پاسخ مىگويد و قلوب مؤمنان را روشن مىسازد ( 1 ) .\r\nمىگويد « هيچ حكمى را نسخ نمىكنيم ، و يا نسخ آن را به تاخير نمىاندازيم مگر بهتر از آن يا همانندش را جانشين آن مىسازيم » ( * ( ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها ) * ) .\r\nو اين براى خداوند آسان است « آيا نمىدانى كه خدا بر همه چيز قادر است » ( * ( أَ لَمْ تَعْلَمْ أَنَّ اللَّه عَلى كُلِّ شَيْءٍ قَدِيرٌ ) * ) .\r\n« آيا نمىدانى حكومت آسمانها و زمين از آن خدا است » ( * ( أَ لَمْ تَعْلَمْ أَنَّ اللَّه لَه مُلْكُ السَّماواتِ وَالأَرْضِ ) * ) .\r\nاو حق دارد هر گونه تغيير و تبديلى در احكامش طبق مصالح بدهد ، و او نسبت به مصالح بندگانش از همه آگاهتر و بصيرتر است .\r\n« و آيا نمىدانى كه جز خدا سرپرست و ياورى براى شما نيست » ؟ ( * ( وَما لَكُمْ مِنْ دُونِ اللَّه مِنْ وَلِيٍّ وَلا نَصِيرٍ ) * ) .\r\nدر واقع جمله اول اين آيه اشاره به حاكميت خدا در احكام ، و قادر بودن او بر تشخيص همه مصالح بندگان است ، بنا بر اين نبايد مؤمنان به حرفهاى نابجاى افراد مغرض كه در مساله نسخ احكام ترديد مىكنند ، گوش فرا دهند .\r\nو جمله دوم هشدارى است به آنها كه تكيه گاهى غير از خدا براى خود انتخاب مىكنند ، چرا كه در جهان تكيه گاه واقعى جز او نيست .\r\n\r\n","description":"","footnote":"\r\n( 1 ) اين احتمال نيز وجود دارد كه آيات فوق ناظر به تغيير و نسخ بعضى ديگر از احكام اسلام باشد ، چنان كه فخر رازى در تفسير خود و سيد قطب در تفسير فى ظلال القرآن آورده‌اند .\r\n","page_name":" 389 ","page_number":402},
  {"content":"\r\n\r\nنكته‌ها :\r\n\r\n1 - آيا نسخ در احكام جايز است ؟\r\n« نسخ » از نظر لغت به معنى از بين بردن و زائل نمودن است ، و در منطق شرع ، تغيير دادن حكمى و جانشين ساختن حكمى ديگر بجاى آن است ، به عنوان مثال :\r\n1 - مسلمانان بعد از هجرت به مدينه مدت شانزده ماه به سوى بيت المقدس نماز مىخواندند ، پس از آن دستور تغيير قبله صادر شد ، و موظف شدند هنگام نماز رو به سوى كعبه كنند .\r\n2 - در سوره نساء آيه 15 در باره مجازات زنان زناكار دستور داده شده كه در صورت شهادت چهار شاهد ، آنها را در خانه حبس كنند تا زمانى كه مرگشان فرا رسد ، يا خداوند راه ديگرى براى آنان مقرر دارد .\r\nاين آيه بوسيله آيه 2 سوره نور نسخ شد و در آن آيه مجازاتشان تبديل به يكصد تازيانه شده است .\r\nدر اينجا ايراد معروفى است كه به اين صورت مطرح مىشود : اگر حكم اول داراى مصلحتى بوده پس چرا نسخ شده ؟ و اگر نبوده چرا از آغاز تشريع گرديده ؟ و به تعبير ديگر : چه مىشد از آغاز حكم چنان تشريع مىگشت كه احتياجى به نسخ و تغيير نداشت ؟\r\nپاسخ اين سؤال را دانشمندان اسلام از قديم در كتب خود آورده‌اند و حاصل آن با توضيحى از ما چنين است :\r\nمىدانيم نيازهاى انسان گاه با تغيير زمان و شرائط محيط دگرگون مىشود و گاه ثابت و بر قرار است ، يك روز برنامه اى ضامن سعادت او است ولى روز ديگر ممكن است بر اثر دگرگونى شرائط همان برنامه سنگ راه او باشد .\r\nيك روز دارويى براى بيمار فوق العاده مفيد است و طبيب به آن دستور\r\n","description":"","footnote":"","page_name":" 390 ","page_number":403},
  {"content":"\r\nمىدهد ، اما روز ديگر به خاطر بهبودى نسبى بيمار ممكن است اين دارو حتى زيانبار باشد ، لذا دستور قطع آن و جانشين ساختن داروى ديگر را مىدهد .\r\nممكن است درسى امسال براى دانشآموزى سازنده باشد ، اما همين درس براى سال آينده بى فايده باشد ، معلم آگاه بايد برنامه را آن چنان تنظيم كند كه سال به سال دروس مورد نياز شاگردان تدريس شود .\r\nاين مساله مخصوصا با توجه به قانون تكامل انسان و جامعه‌ها روشنتر مىگردد كه در روند تكاملى انسانها گاه برنامه اى مفيد و سازنده است و گاه زيانبار و لازم التغيير ، به خصوص در هنگام شروع انقلابهاى اجتماعى و عقيدتى ، لزوم دگرگونى برنامه‌ها در مقطعهاى مختلف زمانى روشنتر به نظر مىرسد .\r\nالبته نبايد فراموش كرد كه اصول احكام الهى كه پايه‌هاى اساسى را تشكيل مىدهد در همه جا يكسان است ، هرگز اصل توحيد يا عدالت اجتماعى و صدها حكم مانند آن دگرگون نمىشود ، تغيير در مسائل كوچكتر و دست دوم است .\r\nاين نكته را نيز نبايد فراموش كرد كه ممكن است تكامل مذاهب به جايى برسد كه آخرين مذهب به عنوان خاتم اديان نازل گردد به طورى كه دگرگونى در احكام آن بعدا راه نيابد ( شرح كامل اين موضوع را در ذيل آيه 40 احزاب در بحث خاتميت به خواست خدا مىآوريم ) .\r\nگر چه معروف است كه يهود نسخ را به كلى منكرند و به همين دليل دگرگونى قبله را به مسلمانان ايراد مىگرفتند ولى طبق منابع مذهبيشان ناچارند نسخ را بپذيرند .\r\nچرا كه طبق گفته تورات هنگامى كه نوح ع از كشتى پياده شد خداوند همه حيوانات را بر او حلال كرد ، ولى اين حكم در شريعت موسى ع نسخ شد و قسمتى از حيوانات تحريم گشت .\r\nدر تورات سفر تكوين فصل 9 شماره 3 مىخوانيم : « و هر جنبنده اى كه\r\n","description":"","footnote":"","page_name":" 391 ","page_number":404},
  {"content":"\r\nزندگى نمايد براى تو طعام خواهد بود و همه را چون علف سبزه به شما دادم « ولى عموميت اين حكم بعدا نسخ گرديد .\r\n\r\n2 - منظور از « آيه » چيست ؟\r\n« آيه » در لغت به معنى نشانه و علامت است و در قرآن در معانى گوناگونى به كار رفته از جمله :\r\n1 - فرازهاى قرآن كه با نشانه‌هاى خاصى از هم تفكيك شده و به آيه معروف است چنان كه در خود قرآن مىخوانيم : « تِلْكَ آياتُ اللَّه نَتْلُوها عَلَيْكَ بِالْحَقِّ » ( بقره - 252 ) .\r\n2 - معجزات نيز به عنوان آيه معرفى شده است ، چنان كه در مورد معجزه معروف موسى ع يد بيضاء مىخوانيم : وَاضْمُمْ يَدَكَ إِلى جَناحِكَ تَخْرُجْ بَيْضاءَ مِنْ غَيْرِ سُوءٍ آيَةً أُخْرى : « دستت را در گريبان تا زير بغل فرو بر ، به هنگامى كه خارج مىشود سفيدى و درخشندگى بى عيب و نقصى دارد و اين معجزه ديگر است » ( طه - 22 ) .\r\n3 - به معنى دليل و نشانه خداشناسى و يا معاد نيز آمده است ، چنان كه مىخوانيم : وَجَعَلْنَا اللَّيْلَ وَالنَّهارَ آيَتَيْنِ : « ما شب و روز را دو دليل ( براى شناسايى خدا ) قرار داديم » ( سوره اسراء - 12 ) .\r\nو در مورد استدلال براى معاد مىفرمايد : وَمِنْ آياتِه أَنَّكَ تَرَى الأَرْضَ خاشِعَةً فَإِذا أَنْزَلْنا عَلَيْهَا الْماءَ اهْتَزَّتْ وَرَبَتْ إِنَّ الَّذِي أَحْياها لَمُحْيِ الْمَوْتى إِنَّه عَلى كُلِّ شَيْءٍ قَدِيرٌ : « از نشانه‌هاى او اين است كه زمين را پژمرده و خاموش مىبينى اما هنگامى كه آب ( باران ) بر آن فرو مىريزيم به جنبش مىآيد و گياهان آن مىرويد ، همان كسى كه زمين را زنده كرد مردگان را نيز زنده مىكند ، او بر همه چيز قادر است » ( فصلت - 39 ) .\r\n","description":"","footnote":"","page_name":" 392 ","page_number":405},
  {"content":"\r\n4 - به معنى اشياء چشمگير مانند بناهاى مرتفع و عالى ، نيز آمده است ، چنان كه مىخوانيم : أَ تَبْنُونَ بِكُلِّ رِيعٍ آيَةً تَعْبَثُونَ : « آيا در هر مكان مرتفعى بنائى مىسازيد و در آن سر گرم مىشويد » ( شعراء - 128 ) .\r\nولى روشن است كه اين معانى گوناگون در واقع همه به يك قدر مشترك باز گشت مىكند و آن مفهوم « نشانه » است .\r\nاما در آيات مورد بحث كه قرآن مىگويد : اگر آيه اى را نسخ كنيم همانند آن و يا بهتر از آن را خواهيم آورد ، اشاره به احكام مىباشد ، كه اگر يكى نسخ گردد بهتر از آن نازل مىشود ، و يا اگر معجزه يكى از پيامبران منسوخ گردد به پيامبر بعد معجزه اى گوياتر داده مىشود ( 1 ) .\r\nقابل توجه اينكه : در بعضى از روايات كه در تفسير آيه فوق وارد شده مىبينيم كه « نسخ آيه » به مرگ امام و جانشين شدن امام ديگر تفسير شده است كه البته به عنوان بيان يك مصداق است ، نه براى محدود كردن مفهوم وسيع آيه .\r\n\r\n3 - تفسير جمله « ننسها »\r\nجمله « ننسها » كه در آيات مورد بحث بر جمله « ننسخ » عطف شده در اصل از ماده « انساء » به معنى تاخير انداختن و يا حذف كردن و از اذهان بردن است ( 2 ) .\r\nاكنون اين سؤال پيش مىآيد كه مفهوم اين جمله با در نظر گرفتن جمله « ننسخ » چيست ؟\r\nدر پاسخ مىگوئيم : منظور در اينجا اين است كه اگر ما آيه اى را نسخ كنيم و يا نسخ آن را طبق مصالحى به تاخير بيندازيم در هر صورت بهتر از آن يا\r\n\r\n","description":"","footnote":"\r\n( 1 ) نور الثقلين جلد اول صفحه 116 .\r\n( 2 ) در صورت اول از ماده « نسا » مىباشد و در صورت دوم از ماده « نسى » .\r\n","page_name":" 393 ","page_number":406},
  {"content":"\r\nهمانند آن را مىآوريم ، بنا بر اين جمله « ننسخ » اشاره به نسخ در كوتاه مدت است و جمله « ننسها » نسخ در دراز مدت ( دقت كنيد ) .\r\nدر اينجا بعضى احتمالات ديگر داده‌اند كه در مقايسه با تفسيرى كه گفتيم چندان قابل ملاحظه نيست .\r\n\r\n4 - تفسير « او مثلها »\r\nسؤال ديگرى مطرح مىشود كه منظور از « او مثلها » چيست ؟ اگر حكمى همانند حكم گذشته باشد كه تغيير اولى بيهوده به نظر مىرسد ، چه لزومى دارد چيزى را نسخ كنند و همانندش را جانشين آن سازند ؟ بايد ناسخ از منسوخ بهتر باشد تا نسخ قابل قبول گردد .\r\nدر پاسخ اين سؤال بايد گفت : منظور از مثل اين است كه حكم و قانونى را مىآوريم كه در زمان بعد اثرش همانند قانون قبل در زمان گذشته باشد .\r\nتوضيح اينكه : ممكن است حكمى امروز داراى آثار و فوائدى باشد ولى فردا اين آثار را از دست بدهد ، در اين صورت بايد اين حكم نسخ گردد و حكم جديدى بجاى آن بنشيند كه اگر از آن بهتر نباشد ، لا اقل آثارى را كه حكم سابق در زمان گذشته داشت حكم جديد در اين زمان داشته باشد ، و به اين ترتيب هيچگونه ايرادى باقى نمىماند .\r\n","description":"","footnote":"","page_name":" 394 ","page_number":407},
  {"content":"\r\n\r\n[ سوره البقرة ‹ 2 › : آيه 108 
  ]\r\nأَمْ تُرِيدُونَ أَنْ تَسْئَلُوا رَسُولَكُمْ كَما سُئِلَ مُوسى مِنْ قَبْلُ وَمَنْ يَتَبَدَّلِ الْكُفْرَ بِالإِيمانِ فَقَدْ ضَلَّ سَواءَ السَّبِيلِ ‹ 108 ›\r\n\r\nترجمه :\r\n108 - آيا مىخواهيد از پيامبر خود همان تقاضاهاى ( نامعقول ) بكنيد ، كه پيش از اين از موسى كردند ( و با اين بهانه جويىها سر از ايمان باز زنيد ) كسى كه كفر را با ايمان مبادله كند ( و آن را بجاى ايمان بپذيرد ) از راه مستقيم ( عقل و فطرت ) گمراه شده است .\r\n\r\nشان نزول :\r\nدر كتب شان نزولهايى براى اين آيه ذكر كرده‌اند كه از نظر نتيجه تقريبا همه يكسانند :\r\nنخست اينكه از ابن عباس نقل شده كه « وهب بن زيد » و « رافع بن حرمله » نزد رسول خدا ص آمدند و گفتند از سوى خدا نامه اى به عنوان ما بياور تا آن را قرائت كنيم و سپس ايمان بياوريم ! و يا نهرهايى براى ما جارى فرما تا از تو پيروى كنيم ! .\r\nبعضى ديگر گفته‌اند گروهى از عرب از پيامبر اسلام ص همان تقاضايى را كردند كه يهود از موسى داشتند ، گفتند ، خدا را آشكارا به ما نشان ده تا با چشم خود ببينيم و ايمان بياوريم ! بعضى ديگر نوشته‌اند كه آنها از پيامبر ص تقاضا كردند براى آنان بتى از درخت مخصوص « ذات انواط » قرار دهد تا آن را پرستش كنند همانگونه كه جاهلان بنى اسرائيل به موسى گفتند : اجْعَلْ لَنا إِلهاً كَما لَهُمْ آلهة ( براى ما بتى قرار ده همانگونه كه بت پرستان دارند ) !\r\n","description":"","footnote":"","page_name":" 395 ","page_number":408},
  {"content":"\r\nآيه فوق نازل شد و به آنها پاسخ گفت .\r\n\r\nتفسير : بهانه‌هاى بى اساس\r\nگر چه اين آيه خطاب به يهود نيست ، بلكه مخاطب در آن گروهى از مسلمانان ضعيف الايمان و يا مشركانند ، ولى چنان كه خواهيم ديد ، بى ارتباط به سر گذشت يهود نمىباشد .\r\nشايد پس از ماجراى تغيير قبله بود كه جمعى از مسلمانان و مشركان بر اثر وسوسه يهود ، تقاضاهاى بى مورد و نابجايى از پيامبر اسلام ص كردند كه نمونه‌هاى آن در بالا ذكر شد ، خداوند بزرگ آنها را از چنين پرسشهايى نهى كرده مىفرمايد :\r\n« آيا شما مىخواهيد از پيامبرتان همان تقاضاهاى نامعقول را بكنيد كه پيش از اين از موسى كردند » ( و با اين بهانه جوئيها شانه از زير بار ايمان خالى كنيد ) ( * ( أَمْ تُرِيدُونَ أَنْ تَسْئَلُوا رَسُولَكُمْ كَما سُئِلَ مُوسى مِنْ قَبْلُ ) * ) .\r\nو از آنجا كه اين كار ، يك نوع مبادله « ايمان » با « كفر » است ، در پايان آيه اضافه مىكند « كسى كه كفر را به جاى ايمان بپذيرد ، از راه مستقيم گمراه شده است » ( * ( وَمَنْ يَتَبَدَّلِ الْكُفْرَ بِالإِيمانِ فَقَدْ ضَلَّ سَواءَ السَّبِيلِ ) * ) .\r\nاشتباه نشود اسلام هرگز از پرسشهاى علمى و سؤالات منطقى و همچنين تقاضاى معجزه براى پىبردن به حقانيت دعوت پيامبر ص جلوگيرى نمىكند چرا كه راه درك و فهم و ايمان همينها است ، ولى گروهى بودند كه براى نرفتن زير بار دعوت پيامبر ص سؤالات بى اساس و معجزات اقتراحى را بهانه قرار مىدادند ، و با اينكه پيامبر ص به اندازه كافى دليل و معجزه در اختيارشان قرار داده بود ، هر يك از راه مىرسيد پيشنهاد خارق عادت جديدى مىكرد ، در حالى\r\n","description":"","footnote":"","page_name":" 396 ","page_number":409},
  {"content":"\r\nكه مىدانيم اعجاز و خارق عادات بازيچه اين و آن نيست ، به مقدارى لازم است كه اطمينان به صدق گفته‌هاى پيامبر ص ايجاد كند و گرنه پيامبر ص يك خارقالعاده گر نيست كه گوشه اى بنشيند و هر كس بيايد و پيشنهاد معجزه اى مطابق ميل و سليقه خويش كند .\r\nاز اين گذشته گاهى تقاضاهاى نامعقولى همچون ديدن خدا با چشم ، و يا ساختن بت مىكردند .\r\nدر واقع قرآن مىخواهد به مردم هشدار دهد كه اگر شما دنبال چنين تقاضاى نامعقول برويد ، بر سرتان همان خواهد آمد كه بر سر قوم موسى آمد .\r\n","description":"","footnote":"","page_name":" 397 ","page_number":410},
  {"content":"\r\n\r\n[ سوره البقرة ‹ 2 › : آيات 109 تا 110 
  ]\r\nوَدَّ كَثِيرٌ مِنْ أَهْلِ الْكِتابِ لَوْ يَرُدُّونَكُمْ مِنْ بَعْدِ إِيمانِكُمْ كُفَّاراً حَسَداً مِنْ عِنْدِ أَنْفُسِهِمْ مِنْ بَعْدِ ما تَبَيَّنَ لَهُمُ الْحَقُّ فَاعْفُوا وَاصْفَحُوا حَتَّى يَأْتِيَ اللَّه بِأَمْرِه إِنَّ اللَّه عَلى كُلِّ شَيْءٍ قَدِيرٌ ‹ 109 › وَأَقِيمُوا الصَّلاةَ وَآتُوا الزَّكاةَ وَما تُقَدِّمُوا لأَنْفُسِكُمْ مِنْ خَيْرٍ تَجِدُوه عِنْدَ اللَّه إِنَّ اللَّه بِما تَعْمَلُونَ بَصِيرٌ ‹ 110 ›\r\n\r\nترجمه :\r\n109 - بسيارى از اهل كتاب از روى حسد كه در وجود آنها ريشه دوانده دوست مىداشتند شما را بعد از اسلام و ايمان به حال كفر باز گردانند ، با اينكه حق براى آنها كاملا روشن شده است ، شما آنها را عفو كنيد و گذشت نمائيد تا خداوند فرمان خودش ( فرمان جهاد ) را بفرستد ، خداوند بر هر چيزى توانا است .\r\n110 - و نماز را بر پا داريد و زكات را ادا كنيد ( و با اين دو وسيله روح و جسم اجتماع خود را نيرومند سازيد و بدانيد ) هر كار خيرى براى خود از پيش مىفرستيد ، آن را نزد خدا ( در سراى ديگر ) خواهيد يافت ، خداوند به اعمال شما آگاه است .\r\n\r\nتفسير : حسودان لجوج\r\nبسيارى از اهل كتاب مخصوصا يهود بودند كه تنها به اين قناعت نمىكردند\r\n","description":"","footnote":"","page_name":" 398 ","page_number":411},
  {"content":"\r\nكه خود آئين اسلام را نپذيرند بلكه اصرار داشتند كه مؤمنان نيز از ايمانشان باز گردند ، و انگيزه آنان در اين امر چيزى جز حسد نبود .\r\nقرآن در آيات فوق به اين امر اشاره كرده مىگويد : « بسيارى از اهل كتاب به خاطر حسد دوست داشتند شما را بعد از اسلام و ايمان به كفر باز گردانند با اينكه حق براى آنها كاملا آشكار شده است » ( * ( وَدَّ كَثِيرٌ مِنْ أَهْلِ الْكِتابِ لَوْ يَرُدُّونَكُمْ مِنْ بَعْدِ إِيمانِكُمْ كُفَّاراً حَسَداً مِنْ عِنْدِ أَنْفُسِهِمْ مِنْ بَعْدِ ما تَبَيَّنَ لَهُمُ الْحَقُّ ) * ) .\r\nدر اينجا قرآن به مسلمانان دستور مىدهد كه در برابر اين تلاشهاى انحرافى و ويرانگر « شما آنها را عفو كنيد و گذشت نمائيد تا خدا فرمان خودش را بفرستد چرا كه خداوند بر هر چيزى توانا است » ( * ( فَاعْفُوا وَاصْفَحُوا حَتَّى يَأْتِيَ اللَّه بِأَمْرِه إِنَّ اللَّه عَلى كُلِّ شَيْءٍ قَدِيرٌ ) * ) .\r\nاين در واقع يك دستور تاكتيكى است كه به مسلمانان داده شده كه در برابر فشار شديد دشمن در آن شرائط خاص از سلاح عفو و گذشت استفاده كنند و به ساختن خويشتن و جامعه اسلامى بپردازند و در انتظار فرمان خدا باشند .\r\nمنظور از « فرمان خدا » در اينجا به گفته بسيارى از مفسران « فرمان جهاد » است كه در آن هنگام هنوز نازل نشده بود ، شايد به اين علت كه هنوز آمادگى همه جانبه براى اين فرمان نداشتند ، و لذا بسيارى معتقدند كه اين آيه بوسيله آيات جهاد كه بعدا به آن اشاره خواهد شد نسخ شده است .\r\nاما تعبير به نسخ شايد در اينجا صحيح نباشد ، چرا كه نسخ آنست كه حكمى ظاهرا به صورت نامحدود تشريع گردد اما در باطن موقت باشد ، ولى حكم عفو و گذشت در آيه مورد بحث در شكل محدود بيان شده است ، محدود به زمانى كه فرمان الهى دائر به جهاد نيامده .\r\n","description":"","footnote":"","page_name":" 399 ","page_number":412},
  {"content":"\r\nآيه بعد دو دستور سازنده مهم به مؤمنان مىدهد يكى در مورد نماز كه رابطه محكمى ميان انسان و خدا ايجاد مىكند و ديگرى در مورد زكات كه رمز همبستگيهاى اجتماعى است و اين هر دو براى پيروزى بر دشمن لازم است ، مىگويد :\r\n« نماز را بر پا داريد و زكات را ادا كنيد » و با اين دو وسيله روح و جسم خود را نيرومند سازيد ( * ( وَأَقِيمُوا الصَّلاةَ وَآتُوا الزَّكاةَ ) * ) .\r\nسپس اضافه مىكند : تصور نكنيد كارهاى نيكى را كه انجام مىدهيد و اموالى را كه در راه خدا انفاق مىكنيد از بين مىرود ، نه « آنچه از نيكيها از پيش مىفرستيد آنها را نزد خدا ( در سراى ديگر ) خواهيد يافت » ( * ( وَما تُقَدِّمُوا لأَنْفُسِكُمْ مِنْ خَيْرٍ تَجِدُوه عِنْدَ اللَّه ) * ) .\r\n« خداوند به تمام اعمال شما بصير است » ( * ( إِنَّ اللَّه بِما تَعْمَلُونَ بَصِيرٌ ) * ) .\r\nاو بطور دقيق مىداند كدام عمل را بخاطر او انجام داده‌ايد و كدام يك را براى غير او .\r\n\r\nنكته‌ها :\r\n1 - و « اصفحوا » از ماده « صفح » در اصل به معنى دامنه كوه ، پهنى شمشير ، و يا صفحه صورت است ، و اين جمله معمولا به معنى روى گرداندن و صرف نظر كردن به كار مىرود ، و با قرينه جمله « فاعفوا » معلوم مىشود كه اين روى بر گرداندن به خاطر قهر و بى اعتنايى نيست بلكه به خاطر گذشت بزرگوارانه است .\r\nضمنا اين دو تعبير نشان مىدهد كه مسلمانان حتى در آن زمان آن قدر قوت و قدرت داشتند كه عفو و گذشت نكنند و به مقابله با دشمنان بپردازند ، ولى براى اينكه دشمن اگر قابل اصلاح است اصلاح شود ، نخست دستور به عفو و گذشت مىدهد ، و به تعبير ديگر در برابر دشمن هرگز نبايد خشونت ، نخستين\r\n","description":"","footnote":"","page_name":" 400 ","page_number":413},
  {"content":"\r\nبرنامه باشد ، بلكه اخلاق اسلامى ايجاب مىكند كه نخستين برنامه عفو و گذشت باشد ، اگر مؤثر نشد آن گاه متوسل به خشونت شوند .\r\n2 - جمله « * ( إِنَّ اللَّه عَلى كُلِّ شَيْءٍ قَدِيرٌ ) * » ممكن است اشاره به اين باشد كه خداوند مىتواند هم اكنون نيز شما را از طرق غير عادى بر آنها پيروز گرداند ، ولى طبع زندگى بشر و عالم آفرينش اين است كه هر كارى تدريجا و با فراهم شدن مقدمات انجام گيرد .\r\n3 - جمله « * ( حَسَداً مِنْ عِنْدِ أَنْفُسِهِمْ ) * » ( انگيزه آنها حسدى از ناحيه خودشان است ) ممكن است اشاره به اين باشد كه حسد گاهى در شكل هدف منعكس مىشود و آب و رنگ دينى به آن مىدهند ، ولى حسدى كه آنها در اين زمينه نشان مىدادند حتى اين رنگ را نيز نداشت بلكه صرفا جنبه شخصى داشت ( 1 ) .\r\nاين احتمال نيز وجود دارد كه اشاره به حسدى باشد كه در جان آنها ريشه دوانيده است .\r\n\r\n","description":"","footnote":"\r\n( 1 ) تفسير المنار ذيل آيه مورد بحث .\r\n","page_name":" 401 ","page_number":414},
  {"content":"\r\n\r\n[ سوره البقرة ‹ 2 › : آيات 111 تا 112 
  ]\r\nوَ قالُوا لَنْ يَدْخُلَ الْجَنَّةَ إِلَّا مَنْ كانَ هُوداً أَوْ نَصارى تِلْكَ أَمانِيُّهُمْ قُلْ هاتُوا بُرْهانَكُمْ إِنْ كُنْتُمْ صادِقِينَ ‹ 111 › بَلى مَنْ أَسْلَمَ وَجْهَه لِلَّه وَهُوَ مُحْسِنٌ فَلَه أَجْرُه عِنْدَ رَبِّه وَلا خَوْفٌ عَلَيْهِمْ وَلا هُمْ يَحْزَنُونَ ‹ 112 ›\r\n\r\nترجمه :\r\n111 - آنها گفتند هيچكس جز يهود يا نصارى هرگز داخل بهشت نخواهد شد ، اين آرزوى آنها است ، بگو اگر راست مىگوئيد دليل خود را ( بر اين موضوع ) بياوريد .\r\n112 - آرى كسى كه در برابر خداوند تسليم شود و نيكوكار باشد ، پاداش او نزد پروردگارش ثابت است ، نه ترسى بر آنها است و نه غمگين خواهند شد ( بنا بر اين بهشت خداوند در انحصار هيچ طايفه اى نيست ) .\r\n\r\nتفسير : انحصار طلبان بهشت !\r\nقرآن در آيات فوق اشاره به يكى ديگر از ادعاهاى پوچ و نابجاى گروهى از يهوديان و مسيحيان كرده و سپس پاسخ دندانشكن به آنها مىگويد : « آنها گفتند : هيچكس جز يهود و نصارى داخل بهشت نخواهد شد » ( * ( وَقالُوا لَنْ يَدْخُلَ الْجَنَّةَ إِلَّا مَنْ كانَ هُوداً أَوْ نَصارى ) * ) ( 1 ) .\r\n\r\n","description":"","footnote":"\r\n( 1 ) گر چه جمله « قالوا » به صورت واحد ذكر شده ولى پيدا است كه بيان حال دو گروه است كه هر كدام ادعاى جداگانه اى دارند ، يهود مدعى بودند بهشت مخصوص ما است ، نصارى نيز مىگفتند بهشت از آن ما است .\r\n","page_name":" 402 ","page_number":415},
  {"content":"\r\nدر پاسخ ابتدا مىفرمايد : « اين تنها آرزويى است كه دارند » ( و هرگز به اين آرزو نخواهند رسيد ) ( * ( تِلْكَ أَمانِيُّهُمْ ) * ) .\r\nبعد روى سخن را به پيامبر ص كرده مىگويد : « به آنها بگو هر ادعايى دليلى مىخواهد چنانچه در اين ادعا صادق هستيد دليل خود را بياوريد » ( * ( قُلْ هاتُوا بُرْهانَكُمْ إِنْ كُنْتُمْ صادِقِينَ ) * ) .\r\nپس از اثبات اين واقعيت كه آنها هيچ دليلى بر اين مدعى ندارند و ادعاى انحصارى بودن بهشت ، تنها خواب و خيالى است كه در سر مىپرورانند ، معيار اصلى و اساسى ورود در بهشت را به صورت يك قانون كلى بيان كرده ، مىگويد :\r\nآرى كسى كه در برابر خداوند تسليم گردد و نيكوكار باشد پاداش او نزد پروردگارش ثابت است « ( * ( بَلى مَنْ أَسْلَمَ وَجْهَه لِلَّه وَهُوَ مُحْسِنٌ فَلَه أَجْرُه عِنْدَ رَبِّه ) * ) .\r\nو بنا بر اين « چنين كسانى نه ترسى خواهند داشت و نه غمگين مىشوند » ( * ( وَلا خَوْفٌ عَلَيْهِمْ وَلا هُمْ يَحْزَنُونَ ) * ) .\r\nخلاصه اينكه بهشت و پاداش خداوند و نيل به سعادت جاودان در انحصار هيچ طايفه نيست ، بلكه از آن كسانى است كه واجد دو شرط باشند :\r\nدر مرحله اول تسليم محض در مقابل فرمان حق و ترك تبعيض در احكام الهى ، چنان نباشد كه هر دستورى موافق منافعشان است بپذيرند و هر چه مخالف آن باشد پشت سر اندازند ، آنها به طور كامل تسليم حقند .\r\nو در مرحله بعد آثار اين ايمان در عمل آنها به صورت انجام كار نيك منعكس گردد ، آنها نيكوكارند ، نسبت به همگان و در تمام برنامه‌ها .\r\nدر حقيقت قرآن با اين بيان مساله نژاد پرستى و تعصبهاى نابجا را بطور كلى نفى مىكند و سعادت و خوشبختى را از انحصار طايفه خاصى بيرون مىآورد\r\n","description":"","footnote":"","page_name":" 403 ","page_number":416},
  {"content":"\r\nضمنا معيار رستگارى را كه ايمان و عمل صالح است ، مشخص مىسازد .\r\n\r\nنكته‌ها :\r\n\r\n[ 1 - معنى « امانيهم » 
  ]\r\n« امانيهم » جمع « امنية » به معنى آرزويى است كه انسان به آن نمىرسد .\r\nالبته در اينجا اين مدعيان اهل كتاب يك آرزو بيشتر نداشتند و آن انحصار بهشت به آنها بود ، ولى از آنجا كه اين آرزو خود سرچشمه آرزوهاى ديگر و به اصطلاح داراى شاخ و برگهاى ديگرى است به صورت « جمع » ( امانى ) ذكر شده .\r\n\r\n[ 2 - معنى « وجه » 
  ]\r\nجالب توجه اينكه در آيه فوق اسلام به « وجه » نسبت داده شده ( آنها صورت خود را در برابر خدا تسليم مىكنند ) اين به خاطر آن است كه روشنترين دليل براى تسليم در برابر چيزى آن است كه انسان با تمام صورت متوجه آن شود .\r\nاين احتمال نيز وجود دارد كه « وجه » به معنى ذات بوده باشد ، يعنى آنها با تمام وجود خود تسليم فرمان پروردگارند .\r\n3 - آيات فوق ، ضمنا اين نكته را به همه مسلمانان تعليم مىكند كه در هيچ مورد زير بار سخنان بى دليل نروند و هر كس ادعايى كرد ، از او مطالبه دليل كنند ، و به اين ترتيب سد تقليدهاى كوركورانه را بشكنند و تفكر منطقى بر جامعه آنان حاكم شود .\r\n\r\n[ 4 - معنى جمله « * ( وَهُوَ مُحْسِنٌ ) * » 
  ]\r\nذكر جمله « و هو محسن » بعد از بيان مساله تسليم ، اشاره به اين است كه تا ايمان راسخ وجود نداشته باشد ، نيكوكارى به معنى وسيع كلمه حاصل نخواهد شد .\r\n","description":"","footnote":"","page_name":" 404 ","page_number":417},
  {"content":"\r\nضمنا اين جمله نشان مىدهد كه نيكوكارى براى اين افراد با ايمان جنبه يك فعل زودگذر ندارد ، بلكه وصف آنها شده و در عمق جانشان نفوذ كرده است .\r\nنفى خوف و غم از پيروان خط توحيد ، دليلش روشن است ، چرا كه آنها تنها از خدا مىترسند ، و از هيچ چيز ديگر وحشت ندارند ، ولى مشركان خرافى از همه چيز ترس دارند ، از گفته‌هاى اين و آن ، از فال بد زدن ، از سنتهاى خرافى و از بسيار چيزهاى ديگر .\r\n\r\n[ سوره البقرة ‹ 2 › : آيه 113 
  ]\r\nوَ قالَتِ الْيَهُودُ لَيْسَتِ النَّصارى عَلى شَيْءٍ وَقالَتِ النَّصارى لَيْسَتِ الْيَهُودُ عَلى شَيْءٍ وَهُمْ يَتْلُونَ الْكِتابَ كَذلِكَ قالَ الَّذِينَ لا يَعْلَمُونَ مِثْلَ قَوْلِهِمْ فَاللَّه يَحْكُمُ بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ ‹ 113 ›\r\n\r\nترجمه :\r\n113 - يهوديان گفتند : مسيحيان هيچ موقعيتى ( نزد خدا ) ندارند ، و مسيحيان نيز گفتند :\r\nيهوديان هيچ موقعيتى ندارند ( و بر باطلند ) در حالى كه هر دو دسته ، كتاب آسمانى را مىخواندند ( و بايد از اين گونه تعصبها بر كنار باشند ) افراد نادان ( ديگر همچون مشركان ) نيز سخنى همانند سخن آنها داشتند ، خداوند در روز قيامت در اختلاف آنها داورى خواهد كرد .\r\n\r\nشان نزول :\r\nجمعى از مفسران از ابن عباس چنين نقل كردند : هنگامى كه گروهى از مسيحيان « نجران » خدمت رسول خدا ص آمدند ، عده اى از علماى يهود نيز در آنجا حضور يافتند ، بين آنها و مسيحيان در محضر پيامبر ص نزاع و مشاجره\r\n","description":"","footnote":"","page_name":" 405 ","page_number":418},
  {"content":"\r\nدر گرفت ، « رافع بن حرمله » يكى از يهوديان رو به جمعيت مسيحيان كرد و گفت :\r\nآئين شما پايه و اساسى ندارد و نبوت عيسى و كتاب او انجيل را انكار كرد ، مردى از مسيحيان نجران نيز عين اين جمله را در پاسخ آن يهودى تكرار نمود و گفت آئين يهود پايه و اساسى ندارد ، در اين هنگام آيه فوق نازل شد و هر دو دسته را بخاطر گفتار نادرستشان ملامت نمود ( 1 ) .\r\n\r\nتفسير : تضادهاى ناشى از انحصارطلبى\r\nدر آيات گذشته گوشه اى از ادعاهاى بىدليل جمعى از يهود و نصارى را ديديم آيه مورد بحث نشان مىدهد كه وقتى پاى ادعاى بى دليل به ميان آيد نتيجه اش انحصارطلبى و سپس تضاد است .\r\nمىگويد : « يهوديان گفتند : مسيحيان هيچ موقعيتى نزد خدا ندارند ، و مسيحيان نيز گفتند : يهوديان هيچ موقعيتى ندارند و بر باطلند » ( * ( وَقالَتِ الْيَهُودُ لَيْسَتِ النَّصارى عَلى شَيْءٍ وَقالَتِ النَّصارى لَيْسَتِ الْيَهُودُ عَلى شَيْءٍ ) * ) .\r\nجمله « ليست . . . على شىء » اشاره به اين است كه آنها در پيشگاه خدا مقامى ندارند ، يا اينكه دين و آئين آنها چيز قابل ملاحظه اى نيست .\r\nسپس اضافه مىكند : « آنها اين سخنان را مىگويند در حالى كه كتاب آسمانى را مىخوانند » ! ( * ( وَهُمْ يَتْلُونَ الْكِتابَ ) * ) .\r\nيعنى با در دست داشتن كتابهاى الهى كه مىتواند راهگشاى آنها در اين مسائل باشد اين گونه سخنان كه سرچشمه اى جز تعصب و عناد و لجاج ندارد بسيار عجيب است .\r\n\r\n","description":"","footnote":"\r\n( 1 ) تفسير « مجمع البيان » و تفسير « قرطبى » و تفسير « المنار » ، ذيل آيات فوق\r\n","page_name":" 406 ","page_number":419},
  {"content":"\r\nسپس قرآن اضافه مىكند : « مشركان نادان نيز همان چيزى را مىگفتند كه اينها مىگويند » ( با اينكه اينها اهل كتابند و آنها بتپرست ) ( * ( كَذلِكَ قالَ الَّذِينَ لا يَعْلَمُونَ مِثْلَ قَوْلِهِمْ ) * ) .\r\nاين آيه سرچشمه اصلى تعصب را ، جهل و نادانى معرفى كرده ، چرا كه افراد نادان همواره در محيط زندگى خود محصورند و غير آن را قبول ندارند ، به آئينى كه از كودكى با آن آشنا شده‌اند هر چند خرافى و بى اساس باشد سخت دل مىبندند ، و غير آن را منكر مىشوند .\r\nدر پايان آيه آمده است « خداوند داورى اين اختلاف را در قيامت به عهده خواهد گرفت » ( * ( فَاللَّه يَحْكُمُ بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ ) * ) .\r\nآنجا است كه حقايق روشنتر مىشود و اسناد و مدارك هر چيز آشكار است ، كسى نمىتواند حق را منكر شود و به اين ترتيب اختلافات بر چيده خواهد شد ، آرى يكى از ويژگيهاى قيامت ، پايان يافتن اختلافات است .\r\nضمنا آيه فوق به مسلمانان دلگرمى مىدهد كه اگر پيروان اين مذاهب به مبارزه با آنها برخاسته‌اند و آئين آنها را نفى مىكنند ، هرگز نگران نباشند ، آنها خودشان را هم قبول ندارند ، هر يك چوب نفى بر ديگرى مىزند ، و اصولا جهل و نادانى سرچشمه تعصب و تعصب سرچشمه انحصارگرى است .\r\n","description":"","footnote":"","page_name":" 407 ","page_number":420},
  {"content":"\r\n\r\n[ سوره البقرة ‹ 2 › : آيه 114 
  ]\r\nوَ مَنْ أَظْلَمُ مِمَّنْ مَنَعَ مَساجِدَ اللَّه أَنْ يُذْكَرَ فِيهَا اسْمُه وَسَعى فِي خَرابِها أُولئِكَ ما كانَ لَهُمْ أَنْ يَدْخُلُوها إِلَّا خائِفِينَ لَهُمْ فِي الدُّنْيا خِزْيٌ وَلَهُمْ فِي الآخِرَةِ عَذابٌ عَظِيمٌ ‹ 114 ›\r\n\r\nترجمه :\r\n114 - چه كسى ستمكارتر از كسانى است كه از بردن نام خدا در مساجد او جلوگيرى مىكنند و سعى در ويرانى آنها دارند ، شايسته نيست آنان جز با ترس و وحشت وارد اين كانونهاى عبادت شوند ، بهره آنها در دنيا رسوايى و در سراى ديگر عذاب عظيم است .\r\n\r\nشان نزول :\r\nدر كتاب « اسباب النزول » از « ابن عباس » چنين آمده كه اين آيه در مورد « فطلوس » رومى و ياران مسيحى او نازل شده است ، آنها با بنى اسرائيل جنگيدند و تورات را آتش زدند و فرزندان آنها را به اسارت گرفتند ، بيت المقدس را ويران ساختند و مردارها در آن ريختند .\r\nمرحوم « طبرسى » در « مجمع البيان » از « ابن عباس » نقل مىكند كه اين كوشش در تخريب و نابودى بيت المقدس هم چنان ادامه داشت تا زمانى كه به دست مسلمانان فتح شد .\r\nدر روايتى از امام صادق ع نيز مىخوانيم كه اين آيه در مورد قريش نازل گرديد ، در آن هنگام كه پيامبر ص را از ورود به شهر مكه و مسجد الحرام جلوگيرى مىكردند .\r\n","description":"","footnote":"","page_name":" 408 ","page_number":421},
  {"content":"\r\nبعضى شان نزول سومى براى آيه گفته‌اند و آن اينكه منظور مكانهايى است كه مسلمانان در مكه براى نماز داشتند و مشركان پس از هجرت پيامبر ص آنها را ويران كردند ( 1 ) .\r\nهيچ مانعى ندارد كه نزول آيه ناظر به تمام اين حوادث بوده باشد ، بنا بر اين هر يك از شان نزولهاى فوق يكى از ابعاد مساله را منعكس مىكند .\r\n\r\nتفسير : ستمكارترين مردم\r\nبررسى شان نزولهاى فوق نشان مىدهد كه روى سخن در آيه به هر سه گروه ، يهود و نصارى و مشركان ، است ، هر چند بحثهاى آيات گذشته ، بيشتر به يهود اشاره مىكرد و گاهى به نصارى .\r\nبه هر حال « يهود » با ايجاد وسوسه در مساله تغيير قبله كوشش داشتند كه مسلمانان به سمت بيت المقدس نماز بخوانند تا با اين كار هم تفوقى بر آنها داشته باشند و هم مسجد الحرام و كعبه را از رونق بيندازند ( 2 ) .\r\n« مشركان مكه » نيز با منع پيامبر اسلام ص و مسلمانان از زيارت خانه خدا عملا به سوى خرابى اين بناى الهى گام برمىداشتند .\r\n« مسيحيان » نيز با گرفتن بيت المقدس و ايجاد وضع ناهنجارى كه در بالا از ابن عباس نقل شد در تخريب آن مىكوشيدند .\r\nقرآن در برابر اين سه گروه و تمام كسانى كه در راهى مشابه آنها گام بر مىدارند مىگويد : « چه كسى ستمكارتر است از آنها كه از بردن نام خدا در مساجد الهى جلوگيرى مىكنند و سعى در ويرانى آنها دارند\r\n\r\n","description":"","footnote":"\r\n( 1 ) مجمع البيان و الميزان ذيل آيه مورد بحث .\r\n( 2 ) تفسير فخر رازى ذيل آيه .\r\n","page_name":" 409 ","page_number":422},
  {"content":"\r\n« ( * ( وَمَنْ أَظْلَمُ مِمَّنْ مَنَعَ مَساجِدَ اللَّه أَنْ يُذْكَرَ فِيهَا اسْمُه وَسَعى فِي خَرابِها ) * ) .\r\nبه اين ترتيب قرآن اين جلوگيرى را ستمى بزرگ و عاملان آن را ستمكارترين مردم معرفى مىكند و راستى هم چه ستمى از اين بالاتر كه در تخريب پايگاه‌هاى توحيد بكوشند و مردم را از ياد حق باز دارند و شرك و فساد را در جامعه گسترش دهند .\r\nسپس در ذيل اين آيه مىگويد : « شايسته نيست آنها جز با ترس و وحشت وارد اين اماكن شوند » ( * ( أُولئِكَ ما كانَ لَهُمْ أَنْ يَدْخُلُوها إِلَّا خائِفِينَ ) * ) .\r\nيعنى مسلمانان و موحدان جهان بايد آن چنان محكم بايستند كه دست اين ستمگران از اين اماكن مقدس كوتاه گردد و احدى از آنان نتوانند آشكارا و بدون ترس و وحشت وارد اين مكانهاى مقدس شوند .\r\nاين احتمال نيز در تفسير جمله فوق وجود دارد كه اين گونه افراد ستمكار با اين عمل هرگز موفق نخواهند شد كه اين مراكز عبادت را در اختيار خود بگيرند . بلكه سرانجام چنان مىشود كه جز با وحشت نمىتوانند گام در آن بگذارند ، درست همان سرنوشتى كه مشركان مكه در مورد مسجد الحرام پيدا كردند .\r\nو در پايان آيه مجازات دنيا و آخرت اين ستمكاران را با تعبير تكان دهنده اى بيان كرده ، مىگويد : « براى آنها در دنيا رسوايى است و در آخرت عذاب عظيم » ( * ( لَهُمْ فِي الدُّنْيا خِزْيٌ وَلَهُمْ فِي الآخِرَةِ عَذابٌ عَظِيمٌ ) * ) .\r\nو اين است سرنوشت كسانى كه بخواهند ميان بندگان و خدايشان جدايى بيفكنند .\r\n","description":"","footnote":"","page_name":" 410 ","page_number":423},
  {"content":"\r\n\r\nنكته‌ها :\r\n\r\n1 - طرق ويرانى مساجد\r\nبدون شك مفهوم آيه فوق ، مفهومى وسيع و گسترده است و به زمان و مكان معينى محدود نمىشود ، همانند ساير آياتى كه در شرائط خاصى نازل گرديده اما حكم آن در همه قرون و اعصار ثابت است ، بنا بر اين هر كس و هر گروه به نوعى در تخريب مساجد الهى بكوشد و يا مانع از آن شود كه نام خدا و عبادت او در آنجا انجام گيرد مشمول همان رسوايى و همان عذاب عظيم است كه در آيه اشاره شده .\r\nتوجه به اين نكته نيز لازم است كه جلوگيرى از ورود به مسجد و ذكر نام پروردگار و كوشش در تخريب آن ، تنها به اين نيست كه مثلا با بيل و كلنگ ساختمان آن را ويران سازند ، بلكه هر عملى كه نتيجه آن تخريب مساجد و از رونق افتادن آن باشد نيز مشمول همين حكم است .\r\nچرا كه در تفسير آيه إِنَّما يَعْمُرُ مَساجِدَ اللَّه . . . ( سوره توبه آيه 18 ) چنان كه خواهد آمد طبق صريح بعضى از روايات ، منظور از عمران و آبادى مسجد تنها ساختمان آن نيست ، بلكه حضور در آنها و توجه به محافل و مجالس مذهبى كه در آنها تشكيل مىگردد و موجب ياد خدا است نيز يك نوع عمران است ، بلكه مهمترين عمران شمرده شده .\r\nبنا بر اين در نقطه مقابل ، آنچه باعث شود كه مردم از ياد خدا غافل گردند و از مساجد باز مانند ، ظلمى است بسيار بزرگ ! .\r\nعجب اينكه در عصر و زمان ما گروهى از متعصبين نادان و خشك و دور از منطق از وهابيان به بهانه احياى توحيد ، سعى در تخريب پاره اى از مساجد و ساختمانهايى كه بر قبور بزرگان اسلام و صلحاء شده و هميشه مركز ياد خدا است دارند ، و عجيبتر اينكه اين ستمگران بى منطق ، اعمال خود را تحت عنوان مبارزه با شرك انجام مىدهند و در اين راه مرتكب انواع گناهان و كبائر مىشوند .\r\n","description":"","footnote":"","page_name":" 411 ","page_number":424},
  {"content":"\r\nدر حالى كه اگر فرضا كار خلافى در يكى از اين مراكز مقدس انجام شود بايد جلو آن را گرفت نه اينكه اين خانه‌هاى توحيد را به تخريب كشاند ، كه اين كار همانند كار مشركان جاهليت است .\r\n\r\n2 - بزرگترين ستم\r\nنكته ديگرى كه در اين آيه بايد مورد توجه قرار گيرد اين است كه خداوند اين چنين اشخاص را ظالمترين افراد شمرده ، و در واقع همچنين است ، زيرا تعطيل و تخريب مساجد و جلوگيرى از مراكز توحيد ، نتيجه اى جز سوق مردم به بى دينى نخواهد داشت ، و مىدانيم زيان اين كار از هر عملى بيشتر و عواقب شوم آن دردناكتر است .\r\nالبته در موارد ديگرى از قرآن كلمه « اظلم » ( ستمكارترين مردم ) در مورد بعضى از گناهان ديگر نيز به كار برده شده است كه تمام آنها در واقع به مساله « شرك » و نفى توحيد باز مىگردد .\r\nشرح بيشتر اين سخن را در جلد پنجم صفحه 183 ( ذيل آيه 21 سوره انعام ) مطالعه خواهيد فرمود .\r\n","description":"","footnote":"","page_name":" 412 ","page_number":425},
  {"content":"\r\n\r\n[ سوره البقرة ‹ 2 › : آيه 115 
  ]\r\nوَ لِلَّه الْمَشْرِقُ وَالْمَغْرِبُ فَأَيْنَما تُوَلُّوا فَثَمَّ وَجْه اللَّه إِنَّ اللَّه واسِعٌ عَلِيمٌ ‹ 115 ›\r\n\r\nترجمه :\r\n115 - مشرق و مغرب از آن خدا است و به هر سو رو كنيد ، خدا آنجا است ، خداوند بى نياز و دانا است .\r\n\r\nشان نزول :\r\nدر شان نزول آيه روايات مختلفى نقل شده است :\r\nابن عباس مىگويد : اين آيه مربوط به تغيير قبله است ، هنگامى كه قبله مسلمانان از بيت المقدس به كعبه تغيير يافت يهود در مقام انكار بر آمدند و به مسلمانان ايراد كردند كه مگر مىشود قبله را تغيير داد ؟ آيه نازل شد و به آنها پاسخ داد كه شرق و غرب جهان از آن خدا است .\r\nدر روايت ديگرى مىخوانيم : كه اين آيه در مورد نماز مستحبى نازل شده است كه هر گاه انسان سوار بر مركب باشد به هر سو كه برود ( هر چند پشت به قبله باشد ) مىتواند نماز مستحبى بخواند .\r\nبعضى ديگر از « جابر » نقل كرده‌اند كه پيامبر ص گروهى از مسلمانان را به يكى از ميدانهاى جنگ فرستاد ، شب هنگام كه تاريكى همه جا را فرا گرفت نتوانستند قبله را بشناسند و هر گروهى به سويى نماز خواندند ، هنگام طلوع آفتاب ديدند همگى به غير جانب قبله نماز گذارده‌اند ، از پيامبر ص سؤال كردند ، آيه فوق نازل شد و به آنها اعلام كرد كه نمازهايشان در چنين حالتى صحيح بود ( البته اين حكم شرائطى دارد كه در كتب فقهى آمده است ) .\r\nهيچ مانعى ندارد كه همه شان نزولهاى فوق براى آيه ثابت باشد ، و آيه هم\r\n","description":"","footnote":"","page_name":" 413 ","page_number":426},
  {"content":"\r\nناظر به مساله تغيير قبله باشد ، هم خواندن نماز نافله بر مركب ، و هم نماز واجب به هنگام نشناختن قبله ، از اين گذشته اصولا هيچ آيه اى اختصاص به شان نزول خود ندارد و مفهوم آن بايد به صورت يك حكم كلى در نظر گرفته شود واى بسا از آن احكام گوناگونى استفاده شود .\r\n\r\nتفسير : به هر سو رو كنيد خدا آنجا است !\r\nدر آيه گذشته سخن از ستمگرانى بود كه مانع از مساجد الهى مىشدند ، و در تخريب آن مىكوشيدند آيه مورد بحث دنباله همين سخن است ، مىگويد :\r\n« مشرق و مغرب از آن خدا است ، و به هر طرف رو كنيد خدا آنجا است » ( * ( وَلِلَّه الْمَشْرِقُ وَالْمَغْرِبُ فَأَيْنَما تُوَلُّوا فَثَمَّ وَجْه اللَّه ) * ) .\r\nچنين نيست كه اگر شما را از رفتن به مساجد و پايگاههاى توحيد مانع شوند ، راه بندگى خدا بسته شود ، نه ، شرق و غرب اين جهان تعلق به ذات پاك او دارد و به هر سو رو كنيد او آنجا است ، همچنين تغيير قبله كه به خاطر مناسبتهاى خاصى صورت گرفته ، كمترين اثرى در اين امر ندارد مگر جايى هست كه از خدا خالى باشد ، اصولا خدا مكان ندارد .\r\nو لذا در پايان آيه مىفرمايد : « خداوند نامحدود و بى نياز و دانا است » ( * ( إِنَّ اللَّه واسِعٌ عَلِيمٌ ) * ) .\r\nتوجه به اين نكته لازم است كه منظور از مشرق و مغرب در آيه فوق ، اشاره به دو سمت خاص نيست بلكه اين تعبير كنايه از تمام جهات است ، همانگونه كه مثلا مىگوئيم : دشمنان على به خاطر عداوت و دوستانش از ترس ، فضائل او را پوشاندند ، اما با اين حال فضائلش شرق و غرب عالم را گرفت ( يعنى همه دنيا ) شايد تكيه بر خصوص شرق و غرب به خاطر اين باشد كه انسان ، نخستين جهتى\r\n","description":"","footnote":"","page_name":" 414 ","page_number":427},
  {"content":"\r\nرا كه مىشناسد اين دو جهت است و بقيه جهات به وسيله مشرق و مغرب شناخته مىشود .\r\nدر قرآن مجيد نيز مىخوانيم : وَأَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الأَرْضِ وَمَغارِبَهَا : « شرق و غرب زمين را در اختيار جمعيتى كه مستضعف بودند قرار داديم » ( اعراف - 137 ) .\r\n\r\nنكته‌ها :\r\n\r\n1 - فلسفه قبله\r\nنخستين سؤالى كه در اينجا پيش مىآيد اين است كه اگر به هر سو رو كنيم خدا آنجاست ، پس توجه به قبله چه لزومى دارد ؟\r\nاما چنان كه بعدا نيز اشاره خواهيم كرد ، توجه به قبله هرگز مفهومش محدود كردن ذات پاك خدا در سمت معينى نيست ، بلكه از آنجا كه انسان يك وجود مادى است و بالاخره بايد به سويى نماز بخواند ، دستور داده شده است كه همه به يك سو نماز بخوانند تا وحدت و هماهنگى در صفوف مسلمين پيدا شود ، و از هرج و مرج و پراكندگى جلوگيرى به عمل آيد فكر كنيد اگر هر كسى به سويى نماز مىخواند و صفوف متفرق تشكيل مىدادند چقدر زننده و ناجور بود ؟\r\nضمنا سمتى كه به عنوان قبله تعيين شده ( سمت كعبه ) نقطه اى است مقدس كه از قديمىترين پايگاههاى توحيد است و توجه به آن بيدار كننده خاطرات توحيدى مىباشد .\r\n\r\n[ - 2 تعبير به « * ( وَجْه اللَّه ) * » 
  ]\r\nتعبير به « * ( وَجْه اللَّه ) * » به معنى صورت خدا نيست ، بلكه « وجه » در اينجا به معنى ذات است .\r\n","description":"","footnote":"","page_name":" 415 ","page_number":428},
  {"content":"\r\n3 - در روايات متعددى مىخوانيم كه به اين آيه ، براى صحت نماز كسانى كه به غير سمت كعبه از روى اشتباه و يا عدم توانايى بر تحقيق نماز خوانده‌اند استناد شده ، و نيز به همين آيه براى صحت نماز خواندن بر مركب ، استدلال نموده‌اند ( براى توضيح بيشتر به كتاب وسائل الشيعه « كتاب الصلاة » « ابواب القبله » مراجعه نمائيد ) .\r\n\r\n[ سوره البقرة ‹ 2 › : آيات 116 تا 117 
  ]\r\nوَ قالُوا اتَّخَذَ اللَّه وَلَداً سُبْحانَه بَلْ لَه ما فِي السَّماواتِ وَالأَرْضِ كُلٌّ لَه قانِتُونَ ‹ 116 › بَدِيعُ السَّماواتِ وَالأَرْضِ وَإِذا قَضى أَمْراً فَإِنَّما يَقُولُ لَه كُنْ فَيَكُونُ ‹ 117 ›\r\n\r\nترجمه :\r\n116 - و ( يهود و نصارى و مشركان ) گفتند خداوند فرزندى براى خود انتخاب كرده است - منزه است او - بلكه آنچه در آسمانها و زمين است از آن او است و همه در برابر او خاضعند .\r\n117 - هستى بخش آسمانها و زمين او است و هنگامى كه فرمان وجود چيزى را صادر كند مىگويد : موجود باش ! و آن فورا موجود مىشود .\r\n\r\nتفسير : خرافات يهود و نصارى و مشركان\r\nاين عقيده خرافى كه خداوند داراى فرزندى است هم مورد قبول مسيحيان\r\n","description":"","footnote":"","page_name":" 416 ","page_number":429},
  {"content":"\r\nاست ، هم گروهى از يهود ، و هم مشركان ، هر سه طايفه معتقد بودند كه خداوند فرزندى براى خود انتخاب كرده است .\r\nدر آيه 30 سوره توبه مىخوانيم : وَقالَتِ الْيَهُودُ عُزَيْرٌ ابْنُ اللَّه وَقالَتِ النَّصارى الْمَسِيحُ ابْنُ اللَّه ذلِكَ قَوْلُهُمْ بِأَفْواهِهِمْ يُضاهِؤُنَ قَوْلَ الَّذِينَ كَفَرُوا مِنْ قَبْلُ قاتَلَهُمُ اللَّه أَنَّى يُؤْفَكُونَ : « يهود گفتند : « عزير » پسر خدا است ، و نصارى گفتند : مسيح فرزند خدا است ، اين سخنى است كه با زبان خود مىگويند كه همانند گفتار كافران پيشين است ، خدا آنها را بكشد ، چگونه دروغ مىگويند » ؟ ! در آيه 68 يونس نيز در باره مشركان مىخوانيم : قالُوا اتَّخَذَ اللَّه وَلَداً سُبْحانَه هُوَ الْغَنِيُّ : « گفتند خداوند براى خود فرزندى انتخاب كرده است منزه است او ، از همه چيز بىنياز است » در آيات بسيار ديگرى از قرآن نيز اين نسبت ناروا از آنها نقل شده است .\r\nنخستين آيه مورد بحث براى كوبيدن اين خرافه چنين مىگويد : « آنها گفتند خداوند فرزندى براى خود انتخاب كرده است ، پاك و منزه است او از اين نسبتهاى ناروا » ( * ( وَقالُوا اتَّخَذَ اللَّه وَلَداً سُبْحانَه ) * ) .\r\nخدا چه نيازى دارد كه فرزندى براى خود برگزيند ؟ آيا نيازمند است ؟\r\nمحدود است ؟ احتياج به كمك دارد ؟ احتياج به بقاء نسل دارد ؟ « براى او است آنچه در آسمانها و زمين است » ( * ( بَلْ لَه ما فِي السَّماواتِ وَالأَرْضِ ) * ) .\r\n« و همگان در برابر او خاضعند » ( * ( كُلٌّ لَه قانِتُونَ ) * ) .\r\nاو نه تنها مالك همه موجودات عالم هستى است ، بلكه « ايجاد كننده همه آسمانها و زمين او است » ( * ( بَدِيعُ السَّماواتِ وَالأَرْضِ ) * ) .\r\nو حتى بدون نقشه قبلى و بدون احتياج به وجود ماده ، همه آنها را ابداع فرموده است .\r\n","description":"","footnote":"","page_name":" 417 ","page_number":430},
  {"content":"\r\nاو چه نيازى به فرزند دارد در حالى كه « هر گاه فرمان وجود چيزى را صادر كند به او مىگويد : موجود باش ، و آن فورا موجود مىشود » ( * ( وَإِذا قَضى أَمْراً فَإِنَّما يَقُولُ لَه كُنْ فَيَكُونُ ) * ) .\r\n\r\nنكته‌ها :\r\n\r\n1 - دلائل نفى فرزند\r\nاين سخن كه خداوند فرزندى دارد بدون شك زائيده افكار ناتوان انسانهايى است كه خدا را در همه چيز با وجود محدود خودشان مقايسه مىكردند .\r\nانسان به دلائل مختلفى نياز به وجود فرزند دارد : از يك سو عمرش محدود است و براى ادامه نسل تولد فرزند لازم است .\r\nاز سوى ديگر قدرت او محدود است ، و مخصوصا به هنگام پيرى و ناتوانى نياز به معاونى دارد كه به او در كارهايش كمك كند .\r\nاز سوى سوم جنبه‌هاى عاطفى ، و روحيه انسطلبى ، ايجاب مىكند كه انسان مونسى در محيط زندگى خود داشته باشد كه آن هم بوسيله فرزندان تامين مىگردد .\r\nبديهى است هيچيك از اين امور در مورد خداوندى كه آفريننده عالم هستى و قادر بر همه چيز و ازلى و ابدى است مفهوم ندارد .\r\nبعلاوه داشتن فرزند لازمه اش جسم بودن است كه خدا از آن نيز منزه مىباشد ( 1 ) .\r\n\r\n2 - تفسير جمله « * ( كُنْ فَيَكُونُ ) * »\r\nاين تعبير در آيات متعددى از قرآن آمده است ، از جمله سوره آل عمران\r\n\r\n","description":"","footnote":"\r\n( 1 ) در اين زمينه در سوره انبياء ذيل آيه 26 ( جلد سيزدهم تفسير نمونه ) نيز بحث كرده‌ايم .\r\n","page_name":" 418 ","page_number":431},
  {"content":"\r\nآيه 47 و 59 - سوره انعام آيه 73 - سوره نحل آيه 40 - سوره مريم آيه 35 - سوره يس آيه 82 و غير اينها .\r\nاين جمله از اراده تكوينى خداوند و حاكميت او در امر خلقت سخن مىگويد .\r\nتوضيح اينكه : منظور از جمله « * ( كُنْ فَيَكُونُ ) * » ( موجود باش آن هم فورا موجود مىگردد ) اين نيست كه خداوند يك فرمان لفظى با معنى « موجود باش » صادر مىكند ، بلكه منظور اين است هنگامى كه اراده او به وجود چيزى تعلق مىگيرد ، خواه بزرگ باشد يا كوچك ، پيچيده باشد يا ساده ، به اندازه يك اتم باشد يا به اندازه مجموع آسمانها و زمين ، بدون نياز به هيچ علت ديگرى تحقق مىيابد ، و ميان اين اراده و پيدايش آن موجود حتى يك لحظه نيز فاصله نخواهد بود .\r\nاصولا زمانى در اين وسط نمىتواند قرار گيرد ، و به همين دليل حرف « فاء » ( در جمله فيكون ) كه معمولا براى تاخير زمانى توام با اتصال است در اينجا فقط به معنى تاخير رتبه اى است ( آن گونه كه در فلسفه اثبات شده كه معلول از علت خود متاخر است نه تاخر زمانى بلكه تاخر رتبه اى - دقت كنيد ) .\r\nاشتباه نشود منظور اين نيست كه هر چه خدا اراده كند در همان لحظه موجود مىشود ، بلكه منظور اين است هرطور اراده كند همانطور موجود مىشود .\r\nفى المثل اگر اراده كند : آسمانها و زمين در شش دوران به وجود آيند مسلما بى كم و كاست در همين مدت موجود خواهند شد ، و اگر اراده كند در يك لحظه موجود شوند همه در يك لحظه موجود خواهند شد ، اين تابع آن است كه او چگونه اراده كند و چگونه مصلحت بداند .\r\nو يا مثلا هنگامى كه خداوند اراده كند جنينى در شكم مادر درست نه ماه و نه روز دوران تكامل خود را طى كند ، بدون يك لحظه كم و زياد انجام مىيابد ،\r\n","description":"","footnote":"","page_name":" 419 ","page_number":432},
  {"content":"\r\nو اگر اراده كند اين دوران تكاملى در كمتر از يك هزارم ثانيه صورت گيرد ، مسلما همان گونه خواهد شد ، چه اينكه اراده او علت تامه براى آفرينش است ، و ميان علت تامه و وجود معلول هيچگونه فاصله اى نمىتواند باشد .\r\n\r\n3 - چگونه چيزى از عدم به وجود مىآيد ؟\r\nكلمه « بديع » از ماده « بدع » به معنى بوجود آوردن چيزى بدون سابقه است و اين مىرساند كه خداوند ، آسمانها و زمين را بدون هيچ ماده و نمونه قبلى به وجود آورده است .\r\nاكنون اين سؤال پيش مىآيد كه مگر مىشود چيزى از عدم به وجود آيد ، عدم كه نقيض وجود مىباشد چگونه مىتواند علت و منشا وجود باشد ؟ و آيا راستى مىتوان باور كرد كه نيستى مايه هستى گردد ؟ اين همان ايراد ماديها در مساله « ابداع » است و از آن نتيجه مىگيرند كه ماده اصلى جهان ازلى و ابدى است و مطلقا موجود و معدوم نمىشود .\r\n\r\nپاسخ :\r\nدر مرحله اول عين اين ايراد به خود ماديها نيز وارد مىشود .\r\nتوضيح اينكه : آنها معتقدند ماده اين جهان قديم و ازلى است و تا به حال چيزى از آن كم نشده ، و اينكه مىبينيم جهان تا حال تغييراتى پيدا كرده تنها « صورت » آن است كه دائما در تغيير است ، نه اصل ماده ، از آنان مىپرسيم :\r\nصورت فعلى ماده كه قبلا به طور مسلم وجود نداشته چگونه به وجود آمد ؟ آيا از عدم بوجود آمد ؟ اگر چنين است پس چگونه « عدم » مىتواند منشا « وجود » صورت گردد ؟ ( دقت كنيد ) .\r\nمثلا : نقاشى منظره زيبايى را با قلم و رنگ بر روى كاغذ ترسيم مىكند ، ماديها مىگويند : ماده رنگى آن موجود بوده ، ولى اين منظره و اين « صورت »\r\n","description":"","footnote":"","page_name":" 420 ","page_number":433},
  {"content":"\r\nكه قبلا وجود نداشته چگونه به وجود آمده است ؟\r\nهر پاسخ كه آنها براى پيدا شدن « صورت » از « عدم » دادند ، همان پاسخ را در مورد « ماده » خواهيم گفت .\r\nو در مرحله ثانى بايد توجه داشت كه اشتباه از ناحيه كلمه « از » به وجود آمده است ، آنها خيال مىكنند اينكه مىگوئيم « عالم » از « نيستى به هستى آمده مثل اين است كه مىگوئيم » ميز « » از « چوب » ساخته شده است كه در ساختن ميز چوب بايد قبلا موجود باشد تا ميز ساخته شود ، در صورتى كه معنى جمله « عالم از نيستى به هستى آمده » اين نيست ، بلكه به اين معنى است كه « عالم قبلا وجود نداشت سپس موجود شد » آيا در اين عبارت تضاد و تناقضى مىبينيد ؟ .\r\nو به تعبير فلسفى : هر موجود ممكن ( آنكه از ذات خود هستى ندارد ) از دو جنبه تشكيل شده است : « ماهيت و وجود » « ماهيت » عبارت از « معنى اعتبارى » است كه نسبت آن به وجود و عدم مساوى است به عبارت ديگر قدر مشتركى كه از ملاحظه وجود و عدم چيزى به دست مىآيد « ماهيت » ناميده مىشود ، مثلا اين درخت سابقا نبوده و فعلا هست فلانى سابقا وجود نداشت فعلا وجود پيدا كرده آنچه را كه مورد دو حالت وجود و عدم قرار داديم « ماهيت » است .\r\nبنا بر اين معنى اين سخن كه « خداوند عالم را از عدم به وجود آورده » اين مىشود كه خداوند ماهيت را از حال عدم به حال وجود آورد و به تعبير ديگر لباس « وجود » بر اندام « ماهيت » پوشانيد ( 1 ) .\r\n\r\n","description":"","footnote":"\r\n( 1 ) براى توضيح بيشتر به كتاب « آفريدگار جهان » مراجعه فرمائيد .\r\n","page_name":" 421 ","page_number":434},
  {"content":"\r\n\r\n[ سوره البقرة ‹ 2 › : آيات 118 تا 119 
  ]\r\nوَ قالَ الَّذِينَ لا يَعْلَمُونَ لَوْ لا يُكَلِّمُنَا اللَّه أَوْ تَأْتِينا آيَةٌ كَذلِكَ قالَ الَّذِينَ مِنْ قَبْلِهِمْ مِثْلَ قَوْلِهِمْ تَشابَهَتْ قُلُوبُهُمْ قَدْ بَيَّنَّا الآياتِ لِقَوْمٍ يُوقِنُونَ ‹ 118 › إِنَّا أَرْسَلْناكَ بِالْحَقِّ بَشِيراً وَنَذِيراً وَلا تُسْئَلُ عَنْ أَصْحابِ الْجَحِيمِ ‹ 119 ›\r\n\r\nترجمه :\r\n118 - افراد ناآگاه گفتند : چرا خدا با ما سخن نمىگويد ؟ و آيه و نشانه اى بر خود ما نازل نمىكند ؟ پيشينيان آنها نيز همين گونه سخن مىگفتند دلها و افكارشان مشابه است ، ولى ما ( به اندازه كافى ) آيات و نشانه‌ها را براى اهل يقين ( و حقيقت جويان ) روشن ساخته‌ايم .\r\n119 - ما تو را به حق براى بشارت و تهديد ( مردم جهان ) فرستاديم و تو مسئول گمراهى دوزخيان ( پس از ابلاغ رسالت ) نيستى .\r\n\r\nتفسير : بهانه ديگر : چرا خدا با ما سخن نمىگويد ؟ !\r\nبه تناسب بهانه جوئيهاى يهود در نخستين آيات فوق ، سخن از گروه ديگرى از بهانه جويان است كه ظاهرا همان مشركان عرب بودند ، مىگويد :\r\n« افراد بى اطلاع گفتند : چرا خدا با ما سخن نمىگويد ؟ و چرا آيه و نشانه اى بر خود ما نازل نمىشود » ؟ ( * ( وَقالَ الَّذِينَ لا يَعْلَمُونَ لَوْ لا يُكَلِّمُنَا اللَّه أَوْ تَأْتِينا آيَةٌ ) * ) .\r\n","description":"","footnote":"","page_name":" 422 ","page_number":435},
  {"content":"\r\nدر حقيقت اين گروه كه قرآن از آنها به عنوان * ( الَّذِينَ لا يَعْلَمُونَ ) * ( آنها كه نمىدانند ) ياد كرده ، دو در خواست غير منطقى داشتند :\r\n1 - چرا خداوند مستقيما با ما سخن نمىگويد ؟\r\n2 - چرا آيه اى بر خود ما نازل نمىشود ؟\r\nقرآن در پاسخ اين ادعاهاى لجوجانه و خودخواهانه مىگويد : « پيشينيان آنها نيز همين گونه سخنان داشتند ، دلها و افكارشان مشابه است ، ولى ما آيات و نشانه‌ها را ( به مقدار كافى ) براى آنها كه حقيقت جو و اهل يقين هستند روشن ساختيم » ( * ( كَذلِكَ قالَ الَّذِينَ مِنْ قَبْلِهِمْ مِثْلَ قَوْلِهِمْ تَشابَهَتْ قُلُوبُهُمْ قَدْ بَيَّنَّا الآياتِ لِقَوْمٍ يُوقِنُونَ ) * ) .\r\nاگر براستى منظور آنها درك حقيقت و واقعيت است ، همين آيات را كه بر پيامبر اسلام ص نازل كرديم نشانه روشنى بر صدق گفتار او است ، چه لزومى دارد كه بر هر يك يك از افراد مستقيما و مستقلا آياتى نازل شود ؟ و چه معنى دارد كه من اصرار كنم بايد خدا مستقيما با خود من سخن بگويد ؟ ! نظير اين سخن را در سوره مدثر آيه 52 نيز مىخوانيم : بَلْ يُرِيدُ كُلُّ امْرِئٍ مِنْهُمْ أَنْ يُؤْتى صُحُفاً مُنَشَّرَةً : « هر يك از آنها انتظار دارند اوراق متعددى از آيات بر آنها نازل گردد » ! چه انتظار بيجايى ؟\r\nاصولا اين كار ، علاوه بر اينكه هيچگونه ضرورتى ندارد بر خلاف حكمت پروردگار است زيرا اولا اثبات صدق پيامبران براى همه مردم از طريق آياتى كه بر خود آنها نازل مىشود كاملا ممكن است .\r\nثانيا - نزول آيات و معجزات بر هر كس ممكن نيست ، يك نوع شايستگى و آمادگى و پاكى روح لازم دارد ، اين درست به آن مىماند كه تمام سيمهاى شبكه وسيع برق يك شهر ( اعم از سيمهاى قوى و بسيار نازك ) انتظار داشته باشند كه همان برق فوق العاده نيرومندى كه به نخستين كابلهاى قوى منتقل مىشود به آنها\r\n","description":"","footnote":"","page_name":" 423 ","page_number":436},
  {"content":"\r\nنيز منتقل گردد ، مسلما اين انتظار ، انتظار غلط و نابجايى است ، آن مهندسى كه آن سيمها را براى انجام وظائف مختلف تنظيم نموده سهم همه آنها را منظور كرده ، بعضى بلاواسطه از مولد برق نيرو مىگيرند و بعضى با واسطه با ولتاژهاى مختلف .\r\nآيه بعد روى سخن را به پيامبر كرده و وظيفه او را در برابر درخواست معجزات اقتراحى و بهانه جوئيهاى ديگر مشخص مىكند مىگويد : « ما تو را به حق براى بشارت و انذار ( مردم جهان ) فرستاديم » ( * ( إِنَّا أَرْسَلْناكَ بِالْحَقِّ بَشِيراً وَنَذِيراً ) * ) .\r\nتو وظيفه دارى دستورات ما را براى همه مردم بيان كنى ، معجزات را به آنها نشان دهى و حقايق را با منطق تبيين نمايى ، و اين دعوت بايد توام با تشويق نيكوكاران ، و بيم دادن بدكاران ، باشد ، اين وظيفه تو است .\r\n« اما اگر گروهى از آنها بعد از انجام اين رسالت ايمان نياوردند تو مسئول گمراهى دوزخيان نيستى » ( * ( وَلا تُسْئَلُ عَنْ أَصْحابِ الْجَحِيمِ ) * ) .\r\n\r\nنكته‌ها :\r\n\r\n1 - دلهاى آنها همانند يكديگر است\r\nدر آيات فوق خوانديم كه قرآن مىگويد : اين بهانه گيريها تازگى ندارد ، اقوام منحرف پيشين نيز همين حرفها را داشتند ، گويى دلهاى آنها درست همانند هم ساخته شده ، اين تعبير اشاره به اين نكته نيز مىباشد كه گذشت زمان و تعليمات پيامبران مىبايست اين اثر را گذارده باشد كه نسلهاى آينده سهم بيشترى از آگاهى پيدا كنند و سخنان بىاساسى كه نشانه نهايت جهل و نادانى است كنار بگذارند ، اما متاسفانه اين گروه از اين برنامه تكاملى هيچگونه سهمى نبرده اند\r\n","description":"","footnote":"","page_name":" 424 ","page_number":437},
  {"content":"\r\nهم چنان در جا مىزنند ، گويى تعلق به هزاران سال قبل دارند و گذشت زمان كمترين تكانى به فكر آنها نداده است .\r\n\r\n2 - دو اصل مهم تربيتى\r\n- « بشارت » و « انذار » يا « تشويق » و « تهديد » بخش مهمى از انگيزه‌هاى تربيتى و حركتهاى اجتماعى را تشكيل مىدهد ، آدمى هم بايد در برابر انجام كار نيك « تشويق » شود ، و هم در برابر كار بد « كيفر » بيند تا آمادگى بيشترى براى پيمودن مسير اول و گام نگذاردن در مسير دوم پيدا كند .\r\n« تشويق » به تنهايى براى رسيدن به تكامل فرد يا جامعه كافى نيست ، زيرا انسان در اين صورت مطمئن است انجام گناه خطرى براى او ندارد .\r\nفى المثل مىبينيم : پيروان كنونى مسيح ع عقيده به « فداء » دارند ، و معتقدند حضرت مسيح ع فداى گناهان آنها گرديده ، حتى رهبرانشان گاه سند بهشت به آنها مىفروشند و گاه گناهشان را از طرف خدا مىبخشند ! مسلما چنين جمعيتى به آسانى مرتكب گناه مىشود .\r\nدر « قاموس كتاب مقدس » مىخوانيم : « . . . فدا نيز اشاره به كفاره خون گرانبهاى مسيح است كه گناه جميع ماها بر او گذارده شد و گناهان ما را در جسد خود بر صليب متحمل شد » ! مسلما اين منطق نادرست افراد را در ارتكاب گناه جسور مىكند .\r\nكوتاه سخن اينكه آنها كه تصور مىكنند تنها تشويق براى تربيت انسان ( اعم از كودكان و بزرگسالان ) كافى است ، و بايد تنبيه و تهديد و كيفر را به كلى شست و كنار گذاشت ، سخت در اشتباهند ، همانگونه كه افرادى كه پايه تربيت را تنها بر ترس و تهديد مىگذارند و از جنبه‌هاى تشويقى غافلند نيز گمراه و بيخبرند .\r\nاين هر دو گروه در شناخت انسان در اشتباهند ، چرا كه توجه ندارند كه انسان مجموعه اى است از بيم و اميد ، از حب ذات و علاقه به حيات ، و نفرت از فناء\r\n","description":"","footnote":"","page_name":" 425 ","page_number":438},
  {"content":"\r\nو نيستى ، تركيبى است از جلب منفعت و دفع ضرر ، آيا انسانى كه ابعاد روح او را اين دو تشكيل مىدهد ممكن است پايه تربيتش تنها روى يك قسمت باشد .\r\nمخصوصا تعادل ميان اين دو لازم است كه اگر تشويق و اميد از حد بگذرد باعث جرئت و غفلت است ، و اگر بيم و انذار بيش از اندازه باشد نتيجه اش ياس و نوميدى و خاموش شدن شعله‌هاى عشق و تحرك است .\r\nدرست به همين دليل در آيات قرآن ، « نذير » و « بشير » يا « انذار » و « بشارت » در كنار هم قرار گرفته ، حتى گاهى « بشارت » بر « انذار » مقدم است ، مانند آيه مورد بحث ، ( * ( بَشِيراً وَنَذِيراً ) * ) و گاه به عكس ، « نذير » بر « بشير » تقدم يافته ، مانند آيه 188 سوره اعراف إِنْ أَنَا إِلَّا نَذِيرٌ وَبَشِيرٌ لِقَوْمٍ يُؤْمِنُونَ : « من بيم دهنده و بشارت دهنده و بشارت دهنده‌ام براى افرادى كه ايمان مىآورند » .\r\nهر چند در اكثر آيات قرآن ، بشارت مقدم داشته شده اين نيز ممكن است به خاطر اين باشد كه در مجموع ، رحمت خدا بر عذاب و غضب او پيشى گرفته است ( يا من سبقت رحمته غضبه ) .\r\n","description":"","footnote":"","page_name":" 426 ","page_number":439},
  {"content":"\r\n\r\n[ سوره البقرة ‹ 2 › : آيات 120 تا 121 
  ]\r\nوَ لَنْ تَرْضى عَنْكَ الْيَهُودُ وَلا النَّصارى حَتَّى تَتَّبِعَ مِلَّتَهُمْ قُلْ إِنَّ هُدَى اللَّه هُوَ الْهُدى وَلَئِنِ اتَّبَعْتَ أَهْواءَهُمْ بَعْدَ الَّذِي جاءَكَ مِنَ الْعِلْمِ ما لَكَ مِنَ اللَّه مِنْ وَلِيٍّ وَلا نَصِيرٍ ‹ 120 › الَّذِينَ آتَيْناهُمُ الْكِتابَ يَتْلُونَه حَقَّ تِلاوَتِه أُولئِكَ يُؤْمِنُونَ بِه وَمَنْ يَكْفُرْ بِه فَأُولئِكَ هُمُ الْخاسِرُونَ ‹ 121 ›\r\n\r\nترجمه :\r\n120 - هرگز يهود و نصارى از تو راضى نخواهند شد تا ( بطور كامل تسليم خواسته‌هاى آنها شوى و ) از آئين ( تحريف يافته ) آنان پيروى كنى بگو هدايت تنها هدايت الهى است ، و اگر از هوى و هوسهاى آنها پيروى كنى ، بعد از آنكه آگاه شده اى هيچ سرپرست و ياورى از ناحيه خدا براى تو نخواهد بود .\r\n121 - كسانى كه كتاب آسمانى ، به آنها داده‌ايم ( يهود و نصارى ) و آن را از روى دقت مىخوانند ، به پيامبر اسلام ايمان مىآورند و كسانى كه به او كافر شوند زيانكارند .\r\n\r\nشان نزول :\r\nدر شان نزول آيه اول از ابن عباس چنين نقل شده كه يهود مدينه و نصاراى نجران انتظار داشتند كه پيامبر اسلام ص همواره در قبله با آنها موافقت كند ، هنگامى كه خداوند قبله مسلمانان را از بيت المقدس به سوى كعبه گردانيد آنها از پيامبر ص مايوس شدند ( و شايد در اين ميان بعضى از طوائف مسلمانان\r\n","description":"","footnote":"","page_name":" 427 ","page_number":440},
  {"content":"\r\nايراد مىكردند كه نبايد كارى كرد كه باعث رنجش يهود و نصارى گردد ) ( 1 ) .\r\nآيه فوق نازل شد و به پيامبر اعلام كرد كه اين گروه از يهود و نصارى نه با هماهنگى در قبله و نه با چيز ديگر از تو راضى نخواهند شد ، جز اينكه آئين آنها را دربست بپذيرى .\r\nبعضى ديگر نقل كرده‌اند كه پيامبر ص اصرار فراوان داشت كه اين دو گروه را راضى كند ، شايد اسلام را پذيرا گردند ، آيه فوق نازل شد و به پيامبر ص اعلام كرد كه اين فكر را از سر بدر كن چرا كه آنها به هيچ قيمت راضى نخواهند شد جز به پيروى از آئين آنها ( 2 ) .\r\nدر شان نزول آيه دوم نيز روايات گوناگونى است : بعضى از مفسران معتقدند كه اين آيه در باره افرادى كه با « جعفر بن ابى طالب » از حبشه آمدند و از كسانى بودند كه در آنجا به او پيوستند نازل شد ، آنها چهل نفر بودند ، سى و دو نفر اهل حبشه ، و هشت نفر از راهبان شام كه « بحيرا » راهب معروف نيز جزء آنان بود .\r\nبعضى ديگر معتقدند كه آيه در باره افرادى از يهود همانند « عبد اللَّه بن سلام » و « سعيد بن عمرو » و « تمام بن يهودا » و امثال آنها نازل شده كه اسلام را پذيرفتند و براستى مؤمن شدند ( 3 ) .\r\n\r\nتفسير : جلب رضايت اين گروه ممكن نيست\r\nاز آنجا كه در آيه گذشته سلب مسئوليت از پيامبر ص در برابر گمراهان لجوج مىكند ، آيات فوق در ادامه همين بحث به پيامبر اسلام ص مىگويد :\r\n\r\n","description":"","footnote":"\r\n( 1 ) تفسير ابو الفتوح رازى و تفسير فخر رازى ( با تفاوت مختصرى ) .\r\n( 2 ) مجمع البيان ذيل آيه مورد بحث .\r\n( 3 ) تفسير ابو الفتوح و مجمع البيان ذيل آيه مورد بحث .\r\n","page_name":" 428 ","page_number":441},
  {"content":"\r\nاصرار بر جلب رضايت يهود و نصارى نداشته باش ، چه اينكه « آنها هرگز از تو راضى نخواهند شد مگر اينكه به طور كامل تسليم خواسته‌هاى آنها و پيرو آئينشان شوى » ( * ( وَلَنْ تَرْضى عَنْكَ الْيَهُودُ وَلَا النَّصارى حَتَّى تَتَّبِعَ مِلَّتَهُمْ ) * ) .\r\nتو وظيفه دارى « به آنها بگويى كه هدايت ، تنها هدايت الهى است » ( * ( قُلْ إِنَّ هُدَى اللَّه هُوَ الْهُدى ) * ) .\r\nهدايتى كه آميخته با خرافات و افكار منحط افراد نادان نشده است ، آرى از چنين هدايت خالصى بايد پيروى كرد .\r\nسپس اضافه مىكند : « اگر تسليم تعصبها و هوسها و افكار كوتاه آنها شوى بعد از آنكه در پرتو وحى الهى حقايق براى تو روشن شده ، هيچ سرپرست و ياورى از ناحيه خدا براى تو نخواهد بود » ( * ( وَلَئِنِ اتَّبَعْتَ أَهْواءَهُمْ بَعْدَ الَّذِي جاءَكَ مِنَ الْعِلْمِ ما لَكَ مِنَ اللَّه مِنْ وَلِيٍّ وَلا نَصِيرٍ ) * ) .\r\nو اما از آنجا كه جمعى از حق طلبان يهود و نصارى ، دعوت پيامبر اسلام ص را لبيك گفتند و اين آئين را پذيرا شدند ، قرآن پس از مذمت گروه سابق از اينها به نيكى ياد مىكند و مىگويد : « كسانى كه كتاب آسمانى را به آنها داديم و از روى دقت آن را تلاوت كرده و حق تلاوتش را ( كه تفكر و انديشه و سپس عمل است ) ادا كردند به پيامبر اسلام ع ايمان مىآورند » ( * ( الَّذِينَ آتَيْناهُمُ الْكِتابَ يَتْلُونَه حَقَّ تِلاوَتِه أُولئِكَ يُؤْمِنُونَ بِه ) * ) .\r\n« و آنها كه نسبت به آن كافر شدند به خودشان ظلم كردند ، همان زيانكارانند » ( * ( وَمَنْ يَكْفُرْ بِه فَأُولئِكَ هُمُ الْخاسِرُونَ ) * ) .\r\nاينها كسانى بودند كه براستى حق تلاوت كتاب آسمانى خويش را بجا آوردند و همان سبب هدايتشان شد ، چرا كه بشارتهاى ظهور پيامبر موعود را كه در آن كتب خوانده بودند منطبق بر پيامبر اسلام ص ديدند و تسليم شدند و خدا هم از\r\n","description":"","footnote":"","page_name":" 429 ","page_number":442},
  {"content":"\r\nآنها تقدير كرده است .\r\n\r\nنكته‌ها :\r\n\r\n[ تفسير جمله « و لئن اتبعت اهوائهم » 
  ]\r\n1 - سؤال : جمله « * ( وَلَئِنِ اتَّبَعْتَ أَهْواءَهُمْ ) * » ممكن است براى بعضى اين سؤال را به وجود آورد كه پيامبر ص با آن مقام عصمت مگر ممكن است از هوسهاى منحرفان يهود پيروى كند ؟\r\nدر پاسخ مىگوئيم : اين گونه تعبيرها كه در آيات قرآن كرارا ديده مىشود هيچ منافاتى با مقام عصمت انبياء ندارد ، زيرا از يك سو جمله شرطيه است و جمله شرطيه دليل بر وقوع شرط نيست .\r\nاز سوى ديگر معصوم بودن ، گناه را بر پيامبران محال نمىكند ، بلكه پيغمبر و امام با اينكه قدرت بر گناه دارند و اختيار از آنها سلب نشده دامنهايشان هيچگاه آلوده به گناه نمىگردد ، به تعبير ديگر آنها قدرت بر گناه دارند ولى ايمان و علم و تقوايشان در حدى است كه هرگز به سراغ گناه نمىروند بنا بر اين هشدارهايى همانند هشدار فوق در مورد آنها كاملا بجاست از سوى سوم اين خطاب گر چه متوجه پيامبر ص است ولى ممكن است منظور همه مردم باشد .\r\n\r\n2 - جلب رضايت دشمن ، حسابى دارد\r\n- درست است كه انسان بايد با نيروى جاذبه اخلاق دشمنان را به سوى حق دعوت كند ، ولى اين در مقابل افراد انعطافپذير است ، اما كسانى هستند كه هرگز تسليم حرف حق نيستند ، نبايد در فكر جلب رضايت آنها بود ، اينجا است كه اگر ايمان نياوردند بايد گفت :\r\nبه جهنم ! و بيهوده نبايد وقت صرف آنها كرد .\r\n\r\n3 - هدايت تنها هدايت الهى است\r\n- از آيات فوق ضمنا اين حقيقت استفاده\r\n","description":"","footnote":"","page_name":" 430 ","page_number":443},
  {"content":"\r\nمىشود تنها قانونى كه مىتواند مايه نجات انسانها گردد قانون و هدايت الهى است ، چرا كه علم بشر هر قدر تكامل يابد باز آميخته به جهل و شك و نارسايى در جهات مختلف است ، و هدايتى كه در پرتو چنين علم ناقصى پيدا شود ، هدايت مطلق نخواهد بود ، تنها كسى مىتواند برنامه « هدايت مطلق » را رهبرى كند كه داراى « علم مطلق » و خالى از جهل و نارسايى باشد و او تنها خدا است .\r\n\r\n4 - حق تلاوت چيست ؟\r\n- اين تعبير تعبير پر معنايى است و خط روشنى براى ما در برابر قرآن مجيد و كتب آسمانى مشخص مىسازد ، چرا كه مردم در برابر اين آيات الهى چند گروهند :\r\nگروهى تمام اصرارشان بر اداى الفاظ و حروف از مخارج آن است آنها دائما در فكر وقف و وصل و حروف يرملون و شد و مدند و كمترين اهميتى به محتوى و معنى ، تا چه رسد به عمل كردن به آن ، نمىدهند ، به گفته قرآن اينها همانند حيوانى هستند كه كتابهايى بر او حمل شده باشد ( كَمَثَلِ الْحِمارِ يَحْمِلُ أَسْفاراً - سوره جمعه آيه 5 ) .\r\nگروهى ديگر از الفاظ فراتر رفته و در معانى دقت مىكنند و در ريزه كاريها و نكات قرآن مىانديشند و از علوم آن آگاهند اما از عمل خبرى نيست ! .\r\nولى گروه سومى هستند كه مؤمنان راستينند ، قرآن را به عنوان يك كتاب عمل ، و يك برنامه كامل زندگى پذيرفته‌اند ، خواندن الفاظ و انديشه در معانى و درك مفاهيم اين كتاب بزرگ را مقدمه اى براى عمل مىدانند ، و لذا هر زمان قرآن مىخوانند روح تازه اى در كالبد آنها پيدا مىشود ، تصميم و اراده تازه ، آمادگى و اعمال تازه ، و اين است حق تلاوت .\r\nدر حديثى از امام صادق ع در تفسير اين آيه مىخوانيم كه فرمود :\r\nيرتلون آياته ، و يتفقهون به ، و يعملون باحكامه ، و يرجون وعده ، و يخافون\r\n","description":"","footnote":"","page_name":" 431 ","page_number":444},
  {"content":"\r\nوعيده ، و يعتبرون بقصصه ، و ياتمرون باوامره ، و ينتهون بنواهيه ، ما هو و اللَّه حفظ آياته و درس حروفه ، و تلاوة سوره و درس اعشاره و اخماسه - حفظوا حروفه ، و اضاعوا حدوده ، و انما هو تدبر آياته و العمل باركانه ، قال اللَّه تعالى كِتابٌ أَنْزَلْناه إِلَيْكَ مُبارَكٌ لِيَدَّبَّرُوا آياتِه ) * :\r\n« منظور اين است كه آيات آن را با دقت بخوانند و حقايق آن را درك كنند و به احكام آن عمل بنمايند ، به وعده‌هاى آن اميدوار ، و از وعيدهاى آن ترسان باشند ، از داستانهاى آن عبرت گيرند ، به اوامرش گردن نهند و نواهى آن را بپذيرند ، به خدا سوگند منظور حفظ كردن آيات و خواندن حروف و تلاوت سوره‌ها و ياد گرفتن اعشار و اخماس ( 1 ) آن نيست - آنها حروف قرآن را حفظ كردند اما حدود آن را ضايع ساختند ، منظور تنها اين است كه در آيات قرآن بينديشند و به احكامش عمل كنند ، چنان كه خداوند مىفرمايد : اين كتابى است پر بركت كه ما بر تو نازل كرديم تا در آياتش تدبر كنند » ( 2 ) .\r\n\r\n","description":"","footnote":"\r\n( 1 ) منظور از « اعشار » و « اخماس » تقسيماتى است كه در قرآن مىشود مانند تقسيم به سى جزء و يا هر جزء به چهار حزب و امثال آن است .\r\n( 2 ) نقل از ارشاد ديلمى طبق نقل تفسير الميزان ، ذيل آيات مورد بحث .\r\n","page_name":" 432 ","page_number":445},
  {"content":"\r\n\r\n[ سوره البقرة ‹ 2 › : آيات 122 تا 123 
  ]\r\nيا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَأَنِّي فَضَّلْتُكُمْ عَلَى الْعالَمِينَ ‹ 122 › وَاتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَلا يُقْبَلُ مِنْها عَدْلٌ وَلا تَنْفَعُها شَفاعَةٌ وَلا هُمْ يُنْصَرُونَ ‹ 123 ›\r\n\r\nترجمه :\r\n122 - اى بنى اسرائيل ! نعمتى را كه به شما ارزانى داشتم به ياد بياوريد ، و نيز به خاطر بياوريد كه من شما را بر جهانيان برترى بخشيدم « .\r\n123 - از روزى بترسيد كه هيچكس به جاى ديگرى جزا نمىبيند و هيچگونه عوضى از او قبول نمىگردد و شفاعت ، او را سود نمىدهد و ( از هيچ ناحيه ) يارى نمىشوند .\r\n\r\nتفسير :\r\nبار ديگر خداوند روى سخن را به بنى اسرائيل كرده و نعمتهاى خويش را بر آنها مىشمرد مخصوصا برترى و فضيلتى را كه خداوند براى آنها نسبت به مردم زمانشان قائل شده يادآورى مىكند .\r\nمىفرمايد : « اى بنى اسرائيل به خاطر بياوريد نعمتهايى را كه به شما ارزانى داشتم و نيز به خاطر بياوريد كه من شما را بر جهانيان ( بر تمام مردمى كه در آن زمان زندگى مىكردند ) برترى بخشيدم » ( * ( يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَأَنِّي فَضَّلْتُكُمْ عَلَى الْعالَمِينَ ) * ) .\r\nولى از آنجا كه هيچ نعمتى بدون مسئوليت نخواهد بود ، بلكه خداوند در\r\n","description":"","footnote":"","page_name":" 433 ","page_number":446},
  {"content":"\r\nبرابر بخشيدن هر موهبتى تكليف و تعهدى بر دوش انسان مىگذارد در آيه بعد به آنها هشدار مىدهد و مىگويد : « از آن روز بترسيد كه هيچكس به جاى ديگرى جزا نمىبيند » ( * ( وَاتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً ) * ) .\r\n« و چيزى به عنوان غرامت و يا فديه كه بلاگردان آنها باشد پذيرفته نمىشود » ( * ( وَلا يُقْبَلُ مِنْها عَدْلٌ ) * ) .\r\n« و هيچ شفاعتى ( جز به اذن پروردگار ) او را سود ندهد » ( * ( وَلا تَنْفَعُها شَفاعَةٌ ) * ) .\r\nو اگر فكر مىكنيد كسى در آنجا - جز خدا - مىتواند انسان را كمك كند اشتباه است چرا كه « هيچكس در آنجا يارى نمىشود » ( * ( وَلا هُمْ يُنْصَرُونَ ) * ) .\r\nبنا بر اين تمام راههاى نجات كه در اين دنيا به آن متوسل مىشويد همه بسته است ، تنها و تنها يك راه باز است ، و آن راه ايمان و عمل صالح ، و در برابر گناهان توبه كردن و اصلاح خويش نمودن است .\r\nاز آنجا كه در آيه 47 و 48 همين سوره عين همين مسائل مطرح شده ( با تغيير مختصرى در تعبير ) و ما در آنجا مشروحا بحث كرده‌ايم به آنچه در بالا آمد قناعت مىكنيم .\r\n","description":"","footnote":"","page_name":" 434 ","page_number":447},
  {"content":"\r\n\r\n[ سوره البقرة ‹ 2 › : آيه 124 
  ]\r\nوَ إِذِ ابْتَلى إِبْراهِيمَ رَبُّه بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَمِنْ ذُرِّيَّتِي قالَ لا يَنالُ عَهْدِي الظَّالِمِينَ ‹ 124 ›\r\n\r\nترجمه :\r\n124 - ( به خاطر بياوريد ) هنگامى كه خداوند ابراهيم را با وسائل گوناگونى آزمود ، و او به خوبى از عهده آزمايش بر آمد ، خداوند به او فرمود : من تو را امام و رهبر مردم قرار دادم ، ابراهيم عرض كرد : از دودمان من ( نيز امامانى قرار بده ) خداوند فرمود : پيمان من به ستمكاران نمىرسد ( و تنها آن دسته از فرزندان تو كه پاك و معصوم باشند شايسته اين مقامند ) .\r\n\r\nتفسير : « امامت » اوج افتخار ابراهيم ( ع )\r\nاز اين آيات به بعد سخن از ابراهيم پيامبر بزرگ خدا و قهرمان توحيد و بناى خانه كعبه و اهميت اين كانون بزرگ توحيد و عبادت است كه ضمن هيجده آيه اين مسائل را بر شمرده است .\r\nهدف از اين آيات در واقع سه چيز است :\r\nنخست اينكه مقدمه اى باشد براى مساله تغيير قبله كه بعدا مطرح مىشود تا مسلمانان بدانند اين كعبه از يادگارهاى ابراهيم پيامبر بتشكن است و اگر امروز مشركان و بت پرستان آن را تبديل به بتخانه كرده‌اند اين يك آلودگى سطحى است و چيزى از ارزش و مقام كعبه نمىكاهد .\r\nديگر اينكه يهود و نصارى ادعا مىكردند ما وارثان ابراهيم و آئين او هستيم و اين آيات ( در ارتباط با آيات فراوانى كه در باره يهود گذشت ) مشخص مىسازد كه آنها تا چه حد از آئين ابراهيم بيگانه‌اند .\r\nسوم اينكه مشركان عرب نيز پيوند ناگسستنى ميان خود و ابراهيم قائل\r\n","description":"","footnote":"","page_name":" 435 ","page_number":448},
  {"content":"\r\nبودند ، بايد به آنها نيز فهمانده شود كه برنامه شما هيچ ارتباطى با برنامه اين پيامبر بزرگ بتشكن ندارد .\r\nدر آيه مورد بحث نخست مىگويد : « بخاطر بياوريد هنگامى را كه خداوند ابراهيم را با وسائل گوناگون آزمود و او از عهده آزمايش به خوبى بر آمد » ( * ( وَإِذِ ابْتَلى إِبْراهِيمَ رَبُّه بِكَلِماتٍ فَأَتَمَّهُنَّ ) * ) .\r\nآرى اين آيه از مهمترين فرازهاى زندگى ابراهيم ع يعنى آزمايشهاى بزرگ او و پيروزيش در صحنه آزمايشها سخن مىگويد ، آزمايشهايى كه عظمت مقام و شخصيت ابراهيم را كاملا مشخص ساخت ، و ارزش وجود او را آشكار كرد .\r\nهنگامى كه از عهده اين آزمايشها بر آمد ، خداوند مىبايد جايزه اى به او بدهد « فرمود : من تو را امام و رهبر و پيشواى مردم قرار دادم » ( * ( قالَ إِنِّي جاعِلُكَ لِلنَّاسِ إِماماً ) * ) .\r\n« ابراهيم تقاضا كرد كه از دودمان من نيز امامانى قرار ده » تا اين رشته نبوت و امامت قطع نشود و قائم به شخص من نباشد ( * ( قالَ وَمِنْ ذُرِّيَّتِي ) * ) .\r\nاما خداوند در پاسخ او « فرمود : پيمان من ، يعنى مقام امامت ، به ظالمان هرگز نخواهد رسيد » ( * ( قالَ لا يَنالُ عَهْدِي الظَّالِمِينَ ) * ) .\r\nتقاضاى تو را پذيرفتم ، ولى تنها آن دسته از ذريه تو كه پاك و معصوم باشند شايسته اين مقامند !\r\n\r\nنكته‌ها :\r\nدر اينجا چند موضوع مهم است كه بايد دقيقا بررسى شود :\r\n\r\n1 - منظور از « كلمات » چيست ؟\r\nاز بررسى آيات قرآن و اعمال مهم و چشمگيرى كه ابراهيم انجام داد و مورد تحسين خداوند قرار گرفت ، چنين استفاده مىشود كه مقصود از « كلمات » ( جمله هايى\r\n","description":"","footnote":"","page_name":" 436 ","page_number":449},
  {"content":"\r\nكه خداوند ابراهيم را به آن آزمود ) يك سلسله وظائف سنگين و مشكل بوده كه خدا بر دوش ابراهيم گذارده بود ، و اين پيامبر مخلص همه آنها را به عاليترين وجه انجام داد ، اين دستورات عبارت بودند از :\r\nبردن فرزند به قربانگاه و آمادگى جدى براى قربانى او به فرمان خدا ! بردن زن و فرزند و گذاشتن آنها در سرزمين خشك و بى آب و گياه مكه در جايى كه حتى يك نفر سكونت نداشت ! قيام در برابر بت پرستان بابل و شكستن بتها و دفاع بسيار شجاعانه در آن محاكمه تاريخى و قرار گرفتن در دل آتش ، و حفظ خونسردى كامل و ايمان در تمام اين مراحل ! مهاجرت از سرزمين بت پرستان و پشت پا زدن به زندگى خود و ورود در سرزمينهاى دور دست براى اداى رسالت خويش ، و مانند اينها ( 1 ) .\r\nو براستى هر يك از آنها آزمايشى بسيار سنگين و مشكل بود ، اما او با قدرت و نيروى ايمان از عهده همه آنها بر آمد و اثبات كرد كه شايستگى مقام « امامت » را دارد .\r\n\r\n2 - امام كيست ؟\r\nاز آيه مورد بحث اجمالا چنين استفاده مىشود : مقام امامتى كه به ابراهيم بعد از پيروزى در همه اين آزمونها بخشيده شد . فوق مقام نبوت و رسالت بود .\r\nتوضيح اينكه : امامت معانى مختلفى دارد :\r\n1 - « امامت » به معنى رياست و زعامت در امور دنياى مردم ( آن چنان كه اهل\r\n\r\n","description":"","footnote":"\r\n( 1 ) در تفسير « المنار » از ابن عباس چنين نقل شده كه او اين آزمايشهاى ابراهيم را از آيات مختلف قرآن در چهار سوره بيرون آورده كه به سى موضوع بالغ مىشود ( المنار ذيل آيات مورد بحث ) اما عصاره اش همان بود كه در بالا ذكر شد .\r\n","page_name":" 437 ","page_number":450},
  {"content":"\r\nتسنن مىگويند ) .\r\n2 - « امامت » به معنى رياست در امور دين و دنيا ( آن چنان كه بعضى ديگر از آنها تفسير كرده‌اند ) .\r\n3 - امامت عبارت است از تحقق بخشيدن برنامه‌هاى دينى اعم از حكومت به معنى وسيع كلمه ، و اجراى حدود و احكام خدا و اجراى عدالت اجتماعى و همچنين تربيت و پرورش نفوس در « ظاهر » و « باطن » و اين مقام از مقام رسالت و نبوت بالاتر است ، زيرا « نبوت » و « رسالت » تنها اخبار از سوى خدا و ابلاغ فرمان او و بشارت و انذار است اما در مورد « امامت » همه اينها وجود دارد به اضافه « اجراى احكام » و « تربيت نفوس از نظر ظاهر و باطن » ( البته روشن است كه بسيارى از پيامبران داراى مقام امامت نيز بوده‌اند ) .\r\nدر حقيقت مقام امامت ، مقام تحقق بخشيدن به اهداف مذهب و هدايت به معنى « ايصال به مطلوب » است ، نه فقط « ارائه طريق » .\r\nعلاوه بر اين « هدايت تكوينى » را نيز شامل مىشود يعنى تاثير باطنى و نفوذ روحانى امام و تابش شعاع وجودش در قلب انسانهاى آماده و هدايت معنوى آنها ( دقت كنيد ) .\r\nامام از اين نظر درست به خورشيد مىماند كه با اشعه زندگى بخش خود گياهان را پرورش مىدهد ، و به موجودات زنده جان و حيات مىبخشد نقش امام در حيات معنوى نيز همين نقش است .\r\nدر قرآن مجيد مىخوانيم « هُوَ الَّذِي يُصَلِّي عَلَيْكُمْ وَمَلائِكَتُه لِيُخْرِجَكُمْ مِنَ الظُّلُماتِ إِلَى النُّورِ وَكانَ بِالْمُؤْمِنِينَ رَحِيماً » « خدا و فرشتگان او بر شما رحمت و درود مىفرستند تا شما را از تاريكيها به نور رهنمون گردند و او نسبت به مؤمنان مهربان است » ( احزاب - 43 ) .\r\nاز اين آيه به خوبى استفاده مىشود كه رحمتهاى خاص خداوند و امدادهاى\r\n","description":"","footnote":"","page_name":" 438 ","page_number":451},
  {"content":"\r\nغيبى فرشتگان مىتواند مؤمنان را از ظلمتها به نور رهبرى كند .\r\nاين موضوع در باره امام نيز صادق است ، و نيروى باطنى امام و پيامبران بزرگ كه مقام امامت را نيز داشته‌اند و جانشينان آنها براى تربيت افراد مستعد و آماده و خارج ساختن آنان از ظلمت جهل و گمراهى به سوى نور هدايت تاثير عميق داشته است .\r\nشك نيست كه مراد از امامت در آيه مورد بحث معنى سوم است ، زيرا از آيات متعدد قرآن استفاده مىشود كه در مفهوم امامت مفهوم « هدايت » افتاده ، چنان كه در آيه 24 سوره سجده مىخوانيم : وَجَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا وَكانُوا بِآياتِنا يُوقِنُونَ : « و از آنها امامانى قرار داديم كه به فرمان ما هدايت كنند ، چون استقامت به خرج دادند و به آيات ما ايمان داشتند » .\r\nاين هدايت به معنى ارائه طريق نيست ، زيرا ابراهيم پيش از اين ، مقام نبوت و رسالت و هدايت به معنى ارائه طريق را داشته است .\r\nحاصل اينكه قرائن روشن گواهى مىدهد كه مقام امامت كه پس از امتحانات مشكل و پيمودن مراحل يقين و شجاعت و استقامت به ابراهيم بخشيده شد غير از مقام هدايت به معنى بشارت و ابلاغ و انذار بوده است .\r\nپس هدايتى كه در مفهوم امامت افتاده چيزى جز « ايصال به مطلوب » و « تحقق بخشيدن روح مذهب » و پياده كردن برنامه‌هاى تربيتى در نفوس آماده نيست .\r\nاين حقيقت اجمالا در حديث پر معنى و جالبى از امام صادق ع نقل شده :\r\nان اللَّه تبارك و تعالى اتخذ ابراهيم عبدا قبل ان يتخذه نبيا ، و ان اللَّه اتخذه نبيا قبل ان يتخذه رسولا ، و ان اللَّه اتخذه رسولا قبل ان يتخذه خليلا ، و ان اللَّه اتخذه خليلا قبل ان يجعله اماما ، فلما جمع له الاشياء * ( قالَ : « إِنِّي جاعِلُكَ لِلنَّاسِ إِماماً ) * » قال : فمن عظمها فى عين ابراهيم * ( قالَ : « وَمِنْ ذُرِّيَّتِي قالَ لا يَنالُ عَهْدِي الظَّالِمِينَ ) * » قال : لا يكون السفيه امام التقى :\r\n","description":"","footnote":"","page_name":" 439 ","page_number":452},
  {"content":"\r\n« خداوند ابراهيم را بنده خاص خود قرار داد پيش از آنكه پيامبرش قرار دهد ، و خداوند او را به عنوان نبى انتخاب كرد پيش از آنكه او را رسول خود سازد ، و او را رسول خود انتخاب كرد پيش از آنكه او را به عنوان خليل خود برگزيند ، و او را خليل خود قرار داد پيش از آنكه او را امام قرار دهد ، هنگامى كه همه اين مقامات را جمع كرد فرمود : من تو را امام مردم قرار دادم ، اين مقام به قدرى در نظر ابراهيم بزرگ جلوه كرد كه عرض نمود : خداوندا از دودمان من نيز امامانى انتخاب كن ، فرمود : پيمان من به ستمكاران آنها نمىرسد . . . يعنى شخص سفيه هرگز امام افراد با تقوا نخواهد شد » ( 1 ) .\r\n\r\n3 - فرق نبوت و امامت و رسالت\r\nبطورى كه از اشارات موجود در آيات و تعبيرات مختلفى كه در احاديث وارد شده بر مىآيد كسانى كه از طرف خدا ماموريت داشتند داراى مقامات مختلفى بودند :\r\n1 - مقام نبوت - يعنى دريافت وحى از خداوند ، بنا بر اين « نبى » كسى است كه وحى بر او نازل مىشود و آنچه را بوسيله وحى دريافت مىدارد چنان كه مردم از او بخواهند در اختيار آنها مىگذارد .\r\n2 - مقام رسالت - يعنى مقام ابلاغ وحى و تبليغ و نشر احكام خداوند و تربيت نفوس از طريق تعليم و آگاهى بخشيدن ، بنا بر اين رسول كسى است كه موظف است در حوزه ماموريت خود به تلاش و كوشش بر خيزد و از هر وسيله اى براى دعوت مردم به سوى خدا و ابلاغ فرمان او استفاده كند ، و براى يك انقلاب فرهنگى و فكرى و عقيدتى تلاش نمايد .\r\n3 - مقام امامت - يعنى رهبرى و پيشوايى خلق ، در واقع امام كسى است كه\r\n\r\n","description":"","footnote":"\r\n( 1 ) اصول كافى جلد اول باب طبقات الانبياء و الرسل و الأئمه صفحه 133 .\r\n","page_name":" 440 ","page_number":453},
  {"content":"\r\nبا تشكيل يك حكومت الهى و بدست آوردن قدرتهاى لازم ، سعى مىكند احكام خدا را عملا اجرا و پياده نمايد و اگر هم نتواند رسما تشكيل حكومت دهد تا آنجا كه در توان دارد در اجراى احكام مىكوشد .\r\nبه عبارت ديگر وظيفه امام اجراى دستورات الهى است در حالى كه وظيفه رسول ابلاغ اين دستورات مىباشد ، و باز به تعبير ديگر ، رسول « ارائه طريق » مىكند ولى امام « ايصال به مطلوب » مىنمايد ( علاوه بر وظائف سنگين ديگرى كه قبلا اشاره شد ) .\r\nناگفته پيدا است كه بسيارى از پيامبران مانند پيامبر اسلام ص هر سه مقام را داشتند هم دريافت وحى مىكردند ، هم تبليغ فرمانهاى الهى ، و هم در تشكيل حكومت و اجراى احكام تلاش مىكردند و هم از طريق باطنى به تربيت نفوس مىپرداختند .\r\nكوتاه سخن اينكه : امامت همان مقام رهبرى همه جانبه مادى و معنوى جسمى و روحانى و ظاهرى و باطنى است ، امام رئيس حكومت و پيشواى اجتماع و رهبر مذهبى و مربى اخلاق و رهبر باطنى و درونى است .\r\nامام از يك سو با نيروى مرموز معنوى خود افراد شايسته را در مسير تكامل باطنى رهبرى مىكند .\r\nبا قدرت علمى خود افراد نادان را تعليم مىدهد .\r\nو با نيروى حكومت خويش يا قدرتهاى اجرايى ديگر ، اصول عدالت را اجرا مىنمايد .\r\n\r\n4 - امامت يا آخرين سير تكاملى ابراهيم\r\nاز آنچه در بيان حقيقت امامت گفتيم به خوبى استفاده مىشود كه ممكن است كسى مقام پيامبرى و تبليغ و رسالت را داشته باشد و امام مقام امامت در او نباشد ، اين\r\n","description":"","footnote":"","page_name":" 441 ","page_number":454},
  {"content":"\r\nمقام ، نيازمند به شايستگى فراوان در جميع جهات است و همان مقامى است كه ابراهيم پس از آن همه امتحانات و شايستگىها پيدا كرد ، و اين آخرين حلقه سير تكاملى ابراهيم بود .\r\nآنها كه گمان مىكنند منظور از امامت تنها « فرد شايسته و نمونه بودن » است گويا به اين حقيقت توجه ندارند كه چنين مطلبى از آغاز نبوت در ابراهيم بوده .\r\nو آنها كه گمان مىكنند منظور از امامت « سرمشق و الگو بودن » براى مردم بوده بايد به آنها گفت اين صفت براى ابراهيم و تمامى انبياء و رسل از آغاز دعوت نبوت وجود دارد و به همين دليل پيامبر بايد معصوم باشد چرا كه اعمالش الگو است .\r\nبنا بر اين مقام امامت ، مقامى است بالاتر از اينها و حتى برتر از نبوت و رسالت و اين همان مقامى است كه ابراهيم پس از امتحان شايستگى از طرف خداوند دريافت داشت .\r\n\r\n5 - ظالم كيست ؟\r\nمنظور از « ظلم » در جمله « لا * ( يَنالُ عَهْدِي الظَّالِمِينَ ) * » تنها ستم به ديگران كردن نيست ، بلكه ظلم ( در برابر عدل ) در اينجا به معنى وسيع كلمه به كار رفته و نقطه مقابل عدالت به معنى گذاردن هر چيز به جاى خويش است .\r\nبنا بر اين ظلم آن است كه شخص يا كار يا چيزى را در موقعيتى كه شايسته آن نيست قرار دهند .\r\nاز آنجا كه مقام امامت و رهبرى ظاهرى و باطنى خلق ، مقام فوق العاده پر مسئوليت و با عظمتى است ، يك لحظه گناه و نافرمانى و سوء پيشينه سبب مىگردد كه لياقت اين مقام سلب گردد .\r\n","description":"","footnote":"","page_name":" 442 ","page_number":455},
  {"content":"\r\nلذا در احاديث مىخوانيم كه امامان اهل بيت ع براى اثبات انحصار خلافت بلافصل پيامبر ص به على ع به همين آيه مورد بحث استدلال مىكردند ، اشاره به اينكه ديگران در دوران جاهليت بتپرست بودند ، تنها كسى كه يك لحظه در مقابل بت سجده نكرد على ع بود ، چه ظلمى از اين بالاتر كه انسان بت پرستى كند ، مگر لقمان به فرزندش نگفت : يا بُنَيَّ لا تُشْرِكْ بِاللَّه إِنَّ الشِّرْكَ لَظُلْمٌ عَظِيمٌ : « اى فرزندم شريك براى خدا قرار مده كه شرك ظلم عظيمى است » ( لقمان - 13 ) .\r\nبعنوان نمونه « هشام بن سالم » از « امام صادق » ع نقل مىكند كه فرمود :\r\nقد كان ابراهيم نبيا و ليس به امام ، حتى قال اللَّه * ( إِنِّي جاعِلُكَ لِلنَّاسِ إِماماً ، قالَ وَمِنْ ذُرِّيَّتِي ) * فقال اللَّه * ( لا يَنالُ عَهْدِي الظَّالِمِينَ ) * ، من عبد صنما او و ثنا لا يكون اماما :\r\n« ابراهيم پيامبر بود پيش از آنكه امام باشد ، تا اينكه خداوند فرمود من تو را امام قرار مىدهم ، او عرض كرد از دودمان من نيز امامانى قرار ده ، فرمود :\r\nپيمان من به ستمكاران نمىرسد ، آنان كه بتى را پرستش كردند امام نخواهند بود » ( 1 ) .\r\nدر حديث ديگرى « عبد اللَّه بن مسعود » از « پيامبر » ص نقل مىكند كه : خداوند به ابراهيم فرمود :\r\nلا اعطيك عهدا للظالم من ذريتك ، قال يا رب و من الظالم من ولدى الذى لا ينال عهدك ؟ قال من سجد لصنم من دونى لا اجعله اماما ابدا ، و لا يصلح ان يكون اماما ! :\r\n« من پيمان امامت را به ستمكاران از دودمان تو نمىبخشم ، ابراهيم عرض كرد : ستمكارانى كه اين پيمان به آنها نمىرسد كيانند ؟ خداوند فرمود : كسى كه براى بتى سجده كرده هرگز او را امام نخواهم كرد و شايسته نيست كه امام باشد » ( 2 ) .\r\n\r\n","description":"","footnote":"\r\n( 1 ) اصول كافى جلد اول باب « طبقات الانبياء و الرسل » حديث 1 .\r\n( 2 ) امالى شيخ مفيد و مناقب ابن مغازلى ، طبق نقل تفسير الميزان ذيل آيه مورد بحث .\r\n","page_name":" 443 ","page_number":456},
  {"content":"\r\n\r\n6 - امام از سوى خدا تعيين مىشود\r\nاز آيه مورد بحث ، ضمنا استفاده مىشود كه امام ( رهبر معصوم همه جانبه مردم ) بايد از طرف خدا تعيين گردد ، زيرا اولا - امامت يك نوع عهد و پيمان الهى است و بديهى است چنين كسى را بايد خداوند تعيين كند كه او طرف پيمان است .\r\nثانيا - افرادى كه رنگ ستم به خود گرفته‌اند و در زندگى آنها نقطه تاريكى از ظلم - اعم از ظلم به خويشتن يا ظلم به ديگران - و حتى يك لحظه بت پرستى وجود داشته باشد ، قابليت امامت را ندارند و به اصطلاح امام بايد در تمام عمر خود معصوم باشد .\r\nآيا كسى جز خدا مىتواند از وجود اين صفت آگاه گردد ؟\r\nو اگر با اين معيار بخواهيم جانشين پيامبر اسلام ص را تعيين كنيم كسى جز امير مؤمنان على ع نمىتواند باشد .\r\nجالب اينكه نويسنده « المنار » از قول ابى حنيفه نقل مىكند كه او معتقد بود ، خلافت منحصرا شايسته علويان است و به همين دليل شورش بر ضد حكومت وقت ( منصور عباسى ) را مجاز مىدانست و به همين دليل او حاضر نشد منصب قضاوت را در حكومت خلفاى بنى عباس بپذيرد .\r\nنويسنده المنار سپس اضافه مىكند كه « ائمه اربعه اهل سنت » همه با حكومتهاى زمان خود مخالف بودند و آنها را لائق زعامت مسلمين نمىدانستند ، چرا كه افرادى ظالم و ستمگر بودند ( 1 ) .\r\nولى عجيب است كه در عصر ما بسيارى از علماى اهل تسنن ، حكومتهاى ظالم و جبار و خودكامه را كه ارتباطشان با دشمنان اسلام ، مسلم و قطعى است و ظلم و فسادشان بر كسى پوشيده نيست ، تاييد و تقويت مىكنند - سهل است - آنها را\r\n\r\n","description":"","footnote":"\r\n( 1 ) المنار جلد اول صفحه 457 - 458 .\r\n","page_name":" 444 ","page_number":457},
  {"content":"\r\n« اولوا الامر » و « واجب الاطاعه » نيز مىشمرند .\r\n\r\n7 - پاسخ به دو سؤال\r\n1 - از آنچه در تفسير معنى امامت گفتيم ، ممكن است اين سؤال را برانگيزد كه اگر كار امام « ايصال به مطلوب » و « اجرا كردن برنامه‌هاى الهى » است ، اين معنى در مورد بسيارى از پيامبران حتى خود پيامبر اسلام ص و ائمه طاهرين در مقياس عمومى تحقق نيافته بلكه هميشه افراد بسيار آلوده و گمراهى در مقابل آنها وجود داشتند .\r\nدر پاسخ مىگوئيم مفهوم اين سخن اين نيست كه امام مردم را اجبارا به حق مىرساند بلكه با حفظ اصل اختيار و داشتن آمادگى و شايستگى مىتوانند از نفوذ ظاهرى و باطنى امام ، هدايت يابند .\r\nدرست همانگونه كه مىگوئيم خورشيد براى تربيت موجودات زنده آفريده شده ، يا اينكه قرآن مىگويد كار باران زنده كردن زمينهاى مرده است ، مسلما اين تاثير جنبه عمومى دارد اما در موجوداتى كه آماده پذيرش اين آثار و مهياى پرورش باشند .\r\n2 - سؤال ديگر اينكه لازمه تفسير فوق اين است كه هر امام بايد نخست نبى و رسول باشد و بعد به مقام امامت برسد ، در صورتى كه جانشينان معصوم پيامبر اسلام ص چنين نبودند .\r\nدر پاسخ مىگوئيم : لزومى ندارد كه حتما شخص امام قبلا به مقام نبوت و رسالت برسد بلكه اگر كسى قبل از او باشد كه مقام نبوت و رسالت و امامت در او جمع گردد ( مانند پيامبر اسلام ) جانشين او مىتواند برنامه امامت او را تداوم بخشد و اين در صورتى است كه نياز به رسالت جديدى نباشد ، مانند پيامبر اسلام ص كه خاتم پيغمبران است .\r\n","description":"","footnote":"","page_name":" 445 ","page_number":458},
  {"content":"\r\nبه تعبير ديگر اگر مرحله گرفتن وحى الهى و ابلاغ تمام احكام ، انجام يافته و تنها مرحله اجرا باقى مانده است جانشين پيامبر مىتواند خط اجرايى پيامبر را ادامه دهد ، و نيازى به اين نيست كه خود او نبى يا رسول باشد .\r\n\r\n8 - شخصيت ممتاز ابراهيم\r\nنام ابراهيم در 69 مورد از قرآن مجيد ذكر شده ، و در 25 سوره سخن از وى به ميان آمده است ، در آيات قرآن از اين پيامبر بزرگ مدح و ستايش فراوان شده ، و صفات ارزنده او يادآورى گرديده است .\r\nاو از هر نظر قدوه و اسوه بود ، و نمونه اى از يك انسان كامل .\r\nمقام معرفت او نسبت به خدا ، منطق گوياى او در برابر بت پرستان ، مبارزات سرسختانه و خستگىناپذيرش در مقابل جباران ، ايثار و گذشتش در برابر فرمان پروردگار ، استقامت بى نظيرش در برابر طوفان حوادث و آزمايشهاى سخت او ، هر يك داستان مفصلى دارد و هر كدام سرمشقى است براى مسلمانان و رهروان راه « اللَّه » .\r\nبه گفته قرآن او از نيكان ( 1 ) صالحان ( 2 ) قانتان ( 3 ) صديقان ( 4 ) بردباران ( 5 ) و وفا كنندگان به عهد بود ، شجاعتى بى نظير و سخاوتى فوق العاده داشت .\r\nبه خواست خدا در تفسير سوره ابراهيم ( مخصوصا بخش آخر سوره ) بحث مشروحى در اين زمينه مطالعه خواهيد كرد ( به جلد دهم تفسير نمونه صفحه 397 به بعد مراجعه كنيد ) .\r\n\r\n","description":"","footnote":"\r\n( 1 ) سوره ص آيه 47 .\r\n( 2 ) سوره نحل آيه 122 .\r\n( 3 ) سوره نحل آيه 120 .\r\n( 4 ) سوره مريم آيه 41 .\r\n( 5 ) سوره توبه آيه 114 .\r\n","page_name":" 446 ","page_number":459},
  {"content":"\r\n\r\n[ سوره البقرة ‹ 2 › : آيه 125 
  ]\r\nوَ إِذْ جَعَلْنَا الْبَيْتَ مَثابَةً لِلنَّاسِ وَأَمْناً وَاتَّخِذُوا مِنْ مَقامِ إِبْراهِيمَ مُصَلًّى وَعَهِدْنا إِلى إِبْراهِيمَ وَإِسْماعِيلَ أَنْ طَهِّرا بَيْتِيَ لِلطَّائِفِينَ وَالْعاكِفِينَ وَالرُّكَّعِ السُّجُودِ ‹ 125 ›\r\n\r\nترجمه :\r\n125 - ( و بخاطر بياوريد ) هنگامى را كه خانه كعبه را محل بازگشت و مركز امن و امان براى مردم قرار داديم ( و براى تجديد همين خاطره ) از مقام ابراهيم نمازگاهى براى خود انتخاب كنيد ، و ما به ابراهيم و اسماعيل امر كرديم كه خانه مرا براى طواف كنندگان و مجاوران و ركوع كنندگان و سجده كنندگان پاك و پاكيزه كنيد .\r\n\r\nتفسير : عظمت خانه خدا\r\nبعد از اشاره به مقام والاى ابراهيم در آيه گذشته ، به بيان عظمت خانه كعبه كه به دست ابراهيم ساخته و آماده شد پرداخته ، مىفرمايد :\r\n« به خاطر بياوريد هنگامى را كه خانه كعبه را » مثابة « ( محل بازگشت و توجه ) مردم قرار داديم و مركز امن و امان » ( * ( وَإِذْ جَعَلْنَا الْبَيْتَ مَثابَةً لِلنَّاسِ وَأَمْناً ) * ) .\r\n« مثابة » در اصل از ماده « ثوب » به معنى باز گشت چيزى به حالت نخستين است ، و از آنجا كه خانه كعبه مركزى بوده است براى موحدان كه همه سال به سوى آن رو مىآوردند ، نه تنها از نظر جسمانى كه از نظر روحانى نيز بازگشت به توحيد و فطرت نخستين مىكردند ، از اين رو به عنوان مثابه معرفى شده ، و از آنجا كه خانه انسان كه مركز بازگشت هميشگى او مىباشد محل آرامش و آسايش است ، در كلمه « مثابه » يك نوع آرامش و آسايش خاطر ، نيز افتاده است\r\n","description":"","footnote":"","page_name":" 447 ","page_number":460},
  {"content":"\r\nو اين معنى با كلمه « امنا » كه پشت سر آن ذكر شده تاكيد مىشود ، مخصوصا كلمه « للناس » نشان مىدهد كه اين مركز امن و امان ، پناهگاهى است عمومى براى همه جهانيان و انسانها و توده‌هاى مردم .\r\nو اين در حقيقت اجابت يكى از درخواستهايى است كه ابراهيم از خداوند كرد كه بعدا به آن اشاره مىشود .\r\nسپس اضافه مىكند « از مقام ابراهيم نماز گاهى براى خود انتخاب كنيد » ( * ( وَاتَّخِذُوا مِنْ مَقامِ إِبْراهِيمَ مُصَلًّى ) * ) .\r\nدر اينكه منظور از مقام ابراهيم چيست ؟ در ميان مفسران گفتگو است ، بعضى گفته‌اند : تمام « حج » مقام ابراهيم است ، بعضى به معنى « عرفه » و « مشعر الحرام » و « جمرات سه گانه » گرفته‌اند ، و بعضى گفته‌اند « تمام حرم مكه » ، مقام محسوب مىشود .\r\nولى ظاهر آيه همانگونه كه در روايات اسلامى وارد شده و بسيارى از مفسران نيز گفته‌اند اشاره به همان مقام معروف ابراهيم است كه محلى است در نزديكى خانه كعبه ، و حجاج بعد از انجام طواف به نزديك آن مىروند و نماز طواف بجا مىآورند بنا بر اين منظور از « مصلى » نيز محل نماز است .\r\nسپس اشاره به پيمانى كه از ابراهيم و فرزندش اسماعيل در باره طهارت خانه كعبه گرفته است مىفرمايد و مىگويد : « ما به ابراهيم و اسماعيل امر كرديم كه خانه مرا براى طواف كنندگان و مجاوران و ركوع كنندگان و سجده كنندگان ( نمازگزاران ) پاكيزه داريد » ( * ( وَعَهِدْنا إِلى إِبْراهِيمَ وَإِسْماعِيلَ أَنْ طَهِّرا بَيْتِيَ لِلطَّائِفِينَ وَالْعاكِفِينَ وَالرُّكَّعِ السُّجُودِ ) * ) .\r\nمنظور از طهارت و پاكيزگى در اينجا چيست ؟ بعضى گفته‌اند : طهارت از لوث وجود بتها .\r\nبعضى گفته‌اند : از آلودگيهاى ظاهرى و مخصوصا از خون و محتويات شكم\r\n","description":"","footnote":"","page_name":" 448 ","page_number":461},
  {"content":"\r\nحيواناتى كه قربانى مىكردند ، زيرا بعضى از ناآگاهان چنين اعمالى را انجام مىدادند .\r\nو بعضى گفته‌اند طهارت در اينجا به معنى خلوص نيت به هنگام بناى اين خانه توحيد است .\r\nولى هيچ دليلى ندارد كه ما مفهوم طهارت را در اينجا محدود كنيم ، بلكه منظور پاك ساختن ظاهرى و معنوى اين خانه توحيد از هر گونه آلودگى است .\r\nو لذا در بعضى از روايات مىخوانيم كه اين آيه تعبير به پاكسازى از مشركان شده و در بعضى ديگر به شستشوى بدن و پاكيزگى از آلودگيها .\r\n\r\nنكته‌ها :\r\n\r\n1 - اثرات اجتماعى و تربيتى اين پناهگاه امن\r\nطبق آيه فوق ، خانه خدا ( خانه كعبه ) از طرف پروردگار به عنوان يك پناهگاه و كانون امن و امان اعلام شده و مىدانيم در اسلام مقررات شديدى براى اجتناب از هر گونه نزاع و كشمكش و جنگ و خونريزى در اين سرزمين مقدس وضع شده است ، بطورى كه نه تنها افراد انسان در هر قشر و گروه و در هر گونه شرائط بايد در آنجا در امنيت باشند بلكه حيوانات و پرندگان نيز در آنجا در امن و امان بسر مىبرند و هيچكس حق ندارد مزاحم آنها شود .\r\nدر جهانى كه هميشه نزاع و كشمكش در آن وجود دارد ، بودن چنين مركزى در آن مىتواند اثر عميق مخصوصى براى حل مشكلات مردم از خود نشان دهد ، زيرا امن بودن اين منطقه سبب مىشود كه مردم با تمام اختلافاتى كه دارند در جوار آن در كنار هم بنشينند ، و به مذاكره بپردازند ، و به اين ترتيب يكى از مهمترين مشكلات كه معمولا براى فتح باب مذاكرات براى رفع خصومتها و نزاعها وجود دارد حل مىشود .\r\n","description":"","footnote":"","page_name":" 449 ","page_number":462},
  {"content":"\r\nچون بسيار مىشود كه طرفين نزاع ، يا دولتهاى متخاصم جهان مايلند رفع خصومت كنند و براى اين منظور به مذاكره بنشينند ، اما مكانى كه براى هر دو طرف مقدس و محترم و به عنوان مركز امن و امان شناخته شده باشد پيدا نمىكنند ولى در اسلام اين پيشبينى شده است و مكه به عنوان چنين مركزى اعلام گرديد .\r\nهم اكنون تمام مسلمانان جهان كه متاسفانه گرفتار كشمكشها و اختلافات مرگبارى هستند مىتوانند با استفاده از قداست و امنيت اين سرزمين باب مذاكرات را بگشايند و از معنويت اين مكان مقدس كه نورانيت و روحانيت خاصى در دلها ايجاد مىكند به رفع اختلافات خود بپردازند ( 1 ) .\r\n\r\n2 - چرا خانه خدا .\r\nدر آيه فوق از خانه كعبه به عنوان « بيتى » ( خانه من ) تعبير شده در حالى كه روشن است خداوند نه جسم است و نه نياز به خانه دارد ، منظور از اين اضافه همان « اضافه تشريفى » است به اين معنى كه براى بيان شرافت و عظمت چيزى آن را به خدا نسبت مىدهند ، ماه رمضان را « شهر اللَّه » و خانه كعبه را « بيت اللَّه » مىگويند .\r\n\r\n","description":"","footnote":"\r\n( 1 ) در باره امنيت سرزمين مكه در جلد دهم تفسير نمونه صفحه 366 ( ذيل آيه 35 سوره ابراهيم ) نيز بحث كرده‌ايم .\r\n","page_name":" 450 ","page_number":463},
  {"content":"\r\n\r\n[ سوره البقرة ‹ 2 › : آيه 126 
  ]\r\nوَ إِذْ قالَ إِبْراهِيمُ رَبِّ اجْعَلْ هذا بَلَداً آمِناً وَارْزُقْ أَهْلَه مِنَ الثَّمَراتِ مَنْ آمَنَ مِنْهُمْ بِاللَّه وَالْيَوْمِ الآخِرِ قالَ وَمَنْ كَفَرَ فَأُمَتِّعُه قَلِيلًا ثُمَّ أَضْطَرُّه إِلى عَذابِ النَّارِ وَبِئْسَ الْمَصِيرُ ‹ 126 ›\r\n\r\nترجمه :\r\n126 - ( و به ياد آوريد ) هنگامى كه ابراهيم عرض كرد : پروردگارا اين سرزمين را شهر امنى قرار ده ، و اهل آن را - آنها كه ايمان به خدا و روز بازپسين آورده‌اند - از ثمرات ( گوناگون ) روزى ده ( ما اين دعاى ابراهيم را به اجابت رسانديم و مؤمنان را از انواع بركات بهره مند ساختيم ) اما به آنها كه كافر شدند بهره كمى خواهيم داد ، سپس آنها را به عذاب آتش مىكشانيم و چه بد سر انجامى دارند .\r\n\r\nتفسير : خواسته‌هاى ابراهيم از پيشگاه پروردگار\r\nدر اين آيه ابراهيم دو درخواست مهم از پروردگار براى ساكنان اين سرزمين مقدس مىكند كه به يكى از آنها در آيه قبل نيز اشاره شد .\r\nقرآن مىگويد : « به خاطر بياوريد هنگامى كه ابراهيم عرض كرد پروردگارا اين سرزمين را شهر امنى قرار ده » ( * ( وَإِذْ قالَ إِبْراهِيمُ رَبِّ اجْعَلْ هذا بَلَداً آمِناً ) * ) .\r\nو همانگونه كه در آيه قبل خوانديم اين دعاى ابراهيم به اجابت رسيد ، خدا اين سرزمين مقدس را يك كانون امن و امان قرار داد ، و امنيتى از نظر ظاهر و باطن به آن بخشيد .\r\nدومين تقاضايش اين است كه : « اهل اين سرزمين را - آنها كه به خدا و روز بازپسين ايمان آورده‌اند - از ثمرات گوناگون روزى ببخش » ( * ( وَارْزُقْ أَهْلَه مِنَ الثَّمَراتِ مَنْ آمَنَ مِنْهُمْ بِاللَّه وَالْيَوْمِ الآخِرِ ) * ) .\r\n","description":"","footnote":"","page_name":" 451 ","page_number":464},
  {"content":"\r\nجالب اينكه ابراهيم نخست تقاضاى « امنيت » و سپس درخواست « مواهب اقتصادى » مىكند ، و اين خود اشاره اى است به اين حقيقت كه تا امنيت در شهر يا كشورى حكمفرما نباشد فراهم كردن يك اقتصاد سالم ممكن نيست ! .\r\nدر اينكه منظور از ثمرات چيست ؟ مفسران گفتگوها دارند ، ولى ظاهرا ثمرات يك معنى وسيع دارد كه هر گونه نعمت مادى ، اعم از ميوه‌ها و مواد ديگر غذايى ، و نعمتهاى معنوى را شامل مىشود ، در حديثى از امام صادق ع مىخوانيم كه فرمود : هى ثمرات القلوب : « منظور ميوه دلها است » ! اشاره به اينكه خداوند محبت و علاقه مردم را به مردم اين سرزمين جلب مىكند .\r\nاين نكته نيز قابل توجه است كه ابراهيم اين تقاضا را تنها براى مؤمنان به توحيد و روز جزا مىكند ، شايد به خاطر اينكه از جمله * ( لا يَنالُ عَهْدِي الظَّالِمِينَ ) * در آيات گذشته به اين حقيقت پى برده بود كه گروهى از نسلهاى آينده او ، راه شرك و ظلم و ستم مىپويند ، و او در اينجا ادب را رعايت كرد و آنها را از دعاى خود استثنا نمود .\r\nبه هر حال خداوند در پاسخ اين تقاضاى ابراهيم چنين « فرمود : اما آنها كه راه كفر را پوييده‌اند بهره كمى ( از اين ثمرات ) به آنها خواهم داد » ( و به طور كامل محروم نخواهم كرد ! ) ( * ( قالَ وَمَنْ كَفَرَ فَأُمَتِّعُه قَلِيلًا ) * ) .\r\nاما در سراى آخرت « آنها را به عذاب آتش مىكشانم و چه بد سر انجامى دارند » ( * ( ثُمَّ أَضْطَرُّه إِلى عَذابِ النَّارِ وَبِئْسَ الْمَصِيرُ ) * ) .\r\nاين در واقع صفت « رحمانيت » همان رحمت عامه پروردگار است كه از خوان نعمت بى دريغش همه بهره مىگيرند ، و از خزانه غيبش خوبان و بدان وظيفه خور باشند ، ولى سراى آخرت كه سراى رحمت خاص او است ، رحمت و نجاتى براى آنها نيست .\r\n","description":"","footnote":"","page_name":" 452 ","page_number":465},
  {"content":"\r\n\r\n[ سوره البقرة ‹ 2 › : آيات 127 تا 129 
  ]\r\nوَ إِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَإِسْماعِيلُ رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ ‹ 127 › رَبَّنا وَاجْعَلْنا مُسْلِمَيْنِ لَكَ وَمِنْ ذُرِّيَّتِنا أُمَّةً مُسْلِمَةً لَكَ وَأَرِنا مَناسِكَنا وَتُبْ عَلَيْنا إِنَّكَ أَنْتَ التَّوَّابُ الرَّحِيمُ ‹ 128 › رَبَّنا وَابْعَثْ فِيهِمْ رَسُولًا مِنْهُمْ يَتْلُوا عَلَيْهِمْ آياتِكَ وَيُعَلِّمُهُمُ الْكِتابَ وَالْحِكْمَةَ وَيُزَكِّيهِمْ إِنَّكَ أَنْتَ الْعَزِيزُ الْحَكِيمُ ‹ 129 ›\r\n\r\nترجمه :\r\n127 - ( و نيز به ياد آوريد ) هنگامى كه ابراهيم و اسماعيل پايه‌هاى خانه ( كعبه ) را بالا مىبردند ( و مىگفتند ) پروردگارا ! از ما بپذير تو شنوا و دانايى .\r\n128 - پروردگارا ! ما را تسليم فرمان خود قرار ده و از دودمان ما امتى كه تسليم فرمانت باشد به وجود آور ، و طرز پرستش خودت را به ما نشان ده ، و توبه ما را بپذير ، كه تو تواب و رحيمى .\r\n129 - پروردگارا ! در ميان آنها پيامبرى از خودشان مبعوث كن ، تا آيات تو را بر آنها بخواند ، و آنها را كتاب و حكمت بياموزد و پاكيزه كند ، زيرا تو توانا و حكيمى ( و بر اين كار قادرى ) .\r\n","description":"","footnote":"","page_name":" 453 ","page_number":466},
  {"content":"\r\n\r\nتفسير : ابراهيم خانه كعبه را بنا مىكند\r\nاز آيات مختلف قرآن و احاديث و تواريخ اسلامى به خوبى استفاده مىشود كه خانه كعبه پيش از ابراهيم ، حتى از زمان آدم بر پا شده بود ، در آيه 37 سوره ابراهيم از قول اين پيامبر بزرگ مىخوانيم : رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ : « پروردگارا ! بعضى از فرزندانم را در اين سرزمين خشك و سوزان در كنار خانه تو سكونت دادم » .\r\nاين آيه گواهى مىدهد موقعى كه ابراهيم با فرزند شيرخوارش اسماعيل و همسرش به سرزمين مكه آمدند اثرى از خانه كعبه وجود داشته است .\r\nدر آيه 96 سوره آل عمران نيز مىخوانيم : إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً : « نخستين خانه اى كه به منظور پرستش خداوند براى مردم ساخته شد در سرزمين مكه بود » مسلم است كه پرستش خداوند و ساختن مركز عبادت از زمان ابراهيم آغاز نگرديده بلكه قبلا و حتى از زمان آدم ع بوده است .\r\nاتفاقا تعبيرى كه در نخستين آيه مورد بحث به چشم مىخورد نيز همين معنى را مىرساند آنجا كه مىگويد : « به ياد آوريد هنگامى را كه ابراهيم و اسماعيل پايه‌هاى خانه ( كعبه ) را بالا مىبردند ، و مىگفتند : پروردگارا ! از ما بپذير تو شنوا و دانايى » ( * ( وَإِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَإِسْماعِيلُ رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ ) * ) .\r\nاين تعبير مىرساند كه شالوده‌هاى خانه كعبه وجود داشته و ابراهيم و اسماعيل پايه‌ها را بالا بردند .\r\nدر خطبه معروف قاصعه از نهج البلاغه نيز مىخوانيم :\r\nالا ترون ان اللَّه سبحانه اختبر الاولين من لدن آدم صلوات اللَّه عليه الى الاخرين من هذا العالم باحجار . . . ، فجعلها بيته الحرام . . . ، ثم امر آدم و ولده يثنوا اعطافهم نحوه . . .\r\n","description":"","footnote":"","page_name":" 454 ","page_number":467},
  {"content":"\r\n« آيا نمىبينيد كه خداوند مردم جهان را از زمان آدم تا به امروز به وسيله قطعات سنگى . . . امتحان كرده است ، و آن را خانه محترم خود قرار داده ، سپس به آدم و فرزندانش دستور داد كه به گرد آن طواف كنند » .\r\nكوتاه سخن اينكه : آيات قرآن و روايات اين تاريخچه معروف را تاييد مىكند كه خانه كعبه نخست به دست آدم ساخته شد ، سپس در طوفان نوح فرو ريخت ، و بعد به دست ابراهيم و فرزندش اسماعيل تجديد بنا گرديد ( 1 ) .\r\nدر دو آيه اخير از آيات مورد بحث ، ابراهيم و فرزندش اسماعيل ، پنج تقاضاى مهم از خداوند جهان مىكنند ، اين تقاضاها كه به هنگام اشتغال به تجديد بناى خانه كعبه صورت گرفت به قدرى حساب شده و جامع تمام نيازمنديهاى زندگى مادى و معنوى است كه انسان را به عظمت روح اين دو پيامبر بزرگ خدا كاملا آشنا مىسازد :\r\nنخست عرضه مىدارند : « پروردگارا ! ما را تسليم فرمان خودت قرار ده » ( * ( رَبَّنا وَاجْعَلْنا مُسْلِمَيْنِ لَكَ ) * ) .\r\nبعد تقاضا مىكنند « از دودمان ما نيز امتى مسلمان و تسليم در برابر فرمانت قرار ده » ( * ( وَمِنْ ذُرِّيَّتِنا أُمَّةً مُسْلِمَةً لَكَ ) * ) .\r\nسپس تقاضا مىكنند « طرز پرستش و عبادت خودت را به ما نشان ده ، و ما را از آن آگاه ساز » ( * ( وَأَرِنا مَناسِكَنا ) * ) .\r\nتا بتوانيم آن گونه كه شايسته مقام تو است عبادتت كنيم .\r\nبعد از خدا تقاضاى توبه كرده ، مىگويند : « توبه ما را بپذير و رحمتت را متوجه\r\n\r\n","description":"","footnote":"\r\n( 1 ) نويسنده تفسير المنار اين موضوع را به كلى انكار كرده و نخستين بنيانگذار خانه كعبه را ابراهيم و اسماعيل مىداند در حالى اين سخن نه تنها با روايات و تاريخ سازگار نيست با خود آيات قرآن نيز نمىسازد .\r\n","page_name":" 455 ","page_number":468},
  {"content":"\r\nما گردان كه تو تواب و رحيمى « ( * ( وَتُبْ عَلَيْنا إِنَّكَ أَنْتَ التَّوَّابُ الرَّحِيمُ ) * ) .\r\nپنجمين تقاضاى آنها اين است كه : « پروردگارا ! در ميان آنها پيامبرى از خودشان مبعوث كن » ( * ( رَبَّنا وَابْعَثْ فِيهِمْ رَسُولًا مِنْهُمْ ) * ) .\r\n« تا آيات تو را بر آنها بخواند و كتاب و حكمت به آنان بياموزد و آنها را پاكيزه كند » ( * ( يَتْلُوا عَلَيْهِمْ آياتِكَ وَيُعَلِّمُهُمُ الْكِتابَ وَالْحِكْمَةَ وَيُزَكِّيهِمْ ) * ) .\r\n« چرا كه تو توانا هستى و بر تمام اين كارها قدرت دارى » ( * ( إِنَّكَ أَنْتَ الْعَزِيزُ الْحَكِيمُ ) * ) .\r\n\r\nنكته‌ها :\r\n\r\n1 - هدف بعثت پيامبران -\r\nدر آيات فوق پس از آنكه ابراهيم و اسماعيل تقاضاى ظهور پيامبر اسلام را مىكنند سه هدف براى بعثت او بيان مىدارند :\r\nنخست تلاوت آيات خدا بر مردم ، اين جمله اشاره به بيدار ساختن انديشه‌ها در پرتو آيات گيرا و جذاب و كوبنده اى است كه از مجراى وحى بر قلب پيامبر ص نازل مىشود و او به وسيله آن ، ارواح خفته را بيدار مىكند .\r\n« يتلوا » از ماده « تلاوت » در لغت به معنى پى در پى آوردن چيزى است و هنگامى كه عباراتى را پشت سر هم و روى نظام صحيحى بخوانند ، عرب از آن تعبير به تلاوت مىكند ، بنا بر اين تلاوت منظم و پى در پى مقدمه اى است براى بيدارى و ايجاد آمادگى ، براى تعليم و تربيت .\r\nسپس تعليم كتاب و حكمت را هدف دوم مىشمرد ، چرا كه تا آگاهى حاصل نشود ، تربيت كه مرحله سوم است صورت نمىگيرد .\r\nتفاوت « كتاب » و « حكمت » ممكن است در اين جهت باشد كه كتاب اشاره به كتب آسمانى است ، و اما حكمت ، علوم و دانشها و اسرار و علل و نتائج احكام\r\n","description":"","footnote":"","page_name":" 456 ","page_number":469},
  {"content":"\r\nاست كه از طرف پيامبر ، تعليم مىشود .\r\nبعد آخرين هدف را كه مساله « تزكيه » است بيان مىدارد .\r\n« تزكيه » در لغت هم به معنى نمو دادن ، و هم به معنى پاكسازى آمده است .\r\nو به اين ترتيب تكامل وجود انسان در جنبه‌هاى « علمى » و « عملى » به عنوان هدف نهايى بعثت پيامبر ، معرفى شده است .\r\nاين نكته مخصوصا قابل توجه است كه علوم بشر محدود است ، و آميخته با هزاران نقطه ابهام و خطاهاى فراوان ، و از اين گذشته نسبت به آنچه را هم مىداند گاهى نمىتواند دقيقا اميدوار باشد چرا كه خطاهاى خود و ديگران را ديده است .\r\nاينجا است كه بايد پيامبران ، با علوم راستين و خالى از هر گونه خطا كه از مبدء وحى گرفته‌اند به ميان مردم بيايند ، خطاهايشان را بر طرف سازند ، آنجا را كه نمىدانند به آنها بياموزند و آن را كه مىدانند به آنها اطمينان خاطر دهند .\r\nموضوع ديگرى كه در اين رابطه لازم به يادآورى است اين است كه نيمى از شخصيت ما را « عقل و خرد » تشكيل مىدهد و نيمى را « غرائز و اميال » ، به همين دليل ما به همان اندازه كه نياز به « تعليم » داريم ، نياز به « تربيت » هم داريم ، هم خرد ما بايد تكامل يابد و هم غرائز درونى ما به سوى هدف صحيحى رهبرى شوند .\r\nلذا پيامبران هم معلمند ، هم مربى ، هم آموزش دهنده‌اند و هم پرورش دهنده .\r\n\r\n2 - « تعليم » مقدم است يا « تربيت » ؟\r\n- جالب اينكه در چهار مورد از قرآن مجيد كه مساله تعليم و تربيت به عنوان هدف انبياء با هم ذكر شده است در سه مورد « تربيت » بر « تعليم » مقدم شمرده شده ( سوره بقره آيه 151 - آل عمران 164 - جمعه 2 ) و تنها در يك مورد « تعليم » بر « تربيت » مقدم شده است ( آيه\r\n","description":"","footnote":"","page_name":" 457 ","page_number":470},
  {"content":"\r\nمورد بحث ) با اينكه مىدانيم معمولا تا تعليمى نباشد تربيتى صورت نمىگيرد .\r\nبنا بر اين آنجا كه تعليم بر تربيت مقدم شده اشاره به وضع طبيعى آن است ، و در موارد بيشترى كه تربيت مقدم ذكر شده گويا اشاره به مساله هدف بودن آن است ، چرا كه هدف اصلى تربيت است و بقيه همه مقدمه آن است .\r\n\r\n3 - پيامبرى از ميان خود آنها -\r\nاين تعبير كه با كلمه « منهم » در آيات فوق آمده اشاره به اين است كه رهبران و مربيان انسان بايد از نوع خود او باشند ، با همان صفات و غرائز بشرى ، تا بتوانند از نظر جنبه‌هاى عملى ، سرمشقهاى شايسته اى باشند ، بديهى است اگر از غير جنس بشر باشند نه آنها مىتوانند دردها نيازها ، مشكلات ، و گرفتاريهاى مختلف انسانها را درك كنند و نه انسانها مىتوانند از آنها سرمشق بگيرند .\r\n","description":"","footnote":"","page_name":" 458 ","page_number":471},
  {"content":"\r\n\r\n[ سوره البقرة ‹ 2 › : آيات 130 تا 132 
  ]\r\nوَ مَنْ يَرْغَبُ عَنْ مِلَّةِ إِبْراهِيمَ إِلَّا مَنْ سَفِه نَفْسَه وَلَقَدِ اصْطَفَيْناه فِي الدُّنْيا وَإِنَّه فِي الآخِرَةِ لَمِنَ الصَّالِحِينَ ‹ 130 › إِذْ قالَ لَه رَبُّه أَسْلِمْ قالَ أَسْلَمْتُ لِرَبِّ الْعالَمِينَ ‹ 131 › وَوَصَّى بِها إِبْراهِيمُ بَنِيه وَيَعْقُوبُ يا بَنِيَّ إِنَّ اللَّه اصْطَفى لَكُمُ الدِّينَ فَلا تَمُوتُنَّ إِلَّا وَأَنْتُمْ مُسْلِمُونَ ‹ 132 ›\r\n\r\nترجمه :\r\n130 - چه كسى - جز افراد سفيه و نادان - از آئين ابراهيم ( با آن پاكى و درخشندگى ) روىگردان خواهد شد ؟ ما او را در اين جهان برگزيديم و او در جهان ديگر از صالحان است .\r\n131 - ( بخاطر بياوريد ) هنگامى را كه پروردگار به او گفت اسلام بياور ( و تسليم در برابر حق باش ، او فرمان پروردگار را از جان و دل پذيرفت ) گفت در برابر پروردگار جهانيان تسليم شدم .\r\n132 - ابراهيم و يعقوب فرزندان خود را ( در بازپسين لحظات عمر ) به اين آئين وصيت كردند ( و هر كدام به فرزندان خويش گفتند ) فرزندان من ! خداوند اين آئين پاك را براى شما برگزيده است و شما جز به آئين اسلام ( تسليم در برابر فرمان خدا ) نميريد .\r\n\r\nتفسير : ابراهيم انسان نمونه\r\nدر آيات گذشته تا حدودى شخصيت ابراهيم نشان داده شد ، بعضى از خدمات ابراهيم و قسمت قابل توجهى از خواسته‌ها و تقاضاهاى او كه جامع جنبه‌هاى مادى\r\n","description":"","footnote":"","page_name":" 459 ","page_number":472},
  {"content":"\r\nو معنوى بود مورد بررسى قرار گرفت .\r\nاز مجموع اين بحثها به خوبى استفاده شد كه اين پيامبر بزرگ مىتواند يك الگو و اسوه براى همه حق طلبان جهان باشد ، و مكتب او به عنوان يك مكتب انسانساز مورد استفاده همگان قرار گيرد .\r\nبر اساس همين مطلب در نخستين آيه مورد بحث چنين مىگويد : « چه كسى - جز افرادى كه خود را به سفاهت افكنده‌اند - از آئين پاك ابراهيم روىگردان خواهد شد » ( * ( وَمَنْ يَرْغَبُ عَنْ مِلَّةِ إِبْراهِيمَ إِلَّا مَنْ سَفِه نَفْسَه ) * ) .\r\nآيا اين سفاهت نيست كه انسان ، آئينى را با اين پاكى و درخشندگى رها كند و در بيراهه‌هاى شرك و كفر و فساد گام بگذارد ؟ آئينى كه با روح و فطرت انسان آشنا و سازگار است ، و با عقل و خرد هماهنگ ، آئينى را كه هم آخرت در آن است و هم دنيا ، رها كرده و به سراغ برنامه هايى برود كه دشمن خرد و مخالف فطرت و تباه كننده دين و دنيا است .\r\nسپس اضافه مىكند : « ما ابراهيم را ( به خاطر اين امتيازات بزرگش ) برگزيديم و او در جهان ديگر از صالحان است » ( * ( وَلَقَدِ اصْطَفَيْناه فِي الدُّنْيا وَإِنَّه فِي الآخِرَةِ لَمِنَ الصَّالِحِينَ ) * ) .\r\nآرى ابراهيم ، برگزيده خدا و سر سلسله صالحان است ، و به همين دليل بايد « اسوه » و « قدوه » باشد .\r\nآيه بعد به عنوان تاكيد به يكى ديگر از ويژگيهاى صفات برگزيده ابراهيم كه در واقع ريشه بقيه صفات او است اشاره كرده مىگويد :\r\n« به خاطر بياوريد هنگامى را كه پروردگار به او گفت در برابر فرمان من تسليم باش ، او گفت در برابر پروردگار جهانيان تسليم شدم » ( * ( إِذْ قالَ لَه رَبُّه أَسْلِمْ قالَ أَسْلَمْتُ لِرَبِّ الْعالَمِينَ ) * ) .\r\n","description":"","footnote":"","page_name":" 460 ","page_number":473},
  {"content":"\r\nآرى ابراهيم آن مرد فداكار و ايثارگر هنگامى كه نداى فطرت را از درون خود مىشنود كه پروردگار به او فرمان « تسليم باش » مىدهد او تسليم كامل خدا مىشود ، ابراهيم با فكر و درك خود مىيابد و مىبيند كه ستارگان و ماه و خورشيد همه غروب و افول دارند و محكوم قوانين آفرينشند ، لذا مىگويد : اينها خداى من نيستند إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَالأَرْضَ حَنِيفاً وَما أَنَا مِنَ الْمُشْرِكِينَ : ( 1 ) « من روى خود را به سوى خدايى كردم كه آسمانها و زمين را آفريد و در اين راه عقيده خود را خالص كردم و من از مشركان نيستم » ( سوره انعام آيه 79 ) .\r\nو در آيات گذشته ديديم كه ابراهيم و اسماعيل پس از ساختن خانه كعبه ، نخستين تقاضايى كه از خدا - بعد از تقاضاى قبولى اعمالشان - كردند ، اين بود كه آنها براستى تسليم فرمان او باشند و از دودمان آنها نيز امت مسلمى بپاخيزد .\r\nو در حقيقت نخستين گام براى ايجاد ارزش در انسان ، مساله خلوص و پاكى است و به همين دليل كه ابراهيم خويش را منحصرا تسليم فرمان حق كرد محبوب خدا شد و خدا او را برگزيد و به همين عنوان ، او و مكتبش را معرفى كرد .\r\nهمه كارهاى ابراهيم از آغاز زندگى تا پايان كم نظير بود ، مبارزه پىگير او با بت پرستان و ستاره پرستان و در دل آتش قرار گرفتنش كه حتى دشمن سر سختش نمرود را تحت تاثير قرار داد و بى اختيار گفت : من اتخذ الها فليتخذ الها مثل إله ابراهيم : « اگر كسى بخواهد خدايى برگزيند بايد مثل خداى ابراهيم برگزيند » ( 2 ) .\r\nهمچنين آوردن همسر و فرزند شير خوار در آن بيابان خشك و سوزان ، در آن سرزمين مقدس ، و بناى خانه كعبه و بردن جوانش به قربانگاه ، هر يك نمونه اى\r\n\r\n","description":"","footnote":"\r\n( 1 ) سوره انعام آيه 79 .\r\n( 2 ) نور الثقلين جلد 3 صفحه 439 .\r\n","page_name":" 461 ","page_number":474},
  {"content":"\r\nاز طرز كار او بود .\r\nوصيت و سفارشى كه در آخرين ايام عمر خود به فرزندانش نمود آن نيز نمونه بود ، چنان كه در آخرين آيه مورد بحث مىخوانيم : « ابراهيم و يعقوب فرزندان خود را در بازپسين لحظات عمر به اين آئين پاك توحيدى وصيت كردند » ( * ( وَوَصَّى بِها إِبْراهِيمُ بَنِيه وَيَعْقُوبُ ) * ) .\r\nهر كدام به فرزندان خود گفتند : « فرزندان من ! خداوند اين آئين توحيد را براى شما برگزيده است » ( * ( يا بَنِيَّ إِنَّ اللَّه اصْطَفى لَكُمُ الدِّينَ ) * ) .\r\n« بنا بر اين جز بر اين آئين رهسپار نشويد و جز با قلبى مملو از ايمان و تسليم جهان را وداع نگوئيد » ( * ( فَلا تَمُوتُنَّ إِلَّا وَأَنْتُمْ مُسْلِمُونَ ) * ) .\r\nقرآن با نقل وصيت ابراهيم گويا مىخواهد اين حقيقت را بازگو كند كه شما انسانها تنها مسئول امروز فرزندانتان نيستيد ، مسئول آينده آنها نيز مىباشيد تنها به هنگام چشم بستن از جهان نگران زندگى مادى فرزندانتان بعد از مرگتان نباشيد ، به فكر زندگى معنوى آنها نيز باشيد .\r\nنه تنها ابراهيم چنين وصيتى كرد كه فرزندزاده اش يعقوب نيز همين روش را از نياى خود ابراهيم اقتباس نمود و در بازپسين دم عمر ، به فرزندانش گوشزد كرد كه رمز پيروزى و موفقيت و سعادت در يك جمله كوتاه ( تسليم در برابر حق ) خلاصه مىشود .\r\nذكر « يعقوب » از ميان همه پيامبران در اينجا شايد براى اين هدف باشد كه به يهود و نصارى كه هر كدام خود را به نوعى به يعقوب ارتباط مىدادند بفهماند اين آئين شركآلودى كه شما داريد ، اين عدم تسليم خالص در برابر حق كه برنامه شما را تشكيل مىدهد ، با روش كسى كه خود را به او پيوند مىدهيد سازگار نيست .\r\n","description":"","footnote":"","page_name":" 462 ","page_number":475},
  {"content":"\r\n\r\n[ سوره البقرة ‹ 2 › : آيات 133 تا 134 
  ]\r\nأَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ إِذْ قالَ لِبَنِيه ما تَعْبُدُونَ مِنْ بَعْدِي قالُوا نَعْبُدُ إِلهَكَ وَإِله آبائِكَ إِبْراهِيمَ وَإِسْماعِيلَ وَإِسْحاقَ إِلهاً واحِداً وَنَحْنُ لَه مُسْلِمُونَ ‹ 133 › تِلْكَ أُمَّةٌ قَدْ خَلَتْ لَها ما كَسَبَتْ وَلَكُمْ ما كَسَبْتُمْ وَلا تُسْئَلُونَ عَمَّا كانُوا يَعْمَلُونَ ‹ 134 ›\r\n\r\nترجمه :\r\n133 - آيا شما به هنگامى كه مرگ يعقوب فرا رسيد حاضر بوديد ؟ در آن هنگام كه به فرزندان خود گفت پس از من چه چيز را مىپرستيد ؟ گفتند خداى تو و خداى پدرانت ، ابراهيم و اسماعيل و اسحاق ، خداوند يكتا و ما در برابر او تسليم هستيم .\r\n134 - آنها امتى بودند كه درگذشتند ، اعمال آنها مربوط به خودشان بود و اعمال شما نيز مربوط به خود شما است ، و هيچگاه مسئول اعمال آنها نخواهيد بود .\r\n\r\nشان نزول :\r\nاعتقاد جمعى از يهود اين بود كه « يعقوب » به هنگام مرگ فرزندان خويش را به دينى كه هم اكنون يهود به آن معتقدند ( با تمام تحريفاتش ) توصيه كرد ، خداوند در رد اعتقاد آنان اين آيه را نازل فرمود ( تفسير ابو الفتوح رازى ذيل آيه مورد بحث ) .\r\n","description":"","footnote":"","page_name":" 463 ","page_number":476},
  {"content":"\r\n\r\nتفسير : همه مسئول اعمال خويشند\r\nچنان كه در شان نزول آيه خوانديم از ظاهر خود آيه نيز بر مىآيد كه گفتگو و سخنى در ميان بوده و جمعى از منكران اسلام مطلب نادرستى را به يعقوب پيامبر خدا نسبت مىدادند ( اين مطلب ظاهرا همان بوده كه در شان نزول آمد ) .\r\nقرآن براى رد اين ادعاى بى دليل مىگويد : « مگر شما به هنگامى كه مرگ يعقوب فرا رسيد حاضر بوديد » كه چنان توصيه اى را به فرزندانش كرد ( * ( أَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ ) * ) .\r\nآرى آنچه شما به او نسبت مىدهيد نبود ، آنچه بود اين بود كه « در آن هنگام از فرزندان خود پرسيد ، بعد از من چه چيز را مىپرستيد » ؟ ( * ( إِذْ قالَ لِبَنِيه ما تَعْبُدُونَ مِنْ بَعْدِي ) * ) .\r\nآنها در پاسخ گفتند : « خداى تو و خداى پدرانت * ( إِبْراهِيمَ وَإِسْماعِيلَ وَإِسْحاقَ ) * را مىپرستيم خداوند يگانه يكتا » ( * ( قالُوا نَعْبُدُ إِلهَكَ وَإِله آبائِكَ إِبْراهِيمَ وَإِسْماعِيلَ وَإِسْحاقَ إِلهاً واحِداً ) * ) « و ما در برابر فرمان او تسليم هستيم » ( * ( وَنَحْنُ لَه مُسْلِمُونَ ) * ) .\r\nآرى او توصيه اى جز به توحيد و تسليم در برابر فرمان حق نكرد كه ريشه پذيرش همه برنامه‌هاى الهى است .\r\nاز آيه مورد بحث بر مىآيد كه در وجود يعقوب به هنگام مرگ آثار يك نوع ناراحتى و نگرانى از وضع آينده فرزندانش احساس مىشد ، سر انجام اين نگرانى را به زبان آورده پرسيد فرزندانم بعد از من چه چيز را مىپرستيد ؟\r\nمخصوصا گفت « چه چيز » و نگفت « چه كس » را ؟ چرا كه در محيط زندگى او گروهى بتپرست بودند كه در برابر اشيايى سجده مىكردند ، يعقوب مىخواست بداند آيا هيچگونه تمايلى به اين آئين در اعماق جان آنها هست ؟ اما پس از پاسخ\r\n","description":"","footnote":"","page_name":" 464 ","page_number":477},
  {"content":"\r\nفرزندان آرامش خاطر خود را باز يافت .\r\nاين نكته نيز قابل توجه است كه حضرت « اسماعيل » پدر يا جد « يعقوب » نبود ، بلكه عموى او بود ، در حالى كه در آيه مورد بحث كلمه « آباء » جمع « اب » به كار رفته ، و از اينجا روشن مىشود كه در لغت عرب گاهى كلمه « اب » به عمو اطلاق مىگردد ، و از همين رو مىگوئيم اگر اين كلمه در مورد « آزر » در قرآن به كار رفته مانع از آن نيست كه آزر عموى ابراهيم باشد نه پدرش ( دقت كنيد ) .\r\nآخرين آيه مورد بحث گويا پاسخ به يكى از اشتباهات يهود است ، چرا كه آنها بسيار روى مساله نياكانشان و افتخارات آنها و عظمتشان در پيشگاه خدا تكيه مىكردند و گمانشان اين بود كه اگر خودشان آلوده باشند در پرتو چنين نياكانى اهل نجاتند .\r\nقرآن مىگويد : « آنها امتى بودند كه درگذشتند ، و اعمالشان مربوط به خودشان است ، و اعمال شما نيز مربوط به خود شما است » ( * ( تِلْكَ أُمَّةٌ قَدْ خَلَتْ لَها ما كَسَبَتْ وَلَكُمْ ما كَسَبْتُمْ ) * ) .\r\n« و شما هرگز مسئول اعمال آنها نخواهيد بود » ( همانگونه كه آنها مسئول اعمال شما نيستند ) ( * ( وَلا تُسْئَلُونَ عَمَّا كانُوا يَعْمَلُونَ ) * ) .\r\nبنا بر اين به جاى اينكه تمام هم خود را مصروف به تحقيق و مباهات و افتخار نسبت به نياكان خود كنيد در اصلاح عقيده و عمل خويش بكوشيد .\r\nگر چه ظاهرا مخاطب در اين آيه يهود و اهل كتابند ولى پيدا است اين حكم مخصوص آنها نيست ، ما مسلمانان نيز مشمول همين اصل اساسى هستيم كه « از فضل پدر تو را چه حاصل » ؟ ! .\r\n","description":"","footnote":"","page_name":" 465 ","page_number":478},
  {"content":"\r\n\r\n[ سوره البقرة ‹ 2 › : آيات 135 تا 137 
  ]\r\nوَ قالُوا كُونُوا هُوداً أَوْ نَصارى تَهْتَدُوا قُلْ بَلْ مِلَّةَ إِبْراهِيمَ حَنِيفاً وَما كانَ مِنَ الْمُشْرِكِينَ ‹ 135 › قُولُوا آمَنَّا بِاللَّه وَما أُنْزِلَ إِلَيْنا وَما أُنْزِلَ إِلى إِبْراهِيمَ وَإِسْماعِيلَ وَإِسْحاقَ وَيَعْقُوبَ وَالأَسْباطِ وَما أُوتِيَ مُوسى وَعِيسى وَما أُوتِيَ النَّبِيُّونَ مِنْ رَبِّهِمْ لا نُفَرِّقُ بَيْنَ أَحَدٍ مِنْهُمْ وَنَحْنُ لَه مُسْلِمُونَ ‹ 136 › فَإِنْ آمَنُوا بِمِثْلِ ما آمَنْتُمْ بِه فَقَدِ اهْتَدَوْا وَإِنْ تَوَلَّوْا فَإِنَّما هُمْ فِي شِقاقٍ فَسَيَكْفِيكَهُمُ اللَّه وَهُوَ السَّمِيعُ الْعَلِيمُ ‹ 137 ›\r\n\r\nترجمه :\r\n135 - ( اهل كتاب ) گفتند يهودى يا مسيحى بشويد تا هدايت يابيد ، بگو ( اين آئينهاى تحريف شده هرگز نمىتواند موجب هدايت گردد ) بلكه پيروى از آئين خالص ابراهيم كنيد و او هرگز از مشركان نبود .\r\n136 - بگوئيد : ما به خدا ايمان آورده‌ايم ، و به آنچه بر ما نازل شده ، و آنچه بر ابراهيم و اسماعيل و اسحاق و يعقوب و پيامبران اسباط بنى اسرائيل نازل گرديد ( و همچنين )\r\n","description":"","footnote":"","page_name":" 466 ","page_number":479},
  {"content":"\r\nآنچه به موسى و عيسى و پيامبران ( ديگر ) از طرف پروردگار داده شده است ، و ما جدايى در ميان آنها قائل نمىشويم ، و در برابر فرمان خدا تسليم هستيم ( و تعصبات نژادى و اغراض شخصى سبب نمىشود كه بعضى را بپذيريم و بعضى را رها كنيم ) .\r\n137 - اگر آنها نيز به آنچه شما ايمان آورده‌ايد ، ايمان بياورند هدايت يافته‌اند ، و اگر سرپيچى كنند از حق جدا شده‌اند ، و خداوند دفع شر آنها را از شما مىكند و او شنونده و دانا است .\r\n\r\nشان نزول :\r\nدر شان نزول اين آيات از ابن عباس چنين نقل شده كه چند نفر از علماى يهود و مسيحيان نجران با مسلمانان بحث و گفتگو داشتند : هر يك از اين دو گروه خود را اولى و سزاوارتر به آئين حق مىدانست و ديگرى را نفى مىكرد ، يهوديان مىگفتند : موسى پيامبر ما از همه پيامبران برتر است و كتاب ما تورات بهترين كتابها است ، عين همين ادعا را مسيحيان داشتند كه مسيح بهترين راهنما و انجيل برترين كتب آسمانى است ، و هر يك از پيروان اين دو مذهب مسلمانان را به مذهب خويش دعوت مىكردند ، آيات فوق نازل شد و به آنها پاسخ گفت .\r\n\r\nتفسير : تنها ما بر حقيم !\r\nخود پرستى و خودمحورى معمولا سبب مىشود كه انسان حق را در خودش منحصر بداند ، همه را بر باطل بشمرد و سعى كند ديگران را به رنگ خود در آورد چنان كه قرآن در نخستين آيه مورد بحث مىگويد : « اهل كتاب گفتند يهودى يا مسيحى شويد تا هدايت يابيد » ! ( * ( وَقالُوا كُونُوا هُوداً أَوْ نَصارى تَهْتَدُوا ) * ) .\r\nبگو آئينهاى تحريف يافته هرگز نمىتواند موجب هدايت بشر گردد « بلكه\r\n","description":"","footnote":"","page_name":" 467 ","page_number":480},
  {"content":"\r\nپيرو آئين خالص ابراهيم گرديد تا هدايت شويد و او هرگز از مشركان نبود « ( * ( قُلْ بَلْ مِلَّةَ إِبْراهِيمَ حَنِيفاً وَما كانَ مِنَ الْمُشْرِكِينَ ) * ) .\r\nدينداران خالص كسانى هستند كه پيرو آئين توحيدى خالص باشند ، توحيدى كه هيچگونه با شرك آميخته نگردد ، مهمترين اصل اساسى براى شناخت آئين پاك از آئينهاى انحرافى همين رعايت كامل اصل توحيد است .\r\nاسلام به ما تعليم ميدهد كه ميان پيامبران خدا تفرقه نيفكنيم و به آئين همه آنها احترام بگذاريم ، چرا كه اصول آئين حق در همه جا يكى است و موسى و عيسى نيز پيرو آئين توحيدى و خالص از شرك ابراهيم بودند ، هر چند آئين آنها بوسيله پيروان نادان تحريف شد و به شرك آميخته گشت ( البته اين سخن منافات با اين ندارد كه امروز بايد در انجام وظائف خود پيرو آخرين آئين آسمانى يعنى اسلام باشيم كه براى اين زمان از سوى خدا نازل شده است ) .\r\nآيه بعد به مسلمانان دستور مىدهد كه به مخالفان خود « بگوئيد : ما به خدا ايمان آورده‌ايم ، و به آنچه از ناحيه او بر ما نازل شده و به آنچه بر ابراهيم و اسماعيل و اسحاق و يعقوب و پيامبران اسباط بنى اسرائيل نازل گرديد و همچنين به آنچه به موسى و عيسى و پيامبران ديگر از ناحيه پروردگارشان داده شده ايمان داريم » ( * ( قُولُوا آمَنَّا بِاللَّه وَما أُنْزِلَ إِلَيْنا وَما أُنْزِلَ إِلى إِبْراهِيمَ وَإِسْماعِيلَ وَإِسْحاقَ وَيَعْقُوبَ وَالأَسْباطِ وَما أُوتِيَ مُوسى وَعِيسى وَما أُوتِيَ النَّبِيُّونَ مِنْ رَبِّهِمْ ) * ) .\r\n« ما هيچ فرقى ميان آنها نمىگذاريم و در برابر فرمان حق تسليم هستيم » ( * ( لا نُفَرِّقُ بَيْنَ أَحَدٍ مِنْهُمْ وَنَحْنُ لَه مُسْلِمُونَ ) * ) .\r\nخودمحوريها و تعصبهاى نژادى هرگز سبب نمىشود كه ما بعضى را بپذيريم و بعضى را نفى كنيم ، آنها همه معلمان الهى بودند كه در دوره‌هاى مختلف تربيتى به راهنمايى انسانها پرداختند ، هدف همه آنها يك چيز بيشتر نبود و آن هدايت\r\n","description":"","footnote":"","page_name":" 468 ","page_number":481},
  {"content":"\r\nبشر در پرتو توحيد خالص و حق و عدالت ، هر چند هر يك از آنها در مقطعهاى خاص زمانى خود وظائف و ويژگيهايى داشتند .\r\nسپس اضافه مىكند « اگر آنها به همين امور كه شما ايمان آورده‌ايد ايمان بياورند هدايت يافته‌اند » ( * ( فَإِنْ آمَنُوا بِمِثْلِ ما آمَنْتُمْ بِه فَقَدِ اهْتَدَوْا ) * ) .\r\n« و اگر سرپيچى كنند از حق جدا شده‌اند » ( * ( وَإِنْ تَوَلَّوْا فَإِنَّما هُمْ فِي شِقاقٍ ) * ) .\r\nاگر آنها مسائل نژادى و قبيلگى و مانند آن را در مذهب دخالت ندهند ، و همه پيامبران الهى را بدون استثنا به رسميت بشناسند آنان نيز هدايت يافته‌اند در غير اين صورت حق را رها كرده و سراغ باطل رفته‌اند .\r\nكلمه « شقاق » در اصل به معنى شكاف و منازعه و جنگ است ، و در اينجا بعضى آن را به كفر تفسير كرده‌اند و بعضى به گمراهى ، و گاه به جدايى از حق و توجه به باطل ، و همه اينها در واقع به يك حقيقت باز مىگردد .\r\nبعضى از مفسران نقل كرده‌اند كه پس از نزول آيه قبل و ذكر حضرت مسيح در رديف ساير پيامبران جمعى از مسيحيان گفتند ما اين سخن را نمىپذيريم عيسى همچون ساير پيامبران نبود ، او پسر خدا بود ! آخرين آيه مورد بحث نازل شد و به آنها هشدار داد كه در گمراهى و كفر و شقاق هستند .\r\nبه هر حال در پايان آيه به مسلمانان دلگرمى مىدهد كه از توطئه‌هاى دشمنان نهراسند مىگويد : « خداوند دفع شر آنها را از شما مىكند و او شنونده و دانا است » سخنانشان را مىشنود و از توطئه هاشان آگاه است « ( * ( فَسَيَكْفِيكَهُمُ اللَّه وَهُوَ السَّمِيعُ الْعَلِيمُ ) * ) .\r\n","description":"","footnote":"","page_name":" 469 ","page_number":482},
  {"content":"\r\n\r\nنكته‌ها :\r\n\r\n1 - وحدت دعوت انبياء\r\nقرآن كرارا در آيات مختلف اشاره مىكند كه همه پيامبران خدا يك هدف را تعقيب مىكرده‌اند و هيچگونه جدايى در ميان آنها نيست ، زيرا همه از يك منبع وحى و الهام دريافت مىداشته‌اند ، لذا به مسلمانان توصيه مىكند به تمام پيغمبران الهى يكسان احترام بگذارند ، ولى چنان كه گفتيم اين موضوع مانع از آن نمىشود كه هر آئين جديد كه از طرف خداوند نازل مىگرديد آئينهاى گذشته را نسخ كند و آئين اسلام آخرين آئين باشد .\r\nزيرا پيغمبران خدا همانند معلمانى بودند كه هر كدام جامعه بشريت را در يك كلاس پرورش مىدادند ، بديهى است دوران تعليم هر يك كه تمام مىشد به دست معلم ديگر ، در كلاس بالاتر سپرده مىشدند ، و روى اين حساب جامعه بشريت موظف است برنامه‌هاى آخرين پيامبر را كه آخرين مرحله تكامل دين آن عصر است اجرا كند ، و اين هرگز مانع حقانيت دعوت ساير پيامبران نخواهد بود .\r\n\r\n2 - اسباط چه كسانى بودند ؟\r\n« سبط » ( بر وزن حفظ ) و « سبط » ( بر وزن ثبت ) و انبساط در اصل به معنى گسترش و توسعه چيزى به آسانى و راحتى است ، و گاهى به درخت ، « سبط » ( بر وزن سبد ) گفته مىشود ، زيرا شاخه‌هاى آن به راحتى گسترده مىگردد ، فرزندان و شاخه‌هاى يك فاميل را « سبط » و « اسباط » مىگويند ، به خاطر گسترشى كه در نسل پيدا مىشود .\r\nمنظور از اسباط تيره‌ها و قبائل بنى اسرائيل يا فرزندانى است كه از اولاد دوازده گانه يعقوب به وجود آمدند و چون در ميان آنها پيامبرانى وجود داشته‌اند در آيه بالا آنها را جزو كسانى مىشمارد كه آيات خدا بر آنها نازل گرديده است .\r\n","description":"","footnote":"","page_name":" 470 ","page_number":483},
  {"content":"\r\nبنا بر اين منظور قبائل بنى اسرائيل يا قبائل فرزندان يعقوب است كه پيامبرانى داشتند نه خود فرزندان يعقوب ، تا گفته شود همه آنها صلاحيت پيامبرى نداشتند چرا كه آنها در باره برادر خود مرتكب گناه شدند .\r\n\r\n[ 3 - معنى « حنيف » چيست ؟ 
  ]\r\n« حنيف » از ماده « حنف » ( بر وزن هدف ) به معنى تمايل پيدا كردن از گمراهى به درستى و راستى است ، در حالى كه « جنف » ، عكس آن است ، يعنى از راستى به كجى گرائيدن ، و از آنجا كه پيروان توحيد خالص ، از شرك روى گردان شده و به اين اصل اساسى متمايل مىشوند به آنها حنيف گفته مىشود .\r\nو نيز به همين دليل ، يكى از معانى « حنيف » مستقيم و صاف است .\r\nو از اينجا روشن مىشود ، تفسيرهايى كه مفسران براى كلمه « حنيف » كرده‌اند ، مانند حج خانه خدا ، پيروى از حق ، پيروى ابراهيم ، اخلاص عمل همگى به همان معنى كلى و جامع بازگشت مىكند ، و اينها هر يك مصداقى از آن است .\r\n","description":"","footnote":"","page_name":" 471 ","page_number":484},
  {"content":"\r\n\r\n[ سوره البقرة ‹ 2 › : آيات 138 تا 141 
  ]\r\nصِبْغَةَ اللَّه وَمَنْ أَحْسَنُ مِنَ اللَّه صِبْغَةً وَنَحْنُ لَه عابِدُونَ ‹ 138 › قُلْ أَ تُحَاجُّونَنا فِي اللَّه وَهُوَ رَبُّنا وَرَبُّكُمْ وَلَنا أَعْمالُنا وَلَكُمْ أَعْمالُكُمْ وَنَحْنُ لَه مُخْلِصُونَ ‹ 139 › أَمْ تَقُولُونَ إِنَّ إِبْراهِيمَ وَإِسْماعِيلَ وَإِسْحاقَ وَيَعْقُوبَ وَالأَسْباطَ كانُوا هُوداً أَوْ نَصارى قُلْ أَ أَنْتُمْ أَعْلَمُ أَمِ اللَّه وَمَنْ أَظْلَمُ مِمَّنْ كَتَمَ شَهادَةً عِنْدَه مِنَ اللَّه وَمَا اللَّه بِغافِلٍ عَمَّا تَعْمَلُونَ ‹ 140 › تِلْكَ أُمَّةٌ قَدْ خَلَتْ لَها ما كَسَبَتْ وَلَكُمْ ما كَسَبْتُمْ وَلا تُسْئَلُونَ عَمَّا كانُوا يَعْمَلُونَ ‹ 141 ›\r\n\r\nترجمه :\r\n138 - رنگ خدايى ( بپذيرند ، رنگ ايمان و توحيد و اسلام ) و چه رنگى از رنگ خدايى بهتر است ؟ و ما تنها عبادت او را مىكنيم .\r\n139 - بگو آيا در باره خداوند با ما گفتگو مىكنيد در حالى كه او پروردگار ما و شماست و اعمال ما از آن ما و اعمال شما از آن شما است و ما با اخلاص او را پرستش مىكنيم ( و موحد خالصيم ) .\r\n","description":"","footnote":"","page_name":" 472 ","page_number":485},
  {"content":"\r\n140 - يا مىگوئيد ابراهيم و اسماعيل و اسحاق و يعقوب و اسباط يهودى يا نصرانى بودند بگو شما بهتر مىدانيد يا خدا ؟ ( و با اينكه مىدانيد آنها يهودى و نصرانى نبودند چرا حقيقت را كتمان مىكنيد ) و چه كسى ستمگرتر از آن كس است كه گواهى و شهادت الهى را كه نزد او است كتمان كند و خدا از اعمال شما غافل نيست .\r\n141 - ( به هر حال ) آنها امتى بودند كه درگذشتند ، آنچه كردند براى خودشان است و آنچه هم شما كرده‌ايد براى خودتان است و مسئول اعمال آنها نيستيد .\r\n\r\nتفسير : رنگهاى غير خدايى را بشوئيد !\r\nبه دنبال دعوتى كه در آيات سابق از عموم پيروان اديان ، دائر به تبعيت از برنامه‌هاى همه انبياء شده بود ، در نخستين آيه مورد بحث ، به همه آنها فرمان مىدهد كه « تنها رنگ خدايى را بپذيريد » ( كه همان رنگ ايمان و توحيد خالص است ) ( * ( صِبْغَةَ اللَّه ) * ) ( 1 ) .\r\nسپس اضافه مىكند « چه رنگى از رنگ خدايى بهتر است ؟ و ما منحصرا او را پرستش مىكنيم » ( * ( وَمَنْ أَحْسَنُ مِنَ اللَّه صِبْغَةً وَنَحْنُ لَه عابِدُونَ ) * ) .\r\nو به اين ترتيب ، قرآن فرمان مىدهد همه رنگهاى نژادى و قبيلگى و ساير رنگهاى تفرقه انداز را از ميان بردارند و همگى به رنگ الهى در آيند .\r\nمفسران نوشته‌اند كه در ميان مسيحيان معمول بود كه فرزندان خود را « غسل تعميد » مىدادند ، گاه ادويه مخصوص زرد رنگى به آب اضافه مىكردند و مىگفتند :\r\nاين غسل مخصوصا با اين رنگ خاص باعث تطهير نوزاد از گناه ذاتى كه از آدم\r\n\r\n","description":"","footnote":"\r\n( 1 ) در اينكه « * ( صِبْغَةَ اللَّه ) * » چه محلى از اعراب دارد ، مفسران احتمالات متعددى داده‌اند كه از همه روشنتر سه احتمال زير است نخست اينكه « مفعول مطلق » براى فعل محذوفى باشد ( اصطبغوا صبغة اللَّه ) ديگر اينكه « بدل » بوده باشد از « * ( مِلَّةَ إِبْراهِيمَ ) * » كه در آيات گذشته بوده ، سوم اينكه « مفعول به » باشد براى فعل محذوفى ( اتبعوا صبغة اللَّه ) .\r\n","page_name":" 473 ","page_number":486},
  {"content":"\r\nبه ارث برده است مىشود .\r\nقرآن بر اين منطق بى اساس ، خط بطلان مىكشد و مىگويد : بهتر اين است كه به جاى رنگ ظاهر و رنگهاى خرافاتى و تفرقه انداز ، رنگ حقيقت و خدايى را بپذيريد تا روح و جانتان از هر آلودگى پاك گردد .\r\nراستى چه تعبير زيبا و لطيفى است ؟ اگر مردم رنگ خدايى بپذيرند يعنى رنگ وحدت و عظمت و پاكى و پرهيزكارى .\r\nرنگ بى رنگى و عدالت و مساوات و برادرى و برابرى .\r\nو رنگ توحيد و اخلاص ، مىتوانند در پرتو آن به همه نزاعها و كشمكشها كه « هر گاه بى رنگى اسير رنگ شود » به وجود مىآيد ، از ميان بردارند ، و ريشه‌هاى شرك و نفاق و تفرقه را بر كنند .\r\nدر حقيقت اين همان بى رنگى و حذف همه رنگها است .\r\nدر احاديث متعددى از امام صادق ع در تفسير اين آيه نقل شده كه » مقصود از : « * ( صِبْغَةَ اللَّه ) * » آئين پاك اسلام است ( 1 ) اين حديث نيز اشاره به همان است كه در بالا گفته شد .\r\nو از آنجا كه يهود و غير آنها گاه با مسلمانان به محاجه و گفتگو برمىخاستند و مىگفتند : تمام پيامبران از ميان جمعيت ما برخاسته ، و دين ما قديمىترين اديان و كتاب ما كهنترين كتب آسمانى است ، اگر محمد نيز پيامبر بود بايد از ميان ما مبعوث شده باشد ! گاه مىگفتند : « نژاد ما از نژاد عرب براى پذيرش ايمان و وحى آماده تر است ، چرا كه آنها بتپرست بوده‌اند و ما نبوديم .\r\nو گاه خود را فرزندان خدا مىناميدند و بهشت را در انحصار خودشان !\r\n\r\n","description":"","footnote":"\r\n( 1 ) نور الثقلين جلد 1 صفحه 132 .\r\n","page_name":" 474 ","page_number":487},
  {"content":"\r\nقرآن در آيات فوق خط بطلان به روى همه اين پندارها كشيده ، نخست به پيامبر مىگويد : « به آنها بگو آيا در باره خداوند با ما گفتگو مىكنيد ؟\r\nدر حالى كه او پروردگار ما و پروردگار شما است » ( * ( قُلْ أَ تُحَاجُّونَنا فِي اللَّه وَهُوَ رَبُّنا وَرَبُّكُمْ ) * ) .\r\nاين پروردگار در انحصار نژاد و قبيله اى نيست ، او پروردگار همه جهانيان همه عالم هستى است .\r\nاين را نيز بدانيد كه « ما در گرو اعمال خويشيم و شما هم در گرو اعمال خود » و هيچ امتيازى براى هيچكس جز در پرتو اعمالش نمىباشد ) ( * ( وَلَنا أَعْمالُنا وَلَكُمْ أَعْمالُكُمْ ) * ) .\r\nبا اين تفاوت كه « ما با اخلاص او را پرستش مىكنيم و موحد خالصيم » ( اما بسيارى از شما توحيد را به شرك آلوده كرده‌اند ) ( * ( وَنَحْنُ لَه مُخْلِصُونَ ) * ) .\r\nآيه بعد به قسمت ديگرى از اين ادعاهاى بى اساس پاسخ گفته مىفرمايد :\r\n« آيا شما مىگوئيد : * ( إِبْراهِيمَ وَإِسْماعِيلَ وَإِسْحاقَ وَيَعْقُوبَ ) * و اسباط همگى يهودى يا نصرانى بوده‌اند » ) ؟ ( * ( أَمْ تَقُولُونَ إِنَّ إِبْراهِيمَ وَإِسْماعِيلَ وَإِسْحاقَ وَيَعْقُوبَ وَالأَسْباطَ كانُوا هُوداً أَوْ نَصارى ) * ) .\r\n« آيا شما بهتر مىدانيد يا خدا » ؟ ! ( * ( قُلْ أَ أَنْتُمْ أَعْلَمُ أَمِ اللَّه ) * ) .\r\nخدا بهتر از همه كس مىداند كه آنها ، نه يهودى بودند ، و نه نصرانى .\r\nشما هم كم و بيش مىدانيد كه بسيارى از اين پيامبران قبل از موسى و عيسى در جهان گام گذاردند ، و اگر هم ندانيد باز بدون اطلاع ، چنين نسبتى را به آنها دادن تهمت است و گناه ، و كتمان حقيقت است « و چه كسى ستمكارتر از آن كس است كه شهادت الهى را كه نزد او است كتمان كند » ؟ ( * ( وَمَنْ أَظْلَمُ مِمَّنْ كَتَمَ شَهادَةً عِنْدَه مِنَ اللَّه ) * ) .\r\n","description":"","footnote":"","page_name":" 475 ","page_number":488},
  {"content":"\r\n« اما بدانيد خدا از اعمال شما غافل نيست » ( * ( وَمَا اللَّه بِغافِلٍ عَمَّا تَعْمَلُونَ ) * ) .\r\nعجيب است ، وقتى انسان روى دنده لجاجت و تعصب مىافتد حتى مسلمات تاريخ را انكار مىكند ، فى المثل آنها پيامبرانى همچون ابراهيم و اسحاق و يعقوب را كه قبل از موسى و عيسى به دنيا آمدند و از جهان رفتند ، از پيروان موسى يا مسيح مىشمارند و يك واقعيت به اين روشنى را كتمان مىكنند ، واقعيتى كه با سرنوشت مردم و دين و ايمان آنها سر و كار دارد ، به همين دليل قرآن آنها را ستمكارترين افراد معرفى كرده است ، زيرا هيچ ستمى بالاتر از اين نيست كه افرادى آگاهانه حقايق را كتمان كنند و مردم را در بيراهه‌ها سرگردان سازند .\r\nدر آخرين آيه مورد بحث به گونه ديگرى به آنها پاسخ مىگويد : مىفرمايد به فرض اينكه همه اين ادعاها درست باشد « آنها گروهى بودند كه درگذشتند و پرونده اعمالشان بسته شد ، و دورانشان سپرى گشت و اعمالشان متعلق به خودشان است » ( * ( تِلْكَ أُمَّةٌ قَدْ خَلَتْ لَها ما كَسَبَتْ ) * ) .\r\n« و شما هم مسئول اعمال خويش هستيد و هيچگونه مسئوليتى در برابر اعمال آنها نداريد » ( * ( وَلَكُمْ ما كَسَبْتُمْ وَلا تُسْئَلُونَ عَمَّا كانُوا يَعْمَلُونَ ) * ) .\r\nخلاصه يك ملت زنده بايد به اعمال خويش متكى باشد نه به تاريخ گذشته خويش ، و يك انسان بايد به فضيلت خود متكى باشد چرا كه از فضل پدر تو را چيزى حاصل نمىشود ، هر چند پدرت فاضل باشد ! .\r\nپايان جزء اول قرآن مجيد مشهد مقدس 16 محرم الحرام 1403\r\n","description":"","footnote":"","page_name":" 476 ","page_number":489},
  {"content":"\r\n","description":"","footnote":"","page_name":" 477 ","page_number":490},
  {"content":"\r\n","description":"","footnote":"","page_name":" 478 ","page_number":491},
  {"content":"\r\n\r\n[ سوره البقرة ‹ 2 › : آيه 142 
  ]\r\nسَيَقُولُ السُّفَهاءُ مِنَ النَّاسِ ما وَلَّاهُمْ عَنْ قِبْلَتِهِمُ الَّتِي كانُوا عَلَيْها قُلْ لِلَّه الْمَشْرِقُ وَالْمَغْرِبُ يَهْدِي مَنْ يَشاءُ إِلى صِراطٍ مُسْتَقِيمٍ ‹ 142 ›\r\n\r\nترجمه :\r\n142 - به زودى سبك مغزان از مردم مىگويند : چه چيز آنها را ( مسلمانان را ) از قبله اى كه بر آن بودند باز گردانيد ؟ بگو مشرق و مغرب از آن خدا است هر كس را بخواهد به راه راست هدايت مىكند .\r\n\r\nتفسير : ماجراى تغيير قبله\r\nاين آيه و چند آيه بعد به يكى از تحولات مهم تاريخ اسلام كه موجى عظيم در ميان مردم به وجود آورد اشاره مىكند ، توضيح اينكه : پيامبر اسلام ص مدت سيزده سال پس از بعثت در مكه ، و چند ماه بعد از هجرت در مدينه به امر خدا به سوى « بيت المقدس » نماز مىخواند ، ولى بعد از آن قبله تغيير يافت و مسلمانان مامور شدند به سوى « كعبه » نماز بگذارند .\r\nدر اينكه مدت عبادت مسلمانان به سوى بيت المقدس در مدينه چند ماه بود مفسران اختلاف نظر دارند ، از هفت ماه تا هفده ماه ذكر كرده‌اند ، ولى هر چه بود در اين مدت مورد سرزنش يهود قرار داشتند چرا كه بيت المقدس در اصل قبله يهود بود ، آنها به مسلمانان مىگفتند : اينان از خود استقلال ندارند و به سوى\r\n","description":"","footnote":"","page_name":" 479 ","page_number":492},
  {"content":"\r\nقبله ما نماز مىخوانند ، و اين دليل آن است كه ما بر حقيم .\r\nاين گفتگوها براى پيامبر اسلام و مسلمانان ناگوار بود ، آنها از يك سو مطيع فرمان خدا بودند ، و از سوى ديگر طعنه‌هاى يهود از آنها قطع نمىشد ، براى همين جهت پيامبر ص شبها به اطراف آسمان مىنگريست ، گويا در انتظار وحى الهى بود .\r\nمدتى از اين انتظار گذشت ، تا اينكه فرمان تغيير قبله صادر شد و در حالى كه پيامبر دو ركعت نماز ظهر را در مسجد « بنى سالم » به سوى بيت المقدس خوانده بود جبرئيل مامور شد بازوى پيامبر ص را بگيرد و روى او را به سوى كعبه بگرداند ( 1 ) .\r\nيهود از اين ماجرا سخت ناراحت شدند و طبق شيوه ديرينه خود به بهانه جويى و ايراد گيرى پرداختند . آنها قبلا مىگفتند : ما بهتر از مسلمانان هستيم ، چرا كه آنها از نظر قبله استقلال ندارند و پيرو ما هستند ، اما همين كه دستور تغيير قبله از ناحيه خدا صادر شد زبان به اعتراض گشودند چنان كه قرآن در آيه مورد بحث مىگويد :\r\n« به زودى بعضى از سبك مغزان مردم مىگويند چه چيز آنها ( مسلمانان ) را از قبله اى كه بر آن بودند بر گردانيد » ؟ ( * ( سَيَقُولُ السُّفَهاءُ مِنَ النَّاسِ ما وَلَّاهُمْ عَنْ قِبْلَتِهِمُ الَّتِي كانُوا عَلَيْها ) * ) .\r\nچرا اينها از قبله پيامبران پيشين امروز اعراض نمودند ؟ اگر قبله اول صحيح بود اين تغيير چه معنى دارد ؟ و اگر دومى صحيح است چرا سيزده سال و چند ماه به سوى بيت المقدس نماز خوانديد ؟ ! خداوند به پيامبرش دستور مىدهد « به آنها بگو شرق و غرب عالم از آن خداست ، هر كس را بخواهد به راه راست هدايت مىكند » ( * ( قُلْ لِلَّه الْمَشْرِقُ وَالْمَغْرِبُ يَهْدِي مَنْ يَشاءُ إِلى صِراطٍ مُسْتَقِيمٍ ) * ) .\r\n\r\n","description":"","footnote":"\r\n( 1 ) مجمع البيان جلد اول صفحه 223 .\r\n","page_name":" 480 ","page_number":493},
  {"content":"\r\nاين يك دليل قاطع و روشن در برابر بهانه جويان بود كه بيت المقدس و كعبه و همه جا ملك خدا است ، اصلا خدا خانه و مكانى ندارد ، مهم آن است كه تسليم فرمان او باشيد هر جا خدا دستور دهد به آن سو نماز بخوانند ، مقدس و محترم است ، و هيچ مكانى بدون عنايت او داراى شرافت ذاتى نمىباشد .\r\nو تغيير قبله در حقيقت مراحل مختلف آزمايش و تكامل است و هر يك مصداقى است از هدايت الهى ، او است كه انسانها را به صراط مستقيم رهنمون مىشود .\r\n\r\nنكته‌ها :\r\n\r\n[ 1 - معنى « سفهاء » 
  ]\r\n« سفهاء » جمع « سفيه » در اصل به معنى كسى است كه بدنش سبك باشد و به آسانى جابجا شود ، عرب به افسارهاى سبك وزن حيوانات كه به هر طرف حركت مىكند « سفيه » مىگويد ، ولى اين كلمه تدريجا به معنى « سبك مغز » به كار رفته و به صورت معنى اصلى در آمده ، خواه اين سبك مغزى در امور دينى باشد يا دنيوى .\r\n\r\n[ 2 - مساله « نسخ » 
  ]\r\nسابقا گفتيم مساله « نسخ » احكام و تغيير برنامه‌هاى تربيتى در مقطعهاى مختلف زمانى مساله تازه يا عجيبى نيست كه مورد ايراد قرار گيرد ، ولى بهانه جويان يهود اين مطلب را دستاويز خوبى براى انحراف افكار از اسلام پنداشتند ، و روى آن تبليغات زيادى كردند ، اما چنان كه در آيات بعد خواهيم ديد قرآن به آنها پاسخهاى منطقى و دندانشكن داده است .\r\n\r\n[ 3 - تفسير جمله « * ( يَهْدِي مَنْ يَشاءُ ) * » 
  ]\r\nجمله « * ( يَهْدِي مَنْ يَشاءُ ) * » ( هر كس را خدا بخواهد هدايت مىكند ) چنان كه سابقا نيز گفته‌ايم به اين معنى نيست كه خداوند بدون حساب كسى را هدايت مىكند ، بلكه اين مشيت از « حكمت » خداوند و حساب مصالح و مفاسد سرچشمه مىگيرد .\r\n","description":"","footnote":"","page_name":" 481 ","page_number":494},
  {"content":"\r\n\r\n[ سوره البقرة ‹ 2 › : آيه 143 
  ]\r\nوَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ وَيَكُونَ الرَّسُولُ عَلَيْكُمْ شَهِيداً وَما جَعَلْنَا الْقِبْلَةَ الَّتِي كُنْتَ عَلَيْها إِلَّا لِنَعْلَمَ مَنْ يَتَّبِعُ الرَّسُولَ مِمَّنْ يَنْقَلِبُ عَلى عَقِبَيْه وَإِنْ كانَتْ لَكَبِيرَةً إِلَّا عَلَى الَّذِينَ هَدَى اللَّه وَما كانَ اللَّه لِيُضِيعَ إِيمانَكُمْ إِنَّ اللَّه بِالنَّاسِ لَرَؤُفٌ رَحِيمٌ ‹ 143 ›\r\n\r\nترجمه :\r\n143 - همان گونه ( كه قبله شما يك قبله ميانه است ) شما را نيز امت ميانه اى قرار داديم ( كه در حد اعتدال كه ميان افراط و تفريط هستيد ) تا گواه بر مردم باشيد و پيامبر هم گواه بر شما و ما آن قبله اى را كه قبلا بر آن بودى تنها براى اين قرار داديم كه افرادى از پيامبر پيروى مىكنند از آنها كه به جاهليت باز مىگردند مشخص شوند ، اگر چه اين جز بر كسانى كه خداوند آنها را هدايت كرده دشوار بود ( اين را نيز بدانيد كه نمازهاى شما در برابر قبله سابق صحيح بوده ) و خدا هرگز ايمان ( نماز ) شما را ضايع نمىگرداند ، زيرا خداوند نسبت به مردم رحيم و مهربان است .\r\n\r\nتفسير : امت وسط\r\nدر آيه مورد بحث به قسمتى از فلسفه و اسرار تغيير قبله اشاره شده است .\r\nنخست مىگويد : همانگونه ( كه قبله شما يك قبله ميانه است ) شما را نيز يك امت\r\n","description":"","footnote":"","page_name":" 482 ","page_number":495},
  {"content":"\r\nميانه قرار داديم ( * ( وَكَذلِكَ جَعَلْناكُمْ أُمَّةً وَسَطاً ) * ) .\r\nامتى كه از هر نظر در حد اعتدال باشد ، نه كندرو و نه تندرو ، نه در حد افراط و نه تفريط ، الگو و نمونه .\r\nاما چرا قبله مسلمانان ، قبله ميانه است زيرا مسيحيان تقريبا به سمت مشرق مىايستادند به خاطر اينكه بيشتر ملل مسيحى در كشورهاى عربى زندگى مىكردند و براى ايستادن به سوى محل تولد عيسى كه در بيت المقدس بود ناچار بودند به سمت مشرق بايستند و به اين ترتيب جهت مشرق قبله آنان محسوب مىشد ولى يهود كه بيشتر در شامات و بابل و مانند آن به سر مىبردند رو به سوى بيت المقدس كه براى آنان تقريبا در سمت غرب بود مىايستادند ، و به اين ترتيب نقطه غرب قبله آنان بود .\r\nاما « كعبه » كه نسبت به مسلمانان آن روز ( مسلمانان مدينه ) در سمت جنوب و ميان مشرق و مغرب قرار داشت يك خط ميانه محسوب مىشد .\r\nدر حقيقت تمام اين مطالب را مىتوان از جمله « و كذلك » استفاده كرد هر چند در تفسير اين جمله مفسران احتمالات ديگرى داده‌اند كه قابل بحث و ايراد است .\r\nبه هر حال گويا قرآن مىخواهد رابطه اى ميان همه برنامه‌هاى اسلامى ذكر كند و آن اينكه نه تنها قبله مسلمانان يك قبله ميانه است كه تمام برنامه هايشان اين ويژگى را دارا است .\r\nسپس اضافه مىكند : « هدف اين بود كه شما گواه بر مردم باشيد و پيامبر هم گواه بر شما باشد » ( * ( لِتَكُونُوا شُهَداءَ عَلَى النَّاسِ وَيَكُونَ الرَّسُولُ عَلَيْكُمْ شَهِيداً ) * ) .\r\nتعبير به « گواه بودن » امت اسلامى بر مردم جهان ، و همچنين « گواه بودن » پيامبر ص نسبت به مسلمانان ، ممكن است اشاره به اسوه و الگو بودن ، بوده باشد ، چرا كه گواهان و شاهدان را هميشه از ميان افراد نمونه انتخاب مىكنند .\r\n","description":"","footnote":"","page_name":" 483 ","page_number":496},
  {"content":"\r\nيعنى شما با داشتن اين عقائد و تعليمات ، امتى نمونه هستيد همانطور كه پيامبر در ميان شما يك فرد نمونه است .\r\nشما با عمل و برنامه خود گواهى مىدهيد كه يك انسان مىتواند هم مرد دين باشد و هم مرد دنيا ، در عين اجتماعى بودن جنبه‌هاى معنوى و روحانى خود را كاملا حفظ كند ، شما با اين عقائد و برنامه‌ها گواهى مىدهيد كه دين و علم ، دنيا و آخرت ، نه تنها تضادى با هم ندارند بلكه يكى در خدمت ديگرى است .\r\nسپس به يكى ديگر از اسرار تغيير قبله اشاره كرده مىگويد : « ما آن قبله اى را كه قبلا بر آن بودى ( بيت المقدس ) تنها براى اين قرار داديم كه افرادى كه از رسول خدا پيروى مىكنند از آنها كه به جاهليت باز مىگردند باز شناخته شوند » ( * ( وَما جَعَلْنَا الْقِبْلَةَ الَّتِي كُنْتَ عَلَيْها إِلَّا لِنَعْلَمَ مَنْ يَتَّبِعُ الرَّسُولَ مِمَّنْ يَنْقَلِبُ عَلى عَقِبَيْه ) * ) .\r\nقابل توجه اينكه نمىگويد : « تا افرادى كه از تو پيروى مىكنند » بلكه مىگويد : « تا افرادى كه از رسول خدا پيروى مىكنند » اشاره به اينكه تو رهبرى و فرستاده خدايى ، و به همين جهت بايد در همه كار تسليم فرمان تو باشند ، قبله كه سهل است ، اگر ما فوق آن نيز دستور دهد بهانه گيرى در آن دليل بر حفظ خلق و خوى دوران شرك و بت پرستى است .\r\nجمله « * ( مِمَّنْ يَنْقَلِبُ عَلى عَقِبَيْه ) * » كه در اصل به معنى برگشتن روى پاشنه پا است اشاره به ارتجاع و بازگشت به عقب مىباشد .\r\nسپس اضافه مىكند : « اگر چه اين كار جز براى كسانى كه خداوند هدايتشان كرده دشوار بود » ( * ( وَإِنْ كانَتْ لَكَبِيرَةً إِلَّا عَلَى الَّذِينَ هَدَى اللَّه ) * ) .\r\nآرى تا هدايت الهى نباشد ، آن روح تسليم مطلق در برابر فرمان او فراهم نمىشود ، مهم اين است كه انسان چنان تسليم باشد كه حتى در اجراى اين گونه فرمانها احساس سنگينى و سختى ننمايد ، بلكه چون از ناحيه او است در كامش\r\n","description":"","footnote":"","page_name":" 484 ","page_number":497},
  {"content":"\r\nشيرينتر از عسل باشد .\r\nو از آنجا كه دشمنان وسوسه گر يا دوستان نادان ، فكر مىكردند با تغيير قبله ممكن است اعمال و عبادات سابق ما باطل باشد ، و اجر ما بر باد رود ، در آخر آيه اضافه مىكند : « خدا هرگز ايمان ( نماز ) شما را ضايع نمىگرداند ، زيرا خداوند نسبت به همه مردم رحيم و مهربان است » ( * ( وَما كانَ اللَّه لِيُضِيعَ إِيمانَكُمْ إِنَّ اللَّه بِالنَّاسِ لَرَؤُفٌ رَحِيمٌ ) * ) .\r\nدستورهاى او همچون نسخه‌هاى طبيب است يك روز اين نسخه نجاتبخش است ، و روز ديگر نسخه ديگر ، هر كدام در جاى خود نيكو است ، و ضامن سعادت و تكامل ، بنا بر اين تغيير قبله نبايد هيچگونه نگرانى براى شما نسبت به نمازها و عبادات گذشته يا آينده ايجاد نمايد كه همه آنها صحيح بوده و هست .\r\n\r\nنكته‌ها :\r\n\r\n1 - اسرار تغيير قبله\r\nتغيير قبله از بيت المقدس به خانه كعبه براى همه سؤالانگيز بود ، آنها كه گمان مىكردند هر حكمى بايد ثابت باشد مىگفتند اگر مىبايست ما به سوى كعبه نماز بخوانيم چرا از همان روز اول نگفتند ؟ و اگر بيت المقدس مقدم بود كه قبله انبياء پيشين محسوب مىشد چرا تغيير يافت ؟ .\r\nدشمنان نيز ميدان وسيعى براى سمپاشى يافتند ، شايد مىگفتند : او در آغاز متوجه قبله پيامبران گذشته شد ، اما پس از پيروزيهايش نژاد پرستى بر او غلبه نمود و آن را به قبله قوم خود تبديل كرد ! يا مىگفتند : او براى جلب توجه يهود و مسيحيان ، نخست بيت المقدس را پذيرفت ، هنگامى كه مؤثر نيفتاد آن را تبديل به « كعبه » كرد .\r\n","description":"","footnote":"","page_name":" 485 ","page_number":498},
  {"content":"\r\nبديهى است اين وسوسه‌ها آن هم در جامعه اى كه هنوز نور علم و ايمان زوايايش را روشن نساخته بود ، و رسوبات دوران شرك و بت پرستى هنوز در آن وجود داشت ، چه نگرانى و اضطرابى ايجاد مىكند .\r\nلذا قرآن صريحا در آيه فوق مىگويد : اين يك آزمايش بزرگ براى مشخص شدن موضع مؤمنان و مشركان بود .\r\nبعيد نيست يكى از علل مهم تغيير قبله مساله زير باشد :\r\nاز آنجا كه خانه كعبه در آن زمان كانون بتهاى مشركان بود ، دستور داده شد مسلمانان موقتا به سوى بيت المقدس نماز بخوانند و به اين ترتيب صفوف خود را از مشركان جدا كنند .\r\nاما هنگامى كه به مدينه هجرت كردند و تشكيل حكومت و ملتى دادند و صفوف آنها از ديگران كاملا مشخص شد ، ديگر ادامه اين وضع ضرورت نداشت در اين هنگام به سوى كعبه قديمىترين مركز توحيد و پرسابقه ترين كانون انبياء باز گشتند .\r\nبديهى است هم نماز خواندن به سوى بيت المقدس براى آنها كه خانه كعبه را سرمايه معنى نژاد خود مىدانستند مشكل بود ، و هم بازگشت به سوى كعبه بعد از بيت المقدس بعد از عادت كردن به قبله نخست .\r\nمسلمانان به اين وسيله در بوته آزمايش قرار گرفتند ، تا آنچه از آثار شرك در وجودشان است در اين كوره داغ بسوزد ، و پيوندهاى خود را از گذشته شرك آلودشان ببرند و روح تسليم مطلق در برابر فرمان حق در وجودشان پيدا گردد .\r\nاصولا همانگونه كه گفتيم خدا مكان و محلى ندارد ، قبله رمزى است براى وحدت صفوف و احياى خاطره‌هاى توحيدى ، و تغيير آن هيچ چيز را دگرگون نخواهد كرد ، مهم تسليم بودن در برابر فرمان او و شكستن بتهاى تعصب و لجاجت و خود خواهى است .\r\n","description":"","footnote":"","page_name":" 486 ","page_number":499},
  {"content":"\r\n\r\n2 - امت اسلامى يك امت ميانه\r\nكلمه « وسط » در لغت هم به معنى حد متوسط در ميان دو چيز آمده ، و هم به معنى جالب و زيبا و عالى و شريف ، و اين هر دو ظاهرا به يك حقيقت باز مىگردد زيرا معمولا شرافت و زيبايى در آن است كه چيزى از افراط و تفريط دور باشد و در حد اعتدال قرار گيرد .\r\nچه تعبير جالبى در اينجا قرآن در باره امت اسلامى كرده است ، آنها را يك امت ميانه و معتدل ناميده .\r\nمعتدل از « نظر عقيده » كه نه راه « غلو » را مىپيمايند و نه راه « تقصير و شرك » ، نه طرفدار « جبرند » و نه « تفويض » ، نه در باره صفات خدا معتقد به « تشبيهند » و نه « تعطيل » .\r\nمعتدل از نظر ارزشهاى معنوى و مادى ، نه به كلى در جهان ماده فرو مىروند كه معنويت به فراموشى سپرده شود ، و نه آن چنان در عالم معنى فرو مىروند كه از جهان ماده به كلى بى خبر گردند ، نه همچون گروه عظيمى از يهود جز گرايش مادى چيزى را نشناسند و نه همچون راهبان مسيحى به كلى ترك دنيا گويند .\r\nمعتدل از نظر علم و دانش ، نه آن چنان بر دانسته‌هاى خود جمود دارند كه علوم ديگران را پذيرا نشوند ، و نه آن گونه خود باخته‌اند كه به دنبال هر صدايى برخيزند .\r\nمعتدل از نظر روابط اجتماعى ، نه اطراف خود حصارى مىكشند كه از جهانيان به كلى جدا شوند ، و نه اصالت و استقلال خود را از دست مىدهند كه همچون غربزدگان و شرقزدگان در اين ملت و آن امت ذوب شوند ! .\r\nمعتدل از نظر شيوه‌هاى اخلاقى ، از نظر عبادت ، از نظر تفكر و خلاصه معتدل در تمام جهات زندگى و حيات .\r\n","description":"","footnote":"","page_name":" 487 ","page_number":500},
  {"content":"\r\nيك مسلمان واقعى هرگز نمىتواند انسان يك بعدى باشد ، بلكه انسانى است داراى ابعاد مختلف ، متفكر ، با ايمان ، دادگر ، مجاهد ، مبارز ، شجاع ، مهربان فعال ، آگاه و با گذشت .\r\nتعبير به حد وسط ، تعبيرى است كه از يك سو مساله شاهد و گواه بودن امت اسلامى را مشخص مىسازد ، زيرا كسانى كه در خط ميانه قرار دارند مىتوانند تمام خطوط انحرافى را در چپ و راست ببينند ! و از سوى ديگر تعبيرى است كه دليل مطلب نيز در آن نهفته است ، و مىگويد : اگر شما گواهان خلق جهان هستيد به دليل همين اعتدال و امت وسط بودنتان است ( 1 ) .\r\n\r\n3 - امتى كه مىتواند از هر نظر الگو باشد\r\nاگر آنچه را در معنى امت وسط در بالا گفتيم در ملتى جمع باشد بدون شك ، طلايه داران حقند ، و شاهدان حقيقت ، چرا كه برنامه‌هاى آنها ميزان و معيارى است براى بازشناسى حق از باطل .\r\nجالب اينكه در روايات متعددى كه از ائمه اهل بيت ع براى ما نقل شده مىخوانيم :\r\nنحن الامة الوسطى ، و نحن شهداء اللَّه على خلقه و حججه فى ارضه . . . نحن الشهداء على الناس . . . الينا يرجع الغالى و بنا يرجع المقصر :\r\n« مائيم امت ميانه ، و مائيم گواهان خدا بر خلق ، و حجتهاى او در زمين ، مائيم گواهان بر مردم غلو كنندگان بايد به سوى ما باز گردند و مقصران بايد كوتاهى را رها كرده و به ما ملحق شوند » ( 2 ) .\r\nبدون شك اين روايات - همانگونه كه بارها گفته‌ايم - مفهوم وسيع آيه را\r\n\r\n","description":"","footnote":"\r\n( 1 ) المنار ذيل آيات مورد بحث .\r\n( 2 ) نور الثقلين ج اول صفحه 134 .\r\n","page_name":" 488 ","page_number":501},
  {"content":"\r\nمحدود نمىكند ، بلكه بيان مصداقهاى كامل اين امت نمونه است ، و بيان الگوهايى است كه در صف مقدم قرار دارند .\r\n\r\n4 - تفسير جمله « لنعلم »\r\nجمله « لنعلم » ( تا بدانيم ) و مانند آن كه در قرآن كرارا در مورد خداوند به كار رفته است به اين معنى نيست كه خداوند چيزى را نمىدانسته و سپس از آن آگاه شده است ، بلكه مراد همان تحقق و عينيت پيدا كردن اين واقعيتهاست .\r\nتوضيح اينكه : خداوند از ازل از همه حوادث و موجودات آگاه بوده است هر چند آنها تدريجا به وجود مىآيند ، بنا بر اين حدوث حوادث و موجودات چيزى بر علم و دانش او نمىافزايد ، بلكه آنچه قبلا مىدانسته به اين ترتيب پياده مىشود و به اين مىماند كه شخص معمارى نقشه ساختمانى را طرح كند و از تمام جزئيات آن قبل از وجودش آگاه باشد و سپس آن نقشه را تدريجا پياده كند ، هنگامى كه معمار مزبور تصميم بر پياده كردن قسمتى از نقشه ساختمان را مىگيرد ، مىگويد اين كار را به خاطر اين مىكنم تا آنچه را در نظر داشته‌ام ببينم ، يعنى مىخواهم نقشه علمى خود را جامه « عمل » بپوشانم ( بدون شك علم خدا با بشر - چنان كه در بحث صفات خداوند گفته‌ايم - تفاوت بسيار دارد ، منظور ذكر مثالى براى روشن شدن بحث است ) جمله « و * ( إِنْ كانَتْ لَكَبِيرَةً إِلَّا عَلَى الَّذِينَ هَدَى اللَّه ) * » بازگو كننده اين حقيقت است كه خلاف عادت قدم بر داشتن و تحت تاثير احساسات بى جا قرار نگرفتن ، كار بسيار مشكلى است مگر براى كسانى كه براستى به خدا ايمان داشته ، و تسليم فرمان او باشند .\r\n","description":"","footnote":"","page_name":" 489 ","page_number":502},
  {"content":"\r\n\r\n[ سوره البقرة ‹ 2 › : آيه 144 
  ]\r\nقَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ الْمَسْجِدِ الْحَرامِ وَحَيْثُ ما كُنْتُمْ فَوَلُّوا وُجُوهَكُمْ شَطْرَه وَإِنَّ الَّذِينَ أُوتُوا الْكِتابَ لَيَعْلَمُونَ أَنَّه الْحَقُّ مِنْ رَبِّهِمْ وَمَا اللَّه بِغافِلٍ عَمَّا يَعْمَلُونَ ‹ 144 ›\r\n\r\nترجمه :\r\n144 - نگاههاى انتظار آميز تو را به سوى آسمان ( براى تعيين قبله نهايى ) مىبينيم ، اكنون تو را به سوى قبله اى كه از آن خشنود باشى ، باز مىگردانيم ، روى خود را به جانب مسجد الحرام كن ، و هر جا باشيد روى خود را به جانب آن بگردانيد ، و كسانى كه كتاب آسمانى به آنها داده شده به خوبى مىدانند اين فرمان حقى است كه از ناحيه پروردگارشان صادر شده ( و در كتابهاى خود خوانده‌اند كه پيغمبر اسلام به سوى دو قبله نماز مىخواند ) و خداوند از اعمال آنها ( در مخفى داشتن آيات ) غافل نيست .\r\n\r\nتفسير : همه جا رو به سوى كعبه كنيد\r\nهمانگونه كه قبلا اشاره شد ، بيت المقدس قبله نخستين و موقت مسلمانان بود ، لذا پيامبر ص انتظار مىكشيد كه فرمان تغيير قبله صادر شود ، به خصوص اينكه يهود پس از ورود پيامبر ص به مدينه اين موضوع را دستاويز خود قرار داده بودند ، و مرتبا مسلمانان را سرزنش مىكردند : اينها استقلالى از خود ندارند اينها پيش از آنكه ما به آنها ياد دهيم اصلا از امر قبله سر در نمىآوردند ! ، قبول قبله ما دليل بر قبول مذهب ما است ! و مانند اينها . . .\r\n","description":"","footnote":"","page_name":" 490 ","page_number":503},
  {"content":"\r\nدر آيه مورد بحث به اين امر اشاره شده و فرمان تغيير قبله در آن صادر گرديده است مىفرمايد : « ما نگاههاى انتظار آميز تو را به آسمان ( مركز نزول وحى ) مىبينيم » ( * ( قَدْ نَرى تَقَلُّبَ وَجْهِكَ فِي السَّماءِ ) * ) .\r\n« اكنون تو را به سوى قبله اى كه از آن راضى خواهى بود باز مىگردانيم » ( * ( فَلَنُوَلِّيَنَّكَ قِبْلَةً تَرْضاها ) * ) .\r\n« هم اكنون صورت خود را به سوى مسجد الحرام و خانه كعبه بازگردان » ( * ( فَوَلِّ وَجْهَكَ شَطْرَ الْمَسْجِدِ الْحَرامِ ) * ) .\r\nنه تنها در مدينه ، « هر جا باشيد ، روى خود را به سوى مسجد الحرام كنيد » ( * ( وَحَيْثُ ما كُنْتُمْ فَوَلُّوا وُجُوهَكُمْ شَطْرَه ) * ) .\r\nمىدانيم اين تغيير قبله - طبق روايات - در حال نماز ظهر بود ، و در يك لحظه حساس و چشمگير انجام گرفت ، پيك وحى خداوند بازوان پيامبر ص را گرفته و از بيت المقدس به سوى كعبه بر گردانيد ، و فورا مسلمانان صفوف خود را تغيير دادند ، حتى در روايتى مىخوانيم كه زنها جاى خود را به مردان و مردان جاى خود را به زنان دادند ( بايد توجه داشت كه بيت المقدس تقريبا در سمت شمال بود ، در حالى كه كعبه درست در سمت جنوب قرار داشت ) .\r\nجالب اينكه تغيير قبله يكى از نشانه‌هاى پيامبر اسلام ص در كتب پيشين ذكر شده بود ، چه اينكه آنها خوانده بودند كه او به سوى دو قبله نماز مىخواند « يصلى الى القبلتين » .\r\nلذا در آيه فوق بعد از اين فرمان اضافه مىكند : « كسانى كه كتاب آسمانى به آنها داده شده است ، مىدانند اين فرمان حقى است از ناحيه پروردگارشان » ( * ( وَإِنَّ الَّذِينَ أُوتُوا الْكِتابَ لَيَعْلَمُونَ أَنَّه الْحَقُّ مِنْ رَبِّهِمْ ) * ) .\r\nبعلاوه همين امر كه پيامبر اسلام تحت تاثير عادات محيط خود قرار نگرفت و كعبه را كه مركز بتها و مورد علاقه عموم عرب بود در آغاز كنار گذاشت ، و قبله\r\n","description":"","footnote":"","page_name":" 491 ","page_number":504},
  {"content":"\r\nيك اقليت محدود را به رسميت شناخت خود دليلى بر صدق دعوت او و الهى بودن برنامه هايش به شمار مىرفت .\r\nو در پايان اضافه مىكند : « خداوند از اعمال آنها غافل نيست » ( * ( وَمَا اللَّه بِغافِلٍ عَمَّا يَعْمَلُونَ ) * ) .\r\nيعنى آنها به جاى اينكه اين تغيير قبله را به عنوان يك نشانه صدق او كه در كتب پيشين آمده معرفى كنند ، كتمان كرده و به عكس روى آن جنجال به راه انداختند ، خدا ، هم از اعمالشان آگاه است ، و هم از نياتشان .\r\n\r\nنكته‌ها :\r\n\r\n1 - نظم آيات\r\nمحتواى آيه مورد بحث به خوبى نشان مىدهد كه قبل از آيه گذشته نازل شده است و اگر مىبينيم در قرآن بعد از آن قرار گرفته به خاطر اين است كه آيات قرآن بر حسب تاريخ نزول جمعآورى نشده است ، بلكه گاه مناسباتى ايجاد كرده كه آيه اى كه نزولش بعد بوده به دستور پيامبر كه از فرمان خدا سرچشمه مىگرفت قبلا ذكر شود ( از جمله اين مناسبتها رعايت اولويت و اهميت مطالب است ) .\r\n\r\n2 - انتظار دردناك !\r\nاز آيه فوق ، استفاده مىشود كه پيامبر ص علاقه خاصى ( به كعبه داشت و انتظار آن را مىكشيد كه فرمان قبله بودن آن صادر گردد ، علت اين امر را در علاقه شديد پيامبر ص به ابراهيم ع و آثار او بايد جستجو كرد ، از اين گذشته « كعبه » قديمىترين خانه توحيد بود ، او مىدانست كه « بيت المقدس » قبله موقتى مسلمانان است ، و آرزو داشت قبله اصلى و نهايى زودتر تعيين گردد .\r\n","description":"","footnote":"","page_name":" 492 ","page_number":505},
  {"content":"\r\nاما از آنجا كه پيامبر ص تسليم فرمان خدا بود ، حتى اين تقاضا را بر زبان نياورد ، تنها نگاههاى انتظار آميزش به آسمان نشان مىداد كه او عشق و شوق شديدى در دل دارد .\r\nضمنا تعبير به « آسمان » شايد به خاطر اين باشد كه « فرشته وحى » از طرف بالا بر او نازل مىشد و گرنه مىدانيم نه خداوند مكانى دارد ، و نه وحى او محل معينى .\r\n\r\n3 - معنى « شطر »\r\nموضوع ديگرى كه در اينجا قابل دقت است اينكه : در آيه فوق به جاى كلمه كعبه ، « * ( شَطْرَ الْمَسْجِدِ الْحَرامِ ) * » ذكر شده .\r\nاين تعبير ممكن است به خاطر آن باشد كه براى آنها كه در نقاط دور از مكه نماز مىخوانند محاذات با خانه كعبه بسيار دشوار يا غير ممكن است ، لذا به جاى خانه « كعبه » « مسجد الحرام » كه محل وسيعترى است ، ذكر شده ، و مخصوصا كلمه « شطر » كه به معنى « سمت و جانب » است ، انتخاب گرديده ، تا انجام اين دستور اسلامى ، براى همگان در هر جا باشند ميسر گردد ، بعلاوه تكليف صفهاى طولانى نماز جماعت كه در بسيارى اوقات از طول كعبه بيشتر است روشن شود .\r\nبديهى است محاذات دقيق با خانه كعبه و حتى با مسجد الحرام گرچه براى كسانى كه از دور نماز مىخوانند كار بسيار مشكلى است ، ولى ايستادن به سمت آن براى همه آسان است ( 1 ) .\r\n\r\n","description":"","footnote":"\r\n( 1 ) بعضى از مفسران گفته‌اند كه يكى از معانى « شطر » نصف است ، و بنا بر اين مفهوم « * ( شَطْرَ الْمَسْجِدِ الْحَرامِ ) * » با مفهوم « وسط المسجد الحرام » يكى خواهد بود ، و مىدانيم خانه كعبه در وسط مسجد الحرام واقع شده است ( تفسير كبير فخر رازى ذيل آيه مورد بحث ) .\r\n","page_name":" 493 ","page_number":506},
  {"content":"\r\n\r\n4 - خطاب همگانى\r\nبدون شك خطابات قرآن و لو در ظاهر متوجه پيامبر ص باشد ، مفهوم عامى دارد كه شامل همه مسلمانان مىشود ( جز موارد معدودى كه دليل بر اختصاص آن به پيامبر ص در دست داريم ) با توجه به اين امر اين سؤال پيش مىآيد كه چرا در آيه فوق يك بار به پيامبر ص دستور مىدهد كه رو به سوى مسجد الحرام نماز بخواند ، و يك بار همه مؤمنان را مخاطب ساخته ؟ .\r\nاين تكرار ممكن است به اين دليل باشد كه مساله تغيير قبله يك مساله جنجالى و پر سر و صدا بود ، و امكان داشت ، به خاطر جنجالها و سمپاشيها ، ذهن افراد تازه مسلمان مشوب گردد ، و به عذر اينكه خطاب « فول وجهك » مخصوص پيامبر ص است از زير بار نماز خواندن به جانب كعبه شانه خالى كنند ، لذا خداوند بعد از اين خطاب مخصوص ، يك خطاب عام متوجه همه مسلمانان كرد تا تاكيد كند كه اين تغيير قبله به هيچوجه يك امر خصوصى نيست بلكه براى عموم مسلمانها است .\r\n\r\n5 - آيا تغيير قبله به خاطر خشنودى پيامبر بود ؟\r\nجمله « قبلة ترضاها » ( قبله اى كه از آن خشنود شوى ) ممكن است اين توهم را ايجاد كند كه اين تغيير به خاطر خشنودى پيامبر صورت گرفت ، ولى اين توهم با توجه به اين نكته از ميان مىرود كه بيت المقدس ، قبله موقت بود ، و پيامبر ص انتظار اعلام قبله نهايى را مىكشيد كه با صدور فرمان آن از يك سو زبان طعن يهود از مسلمانان قطع مىشد ، و از سوى ديگر موجبات علاقمندى بيشترى در مردم حجاز كه توجه خاصى به كعبه داشتند براى پذيرش آئين اسلام فراهم مىساخت ، ضمنا اعلام قبله نخستين نيز اين اثر را داشت كه اسلام را از اينكه يك آئين نژادى باشد جدا كرد ، بعلاوه قلم بطلان بر بتهاى بت پرستان كه\r\n","description":"","footnote":"","page_name":" 494 ","page_number":507},
  {"content":"\r\nدر كعبه قرار داشتند كشيده بود .\r\n\r\n6 - كعبه مركز يك دائره بزرگ\r\n- اگر كسى از بيرون كره زمين به صفوف نمازگذاران مسلمانان كه رو به سوى كعبه نماز مىخوانند بنگرد ، دواير متعددى را مىبيند كه يكى در درون ديگرى قرار گرفته تا به كانون اصلى كه نقطه كعبه است مىرسد ، و وحدت و مركزيت آن را مشخص مىسازد .\r\nبدون شك اين قبله از برنامه اى كه مثلا مسيحيان دارند كه همگى در هر جا باشند به سمت مشرق نماز مىخوانند الهامبخشتر است .\r\nجالب اينكه توجه خاص مسلمانان به تعيين سمت كعبه سبب شد كه علم هيئت و جغرافيا در آغاز اسلام در ميان مسلمانان به سرعت رشد كند ، زيرا كه محاسبه سمت قبله در نقاط مختلف روى زمين بدون آشنايى با اين علوم امكان نداشت .\r\n","description":"","footnote":"","page_name":" 495 ","page_number":508},
  {"content":"\r\n\r\n[ سوره البقرة ‹ 2 › : آيه 145 
  ]\r\nوَ لَئِنْ أَتَيْتَ الَّذِينَ أُوتُوا الْكِتابَ بِكُلِّ آيَةٍ ما تَبِعُوا قِبْلَتَكَ وَما أَنْتَ بِتابِعٍ قِبْلَتَهُمْ وَما بَعْضُهُمْ بِتابِعٍ قِبْلَةَ بَعْضٍ وَلَئِنِ اتَّبَعْتَ أَهْواءَهُمْ مِنْ بَعْدِ ما جاءَكَ مِنَ الْعِلْمِ إِنَّكَ إِذاً لَمِنَ الظَّالِمِينَ ‹ 145 ›\r\n\r\nترجمه :\r\n145 - سوگند كه اگر هر گونه آيه ( و نشانه و دليلى ) براى ( اين گروه ) از اهل كتاب بياورى از قبله تو پيروى نخواهند كرد ، و تو نيز هيچگاه از قبله ى آنان پيروى نخواهى نمود ( آنها نبايد تصور كنند كه بار ديگر تغيير قبله امكانپذير است ) و هيچ يك از آنها پيروى از قبله ديگرى نمىكنند ، و اگر تو پس از اين آگاهى متابعت هوسهاى آنها كنى مسلما از ستمگران خواهى بود .\r\n\r\nتفسير : آنها به هيچ قيمت راضى نمىشوند\r\nدر تفسير آيه قبل خوانديم كه اهل كتاب مىدانستند تغيير قبله از بيت المقدس به سوى كعبه نه تنها ايرادى بر پيامبر اسلام ص نيست ، از جمله نشانه‌هاى حقانيت او است زيرا در كتابهاى خود خوانده بودند پيامبر موعود به سوى دو قبله نماز مىخواند ولى تعصبها نگذاشت آنها حق را بپذيرند .\r\nاصولا انسان تا زمانى كه تصميمگيرى قبلى روى مسائل نكرده باشد ، قابل تفاهم است و مىتوان با دليل و منطق يا ارائه معجزات ، عقيده او را تغيير داد و حقيقتى را براى او اثبات نمود .\r\nاما هنگامى كه موضع خود را قبلا بطور قطع مشخص كرده ، مخصوصا در\r\n","description":"","footnote":"","page_name":" 496 ","page_number":509},
  {"content":"\r\nمورد افراد متعصب و نادان ، چنين كسانى را به هيچ قيمت نمىتوان تغيير داد .\r\nلذا قرآن در آيه مورد بحث با قاطعيت مىگويد : « سوگند كه اگر هر گونه آيه و نشانه و دليلى براى ( اين گروه از ) اهل كتاب بياورى از قبله تو پيروى نخواهند كرد » ( * ( وَلَئِنْ أَتَيْتَ الَّذِينَ أُوتُوا الْكِتابَ بِكُلِّ آيَةٍ ما تَبِعُوا قِبْلَتَكَ ) * ) .\r\nبنا بر اين خود را خسته مكن كه آنها به هيچ قيمت تسليم حق نخواهند شد چرا كه روح حقيقتجويى در آنها مرده است .\r\nمتاسفانه همه پيامبران الهى با اين گونه افراد روبرو بوده‌اند كه يا از ثروتمندان با نفوذ بودند ، يا دانشمندان منحرف و دنياپرست و يا عوام جاهل و متعصب ! .\r\nبعدا اضافه مىكند : « تو نيز هرگز تابع قبله آنها نخواهى شد » ( * ( وَما أَنْتَ بِتابِعٍ قِبْلَتَهُمْ ) * ) .\r\nيعنى اگر آنها تصور مىكنند با اين قال و غوغاها بار ديگر قبله مسلمانان تغيير خواهد كرد كور خوانده‌اند ، اين قبله هميشگى و نهايى مسلمين است .\r\nو اين تعبير در واقع يكى از طرق پايان دادن به جنجالهاى مخالفين است كه انسان با قاطعيت بايستد و نشان دهد با اين سر و صداها در مسير خود هيچگونه دگرگونى ايجاد نخواهد كرد .\r\nسپس مىافزايد : و آنها نيز آن چنان در عقيده خود متعصبند كه « هيچيك از آنها پيرو قبله ديگرى نيست » ( * ( وَما بَعْضُهُمْ بِتابِعٍ قِبْلَةَ بَعْضٍ ) * ) .\r\nنه يهود از قبله نصارى پيروى مىكنند و نه نصارى از قبله يهود .\r\nو باز براى تاكيد و قاطعيت بيشتر به پيامبر اخطار مىكند كه « اگر پس از اين آگاهى كه از ناحيه خدا به تو رسيده تسليم هوسهاى آنان شوى و از آن پيروى كنى مسلما از ستمگران خواهى بود » ( * ( وَلَئِنِ اتَّبَعْتَ أَهْواءَهُمْ مِنْ بَعْدِ ما جاءَكَ مِنَ الْعِلْمِ إِنَّكَ إِذاً لَمِنَ الظَّالِمِينَ ) * ) .\r\n","description":"","footnote":"","page_name":" 497 ","page_number":510},
  {"content":"\r\nدر قرآن نظير اين گونه خطابها كه به صورت قضاياى شرطيه است نسبت به پيامبر مكرر ديده مىشود و هدف آن در واقع سه چيز است :\r\nنخست اينكه همگان بدانيد در قوانين الهى هيچگونه تبعيض و تفاوتى در ميان مردم نيست ، و حتى پيامبران نيز مشمول اين قوانين هستند ، بنا بر اين اگر به فرض محال ، پيامبر ص هم انحرافى از حق پيدا كند ، مشمول كيفر پروردگار خواهد شد ، هر چند چنين فرضى در مورد پيامبران با آن ايمان و علم سرشار و مقام تقوا و پرهيزكارى امكانپذير نيست ، ( و به اصطلاح قضيه شرطيه دلالت بر وجود شرط نمىكند ) .\r\nديگر اينكه ساير مردم حساب خود را كاملا برسند و بدانند جايى كه پيامبر چنين است آنها چگونه مراقب مسئوليتهاى خويش باشند ، و هرگز نبايد تسليم تمايلات انحرافى دشمنان و جار و جنجالهاى آنها شوند .\r\nسوم اينكه روشن شود پيامبر نيز از خود اختيار هيچگونه تغيير و دگرگونى در احكام خدا ندارد و به اصطلاح چنان نيست كه بشود با او به كنار آيند و سازش كنند بلكه او هم بنده اى است سر بر فرمان پروردگار .\r\n","description":"","footnote":"","page_name":" 498 ","page_number":511},
  {"content":"\r\n\r\n[ سوره البقرة ‹ 2 › : آيات 146 تا 147 
  ]\r\nالَّذِينَ آتَيْناهُمُ الْكِتابَ يَعْرِفُونَه كَما يَعْرِفُونَ أَبْناءَهُمْ وَإِنَّ فَرِيقاً مِنْهُمْ لَيَكْتُمُونَ الْحَقَّ وَهُمْ يَعْلَمُونَ ‹ 146 › الْحَقُّ مِنْ رَبِّكَ فَلا تَكُونَنَّ مِنَ الْمُمْتَرِينَ ‹ 147 ›\r\n\r\nترجمه :\r\n146 - كسانى كه كتب آسمانى به آنان داده‌ايم او ( پيامبر ) را همچون فرزندان خود مىشناسند ( اگر چه ) جمعى از آنان حق را آگاهانه كتمان مىكنند .\r\n147 - اين ( فرمان تغيير قبله ) حكم حقى از طرف پروردگار تو است ، بنا بر اين هرگز از ترديد كنندگان در آن مباش .\r\n\r\nتفسير : آنها به خوبى او را مىشناسند\r\nدر تعقيب بحثهاى گذشته پيرامون لجاجت و تعصب گروهى از اهل كتاب ، نخستين آيه مورد بحث مىگويد : « علماى اهل كتاب پيامبر اسلام را به خوبى همچون فرزندان خود مىشناسند » ( * ( الَّذِينَ آتَيْناهُمُ الْكِتابَ يَعْرِفُونَه كَما يَعْرِفُونَ أَبْناءَهُمْ ) * ) .\r\nو نام و نشان و مشخصات او را در كتب مذهبى خود خوانده‌اند .\r\n« ولى گروهى از آنان سعى دارند آگاهانه حق را كتمان كنند » ( * ( وَإِنَّ فَرِيقاً مِنْهُمْ لَيَكْتُمُونَ الْحَقَّ وَهُمْ يَعْلَمُونَ ) * ) .\r\nهر چند گروهى از آنها با مشاهده اين نشانه‌هاى روشن اسلام را پذيرا گشتند ، چنان كه از عبد اللَّه بن سلام كه از علماى يهود بود و سپس اسلام را پذيرفت نقل شده كه مىگفت : « من پيامبر اسلام ص را بهتر از فرزندم مىشناسم » ! ( انا اعلم به منى يا بنى ) ( 1 ) .\r\n\r\n","description":"","footnote":"\r\n( 1 ) « المنار » جلد 2 و تفسير كبير فخر رازى ذيل آيه مورد بحث .\r\n","page_name":" 499 ","page_number":512},
  {"content":"\r\nاين آيه پرده از حقيقت جالبى بر مىدارد و آن اينكه بيان صفات جسمى و روحى و ويژگيهاى پيامبر اسلام ص در كتب پيشين به قدرى زنده و روشن بوده است كه ترسيم كاملى از او در اذهان كسانى كه با آن كتب ، سر و كار داشته‌اند مىنمود .\r\nآيا كسى مىتواند احتمال دهد كه در آن كتب هيچ نامى از پيامبر اسلام و نشانى از وى نبوده ولى پيغمبر اسلام با اين صراحت در مقابل چشم آنها بگويد تمام صفات من در كتب شما موجود است ؟ آيا اگر چنين بود همه دانشمندان اهل كتاب به مبارزه شديد و صريح بر ضد او بر نمىخاستند ؟ و به او نمىگفتند اين تو و اين كتابهاى ما ، در كجاى آن نام و صفات تو ثبت است ؟ و آيا ممكن بود حتى يك نفر از علماى آنان در برابر پيامبر اسلام تسليم شود ؟ ! پس اين گونه آيات خود دليل بر صدق و حقانيت خودش مىباشد .\r\nسپس به عنوان تاكيد بحثهاى گذشته پيرامون تغيير قبله ، يا احكام اسلام بطور كلى مىفرمايد : « اين فرمان حقى است كه از سوى پروردگار تو است و هرگز از ترديد كنندگان نباش » ( * ( الْحَقُّ مِنْ رَبِّكَ فَلا تَكُونَنَّ مِنَ الْمُمْتَرِينَ ) * ) .\r\nو با اين جمله پيامبر را دلدارى مىدهد و تاكيد مىكند در برابر سمپاشىهاى دشمنان ذره‌اى ترديد ، چه در مساله تغيير قبله و چه در غير آن به خود راه ندهد هر چند دشمنان تمام نيروهاى خود را در اين راه بسيج كنند .\r\nمخاطب در اين سخن گرچه شخص پيامبر ص است ولى همانگونه كه در آيات گذشته نيز گفتيم در واقع هدف همه مردم مىباشند و گرنه مسلم است پيامبرى كه از طريق شهود با وحى سر و كار دارد هيچگاه شك و ترديدى به خود راه نمىدهد ، چرا كه وحى براى او جنبه حس و عين اليقين دارد .\r\n","description":"","footnote":"","page_name":" 500 ","page_number":513},
  {"content":"\r\n\r\n[ سوره البقرة ‹ 2 › : آيه 148 
  ]\r\nوَ لِكُلٍّ وِجْهَةٌ هُوَ مُوَلِّيها فَاسْتَبِقُوا الْخَيْراتِ أَيْنَ ما تَكُونُوا يَأْتِ بِكُمُ اللَّه جَمِيعاً إِنَّ اللَّه عَلى كُلِّ شَيْءٍ قَدِيرٌ ‹ 148 ›\r\n\r\nترجمه :\r\n148 - هر طايفه اى قبله اى دارد كه خداوند آن را تعيين كرده است ( بنا بر اين زياد در باره قبله گفتگو نكنيد ، و بجاى آن ) در نيكيها و اعمال خير بر يكديگر سبقت جوييد ، و هر جا باشيد خداوند شما را ( براى پاداش و كيفر در برابر اعمال نيك و بد در روز رستاخيز ) حاضر مىكند زيرا او بر هر كارى توانا است .\r\n\r\nتفسير : هر امتى قبله اى دارد\r\nاين آيه در حقيقت پاسخى به قوم يهود است كه ديديم سر و صداى زيادى پيرامون موضوع تغيير قبله به راه انداخته بودند ، مىگويد : « هر گروه و طايفه اى قبله اى دارد كه خداوند آن را تعيين كرده است » ( لِكُلٍّ وِجْهَةٌ هُوَ مُوَلِّيها ) .\r\nدر طول تاريخ انبياء قبله‌هاى مختلفى بوده ، و تغيير آن چيز عجيبى نيست ، قبله همانند اصول دين نيست كه تغييرناپذير باشد ، و يا همچون امور تكوينى كه تخلف در آن ميسر نشود ، بنا بر اين زياد در باره قبله گفتگو نكنيد و به جاى آن « در اعمال خير و نيكيها بر يكديگر سبقت جوييد » ( سْتَبِقُوا الْخَيْراتِ ) .\r\nدر عوض اينكه تمام وقت خود را صرف گفتگو در اين مساله فرعى كنيد به سراغ خوبيها و پاكيها برويد كه ميدان وسيع و گسترده اى دارد و در آن از يكديگر پيشى گيريد ، زيرا معيار ارزش وجودى شما عمل پاك و نيك شما است .\r\nاين مضمون درست شبيه چيزى است كه در آيه 177 همين سوره آمده است :\r\n","description":"","footnote":"","page_name":" 501 ","page_number":514},
  {"content":"\r\nلَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَالْمَغْرِبِ وَلكِنَّ الْبِرَّ مَنْ آمَنَ بِاللَّه وَالْيَوْمِ الآخِرِ وَالْمَلائِكَةِ وَالْكِتابِ وَالنَّبِيِّينَ : « نيكوكارى اين نيست كه صورتتان را به طرف شرق و غرب كنيد ، بلكه به اين است كه ايمان به خدا و روز جزا و فرشتگان و پيامبران داشته باشيد ( و با الهام از ايمان راسخ اعمال صالح انجام دهيد ) .\r\nشما اگر مىخواهيد « اسلام » يا « مسلمانان » را بيازمائيد با اين برنامه‌ها بيازمائيد نه به مساله تغيير قبله .\r\nسپس به عنوان يك هشدار به خرده گيران ، و تشويق نيكوكاران مىفرمايد :\r\n« هر جا باشيد خداوند همه شما را حاضر خواهد كرد » ( نَ ما تَكُونُوا يَأْتِ بِكُمُ اللَّه جَمِيعاً ) .\r\nدر آن دادگاه بزرگ رستاخيز كه صحنه نهايى پاداش و كيفر است .\r\nچنين نيست كه عده اى مشغول انجام بهترين كارها باشند و گروهى ديگر جز سمپاشى و تخريب و اخلال كار ديگرى نكنند ، و با هم يكسان باشند و حساب و كتاب و جزائى در كار نباشد ، مسلم بدانيد چنان روزى در پيش است و به همه حسابها رسيدگى مىشود .\r\nو از آنجا كه ممكن است براى بعضى اين جمله عجيب باشد كه چگونه خداوند ذرات خاكهاى پراكنده انسانها را هر جا كه باشد جمعآورى مىكند و لباس حيات نوينى بر آنها مىپوشاند ؟ بلافاصله مىگويد : « و خداوند بر هر كارى قدرت دارد » ( اللَّه عَلى كُلِّ شَيْءٍ قَدِيرٌ ) .\r\nدر حقيقت اين جمله در پايان آيه به منزله دليل است براى جمله قبل از « يْنَ ما تَكُونُوا يَأْتِ بِكُمُ اللَّه جَمِيعاً » .\r\n","description":"","footnote":"","page_name":" 502 ","page_number":515},
  {"content":"\r\n\r\nنكته‌ها :\r\n\r\n1 - آن روز كه ياران مهدى ( ع ) جمع مىشوند\r\nدر روايات متعددى كه از ائمه اهل بيت ع به ما رسيده جمله « يْنَ ما تَكُونُوا يَأْتِ بِكُمُ اللَّه جَمِيعاً » به اصحاب مهدى ع تفسير شده است .\r\nاز جمله در كتاب « روضه كافى » از « امام باقر » ع مىخوانيم كه بعد از ذكر اين جمله فرمود :\r\nيعنى اصحاب القائم ، الثلاثمائة و البضعة عشر رجلا ، هم و اللَّه الامة المعدودة ، قال يجتمعون و اللَّه فى ساعة واحدة قزع كقزع الخريف :\r\n« منظور اصحاب امام قائم ع كه سيصد و سيزده نفرند ، به خدا سوگند منظور از » امة معدودة « آنها هستند ، به خدا سوگند در يك ساعت همگى جمع مىشوند همچون پاره‌هاى ابر پائيزى كه بر اثر تند باد ، جمع و متراكم مىگردد » ! ( 1 ) .\r\nاز امام « على بن موسى » الرضا ع نيز نقل شده :\r\nو ذلك و اللَّه ان لو قام قائمنا يجمع اللَّه اليه جميع شيعتنا من جميع البلدان\r\n: به خدا سوگند هنگامى كه مهدى ع قيام كند تمام پيروان ما را از تمام شهرها گرد او جمع مىكند ( 2 ) .\r\nبدون شك اين تفسير از مفاهيم « بطون » آيه است ، چرا كه مىدانيم طبق روايات ، آيات قرآن گاه معانى متعددى دارد كه يك معنى ظاهر و همگانى عمومى است ، و ديگرى معنى درونى و به اصطلاح بطن آيه است ، كه جز پيامبر ص و امامان ع و كسانى كه خدا بخواهد ، از آن آگاه نيستند .\r\nبه تعبير ديگر : در حقيقت اين روايات اشاره به آن است ، خدايى كه قدرت دارد ذرات پراكنده خاك انسانها را در قيامت از نقاط مختلف جهان جمعآورى كند ، به آسانى مىتواند ياران مهدى را در يك روز و يك ساعت براى افروختن نخستين جرقه‌هاى انقلاب به منظور تاسيس حكومت عدل الهى و پايان دادن به ظلم\r\n\r\n","description":"","footnote":"\r\n( 1 ) نور الثقلين جلد 1 صفحه 139 .\r\n( 2 ) مجمع البيان ذيل آيه مورد بحث .\r\n","page_name":" 503 ","page_number":516},
  {"content":"\r\nو ستم ، جمع نمايد .\r\n2 - تفسير جمله « وكُلٍّ وِجْهَةٌ هُوَ مُوَلِّيها »\r\n- گفتيم ظاهر آيه اين است كه اشاره به قبله‌هاى مختلفى است كه خدا براى امتها قرار داده ، ولى بعضى احتمال داده‌اند كه اشاره به معنى وسيعترى است كه شامل روشها و برنامه‌هاى تكوينى مىشود ، و در حقيقت معنى قضا و قدر تكوينى نيز از آن منظور بوده ( 1 ) ( دقت كنيد ) .\r\nالبته اگر قرائن قبل و بعد اين آيه نبود ، چنين تفسيرى امكانپذير بود ، ولى با توجه به اين قرائن ظاهر همان معنى اول است ، و جمله « وَمُوَلِّيها » شبيه « فَلَنُوَلِّيَنَّكَ قِبْلَةً تَرْضاها » است ، و به فرض كه آيه اشاره به اين معنى باشد هرگز به مفهوم آن قضا و قدر اجبارى نيست ، بلكه همان قضا و قدرى است كه با اصل آزادى اراده و اختيار سازگار است ( 2 ) .\r\n\r\n","description":"","footnote":"\r\n( 1 ) تفسير الميزان جلد اول صفحه 331 .\r\n( 2 ) براى توضيح بيشتر به كتاب « انگيزه پيدايش مذهب » فصل قضا و قدر مراجعه شود .\r\n","page_name":" 504 ","page_number":517},
  {"content":"\r\n\r\n[ سوره البقرة ‹ 2 › : آيات 149 تا 150 
  ]\r\nوَ مِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ وَإِنَّه لَلْحَقُّ مِنْ رَبِّكَ وَمَا اللَّه بِغافِلٍ عَمَّا تَعْمَلُونَ ‹ 149 › وَمِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ وَحَيْثُ ما كُنْتُمْ فَوَلُّوا وُجُوهَكُمْ شَطْرَه لِئَلَّا يَكُونَ لِلنَّاسِ عَلَيْكُمْ حُجَّةٌ إِلَّا الَّذِينَ ظَلَمُوا مِنْهُمْ فَلا تَخْشَوْهُمْ وَاخْشَوْنِي وَلأُتِمَّ نِعْمَتِي عَلَيْكُمْ وَلَعَلَّكُمْ تَهْتَدُونَ ‹ 150 ›\r\n\r\nترجمه :\r\n149 - از هر جا ( و از هر شهر و نقطه اى ) خارج شدى ( به هنگام نماز ) روى خود را به جانب « مسجد الحرام » كن ، اين دستور حقى است از طرف پروردگار تو و خداوند از كردار شما غافل نيست .\r\n150 - و از هر جا خارج شدى روى خود را به جانب مسجد الحرام كن ، و هر جا بوديد روى خود را به سوى آن كنيد تا مردم جز ظالمان ( كه دست از لجاجت بر نمىدارند ) دليلى بر ضد شما نداشته باشند ( زيرا از نشانه‌هاى پيامبر كه در كتب آسمانى پيشين آمده اين است كه او به سوى دو قبله نماز مىخواند ) از آنها نترسيد ( و تنها ) از من بترسيد ( اين تغيير قبله به خاطر آن بود كه ) نعمت خود را بر شما تمام كنم تا هدايت شويد .\r\n\r\nتفسير : تنها از خدا بترس\r\nاين آيات هم چنان مساله تغيير قبله و پى آمدهاى آن را دنبال مىكند .\r\n","description":"","footnote":"","page_name":" 505 ","page_number":518},
  {"content":"\r\nدر آيه نخست روى سخن را به پيامبر ص كرده و به عنوان يك فرمان مؤكد مىگويد : « از هر جا ( و از هر شهر و ديار ) خارج شدى ( به هنگام نماز ) روى خود را به جانب مسجد الحرام كن » ( * ( وَمِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ ) * ) .\r\nو باز به عنوان تاكيد بيشتر اضافه مىكند : « اين فرمان دستور حقى است از سوى پروردگارت » ( * ( وَإِنَّه لَلْحَقُّ مِنْ رَبِّكَ ) * ) .\r\nو در پايان اين آيه به عنوان تهديدى نسبت به توطئه گران و هشدارى به مؤمنان مىگويد : « و خدا از آنچه انجام مىدهيد غافل نيست » ( * ( وَمَا اللَّه بِغافِلٍ عَمَّا تَعْمَلُونَ ) * ) .\r\nاين تاكيدات پى در پى كه در آيه بعد نيز تعقيب خواهد شد ، همگى حاكى از اين حقيقت است كه مساله تغيير قبله و نسخ حكم سابق براى گروهى از تازه مسلمانان نيز گران و سنگين بوده همانگونه كه براى دشمنان لجوج ، دستاويزى براى سمپاشى .\r\nدر اينجا - و بطور كلى در همه تحولات و انقلابهاى تكاملى - چيزى كه مىتواند به گفتگوها پايان دهد و ترديدها و شكها را بزدايد همان قاطعيت و صراحت و تاكيدهاى متوالى و كوبنده است ، هر گاه رهبر جمعيت در اين مواقع حساس با لحن قاطع و برنده و غير قابل تغيير ، موضع خود را مشخص كند ، دوستان را مصممتر و دشمنان را براى هميشه مايوس خواهد ساخت ، و اين نكته كرارا در قرآن به وضوح ديده مىشود .\r\nبعلاوه اين تكرار و تاكيدها در حقيقت تكرار محض نيست ، بلكه دستورات تازه اى نيز هم همراه دارد ، از جمله اينكه در آيات گذشته تكليف مسلمانان در ارتباط با مساله قبله نسبت به شهرى كه در آن زندگى مىكردند مشخص شده بود ، اما در اين آيه و آيه بعد ، حكم نمازگزاران را به هنگام مسافرت در هر نقطه\r\n","description":"","footnote":"","page_name":" 506 ","page_number":519},
  {"content":"\r\nو هر ديار روشن مىسازد .\r\nدر آيه بعد ، حكم عمومى توجه به مسجد الحرام را در هر مكان و هر نقطه اى تكرار مىكند مىگويد : « از هر جا خارج شدى و به هر نقطه روى آوردى ، صورت خود را به هنگام نماز متوجه مسجد الحرام كن » ( * ( وَمِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ ) * ) .\r\nدرست است كه روى سخن در اين جمله به پيامبر ص است ولى مسلما منظور عموم نمازگزاران مىباشد ، ولى در جمله بعد براى تاكيد و تصريح اضافه مىكند : « و هر جا شما بوده باشيد روى خود را به سوى آن كنيد » ( * ( وَحَيْثُ ما كُنْتُمْ فَوَلُّوا وُجُوهَكُمْ شَطْرَه ) * ) .\r\nسپس در ذيل همين آيه به سه نكته مهم اشاره مىكند :\r\n1 - كوتاه شدن زبان مخالفان - مىگويد « اين تغيير قبله به خاطر آن صورت گرفت كه مردم حجتى بر ضد شما نداشته باشند » ( * ( لِئَلَّا يَكُونَ لِلنَّاسِ عَلَيْكُمْ حُجَّةٌ ) * ) .\r\nهر گاه اين تغيير قبله صورت نمىگرفت از يك سو زبان يهود به روى مسلمانان باز مىشد و مىگفتند : ما در كتب خود خوانده‌ايم كه نشانه پيامبر موعود اين است كه به سوى دو قبله نماز مىخواند و اين نشانه در محمد ص نيست ، و از سوى ديگر مشركان ايراد مىكردند كه او مدعى است براى احياء آئين ابراهيم آمده ، پس چرا خانه كعبه را كه پايه گزارش ابراهيم است فراموش نموده ، اما حكم تغيير قبله موقت به قبله دائمى ، زبان هر دو گروه را بست .\r\nولى از آنجا كه هميشه افراد بهانه جو و ستمگرى هستند كه در برابر هيچ منطقى تسليم نمىشوند ، استثنايى براى اين موضوع قائل شده ، مىگويد : « مگر كسانى از آنها كه ستم كرده‌اند » ( * ( إِلَّا الَّذِينَ ظَلَمُوا مِنْهُمْ ) * ) .\r\n","description":"","footnote":"","page_name":" 507 ","page_number":520},
  {"content":"\r\nكه اينها به هيچ صراطى مستقيم نيستند ، اگر به سوى بيت المقدس نماز بخوانيد مىگويند اين قبله يهود است و شما دنباله رو ديگرانيد ، و اگر به سوى كعبه باز گرديد مىگويند شما ثبات و بقايى نداريد ، بقيه آئين شما نيز به زودى دستخوش دگرگونى خواهد شد ! اين بهانه جويان به حق شايسته نام ستمگر و ظالمند ، چرا كه هم بر خود ستم مىكنند و هم بر مردم كه سد راه هدايت آنها مىشوند .\r\n2 - از آنجا كه عنوان كردن اين گروه لجوج را با نام « ستمگر » ممكن بود در بعضى توليد وحشت كند مىگويد : « از آنها هرگز نترسيد ، و تنها از من بترسيد » ( * ( فَلا تَخْشَوْهُمْ وَاخْشَوْنِي ) * ) .\r\nاين يكى از اصول كلى و اساسى تربيت توحيدى اسلامى است كه از هيچ چيزى و هيچ كس جز خدا نبايد ترس داشت ، تنها ترس از خدا ( يا صحيحتر ترس از نافرمانى او ) شعار هر مسلمان با ايمان است ، كه اگر اين اصل بر روح و جان آنها پرتوافكن شود ، هرگز شكست نخواهند خورد .\r\nاما مسلمان نماهايى كه به عكس دستور بالا ، گاه از « شرق » مىترسند و گاه از قدرت « غرب » گاه از « منافقين داخلى » و گاه از « دشمنان خارجى » خلاصه از همه چيز و همه كس جز خدا وحشت دارند آنها هميشه زبون و حقير و شكستخورده‌اند .\r\n3 - تكميل نعمت خداوند به عنوان آخرين هدف براى تغيير قبله ذكر شده ، مىفرمايد « اين به خاطر آن بود كه شما را تكامل بخشم و از قيد تعصب برهانم » و نعمت خود را بر شما تمام كنم تا هدايت شويد « ( * ( وَلأُتِمَّ نِعْمَتِي عَلَيْكُمْ وَلَعَلَّكُمْ تَهْتَدُونَ ) * ) .\r\nدر حقيقت تغيير قبله يك نوع تربيت و تكامل و نعمت براى مسلمانان بود تا با انضباط اسلامى آشنا شوند و از تقليد و تعصب برهند ، زيرا همانگونه كه گفتيم\r\n","description":"","footnote":"","page_name":" 508 ","page_number":521},
  {"content":"\r\nخداوند در آغاز براى جدا كردن صفوف مسلمانان از بت پرستان كه در برابر كعبه كه آن روز بت خانه بزرگى بود سجده مىكردند دستور داد به سوى بيت المقدس نماز بخوانند ، تا موضع آنان در برابر مشركان مشخص گردد ، اما بعد از هجرت پيامبر ص همزمان با تشكيل حكومت اسلامى دستور توجه به سوى كعبه صادر شد ، و مسلمانان متوجه قديمىترين خانه توحيد شدند و به اين ترتيب يك مرحله از تكامل جامعه اسلامى تحقق يافت .\r\n","description":"","footnote":"","page_name":" 509 ","page_number":522},
  {"content":"\r\n\r\n[ سوره البقرة ‹ 2 › : آيات 151 تا 152 
  ]\r\nكَما أَرْسَلْنا فِيكُمْ رَسُولًا مِنْكُمْ يَتْلُوا عَلَيْكُمْ آياتِنا وَيُزَكِّيكُمْ وَيُعَلِّمُكُمُ الْكِتابَ وَالْحِكْمَةَ وَيُعَلِّمُكُمْ ما لَمْ تَكُونُوا تَعْلَمُونَ ‹ 151 › فَاذْكُرُونِي أَذْكُرْكُمْ وَاشْكُرُوا لِي وَلا تَكْفُرُونِ ‹ 152 ›\r\n\r\nترجمه :\r\n151 - همانگونه ( كه با تغيير قبله نعمت خود را بر شما كامل كرديم ) رسولى در ميان شما از نوع خودتان فرستاديم تا آيات ما را بر شما بخواند ، و شما را تزكيه كند ، و كتاب و حكمت بياموزد ، و آنچه نمىدانستيد به شما ياد دهد .\r\n152 - پس به ياد من باشيد تا به ياد شما باشم ، و شكر مرا گوئيد و كفران ( در برابر نعمتها ) نكنيد .\r\n\r\nتفسير : برنامه‌هاى رسول اللَّه\r\nخداوند در آخرين جمله از آيه گذشته يكى از دلائل تغيير قبله را تكميل نعمت خود بر مردم و هدايت آنان بيان كرد ، در آيه مورد بحث با ذكر كلمه « كما » اشاره به اين حقيقت مىكند كه تغيير قبله تنها نعمت خدا بر شما نبود ، بلكه نعمتهاى فراوان ديگرى به شما داده است « همانگونه كه رسولى در ميان شما از نوع خودتان فرستاديم » ( * ( كَما أَرْسَلْنا فِيكُمْ رَسُولًا مِنْكُمْ ) * ) .\r\nكلمه « منكم » ( از شما ) ممكن است اشاره به اين معنى باشد كه او از نوع بشر است و تنها بشر مىتواند مربى و رهبر و سرمشق انسانها گردد و از دردها و نيازها و مسائل او آگاه باشد كه اين خود نعمت بزرگى است .\r\n","description":"","footnote":"","page_name":" 510 ","page_number":523},
  {"content":"\r\nو يا منظور اين است كه او از نژاد شما و هموطن شما است ، زيرا عربهاى جاهلى بر اثر تعصب شديد نژادى ممكن نبود زير بار پيامبرى از غير نژاد خود بروند ، چنان كه در آيه 198 و 199 سوره شعراء مىخوانيم : وَلَوْ نَزَّلْناه عَلى بَعْضِ الأَعْجَمِينَ فَقَرَأَه عَلَيْهِمْ ما كانُوا بِه مُؤْمِنِينَ : « اگر ما قرآن را بر مردى از غير عرب نازل ميكرديم و بر آنها مىخواند هرگز به او ايمان نمىآوردند » و اين براى آنها نعمت مهمى محسوب مىشد كه پيامبر از خودشان باشد .\r\nالبته اين براى آغاز كار بود ، اما سر انجام مساله نژاد و وطن ( جغرافيايى ) از برنامه‌ها حذف شد و دستور اصلى و جاودانه اسلام كه « جهان » را وطن ، و « انسانيت » را نژاد معرفى مىكند ، اعلام گرديد .\r\nبعد از ذكر اين نعمت به چهار نعمت ديگر كه از بركت اين پيامبر ، عايد مسلمين شد اشاره مىكند :\r\n1 - « آيات ما را بر شما مىخواند » ( * ( يَتْلُوا عَلَيْكُمْ آياتِنا ) * ) .\r\n« يتلوا » از ماده « تلاوت » به معنى پى در پى در آوردن است لذا هنگامى كه عباراتى پى در پى ( و روى نظام صحيح ) خوانده شود از آن تعبير به تلاوت مىكنند ، يعنى پيامبر ، سخنان خدا را روى نظام صحيح و مناسبى پى در پى بر شما مىخواند تا قلوبتان را آماده پذيرش معانى آن كند ، بنا بر اين تلاوت منظم و حساب شده پيامبر ص براى ايجاد آمادگى در برابر تعليم و تربيت است كه در جمله‌هاى بعد به آن اشاره مىشود .\r\n2 - « او شما را پرورش مىدهد » ( * ( وَيُزَكِّيكُمْ ) * ) .\r\n« تزكيه » در اصل ( چنان كه راغب در مفردات گويد ) به معنى افزودن و نمو دادن است ، يعنى او با كمك گرفتن از آيات خدا بر كمالات معنوى و مادى ، شما مىافزايد ، و روحتان را نمو مىدهد ، گلهاى فضيلت را بر شاخسار وجودتان آشكار مىسازد و انواع صفات زشت را كه در عصر جاهليت ، جامعه شما را فرا\r\n","description":"","footnote":"","page_name":" 511 ","page_number":524},
  {"content":"\r\nگرفته بود مىزدايد .\r\n3 - « و كتاب و حكمت به شما مىآموزد » ( * ( وَيُعَلِّمُكُمُ الْكِتابَ وَالْحِكْمَةَ ) * ) .\r\nگرچه « تعليم » بطور طبيعى مقدم بر « تربيت » است ، اما همانگونه كه سابقا هم اشاره كرديم قرآن مجيد براى اثبات اين حقيقت كه هدف نهايى « تربيت » است غالبا آن را مقدم بر تعليم آورده است :\r\nفرق ميان « كتاب » و « حكمت » ، ممكن است از اين نظر باشد كه كتاب اشاره به آيات قرآن و وحى الهى است كه به صورت اعجاز بر پيامبر ص نازل شده ، ولى حكمت سخنان پيامبر ص و تعليمات او است كه سنت نام دارد .\r\nو نيز ممكن است « كتاب » اشاره به اصل دستورات باشد و حكمت اشاره به « اسرار ، فلسفه‌ها ، علل و نتائج » آن باشد .\r\nبعضى از مفسران نيز احتمال داده‌اند كه « حكمت » اشاره به حالت و ملكه اى باشد كه از تعليمات كتاب حاصل مىشود ، و با داشتن آن انسان مىتواند هر كار را بجاى خود انجام دهد ( 1 ) .\r\nنويسنده تفسير « المنار » بعد از ذكر تفسير نخست ( منظور از حكمت « سنت » است ) آن را نادرست مىشمرد ، و به آيه 39 سوره اسراء ذلِكَ مِمَّا أَوْحى إِلَيْكَ رَبُّكَ مِنَ الْحِكْمَةِ ( اينها از امورى است كه پروردگارت از حكمت به تو وحى فرستاده ) استدلال مىكند .\r\nولى به عقيده ما پاسخ اين ايراد روشن است زيرا حكمت ، معنى وسيعى دارد و ممكن است به آيات قرآن و اسرارى كه از اين طريق بر پيامبر ص نازل شده اطلاق گردد ، ولى آنجا كه « حكمت » در برابر « كتاب » ( قرآن ) قرار مىگيرد ( مانند آيه مورد بحث و آيات مشابه آن ) مسلما منظور از آن غير از كتاب است و آن چيزى جز « سنت » نخواهد بود .\r\n\r\n","description":"","footnote":"\r\n( 1 ) تفسير فى ظلال جلد اول صفحه اول .\r\n","page_name":" 512 ","page_number":525},
  {"content":"\r\n4 - « و آنچه را نمىدانستيد به شما تعليم مىدهد » ( * ( وَيُعَلِّمُكُمْ ما لَمْ تَكُونُوا تَعْلَمُونَ ) * ) .\r\nگرچه اين موضوع در جمله قبل كه تعليم كتاب و حكمت است وجود داشته ولى قرآن مخصوصا آن را تفكيك مىكند ، تا به آنها بفهماند اگر پيامبران نبودند بسيارى از علوم براى هميشه از شما مخفى بود ، آنها تنها رهبر اخلاقى و اجتماعى نبودند ، بلكه پيشواى علمى نيز بودند كه بدون رهبرى آنها علوم انسانى نضج نمىگرفت .\r\nبا توجه به نعمتهاى مختلف الهى كه در اين آيه بيان شد ، در آيه بعد به مردم اعلام مىكند كه جا دارد شكر اين نعمتهاى بزرگ را بجا آورند و با بهره گيرى صحيح از اين نعمتها ، حق شكر او را ادا كنند ، مىفرمايد : « مرا ياد كنيد تا شما را ياد كنم و شكر مرا بجا آوريد و كفران نكنيد » ( * ( فَاذْكُرُونِي أَذْكُرْكُمْ وَاشْكُرُوا لِي وَلا تَكْفُرُونِ ) * ) .\r\nبديهى است جمله « مرا ياد كنيد تا شما را ياد كنم » اشاره به يك معنى عاطفى ميان خدا و بندگان نيست ، آن گونه كه در ميان انسانها است كه به هم مىگويند : به ياد ما باشيد تا به ياد شما باشيم .\r\nبلكه اشاره به يك اصل تربيتى و تكوينى است ، يعنى به ياد من باشيد ، به ياد ذات پاكى كه سرچشمه تمام خوبيها و نيكيها است و به اين وسيله روح و جان خود را پاك و روشن سازيد و آماده پذيرش رحمت پروردگار ، توجه شما به اين ذات پاك شما را در فعاليتها مخلصتر ، مصممتر ، نيرومندتر ، و متحدتر مىسازد .\r\nهمانگونه كه منظور از « شكرگزارى و عدم كفران » تنها يك مساله تشريفاتى و گفتن با زبان نيست ، بلكه منظور آن است كه هر نعمتى را درست به جاى خود مصرف كنيد و در راه همان هدفى كه براى آن آفريده شده به كار\r\n","description":"","footnote":"","page_name":" 513 ","page_number":526},
  {"content":"\r\nگيريد تا مايه فزونى رحمت و نعمت خدا گردد .\r\n\r\nنكته‌ها :\r\n\r\n1 - گفتار مفسران در تفسير جمله « * ( فَاذْكُرُونِي أَذْكُرْكُمْ ) * »\r\nمفسران در شرح اين جمله ، و اينكه منظور از يادآورى بندگان چيست ؟\r\nو يادآورى خداوند چگونه است تفسيرهاى متنوعى ذكر كرده‌اند كه فخر رازى در تفسير كبير خود آن را در ده موضوع خلاصه كرده :\r\n1 - مرا به « اطاعت » ياد كنيد ، تا شما را به « رحمتم » ياد كنم ( شاهد اين سخن آيه 132 سوره آل عمران است كه مىگويد : أَطِيعُوا اللَّه وَالرَّسُولَ لَعَلَّكُمْ تُرْحَمُونَ ) .\r\n2 - مرا به « دعا » ياد كنيد ، تا شما را به « اجابت » ياد كنم ( شاهد اين سخن آيه 60 سوره مؤمن است كه مىگويد : ادْعُونِي أَسْتَجِبْ لَكُمْ ) .\r\n3 - مرا به « ثنا و طاعت » ياد كنيد ، تا شما را به « ثنا و نعمت » ياد كنم .\r\n4 - مرا در « دنيا » ياد كنيد تا شما را در « جهان ديگر » ياد كنم .\r\n5 - مرا در « خلوتگاهها » ياد كنيد تا شما را در « جمع » ياد كنم .\r\n6 - مرا به « هنگام وفور نعمت » ياد كنيد ، تا شما را در « سختيها » ياد كنم .\r\n7 - مرا به « عبادت » ياد كنيد ، تا شما را به « كمك » ياد كنم ( شاهد اين سخن جمله إِيَّاكَ نَعْبُدُ وَإِيَّاكَ نَسْتَعِينُ است ) .\r\n8 - مرا به « مجاهدت » ياد كنيد ، تا شما را به « هدايت » ياد كنم ( شاهد اين سخن آيه 69 سوره عنكبوت است كه مىفرمايد وَالَّذِينَ جاهَدُوا فِينا لَنَهْدِيَنَّهُمْ سُبُلَنا ) .\r\n9 - مرا به « صدق و اخلاص » ياد كنيد شما را به « خلاص و مزيد اختصاص »\r\n","description":"","footnote":"","page_name":" 514 ","page_number":527},
  {"content":"\r\nياد مىكنم .\r\n10 - مرا به « ربوبيت » ياد كنيد شما را به « رحمت » ياد مىكنم ( مجموعه سوره حمد مىتواند گواه اين معنى باشد ) ( 1 ) .\r\nالبته هر يك از اين امور جلوه اى از جلوه‌هاى معنى وسيع اين آيه است و آيه فوق همه اين معانى و حتى غير آن را نيز شامل مىشود : مرا به « شكر » ياد كنيد تا شما را به « زيادى نعمت » ياد كنم ، چنان كه در آيه 7 سوره ابراهيم مىخوانيم لَئِنْ شَكَرْتُمْ لأَزِيدَنَّكُمْ .\r\nبدون شك هر گونه توجه به خداوند - چنان كه گفتيم - يك اثر تربيتى دارد كه در پرتو ياد خدا در وجود انسان پرتوافكن مىشود ، و روح و جان او بر اثر اين توجه آمادگى نزول بركات جديدى كه متناسب با نحوه ياد او است پيدا مىكند .\r\n\r\n2 - ذكر خدا چيست ؟\r\n- مسلم است منظور از ذكر خدا تنها يادآورى به زبان نيست ، كه زبان ترجمان قلب است ، هدف اين است با تمام قلب و جان به ذات پاك خدا توجه داشته باشيد ، همان توجهى كه انسان را از گناه باز مىدارد و به اطاعت فرمان او دعوت مىكند .\r\nبه همين دليل در احاديث متعددى از پيشوايان اسلام نقل شده است كه منظور از ذكر خدا يادآورى عملى است ، در حديثى از پيامبر ص مىخوانيم كه به على ع وصيت فرمود و از جمله وصايايش اين بود :\r\nثلاث لا تطيقها هذه الامة المواساة للاخ فى ماله و انصاف الناس من نفسه ، و ذكر اللَّه على كل حال ، و ليس هو سبحان اللَّه و الحمد للَّه و لا إله الا اللَّه و اللَّه اكبر ، و لكن اذا ورد على ما يحرم اللَّه عليه خاف اللَّه تعالى عنده و تركه :\r\n« سه كار است كه اين امت توانايى\r\n\r\n","description":"","footnote":"\r\n( 1 ) تفسير كبير فخر رازى جلد 4 صفحه 144 ( با مختصر تغيير و مقدارى اضافات ) .\r\n","page_name":" 515 ","page_number":528},
  {"content":"\r\nانجام آن را ( بطور كامل ) ندارند ، مواسات و برابرى با برادر دينى در مال ، و اداى حق مردم با قضاوت عادلانه نسبت به خود و ديگران ، و خدا را در هر حال ياد كردن ، منظور سبحان اللَّه و الحمد للَّه و لا إله الا اللَّه و اللَّه اكبر نيست ، بلكه منظور اين است هنگامى كه كار حرامى در مقابل او قرار مىگيرد از خدا بترسد و آن را ترك گويد » ( 1 ) .\r\nولى به هر حال چه جالب است كه خداوند با آن عظمت ، ذكر بندگان را در كنار ذكر خود قرار مىدهد ، بندگان در آن عالم محدود و كوچكشان و خداوند بزرگ در آن عالم نامحدود و بى انتها با آن همه رحمتها و بركات !\r\n\r\n","description":"","footnote":"\r\n( 1 ) كتاب خصال طبق نقل تفسير نور الثقلين جلد 1 صفحه 140 .\r\n","page_name":" 516 ","page_number":529},
  {"content":"\r\n\r\n[ سوره البقرة ‹ 2 › : آيات 153 تا 154 
  ]\r\nيا أَيُّهَا الَّذِينَ آمَنُوا اسْتَعِينُوا بِالصَّبْرِ وَالصَّلاةِ إِنَّ اللَّه مَعَ الصَّابِرِينَ ‹ 153 › وَلا تَقُولُوا لِمَنْ يُقْتَلُ فِي سَبِيلِ اللَّه أَمْواتٌ بَلْ أَحْياءٌ وَلكِنْ لا تَشْعُرُونَ ‹ 154 ›\r\n\r\nترجمه :\r\n153 - اى افراد با ايمان از صبر ( و استقامت ) و نماز ( در برابر حوادث سخت زندگى ) كمك بگيريد ( زيرا ) خداوند با صابران است .\r\n154 - و به آنها كه در راه خدا كشته مىشوند مرده مگوييد ، بلكه آنها زندگانند ولى شما نمىفهميد .\r\n\r\nشان نزول :\r\nبعضى از مفسران از ابن عباس در شان نزول دومين آيه مورد بحث چنين نقل كرده‌اند كه اين آيه در باره كشته شدگان ميدان جنگ بدر نازل گرديد ، آنها چهارده تن بودند ، شش نفر از مهاجران ، و هشت نفر از انصار ، بعد از پايان جنگ عده اى تعبير مىكردند فلان كس مرد ، آيه فوق نازل شد و با صراحت آنها را از اطلاق كلمه « ميت » بر شهيدان نهى كرد .\r\n\r\nتفسير : شهيدان زنده‌اند . . .\r\nاز آنجا كه در آيات گذشته سخن از تعليم و تربيت و ذكر و شكر بود و با توجه به معنى بسيار وسيعى كه اين مفاهيم دارند ، غالب دستورات دينى را در بر مىگيرند\r\n","description":"","footnote":"","page_name":" 517 ","page_number":530},
  {"content":"\r\nدر نخستين آيه مورد بحث سخن از صبر و پايدارى به ميان مىآورد ، كه بدون آن ، مفاهيم گذشته هرگز تحقق نخواهد يافت .\r\nنخست ميگويد : « اى كسانى كه ايمان آورده‌ايد از صبر و نماز كمك بگيريد » ( * ( يا أَيُّهَا الَّذِينَ آمَنُوا اسْتَعِينُوا بِالصَّبْرِ وَالصَّلاةِ ) * ) .\r\nو با اين دو نيرو ( استقامت و توجه به خدا ) به جنگ مشكلات و حوادث سخت برويد كه پيروزى از آن شما است « زيرا خداوند با صابران است » ( * ( إِنَّ اللَّه مَعَ الصَّابِرِينَ ) * ) .\r\nبه عكس آنچه بعضى تصور مىكنند ، « صبر » هرگز به معنى تحمل بدبختيها و تن دادن ذلت و تسليم در برابر عوامل شكست نيست ، بلكه صبر و شكيبايى به معنى پايدارى و استقامت در برابر هر مشكل و هر حادثه است .\r\nلذا بسيارى از علماى اخلاق براى « صبر » سه شاخه ذكر كرده‌اند :\r\nصبر بر اطاعت ( مقاومت در برابر مشكلاتى كه در راه طاعت وجود دارد ) .\r\nصبر بر معصيت ( ايستادگى در برابر انگيزه‌هاى گناه و شهوات سركش و طغيانگر ) .\r\nو صبر بر مصيبت ( پايدارى در برابر حوادث ناگوار و عدم خود باختگى و شكست روحى و ترك جزع و فزع ) .\r\nكمتر موضوعى را در قرآن مىتوان يافت كه مانند « صبر » تكرار و مورد تاكيد قرار گرفته باشد ، در قرآن مجيد در حدود هفتاد مورد از « صبر » ، سخن به ميان آمده كه بيش از ده مورد از آن به شخص پيامبر ص اختصاص دارد .\r\nتاريخ مردان بزرگ گواهى مىدهد كه يكى از عوامل مهم يا مهمترين عامل پيروزى آنان استقامت و شكيبايى بوده است ، افرادى كه از اين صفت بىبهره‌اند در گرفتاريها بسيار زود از پا در مىآيند و مىتوان گفت نقشى را كه اين عامل در پيشرفت افراد و جامعه‌ها ايفا مىكند ، نه فراهم بودن امكانات دارد\r\n","description":"","footnote":"","page_name":" 518 ","page_number":531},
  {"content":"\r\nو نه استعداد و هوش و مانند آن .\r\nبه همين دليل در قرآن مجيد روى اين موضوع با مؤكدترين بيان تكيه شده است ، آنجا كه مىگويد : إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ : « صابران پاداش خود را بىحساب مىگيرند » ( زمر - 10 ) .\r\nو در مورد ديگر بعد از ذكر « صبر در برابر حوادث » مىخوانيم : إِنَّ ذلِكَ مِنْ عَزْمِ الأُمُورِ : « اين كار از محكمترين كارها است » ( لقمان - 17 ) .\r\nاصولا ويژگى استقامت و پايمردى ، اين است كه فضائل ديگر بدون آن ارج و بهايى نخواهد داشت كه پشتوانه همه آنها صبر است و لذا در « نهج البلاغه » در « كلمات قصار » مىخوانيم :\r\nو عليكم بالصبر ، فان الصبر من الايمان كالراس من الجسد ، و لا خير فى جسد لا راس معه ، و لا فى ايمان لا صبر معه :\r\n« بر شما باد به صبر و استقامت كه صبر در برابر ايمان همچون سر است در مقابل تن ، تن بىسر فايده اى ندارد ، همچنين ايمان بدون صبر ناپايدار و بىنتيجه است » ( 1 ) .\r\nدر روايات اسلامى عاليترين صبر را آن دانسته‌اند كه به هنگام فراهم آمدن وسائل عصيان و گناه انسان مقاومت كند و از لذت گناه چشم بپوشد .\r\nدر آيه مورد بحث مخصوصا به مسلمانان انقلابى نخستين كه دشمنان نيرومند و خونخوار و بىرحم از هر سو آنها را احاطه كرده بودند ، دستور داده شده است كه در برابر حوادث مختلف از قدرت صبر و پايمردى كمك بگيرند ، كه نتيجه آن استقلال شخصيت و اتكاء به خويشتن و خود يارى در پناه ايمان به خدا است و تاريخ اسلام اين حقيقت را به خوبى نشان مىدهد كه همين اصل اساسى پايه اصلى همه پيروزيها بود .\r\nموضوع ديگرى كه در آيه بالا به عنوان يك تكيه گاه مهم در كنار صبر ،\r\n\r\n","description":"","footnote":"\r\n( 1 ) نهج البلاغه كلمات قصار شماره 82 .\r\n","page_name":" 519 ","page_number":532},
  {"content":"\r\nمعرفى شده « صلوة » ( نماز ) است ، لذا در احاديث اسلامى مىخوانيم :\r\nكان على ( ع ) اذا اهاله امر فزع قام الى الصلاة ثم تلى هذه الاية * ( اسْتَعِينُوا بِالصَّبْرِ وَالصَّلاةِ . . . ) * :\r\n« هنگامى كه على ع با مشكلى روبرو مىشد به نماز برمىخاست و پس از نماز به دنبال حل مشكل مىرفت و اين آيه را تلاوت مىفرمود : « * ( اسْتَعِينُوا بِالصَّبْرِ وَالصَّلاةِ . . . ) * » ( 1 ) .\r\nاز اين موضوع هرگز نبايد تعجب كرد ، زيرا هنگامى كه انسان در برابر حوادث سخت و مشكلات طاقتفرسا قرار مىگيرد ، و نيروى خود را براى مقابله با آنها ناچيز مىبيند ، نياز به تكيه گاهى دارد كه از هر جهت نامحدود و بى انتها باشد ، نماز او را با چنين مبدئى مربوط مىسازد ، و با اتكاء بر او مىتواند با روحى مطمئن و آرام امواج سهمگين مشكلات را در هم بشكند .\r\nبنا بر اين آيه فوق در حقيقت به دو اصل توصيه مىكند يكى اتكاى به خداوند كه نماز مظهر آن است و ديگرى مساله خود يارى و اتكاى به نفس كه به عنوان صبر از آن ياد شده است .\r\nو به دنبال مساله صبر و استقامت در آيه بعد ، سخن از حيات جاويدان شهيدان مىگويد كه پيوند نزديكى با استقامت و صبرشان دارد .\r\nنخست مىگويد : « هرگز به آنها كه در راه خدا كشته مىشوند و شربت شهادت مىنوشند مرده مگوييد » ( * ( وَلا تَقُولُوا لِمَنْ يُقْتَلُ فِي سَبِيلِ اللَّه أَمْواتٌ ) * ) .\r\nسپس براى تاكيد بيشتر اضافه مىكند : « بلكه آنها زندگانند ، اما شما درك نمىكنيد ! » ( * ( بَلْ أَحْياءٌ وَلكِنْ لا تَشْعُرُونَ ) * ) .\r\nاصولا در هر نهضتى گروهى راحت طلب و ترسو خود را كنار مىكشند و علاوه بر اينكه خودشان كارى انجام نمىدهند سعى در دلسرد كردن ديگران دارند\r\n\r\n","description":"","footnote":"\r\n( 1 ) « كتاب كافى طبق نقل الميزان جلد اول صفحه 154 .\r\n","page_name":" 520 ","page_number":533},
  {"content":"\r\nهمين كه حادثه ناگوارى رخ مىدهد ، اظهار تاسف مىكنند و آن را دليل بر بى نتيجه بودن آن قيام مىپندارند ، غافل از اينكه هيچ هدف مقدس و گرانبهايى بدون دادن قربانى يا قربانيها بدست نيامده و اين يكى از سنن اين جهان است .\r\nقرآن كريم كرارا از اين دسته سخن به ميان آورده و آنها را سخت سرزنش مىكند .\r\nگروهى از اين قماش مردم در آغاز اسلام بودند كه هر گاه كسى از مسلمانان در ميدان جهاد به افتخار شهادت نائل مىآمد مىگفتند فلانى مرد ! و با اظهار تاسف از مردنش ، ديگران را مضطرب مىساختند .\r\nخداوند در پاسخ اين گفته‌هاى مسموم پرده از روى يك حقيقت بزرگ بر مىدارد و با صراحت مىگويد : شما حق نداريد كسانى را كه در راه خدا جان مىدهند مرده بخوانيد آنها زنده‌اند ، زنده جاويدان ، و از روزيهاى معنوى در پيشگاه خدا بهره مىگيرند ، با يكديگر سخن مىگويند ، و از سرنوشت پربارشان كاملا خشنودند ، اما شما كه در چهار ديوارى محدود عالم ماده محبوس و زندانى هستيد اين حقايق را نمىتوانيد درك كنيد .\r\n\r\nنكته‌ها :\r\n\r\n1 - چگونگى حيات جاودانى شهيدان\r\nدر اينكه حيات و زندگى شهيدان چگونه است ؟ در ميان مفسران گفتگو است ، بدون شك ظاهر آيه اين است كه آنها داراى يك نوع حيات برزخى و روحانى هستند چرا كه جسمشان از هم متلاشى شده و به گفته امام صادق ع آن حيات با بدنى است مثالى ( بدن مجرد از ماده معمولى و همگون اين بدن ) كه تفسير آن در سوره مؤمنون آيه 100 وَمِنْ وَرائِهِمْ بَرْزَخٌ إِلى يَوْمِ يُبْعَثُونَ خواهد آمد . ( 1 ) .\r\n\r\n","description":"","footnote":"\r\n( 1 ) تفسير نور الثقلين جلد 3 صفحه 559 ذيل آيه 100 سوره مؤمنون .\r\n","page_name":" 521 ","page_number":534},
  {"content":"\r\nبعضى از مفسران اين زندگى را به عنوان يك « حيات غيبى » و مخصوص به شهداء دانسته‌اند و گفته‌اند ما توضيح بيشترى در باره چگونگى اين زندگى و طرز استفاده از آن را در اختيار نداريم .\r\nبعضى ديگر حيات را در اينجا به معنى هدايت ، و مرگ را به معنى گمراهى دانسته‌اند ، و گفته‌اند معنى آيه اين است كه هر كس كشته شد نگوئيد گمراه است ، بلكه او هدايت شده است بعضى ديگر حيات جاويد شهيدان را زنده ماندن نام آنها و مكتب آنها مىدانند .\r\nولى با توجه به آنچه در تفسير اول گفتيم روشن مىشود كه هيچيك از اين احتمالات قابل قبول نيست ، نه لزومى دارد كه آيه را به معانى مجازى تفسير كنيم و نه مساله حيات برزخى را مخصوص شهيدان بدانيم ، بلكه شهيدان داراى حيات روحانى و برزخى هستند با اين امتياز كه در قرب رحمت پروردگارند و متنعم به انواع نعمتهاى او مىباشند .\r\n\r\n2 - مكتبى كه به شهادت افتخار مىكند\r\nاسلام با ترسيمى كه از مساله شهادت در آيه فوق و آيات ديگر قرآن كرده است عامل بسيار مهم تازه اى را در مبارزه حق در برابر باطل وارد ميدان ساخته است ، عاملى كه كاربرد آن از هر سلاحى بيشتر ، و تاثير آن از همه برتر است ، عاملى كه مىتواند خطرناكترين و وحشتناكترين سلاحهاى عصر و زمان ما را در هم بشكند ، چنان كه در تاريخ انقلاب اسلامى كشور ما ايران با كمال وضوح اين حقيقت را با چشم ديديم كه عشق به شهادت على رغم تمام كمبودهاى ظاهرى عامل پيروزى سربازان اسلام در برابر قدرتهاى بزرگ شد .\r\nو اگر در تاريخ اسلام و حماسه‌هاى جاويدان جهادهاى اسلامى و شرح ايثارگريهاى كسانى را كه با تمام وجودشان در راه پيشبرد اين آئين پاك جانفشانى\r\n","description":"","footnote":"","page_name":" 522 ","page_number":535},
  {"content":"\r\nكردند دقت كنيم مىبينيم يك دليل مهم همه آن پيروزيها همين بود كه اسلام در تعليمات خود اين درس بزرگ را به آنها آموخته بود كه شهادت در راه خدا و در طريق حق و عدالت به معنى فناء و نابودى و مرگ نيست ، بلكه سعادت است و زندگى جاويدان و افتخار ابدى .\r\nسربازانى كه چنين درسى را در اين مكتب بزرگ آموخته‌اند هرگز قابل مقايسه با سربازان عادى نيستند ، سرباز عادى به حفظ جان خود مىانديشد ، اما آنها براى حفظ مكتب پيكار مىكنند و پروانه وار مىسوزند و قربانى مىشوند و افتخار مىكنند .\r\n\r\n3 - زندگى برزخى و بقاى روح\r\n- ضمنا از اين آيه موضوع بقاى روح و زندگى برزخى انسانها ( زندگى پس از مرگ و قبل از رستاخيز ) به روشنى اثبات مىشود و پاسخ صريحى است به كسانى كه مىگويند قرآن به مساله بقاى روح و زندگى برزخى اشاره اى نكرده است .\r\nشرح بيشتر در باره اين موضوع و همچنين مساله حيات جاويدان شهيدان و پاداش مهم و مقام والاى كشتگان راه خدا را در جلد سوم تفسير نمونه صفحه 168 ( ذيل آيه 169 سوره آل عمران ) مطالعه فرمائيد .\r\n","description":"","footnote":"","page_name":" 523 ","page_number":536},
  {"content":"\r\n\r\n[ سوره البقرة ‹ 2 › : آيات 155 تا 157 
  ]\r\nوَ لَنَبْلُوَنَّكُمْ بِشَيْءٍ مِنَ الْخَوْفِ وَالْجُوعِ وَنَقْصٍ مِنَ الأَمْوالِ وَالأَنْفُسِ وَالثَّمَراتِ وَبَشِّرِ الصَّابِرِينَ ‹ 155 › الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّه وَإِنَّا إِلَيْه راجِعُونَ ‹ 156 › أُولئِكَ عَلَيْهِمْ صَلَواتٌ مِنْ رَبِّهِمْ وَرَحْمَةٌ وَأُولئِكَ هُمُ الْمُهْتَدُونَ ‹ 157 ›\r\n\r\nترجمه :\r\n155 - قطعا همه شما را با چيزى از ترس ، گرسنگى ، زيان مالى و جانى ، و كمبود ميوه‌ها آزمايش مىكنيم و بشارت ده به استقامت كنندگان ! 156 - آنها كه هر گاه مصيبتى به آنها رسد مىگويند : ما از آن خدا هستيم و به سوى او باز مىگرديم ! 157 - اينها همانها هستند كه الطاف و رحمت خدا شامل حالشان شده و آنها هستند هدايت يافتگان .\r\n\r\nتفسير : جهان صحنه آزمايش الهى است\r\nبعد از ذكر مساله شهادت در راه خدا ، و زندگى جاويد شهيدان ، و همچنين مساله صبر و شكر كه هر كدام يكى از چهره‌هاى آزمايشهاى الهى است ، در اين آيه به مساله « آزمايش به طور كلى » و چهره‌هاى گوناگون آن اشاره مىكند\r\n","description":"","footnote":"","page_name":" 524 ","page_number":537},
  {"content":"\r\nو به عنوان يك امر قطعى و تخلفناپذير مىفرمايد : « به طور مسلم ما همه شما را با امورى همچون ترس و گرسنگى و زيان مالى و جانى و كمبود ميوه‌ها آزمايش مىكنيم » ( * ( وَلَنَبْلُوَنَّكُمْ بِشَيْءٍ مِنَ الْخَوْفِ وَالْجُوعِ وَنَقْصٍ مِنَ الأَمْوالِ وَالأَنْفُسِ وَالثَّمَراتِ ) * ) .\r\nو از آنجا كه پيروزى در اين امتحانات جز در سايه مقاومت و پايدارى ممكن نيست در پايان آيه مىفرمايد : « و بشارت ده صابران و پايداران را » ( * ( وَبَشِّرِ الصَّابِرِينَ ) * ) .\r\nآنها هستند كه از عهده اين آزمايشهاى سخت به خوبى بر مىآيند و بشارت پيروزى متعلق به آنها است ، اما سست عهدان بى استقامت از بوته اين آزمايشها سيه روى درمىآيند .\r\nآيه بعد صابران را معرفى كرده مىگويد : « آنها كسانى هستند كه هر گاه مصيبتى به آنها رسد مىگويند ما از آن خدا هستيم و به سوى او باز مىگرديم » ( * ( الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّه وَإِنَّا إِلَيْه راجِعُونَ ) * ) .\r\nتوجه به اين واقعيت كه همه از او هستيم اين درس را به ما مىدهد كه از زوال نعمتها هرگز ناراحت نشويم ، چرا كه همه اين مواهب بلكه خود ما تعلق به او داريم ، يك روز مىبخشد و روز ديگر مصلحت مىبيند و از ما باز مىگيرد و هر دو صلاح ما است .\r\nو توجه به اين واقعيت كه ما همه به سوى او باز مىگرديم به ما اعلام مىكند كه اينجا سراى جاويدان نيست زوال نعمتها و كمبود مواهب و يا كثرت وفور آنها همه زودگذر است ، و همه اينها وسيله اى است براى پيمودن مراحل تكامل ، توجه به اين دو اصل اساسى اثر عميقى در ايجاد روح استقامت و صبر دارد .\r\nبديهى است منظور از گفتن جمله * ( إِنَّا لِلَّه وَإِنَّا إِلَيْه راجِعُونَ ) * تنها ذكر\r\n","description":"","footnote":"","page_name":" 525 ","page_number":538},
  {"content":"\r\nزبانى آن نيست ، بلكه توجه به حقيقت و روح آن است كه يك دنيا توحيد و ايمان در عمق آن نهفته است .\r\nو در آخرين آيه مورد بحث الطاف بزرگ الهى را براى صابران و سخت كوشان كه از عهده اين امتحانات بزرگ بر آمده‌اند بازگو مىكند و مىگويد :\r\n« اينها كسانى هستند كه لطف و رحمت خدا و درود الهى بر آنها است » ( * ( أُولئِكَ عَلَيْهِمْ صَلَواتٌ مِنْ رَبِّهِمْ وَرَحْمَةٌ ) * ) ( 1 ) اين الطاف و رحمتها آنها را نيرو مىبخشد كه در اين راه پر خوف و خطر گرفتار اشتباه و انحراف نشوند ، لذا در پايان آيه مىفرمايد : « و آنها هستند هدايت يافتگان » ( * ( وَأُولئِكَ هُمُ الْمُهْتَدُونَ ) * ) .\r\nو به اين ترتيب فشرده اى از مساله بزرگ امتحان و هدف نهايى و چهره‌هاى مختلف ، و عوامل پيروزى و همچنين نتائج آن را در اين چند جمله كوتاه روشن مىسازد .\r\n\r\nنكته‌ها :\r\n\r\n1 - چرا خدا مردم را آزمايش مىكند ؟\r\nدر زمينه مساله آزمايش الهى بحث فراوان است ، نخستين سؤالى كه به ذهن مىرسد اين است كه مگر آزمايش براى اين نيست كه اشخاص يا چيزهاى مبهم و ناشناخته را بشناسيم و از ميزان جهل و نادانى خود بكاهيم ؟ اگر چنين است\r\n\r\n","description":"","footnote":"\r\n( 1 ) نويسنده المنار مىگويد : منظور از « صلوات » در اينجا انواع تكريم و پيروزيها و ترفيع مقام نزد خدا و بندگان است و از ابن عباس نقل مىكند كه منظور از آن آمرزش گناهان مىباشد ( المنار جلد 2 صفحه 40 ) ولى روشن است كه صلوات مفهوم وسيعى دارد كه هم اين امور و هم ساير رحمتها و نعمتهاى الهى را شامل مىشود .\r\n","page_name":" 526 ","page_number":539},
  {"content":"\r\nخداوندى كه علمش به همه چيز احاطه دارد و از اسرار درون و برون همه كس و همه چيز آگاه است ، غيب آسمان و زمين را با علم بىپايانش مىداند ، چرا امتحان مىكند ؟ مگر چيزى بر او مخفى است كه با امتحان آشكار شود ؟ ! پاسخ اين سؤال مهم را در اينجا بايد جستجو كرد كه مفهوم آزمايش و امتحان در مورد خداوند با آزمايشهاى ما بسيار متفاوت است .\r\nآزمايشهاى ما همانست كه در بالا گفته شد يعنى براى شناخت بيشتر و رفع ابهام و جهل است ، اما آزمايش الهى در واقع همان « پرورش و تربيت » است .\r\nتوضيح اينكه در قرآن متجاوز از بيست مورد امتحان به خدا نسبت داده شده است ، اين يك قانون كلى و سنت دائمى پروردگار است كه براى شكوفا كردن استعدادهاى نهفته ( و از قوه به فعل رساندن آنها ) و در نتيجه پرورش دادن بندگان آنان را مىآزمايد ، يعنى همانگونه كه فولاد را براى استحكام بيشتر در كوره مىگدازند تا به اصطلاح آبديده شود ، آدمى را نيز در كوره حوادث سخت پرورش مىدهد تا مقاوم گردد .\r\nدر واقع امتحان خدا به كار باغبانى پر تجربه شبيه است كه دانه‌هاى مستعد را در سرزمينهاى آماده مىپاشد ، اين دانه‌ها با استفاده از مواهب طبيعى شروع به نمو و رشد مىكنند ، تدريجا با مشكلات مىجنگند و با حوادث پيكار مىنمايند در برابر طوفانهاى سخت و سرماى كشنده و گرماى سوزان ايستادگى به خرج مىدهند تا شاخه گلى زيبا يا درختى تنومند و پر ثمر بار آيد كه بتواند به زندگى و حيات خود در برابر حوادث سخت ادامه دهد .\r\nسربازان را براى اينكه از نظر جنگى نيرومند و قوى شوند به مانورها و جنگهاى مصنوعى مىبرند و در برابر انواع مشكلات تشنگى ، گرسنگى ، گرما و سرما ، حوادث دشوار ، موانع سخت ، قرار مىدهند تا ورزيده و آبديده شوند .\r\n","description":"","footnote":"","page_name":" 527 ","page_number":540},
  {"content":"\r\nو اين است رمز آزمايشهاى الهى .\r\nقرآن مجيد به اين حقيقت در جاى ديگر تصريح كرده مىگويد وَلِيَبْتَلِيَ اللَّه ما فِي صُدُورِكُمْ وَلِيُمَحِّصَ ما فِي قُلُوبِكُمْ وَاللَّه عَلِيمٌ بِذاتِ الصُّدُورِ : « او آنچه را شما در سينه داريد مىآزمايد تا دلهاى شما كاملا خالص گردد و او به همه اسرار درون شما آگاه است » ( آل عمران - 154 ) .\r\nامير مؤمنان على ع تعريف بسيار پر معنى در زمينه فلسفه امتحانات الهى دارد مىفرمايد :\r\nو ان كان سبحانه اعلم بهم من انفسهم و لكن لتظهر الافعال التي بها يستحق الثواب و العقاب :\r\n« گرچه خداوند به روحيات بندگانش از خودشان آگاهتر است ولى آنها را امتحان مىكند تا كارهاى خوب و بد كه معيار پاداش و كيفر است از آنها ظاهر گردد » ( 1 ) .\r\nيعنى صفات درونى انسان به تنهايى نمىتواند معيارى براى ثواب و عقاب گردد مگر آن زمانى كه در لابلاى اعمال انسان خودنمايى كند ، خداوند بندگان را مىآزمايد تا آنچه در درون دارند در عمل آشكار كنند ، استعدادها را از قوه به فعل برسانند و مستحق پاداش و كيفر او گردند .\r\nاگر آزمايش الهى نبود اين استعدادها شكوفا نمىشد و درخت وجود انسان ميوه‌هاى اعمال بر شاخسارش نمايان نمىگشت و اين است فلسفه آزمايش الهى در منطق اسلام .\r\n\r\n2 - آزمايش خدا همگانى است\r\nاز آنجا كه نظام حيات در جهان هستى نظام تكامل و پرورش است و تمامى موجودات زنده مسير تكامل را مىپيمايند ، حتى درختان استعدادهاى نهفته خود را با ميوه بروز مىدهند همه مردم از انبياء گرفته تا ديگران طبق اين قانون عمومى\r\n\r\n","description":"","footnote":"\r\n( 1 ) نهج البلاغه كلمات قصار جمله 93 .\r\n","page_name":" 528 ","page_number":541},
  {"content":"\r\nمىبايست آزمايش شوند و استعدادات خود را شكوفا سازند .\r\nگرچه امتحانات الهى متفاوت است ، بعضى مشكل ، بعضى آسان و قهرا نتائج آنها نيز با هم فرق دارد ، اما به هر حال آزمايش براى همه هست ، قرآن مجيد به امتحان عمومى انسانها اشاره كرده مىفرمايد : أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ : « آيا مردم گمان مىكنند بدون امتحان رها مىشوند ، نه هرگز بلكه همگى بايد امتحان دهند » ( عنكبوت آيه 1 ) .\r\nقرآن نمونه هايى از امتحانات پيامبران را نيز بازگو كرده است آنجا كه مىفرمايد : وَإِذِ ابْتَلى إِبْراهِيمَ رَبُّه : « خداوند ابراهيم را امتحان كرد » ( بقره - 124 ) .\r\nدر جاى ديگر آمده است : فَلَمَّا رَآه مُسْتَقِرًّا عِنْدَه قالَ هذا مِنْ فَضْلِ رَبِّي لِيَبْلُوَنِي أَ أَشْكُرُ أَمْ أَكْفُرُ : « هنگامى كه يكى از پيروان سليمان تخت بلقيس را در كمتر از يك چشم به هم زدن از راه دور براى او حاضر كرد ، سليمان گفت اين لطف خدا است براى اينكه مرا امتحان كند آيا شكرگزارى مىكنم يا كفران » ؟ ( نمل - 40 ) .\r\n\r\n3 - طرق آزمايش\r\nدر آيه فوق نمونه هايى از امورى كه انسان با آنها امتحان مىشود بيان شده ، از قبيل : ترس ، گرسنگى ، زيانهاى مالى ، و مرگ . . . ولى وسائل آزمايش خداوند منحصر به اينها نيست بلكه امور ديگرى نيز در قرآن به عنوان وسيله امتحان آمده است ، مانند فرزندان ، پيامبران ، و دستورات خداوند ، حتى بعضى از خوابها ممكن است از وسائل آزمايش باشد ، « شرور و خيرها نيز از آزمايشهاى الهى محسوب مىشوند » ( وَنَبْلُوكُمْ بِالشَّرِّ وَالْخَيْرِ ) ( انبياء - 35 ) .\r\nبنا بر اين مواردى كه در آيه شمرده شده جنبه انحصارى ندارد ، هر چند از\r\n","description":"","footnote":"","page_name":" 529 ","page_number":542},
  {"content":"\r\nنمونه‌هاى روشن و زنده آزمايشهاى الهى است .\r\nو مىدانيم كه مردم در برابر آزمايشهاى خداوند به دو گروه تقسيم مىشوند :\r\nگروهى از عهده امتحانات بر آمده و گروهى مردود مىشوند .\r\nمثلا مساله « ترس » كه پيش مىآيد گروهى خود را مىبازند و به خاطر اينكه كوچكترين ضررى به آنها نرسد شانه از زير بار مسئوليت خالى مىكنند در جنگها فرار مىكنند ، يا راه سازشكارى پيش مىگيرند ، و با عذرتراشيهايى همچون « نَخْشى أَنْ تُصِيبَنا دائِرَةٌ » : « ما مىترسيم ضررى به ما متوجه شود » از تكليف الهى سرباز مىزنند ( سوره مائده آيه 5 ) اما گروهى ديگر در برابر عوامل ترس با ايمان و توكل بيشترى خود را براى هر گونه فدا كارى مهيا مىكنند ، چنان كه در قرآن آمده است : الَّذِينَ قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إِيماناً وَقالُوا حَسْبُنَا اللَّه وَنِعْمَ الْوَكِيلُ : « وقتى كه به مردم با ايمان مىگفتند اوضاع خطرناك است ، و دشمنان شما مجهزند ، شما عقبنشينى كنيد بر ايمان و توكل آنها افزوده مىشد » ! ( آل عمران - 173 ) .\r\nدر برابر سائر مشكلات و عوامل امتحان كه در آيه آمده است همچون گرسنگى و زيانهاى مالى و جانى نيز همه مردم يكسان نيستند . نمونه هايى از اين امتحانات در متن قرآن آمده است و در آيات مناسب به آن اشاره خواهيم كرد .\r\n\r\n4 - رمز پيروزى در امتحان\r\nدر اينجا سؤال ديگرى پيش مىآيد و آن اينكه : حال كه همه انسانها در يك امتحان گسترده الهى شركت دارند ، راه موفقيت در اين آزمايشها چيست ؟\r\nپاسخ اين سؤال را قسمت آخر آيه مورد بحث و آيات ديگر قرآن مىدهد :\r\n1 - نخستين و مهمترين گام براى پيروزى همان است كه در جمله كوتاه\r\n","description":"","footnote":"","page_name":" 530 ","page_number":543},
  {"content":"\r\nو پر معنى و بشر الصابرين در آيه فوق آمده است ، اين جمله با صراحت مىگويد :\r\nرمز پيروزى در اين راه ، صبر و پايدارى است و به همين دليل بشارت پيروزى را تنها به صابران و افراد با استقامت مىدهد .\r\n2 - توجه به گذرا بودن حوادث اين جهان و سختيها و مشكلاتش و اينكه اين جهان گذرگاهى بيش نيست عامل ديگرى براى پيروزى محسوب مىشود كه در جمله * ( إِنَّا لِلَّه وَإِنَّا إِلَيْه راجِعُونَ ) * ( ما از آن خدا هستيم و به سوى خدا باز مىگرديم ) آمده است . اصولا اين جمله كه از آن به عنوان « كلمه استرجاع » ياد مىشود ، عصاره اى است از عاليترين درسهاى توحيد و انقطاع الى اللَّه و تكيه بر ذات پاك او در همه چيز و در هر زمان ، و اگر مىبينيم بزرگان اسلام به هنگام بروز مصائب سخت اين جمله را با الهام گرفتن از قرآن مجيد تكرار مىكردند براى اين بوده است كه شدت مصيبت آنها را تكان ندهد و در پرتو ايمان به مالكيت خداوند و بازگشت همه موجودات به سوى او ، اين حوادث را در خود هضم كنند .\r\nامير مؤمنان على ع در تفسير اين جمله مىفرمايد :\r\nان قولنا انا للَّه اقرار على انفسنا بالملك و قولنا و انا اليه راجعون اقرار على انفسنا بالهلك :\r\n« اينكه ما مىگوئيم » * ( إِنَّا لِلَّه ) * « اعتراف به اين حقيقت است كه ما مملوك اوئيم و اينكه مىگوئيم » * ( وَإِنَّا إِلَيْه راجِعُونَ ) * اقرار به اين است كه ما از اين جهان خواهيم رفت « و جايگاه ما جاى دگر است ( 1 ) .\r\n3 - استمداد از نيروى ايمان و الطاف الهى عامل مهم ديگرى است ، كسانى هستند كه هر وقت دستخوش حوادث مىگردند ، اعتدال خود را از دست داده ، گرفتار اضطراب مىشوند ، اما دوستان خدا چون برنامه و هدف روشنى دارند بدون حيرت و سرگردانى ، مطمئن و آرام به راه خود ادامه مىدهند ، خدا نيز\r\n\r\n","description":"","footnote":"\r\n( 1 ) نهج البلاغه كلمات قصار جمله 99 .\r\n","page_name":" 531 ","page_number":544},
  {"content":"\r\nروشنبينى بيشترى به آنها مىدهد كه در انتخاب راه صحيح دچار اشتباه نشوند ، چنان كه قرآن مىگويد : وَالَّذِينَ جاهَدُوا فِينا لَنَهْدِيَنَّهُمْ سُبُلَنا : « كسانى كه در راه ما به جهاد برخيزند ما آنها را به راههاى خود هدايت مىكنيم » ( عنكبوت - 69 ) .\r\n4 - توجه به تاريخ پيشينيان و بررسى موضع آنان در برابر آزمايشهاى الهى براى آماده ساختن روح انسان نسبت به امتحانات پروردگار بسيار مؤثر است .\r\nاصولا اگر انسان در مسائلى كه براى او پيش مىآيد احساس تنهايى كند از نيروى مقاومتش كاسته خواهد شد ، اما توجه به اين حقيقت كه اين مشكلات طاقتفرسا و آزمايشهاى سخت الهى براى همه اقوام و ملتها در طول تاريخ وجود داشته سبب افزايش نيروى پايدارى انسان مىگردد به همين دليل قرآن مجيد كرارا براى دلدارى پيامبر ص و تقويت روحيه او و مؤمنان اشاره به تاريخ گذشتگان و حوادث دردناك زندگى آنها مىكند مثلا مىگويد : و لقد استهزء بِرُسُلٍ مِنْ قَبْلِكَ : « اگر تو را استهزاء كنند نگران مباش ، پيامبران پيشين نيز گرفتار استهزاى جاهلان بودند ، اما با نيروى استقامت بر آنها پيروز شدند » ( انعام - 10 ) .\r\nدر جاى ديگر مىفرمايد : وَلَقَدْ كُذِّبَتْ رُسُلٌ مِنْ قَبْلِكَ فَصَبَرُوا عَلى ما كُذِّبُوا وَأُوذُوا حَتَّى أَتاهُمْ نَصْرُنا : « اگر تو را تكذيب كنند تعجب نيست ، پيامبران پيشين را نيز تكذيب كردند آنها در برابر تكذيب مخالفان پايدارى و شكيبايى به خرج دادند ، و آزار شدند تا سرانجام نصرت و يارى ما به سراغشان آمد » ( انعام - 34 ) .\r\n5 - توجه به اين حقيقت كه همه اين حوادث در پيشگاه خداوند رخ مىدهد و او از همه چيز آگاه است عامل ديگرى براى پايدارى است .\r\nكسانى كه در يك مسابقه مشكل و طاقتفرسا شركت دارند همين كه احساس مىكنند جمعى از دوستانشان در اطراف ميدان مسابقه آنها را مىبينند\r\n","description":"","footnote":"","page_name":" 532 ","page_number":545},
  {"content":"\r\nتحمل مشكلات براى آنها آسان مىشود و با شوق و عشق بيشترى به نبرد با حوادث بر مىخيزند .\r\nجايى كه وجود چند نفر تماشاچى چنين اثرى در روح انسان بگذارد توجه به اين حقيقت كه خداوند مجاهدتهاى ما را در صحنه‌هاى آزمايش مىبيند ، چه عشق و شورى به ادامه اين جهاد در ما ايجاد خواهد كرد .\r\nقرآن مىگويد : به هنگامى كه نوح ع تحت شديدترين فشارها از سوى قومش مامور به ساختن كشتى شد خداوند به او دستور داد وَاصْنَعِ الْفُلْكَ بِأَعْيُنِنا : « در برابر ما اقدام به ساختن كشتى كن » ( هود - 37 ) .\r\nجمله « باعيننا » ( در برابر ديدگان علم ما ) چنان قوت قلبى به نوح ع بخشيد كه فشار و استهزاى دشمنان ، كمترين خللى در اراده نيرومند او ايجاد نكرد .\r\nاز سالار شهيدان و مجاهدان راه خدا امام حسين ع همين معنى نقل شده كه در صحنه كربلا به هنگامى كه بعضى از عزيزانش با فجيعترين وجهى شربت شهادت نوشيدند فرمود :\r\nهون على ما نزل بى انه به عين اللَّه :\r\n« همين كه مىدانم اين امور در برابر ديدگان علم پروردگار انجام مىگيرد تحمل آن بر من آسان است » ( 1 ) .\r\n\r\n5 - آزمايش به وسيله نعمت و بلا\r\nامتحانات الهى هميشه به وسيله حوادث سخت و ناگوار نيست ، بلكه گاه خدا بندگانش را با وفور نعمت و كاميابيها آزمايش مىكند ، چنان كه قرآن مىگويد وَنَبْلُوكُمْ بِالشَّرِّ وَالْخَيْرِ فِتْنَةً : « ما شما را به وسيله بديها و خوبيها امتحان مىكنيم » ( انبياء - 35 ) .\r\n\r\n","description":"","footnote":"\r\n( 1 ) بحار الانوار جلد 45 صفحه 46 .\r\n","page_name":" 533 ","page_number":546},
  {"content":"\r\nو در جاى ديگر از قول سليمان ع مىخوانيم : هذا مِنْ فَضْلِ رَبِّي لِيَبْلُوَنِي أَ أَشْكُرُ أَمْ أَكْفُرُ : « اين از فضل پروردگار من است او مىخواهد مرا آزمايش كند كه من در برابر اين نعمت شكرگزارى يا كفران مىكنم » ؟ ! ( سوره نمل آيه 40 ) توجه به چند نكته ديگر نيز در اينجا ضرورى است :\r\nيكى اينكه لازم نيست همه مردم با همه وسائل آزمايش شوند ، بلكه ممكن است امتحان هر گروهى به چيزى باشد ، چرا كه تناسب با روحيه‌ها و وضع فردى و اجتماعى مردم در اينجا شرط است .\r\nديگر اينكه ممكن است يك انسان از عهده پاره اى از امتحانات به خوبى بر آيد در حالى كه در برابر امتحانات ديگر سخت رفوزه شود .\r\nو نيز ممكن است امتحان فردى ، وسيله امتحان ديگرى باشد ، مثلا خداوند كسى را با مصيبت فرزند دلبندش مورد آزمايش قرار مىدهد ، اين آزمايش پاى ديگران را هم به ميدان امتحان مىكشد كه آيا آنها در مقام همدردى بر مىآيند و در تخفيف آلام شخص مصيبت زده مىكوشند يا نه ؟\r\nآخرين نكته اينكه : همانگونه كه اشاره كرديم امتحانات الهى ، جنبه عمومى و همگانى دارد و حتى پيامبران نيز از آن مستثنى نيستند ، بلكه آزمايش آنها با توجه به سنگينى مسئوليتشان به درجات سختتر از آزمايش ديگران است .\r\nآيات سوره‌هاى مختلف قرآن گوياى اين حقيقت است كه هر يك از پيامبران به سهم خود در كوران آزمايشهاى شديدى قرار گرفتند ، حتى جمعى از آنان قبل از رسيدن به مقام رسالت ، يك دوران طولانى از آزمايشهاى مختلف داشتند تا كاملا ورزيده شوند ، و براى رهبرى و هدايت خلق آمادگى كامل پيدا كنند .\r\nدر ميان پيروان مكتب انبياء نيز نمونه‌هاى درخشانى از صبر و پايدارى در صحنه امتحان ديده مىشود كه هر كدام الگو و اسوه اى مىتواند باشد .\r\nزن مسلمان باديه نشينى بود بنام « ام عقيل » كه دو ميهمان بر او وارد\r\n","description":"","footnote":"","page_name":" 534 ","page_number":547},
  {"content":"\r\nشد ، فرزندش همراه شتران در باديه بود ، در همان لحظه به او خبر دادند كه شتر خشمگين فرزندش را در چاه انداخته و بدرود حيات گفته ، زن با ايمان به كسى كه خبر مرگ فرزند را براى او آورده بود گفت از مركب پياده شو ، و به پذيرايى از مهمانها كمك كن ، گوسفندى حاضر داشت به او داد تا آن را ذبح كند و سرانجام غذا آماده شد و به نزد ميهمانان گذاشت آنها مىخوردند و از صبر و استقامت اين زن در شگفت بودند ، يكى از حاضران مىگويد : هنگامى كه از غذا خوردن فارغ شديم ، زن با ايمان نزد ما آمد و گفت : آيا در ميان شما كسى هست كه از قرآن به خوبى آگاه باشد ، يكى از حاضران گفت : بلى من آگاهم ، گفت آياتى از قرآن بخوان تا در برابر مرگ فرزند مايه تسلى خاطر من گردد ، او مىگويد :\r\nمن اين آيات را براى او خواندم * ( وَبَشِّرِ الصَّابِرِينَ الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّه وَإِنَّا إِلَيْه راجِعُونَ أُولئِكَ عَلَيْهِمْ صَلَواتٌ مِنْ رَبِّهِمْ وَرَحْمَةٌ وَأُولئِكَ هُمُ الْمُهْتَدُونَ ) * .\r\nزن خداحافظى كرد سپس رو به قبله ايستاد و چند ركعت نماز گذارد ، سپس عرض كرد اللهم انى فعلت ما امرتنى ، فانجز لى ما وعدتنى : « خداوندا ! من آنچه را تو دستور داده بودى انجام دادم ، و رشته شكيبايى را رها نساختم ، تو هم آنچه را از رحمت و صلوات به من وعده داده اى بر من ارزانى دار » .\r\nسپس اضافه كرد : « اگر بنا بود در اين جهان كسى براى كسى بماند . . .\r\nيكى از حاضران مىگويد من فكر كردم مىخواهد بگويد فرزندم براى من باقى ميماند ، اما ديدم چنين ادامه داد پيامبر اسلام محمد ص براى امتش باقى ميماند « ! ( 1 ) .\r\n\r\n","description":"","footnote":"\r\n( 1 ) سفينة البحار جلد 2 صفحه 7 ( ماده صبر ) .\r\n","page_name":" 535 ","page_number":548},
  {"content":"\r\n\r\n[ سوره البقرة ‹ 2 › : آيه 158 
  ]\r\nإِنَّ الصَّفا وَالْمَرْوَةَ مِنْ شَعائِرِ اللَّه فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْه أَنْ يَطَّوَّفَ بِهِما وَمَنْ تَطَوَّعَ خَيْراً فَإِنَّ اللَّه شاكِرٌ عَلِيمٌ ‹ 158 ›\r\n\r\nترجمه :\r\n158 - صفا و مروه از شعائر و نشانه‌هاى خدا است بنا بر اين كسانى كه حج خانه خدا و يا عمره انجام مىدهند مانعى ندارد بر آن دو طواف كنند ( و سعى صفا و مروه انجام دهند ، هرگز اعمال بىرويه مشركان كه بتهايى بر اين دو كوه نصب كرده بودند از موقعيت اين دو مكان مقدس نمىكاهد ) و كسانى كه فرمان خدا را در انجام كارهاى نيك اطاعت كنند خداوند در برابر عمل آنها شكرگزار و از افعال آنها آگاه است .\r\n\r\nشان نزول :\r\nپيش از ظهور اسلام و همچنين مقارن آن مشركان و بت پرستان براى انجام مناسك حج به مكه مىآمدند ، و مراسم حج را كه اصل آن از ابراهيم ع بود ولى با مقدار زيادى از خرافات و شرك آميخته بودند انجام مىدادند كه از جمله وقوف به عرفات ، قربانى ، طواف ، سعى صفا و مروه بود ، البته اين اعمال با وضع خاصى صورت مىگرفت .\r\nاسلام با اصلاح و تصفيه اى كه در اين برنامه به عمل آورد ، اصل اين عبادت بزرگ و مراسم صحيح و خالص از شرك آن را امضا نمود و بر روى خرافات خط بطلان كشيد .\r\nاز جمله اعمال و مناسكى كه انجام مىشد ، « سعى » يعنى حركت ميان دو كوه معروف صفا و مروه بود .\r\n","description":"","footnote":"","page_name":" 536 ","page_number":549},
  {"content":"\r\nدر بسيارى از روايات كه از طرق شيعه و اهل تسنن آمده ، چنين مىخوانيم كه در عصر جاهليت مشركان در بالاى كوه « صفا » بتى نصب كرده بودند بنام « اساف » و بر كوه « مروه » بت ديگر بنام « نائله » و به هنگام سعى از اين دو كوه بالا مىرفتند و آن دو بت را به عنوان تبرك با دست خود مسح مىكردند ، مسلمانان به خاطر اين موضوع از سعى ميان صفا و مروه كراهت داشتند و فكر مىكردند در اين شرائط سعى صفا و مروه كار صحيحى نيست .\r\nآيه فوق نازل شد و به آنها اعلام داشت كه صفا و مروه از شعائر خداوند است اگر مردم نادان آنها را آلوده كرده‌اند دليل بر اين نيست كه مسلمانان فريضه سعى را ترك كنند .\r\nضمنا در اينكه آيه شريفه در چه موقع نازل شد ، گفتگو است ، طبق پاره اى از روايات به هنگام عمرة القضا ( در سال هفتم هجرى ) بوده است و يكى از شرائط پيامبر ص با مشركان در اين سفر اين بود كه آن دو بت را از صفا و مروه بردارند ، آنها نيز به اين شرط عمل كردند ولى بعد آنها را به جاى خود باز گرداندند ! همين عمل سبب شد كه بعضى از مسلمانان از سعى صفا و مروه خوددارى كنند كه آيه شريفه آنها را نهى كرد .\r\nبعضى احتمال داده‌اند كه آيه در حجة الوداع ( آخرين حج پيامبر در سال دهم هجرى ) نازل شده است ، اگر اين احتمال را قبول كنيم مسلما در آن زمان نه تنها در صفا و مروه بتى وجود نداشت ، بلكه در محيط مكه نيز از بت اثرى نبود ، بنا بر اين بايد قبول كنيم اين ناراحتى مسلمانان از سعى ميان صفا و مروه به خاطر همان سابقه تاريخى و وضع گذشته آنها بوده كه بت « اساف و نائله » بر آنها قرار داشت .\r\n","description":"","footnote":"","page_name":" 537 ","page_number":550},
  {"content":"\r\n\r\nتفسير : اعمال جاهلان نبايد مانع كار مثبت گردد\r\nاين آيه با توجه به شرائط خاص روانى كه در شان نزول گفته شد نخست به مسلمانان خبر مىدهد كه « صفا و مروه از شعائر و نشانه‌هاى خدا است » ( * ( إِنَّ الصَّفا وَالْمَرْوَةَ مِنْ شَعائِرِ اللَّه ) * ) .\r\nو از اين مقدمه چنين نتيجه گيرى مىكند : « كسى كه حج خانه خدا يا عمره را بجا آورد گناهى بر او نيست كه به اين دو طواف كند » ( * ( فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْه أَنْ يَطَّوَّفَ بِهِما ) * ) .\r\nهرگز نبايد اعمال بىرويه مشركان كه اين شعائر الهى را با بتها آلوده كرده بودند از اهميت اين دو مكان مقدس بكاهد .\r\nو در پايان آيه مىفرمايد : « كسانى كه كار نيك به عنوان اطاعت خدا انجام دهند خداوند شاكر و عليم است » ( * ( وَمَنْ تَطَوَّعَ خَيْراً فَإِنَّ اللَّه شاكِرٌ عَلِيمٌ ) * ) .\r\nدر برابر اطاعت و انجام كار نيك به وسيله پاداش نيك از اعمال بندگان تشكر مىكند ، و از نيتهاى آنها به خوبى آگاه است ، مىداند چه كسانى به بتها علاقمندند و چه كسانى از آن بيزار .\r\n\r\nنكته‌ها :\r\n\r\n1 - صفا و مروه\r\n« صفا » و « مروه » نام دو كوه كوچك در مكه است كه امروز بر اثر توسعه مسجد الحرام در ضلع شرقى مسجد در سمتى كه حجر الاسود و مقام حضرت ابراهيم قرار دارد ، مىباشد .\r\nاين دو كوه كوچك به فاصله تقريبا 420 متر در برابر يكديگر قرار دارد و اكنون اين فاصله به صورت سالن عظيم سرپوشيده اى درآمده كه حجاج در زير\r\n","description":"","footnote":"","page_name":" 538 ","page_number":551},
  {"content":"\r\nسقف آن به سعى مىپردازند ، ارتفاع كوه صفا پانزده متر و مروه هشت متر است .\r\nدو لفظ صفا و مروه گرچه فعلا نام اين دو كوه است ( و به اصطلاح علم مىباشد ) اما در لغت صفا به معنى سنگ محكم و صافى است كه با خاك و شن آميخته نباشد و مروه به معنى سنگ محكم و خشن است .\r\n« شعائر » جمع « شعيره » به معنى علامت است و « شعائر اللَّه » علامتهايى است كه انسان را به ياد خدا مىاندازد و خاطره اى از خاطرات مقدس را در نظرها تجديد مىكند .\r\n« اعتمر » از ماده « عمره » در اصل به معنى قسمتهاى اضافى است كه به ساختمان ملحق مىكنند و باعث تكامل آن مىشود ، اما در اصطلاح شرع به اعمال مخصوصى گفته مىشود كه بر مراسم حج افزوده مىگردد ( و گاهى نيز به طور جداگانه تحت نام « عمره مفرده » انجام مىگيرد ) البته عمره از جهات زيادى با حج شباهت دارد ، و تفاوت آن نيز كم نيست .\r\n\r\n2 - قسمتى از اسرار سعى صفا و مروه\r\nدرست است كه خواندن و شنيدن تاريخ زندگى مردان بزرگ انسان را به سوى خط آنها سوق مىدهد ، ولى راه صحيحتر و عميقترى نيز وجود دارد ، و آن مشاهده صحنه هايى است كه مردان خدا در آنجا به مبارزه برخاسته‌اند و ديدن مراكزى است كه وقايع اصلى در آنجا اتفاق افتاده است .\r\nاين در واقع تاريخ زنده و جاندار محسوب مىگردد ، نه مانند كتب تاريخ كه خاموش و بيجان است ، در اين گونه مراكز ، انسان با برداشتن فاصله‌هاى زمانى و با توجه به حضور در مكان اصلى ، خود را در متن حادثه احساس مىكند و گويا با چشم خود همه چيز را مىبيند .\r\nاثر تربيتى اين موضوع هرگز قابل مقايسه با اثرات تربيتى سخنرانى\r\n","description":"","footnote":"","page_name":" 539 ","page_number":552},
  {"content":"\r\nو مطالعه كتب و مانند اينها نيست ، اينجا سخن از احساس است نه ادراك ، تصديق است نه تصور ، و عينيت است نه ذهنيت .\r\nاز طرفى مىدانيم در ميان پيامبران بزرگ كمتر كسى همچون ابراهيم ع در صحنه‌هاى گوناگون مبارزه و در برابر آزمايش سخت قرار گرفته است تا آنجا كه قرآن در باره او مىگويد :\r\nإِنَّ هذا لَهُوَ الْبَلاءُ الْمُبِينُ : « اين آزمايشهاى آشكار و بزرگى است » ( صافات - 106 ) .\r\nو همين مجاهده‌ها ، مبارزه‌ها و آزمايشهاى سخت و سنگين بود كه ابراهيم را آن چنان پرورش داد كه تاج افتخار « امامت » بر سر او گذاردند .\r\nمراسم حج در حقيقت يك دوره كامل از صحنه‌هاى مبارزات ابراهيم و منزلگاههاى توحيد و بندگى و فداكارى اخلاص را در خاطره‌ها مجسم مىسازد .\r\nاگر مسلمانان به هنگام انجام اين مناسك به روح و اسرار آن واقف باشند و به جنبه‌هاى مختلف « سمبوليك » آن بينديشند يك كلاس بزرگ تربيتى و يك دوره كامل خداشناسى و پيامبرشناسى و انسانشناسى است .\r\nبا توجه به اين مقدمه به جريان ابراهيم و جنبه ى تاريخى صفا و مروه باز مىگرديم : با اينكه ابراهيم ع به سن پيرى رسيده بود ولى فرزندى نداشت از خدا درخواست اولاد نمود ، در همان سن پيرى از كنيزش هاجر فرزندى به او عطا شد كه نام وى را « اسماعيل » گذارد .\r\nهمسر اول او « ساره » نتوانست تحمل كند كه ابراهيم از غير او فرزند داشته باشد خداوند به ابراهيم دستور داد تا مادر و فرزند را به مكه كه در آن زمان بيابانى بى آب و علف بود ببرد و سكنى دهد .\r\nابراهيم فرمان خدا را امتثال كرد و آنها را به سرزمين مكه كه در آن روز سرزمين خشك ، و بى آب و علفى بود و حتى پرنده اى در آنجا پر نمىزد برد ، همين\r\n","description":"","footnote":"","page_name":" 540 ","page_number":553},
  {"content":"\r\nكه خواست تنها از آنجا برگردد همسرش شروع به گريه كرد كه يك زن و يك كودك شيرخوار در اين بيابان بى آب و گياه چه كند ؟\r\nاشكهاى سوزان او كه با اشك كودك شيرخوار آميخته مىشد قلب ابراهيم را تكان داد ، دست به دعا برداشت و گفت : « خداوندا ! من بخاطر فرمان تو همسر و كودكم را در اين بيابان سوزان و بدون آب و گياه تنها مىگذارم ، تا نام تو بلند و خانهء تو آباد گردد » اين را گفت و با آنها در ميان اندوه و عشقى عميق وداع گفت .\r\nطولى نكشيد غذا و آب ذخيره مادر تمام شد و شير در پستان او خشكيد ، بىتابى كودك شيرخوار و نگاههاى تضرع آميز او مادر را آن چنان مضطرب ساخت كه تشنگى خود را فراموش كرد و براى بدست آوردن آب به تلاش و كوشش برخاست ، نخست به كنار كوه « صفا » آمد ، اثرى از آب در آنجا نديد ، برق سرابى از طرف كوه « مروه » نظر او را جلب كرد و به گمان آب به سوى آن شتافت و در آنجا نيز خبرى از آب نبود ، از آنجا همين برق را بر كوه « صفا » ديد و به سوى آن باز گشت و هفت بار اين تلاش و كوشش براى ادامه ى حيات و مبارزه با مرگ تكرار شد ، در آخرين لحظات كه طفل شير خوار شايد آخرين دقائق عمرش را طى مىكرد از نزديك پاى او - با نهايت تعجب - چشمه زمزم جوشيدن گرفت ! مادر و كودك از آن نوشيدند و از مرگ حتمى نجات يافتند .\r\nاز آنجا كه آب رمز حيات است ، پرندگان از هر سو به سمت چشمه آمدند و قافله‌ها با مشاهده پرواز پرندگان مسير خود را به سوى آن نقطه تغيير دادند و سرانجام از بركت فداكارى يك خانواده به ظاهر كوچك ، مركزى بزرگ و با عظمت به وجود آمد .\r\nامروز در كنار خانه خدا حريمى براى « هاجر » و فرزندش « اسماعيل » باز شده ( به نام حجر اسماعيل ) كه هر سال صدها هزار نفر از اطراف عالم به سراغ\r\n","description":"","footnote":"","page_name":" 541 ","page_number":554},
  {"content":"\r\nآن آمده و موظفند در طواف خانه خدا آن حريم را كه مدفن آن زن و فرزند است همچون جزئى از كعبه قرار دهند .\r\nكوه صفا و مروه به ما درسى مىدهد كه : براى احياى نام حق و به دست آوردن عظمت آئين او همه حتى كودك شيرخوار بايد تا پاى جان بايستند .\r\nسعى صفا و مروه به ما مىآموزد در نوميديها بسى اميدها است ، هاجر مادر اسماعيل در جايى كه آبى به چشم نمىخورد تلاش كرد خدا هم از راهى كه تصور نمىكرد او را سيراب نمود .\r\nسعى صفا و مروه به ما مىگويد : روزگارى بر سر آنها بتهايى نصب بود اما امروز در اثر فعاليتهاى پىگير پيغمبر اسلام ص شب و روز در دامنه اش بانگ « لا إِله إِلَّا اللَّه » طنينانداز است .\r\nكوه صفا حق دارد به خود ببالد و به گويد من اولين پايگاه تبليغات پيغمبر اسلام ص بودم ، هنگامى كه شهر مكه در ظلمت شرك فرو رفته بود آفتاب هدايت از من طلوع كرد ، شما كه امروز سعى صفا و مروه مىكنيد بخاطر داشته باشيد كه اگر امروز هزاران نفر در كنار اين كوه دعوت پيغمبر ص را اجابت كرده‌اند روزگارى بود كه پيغمبر در بالاى اين كوه مردم را به خدا دعوت مىكرد كسى او را اجابت نمىنمود ، شما نيز در راه حق گامى برداريد و اگر از كسانى كه اميد استقبال داريد جوابى نيافتيد مايوس نشويد و به كار خود هم چنان ادامه دهيد .\r\nسعى صفا و مروه بما مىگويد : قدر اين آئين و مركز توحيد را بدانيد افرادى خود را تا لب پرتگاه مرگ رساندند تا اين مركز توحيد را امروز براى شما حفظ كردند .\r\nبه همين دليل خداوند بر هر فردى از زائران خانه اش واجب كرده با لباس و وضع مخصوص و عارى از هر گونه امتياز و تشخص 7 مرتبه براى تجديد آن\r\n","description":"","footnote":"","page_name":" 542 ","page_number":555},
  {"content":"\r\nخاطره‌ها بين اين دو كوه را به پيمايد .\r\nكسانى كه در اثر كبر و غرور حاضر نبودند حتى در معابر عمومى قدم بر دارند و ممكن نبود در خيابانها به سرعت راه بروند در آنجا بايد بخاطر امتثال فرمان خدا گاهى آهسته و زمانى « هروله كنان » با سرعت پيش بروند و بنا به روايات متعدد ، اينجا مكانى است كه دستوراتش براى بيدار كردن متكبران است ! .\r\nبه هر حال بعد از آنكه فرمود صفا و مروه دو نشانه بزرگ و مركز بندگى مردم و از شعائر الهى است ، اضافه مىكند هر كس حج خانه خدا مىكند يا عمره انجام دهد باكى بر او نيست بين اين دو كوه طواف كند ، منظور از كلمه طواف در اينجا سعى است و اين با معنى لغوى طواف مخالفتى ندارد ، زيرا هر حركتى كه انسان در پايان بجاى اول باز گردد به آن طواف گفته مىشود خواه حركت دورانى باشد يا نه .\r\n\r\n3 - پاسخ به يك سؤال\r\nدر اينجا سؤالى پيش مىآيد : و آن اينكه از نظر فقه اسلام سعى ميان دو كوه صفا و مروه واجب است خواه در اعمال حج باشد يا عمره ، در صورتى كه ظاهر از لفظ ( * ( فَلا جُناحَ ) * ) آن است كه سعى بين صفا و مروه بىمانع است ، اما دلالت بر وجوب ندارد .\r\nپاسخ اين سؤال را از رواياتى كه در شان نزول بيان شد به روشنى در مىيابيم چه اينكه مسلمانان گمان مىكردند كه با آن سابقه اى كه اين دو كوه داشته و زمانى جايگاه بت « اساف و نائله » بوده و كفار در سعى خود آنها را مسح مىكردند ديگر سزاوار نيست كه مسلمانان ميان آن دو سعى كنند .\r\nاين آيه به آنها مىفرمايد باكى نيست كه شما سعى كنيد چون اين دو كوه\r\n","description":"","footnote":"","page_name":" 543 ","page_number":556},
  {"content":"\r\nاز شعائر خدا است و به عبارت روشنتر تعبير به « لا جناح » ( 1 ) براى بر طرف كردن آن كراهت به كار برده شده است .\r\nعلاوه بر اين در قرآن كريم دستورات واجب ديگرى با اين تعبير و مانند آن بيان شده است مثلا در باره نماز مسافر مىخوانيم : « وَإِذا ضَرَبْتُمْ فِي الأَرْضِ فَلَيْسَ عَلَيْكُمْ جُناحٌ أَنْ تَقْصُرُوا مِنَ الصَّلاةِ » : ( اگر مسافر بوديد مانعى ندارد كه نماز را شكسته بجا آوريد ) . سوره نساء آيه 101 با اينكه مىدانيم نماز قصر بر مسافر واجب است نه اينكه فقط بىمانع باشد ، بطور كلى كلمه « لا جناح » در مواردى گفته مىشود كه سابقه ذهنى شنونده نسبت به آن چيز آميخته با احساس نگرانى و منفى است .\r\nامام باقر ع نيز در حديثى كه در كتاب « من لا يحضر » از آن حضرت نقل شده به همين روش اشاره مىفرمايد .\r\n\r\n4 - تطوع چيست ؟\r\n« تطوع » در لغت به معنى قبول طاعت و پذيرفتن دستور است ، و در عرف فقها ، معمولا به اعمال مستحبّ گفته مىشود ، روى همين جهت غالب مفسران اين جمله را اشاره به انجام حج و عمره و يا طواف مستحبى و يا هر نوع عمل نيك مستحبّ دانسته‌اند ، يعنى هر كس عمل نيكى انجام دهد و فرمان خدا را در مورد آن امتثال كند خداوند از كار او آگاه و در برابر آن پاداش لازم خواهد داد .\r\nولى احتمال مىرود كه اين جمله تكميل و تاكيد جمله‌هاى قبل باشد و منظور از « تطوع » پذيرفتن طاعت در آنجا كه بر انسان مشكل است مىباشد .\r\nبنا بر اين معنى جمله چنين مىشود ، كسانى كه سعى صفا و مروه را با تمام زحمتى\r\n\r\n","description":"","footnote":"\r\n( 1 ) « جناح » در اصل به معنى تمايل به يك سمت است ، و از آنجا كه گناه انسان را از حق منحرف و متمايل مىكند به آن جناح گفته مىشود .\r\n","page_name":" 544 ","page_number":557},
  {"content":"\r\nكه دارد انجام دهند و بر خلاف ميل باطنى كه از اعمال اعراب جاهليت سرچشمه مىگيرد ، حج خود را با آن تكميل نمايند خداوند پاداش لازم به آنها خواهد داد .\r\n\r\n5 - شكرگزارى خداوند\r\nضمنا بايد توجه داشت كه تعبير به « شاكر » در مورد پروردگار تعبير لطيفى است كه از نهايت احترام خداوند به اعمال نيك انسانها حكايت مىكند جايى كه او در برابر اعمال بندگان شكرگزار باشد تكليف آنها در برابر يكديگر و در برابر خداوند معلوم است .\r\n","description":"","footnote":"","page_name":" 545 ","page_number":558},
  {"content":"\r\n\r\n[ سوره البقرة ‹ 2 › : آيات 159 تا 160 
  ]\r\nإِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَالْهُدى مِنْ بَعْدِ ما بَيَّنَّاه لِلنَّاسِ فِي الْكِتابِ أُولئِكَ يَلْعَنُهُمُ اللَّه وَيَلْعَنُهُمُ اللَّاعِنُونَ ‹ 159 › إِلَّا الَّذِينَ تابُوا وَأَصْلَحُوا وَبَيَّنُوا فَأُولئِكَ أَتُوبُ عَلَيْهِمْ وَأَنَا التَّوَّابُ الرَّحِيمُ ‹ 160 ›\r\n\r\nترجمه :\r\n159 - كسانى كه دلائل روشن و وسيله هدايتى را كه نازل كرده‌ايم بعد از آنكه در كتاب براى مردم بيان ساختيم كتمان مىكنند ، خدا آنها را لعنت مىكند و همه لعن كنندگان نيز آنها را لعن مىنمايند .\r\n160 - مگر آنها كه توبه و بازگشت كردند و ( اعمال بد خود را با اعمال نيك ) اصلاح نمودند و آنچه را كتمان كرده بودند آشكار ساختند كه من توبه آنها را مىپذيرم كه من تواب و رحيمم .\r\n\r\nشان نزول :\r\n« جلال الدين سيوطى » در « اسباب النزول » از ابن عباس چنين نقل مىكند :\r\nكه چند نفر از مسلمانان همچون « معاذ بن جبل » و « سعد بن معاذ » و « خارجة بن زيد » سؤالاتى از دانشمندان يهود پيرامون مطالبى از تورات ( كه ارتباط با ظهور پيامبر ص داشت ) كردند ، آنها واقع مطلب را كتمان كرده و از توضيح خوددارى\r\n","description":"","footnote":"","page_name":" 546 ","page_number":559},
  {"content":"\r\nكردند ، آيه فوق در باره آنها نازل شد ، ( و مسئوليت كتمان حق را به آنها گوشزد كرد ) ( 1 ) .\r\n\r\nتفسير : كتمان حق ممنوع !\r\nگرچه روى سخن در اين آيه طبق شان نزول ، به علماى يهود است ، ولى اين معنى هرگز مفهوم آيه را كه يك حكم كلى و عمومى در باره كتمان كنندگان حق بيان مىكند محدود نخواهد كرد .\r\nآيه شريفه ، اين افراد را با شديدترين لحنى مورد سرزنش قرار داده مىگويد : « كسانى كه دلائل روشن و وسائل هدايت را كه نازل كرده‌ايم بعد از بيان آن براى مردم در كتاب آسمانى ، كتمان مىكنند خدا آنها را لعنت مىكند ( نه فقط خدا ) بلكه همه لعنت كنندگان نيز آنها را لعن مىكنند » ( * ( إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَالْهُدى مِنْ بَعْدِ ما بَيَّنَّاه لِلنَّاسِ فِي الْكِتابِ أُولئِكَ يَلْعَنُهُمُ اللَّه وَيَلْعَنُهُمُ اللَّاعِنُونَ ) * ) .\r\nاز اين آيه به خوبى استفاده مىشود كه هم خدا ، و هم تمامى بندگان خدا و فرشتگان او از اين كار بيزارند ، و به تعبير ديگر « كتمان حق » عملى است كه خشم همه طرفداران حق را بر مىانگيزد ، چه خيانتى از اين بالاتر كه دانشمندان ، آيات خدا را كه امانتهاى او است به خاطر منافع شخصى خويش كتمان كنند و مردم را به گمراهى بكشانند .\r\nجمله « * ( مِنْ بَعْدِ ما بَيَّنَّاه لِلنَّاسِ فِي الْكِتابِ ) * » اشاره به اين است كه اين گونه افراد در واقع زحمات پيامبران و فداكارى مردان خدا را در نشر آيات پروردگار با اين عمل خود بر باد مىدهند ، و اين گناهى است بزرگ و غير قابل اغماض .\r\n\r\n","description":"","footnote":"\r\n( 1 ) لباب النقول فى اسباب النزول صفحه 22 .\r\n","page_name":" 547 ","page_number":560},
  {"content":"\r\nضمنا بايد توجه داشت كلمه « يلعن » كه به خاطر تاكيد دو مرتبه در آيه ذكر شده « فعل مضارع » است و چنان كه مىدانيم فعل مضارع معنى استمرار را دارد ، بنا بر اين معنى آيه چنين مىشود : لعن و نفرين خدا و تمام لعن كنندگان براى هميشه و به طور دائم متوجه كسانى است كه حقايق را كتمان مىكنند ، و اين شديدترين مجازاتى است كه ممكن است براى انسانى تعيين گردد .\r\n« بينات » و « هدى » ، معنى وسيعى دارد كه همه وسائل هدايت و دلائل روشن كه مايه آگاهى و بيدارى و نجات مردم است در بر مىگيرد .\r\nو از آنجا كه قرآن به عنوان يك كتاب هدايت هيچگاه روزنه اميد و راه بازگشت را به روى مردم نمىبندد و آنها را هر قدر آلوده به گناه باشند از رحمت خدا مايوس نمىكند ، در آيه بعد راه نجات و جبران در برابر اين گناه بزرگ را چنين بيان مىكند :\r\n« مگر آنها كه توبه كنند و به سوى خدا باز گردند و در مقام جبران و اصلاح اعمال خود بر آيند ، و حقايقى را كه پنهان كرده بودند براى مردم آشكار سازند من اين گونه افراد را مىبخشم و رحمت خود را كه از آنها قطع كرده بودم تجديد مىكنم ، چرا كه من بازگشت كننده و مهربانم » ( * ( إِلَّا الَّذِينَ تابُوا وَأَصْلَحُوا وَبَيَّنُوا فَأُولئِكَ أَتُوبُ عَلَيْهِمْ وَأَنَا التَّوَّابُ الرَّحِيمُ ) * ) .\r\nجمله « * ( أَنَا التَّوَّابُ الرَّحِيمُ ) * » مخصوصا با توجه به اين كه بعد از جمله « * ( فَأُولئِكَ أَتُوبُ عَلَيْهِمْ ) * » قرار گرفته دلالت بر نهايت محبت و كمال مهربانى پروردگار نسبت به توبه كاران مىكند ، مىگويد : اگر آنها باز گردند من هم باز مىگردم ، آنها بازگشت به اطاعت و بندگى كنند و حق را افشا نمايند ، من نيز بازگشت به رحمت مىكنم و مواهبى را كه قطع كرده بودم مجددا به آنها مىبخشم .\r\nجالب اينكه نمىگويد شما توبه كنيد تا توبه شما را پذيرا شوم مىگويد\r\n","description":"","footnote":"","page_name":" 548 ","page_number":561},
  {"content":"\r\n« شما باز گرديد من نيز باز مىگردم » و فرق ميان اين دو تعبير روشن است .\r\nبعلاوه هر يك از كلمات جمله « * ( وَأَنَا التَّوَّابُ الرَّحِيمُ ) * » آن چنان مهرافشانى مىكند كه حسابى براى آن نيست .\r\nتوضيح اينكه تعبير « انا » كه ضمير متكلم وحده است در مواردى به كار مىرود كه گوينده در مقام بيان رابطه مستقيم خود با شنونده مىباشد ، مخصوصا اگر شخص بزرگى بگويد : من خودم اين كار را براى شما مىكنم بسيار فرق دارد تا بگويد ما چنين خواهيم كرد ، لطف و محبتى كه در تعبير اول نهفته است بر هيچكس پوشيده نيست .\r\nكلمه « تواب » نيز صيغه مبالغه است و به معنى كسى است كه بسيار بازگشت كننده مىباشد ، اين تعبير آن چنان روح اميد در انسان مىدمد كه پرده‌هاى ياس و نوميدى را از آسمان جان او به كلى كنار مىزند ، به خصوص اينكه با كلمه « رحيم » كه اشاره به رحمت ويژه پروردگار است همراه شده .\r\n\r\nنكته‌ها :\r\n\r\n1 - مفاسد كتمان حق\r\nموضوعى كه از دير زمان باعث حقكشىهاى فراوان در جوامع انسانى گرديده ، و اثرات مرگبار آن تا امروز هم ادامه دارد مساله كتمان حق است ، آيات فوق گرچه در حادثه خاصى نازل شد ولى - همانگونه كه گفتيم - بدون شك حملات آن متوجه همه كسانى است كه سهمى در اين كار دارند .\r\nتهديد و مذمتى كه در آيه مورد بحث نسبت به كتمان كنندگان حق آمده در قرآن منحصر به فرد است ، چرا چنين نباشد ؟ مگر نه اين است كه اين عمل زشت مىتواند امتها و نسلهايى را در گمراهى نگهدارد ؟ همانگونه كه اظهار حق مىتواند مايه نجات امتها بشود .\r\n","description":"","footnote":"","page_name":" 549 ","page_number":562},
  {"content":"\r\nانسان فطرتا خواهان حق است و آنها كه حق را كتمان مىكنند در واقع جامعه انسانى را از سير تكامل فطرى باز مىدارند .\r\nاگر به هنگام ظهور اسلام و بعد از آن ، دانشمندان يهود و نصارى در مورد بشارتهاى عهدين افشاگرى كامل كرده بودند و آنچه را در اين زمينه خود مىدانستند در اختيار ساير مردم مىگذاردند ممكن بود در مدت كوتاهى هر سه ملت زير يك پرچم گرد آيند ، و از بركات اين وحدت برخوردار شوند .\r\nكتمان حق مسلما منحصر به كتمان آيات خدا و نشانه‌هاى نبوت نيست بلكه اخفاى هر چيزى كه مردم را مىتواند به واقعيتى برساند در مفهوم وسيع اين كلمه درج است .\r\nحتى گاه سكوت در جايى كه بايد سخن گفت و افشاگرى كرد ، مصداق كتمان حق مىشود ، و اين در موردى است كه مردم نياز شديدى به درك واقعيتى دارند و دانشمندان آگاه مىتوانند با بيان حقيقت اين نياز مبرم را بر طرف سازند .\r\nبه تعبير ديگر افشا كردن حقايق در مسائل مورد ابتلاى مردم ، مشروط به سؤال نيست ، و اينكه نويسنده تفسير المنار در ذيل آيه مورد بحث از بعضى نقل كرده : كتمان مخصوص جايى است كه سؤال از چيزى شود درست به نظر نمىرسد .\r\nبه خصوص اينكه قرآن تنها از مساله كتمان سخن نمىگويد ، بلكه بيان و تبيين حقايق را نيز لازم مىشمرد ، و همين اشتباه شايد سبب شده كه جمعى از دانشمندان از بازگو كردن حقايق لب فرو بندند به عذر اينكه كسى از آنها سؤالى نكرده است ، در حالى كه قرآن مجيد مىگويد : وَإِذْ أَخَذَ اللَّه مِيثاقَ الَّذِينَ أُوتُوا الْكِتابَ لَتُبَيِّنُنَّه لِلنَّاسِ وَلا تَكْتُمُونَه : « خداوند از كسانى كه كتاب آسمانى به آنها داده شده پيمان گرفته است كه آن را حتما براى مردم بيان كنيد و كتمان ننمائيد » ( آل عمران - 187 ) .\r\nاين نكته نيز قابل توجه است كه گاه سرگرم ساختن خلق خدا به مسائل\r\n","description":"","footnote":"","page_name":" 550 ","page_number":563},
  {"content":"\r\nجزئى و فرعى كه سبب شود مسائل اصلى و حياتى را فراموش كنند نيز نوعى كتمان حق است ، و اگر فرضا تعبير « كتمان حق » شامل آن نشود بدون شك ملاك و فلسفه تحريم كتمان حق در آن وجود دارد .\r\n\r\n2 - كتمان حق در احاديث اسلامى\r\nدر احاديث اسلامى نيز شديدترين حملات متوجه دانشمندان كتمان كننده حقايق شده ، از جمله پيامبر گرامى اسلام ص مىفرمايد :\r\nمن سئل عن علم يعلمه فكتم لجم يوم القيامة بلجام من نار :\r\n« هر گاه از دانشمندى چيزى را كه مىداند سؤال كنند و او كتمان نمايد روز قيامت افسارى از آتش بر دهان او مىزنند » ! ( 1 ) .\r\nمجددا تكرار مىكنيم كه گاه همان حالت نياز و ابتلاى مردم به يك مساله جانشين سؤال آنها مىشود و افشاگرى واجب است .\r\nدر حديث ديگرى مىخوانيم كه از امير مؤمنان على ع پرسيدند :\r\nمن شر خلق اللَّه بعد ابليس و فرعون . . . :\r\n« بدترين خلق خدا بعد از ابليس و فرعون . . . كيست ؟ » .\r\nامام در پاسخ فرمود :\r\nالعلماء اذا فسدوا ، هم المظهرون للاباطيل ، الكاتمون للحقايق ، و فيهم قال اللَّه عز و جل * ( أُولئِكَ يَلْعَنُهُمُ اللَّه وَيَلْعَنُهُمُ اللَّاعِنُونَ . . . ) *\r\n: « آنها دانشمندان فاسدند كه باطل را اظهار و حق را كتمان مىكنند و همانها هستند كه خداوند بزرگ در باره آنها فرموده : لعن خدا و لعن همه لعنت كنندگان بر آنها خواهد بود » ! ( 2 ) .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n( 2 ) احتجاج طبرسى ( مطابق نقل نور الثقلين ج 3 ص 139 ) .\r\n","page_name":" 551 ","page_number":564},
  {"content":"\r\n\r\n3 - لعن چيست ؟\r\n« لعن » در اصل به معنى طرد و دور ساختنى است كه آميخته با خشم و غضب باشد ، بنا بر اين لعن از ناحيه خداوند يعنى دور ساختن كسى را از رحمت خويش و از تمام مواهب و بركاتى كه از ناحيه او به بندگان مىرسد ، و اينكه بعضى از بزرگان اهل لغت گفته‌اند لعن در آخرت به معنى عذاب و عقوبت و در دنيا به معنى سلب توفيق است در واقع از قبيل بيان مصداق مىباشد ، نه اينكه مفهوم لعن منحصر به اين دو موضوع گردد .\r\nواژه « اللاعنون » ( لعن كنندگان ) معنى وسيعى دارد كه نه تنها فرشتگان و مؤمنان را شامل مىشود ، بلكه علاوه بر آن ، هر موجودى كه با زبان حال يا قال ، سخنى مىگويد ، او هم در اين مفهوم وسيع داخل است ، بخصوص اينكه در پاره اى از روايات مىخوانيم كه ( مثلا ) دعاى خير و استغفار همه موجودات زمين و آسمان حتى ماهيان دريا شامل حال طالبان علم و دانش است (\r\nو انه يستغفر لطالب العلم من فى السماء و من فى الارض حتى الحوت فى البحر\r\n) ( 1 ) .\r\nجايى كه آنها براى دانش طلبان استغفار كنند براى كتمان كنندگان دانش لعن خواهند كرد ! 4 - واژه « تواب » كه صيغه مبالغه است ، اشاره به اين حقيقت نيز دارد كه اگر وسوسه‌هاى شيطانى انسان را فريب داد و توبه خود را شكست باز هم درهاى توبه به روى او بسته نخواهد شد ، مجددا بايد توبه كند و به سوى خدا باز گردد و حق را افشا نمايد ، چرا كه خدا بسيار بازگشت كننده است ، و هرگز نبايد از عفو و رحمت او مايوس گشت .\r\n\r\n","description":"","footnote":"\r\n( 1 ) اصول كافى ج 1 باب ثواب العالم و المتعلم حديث يك .\r\n","page_name":" 552 ","page_number":565},
  {"content":"\r\n\r\n[ سوره البقرة ‹ 2 › : آيات 161 تا 163 
  ]\r\nإِنَّ الَّذِينَ كَفَرُوا وَماتُوا وَهُمْ كُفَّارٌ أُولئِكَ عَلَيْهِمْ لَعْنَةُ اللَّه وَالْمَلائِكَةِ وَالنَّاسِ أَجْمَعِينَ ‹ 161 › خالِدِينَ فِيها لا يُخَفَّفُ عَنْهُمُ الْعَذابُ وَلا هُمْ يُنْظَرُونَ ‹ 162 › وَإِلهُكُمْ إِله واحِدٌ لا إِله إِلَّا هُوَ الرَّحْمنُ الرَّحِيمُ ‹ 163 ›\r\n\r\nترجمه :\r\n161 - كسانى كه كافر شدند و در حال كفر از دنيا رفتند ، لعنت خداوند و فرشتگان و همه مردم بر آنها خواهد بود .\r\n162 - هميشه در آن ( لعن و دورى از رحمت پروردگار ) باقى مىمانند ، نه در عذاب آنان تخفيف داده مىشود و نه مهلتى خواهند داشت .\r\n163 - خداى شما خداوند يگانه اى است كه غير از او معبودى نيست ( زيرا ) او است بخشنده و مهربان ( و داراى رحمت عام و خاص ) .\r\n\r\nتفسير : آنها كه كافر مىميرند\r\nدر آيات گذشته ، نتيجه كتمان حق را ديديم ، آيات مورد بحث در تكميل آن اشاره به افراد كافرى مىكند كه به لجاجت و كتمان و كفر و تكذيب حق تا هنگام مرگ ادامه مىدهند ، نخست مىگويد :\r\n« كسانى كه كافر شدند و در حال كفر از دنيا رفتند ، لعنت خدا و فرشتگان و همه مردم بر آنها خواهد بود » ( * ( إِنَّ الَّذِينَ كَفَرُوا وَماتُوا وَهُمْ كُفَّارٌ أُولئِكَ عَلَيْهِمْ لَعْنَةُ اللَّه وَالْمَلائِكَةِ وَالنَّاسِ أَجْمَعِينَ ) * ) .\r\nاين گروه نيز همانند كتمان كنندگان حق گرفتار لعن خدا و فرشتگان\r\n","description":"","footnote":"","page_name":" 553 ","page_number":566},
  {"content":"\r\nو مردم مىشوند با اين تفاوت كه چون تا آخر عمر بر كفر ، اصرار ورزيده‌اند طبعا راه بازگشتى بر ايشان باقى نمىماند .\r\nسپس اضافه مىكند : « آنها جاودانه در اين لعنت الهى و لعنت فرشتگان و مردم خواهند بود ، بى آنكه عذاب خدا از آنها تخفيف يابد و يا مهلت و تاخيرى به آنها داده شود » ( * ( خالِدِينَ فِيها لا يُخَفَّفُ عَنْهُمُ الْعَذابُ وَلا هُمْ يُنْظَرُونَ ) * ) .\r\nو از آنجا كه اصل توحيد به همه اين بدبختيها پايان مىدهد در آخرين آيه مورد بحث مىگويد : « معبود شما خداوند يگانه است » ( * ( وَإِلهُكُمْ إِله واحِدٌ ) * ) .\r\nباز براى تاكيد بيشتر اضافه مىكند : « هيچ معبودى جز او نيست ، و هيچكس غير او شايسته پرستش نمىباشد » « * ( لا إِله إِلَّا هُوَ ) * » .\r\nو در آخرين جمله به عنوان بيان و دليل و علت مىفرمايد : « او خداوند بخشنده مهربان است » ( * ( الرَّحْمنُ الرَّحِيمُ ) * ) .\r\nآرى كسى كه از يك سو رحمت عامش همگان را فرا گرفته و از ديگر سو براى مؤمنان رحمت ويژه اى قرار داده ، آرى او شايسته عبوديت نه آنها كه سر تا پا نيازند و محتاج .\r\n\r\nنكته‌ها :\r\n1 - آيات متعددى از قرآن اين نكته را روشن مىسازد كه هر كس در حال كفر و دشمنى با حق از دنيا برود ، هيچگونه راه نجاتى براى او نيست ، و بايد همچنين باشد ، زيرا با توجه به اينكه سعادت و بدبختى جهان ديگر نتيجه مستقيم اندوخته هايى است كه از اين جهان با خود مىبريم ، اين حقيقت آشكار مىشود ،\r\n","description":"","footnote":"","page_name":" 554 ","page_number":567},
  {"content":"\r\nزيرا كسى كه بال و پر خود را با آتش كفر و دشمنى با حق سوخته مسلما در آن جهان قدرت پرواز ندارد ، و سقوطش در « دركات دوزخ » حتمى است ، و چون عالم ديگر جاى تحصيل وسيله نيست براى هميشه در چنين وضعى خواهد ماند .\r\nاين موضوع درست به آن مىماند كه انسان بر اثر شهوترانيها و هوسبازيها از روى علم و عمد چشمهاى خود را از دست بدهد و تا پايان عمر مجبور شود ، نابينا بماند .\r\nبديهى است اين سرنوشت مخصوص كافرانى است كه از روى علم و عمد راه كفر و دشمنى با حق را بپيمايند ( توضيح بيشتر را در باره مساله خلود در جلد 9 صفحه 239 ذيل آيه 107 و 108 سوره هود مطالعه فرمائيد ) .\r\n2 - اين آيه يكتايى خداوند را به طورى كه هر گونه انحراف و شرك را نفى مىكند بيان كرده است ، گاه و بيگاه به موجوداتى كه داراى صفات منحصر به فرد و به اصطلاح يكتا هستند برخورد مىكنيم ، اما ناگفته پيدا است كه همه آنها در يك يا چند صفت مخصوص به خود ممكن است منحصر به فرد و يكتا باشند ، اما خداوند در ذات يكتا است ، در صفات يكتاست ، در افعال يكتاست ، يكتايى خدا عقلا قابل تعدد نيست ، او يكتايى است ازلى و ابدى يكتايى است كه حوادث در يگانگى او اثر نمىكند ، يكتايى او هم در ذهن است و هم در بيرون ذهن ، كوتاه سخن اينكه او در يكتايى خود هم يكتاست !\r\n\r\n3 - مگر لعن خدا كافى نيست ؟\r\n- در آيه فوق علاوه بر لعن خداوند ، لعن همه لعن كنندگان نيز نثار افرادى شده بود كه حق را كتمان مىكنند ، در اينجا اين سؤال پيش مىآيد كه مگر لعن خدا به تنهايى كافى نيست ؟\r\nپاسخ اين سؤال روشن است ، زيرا اين در واقع يك نوع تاكيد و ابراز تنفر\r\n","description":"","footnote":"","page_name":" 555 ","page_number":568},
  {"content":"\r\nو بيزارى همه جهانيان از افرادى است كه مرتكب چنين گناه بزرگى مىشوند .\r\nو اگر گفته شود چرا « ناس » ( مردم ) به طور عموم گفته شده ، در حالى كه لا اقل افرادى كه شريك اين جرمند به اين مجرمين لعن نمىكنند ؟\r\nمىگوئيم حتى آنها نيز از نفس اين عمل متنفرند ، به همين دليل اگر كسى حق را در مورد خودشان كتمان كند مسلما ناراحت مىشوند و بر او لعن و نفرين مىفرستند ! منتها آنجا كه پاى منافع خودشان در ميان است ، استثنائا چشم مىپوشند .\r\n","description":"","footnote":"","page_name":" 556 ","page_number":569},
  {"content":"\r\n\r\n[ سوره البقرة ‹ 2 › : آيه 164 
  ]\r\nإِنَّ فِي خَلْقِ السَّماواتِ وَالأَرْضِ وَاخْتِلافِ اللَّيْلِ وَالنَّهارِ وَالْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ وَما أَنْزَلَ اللَّه مِنَ السَّماءِ مِنْ ماءٍ فَأَحْيا بِه الأَرْضَ بَعْدَ مَوْتِها وَبَثَّ فِيها مِنْ كُلِّ دَابَّةٍ وَتَصْرِيفِ الرِّياحِ وَالسَّحابِ الْمُسَخَّرِ بَيْنَ السَّماءِ وَالأَرْضِ لآياتٍ لِقَوْمٍ يَعْقِلُونَ ‹ 164 ›\r\n\r\nترجمه :\r\n164 - در آفرينش آسمانها و زمين ، و آمد و شد شب و روز ، و كشتيهايى كه در دريا به سود مردم در حركتند ، و آبى كه خداوند از آسمان نازل كرده ، و با آن زمين را پس از مرگ زنده نموده و انواع جنبندگان را در آن گسترده و ( همچنين ) در تغيير مسير بادها و ابرهايى كه در ميان زمين و آسمان معلقند ، نشانه هايى است ( از ذات پاك خدا و يگانگى او ) براى مردمى كه عقل دارند و مىانديشند .\r\n\r\nتفسير : جلوه‌هاى ذات پاك او در پهنه هستى\r\nاز آنجا كه آخرين آيه بحث گذشته سخن از توحيد پروردگار به ميان آمد آيه مورد بحث در واقع دليلى است بر همين مساله اثبات وجود خدا و توحيد و يگانگى ذات پاك او .\r\nمقدمتا بايد به اين نكته توجه داشت كه همه جا « نظم و انسجام » دليل بر وجود علم و دانش است ، و همه جا « هماهنگى » دليل بر وحدت و يگانگى است .\r\nروى اين اصل كه شرح آن را در كتابهاى خداشناسى گفته‌ايم ، ما به هنگام برخورد به مظاهر نظم در جهان هستى از يك سو ، و هماهنگى و وحدت عمل اين\r\n","description":"","footnote":"","page_name":" 557 ","page_number":570},
  {"content":"\r\nدستگاههاى منظم از سوى ديگر ، متوجه مبدء علم و قدرت يگانه و يكتايى مىشويم كه اين همه آوازه‌ها از او است .\r\nفى المثل هنگامى كه هر يك از پرده‌هاى هفتگانه چشم را با ساختمان ويژه و ظريفش بررسى مىكنيم مىدانيم كه طبيعت بىشعور و كور و كر محال است بتواند مبدء چنين اثر بديعى باشد ، سپس هنگامى كه همكارى و هماهنگى اين پرده‌هاى هفتگانه را با يكديگر ، و هماهنگى مجموع چشم را با كل بدن انسان و هماهنگى يك انسان را با ساير انسانها ، و هماهنگى كل جامعه انسانيت را با مجموعه نظام هستى در نظر مىگيريم مىدانيم كه همه اينها از يك جا سرچشمه گرفته است ، و همه آثار قدرت يك ذات پاك است .\r\nآيا يك شعر زيبا و نغز و پر محتوى ما را به ذوق و قريحه سرشار شاعر هدايت نمىكند ؟\r\nو آيا هماهنگى كامل قطعه‌هاى شعر موجود در يك ديوان با يكديگر دليل بر اين نيست كه همه از قريحه يك شاعر توانا تراوش كرده ؟ ! با در نظر گرفتن اين مقدمه فشرده و كوتاه به تفسير آيه باز مىگرديم :\r\nدر اين آيه به شش بخش از آثار نظم در جهان هستى كه هر كدام آيت و نشانه اى از آن مبدء بزرگ است اشاره شده :\r\n1 - « در آفرينش آسمان و زمين . . . » ( * ( إِنَّ فِي خَلْقِ السَّماواتِ وَالأَرْضِ . . . ) * ) .\r\nآرى آفرينش اين آسمان پرشكوه ، و اينهمه كرات عالم بالا يعنى مليونها مليون آفتاب درخشان ، و هزاران هزار ستارگان ثابت و سيار كه در يك شب تاريك و پرستاره با چشمكزدنهاى پر معنى خود با ما سخن مىگويند ، و يا در پشت تلسكوپهاى عظيم خود را به ما نشان مىدهند ، با آن نظام دقيق و عجيب خود ، كه سراسر آنها را همچون حلقه‌هاى يك رشته زنجير به هم پيوسته است ، و همچنين\r\n","description":"","footnote":"","page_name":" 558 ","page_number":571},
  {"content":"\r\nآفرينش زمين با انواع مظاهر حيات و زندگى كه در چهره‌هاى بسيار متنوع و در لباس صدها هزار نوع گياه و حيوان ، جلوه گر شده ، همه نشانه‌هاى ذات پاك او و آئينه‌هاى درخشان قدرت و علم و يگانگى او هستند .\r\nعجب اينكه هر چه علم و دانش بشر پيشتر مىرود ، عظمت اين عالم و وسعتش در نظر او بيشتر مىشود ، و معلوم نيست اين گسترش علمى تا كى ادامه خواهد يافت ؟ ! .\r\nامروز دانشمندان به ما مىگويند : هزاران هزار كهكشان در عالم بالا وجود دارد كه منظومه شمسى ما جزئى از يكى از اين كهكشانها است ، تنها در كهكشان ما صدها ميليون خورشيد و ستاره درخشان وجود دارد كه روى محاسبات دانشمندان در ميان آنها مليونها سياره مسكونى است با ميلياردها موجود زنده ! ، وه چه عظمت چه قدرتى ؟ ! 2 - « و نيز در آمد و شد شب و روز . . . » ( * ( وَاخْتِلافِ اللَّيْلِ وَالنَّهارِ . . . ) * ) .\r\nآرى اين دگرگونى ليل و نهار ، و اين آمد و رفت روشنايى و تاريكى با آن نظم خاص و تدريجيش كه دائما از يكى كاسته و بر ديگرى افزوده مىشود ، و به كمك آن فصول چهارگانه به وجود مىآيد ، و درختان و گياهان و موجودات زنده مراحل تكاملى خود را در پرتو اين تغييرات تدريجى ، گام به گام طى مىكنند ، اينها نشانه ديگرى از ذات و صفات متعالى او هستند .\r\nاگر اين تغيير تدريجى نبود ، و يا اين تغييرات توام با هرج و مرج صورت مىگرفت و يا اصلا هميشه روز ، و يا هميشه شب بود ، حيات و زندگى از صفحه كره زمين به كلى برچيده مىشد و اگر فرضا وجود داشت دائما دچار آشفتگى و نابسامانى بود ( 1 ) .\r\n\r\n","description":"","footnote":"\r\n( 1 ) « اختلاف » ممكن است به معنى « آمد و شد » باشد ، زيرا از ماده « خلف و خلاف » به معنى جانشين شدن يكديگر است ، و نيز ممكن است به معنى تفاوت و كم و زياد شدن مقدار شب و روز باشد ، و يا هر دو ، و به هر حال اين نظم خاص آن كه داراى آثار بسيار حساب شده اى است نمىتواند تصادفى و بدون دخالت ذات عالم قادرى باشد و لذا در آيات متعددى از قرآن از دلائل ذات پاك خدا شمرده شده .\r\n","page_name":" 559 ","page_number":572},
  {"content":"\r\n3 - « و كشتيهايى كه در درياها به سود مردم به حركت در مىآيند . . . »\r\n( * ( وَالْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ . . . ) * ) .\r\nآرى انسان به وسيله كشتيهاى بزرگ و كوچك ، صحنه اقيانوسها را مىنوردد ، و به اين وسيله به نقاط مختلف زمين ، براى انجام مقاصد خود سفر مىكند ، اين حركت مخصوصا با كشتيهاى بادبانى ، معلول چند نظام است :\r\nنخست بادهاى منظمى كه در سطح اقيانوسها مىوزد ( اعم از وزشهاى سراسرى كه به طور مداوم از قطب شمال و جنوب زمين به سوى خط استواء و از خط استواء به سوى قطب شمال و جنوب در حركتند و بنام « آليزه » و « كنتر آليزه » معروفند ، يا وزشهاى منطقه اى كه تحت برنامه‌هاى معينى حركت مىكنند و به كشتيها امكان مىدهند ، از اين نيروى فراوان و رايگان طبيعى بهره گيرند و به سوى مقصد پيش روند ( همچنين خاصيت طبيعى چوب يا فشار مخصوصى كه از ناحيه آب به اجسام وارد مىشود و آنها را بر سطح آب ، شناور مىسازد ، و همچنين خاصيت تغييرناپذير دو قطب مغناطيسى زمين ، كه عقربه‌هاى قطبنماها را تنظيم مىكند ، و يا نظام ستارگان آسمان كه راه مقصد را به انسان نشان مىدهند ، آرى تا همه اين نظامها دست بدست هم ندهند ، استفاده از كشتيها با آن فوائد سرشارشان امكانپذير نيست ( 1 ) و در نتيجه اينها نيز آيتى است براى ذات پاك او .\r\nعجب اينكه امروز نه تنها با پيدايش كشتيهاى موتورى از عظمت اين معنى كاسته نشده بلكه به مراتب بر عظمت آن افزوده است چرا كه هنوز مهمترين وسيله نقليه بشر كشتيهاى غول پيكرى هستند كه گاهى به اندازه يك شهر وسعت\r\n\r\n","description":"","footnote":"\r\n( 1 ) كلمه « فلك » به معنى كشتى است و مفرد و جمع آن يكى است .\r\n","page_name":" 560 ","page_number":573},
  {"content":"\r\nدارند ، و در آن ، ميدانها و مراكز تفريح و زمين بازى و حتى بازار وجود دارد و يا بر عرشه آن فرودگاه عظيمى است براى نشستن و برخاستن هواپيماهاى زياد .\r\n4 - « و آبى كه خداوند از آسمان فرو فرستاده و به وسيله آن ، زمينهاى مرده را زنده كرده و انواع جنبندگان را در آن گسترده است . . . » ( * ( وَما أَنْزَلَ اللَّه مِنَ السَّماءِ مِنْ ماءٍ فَأَحْيا بِه الأَرْضَ بَعْدَ مَوْتِها وَبَثَّ فِيها مِنْ كُلِّ دَابَّةٍ . . . ) * ) .\r\nآرى دانه‌هاى حياتبخش باران و قطرات پرطراوت و با بركت اين آب تصفيه شده طبيعى به هر جا مىريزد ، زندگى و حيات مىپاشد ، و حركت و بركت و آبادى و نعمت ، همراه خود مىآورد ، اين آب كه با نظام خاصى ريزش مىكند و آن همه موجودات و جنبندگانى كه از اين مايع بىجان ، جان مىگيرند همه پيامآور قدرت و عظمت او هستند .\r\n5 - « و حركت دادن و وزش منظم بادها . . . » ( * ( وَتَصْرِيفِ الرِّياحِ . . . ) * ) .\r\nكه نه تنها بر درياها مىوزند و كشتيها را حركت مىدهند ، بلكه سطح خشكيها ، كوه‌ها و دره‌ها و جلگه‌ها را جولانگاه خود قرار داده‌اند ، گاهى گرده‌هاى نر را بر قسمتهاى ماده گياهان مىافشانند و به تلقيح و بارورى آنها كمك مىكنند ميوه‌ها به ما هديه مىكنند و بذرهاى گوناگون را مىگسترانند .\r\nو زمانى با حركت دادن امواج اقيانوسها ، آنها را به طور مداوم به هم مىآميزند تا محيط آماده اى براى زيست موجودات زنده دريا فراهم گردد .\r\nو گاه با انتقال دادن گرماى مناطق گرمسير به مناطق سردسير ، و انتقال سرماى مناطق سردسير به مناطق گرمسير ، كمك به تعديل هواى كره زمين مىكنند .\r\nو زمانى با جابجا كردن هواى مسموم و فاقد اكسيژن شهرها به بيابانها و جنگلها ، وسائل تصفيه و تهويه را براى بشر فراهم مىسازند .\r\nآرى وزش بادها با اينهمه فوائد و بركات ، نشانه ديگرى از حكمت و لطف\r\n","description":"","footnote":"","page_name":" 561 ","page_number":574},
  {"content":"\r\nبى پايان او است .\r\n6 - « و ابرهايى كه در ميان زمين و آسمان معلقند . . . » ( * ( وَالسَّحابِ الْمُسَخَّرِ بَيْنَ السَّماءِ وَالأَرْضِ . . . ) * ) .\r\nاين ابرهاى متراكم كه بالاى سر ما در گردشند و ميلياردها تن آب را بر خلاف قانون جاذبه در ميان زمين و آسمان ، معلق نگاه داشته ، و آنها را از هر نقطه به نقطه ديگر مىبرند ، بى آنكه كمترين خطرى ايجاد كنند ، خود نشانه اى از عظمت اويند .\r\nبعلاوه اگر آبيارى و « منصب آبدهى » آنها نبود در سرتاسر خشكيهاى روى زمين نه قطره آبى براى نوشيدن وجود داشت و نه چشمه و جويبارى براى روئيدن گياه ، همه جا ويرانه بود و كوير بود و بر همه جا خاك مرده پاشيده مىشد ، اين نيز جلوه ديگرى از علم و قدرت او است .\r\nآرى همه اينها « نشانه‌ها و علامات ذات پاك او هستند اما براى مردمى كه عقل و هوش دارند و مىانديشند » ( * ( لآياتٍ لِقَوْمٍ يَعْقِلُونَ ) * ) .\r\nنه براى بيخبران سبك مغز و چشمداران بىبصيرت و گوشداران كر ! .\r\n","description":"","footnote":"","page_name":" 562 ","page_number":575},
  {"content":"\r\n\r\n[ سوره البقرة ‹ 2 › : آيات 165 تا 167 
  ]\r\nوَ مِنَ النَّاسِ مَنْ يَتَّخِذُ مِنْ دُونِ اللَّه أَنْداداً يُحِبُّونَهُمْ كَحُبِّ اللَّه وَالَّذِينَ آمَنُوا أَشَدُّ حُبًّا لِلَّه وَلَوْ يَرَى الَّذِينَ ظَلَمُوا إِذْ يَرَوْنَ الْعَذابَ أَنَّ الْقُوَّةَ لِلَّه جَمِيعاً وَأَنَّ اللَّه شَدِيدُ الْعَذابِ ‹ 165 › إِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا وَرَأَوُا الْعَذابَ وَتَقَطَّعَتْ بِهِمُ الأَسْبابُ ‹ 166 › وَقالَ الَّذِينَ اتَّبَعُوا لَوْ أَنَّ لَنا كَرَّةً فَنَتَبَرَّأَ مِنْهُمْ كَما تَبَرَّؤُا مِنَّا كَذلِكَ يُرِيهِمُ اللَّه أَعْمالَهُمْ حَسَراتٍ عَلَيْهِمْ وَما هُمْ بِخارِجِينَ مِنَ النَّارِ ‹ 167 ›\r\n\r\nترجمه :\r\n165 - بعضى از مردم معبودهايى غير از خداوند ، براى خود انتخاب مىكنند ، و آنها را همچون خدا دوست مىدارند ، اما آنها كه ايمان دارند عشقشان به خدا ( از مشركان نسبت به معبودهاشان ) شديدتر است ، و آنها كه ستم كردند ( و معبودى غير خدا برگزيدند ) هنگامى كه عذاب خدا را مشاهده كنند خواهند دانست كه تمام قدرت به دست خدا است ، و او داراى مجازات شديد است ( نه معبودهاى خيالى كه از آنها مىهراسند ) .\r\n166 - در آن هنگام رهبران ( و معبودهاى انسانى و شيطانى ) از پيروان خود بيزارى مىجويند و كيفر خدا را مشاهده مىكنند و دستشان از همه جا كوتاه مىشود .\r\n","description":"","footnote":"","page_name":" 563 ","page_number":576},
  {"content":"\r\n167 - و ( در اين موقع ) پيروان مىگويند كاش بار ديگر ما به دنيا بر مىگشتيم تا از اين پيشوايان گمراه بيزارى جوييم آن چنان كه آنها ( امروز ) از ما بيزارى جستند ( آرى ) اين چنين خداوند اعمال آنها را به صورت حسرتزايى به آنها نشان مىدهد و هرگز از آتش ( دوزخ ) خارج نخواهند شد .\r\n\r\nتفسير : بيزارى پيشوايان كفر از پيروان خود !\r\nدر آيات قبل سخن از دلائل وجود خدا و اثبات يگانگى او از طريق نظام آفرينش بود ، و در آيات مورد بحث روى سخن متوجه كسانى است كه از اين دلائل روشن و قاطع چشم پوشيده و در راه شرك و بتپرستى و تعدد خدايان گام نهاده‌اند ، سخن از كسانى است كه در مقابل اين معبودان پوشالى سر تعظيم فرود آورده و به آنها عشق مىورزند ، عشقى كه تنها شايسته خداوند است كه منبع همه كمالات و بخشنده همه نعمتها است .\r\nنخست مىگويد : « بعضى از مردم معبودهايى غير خدا براى خود انتخاب مىكنند » ( * ( وَمِنَ النَّاسِ مَنْ يَتَّخِذُ مِنْ دُونِ اللَّه أَنْداداً ) * ) ( 1 ) .\r\nنه فقط بتها را معبود خود انتخاب كرده‌اند بلكه « آن چنان به آنها عشق مىورزند كه گويى به خدا عشق مىورزند » ( * ( يُحِبُّونَهُمْ كَحُبِّ اللَّه ) * ) .\r\n« اما كسانى كه ايمان به خدا آورده‌اند عشق و علاقه بيشترى به او دارند » ( * ( وَالَّذِينَ آمَنُوا أَشَدُّ حُبًّا لِلَّه ) * ) .\r\nچرا كه آنها مردمى انديشمند و دانا هستند و هرگز ذات پاك او را كه منبع\r\n\r\n","description":"","footnote":"\r\n( 1 ) « انداد » جمع « ند » به معنى « مثل » است ، ولى به گفته جمعى از اهل لغت به مثلى گفته مىشود كه شباهت جوهرى به چيز ديگر دارد در حالى كه « مثل » مفهوم اعمى دارد . بنا بر اين معنى آيه چنين مىشود كه : مشركان اعتقاد داشتند تنها در جوهر ذات شبيه خدا هستند و به تعبير ديگر صفات الهى - از روى جهل و نادانى - براى آنها قائل بودند .\r\n","page_name":" 564 ","page_number":577},
  {"content":"\r\nهمه كمالات است رها نمىكنند ، هر ميل و محبتى در برابر عشق خدا در نظرشان بى ارزش و ناچيز است ، اصلا آنها غير او را شايسته عشق و محبت نمىبينند ، جز به خاطر او ، و در راه او كار نمىكنند ، در درياى بيكران عشق خدا آن چنان غوطه ورند كه علىوار مىگويند :\r\nفهبنى صبرت على عذابك فكيف اصبر على فراقك ! :\r\n« گيرم كه بر عذاب تو صبر كنم اما با فراق و دورى تو چكنم » ( 1 ) .\r\nاساسا عشق حقيقى هميشه متوجه نوعى از كمال است ، انسان هرگز عاشق عدم و كمبودها نمىشود ، بلكه همواره دنبال هستى و كمال مىگردد و به همين دليل آن كس كه هستى و كمالش از همه برتر است از همه كس به عشق ورزيدن سزاوارتر مىباشد .\r\nكوتاه سخن اينكه همانطور كه آيه فوق مىگويد : عشق و علاقه افراد با ايمان نسبت به خدا از عشق و علاقه بت پرستان به معبودهاى پنداريشان ريشه دارتر و عميقتر و شديدتر است .\r\nچرا چنين نباشد آيا كسى كه واقعيتى را دريافته و به آن عشق مىورزد با كسى كه گرفتار خرافه و تخيل است مىتواند يكسان باشد ؟ عشق مؤمنان از عقل و علم و معرفت سرچشمه مىگيرد اما عشق كافران از جهل و خرافه و خيال ! .\r\nو باز به همين دليل عشق نخست به هيچوجه متزلزل نمىگردد ولى عشق مشركان ثبات و دوامى ندارد .\r\nلذا در ادامه آيه مىفرمايد : « اين ظالمان هنگامى كه عذاب الهى را مشاهده مىكنند و مىدانند كه تمام قدرتها به دست خدا است و او داراى مجازات شديد است » در آن هنگام متوجه زشتى اعمال خود و بدى عاقبت كارشان مىشوند و اعتراف مىكنند كه انسانهاى منحرفى بوده اند\r\n\r\n","description":"","footnote":"\r\n( 1 ) از دعاى كميل\r\n","page_name":" 565 ","page_number":578},
  {"content":"\r\n( * ( وَلَوْ يَرَى الَّذِينَ ظَلَمُوا إِذْ يَرَوْنَ الْعَذابَ أَنَّ الْقُوَّةَ لِلَّه جَمِيعاً وَأَنَّ اللَّه شَدِيدُ الْعَذابِ ) * ) ( 1 ) .\r\nدر اين هنگام پرده‌هاى جهل و غرور و غفلت از مقابل چشمانشان كنار ميرود و به اشتباه خود پى مىبرند ، ولى از آنجا كه هيچ تكيه گاه و پناهگاهى ندارند از شدت بيچارگى بى اختيار دست به دامن معبودان و رهبران خود مىزنند اما « در اين هنگام رهبران گمراه آنها دست رد به سينه آنان مىكوبند و از پيروان خود تبرى مىجويند » ( * ( إِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا ) * ) .\r\n« و در همين حال عذاب الهى را با چشم خود مىبينند و دستشان از همه جا كوتاه مىشود » ( * ( وَرَأَوُا الْعَذابَ وَتَقَطَّعَتْ بِهِمُ الأَسْبابُ ) * ) .\r\nبديهى است منظور از معبودها در اينجا بتهاى سنگى و چوبى نيستند ، بلكه انسانهاى جبار و خودكامه و شياطينى هستند كه اين مشركان ، خود را دربست در اختيارشان گذاردند ، و تسليم بىقيد و شرط در مقابل آنها شدند .\r\nاما اين پيروان گمراه كه بىوفايى معبودان خود را چنين آشكارا مىبينند براى تسلى دل خويشتن مىگويند : « اى كاش ما بار ديگر به دنيا باز مىگشتيم تا از آنها تبرى جوييم ، همانگونه كه آنها امروز از ما تبرى جستند » ! ( * ( وَقالَ الَّذِينَ اتَّبَعُوا لَوْ أَنَّ لَنا كَرَّةً فَنَتَبَرَّأَ مِنْهُمْ كَما تَبَرَّؤُا مِنَّا ) * ) .\r\nاما چه سود كه كار از كار گذشته و بازگشتى بسوى دنيا نيست نظير همين سخن در سوره زخرف آيه 37 به چشم مىخورد ( حَتَّى إِذا جاءَنا قالَ يا لَيْتَ بَيْنِي وَبَيْنَكَ بُعْدَ الْمَشْرِقَيْنِ فَبِئْسَ الْقَرِينُ ) .\r\n« او هنگامى كه در قيامت در محضر ما حضور مىيابد به رهبر گمراه كننده\r\n\r\n","description":"","footnote":"\r\n( 1 ) بعضى از مفسران كلمه « لو » را در اينجا براى تمنى دانسته‌اند ، ولى عده بيشترى آن را « شرطيه » مىدانند ، و در اين صورت جزاى آن محذوف است ، و جمله اى همچون « لراوا سوء فعلهم و سوء عاقبتهم » خواهد بود .\r\n","page_name":" 566 ","page_number":579},
  {"content":"\r\nخود مىگويد كاش ميان من و تو فاصله ميان مشرق و مغرب بود « ! و در پايان آيه مىفرمايد آرى » اين چنين خداوند اعمالشان را به صورت مايه حسرت به آنها نشان مىدهد « ( * ( كَذلِكَ يُرِيهِمُ اللَّه أَعْمالَهُمْ حَسَراتٍ عَلَيْهِمْ ) * ) .\r\nو آنها هرگز از آتش دوزخ خارج نخواهند شد ( * ( وَما هُمْ بِخارِجِينَ مِنَ النَّارِ ) * ) .\r\nآرى آنها جز اينكه حسرت بخورند چه مىتوانند انجام دهند . حسرت بر اموالى كه فراهم كردند ، و بهره آن را ديگران بردند ، حسرت بر امكانات فوق العاده اى كه براى رستگارى و نجات در اختيار داشتند و از دست دادند ، حسرت بر عبادت معبودانى بىعرضه و بى ارزش بجاى عبادت خداوند قادر متعال .\r\nاما حسرتى بيهوده ، چرا كه نه موقع عمل است و نه جاى جبران ، بلكه تنها هنگام مجازات است و ديدن نتيجه اعمال !\r\n","description":"","footnote":"","page_name":" 567 ","page_number":580},
  {"content":"\r\n\r\n[ سوره البقرة ‹ 2 › : آيات 168 تا 169 
  ]\r\nيا أَيُّهَا النَّاسُ كُلُوا مِمَّا فِي الأَرْضِ حَلالًا طَيِّباً وَلا تَتَّبِعُوا خُطُواتِ الشَّيْطانِ إِنَّه لَكُمْ عَدُوٌّ مُبِينٌ ‹ 168 › إِنَّما يَأْمُرُكُمْ بِالسُّوءِ وَالْفَحْشاءِ وَأَنْ تَقُولُوا عَلَى اللَّه ما لا تَعْلَمُونَ ‹ 169 ›\r\n\r\nترجمه :\r\n168 - اى مردم از آنچه در زمين است حلال و پاكيزه بخوريد ، و از گامهاى شيطان پيروى نكنيد ، چه اينكه او دشمن آشكار شما است .\r\n169 - او شما را فقط به بديها و انحرافات فرمان مىدهد ( و نيز دستور مىدهد ) آنچه را كه نمىدانيد به خدا نسبت دهيد .\r\nشان نزول :\r\nاز ابن عباس نقل شده كه بعضى از طوائف عرب همانند « ثقيف » و « خزاعه » و غير آنها قسمتى از انواع زراعت و حيوانات را بدون دليل بر خود حرام كرده بودند ( حتى تحريم آن را به خدا نسبت مىدادند ) آيات فوق نازل شد و آنها را از اين عمل ناروا باز داشت .\r\n\r\nتفسير : گامهاى شيطان !\r\nدر آيات گذشته نكوهش شديدى از شرك و بت پرستى شده بود ، يكى از انواع شرك اين است كه انسان غير خدا را قانونگذار بداند ، و نظام تشريع و حلال و حرام را در اختيار او قرار دهد ، آيات مورد بحث اين عمل را يك كار شيطانى\r\n","description":"","footnote":"","page_name":" 568 ","page_number":581},
  {"content":"\r\nمعرفى كرده ، مىفرمايد : « اى مردم از آنچه در زمين است حلال و پاكيزه بخوريد » ( * ( يا أَيُّهَا النَّاسُ كُلُوا مِمَّا فِي الأَرْضِ حَلالًا طَيِّباً ) * ) .\r\n« و از گامهاى شيطان پيروى نكنيد ، كه او دشمن آشكار شما است » ( * ( وَلا تَتَّبِعُوا خُطُواتِ الشَّيْطانِ إِنَّه لَكُمْ عَدُوٌّ مُبِينٌ ) * ) .\r\nقابل توجه اينكه خطابهايى كه در قرآن مربوط به استفاده از غذاها است كم نيست ، و معمولا با دو قيد « حلال » و « طيب » همراه است .\r\n« حلال » چيزى است كه ممنوعيتى نداشته باشد ، و « طيب » به چيزهاى پاكيزه گفته مىشود كه موافق طبع سالم انسانى است ، نقطه مقابل « خبيث » كه طبع آدمى از آن تنفر دارد .\r\n« خطوات » جمع « خطوة » ( بر وزن قربه ) به معنى گام و قدم است و خطوات شيطان گامهايى است كه شيطان براى وصول به هدف خود و اغواء مردم بر مىدارد .\r\nجمله « * ( لا تَتَّبِعُوا خُطُواتِ الشَّيْطانِ ) * » در پنج مورد از قرآن مجيد به چشم مىخورد كه دو مورد آن در مورد استفاده از غذاها و روزيهاى الهى است ، و در واقع به انسانها هشدار مىدهد كه اين نعمتهاى حلال را در غير مورد مصرف نكنند ، و اين نعمتهاى الهى را وسيله اى براى اطاعت و بندگى قرار دهند نه طغيان و فساد در ارض .\r\nپيروى از اين گامهاى شيطان در حقيقت همان چيزى است كه در آيات ديگر قرآن به دنبال دستور استفاده از غذاهاى حلال ذكر شده است مانند كُلُوا وَاشْرَبُوا مِنْ رِزْقِ اللَّه وَلا تَعْثَوْا فِي الأَرْضِ مُفْسِدِينَ : « از روزيهاى الهى بخوريد و بنوشيد ، اما فتنه و فساد در زمين به راه نيندازيد » ( بقره - 60 ) .\r\nو مانند كُلُوا مِنْ طَيِّباتِ ما رَزَقْناكُمْ وَلا تَطْغَوْا فِيه « از روزيهاى پاكيزه اى كه به شما ارزانى داشته‌ايم بخوريد ، اما در آن طغيان و سركشى ننمائيد »\r\n","description":"","footnote":"","page_name":" 569 ","page_number":582},
  {"content":"\r\n( طه - 81 ) .\r\nخلاصه اينكه اين مواهب و امكانات بايد نيرويى بر اطاعت باشد ، نه وسيله اى براى گناه .\r\nجمله * ( إِنَّه لَكُمْ عَدُوٌّ مُبِينٌ ) * كه متجاوز از ده بار در قرآن مجيد به دنبال نام شيطان آمده است براى اين است كه تمام نيروهاى انسان را براى مبارزه با اين دشمن بزرگ و آشكار بسيج كند .\r\nآيه بعد دليل روشنى بر دشمنى سرسختانه شيطان كه جز بدبختى و شقاوت انسان هدفى ندارد بيان كرده ، مىگويد : « او شما را فقط به انواع بديها و زشتيها دستور مىدهد » ( * ( إِنَّما يَأْمُرُكُمْ بِالسُّوءِ وَالْفَحْشاءِ ) * ) .\r\n« و نيز شما را وادار مىكند كه به خدا افترا ببنديد ، و چيزهايى را كه نمىدانيد به او نسبت دهيد » ( * ( وَأَنْ تَقُولُوا عَلَى اللَّه ما لا تَعْلَمُونَ ) * ) .\r\nبنا بر اين برنامه‌هاى شيطانى در اين سه امر خلاصه مىشود : « بديها » و « زشتيها » و « گفتن سخنان ناروا و بى مدرك در برابر ذات پاك پروردگار » .\r\n« فحشاء » از ماده « فحش » به معنى هر كارى است كه از حد اعتدال خارج گردد و صورت « فاحش » به خود بگيرد ، بنا بر اين شامل تمامى منكرات و قبائح واضح و آشكار مىگردد ، اما اينكه مىبينيم اين لفظ امروز در مورد اعمال منافى عفت يا در مورد گناهانى كه حد شرعى دارد به كار مىرود در واقع از قبيل استعمال لفظ « كلى » در بعضى از مصاديق آن است .\r\nجمله * ( تَقُولُوا عَلَى اللَّه ما لا تَعْلَمُونَ ) * ممكن است اشاره به تحريم پاره اى از غذاهاى حلال باشد ، كه اعراب در جاهليت به خدا نسبت مىدادند ، حتى به گفته بعضى از مفسران بزرگ رسوبات اين طرز تفكر در ميان جمعى از تازه مسلمانان\r\n","description":"","footnote":"","page_name":" 570 ","page_number":583},
  {"content":"\r\nباقى مانده بود ( 1 ) .\r\nو يا معنى وسيعترى دارد كه نسبت دادن شريك و شبيه به خدا را نيز شامل مىشود .\r\nبه هر حال ، اين جمله اشاره به آن است كه اين گونه كارها حد اقل قول بدون علم است آن هم در برابر خداوند بزرگ ، و اين كارى است كه با هيچ منطق و عقل و خردى سازگار نمىباشد .\r\nاصولا اگر مردم مقيد باشند كه هر سخنى را مىگويند متكى به يك مدرك قطعى بوده باشد ، بسيارى از نابسامانيها و بدبختيها از جامعه بشرى بر چيده مىشود .\r\nدر واقع تمام خرافات در اديان و مذاهب الهى از همين رهگذر به وسيله افراد بى منطق نفوذ كرده است ، و قسمت مهمى از انحرافات عقيدتى و عملى به خاطر عدم رعايت همين اصل اساسى است و لذا اين كار - در برابر بديها و زشتيها - يك عنوان مستقل از خطوات شيطانى را در آيه فوق به خود اختصاص مىدهد .\r\n\r\nنكته‌ها :\r\n\r\n1 - اصل حليت\r\nاين آيه دليل بر اين است كه اصل اولى در همه غذاهايى كه روى زمين وجود دارد حليت است ، و غذاهاى حرام جنبه استثنايى دارد ، بنا بر اين حرام بودن چيزى دليل مىخواهد ، نه حلال بودن آن .\r\nو از آنجا كه قوانين تشريعى بايد با قوانين تكوينى هماهنگ باشد طبع آفرينش نيز اين چنين اقتضا مىكند . به عبارت روشنتر آنچه خدا آفريده حتما فائده اى داشته و براى استفاده بندگان بوده ، بنا بر اين معنى ندارد كه اصل اولى\r\n\r\n","description":"","footnote":"\r\n( 1 ) تفسير الميزان جلد 1 صفحه 425 .\r\n","page_name":" 571 ","page_number":584},
  {"content":"\r\nتحريم باشد . نتيجه اينكه هر غذايى كه ممنوعيت آن با دليل صحيح ثابت نشده ما دام كه منشا فساد و زيان و ضررى براى فرد و اجتماع نباشد طبق آيه شريفه فوق حلال است .\r\n\r\n2 - انحرافات تدريجى\r\nجمله « خطوات الشيطان » ( گامهاى شيطان ) گويا اشاره به يك مساله دقيق تربيتى دارد ، و آن اينكه انحرافها و تبهكاريها غالبا بطور تدريج در انسان نفوذ مىكند ، نه به صورت دفعى و فورى ، مثلا براى آلوده شدن يك جوان به مواد مخدر و قمار و شراب معمولا مراحلى وجود دارد : نخست به صورت تماشاچى در يكى از اين جلسات شركت مىكند و انجام اين كار را ساده مىشمرد .\r\nگام دوم شركت تفريحى در قمار ( بدون برد و يا باخت ) و يا استفاده از مواد مخدر به عنوان رفع خستگى و يا درمان بيمارى و مانند آن است .\r\nگام سوم استفاده از اين مواد به صورت كم و به قصد اينكه در مدت كوتاهى از آن صرفنظر كند .\r\nسرانجام گامها يكى پس از ديگرى برداشته مىشود و شخص به صورت يك قمار باز حرفه اى خطرناك و يا يك معتاد سخت و بينوا در مىآيد .\r\nوسوسه‌هاى شيطان معمولا به همين صورت است ، انسان را قدم بقدم و تدريجا در پشت سر خود به سوى پرتگاه مىكشاند ، اين موضوع منحصر به شيطان اصلى نيست ، تمام دستگاههاى شيطانى و آلوده براى پياده كردن نقشه‌هاى شوم خود از همين روش « خطوات » ( گام به گام ) استفاده مىكنند ، لذا قرآن مىگويد :\r\nاز همان گام اول بايد به هوش بود و با شيطان همراه نشد .\r\nاين نكته نيز قابل توجه است كه در احاديث اسلامى كارهاى خرافى و بى منطق به عنوان « خطوات شيطان » معرفى شده است :\r\n","description":"","footnote":"","page_name":" 572 ","page_number":585},
  {"content":"\r\nمثلا در حديثى مىخوانيم مردى قسم ياد كرده بود كه فرزند خود را ( براى خدا ) ذبح كند امام صادق فرمود :\r\nذلك من خطوات الشيطان\r\n« اين از گامهاى شيطان است » ( 1 ) .\r\nدر حديث ديگرى از امام باقر ع مىخوانيم :\r\nكل يمين به غير اللَّه فهو من خطوات الشيطان :\r\n« هر سوگندى به غير نام خدا باشد از گامهاى شيطان است » ( 2 ) .\r\nباز در حديثى از امام صادق ع چنين مىخوانيم كه : هر كس سوگند به ترك چيزى خورد كه انجام آن بهتر است ، اعتنا به اين سوگند نكند و آن كار خير را بجا آورد ، كفاره هم ندارد و اين از خطوات شيطان است » ( 3 ) .\r\n\r\n3 - شيطان يك دشمن قديمى\r\nاينكه در آخر آيه فوق شيطان دشمن آشكار معرفى شده است ، يا بخاطر دشمنى او از روز اول با « آدم » است كه به واسطه نافرمانى در برابر سجده آدم همه چيز خود را از دست داد ، و يا به خاطر اين است كه دستورات او همچون قتل و جنايت و تبهكارى براى همه آشكار است ، همه مىدانند اين قبيل برنامه‌ها از يك دوست نيست ، بلكه دعوتهايى است از يك دشمن خطرناك كه جز بدبختى انسان چيزى نمىخواهد .\r\nو يا به واسطه اين است كه شيطان صريحا دشمنى خود را با انسان خبر داده و كمر عداوت او را بسته است ، و اعلام نموده : لأُغْوِيَنَّهُمْ أَجْمَعِينَ « مىكوشم تا همه را گمراه كنم » !\r\n\r\n","description":"","footnote":"\r\n( 1 ) و ( 2 ) و ( 3 ) الميزان جلد 1 صفحه 428 .\r\n","page_name":" 573 ","page_number":586},
  {"content":"\r\n\r\n4 - چگونگى وسوسه شيطان\r\nدر اينجا سؤالى مطرح است و آن اينكه آيه مىگويد : « شيطان به شما امر مىكند كه به سوى بديها و فحشاء برويد » مسلما مراد از « امر » همان وسوسه‌هاى شيطان است ، در حالى كه ما به هنگام انجام بديها هيچگونه احساس امر و تحريك از بيرون وجودمان نمىكنيم ، و كوشش شيطان براى گمراه ساختن خود هرگز قابل لمس نيست .\r\nپاسخ اين است كه : همانطور كه از واژه « وسوسه » هم استفاده مىشود تاثير شيطان در وجود انسان يك نوع تاثير خفى و ناآگاه است كه در بعضى از آيات از آن تعبير به « ايحاء » شده است در آيه 121 سوره انعام مىخوانيم : « وَإِنَّ الشَّياطِينَ لَيُوحُونَ إِلى أَوْلِيائِهِمْ » :\r\n« شياطين به دوستان خود و كسانى كه آماده پذيرش دستورات آنها هستند وحى مىكنند ! همانطورى كه مىدانيم » وحى « در اصل همان صداى مخفى و مرموز و احيانا تاثيرهاى ناآگاهانه است .\r\nمنتهى انسان به خوبى مىتواند « الهامات الهى » را از « وسوسه‌هاى شيطانى » تشخيص دهد زيرا علامت روشنى براى تشخيص آن وجود دارد ، و آن اينكه :\r\nالهامات الهى چون با فطرت پاك انسان ، و ساختمان جسم و روح او آشنا است ، هنگامى كه در قلب پيدا مىشود يك حالت انبساط و نشاط به او دست مىدهد .\r\nدر حالى كه وسوسه‌هاى شيطان چون هماهنگ با فطرت و ساختمان او نيست به هنگام ايجاد در قلبش ، احساس تاريكى ، ناراحتى و سنگينى در خود مىكند و اگر تمايلات او طورى تحريك گردد كه در هنگام انجام گناه ، اين احساس براى او پيدا نشود بعد از انجام عمل براى او دست مىدهد ، اين است فرق بين الهامات شيطانى و الهامات الهى .\r\n","description":"","footnote":"","page_name":" 574 ","page_number":587},
  {"content":"\r\n\r\n[ سوره البقرة ‹ 2 › : آيات 170 تا 171 
  ]\r\nوَ إِذا قِيلَ لَهُمُ اتَّبِعُوا ما أَنْزَلَ اللَّه قالُوا بَلْ نَتَّبِعُ ما أَلْفَيْنا عَلَيْه آباءَنا أَ وَلَوْ كانَ آباؤُهُمْ لا يَعْقِلُونَ شَيْئاً وَلا يَهْتَدُونَ ‹ 170 › وَمَثَلُ الَّذِينَ كَفَرُوا كَمَثَلِ الَّذِي يَنْعِقُ بِما لا يَسْمَعُ إِلَّا دُعاءً وَنِداءً صُمٌّ بُكْمٌ عُمْيٌ فَهُمْ لا يَعْقِلُونَ ‹ 171 ›\r\n\r\nترجمه :\r\n170 - و هنگامى كه به آنها گفته شود از آنچه خدا نازل كرده است پيروى كنيد ، مىگويند :\r\nبلكه ما از آنچه پدران خود را بر آن يافتيم پيروى مىنمائيم ، آيا نه اين است كه پدران آنها چيزى نمىفهميدند و هدايت نيافتند ؟ ! 171 - مثال ( تو ) در دعوت كافران مثال كسى است كه ( گوسفندان و حيوانات را براى نجات از چنگال خطر ) صدا مىزند ، ولى آنها چيزى جز سر و صدا نمىشنوند ( و حقيقت و مفهوم گفتار او را درك نمىكنند ) اين كافران ( در حقيقت ) كر و لال و نابينا هستند و لذا چيزى نمىفهمند !\r\n\r\nتفسير : تقليد كوركورانه از نياكان\r\nدر اينجا اشاره به منطق سست مشركان در مساله تحريم بىدليل غذاهاى حلال ، و يا بت پرستى ، كرده ، مىگويد : « هنگامى كه به آنها گفته شود از آنچه خدا نازل كرده پيروى كنيد مىگويند ما از آنچه پدران و نياكان خود را بر آن يافتيم پيروى مىكنيم » ( * ( وَإِذا قِيلَ لَهُمُ اتَّبِعُوا ما أَنْزَلَ اللَّه قالُوا بَلْ نَتَّبِعُ ما\r\n","description":"","footnote":"","page_name":" 575 ","page_number":588},
  {"content":"\r\n* ( أَلْفَيْنا عَلَيْه آباءَنا ) * ) ( 1 ) .\r\nقرآن بلافاصله اين منطق خرافى و تقليد كوركورانه از نياكان را با اين عبارت كوتاه و رسا محكوم مىكند : « آيا نه اين است كه پدران آنها چيزى نمىفهميدند و هدايت نيافتند » ؟ ! ( * ( أَ وَلَوْ كانَ آباؤُهُمْ لا يَعْقِلُونَ شَيْئاً وَلا يَهْتَدُونَ ) * ) .\r\nيعنى اگر نياكان آنها دانشمندان صاحبنظر و افراد هدايت يافته اى بودند جاى اين بود كه از آنها تبعيت شود ، اما با اينكه مىدانند آنها مردمى نادان و بى سواد و موهومپرست بودند پيروى آنها چه معنى دارد ؟ آيا مصداق تقليد جاهل از جاهل نيست ؟ ! مساله قوميت و تعصبهاى قومى مخصوصا آنجا كه به نياكان مربوط مىشود از روز نخست در ميان مشركان عموما ، و در ميان غير آنها غالبا وجود داشته است و تا امروز هم چنان ادامه دارد .\r\nولى خداپرست با ايمان اين منطق را رد مىكند و قرآن مجيد در موارد بسيارى پيروى و تعصب كوركورانه از نياكان را شديدا مذمت كرده است و اين منطق را كه انسان چشم و گوش بسته از پدران خود پيروى كند كاملا مردود مىشناسد .\r\nاصولا پيروى از پيشينيان اگر به اين صورت باشد كه انسان عقل و فكر خود را دربست در اختيار آنها بگذارد اين كار نتيجه اى جز عقبگرد و ارتجاع نخواهد داشت ، چرا كه معمولا نسلهاى بعد از نسلهاى پيشين با تجربه تر و آگاهترند .\r\nولى متاسفانه اين طرز فكر جاهلى هنوز در ميان بسيارى از افراد و ملتها حكومت مىكند كه نياكان خود را همچون « بت » مىپرستند ، يك مشت آداب و سنن خرافى را به عنوان اينكه « آثار پيشينيان » است بدون چون و چرا\r\n\r\n","description":"","footnote":"\r\n( 1 ) « الفينا » به معنى يافتيم و برخورد كرديم مىباشد .\r\n","page_name":" 576 ","page_number":589},
  {"content":"\r\nمىپذيرند ، و لفافه‌هاى فريبنده اى همچون حفظ مليت و اسناد تاريخى يك ملت بر آن مىپوشانند .\r\nاين طرز فكر يكى از عوامل بسيار مؤثر انتقال خرافات از نسلى به نسل ديگر است .\r\nالبته هيچ مانعى ندارد كه نسلهاى آينده آداب و سنن گذشتگان را مورد تحليل و بررسى قرار دهند ، آنچه با عقل و منطق سازگار است با نهايت احترام حفظ كنند و آنچه خرافه و موهوم و بى اساس است دور بريزند ، چه كارى از اين بهتر ؟ و اين گونه نقادى در آداب و سنن پيشين شايسته نام حفظ اصالت ملى و تاريخى است ، اما تسليم همه جانبه و كوركورانه در برابر آنها چيزى جز خرافه پرستى و ارتجاع و حماقت نيست .\r\nقابل توجه اينكه در باره نياكان آنها در آيه فوق مىخوانيم : آنها نه چيزى مىفهميدند ، و نه هدايت يافته بودند : يعنى از دو كس مىتوان پيروى كرد : كسى كه خود داراى علم و عقل و دانشى باشد ، و كسى كه اگر خودش دانشمند نيست هدايت دانشمندى را پذيرفته است .\r\nاما پيشينيان آنها نه خود مردى آگاه بودند ، و نه رهبر و هدايت كننده اى آگاه داشتند ، و مىدانيم تقليدى كه خلق را بر باد مىدهد همين تقليد نادان از نادان است كه « اى دو صد لعنت بر اين تقليد باد » ! .\r\nدر آيه بعد به بيان اين مطلب مىپردازد كه چرا اين گروه در برابر اين دلائل روشن انعطافى نشان نمىدهند ؟ و هم چنان بر گمراهى و كفر اصرار مىورزند ؟\r\nمىگويد : مثال تو در دعوت اين قوم بىايمان به سوى ايمان و شكستن سد تقليدهاى كوركورانه همچون كسى است كه گوسفندان و حيوانات را ( براى نجات از خطر ) صدا مىزند ولى آنها جز سر و صدا چيزى را درك نمىكنند « ( * ( وَمَثَلُ الَّذِينَ كَفَرُوا كَمَثَلِ\r\n","description":"","footnote":"","page_name":" 577 ","page_number":590},
  {"content":"\r\n* ( الَّذِي يَنْعِقُ بِما لا يَسْمَعُ إِلَّا دُعاءً وَنِداءً ) * ) .\r\nآرى آنها به گوسفندان و حيواناتى مىمانند كه از فريادهاى چوپان خيرخواه و دلسوز چيزى جز سر و صدايى كه فقط تحريك آنى در آنها دارد نمىفهمند .\r\nو در پايان آيه براى تاكيد و توضيح بيشتر اضافه مىكند « آنها كر و لال و نابينا هستند و لذا چيزى درك نمىكنند » ! ( * ( صُمٌّ بُكْمٌ عُمْيٌ فَهُمْ لا يَعْقِلُونَ ) * ) .\r\nو به همين دليل آنها تنها به سنتهاى غلط و خرافى پدران خود چسبيده‌اند و از هر دعوت سازنده اى رويگردانند ( 1 ) .\r\nبعضى از مفسران تفسير ديگرى براى آيه ذكر كرده‌اند ، و آن اينكه مثل كسانى كه بتها و خدايان ساختگى را صدا مىزنند همچون كسى است كه حيوانات بىشعور را صدا مىزند ، نه آن حيوانات از سخنان او چيزى درك مىكنند و نه اين معبودهاى ساختگى از سخنان عابدان خود ، چرا كه اين بتها كرند و كورند و لال ( دقت كنيد ) .\r\nولى بيشتر مفسران تفسير اول را انتخاب كرده‌اند و در روايات اسلامى نيز به آن اشاره شده است ، و ما نيز آن را انتخاب كرديم .\r\n\r\n","description":"","footnote":"\r\n( 1 ) البته مطابق اين تفسير آيه نياز به تقدير دارد و در اصل چنين است مثل الداعى للذين كفروا الى الايمان . . . يعنى مثال كسى كه كافران را به سوى ايمان دعوت مىكند مثل چوپان دلسوز است . . .\r\nو بنا بر اين جمله « * ( صُمٌّ بُكْمٌ عُمْيٌ فَهُمْ لا يَعْقِلُونَ ) * » توصيفى است براى اين گونه افراد كه تمام ابزار درك را عملا از دست داده‌اند ، نه اينكه چشم و گوش و زبان ندارند ، دارند ولى چون از آن استفاده نمىكنند گويى ندارند !\r\n","page_name":" 578 ","page_number":591},
  {"content":"\r\n\r\nنكته‌ها : 1 - ابزار شناخت\r\n- بدون شك براى ارتباط انسان با جهان خارج ابزارى لازم است كه آنها را ابزار شناخت مىخوانند ، و مهمتر از همه چشم و گوش براى ديدن و شنيدن ، و زبان براى سؤال كردن است ، و لذا در آيه فوق بعد از آن كه اين افراد را به خاطر عدم استفاده از ابزار شناخت به افراد كر و لال و نابينا تشبيه مىكند با ذكر « فاء تفريع » كه براى نتيجه گيرى است بلافاصله مىگويد :\r\n« بنا بر اين آنها چيزى نمىفهمند » .\r\nبه اين ترتيب قرآن گواهى مىدهد كه اساسىترين پايه علوم و دانشها چشم و گوش و زبان است ، چشم و گوش براى درك كردن مستقيم و زبان براى ايجاد رابطه با ديگران و كسب علوم آنها .\r\nدر فلسفه نيز اين حقيقت ثابت شده كه حتى علوم غير حسى ، در آغاز ، از علوم حسى سرچشمه مىگيرد ، و اين بحث دامنه دارى است كه اينجا جاى شرح آن نيست ( براى توضيح بيشتر در زمينه نعمت ابزار شناخت به جلد يازدهم صفحه 335 به بعد ، ذيل آيه 78 سوره نحل مراجعه فرمائيد ) .\r\n2 - « ينعق » از ماده « نعق » در اصل به معنى صداى كلاغ است در حالى كه فرياد نكشد ولى « نغق » ( با « غين » ) به معنى صداى كلاغ است كه به صورت فرياد و توام با كشيدن گردن است ( 1 ) .\r\nولى بعدا اين معنى توسعه يافته و به صداهايى كه در برابر حيوانات مىدهند گفته شده ، بديهى است آنها از مفهوم كلمات و جمله‌ها با خبر نمىشوند و اگر گاهى عكس العملهايى نشان مىدهند بيشتر به خاطر تن صدا ، و طرز اداى كلمات است .\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n","page_name":" 579 ","page_number":592},
  {"content":"\r\n\r\n[ سوره البقرة ‹ 2 › : آيات 172 تا 173 
  ]\r\nيا أَيُّهَا الَّذِينَ آمَنُوا كُلُوا مِنْ طَيِّباتِ ما رَزَقْناكُمْ وَاشْكُرُوا لِلَّه إِنْ كُنْتُمْ إِيَّاه تَعْبُدُونَ ‹ 172 › إِنَّما حَرَّمَ عَلَيْكُمُ الْمَيْتَةَ وَالدَّمَ وَلَحْمَ الْخِنْزِيرِ وَما أُهِلَّ بِه لِغَيْرِ اللَّه فَمَنِ اضْطُرَّ غَيْرَ باغٍ وَلا عادٍ فَلا إِثْمَ عَلَيْه إِنَّ اللَّه غَفُورٌ رَحِيمٌ ‹ 173 ›\r\n\r\nترجمه :\r\n172 - اى افراد با ايمان از نعمتهاى پاكيزه اى كه به شما روزى داده‌ايم بخوريد و شكر خدا را بجا آوريد اگر او را پرستش مىكنيد .\r\n173 - خداوند تنها ( گوشت ) مردار و خون و گوشت خوك ، و آنچه نام غير خدا به هنگام ذبح بر آن گفته شود ، حرام كرده است ( ولى ) آن كس كه مجبور شود ( در موقع ضرورت براى حفظ جان خود از آن بخورد ) در صورتى كه ستمگر و متجاوز نباشد گناهى بر او نيست ، خداوند بخشنده و مهربان است .\r\n\r\nتفسير : طيبات و خبائث\r\nاز آنجا كه قرآن در مورد انحرافات ريشه دار از روش تاكيد و تكرار در لباسهاى مختلف استفاده مىكند ، در اين آيات بار ديگر به مساله تحريم بىدليل پاره اى از غذاهاى حلال و سالم در عصر جاهليت به وسيله مشركان باز مىگردد ، منتهى روى سخن را در اينجا به مؤمنان مىكند در حالى كه در آيات گذشته روى سخن به همه مردم بود .\r\n","description":"","footnote":"","page_name":" 580 ","page_number":593},
  {"content":"\r\nمىفرمايد : « اى افراد با ايمان از نعمتهاى پاكيزه كه به شما روزى داده‌ايم بخوريد » ( * ( يا أَيُّهَا الَّذِينَ آمَنُوا كُلُوا مِنْ طَيِّباتِ ما رَزَقْناكُمْ ) * ) .\r\n« و شكر خدا را بجا آوريد اگر او را مىپرستيد » ( * ( وَاشْكُرُوا لِلَّه إِنْ كُنْتُمْ إِيَّاه تَعْبُدُونَ ) * ) .\r\nاين نعمتهاى پاك و حلال كه ممنوعيتى ندارد و موافق طبع و فطرت سالم انسانى است براى شما آفريده شده است چرا از آن استفاده نكنيد ؟ ! .\r\nاينها به شما نيرويى مىبخشد تا بتوانيد وظائف خود را انجام دهيد بعلاوه شما را به ياد شكر پروردگار و پرستش او مىاندازد .\r\nمقايسه اين آيه با آيه يا أَيُّهَا النَّاسُ كُلُوا مِمَّا فِي الأَرْضِ ( آيه 168 همين سوره ) و ملاحظه تفاوتهاى اين دو با هم ، دو نكته لطيف را به ما مىفهماند :\r\nدر اينجا مىگويد * ( مِنْ طَيِّباتِ ما رَزَقْناكُمْ ) * ( از غذاهاى پاكى كه به شما روزى داديم . . . ) در حالى كه در آنجا مىگفت : مِمَّا فِي الأَرْضِ ( از آنچه در زمين است ) اين تفاوت گويا اشاره به اين است كه نعمتهاى پاكيزه در اصل براى افراد با ايمان آفريده شده است ، و افراد بىايمان به بركت آنها روزى مىخورند ، همانند آبى كه باغبان براى گلها در جويها جارى مىسازد ولى خارها و علف هرزه‌ها نيز از آن بهره مىگيرند ! ديگر اينكه به مردم عادى مىگويد بخوريد و پيروى گامهاى شيطان نكنيد ، ولى به مؤمنان در آيه مورد بحث مىگويد : « بخوريد و شكر خدا را بجا آريد يعنى تنها به عدم سوء استفاده از اين نعمتها قناعت نمىكند ، بلكه حسن استفاده را نيز شرط مىشمرد .\r\nدر حقيقت از مردم عادى تنها انتظار مىرود كه گناه نكنند ولى از افراد با ايمان انتظار دارد كه اين نعمتها را در بهترين راه مصرف كنند .\r\nضمنا ممكن است تكرار سفارش در مورد استفاده از غذاهاى پاك كه در آيات\r\n","description":"","footnote":"","page_name":" 581 ","page_number":594},
  {"content":"\r\nمتعدد عنوان شده براى بعضى سؤالانگيز باشد اما اگر كمى به تاريخ زمان جاهليت و آداب و رسوم خرافى آنها توجه كنيم و بدانيم كه آنها چگونه بدون دليل نعمتهاى حلال را بر خود ممنوع مىساختند و اين عادت به طورى در آنها نفوذ كرده بود كه همچون وحى آسمانى تلقى مىشد و گاه آن را صريحا به خدا نسبت مىدادند ، نكته اين تاكيد روشن مىشود ، قرآن مىخواهد اين افكار خرافى را از اين طريق به كلى از مغز آنها بيرون كند .\r\nبعلاوه تكيه روى عنوان « طيب » همگان را متوجه اين دستور اسلامى مىكند كه از غذاهاى ناپاك ، از گوشتهايى همچون گوشت مردار و درندگان و حشرات ، و از مسكرات كه به شدت در ميان مردم آن زمان رواج داشت بپرهيزند .\r\nدر جلد ششم تفسير نمونه صفحه 149 به بعد در زمينه استفاده مؤمنان از روزيهاى پاك و زينتهاى معقول ( ذيل آيه 32 اعراف ) بحث مشروحى داريم .\r\nآيه بعد براى روشن ساختن غذاهاى حرام و ممنوع و قطع كردن هر گونه بهانه چنين مىگويد : « خداوند تنها گوشت مردار ، خون ، گوشت خوك ، و گوشت هر حيوانى را كه به هنگام ذبح نام غير خدا بر آن گفته شود تحريم كرده است ( * ( إِنَّما حَرَّمَ عَلَيْكُمُ الْمَيْتَةَ وَالدَّمَ وَلَحْمَ الْخِنْزِيرِ وَما أُهِلَّ بِه لِغَيْرِ اللَّه ) * ) .\r\nو به اين ترتيب سه قسمت از گوشتهاى حرام به اضافه خون كه ، بيش از همه مورد ابتلاى مردم آن محيط بوده است در اينجا ذكر مىكند كه بعضى پليدى ظاهرى دارند و بر كسى مخفى نيست ، مانند مردار ، خون و گوشت خوك ، و بعضى پليدى معنوى دارند مانند قربانيهايى كه براى بتها مىكردند .\r\nانحصارى كه از آيه با كلمه « انما » استفاده مىشود به اصطلاح « حصر اضافى » است ، يعنى منظور بيان تمام محرمات نيست ، بلكه هدف نفى بدعتهايى است كه آنها\r\n","description":"","footnote":"","page_name":" 582 ","page_number":595},
  {"content":"\r\nدر مورد قسمتى از گوشتهاى حلال داشتند ، و به تعبير ديگر آنها قسمتى از گوشتهاى پاكيزه و حلال را طبق خرافات و موهوماتى بر خود تحريم مىكردند ، اما در عوض به هنگام كمبود غذا از گوشت آلوده مردار يا خوك و يا خون استفاده مىكردند ! قرآن به آنها اعلام مىكند كه اينها براى شما حرام است نه آنها ( و اين است معنى « حصر اضافى » ) .\r\nو از آنجا كه گاه ضرورتهايى پيش مىآيد كه انسان براى حفظ جان خويش مجبور به استفاده از بعضى از غذاهاى حرام مىشود قرآن در ذيل آيه آن را استثنا كرده و مىگويد : ولى كسى كه مجبور شود ( براى نجات جان خويش از مرگ ) از آنها بخورد گناهى بر او نيست ، به شرط اينكه ستمگر و متجاوز نباشد « ! ( * ( فَمَنِ اضْطُرَّ غَيْرَ باغٍ وَلا عادٍ فَلا إِثْمَ عَلَيْه ) * ) .\r\nبه اين ترتيب براى اينكه اضطرار بهانه و دستاويزى براى زياده روى در خوردن غذاهاى حرام نشود با دو كلمه « * ( غَيْرَ باغٍ » وَ « لا عادٍ ) * » گوشزد مىكند كه اين اجازه تنها براى كسانى است كه خواهان لذت از خوردن اين محرمات نباشند ، و از مقدار لازم كه براى نجات از مرگ ضرورى است تجاوز نكنند ، ( باغ و عاد در اصل باغى و عادى بوده ، باغى از ماده « بغى » به معنى طلب كردن است ، و در اينجا منظور طلب كردن لذت است و « عادى » به معنى متجاوز مىباشد ، يعنى متجاوز از حد ضرورت ) .\r\nتفسير ديگرى براى جمله « * ( غَيْرَ باغٍ وَلا عادٍ ) * » ذكر شده است كه با معنى اول تضادى ندارد ، و ممكن است هر دو با هم در مفهوم آيه جمع باشند و آن اين است كه : با توجه به اينكه يكى از معانى « بغى » ظلم و ستم است ، منظور اين است كه اجازه خوردن گوشتهاى حرام مخصوص كسانى است كه سفر آنها سفر ستم و گناه نباشد ( بايد توجه داشت كه اضطرار و اجبار معمولا در سفرهايى نظير سفرهاى آن زمان حاصل مىشد كه قافله‌ها در بيابان مىماندند و يا راه را گم مىكردند ) .\r\n","description":"","footnote":"","page_name":" 583 ","page_number":596},
  {"content":"\r\nبنا بر اين اگر سفر ، سفر گناه باشد گرچه آنها ناچارند براى حفظ جان خود از غذاى حرام بخورند ولى گناهش در نامه عملشان نوشته خواهد شد ، و به تعبير ديگر اين ستمگران براى حفظ جان خود واجب است به حكم عقل از اين گوشتها بخورند اما اين وجوب از مسئوليت آنها چيزى نمىكاهد ، چرا كه در مسير غلط چنين اجبارى را پيدا كرده‌اند .\r\nرواياتى كه مىگويد اين آيه در باره كسانى است كه در راه قيام بر ضد امام مسلمين گام ننهند نيز اشاره به همين حقيقت است ، چنان كه در احكام نماز مسافر نيز وارد شده كه حكم نماز شكسته تنها براى مسافرانى است كه سفر آنها سفر حرام نباشد و لذا در ضمن روايات به جمله « * ( غَيْرَ باغٍ وَلا عادٍ ) * » براى هر دو حكم ، استدلال فرموده‌اند ( حكم نماز مسافر و حكم ضرورت خوردن گوشتهاى حرام ) ( 1 ) .\r\nو در پايان آيه مىفرمايد : « خداوند غفور و رحيم است » ( * ( إِنَّ اللَّه غَفُورٌ رَحِيمٌ ) * ) .\r\nهمان خداوندى كه اين گوشتها را تحريم كرده با رحمت خاصش در موارد ضرورت شديد اجازه استفاده از آن را داده است .\r\n\r\nنكته‌ها :\r\n\r\n1 - فلسفه تحريم گوشتهاى حرام\r\nبدون شك غذاهايى كه در آيه فوق تحريم شده همچون سائر محرمات الهى فلسفه خاصى دارد و با توجه كامل به وضع جسم و جان انسان با تمام ويژگيهايش\r\n\r\n","description":"","footnote":"\r\n( 1 ) در حديثى از امام صادق ( ع ) مىخوانيم كه در تفسير آيه فوق فرمود : منظور از « باغى » كسى است كه به دنبال صيد ( از روى تفريح نه از روى نياز ) مىرود و منظور از « عادى » سارق است آنها حق ندارند گوشت ميته بخورند و براى آنها حرام است و نماز را نيز نمىتوانند شكسته بخوانند ( وسائل الشيعه جلد 5 صفحه 509 ) .\r\n","page_name":" 584 ","page_number":597},
  {"content":"\r\nتشريع شده است ، در روايات اسلامى نيز زيانهاى هر يك مشروحا آمده ، و پيشرفتهاى علمى بشر پرده از روى آن برداشته است .\r\nمثلا در كتاب كافى پيرامون گوشت مردار از امام صادق ع چنين مىخوانيم :\r\nاما الميتة فانه لم ينل منها احد الا ضعف بدنه ، و ذهبت قوته ، و انقطع نسله و لا يموت آكل الميتة الا فجاة\r\n: امام بعد از ذكر مقدمه اى در مورد اينكه تمام اين احكام به خاطر مصالح بشر است مىفرمايد : « اما مردار را هيچكس از آن نمىخورد مگر اينكه بدنش ضعيف و رنجور مىشود ، نيروى او را مىكاهد ، و نسل را قطع مىكند ، و آن كس كه به اين كار ادامه دهد با سكته و مرگ ناگهانى از دنيا مىرود » ! ( 1 ) .\r\nاين مفاسد ممكن است به خاطر آن باشد كه دستگاه گوارش نمىتواند از مردار خون سالم و زنده بسازد ، بعلاوه مردار كانونى است از انواع ميكربها ، اسلام علاوه بر اينكه خوردن گوشت مردار را تحريم كرده ، آن را نجس هم دانسته تا مسلمانان كاملا از آن دورى كنند .\r\nدومين چيزى كه در آيه تحريم شده « خون » است ( * ( وَالدَّمَ ) * ) خونخوارى هم زيان جسمى دارد و هم اثر سوء اخلاقى ، چرا كه خون از يك سو ماده كاملا آماده اى است براى پرورش انواع ميكربها .\r\nتمام ميكربهايى كه وارد بدن انسان مىشوند به خون حمله مىكنند ، و آن را مركز فعاليت خويش قرار مىدهند ، به همين دليل گلبولهاى سفيد كه پاسداران و سربازان كشور تن انسانند همواره در منطقه خون پاسدارى مىكنند تا ميكربها به اين سنگر حساس كه با تمام مناطق بدن ارتباط نزديك دارد راه پيدا نكنند .\r\nمخصوصا هنگامى كه خون از جريان مىافتد و به اصطلاح مىميرد ، گلبولهاى\r\n\r\n","description":"","footnote":"\r\n( 1 ) وسائل الشيعه جلد 16 صفحه 310 .\r\n","page_name":" 585 ","page_number":598},
  {"content":"\r\nسفيد از بين مىروند و به همين دليل ميكربها كه ميدان را خالى از حريف مىبينند به سرعت زاد و ولد كرده گسترش مىيابند ، بنا بر اين اگر گفته شود خون به هنگامى كه از جريان مىافتد آلوده ترين اجزاى بدن انسان و حيوان است گزاف گفته نشده .\r\nاز سوى ديگر امروز در علم غذاشناسى ثابت شده كه غذاها از طريق تاثير در غده‌ها و ايجاد هورمونها در روحيات و اخلاق انسان اثر مىگذارند ، از قديم نيز تاثير خونخوارى در قساوت و سنگدلى به تجربه رسيده ، و حتى ضرب المثل شده است ، و لذا در حديثى مىخوانيم : « آنها كه خون مىخورند آن چنان سنگدل مىشوند كه حتى ممكن است دست به قتل پدر و مادر و فرزند خود بزنند » ! ( 1 ) .\r\nسومين چيزى كه در آيه تحريم شده خوردن گوشت « خوك » است ( * ( وَلَحْمَ الْخِنْزِيرِ ) * ) .\r\nخوك حتى نزد اروپائيان كه بيشتر گوشت آن را مىخورند سمبل بىغيرتى است ، و حيوانى است كثيف ، خوك در امور جنسى فوق العاده بىتفاوت و لا ابالى است و علاوه بر تاثير غذا در روحيات كه از نظر علم ثابت است ، تاثير اين غذا در خصوص لااباليگرى در مسائل جنسى مشهود است .\r\nدر شريعت حضرت موسى ع حرمت گوشت خوك نيز اعلام شده است ، و در اناجيل گناهكاران به خوك تشبيه شده‌اند ، و در ضمن داستانها مظهر شيطان خوك معرفى شده است .\r\nجاى تعجب است كه بعضى با چشم خود مىبينند از يك سو خوراك خوك نوعا از كثافات و گاهى از فضولات خودش است و از سوى ديگر براى همه روشن شده كه گوشت اين حيوان پليد داراى دو نوع انگل خطرناك بنام كرم « تريشين » و يك نوع « كرمكدو » است باز هم در استفاده از گوشت آن اصرار مىورزند .\r\n\r\n","description":"","footnote":"\r\n( 1 ) وسائل الشيعه جلد 16 صفحه 310 .\r\n","page_name":" 586 ","page_number":599},
  {"content":"\r\nتنها كرم « تريشين » كافى است كه در يك ماه 15 هزار تخمريزى كند و در انسان سبب پيدايش امراض گوناگونى مانند كم خونى ، سرگيجه ، تبهاى مخصوص اسهال ، دردهاى رماتيسمى ، كشش اعصاب ، خارش داخل بدن ، تراكم پيه‌ها ، كوفتگى و خستگى ، سختى عمل جويدن و بلعيدن غذا و تنفس و غيره گردد .\r\nدر يك كيلو گوشت خوك ممكن است 400 ميليون نوزاد كرم « تريشين » باشد و شايد همين امور سبب شد كه چند سال قبل در قسمتى از كشور روسيه خوردن گوشت خوك ممنوع اعلام شد .\r\nآرى آئينى كه دستوراتش به مرور زمان جلوه تازه اى پيدا مىكند آئين خدا ، آئين اسلام است .\r\nبعضى مىگويند با وسائل امروز مىتوان تمام اين انگلها را كشت و گوشت خوك را از آنها پاك نمود ، ولى به فرض كه با وسائل بهداشتى با پختن گوشت خوك در حرارت زياد انگلهاى مزبور به كلى از ميان بروند باز زيان گوشت خوك قابل انكار نيست ، زيرا طبق اصل مسلمى كه اشاره شد گوشت هر حيوانى حاوى صفات آن حيوان است و از طريق غده‌ها و تراوش آنها ( هورمونها ) در اخلاق كسانى كه از آن تغذيه مىكنند اثر مىگذارد ، و به اين ترتيب خوردن گوشت خوك مىتواند صفت بىبند و بارى جنسى و بى اعتنايى به مسائل ناموسى را كه از خصائص بارز نر اين حيوان است به خورنده آن منتقل كند .\r\nو شايد يكى از علل بىبند و بارى شديد جنسى كه در كشورهاى غربى حكومت مىكند همان تغذيه از گوشت اين حيوان آلوده باشد .\r\nچهارمين چيزى كه تحريم شده ، گوشتهايى است كه نام غير خدا هنگام ذبح بر آن برده شود ( * ( وَما أُهِلَّ بِه لِغَيْرِ اللَّه ) * ) .\r\nاز جمله گوشتهايى كه در اين آيه از خوردن آنها نهى شده گوشت حيواناتى است كه مثل زمان جاهليت به نام غير خدا ( بتها ) ذبح شود .\r\n","description":"","footnote":"","page_name":" 587 ","page_number":600},
  {"content":"\r\nآيا بردن نام خدا يا غير خدا ، هنگام ذبح ، از نظر بهداشتى در گوشت حيوان اثر مىگذارد ؟ ! در پاسخ بايد گفت نبايد فراموش كرد كه لازم نيست نام خدا و غير خدا در ماهيت گوشت از نظر بهداشتى اثرى بگذارد ، زيرا محرمات در اسلام روى جهات مختلفى است ، گاهى تحريم چيزى بخاطر بهداشت و حفظ جسم است ، و گاهى بخاطر تهذيب روح و زمانى بخاطر حفظ نظام اجتماع ، و تحريم گوشتهايى كه به نام بتها ذبح مىشود در حقيقت جنبه معنوى و اخلاقى و تربيتى دارد ، آنها انسان را از خدا دور مىكند ، و اثر روانى و تربيتى نامطلوبى دارد ، چرا كه از سنتهاى شرك و بت پرستى است و تجديد كننده خاطره آنها .\r\n\r\n2 - تكرار و تاكيد\r\n- تحريم موضوعات چهارگانه فوق در چهار سوره از قرآن ذكر شده است كه دو مورد از آن در مكه ( انعام - 145 و نحل 115 ) و دو مورد آن در مدينه نازل شده است ( بقره - 173 كه آيه مورد بحث است و مائده - 3 ) .\r\nچنين به نظر مىرسد كه نخستين بار اوائل بعثت بود كه تحريم اين گوشتهاى حرام اعلام شد ، و دومين بار اواخر اقامت پيامبر ص در مكه ، و سومين بار در اوائل هجرت در مدينه و بالاخره چهارمين بار در اواخر عمر پيامبر در سوره مائده كه از آخرين سوره قرآن است بيان شده .\r\nاين طرز نزول آيات كه بىسابقه يا كم سابقه است ، به خاطر اهميت اين موضوع و خطرات جسمى و روحى فراوان آن است و نيز به خاطر آلودگى زياد مردم آن روز به آن بوده است .\r\n","description":"","footnote":"","page_name":" 588 ","page_number":601},
  {"content":"\r\n\r\n3 - استفاده از خون براى تزريق\r\n- شايد نياز به توضيح نداشته باشد كه منظور از تحريم خون در آيه فوق تحريم خوردن آن است ، بنا بر اين استفاده‌هاى معقول ديگر مانند تزريق خون براى نجات جان مجروحان و بيماران و مانند آن هيچ اشكالى ندارد ، حتى دليلى بر تحريم خريد و فروش خون در اين موارد در دست نيست ، چرا كه استفاده اى است عقلايى و مشروع و مورد نياز عمومى .\r\n","description":"","footnote":"","page_name":" 589 ","page_number":602},
  {"content":"\r\n\r\n[ سوره البقرة ‹ 2 › : آيات 174 تا 176 
  ]\r\nإِنَّ الَّذِينَ يَكْتُمُونَ ما أَنْزَلَ اللَّه مِنَ الْكِتابِ وَيَشْتَرُونَ بِه ثَمَناً قَلِيلًا أُولئِكَ ما يَأْكُلُونَ فِي بُطُونِهِمْ إِلَّا النَّارَ وَلا يُكَلِّمُهُمُ اللَّه يَوْمَ الْقِيامَةِ وَلا يُزَكِّيهِمْ وَلَهُمْ عَذابٌ أَلِيمٌ ‹ 174 › أُولئِكَ الَّذِينَ اشْتَرَوُا الضَّلالَةَ بِالْهُدى وَالْعَذابَ بِالْمَغْفِرَةِ فَما أَصْبَرَهُمْ عَلَى النَّارِ ‹ 175 › ذلِكَ بِأَنَّ اللَّه نَزَّلَ الْكِتابَ بِالْحَقِّ وَإِنَّ الَّذِينَ اخْتَلَفُوا فِي الْكِتابِ لَفِي شِقاقٍ بَعِيدٍ ‹ 176 ›\r\n\r\nترجمه :\r\n174 - كسانى كه كتمان مىكنند آنچه را خدا از كتاب نازل كرده ، و آن را به بهاى كمى مىفروشند ، آنها جز آتش چيزى نمىخورند ( و هدايا و اموالى كه از اين رهگذر به دست مىآورند در حقيقت آتش سوزانى است ) و خداوند روز قيامت با آنها سخن نمىگويد ، و آنها را پاكيزه نمىكند ، و براى آنها عذاب دردناكى است .\r\n175 - اينها همانها هستند كه گمراهى را با هدايت ، و عذاب را با آمرزش مبادله كرده‌اند ، راستى چقدر در برابر عذاب خداوند بىاعتنا و خونسردند ! 176 - اينها بخاطر آن است كه خداوند كتاب ( آسمانى ) را به حق ( و تؤام با نشانه‌ها و دلائل روشن ) نازل كرده ، و آنها كه در آن اختلاف مىكنند ( و با كتمان و تحريف اختلاف به وجود آورند ) در شكاف ( و پراكندگى ) عميقى قرار دارند .\r\n","description":"","footnote":"","page_name":" 590 ","page_number":603},
  {"content":"\r\n\r\nشان نزول :\r\nبه اتفاق همه مفسران آيات فوق در مورد اهل كتاب نازل شده است ، و به گفته بسيارى مخصوصا به علماى يهود نظر دارد كه پيش از ظهور پيامبر اسلام ص صفات و نشانه‌هاى او را مطابق آنچه در كتب خود يافته بودند براى مردم بازگو مىكردند ، ولى پس از ظهور پيامبر ص و مشاهده گرايش مردم به او ترسيدند كه اگر همان روش سابق را ادامه دهند منافع آنها به خاطر بيفتد و هدايا و مهمانيهايى كه براى آنها ترتيب مىدادند از دست برود ! لذا اوصاف پيامبر ص را كه در تورات نازل شده بود كتمان كردند ، آيات فوق نازل شد و سخت آنها را نكوهش كرد .\r\n\r\nتفسير : باز هم نكوهش از كتمان حق\r\nاين آيات تاكيدى است بر آنچه در آيه 159 در زمينه كتمان حق گذشت گرچه روى سخن به علماى يهود است ولى چنان كه بارها يادآورى كرده‌ايم مفهوم آيات در هيچ مورد اختصاص به شان نزول ندارد ، در حقيقت شان نزولها وسيله اى هستند براى بيان احكام كلى و عمومى كه خود يكى از مصداقهاى آن محسوب مىشوند .\r\nبنا بر اين تمام كسانى كه احكام خدا و حقائق مورد نياز مردم را از آنها كتمان كنند و به خاطر كسب مقام و يا به دست آوردن ثروتى مرتكب اين خيانت بزرگ شوند ، بايد بدانند كه حقيقت گرانبهايى را به بهاى ناچيزى فروخته‌اند ، زيرا حقپوشى اگر با تمام دنيا مبادله شود باز مرتكب شونده آن ضرر و زيان كرده است ! در آيه نخست مىگويد : « كسانى كه كتمان مىكنند كتابى را كه خدا\r\n","description":"","footnote":"","page_name":" 591 ","page_number":604},
  {"content":"\r\nنازل كرده و آن را به بهاى كمى مىفروشند آنها در حقيقت جز آتش چيزى نمىخورند « ! ( * ( إِنَّ الَّذِينَ يَكْتُمُونَ ما أَنْزَلَ اللَّه مِنَ الْكِتابِ وَيَشْتَرُونَ بِه ثَمَناً قَلِيلًا أُولئِكَ ما يَأْكُلُونَ فِي بُطُونِهِمْ إِلَّا النَّارَ ) * ) .\r\nآرى هدايا و اموالى را كه از اين راه تحصيل مىكنند آتشهاى سوزانى است كه در درون وجود آنان وارد مىشود .\r\nاين تعبير ضمنا مساله تجسم اعمال را در آخرت بار ديگر روشن مىسازد و نشان مىدهد اموال حرامى كه از اين طريق به دست مىآيد در واقع آتشى است كه در دل آنها وارد مىشود كه در رستاخيز به شكل واقعى خود مجسم خواهد شد .\r\nسپس به يك مجازات مهم معنوى آنها كه از مجازات مادى بسيار دردناكتر است پرداخته مىگويد : « خداوند روز قيامت با آنها سخن نمىگويد ، و آنان را پاكيزه نمىكند ، و عذاب دردناكى در انتظارشان است » ! ( * ( وَلا يُكَلِّمُهُمُ اللَّه يَوْمَ الْقِيامَةِ وَلا يُزَكِّيهِمْ وَلَهُمْ عَذابٌ أَلِيمٌ ) * ) .\r\nدر آيه 77 سوره آل عمران نيز نظير همين مجازات دردناك براى كسانى كه عهد الهى و سوگندهاى خود را به خاطر منافع ناچيزى زير پا مىگذارند آمده است « إِنَّ الَّذِينَ يَشْتَرُونَ بِعَهْدِ اللَّه وَأَيْمانِهِمْ ثَمَناً قَلِيلًا أُولئِكَ لا خَلاقَ لَهُمْ فِي الآخِرَةِ وَلا يُكَلِّمُهُمُ اللَّه وَلا يَنْظُرُ إِلَيْهِمْ يَوْمَ الْقِيامَةِ وَلا يُزَكِّيهِمْ وَلَهُمْ عَذابٌ أَلِيمٌ ، طبق اين آيه خدا با اين گونه اشخاص پيمانشكن در روز قيامت سخن نمىگويد ، و به آنها نظر لطف نمىكند ، و آنها را پاك نمىسازد و عذاب دردناك براى آنها است .\r\nاز اين آيه و آيه مورد بحث استفاده مىشود كه يكى از بزرگترين مواهب الهى در جهان ديگر اين است كه خدا با مردم با ايمان از طريق لطف سخن مىگويد ، يعنى همان مقامى را كه پيامبران الهى در اين جهان داشتند و از لذت\r\n","description":"","footnote":"","page_name":" 592 ","page_number":605},
  {"content":"\r\nگفتگوى با پروردگار بهره مند مىشدند مؤمنان نيز در آن جهان به آن مفتخر مىشوند ، چه لذتى از اين برتر ؟\r\nبعلاوه خدا نظر لطف به آنها مىكند و با آب عفو و رحمتش آنها را مىشويد و پاك و پاكيزه مىكند چه نعمتى از اين بالاتر ؟\r\nبديهى است سخن گفتن خداوند با بندگان ، مفهومش اين نيست كه خدا زبان دارد و جسم است بلكه او با قدرت بىپايانش امواج صوتى را در فضا مىآفريند به گونه اى كه قابل درك و شنيدن باشد ( همانگونه كه در وادى طور با موسى سخن گفت ) و يا از طريق الهام و با زبان دل با بندگان خاصش سخن مىگويد .\r\nبه هر حال اين لطف بزرگ پروردگار و اين لذت بىنظير معنوى براى بندگان پاكدلى است كه زبان حقگو دارند و مردم را به حقائق آشنا مىكنند ، بر سر پيمان خود ايستاده‌اند و حقطلبى را هرگز فداى منافع مادى نمىكنند .\r\nدر اينجا سؤالى پيش مىآيد كه از پاره اى از آيات قرآن استفاده مىشود كه خدا در قيامت با بعضى از مجرمان و كافران نيز سخن مىگويد ، مانند قالَ اخْسَؤُا فِيها وَلا تُكَلِّمُونِ : « برويد و گم شويد در آتش دوزخ و ديگر با من سخن مگوييد » ( آيه 108 - مؤمنون ) .\r\nاين سخن را خداوند به گنهكارانى مىگويد كه درخواست خلاصى از آتش دوزخ مىكنند ، و مىگويند : « خداوندا ما را از آن خارج كن و اگر بار ديگر باز گشتيم ستمگريم » .\r\nدر سوره « جاثيه » آيه 30 و 31 نيز نظير اين گفتگو از سوى خداوند با مجرمان مشاهده مىشود .\r\nپاسخ اين است كه منظور از سخن گفتن در آيات مورد بحث سخن از روى لطف و احترام و محبت خاص است ، نه سخنى كه به عنوان بىمهرى و تحقير و طرد و مجازات باشد كه اين خود يكى از دردناكترين كيفرها است .\r\n","description":"","footnote":"","page_name":" 593 ","page_number":606},
  {"content":"\r\nاين نكته نيز چندان احتياج به توضيح ندارد كه معنى جمله « آن را به بهاى كمى نفروشيد » اين نيست كه كتمان حق در برابر بهاى گزاف بىمانع است ، بلكه منظور اين است هر بهاى مادى در برابر كتمان حق گرفته شود ناچيز و بى ارزش است هر چند تمام دنيا باشد ! .\r\nآيه بعد وضع اين گروه را مشخصتر مىسازد و نتيجه كارشان را در اين معامله زيانبار چنين بازگو مىكند : « اينها كسانى هستند كه گمراهى را با هدايت و عذاب را با آمرزش مبادله كرده‌اند » ( * ( أُولئِكَ الَّذِينَ اشْتَرَوُا الضَّلالَةَ بِالْهُدى وَالْعَذابَ بِالْمَغْفِرَةِ ) * ) .\r\nو به اين ترتيب از دو سو گرفتار زيان خسران شده‌اند : از يك سو رها كردن هدايت و بر گزيدن ضلالت در برابر آن ، و از سوى ديگر از دست دادن رحمت و آمرزش خدا و جايگزين ساختن عذاب دردناك الهى بجاى آن ، و اين معامله اى است كه هيچ انسان عاقلى به سراغ آن نمىرود .\r\nلذا در پايان آيه اضافه مىكند راستى عجيب است كه « چقدر در برابر آتش خشم و غضب خدا جسور و خونسردند » ؟ ! ( * ( فَما أَصْبَرَهُمْ عَلَى النَّارِ ) * ) .\r\nآخرين آيه مورد بحث مىگويد : اين تهديدها و وعده‌هاى عذاب كه براى كتمان كنندگان حق بيان شده است به خاطر اين است كه خداوند كتاب آسمانى قرآن را به حق و توام با دلائل روشن نازل كرده تا جاى هيچگونه شبهه و ابهامى براى كسى باقى نماند « ( * ( ذلِكَ بِأَنَّ اللَّه نَزَّلَ الْكِتابَ بِالْحَقِّ ) * ) .\r\nبا اينحال گروهى به خاطر حفظ منافع كثيف خويش دست به توجيه و تحريف مىزنند و در كتاب آسمانى اختلافها به وجود مىآورند تا به اصطلاح آب را گل\r\n","description":"","footnote":"","page_name":" 594 ","page_number":607},
  {"content":"\r\nآلود كنند و از آن ماهى گيرند .\r\n« چنين كسانى كه اختلاف در كتاب آسمانى مىكنند بسيار از حقيقت دورند » ( * ( وَإِنَّ الَّذِينَ اخْتَلَفُوا فِي الْكِتابِ لَفِي شِقاقٍ بَعِيدٍ ) * ) .\r\nكلمه « شقاق » در اصل به معنى شكاف و جدايى است اين تعبير شايد اشاره به اين باشد كه ايمان و تقوا و افشا كردن حق رمز وحدت و اتحاد در جامعه انسانى است ، اما خيانت و كتمان حقائق موجب پراكندگى و جدايى و شكاف است نه شكاف سطحى كه آن را بتوان ناديده گرفت بلكه جدايى و شكاف عميق !\r\n","description":"","footnote":"","page_name":" 595 ","page_number":608},
  {"content":"\r\n\r\n[ سوره البقرة ‹ 2 › : آيه 177 
  ]\r\nلَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَالْمَغْرِبِ وَلكِنَّ الْبِرَّ مَنْ آمَنَ بِاللَّه وَالْيَوْمِ الآخِرِ وَالْمَلائِكَةِ وَالْكِتابِ وَالنَّبِيِّينَ وَآتَى الْمالَ عَلى حُبِّه ذَوِي الْقُرْبى وَالْيَتامى وَالْمَساكِينَ وَابْنَ السَّبِيلِ وَالسَّائِلِينَ وَفِي الرِّقابِ وَأَقامَ الصَّلاةَ وَآتَى الزَّكاةَ وَالْمُوفُونَ بِعَهْدِهِمْ إِذا عاهَدُوا وَالصَّابِرِينَ فِي الْبَأْساءِ وَالضَّرَّاءِ وَحِينَ الْبَأْسِ أُولئِكَ الَّذِينَ صَدَقُوا وَأُولئِكَ هُمُ الْمُتَّقُونَ ‹ 177 ›\r\n\r\nترجمه :\r\n177 - نيكى ( تنها ) اين نيست ( كه به هنگام نماز ) صورت خود را به سوى مشرق و مغرب كنيد ( و تمام گفتگوى شما از مساله قبله و تغيير قبله باشد و همه وقت خود را مصروف آن سازيد ) بلكه نيكى ( و نيكوكار ) كسانى هستند كه به خدا و روز رستاخيز و فرشتگان و كتاب آسمانى و پيامبران ايمان آورده‌اند ، و مال ( خود ) را با علاقه اى كه به آن دارند به خويشاوندان و يتيمان و مسكينان و واماندگان در راه و سائلان و بردگان انفاق مىكنند ، نماز را بر پا مىدارند ، و زكات را مىپردازند و به عهد خود - به هنگامى كه عهد بستند - وفا مىكنند ، در برابر محروميتها و بيماريها ، و در ميدان جنگ استقامت به خرج مىدهند ، اينها كسانى هستند كه راست مىگويند ( و گفتار و رفتار و اعتقادشان هماهنگ است ) و اينها هستند پرهيزگاران .\r\n","description":"","footnote":"","page_name":" 596 ","page_number":609},
  {"content":"\r\n\r\nشان نزول :\r\nچون تغيير قبله سر و صداى زيادى در ميان مردم بخصوص يهود و نصارى به راه انداخت ، يهود كه بزرگترين سند افتخار خود ( پيروى مسلمين از قبله آنان ) را از دست داده بودند زبان به اعتراض گشودند ، كه قرآن در آيه 142 با جمله ( سَيَقُولُ السُّفَهاءُ ) به آن اشاره كرده است آيه فوق نازل گرديد و تاييد كرد كه اينهمه گفتگو در مساله قبله صحيح نيست بلكه مهمتر از قبله مسائل ديگرى است كه معيار ارزش انسانهاست و بايد به آنها توجه شود و آن مسائل را در اين آيه شرح داده است .\r\n\r\nتفسير : ريشه و اساس همه نيكيها\r\nهمانگونه كه در تفسير آيات تغيير قبله گذشت ، نصارا به هنگام عبادت رو به سوى شرق و يهود رو به سوى غرب كرده ، عبادات خود را انجام مىدادند ، اما خدا كعبه را براى مسلمين قبله قرار داد كه در طرف جنوب بود و حد وسط ميان آن دو محسوب مىشد .\r\nو نيز ديديم كه مخالفين اسلام از يك سو و تازه مسلمانان از سوى ديگر چه سر و صدايى پيرامون تغيير قبله به راه انداختند .\r\nآيه فوق روى سخن را به اين گروه‌ها كرده ، مىگويد : « نيكى تنها اين نيست كه به هنگام نماز صورت خود را به سوى شرق و غرب كنيد و تمام وقت خود را صرف اين مساله نمائيد » ( * ( لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَالْمَغْرِبِ ) * ) .\r\n« بر » ( بر وزن ضد ) در اصل به معنى توسعه است ، سپس در معنى نيكيها و خوبيها و احسان ، به كار رفته است ، زيرا اين كارها در وجود انسان محدود\r\n","description":"","footnote":"","page_name":" 597 ","page_number":610},
  {"content":"\r\nنمىشود و گسترش مىيابد و به ديگران مىرسد و آنها نيز بهره مند مىشوند .\r\nو « بر » ( بر وزن نر ) جنبه وصفى دارد و به معنى شخص نيكوكار است ، در اصل به معنى بيابان و مكان وسيع مىباشد ، و از آنجا كه نيكوكاران روحى وسيع و گسترده دارند اين واژه بر آنها اطلاق مىشود .\r\nقرآن سپس به بيان مهمترين اصول نيكيها در ناحيه ايمان و اخلاق و عمل ضمن بيان شش عنوان پرداخته چنين مىگويد : « بلكه نيكى ( نيكوكار ) كسانى هستند كه به خدا و روز آخر و فرشتگان و كتابهاى آسمانى و پيامبران ايمان آورده‌اند » ( * ( وَلكِنَّ الْبِرَّ مَنْ آمَنَ بِاللَّه وَالْيَوْمِ الآخِرِ وَالْمَلائِكَةِ وَالْكِتابِ وَالنَّبِيِّينَ ) * ) .\r\nدر حقيقت اين نخستين پايه همه نيكيها و خوبيها است : ايمان به مبدء و معاد و برنامه‌هاى الهى ، و پيامبران كه مامور ابلاغ و اجراى اين برنامه‌ها بودند ، و فرشتگانى كه واسطه ابلاغ اين دعوت محسوب مىشدند ، ايمان به اصولى كه تمام وجود انسان را روشن مىكند و انگيزه نيرومندى براى حركت به سوى برنامه‌هاى سازنده و اعمال صالح است .\r\nجالب اينكه نمىگويد « نيكوكار » كسانى هستند كه . . . بلكه مىگويد « نيكى » كسانى هستند كه . . .\r\nاين به خاطر آن است كه در ادبيات عرب و همچنين بعضى زبانهاى ديگر هنگامى كه مىخواهند آخرين درجه تاكيد را در چيزى بيان كنند آن را به صورت مصدرى مىآورند نه به صورت وصف ، مثلا گفته مىشود على ع عدل جهان انسانيت است ، يعنى آن چنان عدالت پيشه است كه گويى تمام وجودش در آن حل شده و سر تا پاى او در عدالت غرق گشته است ، به گونه اى كه هر گاه به او نگاه كنى چيزى جز عدالت نمىبينى ! و همچنين در نقطه مقابل آن مىگوئيم بنى اميه ذلت اسلام بودند گويى تمام وجودشان تبديل به خوارى شده بود .\r\n","description":"","footnote":"","page_name":" 598 ","page_number":611},
  {"content":"\r\nبنا بر اين از اين تعبير ايمان محكم و نيرومندى در سطح بالا استفاده مىشود .\r\nپس از ايمان به مساله انفاق و ايثار و بخششهاى مالى اشاره مىكند و مىگويد :\r\n« مال خود را با تمام علاقه اى كه به آن دارند به خويشاوندان و يتيمان و مستمندان و واماندگان در راه و سائلان و بردگان مىدهند » ( * ( وَآتَى الْمالَ عَلى حُبِّه ذَوِي الْقُرْبى وَالْيَتامى وَالْمَساكِينَ وَابْنَ السَّبِيلِ وَالسَّائِلِينَ وَفِي الرِّقابِ ) * ) .\r\nبدون شك گذشتن از مال و ثروت براى همه كس كار آسانى نيست ، مخصوصا هنگامى كه به مرحله ايثار برسد ، چرا كه حب آن تقريبا در همه دلها است ، و تعبير على حبه نيز اشاره به همين حقيقت است كه آنها در برابر اين خواسته دل براى رضاى خدا مقاومت مىكنند .\r\nجالب اينكه در اينجا شش گروه از نيازمندان ذكر شده‌اند : در درجه اول بستگان و خويشاوندان آبرومند ، و در درجه بعد يتيمان و مستمندان ، سپس آنهايى كه نيازشان كاملا موقتى است مانند واماندگان در راه ، بعد سائلان ، اشاره به اينكه نيازمندان همه اهل سؤال نيستند ، گاهى چنان خويشتن دارند كه ظاهر آنها همچون اغنيا است در حالى كه در باطن سخت محتاجند ، چنان كه قرآن در جاى ديگر مىگويد يَحْسَبُهُمُ الْجاهِلُ أَغْنِياءَ مِنَ التَّعَفُّفِ : « افراد ناآگاه آنها را به خاطر شدت خويشتندارى اغنياء تصور مىكنند » ( سوره بقره - 273 ) و سرانجام به بردگان اشاره مىكند كه نياز به آزادى و استقلال دارند هر چند ظاهرا نياز مادى آنها به وسيله مالكشان تامين گردد .\r\nسومين اصل از اصول نيكيها را بر پا داشتن نماز مىشمرد و مىگويد : « آنها نماز را برپا مىدارند » ( * ( وَأَقامَ الصَّلاةَ ) * ) .\r\nنمازى كه اگر با شرائط و حدودش ، و با اخلاص و خضوع ، انجام گيرد ، انسان را از هر گناه باز مىدارد و به هر خير و سعادتى تشويق مىكند .\r\nچهارمين برنامه آنها را اداء زكات و حقوق واجب مالى ذكر كرده مىگويد :\r\n","description":"","footnote":"","page_name":" 599 ","page_number":612},
  {"content":"\r\n« آنها زكات را مىپردازند » ( * ( وَآتَى الزَّكاةَ ) * ) .\r\nبسيارند افرادى كه در پاره اى از موارد حاضرند به مستمندان كمك كنند اما در اداء حقوق واجب سهلانگار مىباشند ، و به عكس گروهى غير از اداى حقوق واجب به هيچگونه كمك ديگرى تن در نمىدهند ، حتى حاضر نيستند حتى يك دينار به نيازمندترين افراد بدهند ، آيه فوق با ذكر « انفاق مستحبّ و ايثارگرى » از يك سو ، و « اداى حقوق واجب » از سوى ديگر ، اين هر دو گروه را از صف نيكوكاران واقعى خارج مىسازد و نيكوكار را كسى مىداند كه در هر دو ميدان انجام وظيفه كند .\r\nو جالب اينكه در مورد انفاقهاى مستحبّ كلمه * ( عَلى حُبِّه ) * ( با اينكه ثروت محبوب آنها است ) را ذكر مىكند ، ولى در مورد زكات واجب نه ، چرا كه اداى حقوق واجب مالى يك وظيفه الهى و اجتماعى است و اصولا نيازمندان - طبق منطق اسلام - در اموال ثروتمندان به نسبت معينى شريكند ، پرداختن مال شريك نيازى به اين تعبير ندارد .\r\nپنجمين ويژگى آنها را وفاى به عهد مىشمرد و مىگويد : « كسانى هستند كه به عهد خويش به هنگامى كه پيمان مىبندند وفا مىكنند » ( * ( وَالْمُوفُونَ بِعَهْدِهِمْ إِذا عاهَدُوا ) * ) .\r\nچرا كه سرمايه زندگى اجتماعى اعتماد متقابل افراد جامعه است ، و از جمله گناهانى كه رشته اطمينان و اعتماد را پاره مىكند و زيربناى روابط اجتماعى را سست مىنمايد ترك وفاى به عهد است ، به همين دليل در روايات اسلامى چنين مىخوانيم كه مسلمانان موظفند سه برنامه را در مورد همه انجام دهند ، خواه طرف مقابل ، مسلمان باشد يا كافر ، نيكوكار باشد يا بدكار ، و آن سه عبارتند از :\r\nوفاى به عهد ، اداى امانت و احترام به پدر و مادر ( 1 ) .\r\n\r\n","description":"","footnote":"\r\n( 1 ) اصول كافى جلد دوم باب البر بالوالدين صفحه 129 حديث 15 .\r\n","page_name":" 600 ","page_number":613},
  {"content":"\r\nو بالاخره ششمين و آخرين برنامه اين گروه نيكوكار را چنين شرح مىدهد :\r\n« كسانى هستند كه در هنگام محروميت و فقر ، و به هنگام بيمارى و درد ، و همچنين در موقع جنگ در برابر دشمن ، صبر و استقامت به خرج مىدهند ، و در برابر اين حوادث زانو نمىزنند » ( * ( وَالصَّابِرِينَ فِي الْبَأْساءِ وَالضَّرَّاءِ وَحِينَ الْبَأْسِ ) * ) ( 1 ) و در پايان آيه به عنوان جمعبندى و تاكيد بر شش صفت عالى گذشته مىگويد : « اينها كسانى هستند كه راست مىگويند و اينها پرهيزگارانند » * ( أُولئِكَ الَّذِينَ صَدَقُوا وَأُولئِكَ هُمُ الْمُتَّقُونَ ) * ) .\r\nراستگويى آنها از اينجا روشن مىشود كه اعمال و رفتارشان از هر نظر با اعتقاد و ايمانشان هماهنگ است ، و تقوا و پرهيزگاريشان از اينجا معلوم مىشود كه آنها هم وظيفه خود را در برابر « اللَّه » و هم در برابر نيازمندان و محرومان و كل جامعه انسانى و هم در برابر خويشتن خويش انجام مىدهند .\r\nجالب اينكه شش صفت برجسته فوق هم شامل اصول اعتقادى و اخلاقى و هم برنامه‌هاى عملى است .\r\nدر زمينه اصول اعتقادى تمام پايه‌هاى اصلى ذكر شده ، و از ميان برنامه‌هاى عملى به انفاق و نماز و زكات كه سمبلى از رابطه خلق با خالق ، و خلق با خلق است اشاره گرديده و از ميان برنامه‌هاى اخلاقى تكيه بر وفاى به عهد و استقامت و پايدارى شده كه ريشه همه صفات عالى اخلاقى را تشكيل مىدهد .\r\n\r\n","description":"","footnote":"\r\n( 1 ) « باساء » از ماده « بؤس » به معنى فقر و « ضراء » به معنى درد و بيمارى و « حين الباس » به معنى هنگام جنگ است ( مجمع البيان ذيل آيه مورد بحث ) .\r\n","page_name":" 601 ","page_number":614},
  {"content":"\r\n\r\n[ سوره البقرة ‹ 2 › : آيات 178 تا 179 
  ]\r\nيا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى الْحُرُّ بِالْحُرِّ وَالْعَبْدُ بِالْعَبْدِ وَالأُنْثى بِالأُنْثى فَمَنْ عُفِيَ لَه مِنْ أَخِيه شَيْءٌ فَاتِّباعٌ بِالْمَعْرُوفِ وَأَداءٌ إِلَيْه بِإِحْسانٍ ذلِكَ تَخْفِيفٌ مِنْ رَبِّكُمْ وَرَحْمَةٌ فَمَنِ اعْتَدى بَعْدَ ذلِكَ فَلَه عَذابٌ أَلِيمٌ ‹ 178 › وَلَكُمْ فِي الْقِصاصِ حَياةٌ يا أُولِي الأَلْبابِ لَعَلَّكُمْ تَتَّقُونَ ‹ 179 ›\r\n\r\nترجمه :\r\n178 - اى افرادى كه ايمان آورده‌ايد ! حكم قصاص در مورد كشتگان بر شما نوشته شده است ، آزاد در برابر آزاد ، و برده در برابر برده ، و زن در برابر زن ، پس اگر كسى از ناحيه برادر ( دينى ) خود مورد عفو قرار گيرد ( و حكم قصاص او تبديل به خونبها گردد ) بايد از راه پسنديده پيروى كند ( و در طرز پرداخت ديه ، حال پرداخت كننده را در نظر بگيرد ) و قاتل نيز به نيكى ديه را به ولى مقتول بپردازد ( و در آن مسامحه نكند ) اين تخفيف و رحمتى است از ناحيه پروردگار شما و كسى كه بعد از آن تجاوز كند عذاب دردناكى خواهد داشت .\r\n179 - و براى شما در قصاص حيات و زندگى است اى صاحبان خرد ، تا شما تقوى پيشه كنيد .\r\n","description":"","footnote":"","page_name":" 602 ","page_number":615},
  {"content":"\r\n\r\nشان نزول :\r\nعادت عرب جاهلى بر اين بود كه اگر كسى از قبيله آنها كشته مىشد تصميم مىگرفتند تا آنجا كه قدرت دارند از قبيله قاتل بكشند ، و اين فكر تا آنجا پيش رفته بود كه حاضر بودند به خاطر كشته شدن يك فرد تمام طائفه قاتل را نابود كنند آيه فوق نازل شد و حكم عادلانه قصاص را بيان كرد .\r\nاين حكم اسلامى ، در واقع حد وسطى بود ميان دو حكم مختلف كه در آن زمان وجود داشت بعضى قصاص را لازم مىدانستند و چيزى جز آن را مجاز نمىشمردند و بعضى تنها ديه را لازم مىشمردند ، اسلام قصاص را در صورت عدم رضايت اولياى مقتول ، و ديه را به هنگام رضايت طرفين قرار داد .\r\n\r\nتفسير : قصاص مايه حيات شما است !\r\nاز اين آيات به بعد يك سلسله از احكام اسلامى مطرح مىشود و آيات گذشته را كه تحت عنوان « بر و نيكوكارى » بود و بخش مهمى از برنامه‌هاى اسلام را شرح مىداد تكميل مىكند .\r\nنخست از مساله حفظ احترام خونها كه مساله فوق العاده مهمى در روابط اجتماعى است آغاز مىكند ، و خط بطلان بر آداب و سنن جاهلى مىكشد ، مؤمنان را مخاطب قرار داده چنين مىگويد :\r\n« اى كسانى كه ايمان آورده‌ايد حكم قصاص در مورد كشتگان بر شما نوشته شده است » ( * ( يا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى ) * ) .\r\nقرآن گاهى از دستورات لازم الاجراء با جمله كتب عليكم : « بر شما نوشته شده » تعبير مىكند ، از جمله در آيه فوق و همچنين آيات آينده كه در مورد وصيت و روزه سخن مىگويد ، همين تعبير ديده مىشود ، و به هر حال اين تعبير اهميت\r\n","description":"","footnote":"","page_name":" 603 ","page_number":616},
  {"content":"\r\nو تاكيد مطلب را روشن مىكند ، زيرا هميشه مسائلى را مىنويسند كه از هر نظر قطعيت پيدا كرده و جدى است .\r\n« قصاص » از ماده « قص » ( بر وزن سد ) به معنى جستجو و پىگيرى از آثار چيزى است و هر امرى كه پشت سر هم آيد عرب آن را « قصه » مىگويد و از آنجا كه « قصاص » قتلى است كه پشت سر قتل ديگرى قرار مىگيرد اين واژه در مورد آن به كار رفته است .\r\nهمانگونه كه در شان نزول اشاره شد اين آيات در مقام تعديل زياده رويهاى است كه در جاهليت در مورد قتل نفس انجام مىگرفت ، و با انتخاب واژه قصاص نشان مىدهد كه اولياء مقتول حق دارند نسبت به قاتل همان را انجام دهند كه او مرتكب شده .\r\nولى به اين مقدار قناعت نكرده در دنباله آيه مساله مساوات را با صراحت بيشتر مطرح مىكند و مىگويد : « آزاد در برابر آزاد ، برده در برابر برده ، و زن در برابر زن » ( * ( الْحُرُّ بِالْحُرِّ وَالْعَبْدُ بِالْعَبْدِ وَالأُنْثى بِالأُنْثى ) * ) .\r\nبه خواست خدا توضيح خواهيم داد كه اين مساله دليل بر برترى خون مرد نسبت به زن نيست و مرد قاتل را نيز مىتوان ( با شرائطى ) در برابر زن مقتول قصاص كرد .\r\nسپس براى اينكه روشن شود كه مساله قصاص حقى براى اولياى مقتول است و هرگز يك حكم الزامى نيست ، و اگر مايل باشند مىتوانند قاتل را ببخشند و خونبها بگيرند ، يا اصلا خونبها هم نگيرند ، اضافه مىكند : « اگر كسى از ناحيه برادر دينى خود مورد عفو قرار گيرد ( و حكم قصاص با رضايت طرفين تبديل به خونبها گردد ) بايد از روش پسنديده اى پيروى كند ( و براى پرداخت ديه طرف را در فشار نگذارد ) و او هم در پرداختن ديه كوتاهى نكند » ( * ( فَمَنْ عُفِيَ لَه مِنْ أَخِيه شَيْءٌ فَاتِّباعٌ بِالْمَعْرُوفِ وَأَداءٌ إِلَيْه بِإِحْسانٍ ) * ) .\r\n","description":"","footnote":"","page_name":" 604 ","page_number":617},
  {"content":"\r\nبه اين ترتيب از يك سو به اولياى مقتول توصيه مىكند كه اگر از قصاص صرفنظر كرده‌ايد در گرفتن خونبها زياده روى نكنيد و به طرز شايسته با توجه به مبلغ عادلانه اى كه اسلام قرار داده و در اقساطى كه طرف ، قدرت پرداخت آن را دارد از او بگيريد .\r\nو از سوى ديگر با جمله و * ( أَداءٌ إِلَيْه بِإِحْسانٍ ) * به قاتل نيز توصيه مىكند كه در پرداخت خونبها روش صحيحى در پيش گيرد و بدهى خود را بدون مسامحه بطور كامل و به موقع اداء نمايد . و به اين صورت وظيفه و برنامه هر يك از دو طرف را مشخص كرده است .\r\nدر پايان آيه براى تاكيد و توجه دادن به اين امر كه تجاوز از حد از ناحيه هر كس بوده باشد مجازات شديد دارد مىگويد : « اين تخفيف و رحمتى است از ناحيه پروردگارتان ، و كسى كه بعد از آن از حد خود تجاوز كند عذاب دردناكى در انتظار او است » ( * ( ذلِكَ تَخْفِيفٌ مِنْ رَبِّكُمْ وَرَحْمَةٌ فَمَنِ اعْتَدى بَعْدَ ذلِكَ فَلَه عَذابٌ أَلِيمٌ ) * ) .\r\nاين دستور عادلانه « قصاص » و « عفو » كه يك مجموعه كاملا انسانى و منطقى را تشكيل مىدهد از يك سو روش فاسد عصر جاهليت را كه هيچگونه برابرى در قصاص قائل نبودند و همچون دژخيمان عصر فضا گاه در برابر يك نفر صدها نفر را به خاك و خون مىكشيدند محكوم مىكند .\r\nو از سوى ديگر راه عفو را به روى مردم نمىبندد ، در عين حال احترام خون را نيز كاهش نمىدهد و قاتلان را جسور نمىسازد ، و از سوى سوم مىگويد بعد از برنامه عفو و گرفتن خونبها هيچيك از طرفين حق تعدى ندارند ، بر خلاف اقوام جاهلى كه اولياى مقتول گاهى بعد از عفو و حتى گرفتن خونبها قاتل را مىكشتند ! .\r\n","description":"","footnote":"","page_name":" 605 ","page_number":618},
  {"content":"\r\nآيه بعد با يك عبارت كوتاه و بسيار پر معنى پاسخ بسيارى از سؤالات را در زمينه مساله قصاص بازگو مىكند و مىگويد : « اى خردمندان ! قصاص براى شما مايه حيات و زندگى است ، باشد كه تقوا پيشه كنيد » ( * ( وَلَكُمْ فِي الْقِصاصِ حَياةٌ يا أُولِي الأَلْبابِ لَعَلَّكُمْ تَتَّقُونَ ) * ) .\r\nاين آيه كه از ده كلمه تركيب شده ، و در نهايت فصاحت و بلاغت است آن چنان جالب است كه به صورت يك شعار اسلامى در اذهان همگان نقش بسته ، و به خوبى نشان مىدهد كه قصاص اسلامى به هيچوجه جنبه انتقامجويى ندارد بلكه دريچه اى است به سوى حيات و زندگى انسانها .\r\nاز يك سو ضامن حيات جامعه است ، زيرا اگر حكم قصاص به هيچوجه وجود نداشت و افراد سنگدل احساس امنيت مىكردند جان مردم بىگناه به خطر مىافتاد همانگونه كه در كشورهايى كه حكم قصاص به كلى لغو شده آمار قتل و جنايت به سرعت بالا رفته است .\r\nو از سوى ديگر مايه حيات قاتل است چرا كه او را از فكر آدمكشى تا حد زيادى باز مىدارد و كنترل مىكند .\r\nو از سوى سوم به خاطر لزوم تساوى و برابرى جلو قتلهاى پى در پى را مىگيرد و به سنتهاى جاهلى كه گاه يك قتل مايه چند قتل و آن نيز به نوبه خود مايه قتلهاى بيشترى مىشد پايان مىدهد ، و از اين راه نيز مايه حيات جامعه است .\r\nو با توجه به اينكه حكم قصاص مشروط به عدم عفو است نيز دريچه ديگرى به حيات و زندگى گشوده مىشود .\r\nجمله لعلكم تتقون كه هشدارى است براى پرهيز از هر گونه تعدى و تجاوز اين حكم حكيمانه اسلامى را تكميل مىكند .\r\n","description":"","footnote":"","page_name":" 606 ","page_number":619},
  {"content":"\r\n\r\nنكته‌ها :\r\n\r\n1 - قصاص و عفو يك مجموعه عادلانه\r\nاسلام كه در هر مورد مسائل را با واقعبينى و بررسى همه جانبه دنبال مىكند ، در مساله خون بىگناهان نيز حق مطلب را دور از هر گونه تندروى و كندروى بيان داشته است ، نه همچون آئين تحريف شده يهود فقط تكيه بر قصاص مىكند و نه مانند مسيحيت كنونى فقط راه عفو يا ديه را به پيروان خود توصيه مىنمايد ، چرا كه دومى مايه جرئت است و اولى عامل خشونت و انتقامجويى .\r\nفرض كنيد قاتل و مقتول با هم برادر و يا سابقه دوستى و پيوند اجتماعى داشته باشند ، در اين صورت اجبار كردن به قصاص داغ تازه اى بر اولياى مقتول مىگذارد ، و مخصوصا در مورد افرادى كه سرشار از عواطف انسانى باشند اجبار كردن بر قصاص خود زجر و شكنجه ديگرى براى آنها محسوب مىشود ، در حالى كه محدود ساختن حكم به روش عفو و ديه نيز افراد جنايتكار را جرىتر مىكند .\r\nلذا حكم اصلى را قصاص قرار داده ، و براى تعديل آن حكم عفو را در كنار اين حكم ذكر كرده است .\r\nبه عبارت روشنتر اولياء مقتول حق دارند در برابر قاتل يكى از سه حكم را اجراء كنند :\r\n1 - قصاص كردن .\r\n2 - عفو كردن بدون گرفتن خونبها .\r\n3 - عفو كردن با گرفتن خونبها ( البته در اين صورت موافقت قاتل نيز شرط است ) .\r\n\r\n2 - آيا قصاص بر خلاف عقل و عواطف انسانى است ؟\r\nگروهى كه بدون تامل ، بعضى از مسائل جزائى اسلام را مورد انتقاد قرار\r\n","description":"","footnote":"","page_name":" 607 ","page_number":620},
  {"content":"\r\nداده‌اند به خصوص در باره مساله قصاص سر و صدا راه انداخته مىگويند :\r\n1 - جنايتى كه قاتل مرتكب شده بيش از اين نيست كه انسانى را از بين برده است ، ولى شما به هنگام قصاص همين عمل را تكرار مىكنيد ! .\r\n2 - قصاص جز انتقامجويى و قساوت نيست ، اين صفت ناپسند را بايد با تربيت صحيح از ميان مردم برداشت ، در حالى كه طرفداران قصاص هر روز به اين صفت ناپسند انتقامجويى روح تازه اى مىدمند ! 3 - آدمكشى گناهى نيست كه از اشخاص عادى يا سالم سرزند ، حتما قاتل از نظر روانى مبتلا به بيمارى است ، و بايد معالجه شود ، و قصاص دواى چنين بيمارانى نمىتواند باشد .\r\n4 - مسائلى كه مربوط به نظام اجتماعى است بايد دوش به دوش اجتماع رشد كند ، بنا بر اين قانونى كه در هزار و چهارصد سال پيش از اين پياده مىشده نبايد در اجتماع امروز عملى شود ! 5 - آيا بهتر نيست به جاى قصاص ، قاتلان را زندانى كنيم و با كار اجبارى از وجود آنها به نفع اجتماع استفاده نمائيم با اين عمل هم اجتماع از شر آنان محفوظ مىماند ، و هم از وجود آنها حتى المقدور استفاده مىشود .\r\nاينها خلاصه اعتراضاتى است كه پيرامون مساله قصاص مطرح مىشود .\r\n\r\nپاسخ\r\nدقت در آيات قصاص در قرآن مجيد جواب اين اشكالات را روشن مىسازد ( * ( وَلَكُمْ فِي الْقِصاصِ حَياةٌ يا أُولِي الأَلْبابِ ) * ) .\r\nزيرا از بين بردن افراد مزاحم و خطرناك گاه بهترين وسيله براى رشد و تكامل اجتماع است ، و چون در اين گونه موارد مساله قصاص ضامن حيات و ادامه\r\n","description":"","footnote":"","page_name":" 608 ","page_number":621},
  {"content":"\r\nبقا مىباشد شايد از اين رو قصاص به عنوان غريزه در نهاد انسان گذارده شده است .\r\nنظام طب ، كشاورزى ، دامدارى همه و همه روى اين اصل عقلى ( حذف موجود خطرناك و مزاحم ) بنا شده زيرا مىبينيم به خاطر حفظ بدن ، عضو فاسد را قطع مىكنند ، و يا به خاطر نمو گياه شاخه‌هاى مضر و مزاحم را مىبرند ، كسانى كه كشتن قاتل را فقدان فرد ديگرى مىدانند تنها ديد انفرادى دارند ، اگر صلاح اجتماع را در نظر بگيرند و بدانند اجراى قصاص چه نقشى در حفاظت و تربيت ساير افراد دارد در گفتار خود تجديد نظر مىكنند ، از بين بردن اين افراد خونريز در اجتماع همانند قطع كردن و از بين بردن عضو و شاخه مزاحم و مضر است كه به حكم عقل بايد آن را قطع كرد ، و ناگفته پيدا است كه تا كنون هيچكس به قطع شاخه‌ها و عضوهاى فاسد و مضر اعتراض نكرده است ، اين در مورد ايراد اول .\r\nدر مورد ايراد دوم بايد توجه داشت كه اصولا تشريع قصاص هيچگونه ارتباطى با مساله انتقامجويى ندارد ، زيرا انتقام به معنى فرونشاندن آتش غضب به خاطر يك مساله شخصى است ، در حالى كه قصاص به منظور پيشگيرى از تكرار ظلم و ستم بر اجتماع است و هدف آن عدالتخواهى و حمايت از ساير افراد بىگناه مىباشد .\r\nدر مورد ايراد سوم كه قاتل حتما مبتلا به مرض روانى است و از اشخاص عادى ممكن نيست چنين جنايتى سر بزند ، بايد گفت : در بعضى موارد اين سخن صحيح است و اسلام هم در چنين صورتهايى براى قاتل ديوانه يا مثل آن حكم قصاص نياورده است ، اما نمىتوان مريض بودن قاتل را به عنوان يك قانون و راه عذر عرضه داشت ، زيرا فسادى كه اين طرح به بار مىآورد و جراتى كه به جنايتكاران اجتماع مىدهد براى هيچكس قابل ترديد نيست ، و اگر استدلال در مورد قاتل صحيح باشد در مورد تمام متجاوزان و كسانى كه به حقوق ديگران تعدى مىكنند نيز بايد صحيح باشد ، زيرا آدمى كه داراى سلامت كامل عقل است هرگز به ديگران\r\n","description":"","footnote":"","page_name":" 609 ","page_number":622},
  {"content":"\r\nتجاوز نمىكند ، و به اين ترتيب تمام قوانين جزائى را بايد از ميان برداشت ، و همه متعديان و متجاوزان را به جاى زندان و مجازات به بيمارستانهاى روانى روانه كرد .\r\nاما اينكه : رشد اجتماع قانون قصاص را نمىپذيرد و قصاص تنها در اجتماعات قديم نقشى داشته اما الان قصاص را حكمى خلاف و جدان مىدانند كه بايد حذف شود پاسخ آن يك جمله است و آن اينكه :\r\nادعاى مزبور در برابر توسعه وحشتناك جنايات در دنياى امروز و آمار كشتارهاى ميدانهاى نبرد و غير آن ادعاى بىارزشى است ، و به خيالبافى شبيه تر است ، و به فرض كه چنين دنيايى به وجود آمد ، اسلام هم قانون عفو را در كنار قصاص گذارده و هرگز قصاص را راه منحصر معرفى نكرده است ، مسلما در چنان محيطى خود مردم ترجيح خواهند داد كه قاتل را عفو كنند ، اما در دنياى كنونى كه جناياتش تحت لفافه‌هاى گوناگون قطعا از گذشته بيشتر و وحشيانه تر است حذف اين قانون جز اينكه دامنه جنايات را گسترش دهد اثرى ندارد .\r\nو در مورد ايراد پنجم بايد توجه داشت كه هدف از قصاص همانطور كه قرآن تصريح مىكند حفظ حيات عمومى اجتماع و پيشگيرى از تكرار قتل و جنايات است ، مسلما زندان نمىتواند اثر قابل توجهى داشته باشد ( آن هم زندانهاى كنونى كه وضع آن از بسيارى از منازل جنايتكاران بهتر است ) و به همين دليل در كشورهايى كه حكم اعدام لغو شده در مدت كوتاهى آمار قتل و جنايت فزونى گرفته ، به خصوص اگر حكم زندانى افراد - طبق معمول - در معرض بخشودگى باشد كه در اين صورت جنايتكاران با فكرى آسوده تر و خيالى راحتتر دست به جنايت مىزنند .\r\n","description":"","footnote":"","page_name":" 610 ","page_number":623},
  {"content":"\r\n\r\n3 - آيا خون مرد رنگينتر است ؟\r\nممكن است بعضى ايراد كنند كه در آيات قصاص دستور داده شده كه نبايد « مرد » بخاطر قتل « زن » مورد قصاص قرار گيرد ، مگر خون مرد از خون زن رنگينتر است ؟ چرا مرد جنايتكار بخاطر كشتن زن و ريختن خون ناحق از انسانهايى كه بيش از نصف جمعيت روى زمين را تشكيل مىدهند قصاص نشود ؟ ! در پاسخ بايد گفت : مفهوم آيه اين نيست كه مردم نبايد در برابر زن قصاص شود بلكه همانطور كه در فقه اسلام مشروحا بيان شده اولياى زن مقتولى مىتوانند مرد جنايتكار را به قصاص برسانند به شرط آنكه نصف مبلغ ديه را بپردازند .\r\nبه عبارت ديگر : منظور از عدم قصاص مرد در برابر قتل زن ، قصاص بدون قيد و شرط است ولى با پرداخت نصف ديه ، كشتن او جايز است .\r\nو لازم به توضيح نيست كه پرداخت مبلغ مزبور براى اجراى قصاص نه بخاطر اين است كه زن از مرتبه انسانيت دور تر است و يا خون او كمرنگتر از خون مرد است ، اين توهمى است كاملا بى جا و غير منطقى كه شايد لفظ و تعبير « خونبها » ريشه اين توهم شده است ، پرداخت نصف ديه تنها بخاطر جبران خسارتى است كه از قصاص گرفتن از مرد متوجه خانواده او مىشود ( دقت كنيد ) .\r\nتوضيح اينكه : مردان غالبا در خانواده عضو مؤثر اقتصادى هستند و مخارج خانواده را متحمل مىشوند و با فعاليتهاى اقتصادى خود چرخ زندگى خانواده را به گردش در مىآورند ، بنا بر اين تفاوت ميان از بين رفتن « مرد » و « زن » از نظر اقتصادى و جنبه‌هاى مالى بر كسى پوشيده نيست كه اگر اين تفاوت مراعات نشود خسارت بىدليلى به بازماندگان مرد مقتول و فرزندان بىگناه او وارد مىشود ، لذا اسلام با قانون پرداخت نصف مبلغ در مورد قصاص مرد رعايت حقوق همه افراد را كرده و از اين خلاء اقتصادى و ضربه نابخشودنى ، كه به يك خانواده مىخورد جلوگيرى نموده است اسلام هرگز اجازه نمىدهد كه به بهانه\r\n","description":"","footnote":"","page_name":" 611 ","page_number":624},
  {"content":"\r\nلفظ « تساوى » حقوق افراد ديگرى مانند فرزندان شخصى كه مورد قصاص قرار گرفته پايمال گردد .\r\nالبته ممكن است زنانى براى خانواده خود ، نانآورتر از مردان باشند ، ولى مىدانيم احكام و قوانين بر محور افراد دور نمىزند بلكه كل مردان را با كل زنان بايد سنجيد ( دقت كنيد ) .\r\n4 - نكته ديگرى كه در آيه جلب توجه مىكند و از لفظ « من اخيه » استفاده مىشود اين است كه قرآن رشته برادرى را ميان مسلمانان به قدرى مستحكم مىداند كه حتى بعد از ريختن خون ناحق باز برقرار است ، لذا براى تحريك عواطف اولياى مقتول آنها را برادران قاتل معرفى مىكند و آنان را با اين تعبير به عفو و مدارا تشويق مىكند ، و اين عجيب و جالب است .\r\nالبته اين در مورد كسانى است كه بر اثر هيجان احساسات و خشم و مانند آن دست به چنين گناه عظيمى زده‌اند و از كار خود نيز پشيمانند ، اما جنايتكارانى كه به جنايت خود افتخار مىكنند و از آن ندامت و پشيمانى ندارند نه شايسته نام برادرند و نه مستحق عفو و گذشت ! .\r\n","description":"","footnote":"","page_name":" 612 ","page_number":625},
  {"content":"\r\n\r\n[ سوره البقرة ‹ 2 › : آيات 180 تا 182 
  ]\r\nكُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوالِدَيْنِ وَالأَقْرَبِينَ بِالْمَعْرُوفِ حَقًّا عَلَى الْمُتَّقِينَ ‹ 180 › فَمَنْ بَدَّلَه بَعْدَ ما سَمِعَه فَإِنَّما إِثْمُه عَلَى الَّذِينَ يُبَدِّلُونَه إِنَّ اللَّه سَمِيعٌ عَلِيمٌ ‹ 181 › فَمَنْ خافَ مِنْ مُوصٍ جَنَفاً أَوْ إِثْماً فَأَصْلَحَ بَيْنَهُمْ فَلا إِثْمَ عَلَيْه إِنَّ اللَّه غَفُورٌ رَحِيمٌ ‹ 182 ›\r\n\r\nترجمه :\r\n180 - بر شما نوشته شده ، هنگامى كه يكى از شما را مرگ فرا رسد اگر چيز خوبى از خود بجاى گذارده ، وصيت براى پدر و مادر و نزديكان بطور شايسته كند ، اين حقى است بر پرهيزكاران .\r\n181 - پس كسى كه آن را بعد از شنيدن تغيير دهد تنها گناه آن بر كسانى است كه آن ( وصيت ) را تغيير مىدهند خداوند شنوا و دانا است .\r\n182 - كسى كه از انحراف وصيت كننده ( و تمايل يك جانبه او به بعض ورثه ) يا از گناه او ( به اينكه وصيت به كار خلافى كند ) بترسد ، و ميان آنها را اصلاح دهد گناهى بر او نيست ( و مشمول قانون تبديل وصيت نمىباشد ) خداوند آمرزنده و مهربان است .\r\n","description":"","footnote":"","page_name":" 613 ","page_number":626},
  {"content":"\r\n\r\nتفسير : وصيتهاى شايسته\r\nدر آيات گذشته سخن از مسائل جانى و قصاص در ميان بود ، در اين آيات به قسمتى از احكام وصايا كه ارتباط با مسائل مالى دارد مىپردازد و به عنوان يك حكم الزامى مىگويد :\r\n« بر شما نوشته شده هنگامى كه مرگ يكى از شما فرا رسد اگر چيز خوبى ( مالى ) از خود به جاى گذارده وصيت به طور شايسته براى پدر و مادر و نزديكان كند » ( * ( كُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوالِدَيْنِ وَالأَقْرَبِينَ بِالْمَعْرُوفِ ) * ) .\r\nو در پايان آيه اضافه مىكند « اين حقى است بر ذمه پرهيزكاران » ( * ( حَقًّا عَلَى الْمُتَّقِينَ ) * ) .\r\nهمانگونه كه سابقا هم اشاره كرديم جمله « كتب عليكم » ظاهر در وجوب است به همين دليل اين تعبير در مورد وصيت موضوع تفسيرهاى مختلفى قرار گرفته :\r\n1 - گاه گفته مىشود وصيت كردن در قوانين اسلامى هر چند عمل مستحبى است اما چون مستحبّ بسيار مؤكد است از آن با جمله « * ( كُتِبَ عَلَيْكُمْ ) * » تعبير شده ، و ذيل آيه آن را تفسير مىكند ، زيرا مىگويد : * ( حَقًّا عَلَى الْمُتَّقِينَ ) * ، اگر اين يك حكم وجوبى بود بايد بگويد حقا على المؤمنين .\r\n2 - بعضى ديگر معتقدند كه اين آيه قبل از نزول احكام ارث است ، در آن وقت وصيت كردن در مورد اموال واجب بوده ، تا ورثه گرفتار اختلاف و نزاع نشوند اما بعد از نزول آيات ارث اين وجوب نسخ شد ، و به صورت يك حكم استحبابى در آمد ، حديثى كه در تفسير « عياشى » ذيل اين آيه آمده است نيز اين معنى را تاييد مىكند .\r\n","description":"","footnote":"","page_name":" 614 ","page_number":627},
  {"content":"\r\n3 - اين احتمال نيز وجود دارد كه آيه ناظر به موارد ضرورت و نياز باشد يعنى در جايى كه انسان مديون است يا حقى به گردن او است كه در آنجا وصيت كردن لازم است ( ولى از ميان اين تفاسير تفسير اول نزديكتر به نظر مىرسد ) .\r\nجالب اينكه در اينجا به جاى كلمه « مال » كلمه « خير » گفته شده است فرموده اگر « چيز خوبى » از خود به يادگار گذارده وصيت كند .\r\nاين تعبير نشان مىدهد كه اسلام ثروت و سرمايه اى را كه از طريق مشروع به دست آمده باشد و در مسير سود و منفعت اجتماع به كار گرفته شود خير و بركت مىداند و بر افكار نادرست آنها كه ذات ثروت را چيز بدى مىدانند خط بطلان مىكشد و از زاهد نمايان منحرفى كه روح اسلام را درك نكرده و زهد را با فقر مساوى مىدانند و افكارشان سبب ركود جامعه اسلامى و پيشرفت استثمارگران مىشود بيزار است .\r\nضمنا اين تعبير اشاره لطيفى به مشروع بودن ثروت است ، زيرا اموال نامشروعى كه انسان از خود به يادگار مىگذارد خير نيست بلكه شر و نكبت است .\r\nاز بعضى از روايات نيز استفاده مىشود كه از تعبير « خير » چنين به دست مىآيد كه اموال قابل ملاحظه اى باشد ، و الا اموال مختصر احتياج به وصيت ندارد ، همان بهتر كه ورثه آن را طبق قانون ارث در ميان خود تقسيم كنند ، و به تعبير ديگر مال مختصر چيزى نيست كه انسان بخواهد ثلث آن را به عنوان وصيت جدا كنند ( 1 ) .\r\nضمنا جمله * ( إِذا حَضَرَ أَحَدَكُمُ الْمَوْتُ ) * ( هنگامى كه مرگ يكى از شما فرا رسد ) براى بيان آخرين فرصت وصيت است كه اگر تاخير بيفتد از دست مىرود و گرنه هيچ مانعى ندارد كه انسان قبل از آن پيشبينى كار خود را كرده ، وصيت نامه خويش را آماده كند ، بلكه از روايات استفاده مىشود كه اين عمل بسيار\r\n\r\n","description":"","footnote":"\r\n( 1 ) تفسير نور الثقلين جلد 1 صفحه 159 .\r\n","page_name":" 615 ","page_number":628},
  {"content":"\r\nشايسته اى است .\r\nو اين نيز نهايت كوتاه فكرى است كه انسان خيال كند با وصيت كردن فال بد مىزند و مرگ خويش را جلو مىاندازد ، بلكه وصيت يك نوع دورانديشى و واقعبينى غير قابل انكار است ، و اگر مايه طول عمر نباشد مايه كوتاهى عمر هرگز نخواهد بود .\r\nمقيد ساختن وصيت در آيه فوق با قيد « بالمعروف » اشاره به اين است كه وصيت بايد از هر جهت عقلپسند باشد ، زيرا « معروف » به معنى شناخته شده براى عقل و خرد است .\r\nهم از نظر مبلغ و مقدار ، و هم از نظر شخصى كه وصيت به نام او شده ، و هم از جهات ديگر بايد طورى باشد كه عرف عقلاء آن را عملى شايسته بدانند ، نه يك نوع تبعيض ناروا و مايه نزاع و دعوا و انحراف از اصول حق و عدالت .\r\nهنگامى كه وصيت جامع تمام ويژگيهاى بالا باشد ، از هر نظر محترم و مقدس است ، و هر گونه تغيير و تبديل در آن ممنوع و حرام است ، لذا آيه بعد مىگويد : « كسى كه وصيت را بعد از شنيدنش تغيير دهد گناهش بر كسانى است كه آن را تغيير مىدهند » ( * ( فَمَنْ بَدَّلَه بَعْدَ ما سَمِعَه فَإِنَّما إِثْمُه عَلَى الَّذِينَ يُبَدِّلُونَه ) * ) .\r\nو اگر گمان كنند كه خداوند از توطئه هايشان خبر ندارد سخت در اشتباهند « خداوند شنوا و دانا است » ( * ( إِنَّ اللَّه سَمِيعٌ عَلِيمٌ ) * ) .\r\nآيه فوق ممكن است اشاره به اين حقيقت نيز باشد كه خلافكاريهاى « وصى » ( كسى كه عهده دار انجام وصايا است ) هرگز اجر و پاداش وصيت كننده را از بين نمىبرد ، او به اجر خود رسيده تنها گناه بر گردن وصى است كه تغييرى در كميت يا كيفيت و يا اصل وصيت داده است .\r\nاين احتمال نيز در تفسير آيه وجود دارد كه منظور اين است اگر بر اثر\r\n","description":"","footnote":"","page_name":" 616 ","page_number":629},
  {"content":"\r\nخلافكارى وصى ، اموال ميت به افرادى داده شود كه مستحق نيستند ( و آنها نيز از اين موضوع بىخبر باشند ) گناهى بر آنها نيست ، گناه تنها متوجه وصى است كه دانسته چنين عمل خلافى را انجام داده است .\r\nبايد توجه داشت كه اين دو تفسير هيچ تضادى با هم ندارند و هر دو ممكن است در معنى آيه جمع باشند .\r\nتا به اينجا اين حكم اسلامى كاملا روشن شد كه هر گونه تغيير و تبديل در وصيتها به هر صورت و به هر مقدار باشد گناه است ، اما از آنجا كه هر قانونى استثنايى دارد ، در آخرين آيه مورد بحث مىگويد : « هر گاه وصى بيم انحرافى در وصيت كننده داشته باشد - خواه اين انحراف ناآگاهانه باشد يا عمدى و آگاهانه - و آن را اصلاح كند گناهى بر او نيست ( و مشمول قانون تبديل وصيت نمىباشد ) خداوند آمرزنده و مهربان است » ( * ( فَمَنْ خافَ مِنْ مُوصٍ جَنَفاً أَوْ إِثْماً فَأَصْلَحَ بَيْنَهُمْ فَلا إِثْمَ عَلَيْه إِنَّ اللَّه غَفُورٌ رَحِيمٌ ) * ) .\r\nبنا بر اين استثناء تنها مربوط به مواردى است كه وصيت به طور شايسته صورت نگرفته ، فقط در اينجا است كه وصى حق تغيير دارد ، البته اگر وصيت كننده زنده است مطالب را به او گوشزد مىكند تا تغيير دهد و اگر از دنيا رفته شخصا اقدام به تغيير مىكند و اين از نظر فقه اسلامى منحصر به موارد زير است :\r\n1 - هر گاه وصيت به مقدارى بيش از ثلث مجموع مال باشد ، چرا كه در روايات متعددى از پيامبر ص و ائمه اهل بيت ع نقل شده كه وصيت تا ثلث مال مجاز است و زائد بر آن ممنوع مىباشد ( 1 ) .\r\nبنا بر اين آنچه در ميان افراد ناآگاه معمول است كه تمام اموال خود را از طريق وصيت تقسيم مىكنند به هيچوجه از نظر قوانين اسلامى صحيح نيست\r\n\r\n","description":"","footnote":"\r\n( 1 ) وسائل الشيعه جلد 13 صفحه 361 ( كتاب احكام الوصايا باب 10 ) .\r\n","page_name":" 617 ","page_number":630},
  {"content":"\r\nو بر شخص وصى لازم است كه آن را اصلاح كند و تا سر حد ثلث تقليل دهد .\r\n2 - در آنجا كه وصيت به ظلم و گناه و كار خلاف كرده باشد ، مثل اينكه وصيت كند قسمتى از اموالش را صرف توسعه مراكز فساد كنند ، و همچنين اگر وصيت موجب ترك واجبى باشد .\r\n3 - آنچه كه وصيت موجب نزاع و فساد و خونريزى گردد كه در اينجا بايد زير نظر حاكم شرع اصلاح شود .\r\nضمنا تعبير به « جنف » ( بر وزن كنف ) كه به معنى انحراف از حق و تمايل يك جانبه است ، اشاره به انحرافاتى است كه ناآگاهانه دامنگير وصيت كننده مىشود و تعبير به « اثم » اشاره به انحرافات عمدى است .\r\nجمله * ( إِنَّ اللَّه غَفُورٌ رَحِيمٌ ) * كه در ذيل آيه آمده ، ممكن است اشاره به اين حقيقت باشد كه هر گاه وصى با اقدام مؤثر كار خلافى را كه از وصيت كننده سر زده اصلاح كند و او را به راه حق باز گرداند خداوند از خطاى او نيز صرفنظر خواهد كرد .\r\n\r\nنكته‌ها :\r\n\r\n1 - فلسفه وصيت\r\nاز قانون ارث تنها يك عده از بستگان آن هم روى حساب معينى بهره مند مىشوند در حالى كه شايد عده ديگرى از فاميل ، و احيانا بعضى از دوستان و آشنايان نزديك ، نياز مبرمى به كمكهاى مالى داشته باشند .\r\nو نيز در مورد بعضى از وارثان گاه مبلغ ارث پاسخگوى نياز آنها نيست ، جامعيت قوانين اسلام اجازه نمىدهد كه اين خلاها پر نشود ، لذا در كنار قانون ارث قانون وصيت را قرار داده و به مسلمانان اجازه مىدهد نسبت به يك سوم از اموال خود ( براى بعد از مرگ ) خويش تصميم بگيرند .\r\nاز اينها گذشته گاه انسان مايل است كارهاى خيرى انجام دهد اما در زمان\r\n","description":"","footnote":"","page_name":" 618 ","page_number":631},
  {"content":"\r\nحياتش به خاطر نيازهاى مالى خودش موفق به اين امر نيست ، منطق عقل ايجاب مىكند كه او از اموالى كه زحمت تحصيل آن را كشيده براى انجام اين كارهاى خير لا اقل براى بعد از مرگش محروم نماند .\r\nمجموع اين امور موجب شده است كه قانون وصيت در اسلام تشريع گردد و آن را با جمله * ( حَقًّا عَلَى الْمُتَّقِينَ ) * تاكيد فرموده است .\r\nالبته وصيت منحصر به موارد فوق نيست ، بلكه انسان بايد وضع ديون خود و اماناتى كه به او سپرده شده و مانند آن را در وصيت مشخص كند ، به گونه اى كه هيچ امر مبهمى در حقوق مردم يا حقوق الهى كه بر عهده او است وجود نداشته باشد .\r\nدر روايات اسلامى تاكيدهاى فراوانى در زمينه وصيت شده ، از جمله در حديثى از پيامبر اسلام ص مىخوانيم :\r\nما ينبغى لامرء مسلم ان يبيت ليلة الا و وصيته تحت راسه :\r\n« سزاوار نيست مسلمان شب بخوابد مگر اينكه وصيتنامه اش زير سر او باشد » ( 1 ) .\r\nالبته جمله زير سر بودن به عنوان تاكيد است ، منظور آماده بودن وصيت است .\r\nدر روايت ديگرى مىخوانيم :\r\nمن مات به غير وصية مات ميتة جاهلية\r\n: « كسى كه بدون وصيت از دنيا برود مرگ او مرگ جاهليت است » ( 2 ) .\r\n\r\n2 - عدالت در وصيت :\r\nدر روايات اسلامى با توجه به بحثى كه در آيات فوق در مورد عدم تعدى در وصيت گذشت تاكيدهاى فراوانى روى « عدم جور » و « عدم ضرار » در وصيت ديده مىشود كه از مجموع آن استفاده مىشود همان اندازه كه وصيت كار شايسته و خوبى است تعدى در آن مذموم و از گناهان كبيره است .\r\n\r\n","description":"","footnote":"\r\n( 1 ) وسائل الشيعه جلد 13 صفحه 352 .\r\n( 2 ) مدرك سابق .\r\n","page_name":" 619 ","page_number":632},
  {"content":"\r\nدر حديثى از امام باقر ع مىخوانيم :\r\nمن عدل فى وصيته كان كمن تصدق بها فى حياته ، و من جار فى وصيته لقى اللَّه عز و جل يوم القيامة و هو عنه معرض\r\n! : « كسى كه در وصيتش عدالت را رعايت كند همانند اين است كه همان اموال را در حيات خود در راه خدا داده باشد ، و كسى كه در وصيتش تعدى كند نظر لطف پروردگار در قيامت از او بر گرفته خواهد شد » ( 1 ) ! تعدى و جور و ضرار در وصيت آن است كه انسان بيش از ثلث وصيت كند ، و ورثه را از حق مشروعشان باز دارد ، و يا اينكه تبعيضات ناروايى به خاطر حب و بغضهاى بىدليل انجام دهد ، حتى در بعضى از موارد كه ورثه سخت نيازمندند دستور داده شده وصيت به ثلث هم نكنند و آن را به يك چهارم و يك پنجم تقليل دهند ( 2 ) .\r\nموضوع عدالت در وصيت تا آن اندازه اى در سخنان پيشوايان اسلام مورد تاكيد واقع شده كه در حديثى مىخوانيم :\r\n« يكى از مردان طائفه انصار از دنيا رفت و بچه‌هاى صغيرى از او به يادگار ماند ، او اموال خود را در آستانه مرگ در راه خدا صرف كرد به گونه اى كه هيچ مال ديگرى از او بجا نماند ، هنگامى كه پيامبر از اين ماجرا آگاه شد فرمود : با آن مرد چه كرديد ؟ گفتند او را دفن كرديم ، فرمود : اگر من قبلا آگاه شده بودم اجازه نمىدادم او را در قبرستان مسلمانان دفن كنيد ، چرا كه بچه‌هاى صغير خود را رها كرده تا گدايى كنند » ! ( 3 ) .\r\n\r\n3 - وصاياى واجب و مستحبّ -\r\nگرچه وصيت ذاتا از مستحبات مؤكد است ، ولى گاه - همانگونه كه\r\n\r\n","description":"","footnote":"\r\n( 1 ) وسائل الشيعه جلد 13 صفحه 359 .\r\n( 2 ) وسائل الشيعه جلد 13 صفحه 360 .\r\n( 3 ) سفينة البحار جلد 2 صفحه 659 ماده وصيت .\r\n","page_name":" 620 ","page_number":633},
  {"content":"\r\nاشاره كرديم - شكل وجوب پيدا مىكند ، مثل اينكه انسان در پرداخت حقوق واجب الهى كوتاهى كرده باشد ، و يا اماناتى از مردم نزد او است كه در صورت عدم وصيت احتمال مىدهد حق آنان از بين برود ، و از آن مهمتر اينكه گاه موقعيت شخص در جامعه چنان است كه اگر او وصيت نكند ممكن است لطمه شديد و ضربه جبران ناپذير بر نظام سالم اجتماعى يا دينى وارد گردد ، در تمام اين صورتها وصيت كردن واجب مىشود .\r\n\r\n4 - وصيت در حال حيات قابل تغيير است\r\n- قوانين اسلام شخص وصيت كننده را محدود به آنچه قبلا وصيت كرده نمىكند ، بلكه به او اجازه مىدهد ما دام كه زنده است در مقدار و چگونگى وصيت و شخص وصى تجديد نظر كند ، چرا كه با گذشت زمان ممكن است مصالح و نظرات او در اين زمينه دگرگون شود .\r\n5 - ذكر اين نكته نيز لازم به نظر مىرسد كه انسان بايد وصيت خود را وسيله اى براى جبران و ترميم كوتاهيهاى گذشته قرار دهد ، حتى اگر كسانى از بستگان نسبت به او بىمهرى داشتند از طريق وصيت ، به آنها محبت كند ، در روايات مىخوانيم پيشوايان اسلام مخصوصا نسبت براى خويشاوندانى كه از در بىمهرى با آنها در مىآمدند وصيت مىكردند و مبلغى را براى آنها در نظر مىگرفتند ، تا رشته گسسته محبت را دوباره برقرار سازند ، بردگان خود را آزاد مىكردند يا وصيت به آزادى آنها مىنمودند .\r\n","description":"","footnote":"","page_name":" 621 ","page_number":634},
  {"content":"\r\n\r\n[ سوره البقرة ‹ 2 › : آيات 183 تا 185 
  ]\r\nيا أَيُّهَا الَّذِينَ آمَنُوا كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ لَعَلَّكُمْ تَتَّقُونَ ‹ 183 › أَيَّاماً مَعْدُوداتٍ فَمَنْ كانَ مِنْكُمْ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ وَعَلَى الَّذِينَ يُطِيقُونَه فِدْيَةٌ طَعامُ مِسْكِينٍ فَمَنْ تَطَوَّعَ خَيْراً فَهُوَ خَيْرٌ لَه وَأَنْ تَصُومُوا خَيْرٌ لَكُمْ إِنْ كُنْتُمْ تَعْلَمُونَ ‹ 184 › شَهْرُ رَمَضانَ الَّذِي أُنْزِلَ فِيه الْقُرْآنُ هُدىً لِلنَّاسِ وَبَيِّناتٍ مِنَ الْهُدى وَالْفُرْقانِ فَمَنْ شَهِدَ مِنْكُمُ الشَّهْرَ فَلْيَصُمْه وَمَنْ كانَ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ يُرِيدُ اللَّه بِكُمُ الْيُسْرَ وَلا يُرِيدُ بِكُمُ الْعُسْرَ وَلِتُكْمِلُوا الْعِدَّةَ وَلِتُكَبِّرُوا اللَّه عَلى ما هَداكُمْ وَلَعَلَّكُمْ تَشْكُرُونَ ‹ 185 ›\r\n","description":"","footnote":"","page_name":" 622 ","page_number":635},
  {"content":"\r\n\r\nترجمه :\r\n183 - اى افرادى كه ايمان آورده‌ايد ، روزه بر شما نوشته شد همان گونه كه بر كسانى كه قبل از شما بودند نوشته شده ، تا پرهيزكار شويد .\r\n184 - چند روز معدودى را ( بايد روزه بداريد ) و كسانى كه از شما بيمار يا مسافر باشند روزهاى ديگرى را ( بجاى آن روزه بگيرند ) و بر كسانى كه قدرت انجام آن را ندارند ( همچون بيماران مزمن و پير مردان و پيره زنان ) لازم است كفاره بدهند ، مسكينى را اطعام كنند ، و كسى كه كار خير را پذيرا شود براى او بهتر است ، و روزه داشتن براى شما بهتر است اگر بدانيد .\r\n185 - ( آن چند روز معدود ) ماه رمضان است كه قرآن براى راهنمايى مردم و نشانه‌هاى هدايت و فرق ميان حق و باطل در آن نازل شده ، پس آن كس كه در ماه رمضان در حضر باشد روزه بدارد ، و آن كس كه بيمار يا در سفر باشد روزهاى ديگرى را بجاى آن روزه بگيرد ، خداوند راحتى شما را مىخواهد نه زحمت ، هدف اين است كه اين روزها را تكميل كنيد ، و خدا را بر اينكه شما را هدايت كرده بزرگ بشمريد و شايد شكرگزارى كنيد .\r\n\r\nتفسير : روزه سر چشمه تقوا\r\nبه دنبال چند حكم مهم اسلامى كه در آيات پيشين گذشت در آيات مورد بحث به بيان يكى ديگر از اين احكام كه از مهمترين عبادات محسوب مىشود مىپردازد و آن روزه است ، و با همان لحن تاكيد آميز گذشته مىگويد : « اى كسانى كه ايمان آورده‌ايد روزه بر شما نوشته شده است آن گونه كه بر امتهايى كه قبل از شما بودند نوشته شده بود » ( * ( يا أَيُّهَا الَّذِينَ آمَنُوا كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ ) * ) .\r\nو بلافاصله فلسفه اين عبادت انسانساز و تربيتآفرين را در يك جمله كوتاه اما بسيار پرمحتوا چنين بيان مىكند : « شايد پرهيزكار شويد » ( * ( لَعَلَّكُمْ تَتَّقُونَ ) * ) .\r\nآرى روزه چنان كه شرح آن خواهد آمد عامل مؤثرى است براى پرورش\r\n","description":"","footnote":"","page_name":" 623 ","page_number":636},
  {"content":"\r\nروح تقوا و پرهيزگارى در تمام زمينه‌ها و همه ابعاد .\r\nاز آنجا كه انجام اين عبادت با محروميت از لذائذ مادى و مشكلاتى - مخصوصا در فصل تابستان - همراه است تعبيرات مختلفى در آيه فوق به كار رفته كه روح انسان را براى پذيرش اين حكم آماده سازد .\r\nنخست با خطاب * ( يا أَيُّهَا الَّذِينَ آمَنُوا ) * : اى مؤمنان ! سپس بيان اين حقيقت كه روزه اختصاص به شما ندارد ، بلكه در امتهاى پيشين نيز بوده است .\r\nو سرانجام بيان فلسفه آن و اينكه اثرات پربار اين فريضه الهى صد در صد عائد خود شما مىشود ، آن را يك موضوع دوست داشتنى و گوارا مىسازد .\r\nدر حديثى از امام صادق نقل شد كه فرمود :\r\nلذة ما فى النداء ازال تعب العبادة و العناء\r\n! : « لذت خطاب » * ( يا أَيُّهَا الَّذِينَ آمَنُوا ) * « آن چنان است كه سختى و مشقت اين عبادت را از بين برده است » ! ( 1 ) .\r\nدر آيه بعد براى اينكه باز از سنگينى روزه كاسته شود چند دستور ديگر را در اين زمينه بيان مىفرمايد نخست مىگويد :\r\n« چند روز معدودى را بايد روزه بداريد » ( * ( أَيَّاماً مَعْدُوداتٍ ) * ) .\r\nچنان نيست كه مجبور باشيد تمام سال يا قسمت مهمى از آن را روزه بگيريد بلكه روزه تنها بخش كوچكى از آن را اشغال مىكند .\r\nديگر اينكه : « كسانى كه از شما بيمار يا مسافر باشند و روزه گرفتن براى آنها مشقت داشته باشد از اين حكم معافند و بايد روزهاى ديگرى را بجاى آن روزه بگيرند » ( * ( فَمَنْ كانَ مِنْكُمْ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ ) * ) .\r\nسوم « كسانى كه با نهايت زحمت بايد روزه بگيرند ( مانند پير مردان\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 624 ","page_number":637},
  {"content":"\r\nو پير زنان و بيماران مزمن كه بهبودى براى آنها نيست ) لازم نيست مطلقا روزه بگيرند ، بلكه بايد بجاى آن كفاره بدهند ، مسكينى را اطعام كند « ( * ( وَعَلَى الَّذِينَ يُطِيقُونَه فِدْيَةٌ طَعامُ مِسْكِينٍ ) * ) ( 1 ) .\r\n« و آن كس كه مايل باشد بيش از اين در راه خدا اطعام كنند براى او بهتر است » ( * ( فَمَنْ تَطَوَّعَ خَيْراً فَهُوَ خَيْرٌ لَه ) * ) ( 2 ) .\r\nو بالاخره در پايان آيه اين واقعيت را بازگو مىكند كه « روزه گرفتن براى شما بهتر است اگر بدانيد » ( * ( وَأَنْ تَصُومُوا خَيْرٌ لَكُمْ إِنْ كُنْتُمْ تَعْلَمُونَ ) * ) .\r\nگرچه بعضى خواسته‌اند اين جمله را دليل بر اين بگيرند كه روزه در آغاز تشريع ، واجب تخييرى بوده و مسلمانان مىتوانستند روزه بگيرند يا بجاى آن « فديه » بدهند تا تدريجا به روزه گرفتن عادت كنند و بعد اين حكم نسخ\r\n\r\n","description":"","footnote":"\r\n( 1 ) « يطيقونه » از ماده « طوق » در اصل به معنى حلقه اى است كه به گردن مىاندازند و يا بطور طبيعى در گردن وجود دارد ( مانند حلقه رنگين گردن بعضى از پرندگان ) سپس به معنى نهايت توانايى به كار رفته است ، جمله « يطيقونه » در اينجا با توجه به اينكه ضمير آخر آن به روزه بر مىگردد مفهومش اين است كه براى انجام روزه نهايت توانايى خود را بايد به كار برند يعنى شديدا به زحمت بيفتند ، و اين در مورد پيران و بيماران غير قابل علاج مىباشد ، بنا بر اين آنها از حكم روزه معافند ، و تنها بجاى آن فديه مىپردازند ( ولى بيمارانى كه بهبودى مىيابند موظفند قضاى روزه را بگيرند ) .\r\nبعضى نيز گفته‌اند مفهوم جمله « يطيقونه » اين است كه در گذشته توانايى داشته‌اند ( كانوا يطيقونه ) و الان توانايى ندارند ( در بعضى از روايات نيز همين معنى آمده است ) .\r\nبه هر حال حكم بالا نسخ نشده و امروز هم به قوت خود باقى است و اينكه بعضى گفته‌اند روزه در آغاز به صورت واجب تخييرى بوده و مردم مىتوانستند روزه بگيرند و يا فديه بدهند با قرائن موجود در آيه نمىسازد و دليلى بر آن نداريم .\r\n( 2 ) بعضى جمله « تطوع خير » را اشاره به روزه‌هاى مستحبى مىدانند و بعضى ديگر گفته‌اند مفهوم جمله اين است كه با توجه به اهميت و فلسفه روزه بايد آن را از روى ميل و رغبت انجام داد نه از روى كراهت و اجبار .\r\n","page_name":" 625 ","page_number":638},
  {"content":"\r\nشده و صورت وجوب عينى پيدا كرده است .\r\nولى ظاهر اين است كه اين جمله تاكيد ديگرى بر فلسفه روزه است ، و اينكه اين عبادت - همانند سائر عبادات - چيزى بر جاه و جلال خدا نمىافزايد بلكه تمام سود و فائده آن عائد عبادت كنندگان مىشود .\r\nشاهد اين سخن تعبيرهاى مشابه آن است كه در آيات ديگر قرآن به چشم مىخورد ، مانند ذلِكُمْ خَيْرٌ لَكُمْ إِنْ كُنْتُمْ تَعْلَمُونَ كه بعد از حكم وجوب نماز جمعه ذكر شده است ( سوره جمعه آيه 9 ) .\r\nو در آيه سوره عنكبوت مىخوانيم : وَإِبْراهِيمَ إِذْ قالَ لِقَوْمِه اعْبُدُوا اللَّه وَاتَّقُوه ذلِكُمْ خَيْرٌ لَكُمْ إِنْ كُنْتُمْ تَعْلَمُونَ : « او به بت پرستان گفت : خدا را پرستش كنيد و از او بپرهيزيد ، اين براى شما بهتر است اگر بدانيد » .\r\nو به اين ترتيب روشن مىشود كه جمله « * ( أَنْ تَصُومُوا خَيْرٌ لَكُمْ ) * » خطاب به همه روزه داران است نه گروه خاصى از آنها .\r\nآخرين آيه مورد بحث زمان روزه و قسمتى از احكام و فلسفه‌هاى آن را شرح مىدهد نخست مىگويد : « آن چند روز معدود را كه بايد روزه بداريد ماه رمضان است » ( * ( شَهْرُ رَمَضانَ ) * ) .\r\n« همان ماهى كه قرآن در آن نازل شده » ( * ( الَّذِي أُنْزِلَ فِيه الْقُرْآنُ ) * ) .\r\nهمان قرآنى كه مايه هدايت مردم ، و داراى نشانه‌هاى هدايت ، و معيارهاى سنجش حق و باطل است « ( * ( هُدىً لِلنَّاسِ وَبَيِّناتٍ مِنَ الْهُدى وَالْفُرْقانِ ) * ) .\r\nسپس بار ديگر حكم مسافران و بيماران را به عنوان تاكيد بازگو كرده مىگويد : « كسانى كه در ماه رمضان در حضر باشند بايد روزه بگيرند ، اما آنها كه بيمار يا مسافرند روزهاى ديگرى را بجاى آن روزه مىگيرند » ( * ( فَمَنْ شَهِدَ\r\n","description":"","footnote":"","page_name":" 626 ","page_number":639},
  {"content":"\r\n* ( مِنْكُمُ الشَّهْرَ فَلْيَصُمْه وَمَنْ كانَ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ ) * ) ( 1 ) .\r\nتكرار حكم مسافر و بيمار در اين آيه و آيه قبل ممكن است از اين نظر باشد كه بعضى به گمان اينكه خوردن روزه مطلقا كار خوبى نيست به هنگام بيمارى و سفر اصرار داشته باشند روزه بگيرند ، لذا قرآن با تكرار اين حكم مىخواهد به مسلمانان بفهماند همانگونه كه روزه گرفتن براى افراد سالم يك فريضه الهى است افطار كردن هم براى بيماران و مسافران يك فرمان الهى مىباشد كه مخالفت با آن گناه است .\r\nدر قسمت آخر آيه بار ديگر به فلسفه تشريع روزه پرداخته مىگويد :\r\n« خداوند راحتى شما را مىخواهد و زحمت شما را نمىخواهد » ( * ( يُرِيدُ اللَّه بِكُمُ الْيُسْرَ وَلا يُرِيدُ بِكُمُ الْعُسْرَ ) * ) .\r\nاشاره به اينكه روزه داشتن گرچه در ظاهر يك نوع سختگيرى و محدوديت است اما سرانجامش راحتى و آسايش انسان مىباشد ، هم از نظر معنوى و هم از لحاظ مادى ( چنان كه در بحث فلسفه روزه خواهد آمد ) .\r\nاين جمله ممكن است به اين نكته نيز اشاره باشد كه فرمانهاى الهى مانند فرمان حاكمان ستمگر نيست ، بلكه در مواردى كه انجام آن مشقت شديد داشته باشد وظيفه آسانترى قائل مىشود ، لذا حكم روزه را با تمام اهميتى كه دارد از بيماران و مسافران و افراد ناتوان برداشته است .\r\nسپس اضافه مىكند : « هدف آن است كه شما تعداد اين روزها را كامل كنيد » ( * ( وَلِتُكْمِلُوا الْعِدَّةَ ) * ) .\r\n\r\n","description":"","footnote":"\r\n( 1 ) بعضى از مفسران جمله من * ( شَهِدَ مِنْكُمُ الشَّهْرَ ) * را به مساله رؤيت هلال و مشاهده ماه تفسير كرده‌اند ، و گفته‌اند هر كس ماه را ببيند روزه بر او واجب مىگردد ، ولى اين تفسير بسيار بعيد به نظر مىرسد و حق همان است كه در بالا گفته شد كه با جمله‌هاى قبل و بعد آيه هماهنگ است و در روايات ائمه اهل بيت ( ع ) نيز وارد شده است .\r\n","page_name":" 627 ","page_number":640},
  {"content":"\r\nيعنى بر هر انسان سالمى لازم است در سال يك ماه روزه بدارد ، چرا كه براى پرورش جسم و جان او لازم است ، به همين دليل اگر ماه رمضان بيمار يا در سفر بوديد بايد به تعداد اين ايام روزه را قضا كنيد تا عدد مزبور كامل گردد ، حتى زنان حائض كه از قضاى نماز معافند از قضاى روزه معاف نيستند .\r\nو در آخرين جمله مىفرمايد : « تا خدا را به خاطر اينكه شما را هدايت كرده بزرگ بشمريد ، و شايد شكر نعمتهاى او را بگذاريد » ( * ( وَلِتُكَبِّرُوا اللَّه عَلى ما هَداكُمْ وَلَعَلَّكُمْ تَشْكُرُونَ ) * ) .\r\nآرى شما بايد به خاطر آن همه هدايتها در مقام تعظيم پروردگار بر آئيد ، و در مقابل آن همه نعمتها كه به شما بخشيده شكرگزارى كنيد .\r\nقابل توجه اينكه مساله شكرگزارى را با كلمه « لعل » آورده است ، ولى مساله بزرگداشت پروردگار را به طور قاطع ذكر كرده ، اين تفاوت تعبير ممكن است به خاطر اين باشد كه انجام اين عبادت ( روزه ) به هر حال تعظيم مقام پروردگار است ، اما شكر كه همان صرف كردن نعمتها در جاى خود و بهره گيرى از آثار و فلسفه‌هاى عملى روزه است شرائطى دارد كه تا آن شرائط حاصل نشود انجام نمىگيرد ، و مهمترين آن شرائط اخلاص كامل و شناخت حقيقت روزه و آگاهى از فلسفه‌هاى آن است .\r\n\r\nنكته‌ها :\r\n\r\n1 - اثرات تربيتى ، اجتماعى ، و بهداشتى روزه\r\nروزه ابعاد گوناگونى دارد ، و آثار فراوانى از نظر مادى و معنوى در وجود انسان مىگذارد ، كه از همه مهمتر « بعد اخلاقى » و فلسفه تربيتى آن است .\r\nاز فوائد مهم روزه اين است كه روح انسان را « تلطيف » ، و اراده انسان را « قوى » ، و غرائز او را « تعديل » مىكند .\r\n","description":"","footnote":"","page_name":" 628 ","page_number":641},
  {"content":"\r\nروزه دار بايد در حال روزه با وجود گرسنگى و تشنگى از غذا و آب و همچنين لذت جنسى چشم بپوشد ، و عملا ثابت كند كه او همچون حيوان در بند اصطبل و علف نيست ، او مىتواند زمام نفس سركش را به دست گيرد ، و بر هوسها و شهوات خود مسلط گردد .\r\nدر حقيقت بزرگترين فلسفه روزه همين اثر روحانى و معنوى آن است ، انسانى كه انواع غذاها و نوشابه‌ها در اختيار دارد و هر لحظه تشنه و گرسنه شد به سراغ آن مىرود ، همانند درختانى است كه در پناه ديوارهاى باغ بر لب نهرها مىرويند ، اين درختان نازپرورده ، بسيار كم مقاومت و كمدوامند ، اگر چند روزى آب از پاى آنها قطع شود پژمرده مىشوند ، و مىخشكند .\r\nاما درختانى كه از لابلاى صخره‌ها در دل كوه‌ها و بيابانها مىرويند و نوازشگر شاخه هايشان از همان طفوليت طوفانهاى سخت ، و آفتاب سوزان ، و سرماى زمستان است ، و با انواع محروميتها دست به گريبانند ، محكم و با دوام و پر استقامت و سختكوش و سختجانند ! .\r\nروزه نيز با روح و جان انسان همين عمل را انجام مىدهد و با محدوديتهاى موقت به او مقاومت و قدرت اراده و توان مبارزه با حوادث سخت مىبخشد ، و چون غرائز سركش را كنترل مىكند بر قلب انسان نور و صفا مىپاشد .\r\nخلاصه روزه انسان را از عالم حيوانيت ترقى داده و به جهان فرشتگان صعود مىدهد ، جمله * ( لَعَلَّكُمْ تَتَّقُونَ ) * ( باشد كه پرهيزگار شويد ) اشاره به همه اين حقايق است .\r\nو نيز حديث معروف\r\nالصوم جنة من النار\r\n: « روزه سپرى است در برابر آتش دوزخ » اشاره به همين موضوع است ( 1 ) .\r\nدر حديث ديگرى از على ع مىخوانيم كه از پيامبر ص پرسيدند :\r\n\r\n","description":"","footnote":"\r\n( 1 ) بحار الانوار جلد 96 صفحه 256 .\r\n","page_name":" 629 ","page_number":642},
  {"content":"\r\nچه كنيم كه شيطان از ما دور شود ؟ فرمود :\r\nالصوم يسود وجهه ، و الصدقة تكسر ظهره ، و الحب فى اللَّه و المواظبة على العمل الصالح يقطع دابره ، و الاستغفار يقطع وتينه\r\n« روزه روى شيطان را سياه مىكند ، و انفاق در راه خدا پشت او را مىشكند ، و دوست داشتن به خاطر خدا ، و مواظبت بر عمل صالح دنباله او را قطع مىكند ، و استغفار رگ قلب او را مىبرد » ! ( 1 ) .\r\nدر نهج البلاغه به هنگامى كه امير مؤمنان على ع فلسفه عبادات را بيان مىكند به روزه كه مىرسد چنين مىفرمايد :\r\nو الصيام ابتلاء لاخلاص الخلق\r\n: « خداوند روزه را از اين جهت تشريع فرموده كه روح اخلاص در مردم پرورش يابد » ! ( 2 ) .\r\nو نيز در حديث ديگرى از پيامبر ص مىخوانيم :\r\nان للجنة بابا يدعى الريان لا يدخل فيها الا الصائمون\r\n: « بهشت درى دارد به نام » ريان « ( سيراب شده ) كه تنها روزه داران از آن وارد مىشوند .\r\nمرحوم صدوق در « معانى الاخبار » در شرح اين حديث مىنويسد انتخاب اين نام براى اين در بهشت به خاطر آن است كه بيشترين زحمت روزه دار از ناحيه عطش است ، هنگامى كه روزه داران از اين در وارد مىشوند چنان سيراب مىگردند كه بعد از آن هرگز تشنه نخواهند شد ( 3 ) .\r\n\r\nاثر اجتماعى روزه\r\nبر كسى پوشيده نيست . روزه يك درس مساوات و برابرى در ميان افراد اجتماع است ، با انجام اين دستور مذهبى ، افراد متمكن هم وضع گرسنگان و محرومان اجتماع را به طور محسوس در مىيابند ، و هم\r\n\r\n","description":"","footnote":"\r\n( 1 ) بحار الانوار جلد 96 صفحه 255 .\r\n( 2 ) نهج البلاغه كلمات قصار شماره 252 .\r\n( 3 ) بحار الانوار جلد 96 صفحه 252 .\r\n","page_name":" 630 ","page_number":643},
  {"content":"\r\nبا صرفه جويى در غذاى شبانه روزى خود مىتوانند به كمك آنها بشتابند .\r\nالبته ممكن است با توصيف حال گرسنگان و محرومان ، سيران را متوجه حال گرسنگان ساخت ، ولى اگر اين مساله جنبه حسى و عينى به خود بگيرد اثر ديگرى دارد ، روزه به اين موضوع مهم اجتماعى رنگ حسى مىدهد ، لذا در حديث معروفى از امام صادق ع نقل شده كه « هشام بن حكم » از علت تشريع روزه پرسيد ، امام ع فرمود :\r\nانما فرض اللَّه الصيام ليستوى به الغنى و الفقير و ذلك ان الغنى لم يكن ليجد مس الجوع فيرحم الفقير ، و ان الغنى كلما اراد شيئا قدر عليه ، فاراد اللَّه تعالى ان يسوى بين خلقه ، و ان يذيق الغنى مس الجوع و الالم ، ليرق على الضعيف و يرحم الجائع\r\n: « روزه به اين دليل واجب شده است كه ميان فقير و غنى مساوات بر قرار گردد ، و اين به خاطر آن است كه غنى طعم گرسنگى را بچشد و نسبت به فقير اداى حق كند ، چرا كه اغنياء معمولا هر چه را بخواهند براى آنها فراهم است ، خدا مىخواهد ميان بندگان خود مساوات باشد ، و طعم گرسنگى و درد و رنج را به اغنياء بچشاند تا به ضعيفان و گرسنگان رحم كنند » ( 1 ) .\r\nراستى اگر كشورهاى ثروتمند جهان چند روز را در سال روزه بدارند و طعم گرسنگى را بچشند باز هم اينهمه گرسنه در جهان وجود خواهد داشت ؟ !\r\n\r\nاثر بهداشتى و درمانى روزه\r\nدر طب امروز و همچنين طب قديم ، اثر معجزه آساى « امساك » در درمان انواع بيماريها به ثبوت رسيده و قابل انكار نيست ، كمتر طبيبى است كه در نوشته‌هاى خود اشاره اى به اين حقيقت نكرده باشد ، زيرا مىدانيم عامل بسيارى از بيماريها\r\n\r\n","description":"","footnote":"\r\n( 1 ) وسائل الشيعه جلد 7 باب اول كتاب صوم صفحه 3 .\r\n","page_name":" 631 ","page_number":644},
  {"content":"\r\nزياده روى در خوردن غذاهاى مختلف است ، چون مواد اضافى ، جذب نشده به صورت چربيهاى مزاحم در نقاط مختلف بدن ، يا چربى و قند اضافى در خون باقى مىماند ، اين مواد اضافى در لابلاى عضلات بدن در واقع لجنزارهاى متعفنى براى پرورش انواع ميكربهاى بيمارىهاى عفونى است ، و در اين حال بهترين راه براى مبارزه با اين بيماريها نابود كردن اين لجنزارها از طريق امساك و روزه است ! .\r\nروزه زباله‌ها و مواد اضافى و جذب نشده بدن را مىسوزاند ، و در واقع بدن را « خانه تكانى » مىكند .\r\nبعلاوه يك نوع استراحت قابل ملاحظه براى دستگاههاى گوارشى و عامل مؤثرى براى سرويس كردن آنها است ، و با توجه به اينكه اين دستگاه از حساسترين دستگاههاى بدن است و در تمام سال به طور دائم مشغول كار است ، اين استراحت براى آنها نهايت لزوم را دارد .\r\nبديهى است شخص روزه دار طبق دستور اسلام به هنگام « افطار » و « سحور » نبايد در غذا افراط و زياده روى كند ، تا از اين اثر بهداشتى نتيجه كامل بگيرد ، در غير اين صورت ممكن است نتيجه بر عكس شود .\r\n« الكسى سوفورين » دانشمند روسى در كتاب خود مىنويسد :\r\n« درمان از طريق روزه فائده ويژه اى براى درمان كم خونى ، ضعف روده‌ها التهاب بسيط و مزمن ، دملهاى خارجى و داخلى ، سل ، اسكليروز ، روماتيسم ، نقرس ، استسقاء ، نوراستنى ، عرق النساء ، خراز ( ريختگى پوست ) ، بيماريهاى چشم ، مرض قند ، بيماريهاى جلدى ، بيماريهاى كليه ، كبد و بيماريهاى ديگر دارد .\r\nمعالجه از طريق امساك اختصاص به بيماريهاى فوق ندارد ، بلكه بيماريهايى كه مربوط به اصول جسم انسان است و با سلولهاى جسم آميخته شده همانند :\r\nسرطان سفليس ، سل و طاعون را نيز شفا مىبخشد « ! ( 1 ) .\r\n\r\n","description":"","footnote":"\r\n( 1 ) « روزه روش نوين براى درمان بيماريها » صفحه 65 چاپ اول .\r\n","page_name":" 632 ","page_number":645},
  {"content":"\r\nدر حديث معروفى پيغمبر ص اسلام مىفرمايد : « صوموا تصحوا » : « روزه بگيريد تا سالم شويد » ( 1 ) .\r\nو در حديث معروف ديگر نيز از پيغمبر ص رسيده است « المعدة بيت كل داء و الحمية راس كل دواء » : « معده خانه تمام دردها است و امساك بالاترين داروها » ! ( بحار الانوار جلد 14 قديم ) .\r\n\r\n2 - روزه در امتهاى پيشين\r\nاز تورات و انجيل فعلى نيز بر مىآيد كه روزه در ميان يهود و نصارى بوده و اقوام و ملل ديگر هنگام مواجه شدن با غم و اندوه روزه مىگرفته‌اند ، چنان كه در « قاموس كتاب مقدس » آمده است : « روزه كليه در تمام اوقات ، در ميان هر طائفه و هر ملت و مذهب ، در موقع ورود اندوه و زحمت غير مترقبه ، معمول بوده است » ( 2 ) .\r\nو نيز از تورات بر مىآيد كه موسى ع چهل روز روزه داشته است چنان كه مىخوانيم : « هنگام بر آمدنم به كوه كه لوحهاى سنگى يعنى لوحهاى عهدى كه خداوند با شما بست بگيرم آن گاه در كوه چهل روز و چهل شب ماندم نه نان خوردم و نه آب نوشيدم » ( 3 ) .\r\nو همچنين به هنگام توبه و طلب خشنودى خداوند ، يهود روزه مىگرفتند :\r\n« قوم يهود غالبا در موقعى كه فرصت يافته مىخواستند اظهار عجز و تواضع در حضور خدا نمايند روزه مىداشتند تا به گناهان خود اعتراف نموده بواسطه روزه و توبه ، رضاى حضرت اقدس الهى را تحصيل نمايند » ( 4 ) .\r\n\r\n","description":"","footnote":"\r\n( 1 ) بحار الانوار جلد 96 صفحه 255 .\r\n( 2 ) قاموس كتاب مقدس صفحه 427 .\r\n( 3 ) تورات سفر تثنيه فصل 9 شماره 9 .\r\n( 4 ) قاموس كتاب مقدس ص 428 .\r\n","page_name":" 633 ","page_number":646},
  {"content":"\r\n« روزه اعظم با كفاره ، محتمل است كه فقط روزه يك روز ساليانه مخصوص بود كه در ميان طائفه يهود مرسوم بود . البته روزه‌هاى موقتى ديگر نيز از براى يادگارى خرابى اورشليم و غيره مىداشتند » ( 1 ) .\r\nحضرت مسيح نيز چنان كه از « انجيل » استفاده مىشود چهل روز روزه داشته : « آن گاه عيسى از قوت روح به بيابان برده شد تا ابليس او را امتحان نمايد . . .\r\nپس چهل شبانه روز روزه داشته عاقبة الامر گرسنه گرديد » ( 2 ) .\r\nو نيز از انجيل « لوقا » بر مىآيد كه حواريون مسيح نيز روزه مىگرفتند ( 3 ) .\r\nباز در قاموس كتاب مقدس آمده است : « بنا بر اين حيات حواريون و مؤمنين ايام گذشته عمرى مملو از انكار لذات و زحمات بىشمار و روزه دارى بود » ( 4 ) .\r\nبه اين ترتيب اگر قرآن مىگويد « * ( كَما كُتِبَ عَلَى الَّذِينَ مِنْ قَبْلِكُمْ ) * » ( همان گونه كه بر پيشينيان نوشته شد ) شواهد تاريخى فراوانى دارد كه در منابع مذاهب ديگر - حتى بعد از تحريف - به چشم مىخورد .\r\n\r\n3 - امتياز ماه مبارك رمضان\r\nاينكه ماه رمضان براى روزه گرفتن انتخاب شده بخاطر اين است كه اين ماه بر ساير ماهها برترى دارد ، در آيه مورد بحث نكته برترى آن چنين بيان شده كه قرآن كتاب هدايت و راهنماى بشر كه « فرقان » است يعنى با دستورات و قوانين خود روشهاى صحيح را از ناصحيح جدا كرده و سعادت انسانها را تضمين نموده است در اين ماه نازل گرديده ، و در روايات اسلامى نيز چنين آمده است كه همه كتابهاى\r\n\r\n","description":"","footnote":"\r\n( 1 ) قاموس كتاب مقدس ص 428 .\r\n( 2 ) انجيل متى باب چهار شماره 1 و 2 .\r\n( 3 ) انجيل لوقا باب 5 شماره 33 - 35 .\r\n( 4 ) قاموس كتاب مقدس ص 428 .\r\n","page_name":" 634 ","page_number":647},
  {"content":"\r\nبزرگ آسمانى « تورات » ، « انجيل » ، « زبور » ، « صحف » ، و « قرآن » همه در اين ماه نازل شده‌اند .\r\nامام صادق ع مىفرمايد : « تورات » در ششم ماه مبارك رمضان و « انجيل » در دوازدهم و « زبور » در هيجدهم و « قرآن مجيد » در شب قدر نازل گرديده است ( 1 ) .\r\nبه اين ترتيب ماه رمضان همواره ماه نزول كتابهاى بزرگ آسمانى و ماه تعليم و تربيت بوده است چرا كه تربيت و پرورش بدون تعليم و آموزش صحيح ممكن نيست ، برنامه تربيتى روزه نيز بايد با آگاهى هر چه بيشتر و عميقتر از تعليمات آسمانى هماهنگ گردد ، تا جسم و جان آدمى را از آلودگى گناه شستشو دهد .\r\nدر آخرين جمعه ماه شعبان پيامبر اسلام ص براى آماده ساختن ياران خود جهت استقبال از ماه مبارك رمضان خطبه اى خواند و اهميت اين ماه را چنين گوشزد نمود :\r\n« اى مردم ! ماه خدا با بركت ، آمرزش و رحمت به سوى شما رو مىآورد .\r\nاين ماه برترين ماهها است .\r\nروزهاى آن برتر از روزهاى ديگر ، و شبهاى آن بهترين شبها است ، لحظات و ساعات اين ماه بهترين ساعات است .\r\nماهى است كه به ميهمانى خدا دعوت شده‌ايد و از كسانى كه مورد اكرام خدا هستند مىباشيد .\r\nنفسهاى شما همچون تسبيح ، خوابتان چون عبادت ، اعمالتان مقبول ، و دعايتان مستجاب است .\r\nبنا بر اين با نيتهاى خالص و دلهاى پاك از خداوند بخواهيد تا شما را در روزه\r\n\r\n","description":"","footnote":"\r\n( 1 ) وسائل الشيعه جلد 7 ابواب احكام شهر رمضان باب 18 حديث 16 .\r\n","page_name":" 635 ","page_number":648},
  {"content":"\r\nداشتن و تلاوت قرآن در اين ماه توفيق دهد ، چرا كه بدبخت كسى است كه از آمرزش الهى در اين ماه بزرگ محروم گردد .\r\nبا گرسنگى و تشنگى خويش در اين ماه به ياد گرسنگى و تشنگى رستاخيز باشيد ، بر فقراء و بينوايان بخشش كنيد ، پيران خويش را گرامى داريد ، به خردسالان رحمت آوريد ، پيوند خويشاوندى را محكم سازيد .\r\nزبانهايتان را از گناه باز داريد ، چشمان خويش را از آنچه نگاه كردنش حلال نيست بپوشانيد ، گوشهاى خويش را از آنچه شنيدنش حرام است فرا گيريد بر يتيمان مردم شفقت و محبت كنيد ، تا با يتيمان شما چنين كنند . . . » ( 1 ) .\r\n\r\n4 - قاعده لا حرج\r\nدر آيات فوق اشاره اى به اين نكته شده بود كه خدا بر شما آسان مىگيرد و نمىخواهد به زحمت بيفتيد ، مسلما اين اشاره در اينجا ناظر به مساله روزه و فوائد آن و حكم مسافر و بيمار است ، ولى با توجه به كلى بودن از آن يك قاعده عمومى نسبت به تمام احكام اسلامى استفاده مىشود و از مدارك قاعده معروف\r\n\r\n","description":"","footnote":"\r\n( 1 )\r\nفقال ايها الناس انه قد اقبل اليكم شهر اللَّه بالبركة و الرحمة و المغفرة ، شهر هو عند اللَّه افضل الشهور ، و ايامه افضل الايام ، و لياليه افضل الليالى ، و ساعاته افضل الساعات ، هو شهر دعيتم فيه الى ضيافة اللَّه ، و جعلتم فيه من اهل كرامة اللَّه ، انفاسكم فيه تسبيح ، و نومكم فيه عبادة ، و عملكم فيه مقبول ، و دعائكم فيه مستجاب ، فاسئلوا اللَّه ربكم بنيات صادقة ، و قلوب طاهرة ان يوفقكم لصيامه و تلاوة كتابه ، فان الشقى من حرم غفران اللَّه فى هذا الشهر العظيم ، و اذكروا بجوعكم و عطشكم فيه جرع يوم القيمة و عطشه ، و تصدقوا على فقرائكم و مساكينكم ، و وقروا كباركم ، و ارحموا صغاركم ، و صلوا ارحامكم ، و احفظوا السنتكم ، و غضوا عما لا يحل النظر اليه ابصاركم ، و عما لا يحل الاستماع اليه اسماعكم ، و تحننوا على ايتام الناس يتحنن على ايتامكم . . .\r\n« وسائل الشيعه جلد هفتم حديث 20 باب 18 من ابواب احكام شهر رمضان ) .\r\n","page_name":" 636 ","page_number":649},
  {"content":"\r\n« لا حرج » است .\r\nاين قاعده مىگويد : اساس قوانين اسلام بر سختگيرى نيست ، و اگر در جايى حكمى توليد مشقت شديد كند ، موقتا برداشته مىشود ، چنان كه فقها فرموده‌اند « هر گاه وضو گرفتن يا ايستادن به هنگام نماز و مانند اينها انسان را شديدا به زحمت بيندازد ، مبدل به تيمم و نماز نشسته مىشود » .\r\nدر آيه 78 سوره حج نيز مىخوانيم : هُوَ اجْتَباكُمْ وَما جَعَلَ عَلَيْكُمْ فِي الدِّينِ مِنْ حَرَجٍ : « او شما را برگزيد و در دين خود تكليف مشقت بارى براى شما قرار نداد » .\r\nحديث معروف پيامبر ص :\r\nبعثت على الشريعة السمحة السهلة\r\n: « من مبعوث به آئين سهل و آسانى شده‌ام » نيز اشاره به همين مطلب است\r\n\r\n[ سوره البقرة ‹ 2 › : آيه 186 
  ]\r\nوَ إِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ فَلْيَسْتَجِيبُوا لِي وَلْيُؤْمِنُوا بِي لَعَلَّهُمْ يَرْشُدُونَ ‹ 186 ›\r\n\r\nترجمه :\r\n186 - و هنگامى كه بندگان من از تو در باره من سؤال كنند ( بگو ) من نزديكم ! دعاى دعا كننده را به هنگامى كه مرا مىخواند پاسخ مىگويم ، پس آنها بايد دعوت مرا بپذيرند و به من ايمان بياورند تا راه يابند ( و به مقصد برسند ) .\r\n\r\nشان نزول :\r\nكسى از پيامبر ص پرسيد : آيا خداى ما نزديك است تا آهسته با او مناجات كنيم ؟ يا دور است تا با صداى بلند او را بخوانيم ؟ آيه فوق نازل شد و ( به آنها پاسخ داد كه خدا به بندگانش نزديك است ) ( 1 ) .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 637 ","page_number":650},
  {"content":"\r\n\r\nتفسير : سلاحى به نام دعا و نيايش\r\nاز آنجا كه يكى از وسائل ارتباط بندگان با خدا مساله دعا و نيايش است به دنبال ذكر بخش مهمى از احكام اسلام در آيات گذشته آيه مورد بحث از آن سخن مىگويد ، و با اينكه يك برنامه عمومى براى همه كسانى كه مىخواهند با خدا مناجات كنند در بر دارد قرار گرفتن آن در ميان آيات مربوط به روزه مفهوم تازه اى به آن مىبخشد ، چرا كه روح هر عبادتى قرب به خدا و راز و نياز با اوست .\r\nاين آيه روى سخن را به پيامبر كرده ، مىگويد : « هنگامى كه بندگانم از تو در باره من سؤال كنند بگو من نزديكم » ( * ( وَإِذا سَأَلَكَ عِبادِي عَنِّي فَإِنِّي قَرِيبٌ ) * ) .\r\nنزديكتر از آنچه تصور كنيد ، نزديكتر از شما به خودتان ، و نزديكتر از شريان گردنهايتان چنان كه در جاى ديگر مىخوانيم : وَنَحْنُ أَقْرَبُ إِلَيْه مِنْ حَبْلِ الْوَرِيدِ ( سوره ق آيه 16 ) .\r\nسپس اضافه مىكند : « من دعاى دعا كننده را به هنگامى كه مرا مىخواند اجابت مىكنم » ( * ( أُجِيبُ دَعْوَةَ الدَّاعِ إِذا دَعانِ ) * ) .\r\n« بنا بر اين بايد بندگان من دعوت مرا بپذيرند » ( * ( فَلْيَسْتَجِيبُوا لِي ) * ) .\r\n« و به من ايمان آورند » ( * ( وَلْيُؤْمِنُوا بِي ) * ) .\r\n« باشد كه راه خود را پيدا كنند و به مقصد برسند » ( * ( لَعَلَّهُمْ يَرْشُدُونَ ) * ) .\r\nجالب اينكه در اين آيه كوتاه خداوند هفت مرتبه به ذات پاك خود اشاره كرده و هفت بار به بندگان ! و از اين راه نهايت پيوستگى و قرب و ارتباط و محبت خود را نسبت به آنان مجسم ساخته است ! .\r\n« عبد اللَّه بن سنان » مىگويد از امام صادق ع شنيدم كه فرمود :\r\n« زياد دعا كنيد زيرا دعا كليد بخشش خداوند و وسيله رسيدن به هر حاجت\r\n","description":"","footnote":"","page_name":" 638 ","page_number":651},
  {"content":"\r\nاست ، نعمتها و رحمتهايى نزد پروردگار است كه جز با دعا نمىتوان به آن رسيد ! و بدان هر در را كه بكوبى عاقبت گشوده خواهد شد « ! ( 1 ) .\r\nآرى او به ما نزديك است ، چگونه ممكن است از ما دور باشد در حالى كه ميان ما و قلب ما جاى او است ! ( وَاعْلَمُوا أَنَّ اللَّه يَحُولُ بَيْنَ الْمَرْءِ وَقَلْبِه ) ( سوره انفال آيه 24 ) .\r\n\r\nنكته‌ها :\r\n\r\n1 - فلسفه دعا و نيايش\r\nآنها كه حقيقت و روح دعا و اثرات تربيتى و روانى آن را نشناخته‌اند ايرادهاى گوناگونى به مساله دعا دارند :\r\nگاه مىگويند : دعا عامل تخدير است ، چرا كه مردم را بجاى فعاليت و كوشش و استفاده از وسائل پيشرفت و پيروزى ، به سراغ دعا مىفرستد ، و به آنها تعليم مىدهد كه بجاى همه اين تلاشها دعا كنند ! و گاه مىگويند : اصولا آيا دعا كردن فضولى در كار خدا نيست ؟ ! خدا هر چه را مصلحت بداند انجام مىدهد ، او به ما محبت دارد ، مصالح ما را بهتر از خود ما مىداند ، پس چرا ما هر ساعت مطابق دلخواه خود از او چيزى بخواهيم ؟ ! و زمانى مىگويند : از همه اينها گذشته آيا دعا منافات با مقام رضا و تسليم در برابر اراده خداوند ندارد ؟\r\nآنها كه چنين ايرادهايى را مطرح مىكنند از آثار روانى ، اجتماعى و تربيتى و معنوى دعا و نيايش غافلند ؟ زيرا انسان براى تقويت اراده و بر طرف كردن ناراحتيها به تكيه گاهى احتياج دارد ، دعا چراغ اميد را در انسان روشن مىسازد .\r\n\r\n","description":"","footnote":"\r\n( 1 ) اصول كافى جلد 2 صفحه 468 .\r\n","page_name":" 639 ","page_number":652},
  {"content":"\r\nمردمى كه دعا و نيايش را فراموش كنند ، با عكس العملهاى نامطلوب روانى و اجتماعى مواجه خواهند شد .\r\nو به تعبير يكى از روانشناسان معروف :\r\n« فقدان نيايش در ميان ملتى برابر با سقوط آن ملت است ! اجتماعى كه احتياج به نيايش را در خود كشته است معمولا از فساد و زوال مصون نخواهد بود .\r\nالبته نبايد اين مطلب را فراموش كرد كه تنها صبح نيايش كردن و بقيه روز همچون يك وحشى به سر بردن بيهوده است ، بايد نيايش را پيوسته انجام داد و در همه حال با توجه بود تا اثر عميق خود را در انسان از دست ندهد » ( 1 ) .\r\nآنان كه براى دعا اثر تخديرى قائلند معنى دعا را نفهميده‌اند ، زيرا معنى دعا اين نيست كه از وسائل و علل طبيعى دست بكشيم و بجاى آن دست به دعا برداريم ، بلكه مقصود اين است بعد از آنكه نهايت كوشش خود را در استفاده از همه وسائل موجود به كار بستيم ، آنجا كه دست ما كوتاه شد و به بنبست رسيديم به سراغ دعا برويم ، و با توجه و تكيه بر خداوند روح اميد و حركت را در خود زنده كنيم ، و از كمكهاى بى دريغ آن مبدء بزرگ مدد گيريم .\r\nبنا بر اين دعا مخصوص به نارساييها و بنبستها است ، نه عاملى به جاى عوامل طبيعى .\r\n« نيايش در همين حال كه آرامش را پديد آورده است ، در فعاليتهاى مغزى انسان يك نوع شكفتگى و انبساط باطنى و گاهى روح قهرمانى و دلاورى را تحريك مىكند ، نيايش خصائل خويش را با علامات بسيار مشخص و منحصر به فرد نشان مىدهد ، صفاى نگاه ، متانت رفتار ، انبساط و شادى درونى ، چهره پر از يقين ، استعداد هدايت ، و نيز استقبال از حوادث ، اينها است كه از وجود يك گنجينه پنهان در عمق روح ما حكايت مىكند ، و تحت اين قدرت حتى مردم عقب مانده\r\n\r\n","description":"","footnote":"\r\n( 1 ) « نيايش » نوشته طبيب و روانشناس مشهور « الكسيس كارل ) ،\r\n","page_name":" 640 ","page_number":653},
  {"content":"\r\nو كم استعداد نيز مىتوانند نيروى عقلى و اخلاقى خويش را بهتر به كار بندند ، و از آن بيشتر بهره گيرند ، اما متاسفانه در دنياى ما كسانى كه نيايش را در چهره حقيقتش بشناسند بسيار كمند » ( 1 ) .\r\nاز آنچه گفتيم پاسخ اين ايراد كه مىگويند دعا بر خلاف « رضا و تسليم » است نيز روشن شد ، زيرا دعا همانطور كه در بالا شرح داده شد يك نوع كسب قابليت براى تحصيل سهم زيادتر از فيض بىپايان پروردگار است .\r\nبه عبارت ديگر انسان به وسيله دعا توجه و شايستگى بيشترى براى درك فيض خداوند پيدا مىكند ، بديهى است كوشش براى تكامل و كسب شايستگى بيشتر عين تسليم در برابر قوانين آفرينش است ، نه چيزى بر خلاف آن .\r\nاز همه گذشته « دعا » يك نوع عبادت و خضوع و بندگى است ، و انسان به وسيله دعا توجه تازه اى به ذات خداوند پيدا مىكند ، و همانطور كه همه عبادات اثر تربيتى دارد دعا هم داراى چنين اثرى خواهد بود .\r\nو اينكه مىگويند : « دعا فضولى در كار خدا است ! و خدا هر چه مصلحت باشد انجام مىدهد » توجه ندارد كه مواهب الهى بر حسب استعدادها و لياقتها تقسيم مىشود ، هر قدر استعداد و شايستگى بيشتر باشد سهم بيشترى از آن مواهب نصيب انسان مىگردد .\r\nلذا مىبينيم امام صادق ع مىفرمايد :\r\nان عند اللَّه عز و جل منزلة لا تنال الا بمسالة\r\n: « در نزد خداوند مقاماتى است كه بدون دعا كسى به آن نمىرسد » ! ( 2 ) .\r\nدانشمندى مىگويد : « وقتى كه ما نيايش مىكنيم خود را به قوه پايان ناپذيرى كه تمام كائنات را به هم پيوسته است متصل و مربوط مىسازيم » ( 3 ) .\r\n\r\n","description":"","footnote":"\r\n( 1 ) نيايش آلكسيس كارل .\r\n( 2 ) اصول كافى جلد 2 صفحه 338 باب فضل الدعاء و الحث عليه حديث 3 .\r\n( 3 ) آئين زندگى صفحه 156 .\r\n","page_name":" 641 ","page_number":654},
  {"content":"\r\nو نيز مىگويد : « امروز جديدترين علم يعنى روانپزشكى همان چيزهايى را تعليم مىدهد كه پيامبران تعليم مىدادند ، چرا ؟ به علت اينكه پزشكان روانى دريافته‌اند كه دعا و نماز و داشتن يك ايمان محكم به دين ، نگرانى و تشويش و هيجان و ترس را كه موجب نيم بيشترى از ناراحتيهاى ما است بر طرف مىسازد » ( 1 ) .\r\n\r\n2 - مفهوم واقعى دعا\r\nپس از آنكه دانستيم كه دعا در مورد نارساييهاى قدرت ما است ، نه در مورد توانايى و قدرت ، و به عبارت ديگر دعاى مستجاب دعائى است كه به مضمون « أَمَّنْ يُجِيبُ الْمُضْطَرَّ إِذا دَعاه وَيَكْشِفُ السُّوءَ » ( سوره نمل آيه 62 ) به هنگام اضطرار و عقيم ماندن تمام تلاشها و كوششها انجام گيرد ، روشن مىشود كه مفهوم دعا درخواست فراهم شدن اسباب و عواملى است كه از دائره قدرت انسان بيرون باشد آن هم از كسى كه قدرتش بىپايان و هر امرى براى او آسان است .\r\nولى اين درخواست نبايد تنها از زبان انسان صادر شود ، بلكه از تمام وجود او برخيزد ، و زبان در اين قسمت نماينده و ترجمان تمام ذرات وجود انسان و اعضا و جوارح او باشد .\r\nقلب و روح از طريق دعا پيوند نزديك با خدا پيدا كند ، و همانند قطره اى كه به اقيانوس بىپايان به پيوند اتصال معنوى با آن مبدء بزرگ قدرت مىيابد اثرات اين ارتباط و پيوند روحانى را به زودى مورد بررسى قرار خواهيم داد .\r\nالبته بايد توجه داشت كه يك نوع ديگر دعا داريم كه حتى در موارد قدرت و توانايى نيز انجام مىگيرد ، و آن دعائى است كه نشان دهنده عدم استقلال قدرتهاى ما در برابر قدرت پروردگار است ، و به عبارت ديگر مفهوم آن توجه به اين حقيقت است كه اسباب و عوامل طبيعى هر چه دارند از ناحيه او دارند ،\r\n\r\n","description":"","footnote":"\r\n( 1 ) آئين زندگى صفحه 152 .\r\n","page_name":" 642 ","page_number":655},
  {"content":"\r\nو به فرمان او هستند ، اگر به دنبال دارو ميرويم و شفا از آن مىطلبيم به خاطر آن است كه او آن اثر را به دارو بخشيده ( اين نوع ديگرى از دعا است كه در احاديث اسلامى نيز به آن اشاره شده است ) .\r\nكوتاه سخن اينكه دعا يك نوع خود آگاهى و بيدارى دل و انديشه ، و پيوند باطنى با مبدء همه نيكيها و خوبيها است ، لذا در سخنان حضرت على ع مىخوانيم « لا يقبل اللَّه عز و جل دعاء قلب لاه » : « خداوند دعاى غافلدلان را مستجاب نمىكند » ( 1 ) .\r\nو در حديث ديگر از امام صادق ع به همين مضمون مىخوانيم « ان اللَّه عز و جل لا يستجيب دعاء به ظهر قلب ساه » ( 2 ) .\r\n\r\n3 - شرائط اجابت دعاء\r\nتوجه به كيفيت اين شرائط نيز روشنگر حقايق تازه اى در زمينه مساله به ظاهر بغرنج دعاء است ، و اثر سازنده آن را آشكار مىسازد در روايات اسلامى شرائطى بر استجابت دعا مىخوانيم از جمله :\r\n1 - براى اجابت دعا بايد قبل از هر چيز در پاكى قلب و روح كوشيد ، و از گناه توبه كرد ، و خودسازى نمود ، و از زندگى رهبران الهى الهام گرفت .\r\nاز امام صادق ع نقل شده كه فرمود :\r\nاياكم ان يسئل احدكم ربه شيئا من حوائج الدنيا و الاخرة حتى يبدء بالثناء على اللَّه و المدحة له و الصلاة على النبى و آله ، ثم الاعتراف بالذنب ، ثم المسالة\r\n: « مبادا هيچ يك از شما از خدا تقاضايى كند مگر اينكه نخست حمد و ثناى او را بجا آورد و درود بر پيامبر و آل او بفرستد بعد به گناه خود نزد او اعتراف ( و توبه ) كند سپس دعا نمايد ( 3 ) .\r\n\r\n","description":"","footnote":"\r\n( 1 و 2 ) اصول كافى جلد 2 - صفحه 342 باب الاقبال على الدعاء حديث 1 .\r\n( 3 ) سفينة البحار جلد اول صفحه 448 و 449 .\r\n","page_name":" 643 ","page_number":656},
  {"content":"\r\n2 - در پاكى زندگى از اموال غصب و ظلم و ستم بكوشد ، و تغذيه او از حرام نباشد از پيامبر اسلام ص نقل شده :\r\nمن احب ان يستجاب دعائه فليطب مطعمه و مكسبه\r\n: « كسى كه دوست دارد دعايش مستجاب گردد بايد غذا و كسب خود را پاك كند » ( 1 ) .\r\n3 - از مبارزه با فساد و دعوت بسوى حق خوددارى نكند ، زيرا آنها كه امر بمعروف و نهى از منكر را ترك مىگويند دعاى مستجابى ندارند ، چنان كه از پيامبر اسلام ص نقل شده :\r\nلتامرن بالمعروف و لتنهن عن المنكر ، او ليسلطن اللَّه شراركم على خياركم و يدعوا خياركم فلا يستجاب لهم :\r\n« بايد امر به معروف و نهى از منكر كنيد و الا خداوند بدان را بر نيكان شما مسلط مىكند و هر چه دعا كنند مستجاب نخواهد شد » ! ( 2 ) .\r\nدر حقيقت ترك اين وظيفه بزرگ « نظارت ملى » نابسامانيهايى در اجتماع به وجود مىآورد كه نتيجه آن خالى ماندن صحنه اجتماع براى بدكاران است ، و دعا براى بر طرف شدن نتايج آن بى اثر است زيرا اين وضع نتيجه قطعى اعمال خود انسان مىباشد . 4 - عمل به پيمانهاى الهى - ايمان و عمل صالح و امانت و درستكارى يكى ديگر از شرائط استجابت دعا است . زيرا آن كس كه به عهد خويش در برابر پروردگارش وفا نكند نبايد انتظار داشته باشد كه مشمول وعده اجابت دعا از ناحيه پروردگار باشد .\r\nكسى نزد امير مؤمنان على ع از عدم استجابت دعايش شكايت كرد و گفت با اينكه خداوند فرموده دعا كنيد من اجابت مىكنم ، چرا ما دعا مىكنيم و به اجابت نمىرسد ؟ ! اما در پاسخ فرمود :\r\nان قلوبكم خان بثمان خصال :\r\n\r\n","description":"","footnote":"\r\n( 1 و 2 ) سفينة البحار جلد اول صفحه 448 و 449 .\r\n","page_name":" 644 ","page_number":657},
  {"content":"\r\nاولها : انكم عرفتم اللَّه فلم تؤدوا حقه كما اوجب عليكم ، فما اغنت عنكم معرفتكم شيئا .\r\nو الثانية : انكم آمنتم برسوله ثم خالفتم سنته و امتم شريعته فاين ثمرة ايمانكم ؟\r\nو الثالثة : انكم قراتم كتابه المنزل عليكم فلم تعملوا به ، و قلتم سمعنا و اطعنا ثم خالفتم ! و الرابعه : انكم قلتم تخافون من النار ، و انتم فى كل وقت تقدمون اليها بمعاصيكم ، فاين خوفكم ؟\r\nو الخامسة : انكم قلتم ترغبون فى الجنة ، و انتم فى كل وقت تفعلون ما يباعدكم منها فاين رغبتكم فيها ؟\r\nو السادسة : انكم اكلتم نعمة المولى فلم تشكروا عليها ! و السابعة : ان اللَّه امركم بعداوة الشيطان ، و قال إِنَّ الشَّيْطانَ لَكُمْ عَدُوٌّ فَاتَّخِذُوه عَدُوًّا ) * ، فعاد يتموه بلاقول ، و واليتموه بلا مخالفة .\r\nو الثامنة : انكم جعلتم عيوب الناس نصب اعينكم و عيوبكم وراء ظهوركم تلومون من انتم احق باللوم منه فاى دعاء يستجاب لكم مع هذا و قد سددتم ابوابه و طرقه ؟ فاتقوا اللَّه و اصلحوا اعمالكم و اخلصوا سرائركم و امروا بالمعروف و انهوا عن المنكر فيستجيب لكم دعائكم\r\n: ( 1 ) .\r\n« قلب و فكر شما در هشت چيز خيانت كرده ( لذا دعايتان مستجاب نمىشود ) :\r\n1 - شما خدا را شناخته‌ايد اما حق او را ادا نكرده‌ايد ، به همين دليل شناخت شما سودى بحالتان نداشته ! .\r\n2 - شما به فرستاده او ايمان آورده‌ايد سپس با سنتش به مخالفت برخاسته‌ايد ثمره ايمان شما كجا است ؟\r\n\r\n","description":"","footnote":"\r\n( 1 ) سفينة البحار ج 1 - صفحه 448 و 449 .\r\n","page_name":" 645 ","page_number":658},
  {"content":"\r\n3 - كتاب او را خوانده‌ايد ولى به آن عمل نكرده‌ايد ، گفتيد شنيديم و اطاعت كرديم سپس به مخالفت برخاستيد ! 4 - شما مىگوئيد از مجازات و كيفر خدا مىترسيد ، اما همواره كارهايى مىكنيد كه شما را به آن نزديك مىسازد . . .\r\n5 - مىگوئيد به پاداش الهى علاقه داريد اما همواره كارى انجام مىدهيد كه شما را از آن دور مىسازد . . .\r\n6 - نعمت خدا را مىخوريد و حق شكر او را ادا نمىكنيد .\r\n7 - به شما دستور داده دشمن شيطان باشيد ( و شما طرح دوستى با او مىريزيد ) ادعاى دشمنى با شيطان داريد اما عملا با او مخالفت نمىكنيد .\r\n8 - شما عيوب مردم را نصب العين خود ساخته و عيوب خود را پشت سر افكنده‌ايد . . . با اين حال چگونه انتظار داريد دعايتان به اجابت برسد ؟ در حالى كه خودتان درهاى آن را بسته‌ايد ؟ تقوا پيشه كنيد ، اعمال خويش را اصلاح نمائيد امر به معروف و نهى از منكر كنيد تا دعاى شما به اجابت برسد « .\r\nاين حديث پر معنى با صراحت مىگويد :\r\nوعده خداوند به اجابت دعا يك وعده مشروط است نه مطلق ، مشروط به آنكه شما به وعده‌ها و پيمانهاى خود عمل كنيد در حالى كه شما از 8 راه پيمان شكنى كرده‌ايد ، و اگر به اين پيمان شكنى پايان دهيد دعاى شما مستجاب مىشود .\r\nعمل به دستورات هشتگانه فوق كه در حقيقت شرائط استجابت دعا است براى تربيت انسان و به كار گرفتن نيروهاى او در يك مسير سازنده و ثمر بخش كافى است .\r\n5 - ديگر از شرائط استجابت دعا توام گشتن آن با عمل و تلاش و كوشش است در كلمات قصار امير مؤمنان على ع مىخوانيم : الداعى بلا عمل كالرامى\r\n","description":"","footnote":"","page_name":" 646 ","page_number":659},
  {"content":"\r\nبلا وتر ! ( نهج البلاغه - حكمت 337 ) : « دعا كننده بدون عمل و تلاش مانند تيرانداز بدون » زه « است » ! .\r\nبا توجه به اينكه « وتر » ( زه ) عامل حركت و وسيله پيش راندن تير به سوى هدف است نقش « عمل » در تاثير « دعا » روشن مىگردد .\r\nمجموع شرائط پنجگانه فوق روشنگر اين واقعيت است كه دعا نه تنها نبايد جانشين اسباب طبيعى و وسائل عادى براى وصول به هدف گردد ، بلكه براى اجابت آن بايد در برنامه‌هاى زندگى دعا كننده دگرگونى كلى به عمل آيد ، روحيات شخص ، نوسازى شود ، و در اعمال پيشين تجديد نظر گردد . آيا چسبانيدن عنوان « مخدر » به دعا با چنين شرايطى نشانه بىاطلاعى و يا اعمال غرض نيست ؟ !\r\n","description":"","footnote":"","page_name":" 647 ","page_number":660},
  {"content":"\r\n\r\n[ سوره البقرة ‹ 2 › : آيه 187 
  ]\r\nأُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ هُنَّ لِباسٌ لَكُمْ وَأَنْتُمْ لِباسٌ لَهُنَّ عَلِمَ اللَّه أَنَّكُمْ كُنْتُمْ تَخْتانُونَ أَنْفُسَكُمْ فَتابَ عَلَيْكُمْ وَعَفا عَنْكُمْ فَالآنَ بَاشِرُوهُنَّ وَابْتَغُوا ما كَتَبَ اللَّه لَكُمْ وَكُلُوا وَاشْرَبُوا حَتَّى يَتَبَيَّنَ لَكُمُ الْخَيْطُ الأَبْيَضُ مِنَ الْخَيْطِ الأَسْوَدِ مِنَ الْفَجْرِ ثُمَّ أَتِمُّوا الصِّيامَ إِلَى اللَّيْلِ وَلا تُبَاشِرُوهُنَّ وَأَنْتُمْ عاكِفُونَ فِي الْمَساجِدِ تِلْكَ حُدُودُ اللَّه فَلا تَقْرَبُوها كَذلِكَ يُبَيِّنُ اللَّه آياتِه لِلنَّاسِ لَعَلَّهُمْ يَتَّقُونَ ‹ 187 ›\r\n\r\nترجمه :\r\n187 - آميزش جنسى با همسرانتان در شب روزه دارى حلال است ، آنها لباس شما هستند و شما لباس آنها . ( هر دو زينت يكديگر هستيد و باعث حفظ يكديگر ) خداوند مىدانست كه شما به خود خيانت مىكرديد ( و اين كار را كه ممنوع بود بعضا انجام مىداديد ) پس توبه كرد بر شما و شما را بخشيد . اكنون با آنها آميزش كنيد و آنچه را خدا بر شما مقرر داشته طلب نمائيد . بخوريد و بياشاميد تا رشته سپيد صبح از رشته سياه ( شب ) براى شما آشكار گردد ، سپس روزه را تا شب تكميل كنيد ، و در حالى كه در مساجد مشغول اعتكاف هستيد با زنان آميزش نكنيد ، اين مرزهاى الهى است ، به آن نزديك نشويد ، خداوند اين چنين آيات خود را براى مردم روشن مىسازد ، باشد كه پرهيزگار گردند .\r\n","description":"","footnote":"","page_name":" 648 ","page_number":661},
  {"content":"\r\n\r\nشان نزول :\r\nاز روايات اسلامى چنين استفاده مىشود كه در آغاز نزول حكم روزه ، مسلمانان تنها حق داشتند قبل از خواب شبانه غذا بخورند ، چنانچه كسى در شب به خواب مىرفت سپس بيدار مىشد خوردن و آشاميدن بر او حرام بود .\r\nو نيز در آن زمان آميزش با همسران در روز و شب ماه رمضان مطلقا تحريم شده بود .\r\nيكى از ياران پيامبر ص به نام « مطعم بن جبير » كه مرد ضعيفى بود با اين حال روزه مىداشت ، هنگام افطار وارد خانه شد ، همسرش رفت براى افطار او غذا حاضر كند به خاطر خستگى خواب او را ربود ، وقتى بيدار شد گفت من ديگر حق افطار ندارم ، با همان حال شب را خوابيد و صبح در حالى كه روزه دار بود براى حفر خندق ( در آستانه جنگ احزاب ) در اطراف مدينه حاضر شد ، در اثناء تلاش و كوشش به واسطه ضعف و گرسنگى مفرط بيهوش شد ، پيامبر بالاى سرش آمد و از مشاهده حال او متاثر گشت .\r\nو نيز جمعى از جوانان مسلمان كه قدرت كنترل خويشتن را نداشتند شبهاى ماه رمضان با همسران خود آميزش مىنمودند .\r\nدر اين هنگام آيه نازل شد و به مسلمانان اجازه داد كه در تمام طول شب مىتوانند غذا بخورند و با همسران خود آميزش جنسى داشته باشند .\r\n\r\nتفسير : توسعه اى در حكم روزه\r\nچنان كه در شان نزول خوانديم در آغاز اسلام آميزش با همسران در شب و روز ماه رمضان مطلقا ممنوع بود ، و همچنين خوردن و آشاميدن پس از خواب\r\n","description":"","footnote":"","page_name":" 649 ","page_number":662},
  {"content":"\r\nو اين شايد آزمايشى بود براى مسلمين و هم براى آماده ساختن آنها نسبت به پذيرش احكام روزه .\r\nآيه مورد بحث كه شامل چهار حكم اسلامى در زمينه روزه و اعتكاف است نخست در قسمت اول مىگويد : « در شبهاى ماه روزه آميزش جنسى با همسرانتان براى شما حلال شده است » ( * ( أُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ ) * ) ( 1 ) .\r\nسپس به فلسفه اين موضوع پرداخته ، مىگويد : « زنان لباس شما هستند و شما لباس آنها » ( * ( هُنَّ لِباسٌ لَكُمْ وَأَنْتُمْ لِباسٌ لَهُنَّ ) * ) .\r\nلباس از يك سو انسان را از سرما و گرما و خطر برخورد اشياء به بدن حفظ مىكند ، و از سوى ديگر عيوب او را مىپوشاند ، و از سوى سوم زينتى است براى تن آدمى ، اين تشبيه كه در آيه فوق آمده اشاره به همه اين نكات است .\r\nدو همسر يكديگر را از انحرافات حفظ مىكنند ، عيوب هم را مىپوشانند وسيله راحت و آرامش يكديگرند ، و هر يك زينت ديگرى محسوب مىشود .\r\nاين تعبير نهايت ارتباط معنوى مرد و زن و نزديكى آنها را به يكديگر و نيز مساوات آنها را در اين زمينه كاملا روشن مىسازد ، زيرا همان تعبير كه در باره مردان آمده در باره زنان هم آمده است بدون هيچ تغيير .\r\nسپس قرآن علت اين تغيير قانون الهى را بيان كرده مىگويد : « خداوند مىدانست كه شما به خويشتن خيانت مىكرديد ( و اين عمل را كه ممنوع بود بعضا انجام مىداديد ) خدا بر شما توبه كرد ، و شما را بخشيد » ( * ( عَلِمَ اللَّه أَنَّكُمْ كُنْتُمْ تَخْتانُونَ أَنْفُسَكُمْ فَتابَ عَلَيْكُمْ وَعَفا عَنْكُمْ ) * ) .\r\nآرى براى اينكه شما آلوده گناه بيشتر نشويد خدا به لطف و رحمتش اين\r\n\r\n","description":"","footnote":"\r\n( 1 ) رفث ( بر وزن طبس ) به معنى سخن گفتن پيرامون مسائل جنسى است ، ولى به همين مناسبت گاه در خود آميزش جنسى نيز به كار مىرود و در آيه مورد بحث از اين قبيل است .\r\n","page_name":" 650 ","page_number":663},
  {"content":"\r\nبرنامه را بر شما آسان ساخت و از مدت محدوديت آن كاست .\r\nاكنون كه چنين است با آنها آميزش كنيد و آنچه را خداوند بر شما مقرر داشته طلب نمائيد « ( * ( فَالآنَ بَاشِرُوهُنَّ وَابْتَغُوا ما كَتَبَ اللَّه لَكُمْ ) * ) .\r\nمسلما اين امر به معنى وجوب نيست بلكه اجازه اى است بعد از ممنوعيت كه در اصطلاح اصوليون « امر عقيب حظر » ناميده مىشود و دليل بر جواز است .\r\nجمله و * ( ابْتَغُوا ما كَتَبَ اللَّه لَكُمْ ) * اشاره به اين است كه استفاده از اين توسعه و تخفيف كه در مسير قوانين آفرينش و حفظ نظام و بقاى نسل است ، هيچ مانعى ندارد .\r\nسپس به بيان دومين حكم مىپردازد و مىگويد : « بخوريد و بياشاميد تا رشته سپيد صبح از رشته سياه شب براى شما آشكار گردد » ( * ( وَكُلُوا وَاشْرَبُوا حَتَّى يَتَبَيَّنَ لَكُمُ الْخَيْطُ الأَبْيَضُ مِنَ الْخَيْطِ الأَسْوَدِ مِنَ الْفَجْرِ ) * ) .\r\nبه اين ترتيب مسلمانان حق داشتند در تمام طول شب از خوردنيها و نوشيدنيها استفاده كنند ، اما به هنگام طلوع سپيده صبح امساك نمايند .\r\nبعد به بيان سومين حكم پرداخته مىگويد : « سپس روزه را تا شب تكميل كنيد » ( * ( ثُمَّ أَتِمُّوا الصِّيامَ إِلَى اللَّيْلِ ) * ) .\r\nاين جمله تاكيدى است بر ممنوع بودن خوردن و نوشيدن و آميزش جنسى در روزها براى روزه داران ، و نيز نشان دهنده آغاز و انجام روزه است كه از طلوع فجر شروع و به شب ختم مىشود .\r\nسرانجام به چهارمين و آخرين حكم پرداخته مىگويد : « هنگامى كه در مساجد مشغول اعتكاف هستيد با زنان آميزش نكنيد » ( * ( وَلا تُبَاشِرُوهُنَّ وَأَنْتُمْ عاكِفُونَ فِي الْمَساجِدِ ) * ) .\r\nبيان اين حكم مانند استثنايى است براى حكم گذشته زيرا به هنگام اعتكاف كه حد اقل مدت آن سه روز است روزه مىگيرند اما در اين مدت نه در روز حق آميزش جنسى با زنان دارند و نه در شب .\r\n","description":"","footnote":"","page_name":" 651 ","page_number":664},
  {"content":"\r\nدر پايان آيه ، اشاره به تمام احكام گذشته كرده چنين مىگويد : « اينها مرزهاى الهى است به آن نزديك نشويد » ( * ( تِلْكَ حُدُودُ اللَّه فَلا تَقْرَبُوها ) * ) .\r\nزيرا نزديك شدن به مرز وسوسه انگيز است ، و گاه سبب مىشود كه انسان از مرز بگذرد و در گناه بيفتد .\r\nآرى اين چنين خداوند آيات خود را براى مردم روشن مىسازد ، شايد پرهيزگارى پيشه كنند « ( * ( كَذلِكَ يُبَيِّنُ اللَّه آياتِه لِلنَّاسِ لَعَلَّهُمْ يَتَّقُونَ ) * ) .\r\n\r\nنكته‌ها :\r\n\r\n1 - مرزهاى الهى\r\nهمانگونه كه در آيات فوق بعد از ذكر قسمتهايى از احكام روزه و اعتكاف خوانديم از اين احكام تعبير « مرزهاى الهى » شده است ، مرز ميان حلال و حرام مرز ميان ممنوع و مجاز ، و جالب اينكه نمىگويد از مرزها نگذريد ، مىگويد :\r\nبه آن نزديك نشويد ! چرا كه نزديك شدن به مرز وسوسه انگيز است و گاه سبب مىشود كه بر اثر طغيان شهوات و يا گرفتار شدن به اشتباه انسان از آن بگذرد .\r\nبه همين دليل در بعضى از قوانين اسلامى گام نهادن در مناطقى كه موجب لغزش انسان به گناه است نهى شده است مانند شركت در مجلس گناه ، هر چند خود آلوده آن گناه نباشد ، و يا خلوت كردن با اجنبيه ( بودن با يك زن بيگانه در يك محل خلوت و كاملا تنها كه ديگران به آن راه ندارند ) .\r\nهمين معنى در احاديث ديگر تحت عنوان « حمايت از حمى » ( نگهداشتن حريم منطقه ممنوعه ) بيان شده است :\r\nپيامبر اسلام ص مىفرمايد :\r\nان حمى اللَّه محارمه ، فمن يرتع حول الحمى يوشك ان يقع فيه\r\n: « محرمات الهى قرقگاههاى او است هر كس گوسفند\r\n","description":"","footnote":"","page_name":" 652 ","page_number":665},
  {"content":"\r\nخود را در كنار قرقگاه ببرد بيم آن مىرود كه وارد منطقه ممنوعه شود » ( 1 ) .\r\nباز به همين دليل افرادى كه پايبند اصول تقوى و پرهيزگارى هستند نه تنها مرتكب محرمات نمىشوند بلكه سعى دارند به نزديكى حرام نيز گام ننهند .\r\n\r\n2 - اعتكاف\r\n- « اعتكاف » در اصل به معنى محبوس ماندن و مدتى طولانى در كنار چيزى بودن است و در اصطلاح شرع توقف در مساجد براى عبادت مىباشد كه حد اقل آن سه روز است و شرط آن روزه داشتن و ترك بعضى ديگر از لذائذ است .\r\nاين عبادت اثر عميقى در تصفيه روح و توجه مخصوص به پروردگار دارد و آداب و شرائط آن در كتب فقهى ذكر شده است البته اين عبادت ذاتا از مستحبات است ولى در پاره اى از موارد استثنايى شكل وجوب به خود مىگيرد ، به هر حال در آيه مورد بحث تنها به يكى از شرائط آن كه عدم آميزش با زنان ( اعم در شب يا روز ) است اشاره شده آن هم به خاطر ارتباط و پيوندى كه با مساله روزه دارد .\r\n\r\n3 - طلوع فجر\r\n- « فجر » در اصل به معنى شكافتن است و اينكه از طلوع صبح تعبير به فجر شده بخاطر آن است پرده سياه شب با ظهور اولين سپيده صبح از هم شكافته مىشود .\r\nدر آيات مورد بحث علاوه بر اين تعبير ، تعبير به * ( حَتَّى يَتَبَيَّنَ لَكُمُ الْخَيْطُ الأَبْيَضُ مِنَ الْخَيْطِ الأَسْوَدِ ) * آمده است ، جالب اينكه در حديثى مىخوانيم كه « عدى بن حاتم » خدمت پيامبر عرض كرد من ريسمان سياه و سفيدى گذارده بودم و به آنها نگاه مىكردم تا به وسيله شناسايى آن دو از يكديگر آغاز وقت روزه را تشخيص دهم ! پيامبر از اين سخن چنان خنديد كه دندانهاى مباركش\r\n\r\n","description":"","footnote":"\r\n( 1 ) تفسير صافى ذيل آيه مورد بحث .\r\n","page_name":" 653 ","page_number":666},
  {"content":"\r\nنمايان گشت ، فرمود : « اى پسر حاتم منظور رشته سفيد صبح از رشته سياه شب در افق است كه آغاز وجوب روزه است » ( 1 ) .\r\nضمنا بايد توجه داشت كه اين تعبير نكته ديگرى را نيز روشن مىسازد و آن شناختن صبح صادق از كاذب است ، زيرا :\r\nدر پايان شب نخست يك سفيدى بسيار كم رنگ به طور عمودى در آسمان پيدا مىشود كه آن را به دم روباه تشبيه كرده‌اند ، اين همان صبح كاذب و دروغگو است اما كمى بعد از آن سفيدى شفافى به طور افقى و در امتداد افق نمايان مىشود كه همچون رشته نخ سپيدى است كه در كنار رشته سياه شب كشيده شده است ، اين همان صبح صادق است كه آغاز روزه و ابتداى وقت نماز صبح است ، و هيچ شباهتى با صبح كاذب ندارد .\r\n\r\n4 - آغاز و پايان ، تقوا است\r\n- جالب اينكه در نخستين آيه مربوط به احكام روزه خوانديم كه هدف نهايى از آن تقوا است ، همين تعبير عينا در پايان آخرين آيه نيز آمده است ( * ( لَعَلَّهُمْ يَتَّقُونَ ) * ) و اين نشان مىدهد كه تمام اين برنامه‌ها وسيله اى هستند براى پرورش روح تقوا و خويشتندارى و ملكه پرهيز از گناه و احساس مسئوليت در برابر وظائف انسانها .\r\nپروردگارا ! سر تعظيم بر آستان مقدست مىسائيم كه اين توفيق را به ما دادى كه جلد اول اين تفسير را مورد تجديد نظر قرار داده ، نقائص آن را در حد توانايى بر طرف سازيم ، شايد بتوانيم كتاب بزرگ آسمانيت قرآن مجيد را بيش از پيش به برادران و خواهران مسلمان بشناسانيم .\r\nخداوندا ! تو را شكر مىگوئيم كه ما را مشمول اين عنايت فرمودى كه در طريق تفسير سخنان بزرگ و پرارجت گام برداريم .\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n","page_name":" 654 ","page_number":667},
  {"content":"\r\nبارالها ! اين افتخار بزرگ را تا پايان كار از ما سلب مفرما تا بتوانيم باقيمانده اين تفسير را به بهترين صورت تنظيم و نشر دهيم .\r\nخداوندا ! از اينكه قلوب بندگان خاصت را متوجه اين كتاب ساختى و اينهمه از آن استقبال كردند و شايد به ما در دل شبها يا به هنگام روز دعاى خيرى كنند متشكر و سپاسگزاريم ( 1 ) .\r\n\r\n\r\n","description":"","footnote":"\r\n( 1 ) اكنون كه اين سطور نوشته مىشود به حمد اللَّه جلد 12 تفسير در شرف انتشار و جلد 13 آن زير چاپ است .\r\n","page_name":" 655 ","page_number":668}
  ]