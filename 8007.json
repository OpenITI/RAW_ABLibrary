[
  {"content":"\r\n\r\n( جلد پنجم - بخش اول )\r\nتاريخ ادبيات در ايران\r\nو در قلمرو زبان پارسى\r\nاز آغاز سدهء دهم تا ميانه سدهء دوازهم هجرى\r\nتاليف\r\nدكتر ذبيح الله صفا\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n\r\nصفا ، ذبيح الله ، 1290 - 1378 .\r\nتاريخ ادبيات در ايران و در قلمرو زبان پارسى / تأليف ذبيح الله صفا . - تهران : فردوس ، 1366 -\r\nبهاى هرجلد متفاوت\r\n( ج . 1 ) ISBN 964 - 90415 - 9 - 1\r\n( ج . 2 ) ISBN 964 - 90415 - 7 - 5\r\n( ج . 1 - 3 ) ISBN 964 - 320 - 033 - 7\r\n( ج . 2 - 3 ) ISBN 964 - 320 - 034 - 5\r\n( ج . 4 ) ISBN 964 - 5509 - 85 - 8\r\n( ج . 1 - 5 ) ISBN 964 - 6701 - 03 - 5\r\n( ج . 2 - 5 ) ISBN 964 - 5509 - 86 - 6\r\n( ج . 3 - 5 ) ISBN 964 - 5509 - 98 - x\r\nفهرستنويسى بر اساس اطلاعات فيپا ( فهرستنويسى پيش از انتشار ) .\r\nكتابنامه .\r\nمندرجات : ج . 1 . از آغاز عهد اسلامى تا دورهء سلجوقى ( چاپ پانزدهم : 1378 ) . - ج . 2 . از ميانهء قرن پنجم تا آغاز قرن هفتم هجرى ( چاپ چهاردهم : 1378 ) . - ج . 3 . از اوايل قرن هفتم تا قرن هشتم هجرى ( چاپ دوازدهم : 1378 ) . ج . 4 . از پايان قرن هشتم تا اوايل قرن دهم هجرى ( چاپ دهم : 1378 ) . - ج . 5 از آغاز سدهء دهم تا ميانهء سدهء دوازدهم هجرى ( چاپ دهم : 1378 ) .\r\n1 . ادبيات فارسى - تاريخ و نقد . الف . عنوان .\r\n201 ت 7 ص / 3374 PIR\r\n9 / 0 فا 8\r\n1366\r\nكتابخانه ملى ايران 553 - 66 م * *\r\nانتشارات فردوس\r\nخيابان دانشگاه - كوچهء ميترا - شمارهء 7\r\nتلفن 6418839 - 6469965\r\nتاريخ ادبيات در ايران ( جلد پنجم - بخش اول )\r\nدكتر ذبيح الله صفا\r\nچاپ دهم : تهران - 1378\r\nتيراژ : 1800 نسخه\r\nچاپ : چاپخانه رامين\r\nهمهء حقوق محفوظ است .\r\nشابك 5 - 03 - 6701 - 964 / ISBN 964 - 6701 - 03 - 5\r\nشابك دوره 8 - 99 - 5509 - 964 / ISBN 964 - 5509 - 99 - 8\r\n\r\n","description":"","footnote":"","page_name":" فهرست 2 ","page_number":2},
  {"content":"\r\n\r\n\r\nجلد پنجم\r\n\r\n[ بخش اول 
  ]\r\n\r\nفهرست مطالب\r\nمقدمهء جلد پنجم ص پانزده - هجده\r\nفصل اول خلاصهء وضع سياسى ايران از نخستين سالهاى سدهء دهم تا ميانهء سدهء دوازدهم هجرى ص 5 - 59 سرآغاز ص 5 - 11\r\nجانشينان شاه اسمعيل صفوى 11 - 32\r\nعلتهاى انقراض سلسلهء صفوى 32 - 38\r\nافشاريان 38 - 43\r\nدولت عثمانى 44 - 46\r\nدولت گوركانى هند 46 - 50\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nازبكان 50 - 51\r\nرابطه‌هاى خارجى 51 - 59\r\nفصل دوم نگاهى به وضع اجتماعى ايران از نخستين سالهاى سدهء دهم تا ميانهء سدهء دوازدهم هجرى ص 60 - 131 ترسيم كلى اوضاع ص 60 - 63\r\nتجديد وحدت سياسى و ملى و مذهبى 63 - 68\r\nارزش تاريخى دولت صفوى 68 - 72\r\nروايى كار اقتصاد و آبادانى 72 - 75\r\nآبادانى و اقتصاد در عهد شاه عباس اول 75 - 79\r\nثروتهاى بزرگ 79 - 83\r\nسرگرميها ، جشن‌ها و همگروهىها 83 - 89\r\nمفاسد زمان 89 - 91\r\nناسازگارى سرخ كلاهان و اثر آن در وضع دوران صفوى 92 - 96\r\nخشونت و خونريزى و رفتارهاى نابهنجار 96 - 107\r\nكشتار خويشاوندان 107 - 110\r\nباده گسارى 110 - 113\r\nخوگريهاى زيان‌آور 113 - 126\r\nتوان‌يابى فرهنگ تازى 126 - 128\r\nامتداد غلبهء تركان 128 - 131\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n\r\nفصل سوم وضع دينى ايران از اوايل سدهء دهم تا ميانهء سدهء دوازدهم ص 132 - 228 وضع كلى دينها و مذهبها ص 132 - 133\r\nبازگفتارى دربارهء تشيع 133 - 135\r\nمختصرى در قيامهاى دوازده اماميان تا عهد شاه اسمعيل 135 - 143\r\nقيام صوفيان صفوى 143 - 145\r\nمرتبهء والاى مرشد كامل 145 - 149\r\nاعتقاد بمرشدان كامل و جانبازى در راه آنان 149 - 156\r\nخشونت و سختگيرى در مبارزه با تسنن و رسمى كردن تشيع 157 - 162\r\nتعصبهاى مذهبى 162 - 169\r\nعالمان دين 170 - 174\r\nنفوذ عالمان مذهبى 174 - 183\r\nخوى و كردار عالمان شرع 182 - 187\r\nانقطاع از پيوندهاى ملى 187 - 192\r\nرخنه‌هايى در تشيع و نفوذ عالمان مذهبى 192 - 198\r\nموضوع خلافت 198 - 201\r\nتصوف و صوفيان ( 201 - 228 ) ستيزه‌جويى با صوفيان ص 201 - 214\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n\r\nكتابهايى در رد تصوف 214 - 220\r\nبقاى تصوف 220 - 222\r\nاثرهاى صوفيان 222 - 228\r\nفصل چهارم وضع علوم از سدهء دهم تا ميانه سدهء دوازدهم هجرى ص 229 - 418 وضع عمومى علوم ص 229 - 233\r\nدورهء جامعيت 233 - 235\r\nزبان علمى 236\r\nمدرسه‌ها و مركزهاى تعليم 236 - 239\r\n1 - دانشهاى دينى ( ص 239 - 277 ) مراكز تجمع طالبان علوم شرعى ص 239 - 240\r\nتدوين نهايى دانشهاى مذهبى شيعه 240 - 241\r\nمليت عالمان شرع 241 - 244\r\nقراءت قرآن 244 - 246\r\nتفسير قرآن 246 - 252\r\nنيايشنامه‌ها 252 - 253\r\nعلم حديث 253 - 262\r\n\r\n","description":"","footnote":"","page_name":" فهرست 6 ","page_number":6},
  {"content":"\r\n\r\nفقه و اصول 262 - 270\r\nعلم كلام 270 - 277\r\n2 - دانشهاى عقلى ( ص 278 - 366 ) انحطاط علوم ص 278 - 284\r\nموضوعات علوم 285 - 289\r\nمنطق 289 - 292\r\nحكمت ، حكيمان و حكمت‌شناسان كليات 292 - 297\r\nقاضى ميبدى 297 - 299\r\nغياث الدين منصور دشتكى شيرازى 299 - 304\r\nشمس الدين محمد خفرى 304\r\nمصلح الدين لارى 304 - 305\r\nميرزاجان باغ نورى 305 - 306\r\nميرداماد 306 - 309\r\nميرفندرسكى 310 - 314\r\nآقا حسين خوانسارى 314 - 316\r\nآقا جمال خوانسارى 316\r\nملا مسيحاى شيرازى 316 - 317\r\nميرزا محمد شروانى 317\r\nتجلى 317 - 318\r\nصدر الدين شيرازى 319 - 325\r\nشمساى گيلانى 325 - 326\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n\r\nفياض لاهيجى 326 - 328\r\nفيض كاشانى 328 - 336\r\nقاضى سعيد قمى 336 - 340\r\nملا رجبعلى تبريزى 340 - 343\r\nدانشهاى رياضى ميرم چلبى 343 - 344\r\nعبد العلى بيرجندى 344 - 347\r\nخفرى 347\r\nغياث الدين منصور 347\r\nدانشمند ابيوردى 348\r\nمظفر گنابادى 348\r\nمحمد باقر يزدى 348 - 350\r\nبهاء الدين عاملى 350 - 352\r\nدر قلمرو گوركانيان هند 352 - 353\r\nعلم موسيقى 353 - 354\r\nپزشكى و داروشناسى و دانشهاى ديگر وضع پزشكى و داروشناسى 354 - 355\r\nسلطانعلى گونابادى 355 - 356\r\nيوسفى هروى 356 - 358\r\nنور الدين شيرازى 359\r\nشاه ارزانى 360 - 361\r\nداروشناسى 361\r\nمحمد بن يوسف هروى 361\r\n\r\n","description":"","footnote":"","page_name":" فهرست 8 ","page_number":8},
  {"content":"\r\n\r\nحكيم شفايى 361 - 362\r\nعماد طبيب 362\r\nكمال الدين گيلانى 362\r\nحكيم مؤمن 362 - 363\r\nمحمد مسيح طبيب 363\r\nمحمد هاشم تهرانى 363\r\nنظام الدين احمد 364\r\nچند داروشناس ديگر 364\r\nدامپزشكى 364 - 366\r\n3 - دانشهاى ادبى ( ص 366 - 418 ) الف - دانشهاى ادبى فارسى مطالعهء عمومى 366 - 368\r\nفرهنگهاى پارسى : 368 - 391\r\nطرح كليات 368 - 372\r\n1 ) تحفة السعاده ( فرهنگ سكندرى ) 372 - 373\r\n2 ) مؤيد الفضلا 373 - 374\r\n3 ) تحفة الاحباب 374\r\n4 ) مدار الافاضل 374 - 375\r\n5 ) سرمهء سليمانى 375\r\n6 ) نسخهء ميرزا ( فرهنگ ميرزا ) 375 - 376\r\n7 ) فرهنگ جهانگيرى 376 - 380\r\n8 ) مجمع الفرس 380 - 384\r\n9 ) برهان قاطع 384 - 386\r\n10 ) كشف اللغات و الاصطلاحات 386\r\n\r\n","description":"","footnote":"","page_name":" فهرست 9 ","page_number":9},
  {"content":"\r\n\r\n11 ) لطائف اللغات 386 - 387\r\n12 ) مفتاح المعضلات 387\r\n13 ) فرهنگ رشيدى 387 - 388\r\n14 ) چراغ هدايت 388 - 389\r\n15 ) چهار عنصر دانش 389 - 390\r\n16 ) بحر الفضائل 390 - 391\r\nلغت‌نامه‌هاى فارسى بتركى 391 - 394\r\nدستور زبان فارسى 394 - 397\r\nدانشهاى بلاغى فارسى 398 - 405\r\nترسل و انشاء 405 - 408\r\nب - دانشهاى ادبى عربى لغت‌نامه‌هاى عربى 408 - 412\r\nصرف و نحو عربى 412 - 414\r\nعلوم بلاغت عربى 414 - 416\r\nكتابهاى رجال 416 - 418\r\nفصل پنجم زبان و ادب فارسى از نخستين سالهاى سدهء دهم تا ميانهء سدهء دوازدهم هجرى ص 419 تا پايان جلد حاضر سرآغاز 419 - 420\r\n\r\n","description":"","footnote":"","page_name":" فهرست 10 ","page_number":10},
  {"content":"\r\n\r\nبهرهء نخست وضع عمومى زبان فارسى ( ص 421 - 442 ) رواج زبان فارسى 421 - 422\r\nتركى و تركى گويى 423 - 428\r\nتغيير زبان آذرى 428 - 432\r\nادامهء تأثير و نفوذ عربى 432 - 436\r\nپارسى آشفته و آشفته گويان پارسى 436 - 442\r\nبهرهء دوم شعر فارسى ( ص 443 - 633 ) رواج شعر و ترويج شاعرى ( ص 443 - 445 )\r\nهند ، قرارگاه شعر و ادب فارسى ( ص 445 - 491 )\r\nبهمنيان و پادشاهان جزء دكن 445 - 448\r\nپادشاهان دهلى و ديگر جايهاى هند 449 - 450\r\nعصر گوركانيان هند 450\r\nشاهان و شاهزادگان گوركانى هند و شعر پارسى 450 - 463\r\n\r\n","description":"","footnote":"","page_name":" فهرست 11 ","page_number":11},
  {"content":"\r\n\r\nخاندانها و خانان هند 463 - 484\r\nهندوان پارسىگوى 484 - 486\r\nهند ، تفرجگاه اهل ذوق و ادب ايران 486 - 491\r\nكشور بىرواج 491 - 497\r\nخريداران سخن در ايران 497 - 502\r\nصاحب قدرتان محلى 502 - 506\r\nخواندگاران سخنور 506 - 509\r\nتركان پارسىگوى 509 - 511\r\nاحوال شاعران 511 - 521\r\nشيوهء سخنورى ، ويژگيها و مرحله‌هاى تحول آن در عهد صفوى ( ص 521 - 575 ) 1 ) سير تدريجى و مرحله بمرحله 521 - 522\r\n2 ) مقياس فصاحت 522\r\n3 ) تعدد و تنوع سبكها 522 - 524\r\n4 ) سبك هندى 524\r\n5 ) تمايز دوره‌ها و شيوه‌هاى چندگانهء شعر فارسى 524 - 527\r\n6 ) شيوهء عرفى 527\r\n7 ) شيوهء بابافغانى 527 - 529\r\n8 ) امتناع حكم كلى 529 - 530\r\n9 ) معنى و مضمون 530 - 531\r\n10 ) خيال‌بندى 531 - 532\r\n11 ) طرز خيال 532 - 534\r\n12 ) تخيل و توهم 534 - 539\r\n13 ) تمثيل 539 - 540\r\n14 ) ارسال مثل 540 - 542\r\n15 ) بيتهاى مشهور 542 - 543\r\n16 ) تازه‌گويى 543 - 549\r\n17 ) تتبع و تقليد 549 - 550\r\n\r\n","description":"","footnote":"","page_name":" فهرست 12 ","page_number":12},
  {"content":"\r\n\r\n18 ) پيروى از شيوه‌هاى قديم 550 - 551\r\n19 ) سادگى لفظ و تازگى زبان 551 - 559\r\n20 ) تشبيه و مجاز و استعاره ، تركيبهاى تشبيهى و استعارى ، استعارهء تمثيلى 559 - 561\r\n21 ) اقتران با طبيعت و محيط زندگانى 561 - 565\r\n22 ) مضمون ربايى 565 - 568\r\n23 ) مبالغه در ايجاز 568 - 570\r\n24 ) معنيهاى ديرياب 570 - 571\r\n25 ) بازى با كلمه 571 - 573\r\n26 ) تكرار قافيه 573 - 575\r\nموضوعات شعر و انواع آن ( ص 575 - 633 ) حماسه‌هاى تاريخى 575 - 584\r\nحماسه‌هاى دينى 584 - 593\r\nداستان سرايى 593 - 602\r\nغزل سرايى 603 - 606\r\nقصيده‌گويى و مديحه‌سرايى 606 - 610\r\nقصيده‌هاى مصنوع 610 - 612\r\nمنظومه‌هاى حكمى و عرفانى 612 - 615\r\nساقى نامه‌ها 615 - 621\r\nمنقبت و مرثيه و ديگر شعرهاى مذهبى 622 - 625\r\nمعما 625 - 626\r\nمادّه تاريخ 626 - 628\r\nهجو و هزل و طنز 628 - 631\r\nشهرآشوب و شهرانگيز 631 - 633\r\n\r\n","description":"","footnote":"","page_name":" فهرست 13 ","page_number":13},
  {"content":"\r\n\r\n\r\n[ مقدمه ناشر 
  ]\r\nبسم الله الرحمن الرحيم اگرچه مؤلف در مقدمهء جلد نخستين كتاب حاضر يادآور شده است كه :\r\n« در تاريخ ادبيات هريك از ادوار ، بايد به عنوان مقدمه ، وضع سياسى و اجتماعى و دينى و علمى آن دوره هم ، مورد مطالعه قرار گيرد . » ؛ اما از ديدگاه ويژه‌اى كه مؤلف در اين مجلد به مباحث مربوط به روحانيت و تشيع و تسنن پرداخته ، ناشر و به يقين عده‌اى از خوانندگان ارجمند كتاب ، با وى هم عقيده نيستند و جاى دارد كه محققان ارجمند با نقد عالمانه‌اى متناسب و هم‌سنگ شيوهء تحقيق كتاب ، به توضيح و تبيين و پاسخ اين ديدگاه ، برخيزند .\r\nكتاب ، بدون حتى يك كلمه تغيير يا حذف ، به احترام آزادى در بيان عقايد علمى ، عينا همچنانكه مؤلف آن را پرداخته است ، چاپ شده و در دسترس همگان قرار گرفته است ، اما واضح است كه طبيعتا ناشر و به طريق اولى خوانندگان حق عدم قبول برخى مطالب يا شيوهء بررسى آنها و حتى انتقاد از آنها را براى خود محفوظ مىشمارند .   « فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ »   .\r\nناشر اميدوار است كه دانشمندان و محققان ارجمند جامعهء اسلامى ايران ، با تحليل و نقد و پاسخ علمى در نشريه‌هاى آكادميك كشور ، به برخى از مباحثى كه زمينهء گفتگو و اختلاف سليقه و بويژه اعتراض و انتقاد دارد ، هم در روشن شدن آن مباحث بكوشند و هم براى ناشر اين فرصت مغتنم را فراهم آورند كه در چاپهاى بعد از ميان بهترين نقدها ، يكى را برگزيند و در آغاز كتاب ، درج نمايد .\r\nانشاء الله .\r\nناشر\r\n\r\n","description":"","footnote":"","page_name":" فهرست 14 ","page_number":14},
  {"content":"\r\n\r\n\r\nمقدمه\r\nخداوند يكتاى بىهمتا را سپاس كه با همه دشواريها مرا ياراى آن بخشيد تا كار ديرپاى دراز آهنگ خود را دربارهء « تاريخ ادبيات در ايران » دنبال كنم و بفضل بىمنت و نعمت بىضنتش مجلد پنجم ازين كتاب را آمادهء طبع و نشر سازم .\r\nموضوع اين جلد بحث در تاريخ ادب فارسى است در سده‌هاى دهم و يازدهم و نيمى از سدهء دوازدهم هجرى ، يعنى عهدى كه با پادشاهى شاه اسمعيل صفوى ( م 930 ه ) آغاز شد و بكشته شدن نادرشاه افشار ( 1160 ه ) پايان پذيرفت ، دورانى از توانايى و پهناورى ايران و رواج پردامنهء فرهنگ آن .\r\nشيوهء كار در تأليف اين جلد همانست كه در جلدهاى پيشين بود و در مقدمه‌يى كه سى سال پيش ازين بر جلد اول كتاب نوشته‌ام ، دربارهء آن سخن گفته‌ام . تنها تفاوتى كه اين جلد با جلدهاى پيشين دارد در تفصيل جستارهاى چندگانهء آنست نه در چيزى ديگر ، و آن هم بدين سبب است كه موضوع اين جلد دورانى دويست و پنجاه ساله را دربر مىگيرد و بمحيطى بسيار پهناور از قارهء آسيا باز بستگى دارد ، و طبعا دامنهء سخن هم به همان نسبت بايد وسيعتر از ديگر قسمتهاى اين كتاب باشد .\r\nبنابر روش ثابتى كه در تأليف كتاب داشته‌ام فصلهاى مقدماتى اين جلد تا آنجا كه ممكن بود كوتاه‌تر تدوين شده است و با اين حال نبايد تصور كرد كه آن فصلهاى مقدماتى ، خاصه فصل چهارم ، از فوائد ادبى خاليست ، چنان كه خواننده\r\n\r\n","description":"","footnote":"","page_name":" فهرست 15 ","page_number":15},
  {"content":"\r\n\r\nخود درخواهد يافت .\r\nدر همه جلدهاى اين كتاب قسمت اساسى پنجمين فصل آنست كه بتحقيق در زبان و ادب فارسى در دورهء مربوط اختصاص دارد ، با اين تفاوت كه در دوران صفوى بايد بدنبال زبان و ادب فارسى و شاعران و نويسندگان پارسىگوى از جانبى تا دروازه‌هاى اروپا در بالكان ، و از طرفى ديگر تا مرزهاى چين و تا كناره‌هاى شرقى و جنوبى هند بپيش رفت زيرا پارسىگويان ايرانى يا تربيت شدگان آنان در همهء اين ناحيتهاى پهناور پراگنده بودند و از شرايط خاصى كه وضع سياسى آسيا در آن عهد برايشان پديد آورده بود ، بهره‌مندى داشتند . همين پهناورى محيط ادبى باعث شده است كه فصل پنجم ازين جلد بيش از عادت بتفصيل گرايد و از سيصد و نوزدهمين صحيفه ازين بخش تا بپايان اين جلد كه گويا از هزار و پانصد صفحه تجاوز خواهد كرد ، امتداد يابد و به شرحى كه در آغاز فصل مذكور مىبينيد به پنج قسمت كه هريك را « بهره » نام داده‌ام منقسم گردد .\r\nآنچه از صفحهء 319 تا 633 ازين بخش مىخوانيد فقط كلياتيست دربارهء زبان و ادب فارسى و بحثى عمومى و كلى در باب شعر ، به نحوى كه ترجمهء حال و ذكر آثار شاعران زمان و بحث دربارهء نثر فارسى و نويسندگان و مؤلفان بيك يا دو بخش ديگر موكول خواهد گشت و بهنگام سخن گفتن از حال و كار شاعران [ كه شمارهء آنان از رومى و ايرانى و هندى از يكصد و بيست و پنج تن تجاوز خواهد كرد 
  ] ، از هريك به قدر امكان نمونهء شعر برگزيده خواهد شد .\r\nاز اثرهاى بيشتر اين شاعران ، كه گروهى از آنان گويندگانى توانا بوده‌اند ، اكنون جز نسخه‌هاى معدود و گاه منحصر در دست نيست و براى آشنايى بيشتر با آنان چاره‌يى جز نقل نسبة زياد از اثرهايشان نيست و من همين كار را دربارهء بسيارى از آنان كرده‌ام ، اما خوانندهء آن اثرهاى منقول نبايد تصور كند كه همهء آنها را بعنوان نشانه‌ها و نمودارهايى از فصاحت گويندگانشان در اين جلد گنجانيده‌ام ، چنين نيست ، بلكه در اين كار بيشتر به دو اصل نظر داشتم : نخست آنكه نمونهء كافى از افكار و انواع ادبى و سير آنها و تحول زبان فارسى را در عهد مورد مطالعهء خود\r\n\r\n","description":"","footnote":"","page_name":" فهرست 16 ","page_number":16},
  {"content":"\r\n\r\nبخواننده ارائه كنم ، و دوم آنكه از اثرهاى كمياب كه اينسوى و آنسوى جهان در كتابخانهاى دوردست ذخيره شده ، نمونه‌هاى كافى در يك جا گرد آورم و در دسترس خواننده بگذارم .\r\nشمارهء عالمان و اديبان و مؤلفان و نويسندگان و شاعران كه درين جلد خواهيد ديد بسيارست اما همهء آنان كه بايد باشند نيستند . با آنكه در راه تأليف اين جلد بسيار سفر كرده و كتاب و ديوان و مثنوى خوانده و دربارهء آنها و صاحبان آنها سخن گفته‌ام ، هنوز ناگفته بسيارست . همينقدر بايد بدانيم بسى از گويندگان عهد كه ديوانى و اثرى قابل توجه ، حتى متوسط ، از آنان بازمانده در اينجا ذكر خيرى از ايشان شده و شرحى باختصار يا بتفصيل نسبى درين راه نگاشته آمده است .\r\nاينهمه را گفتم ، اما اين را ناگفته گذاردم كه اين جلد با همه تفصيل بىترديد از نقيصه‌هاى بسيار عارى نيست و چگونه از كسى چون من كه پس از سالها رهنوردى هنوز در آغاز راهست ، كارى آراسته بكمال برآيد ؟ پس اگر دوستان در اين كار پردامنه نقصهايى مىبينند بر من خرده نگيرند بلكه در رفع آن بكوشند و چاره‌يى بينديشند تا اين قسمت بسيار مهم از تاريخ فرهنگ و ادب ما چنان كه سزاوار آنست شناخته و شناسانده گردد .\r\nدر پايان برعهدهء مؤلف است كه مراتب امتنان خود را از دوست با وفايش آقاى دكتر سيد محمد ترابى بسبب زحمات خستگىناپذير او ابراز دارد . وى كه عهده‌دار و تيمارخوار اصلى اين كتاب ، خواه در طبع اول و خواه در طبع ثانى آن ، بود در راه آن بهيچروى از صرف وقت و بذل همت دريغ نورزيد .\r\nخدايش يارى دهاد و قدم همتش در طريق ادب و فرهنگ پويا باد .\r\nدهم بهمن‌ماه 1363\r\nذبيح اللّه صفا\r\n\r\n","description":"","footnote":"","page_name":" فهرست 17 ","page_number":17},
  {"content":"\r\n . \r\n","description":"","footnote":"","page_name":" فهرست 18 ","page_number":18},
  {"content":"\r\n\r\n\r\n- 6 - وضع سياسى و اجتماعى و دينى و علمى و ادبى ايران از آغاز سده دهم تا ميانه سدهء دوازدهم هجرى\r\n\r\n","description":"","footnote":"","page_name":" 1 ","page_number":19},
  {"content":"\r\n . \r\n","description":"","footnote":"","page_name":" 2 ","page_number":20},
  {"content":"\r\n . \r\n","description":"","footnote":"","page_name":" 3 ","page_number":21},
  {"content":"\r\n . \r\n","description":"","footnote":"","page_name":" 4 ","page_number":22},
  {"content":"\r\n\r\n\r\nفصل اول خلاصهء وضع سياسى ايران از نخستين سالهاى سدهء دهم تا ميانهء سدهء دوازدهم هجرى « 1 »\r\n\r\nسرآغاز\r\nدوره‌يى كه اينك كار خود را دربارهء آن آغاز مىكنم ، دوران مهمى از تاريخ ايرانست كه نيك و بد احوال آن در وضع روزگاران بعد به تمام معنى مؤثر است . اين دوران و دنبالهء منطقى آن تا انقلاب مشروطيت ، با فراز و نشيبهايى كه داشت ، مجموعه‌يى از اضداد با جنبه‌هاى خوب و بد آن شمرده مىشود ، زيرا در همان حال كه با كاميابيهاى نظامى و سياسى و با جنگاوريها و پيروزيهاى مردانى چون شاه اسمعيل و شاه عباس صفوى و نادر شاه افشار همراه بود ، با فرمانروايى مردانى نالايق و عياش و با نفوذ مفسده‌جويان و با پيشوايى فكرى و عقلى متعصبان كوته‌نظر جاهل نيز ملازمه داشت ؛ و اگرچه با ايجاد\r\n\r\n\r\n","description":"","footnote":"\r\n( 1 ) - دربارهء مطالب اين فصل بمأخذهاى زيرين مراجعه كنيد :\r\nحبيب السير ، غياث الدين خواندمير ، تهران خيام : ج 4 ، 1333 .\r\nعالم آراى عباسى ، اسكندر بيك منشى ، چاپ اول ، تهران 1317 و چاپ دوم تهران 1350 .\r\nتاريخ سلاطين صفويه ، ميرزا محمد معصوم ، تهران 1351 .\r\nمآثر الامرا ، مير عبد الرزاق خوافى ، شاهنوازخان . 3 جلد ، كلكته 1888 - 1890 .\r\nواقعات درانى ، ميروارث على سيفى ، پنجاب 1963 ميلادى . -\r\n","page_name":" 5 ","page_number":23},
  {"content":"\r\n\r\nوحدت ملى در آن عهد مركزيت و تماميت ايران كه با حملهء تازيان و هجوم مغول و ايلغار تيمور از ميان رفته بود ، احياء شد ولى در همان حال با برترى يافتن شمشير -\r\n\r\n\r\n","description":"","footnote":"\r\n- نادر شاه ، ترجمهء دكتر رضازاده شفق ، تهران 1339 .\r\nدرهء نادره ، ميرزا مهديخان منشى استرابادى ، تهران 1341 .\r\nجهانگشاى نادرى ، ميرزا مهديخان منشى ، تهران 1341 .\r\nاردبيل در گذرگاه تاريخ ، صفرى ، ج 1 ، تهران 1350 ؛ ج 2 ، تهران 1353 .\r\nشيخ صفى و تبارش ، سيد احمد كسروى ، چاپ اول تهران 1323 .\r\nمشعشعيان ، سيد احمد كسروى ، تهران 1324 .\r\nرستم التواريخ ، محمد هاشم آصف ، چاپ سوم تهران 1357 .\r\nمجلهء يادگار ، عباس اقبال آشتيانى ، سال دوم ، تهران 1324 .\r\nتاريخ سياسى و اجتماعى ايران از مرگ تيمور تا مرگ شاه عباس ، ابو القاسم طاهرى ، تهران 1354 .\r\nطبقات اكبرى ، نظام الدين احمد ، كلكته 1913 ميلادى .\r\nهمايون نامه ، گلبدن بيگم ، لندن 1902 ميلادى .\r\nاكبر نامه ، ابو الفضل علامى ، كلكته 1877 ميلادى .\r\nتذكرهء شاه طهماسب ، برلين 1343 ه ق .\r\nتذكرهء نصرآبادى ، تهران 1317 .\r\nشاه جهان نامه ، محمد صالح كنبولاهورى ، هند .\r\nپادشاه نامه ، ملا عبد الحميد لاهورى ( 3 جلد ) كلكته 1867 ميلادى .\r\nروضة السلاطين ، فخرى هروى ، چاپ سندى ادبى بورد ، حيدرآباد 1968 ميلادى .\r\nعالم آراى صفوى ، تهران 1350 . همين كتاب بنام « عالم آراى شاه اسمعيل » يك بار بسال 1349 در تهران چاپ شده است .\r\nشاه اسمعيل صفوى باهتمام دكتر نوايى ، تهران 1347 .\r\nتاريخ فرشته ، محمد قاسم فرشته ، اول و دوم ، بمبئى ، 1832 .\r\nنامهء عالم آراى نادرى ، محمد كاظم ، مسكو 1966 ميلادى .\r\n","page_name":" 6 ","page_number":24},
  {"content":"\r\n\r\nزنان بىفرهنگ سرخ كلاه و با چيرگى عالمان قشرى ظاهربين دورانى جديد از\r\n\r\n\r\n","description":"","footnote":"\r\n- بدايع الوقايع ، زين الدين محمود آصفى ، ج 1 و 2 ، 1961 ميلادى .\r\nشاه طهماسب صفوى باهتمام عبد الحسين نوايى ، تهران 1350 .\r\nتاريخ نادر شاهى ، محمد شفيع تهرانى ، تهران 1349 .\r\nزندگانى شاه عباس اول ، نصر اللّه فلسفى ، ج 1 تا 4 ، تهران 1344 تا 1346 .\r\nفرامين و احكام دوران صفوى ، تقى موسوى ، باكو 1965 ميلادى .\r\nطبقات سلاطين اسلام ، استانلى لين‌پول . ترجمهء عباس اقبال آشتيانى ، تهران 1312 .\r\nحماسه‌سرايى در ايران ، دكتر ذبيح اللّه صفا ، چاپ سوم تهران 1353 .\r\nتاريخ ادبيات در ايران ، دكتر ذبيح اللّه صفا ، ج 4 تهران 1356 .\r\nروضات الجنات فى احوال العلماء و السادات ، ميرزا محمد باقر موسوى ، ج 1 ، تهران 1390 ه ق و ج 4 ، تهران 1391 ه ق . و چاپ جديد آن در چند جلد .\r\nتاريخ ايران ، ژنرال سرپرسى سايكس ، ترجمهء سيد محمد تقى فخر داعى گيلانى ، جلد دوم ، چاپ اول 1330 .\r\nتاريخ مفصل ايران از صدر اسلام تا انقراض قاجاريه ، عباس اقبال ، تهران 1346 .\r\nتاريخ ادبيات ايران ، پروفسور ادوارد برون ، ج 4 ، ترجمهء رشيد ياسمى ، تهران 1316 .\r\nتاريخ سياسى و فرهنگى ايران ، دكتر لورنس لاكهارت  Dr . L . Lockhart  چاپ شده در « ايرانشهر » ( مجموعه‌يى كه توسط كميسيون ملى يونسكو در ايران زير نظر شادروان على اصغر حكمت و با شركت گروهى از اهل تحقيق دربارهء ايران فراهم آمده ) ، ج 1 ، تهران 1342 از ص 253 ببعد .\r\nخلاصهء تاريخ سياسى ، اجتماعى و فرهنگى ايران از آغاز تا پايان عهد صفوى ، دكتر ذبيح اللّه صفا ، تهران 1356 .\r\nدليران جانباز ، دكتر ذبيح اللّه صفا ، تهران 1355 .\r\nايران در زمان صفويه ، دكتر احمد تاج‌بخش ، تبريز 1340 .\r\nتذكرة الملوك ، با مقدمه و ترجمهء مرحوم پرفسور مينورسكى  V . Minorsky  ، لندن 1943\r\n","page_name":" 7 ","page_number":25},
  {"content":"\r\n\r\nتنزل فكرى و عقلى و ادبى در ايران پىريزى شد كه نه تنها با سقوط دولت صفوى از ميان نرفت ، بلكه هنوز و شايد تا ديرگاه هم برقرار خواهد ماند ؛ و باز اگرچه اين عهد با انضباط شديدى كه شاه اسمعيل بانى آن بود ، و با نظام دربارى و اجتماعى والايى كه شاه عباس بزرگ بوجود آورده بود ، يكى از دوره‌هاى خوب تاريخ\r\n\r\n\r\n","description":"","footnote":"\r\n- انقراض سلسلهء صفويه ، دكتر لورنس لاكهارت ، ترجمهء ابو القاسم دولتشاهى ، تهران 1344 .\r\n","page_name":" 8 ","page_number":26},
  {"content":"\r\n\r\nايران شمرده شده است ، ليكن در همان حال با بىنظمىها و كشتارها و قانون شكنيهايى كه در پادشاهى كسانى چون شاه اسمعيل دوم و شاه سلطان محمد خدابنده و شاه صفى و شاه سليمان و شاه سلطان حسين و شاه تهماسب دوم و قسمت اخير سلطنت نادر رواج يافته بود ، مىتواند از عهدهاى ناسازگار تاريخ هم بشمار آيد .\r\nبارى تاريخ ايران درين عهد پراست از ملائم و ناملائم ، زشت و زيبا و نيك و بد ، و اينها را جز با توضيح كافى و مطالعهء مشروح در احوال اين دوران نمىتوان بازگفت . پيداست كه در اداى چنين وظيفه‌يى دشوار بار سنگين تحقيق بر دوش تاريخ نويسانى خواهد بود كه مطالعات اجتماعى و فرهنگى را با ذكر وقايع سياسى همراه كنند ، و آنچه من درين مجلد خواهم نوشت شمه‌ييست از ترسيم كلى اوضاع تا بتوان با مطالعهء آن محيط فكرى دوران را بهتر و بيشتر شناخت .\r\nاما مطلبى كه در سرآغاز اين مطالعهء طولانى نبايد فراموش شود اشاره‌ييست بموضوع آميزش دين و سياست درين عهد كه مقصود از آن جلوه دادن سلطنت است به صورت يك مأموريت مقدس دينى و الهى . توضيح اين مقال آنست كه نابغهء خردسال صفوى شاه اسمعيل ، با دعوى گماشتگى از سوى « امام زمان » و ادعاى يافتن كمر و شمشير و تاج و فرمان « خروج » از او « 1 » ، طغيان خود را بر پادشاهان عهد كه همگى از اهل سنت بوده‌اند ، به صورت قيامى مذهبى و مأموريتى دينى ارائه كرد و مدعى شد كه هرچه مىكند به حكم و ارادهء « صاحب الامر » است كه بنا بر اصول اعتقادى اماميان دربارهء مسألهء امامت « 2 » ، ولى عصر و فرمانرواى باستحقاق عالم است . سپس اين دعوى با رؤياهايى كه او و پسرش تهماسب مدعى بوده و بگفتار خود در آنها دستورهاى\r\n\r\n\r\n","description":"","footnote":"\r\n( 1 ) - عالم آراى صفوى ، از نويسندهء ناشناخته در عهد صفويان ، تهران 1350 ، ص 47 .\r\n( 2 ) - دربارهء امام و « امامة » و مقصودهاى مختلف از آن در ميان فرقه‌هاى اسلامى و از آن جمله فرقه‌هاى اماميه رجوع شود به :\r\n Imama , par W . Madelung , Encyclopedie del'Islam , nouvelle edition , tome III , P . 1192 - 1198 . \r\n","page_name":" 9 ","page_number":27},
  {"content":"\r\n\r\nجنگ و ستيز از پيشوايان دين مىگرفته و بسرداران ابلاغ مىكرده‌اند « 1 » ، دنبال شد و اندك‌اندك موضوع چنان مسلم و جدى شد كه نصب شاهان صفوى بسلطنت از جانب امامان صورت يك حقيقت اعتقادى گرفت ، بويژه كه عالمان مذهبى آن دوران هم در هماوايى و همگامى با پادشاهان صفوى از پاى ننشسته حديث‌هايى جعل كردند دربارهء تأييد پادشاهى شاه اسمعيل و ديگر فرمانروايان صفوى « 2 » ، و اين اعتقاد تا پايان عهد صفوى باقوت تمام رايج و زبانزد همگان و محور اصلى فعاليتهاى سياسى\r\n\r\n\r\n","description":"","footnote":"\r\n-\r\n Histoire de la Philosophie islamique islamique , par Henry Corbin , tome 1 , Paris 1964 , P . 53 - 109 . \r\n( 1 ) - درين باب بنگريد بفصلهاى اوضاع اجتماعى و اوضاع دينى در همين جلد .\r\n( 2 ) - « در فارسنامهء ناصرى حاجى ميرزا حسن طبيب شيرازى فسائى ( چاپ سنگى تهران در 1313 ه ص 91 در دنبال سرگذشت شاه اسمعيل و رخداده‌هاى سال 908 ) از جلد پنجم خلاصة التواريخ آورده كه نگارندهء آن [ يعنى مير احمد بن مير محمد حسينى قمى ، معروف به مير منشى معاصر شاه تهماسب اول 
  ] مىنويسد : من از شيخ بهايى حديثى شنيدم كه در آن از فرمانروايى شاه اسمعيل آگاهى داده شده است بدينگونه : ان لنا باردبيل كنز و اى كنز فليس بفضة و لا ذهب و لكنه رجل من اولادى يدخل تبريز مع اثنى عشر الفا راكبا بغلة شهباء و على رأسه عصابة حمراء ، سپس مىگويد كه سيد كبير سيد حسن بن سيد جعفر عاملى كركى استاد پدر فقير بپدرم گفت كه در اوائل پادشاهى اسمعيل كه بطوس مىرفتم بتبريز رسيدم و شاه در شكار بود . در بازگشت از آن بر اشترى سفيد سوار بود و براى گرفت چشم دستمال سرخى بر سر بسته داشت و لشكر هم بده‌هزار سوار مىرسيد و در آن هنگام اين حديث بيادم آمد » ( نقل از فهرست دانشگاه تهران ، ج 3 ص 1208 - 1209 ) . اين ميرمنشى تا بخشى از عهد شاه عباس زنده بود و بسال 1001 درگذشت .\r\nيكى ديگر از عالمان دينى دوران صفوى حديثى را كه مربوط بظهور كسى از سرزمين ديلم است كه مشرك و مؤمن را باطاعت خود درمىآورد [ و قاعدة بايد بنفع يكى از سلاطين ديلمى جعل شده باشد 
  ] ، دربارهء شاه عباس دوم دانسته كه دولتخانهء او در ديلمه كوچهء قزوين بود ! ( ايضا همان كتاب و همان جلد ص 1207 )\r\n","page_name":" 10 ","page_number":28},
  {"content":"\r\n\r\nو اجتماعى و دينى و فكرى بوده است « 1 » و بايد در مطالعاتى كه در پيش داريم در نظر باشد و نتيجه‌هاى آن بمورد تحقيق درآيد .\r\n\r\nجانشينان شاه اسمعيل صفوى\r\nچنان كه پيش از اين ديده‌ايم « 2 » شاه اسمعيل صفوى ( 907 - 930 ه ) در حداثت سن با نبوغ خداداد و توانايى شگفت - انگيز و سرعت عمل بسيار كشورى آشفته را كه عرصهء كشاكش تركمانان و تيموريان و ازبكان بود ، در مدتى كوتاه بزيرلواى يك دولت مركزى درآورد كه هم تماميت فرهنگى خود را بازيافت و هم توانست با قدرتهاى خاور و باختر كشور آمادهء در آويختن باشد .\r\nاين مرد مصمم و توانا يقينا در طول زمان مىتوانست منشاء خدمتهاى شگرف - ترى بايران باشد و سلسله‌يى را كه بنيان نهاده بود با آينده‌يى روشنتر براى بازماندگان خود باقى گذارد ليكن نتوانست از عمرى دراز برخوردار گردد و پنجهء مرگ او را ، با همه زورآورى كه داشت ، در عين جوانى درهم شكست و ببيمارى حصبه بساط عمرش را درنورديد ( 930 ه ) و كشورى را كه هنوز بوجود او نياز داشت نصيب فرزند خردسالش تهماسب ميرزا كرد كه از تاريخ مرگ پدرش تا سال 984 ه بر ايران فرمانروايى نمود . وى در تذكره‌يى كه از احوال خود ترتيب داده آغاز پادشاهيش را از ده سالگى ضبط كرده است « 3 » . اگرچه اين خردسالى شاه تهماسب ببعضى از سران قزلباش فرصت آشوبگريهايى داد ليكن هنوز نيروى راه برندهء قيام شاه اسمعيل مانع آن بود كه شيرازه‌يى كه بسته بود به آسانى فرو گسلد .\r\nدر عهد او ازبكان از حمله‌هاى مكرر بخراسان دست برنداشتند چنان كه پس\r\n\r\n\r\n","description":"","footnote":"\r\n( 1 ) - بيت زيرين ، در مدح شاه سليمان شاهديست بر اين مدعا ( تذكرهء نصرآبادى ، تهران 1317 ، ص 6 ) :\r\n پادشاهى كه على بن ابى طالب بست * كمر شاهيش از دست ولايت بميان \r\n( 2 ) - همين كتاب ، ج 4 ، ص 25 - 28 .\r\n( 3 ) - تذكرهء شاه تهماسب ، برلين 1343 ه ق ، ص 9 .\r\n","page_name":" 11 ","page_number":29},
  {"content":"\r\n\r\nاز مرگ شاه اسمعيل بسردارى پادشاه خود عبيد اللّه خان بر آن مرز تاختند و با تاخت و تاز پنج ساله بسى ويرانى ببار آوردند و گروهى از مردم آن ديار را كشتند تا آنكه شاه تهماسب بسال 934 ه لشكر بدان سوى كشيد و عبيد اللّه خان كه در جنگ مجروح شده بود بفرارود ( ماوراء النهر ) گريخت ولى باز در همان سال و بار ديگر دو سال پس از آن بخراسان هجوم برد و هرات را در حصار گرفت و يك سال و نيم چون بلايى بر آن بوم سايه افگند و چون باز از آمدن شاه تهماسب و سرخ كلاهان آگهى يافت فرار را برقرار برگزيد و همين كار را در سال 940 ه كه سام ميرزا حاكم خراسان بر برادر خود تهماسب طغيان نموده از هرات بقندهار رفته بود ، تكرار كرد و هرات را بباد غارت داد تا در سال 943 ه چون از عزيمت شاه تهماسب بجانب خراسان آگهى يافت ، آن سامان را رها كرد و از راه بلخ ببخارا بازگشت و بسال 946 ه همانجا بمرد « 1 » .\r\nحمله‌هاى عثمانيان نيز در عهد شاه تهماسب تا چند گاهى بر ايران تجديد مىشد چنان كه سلطان سليمان خان قانونى ( 926 - 974 ه ) بسال 939 - 940 ه كه شاه تهماسب سرگرم كار خراسان بود بايران تاخت و تا سلطانيه و گيلان پيش آمد ليكن برف و سرماى سخت او را ناگزير بتخليهء آن سامان و هجوم بعراق و فتح بغداد كرد و سال بعد نيز باز بآذربايجان حمله برد و اين بار هم چندان در آن ديار نماند و ازين پس واقعهء مهمى ميان دو طرف رخ نداد تا طغيان القاص ميرزا برادر ديگر شاه تهماسب .\r\nوى كه از سال 944 ه ببعد حكومت شروان را بر عهده داشت ، در سال 951 ه بر برادر شوريد و اگرچه شاه او را بخشيد ليكن باز در 953 ه عصيان از سرگرفت و به خاك عثمانى گريخت و سلطان سليمان را بحملهء مجدد بر ايران برانگيخت . سپاهيان عثمانى تبريز را مسخر كردند و القاص ميرزا با شش‌هزار سوار تا همدان و اصفهان پيش‌رفت و از آنجا ببغداد تاخت و عاقبت چون تركان با القاص اختلاف يافتند او را رها كردند و آن شاهزاده در كردستان بدست سپاهيان تهماسب افتاد و در زندان برادر جان سپرد .\r\n\r\n\r\n","description":"","footnote":"\r\n( 1 ) - عالم آراى عباسى ، تهران 1350 : ص 50 - 67 .\r\n","page_name":" 12 ","page_number":30},
  {"content":"\r\n\r\nدر سال 958 ه شاه تهماسب بعد از مطيع كردن گرجستان و شروان و خشونت كم سابقه‌يى در آن ديار ، پسر دلير خود اسمعيل ميرزا را بفتح ارزنة الروم فرستاد و بسردارى او آنچه از ارمنستان و كردستان كه سلطان سليمان تصرف كرده بود ، باز گرفت . سلطان سليمان بتلافى برخاست و بسال 960 ه بنخجوان حمله برد ليكن به زودى بمستقر حكومت خود بازگشت .\r\nدر 966 ه يكى از پسران سلطان سليمان يعنى بايزيد بايران پناهنده شد . شاه تهماسب او را بگرمى پذيرفت ليكن سرانجام بزندان افگند و پس از چند گاه بدنبال صلحى كه با سلطان سليمان نمود ( 968 ه ) او را به پدر بازداد و ازين پس صلح با دولت عثمانى تا پايان زندگانى شاه تهماسب برقرار بود .\r\nاز رويدادهاى قابل ذكر در دوران پادشاهى تهماسب پناه آوردن همايون پادشاه هند است بايران . وى پسر و جانشين ظهير الدين بابر بنيان‌گذار سلسلهء گوركانيان هند ( م . 937 ه ) است و اگرچه دنبال فتوحات پدر را در هند گرفت ليكن بر اثر مقاومت شير شاه افغان پادشاه دهلى ( 946 - 952 ه ) و شكستهايى كه ازو يافت بسال 951 ه پناه بشاه تهماسب برد و پس از يك سال اقامت در ايران به يارى قزلباشان بدفع دشمنان پرداخت و قندهار را در همان سال تصرف نمود و بنابر عهدى كه كرده بود بقزلباشان سپرد و از آن پس تا سال 962 ه بعد از جنگهاى پياپى با مخالفان خود دهلى را مسخر كرد و يك سال بعد از بام كتابخانهء خويش كه براى تماشاى برآمدن زهره و گزاردن نماز رفته بود ، به زمين درافتاد و جان سپرد و پسرش جلال الدين اكبر مشوق بزرگ و نام‌آور زبان و ادب فارسى ( پادشاهى از سال 963 تا 1014 ه ) بجاى او نشست .\r\nسفر همايون پادشاه بايران از حيث تشييد و تجديد رابطهء خاندان تيمورى با ايران و فرهنگ ايرانى ، و حفظ و ادامهء دوستى ميان جانشينان شاه اسمعيل و بازماندگان ظهير الدين بابر اهميت بسيار داشت . همايون پادشاه در مدت اقامت خود در ايران با بعضى از اهل شعر و ادب و هنر آشنا شد و جمعى از آنان را بهمراه خود بهندوستان برد ، و نيز از گروهى ديگر خواست تا بعد از بازگشت و استقرارش در ملك بنزد او\r\n\r\n","description":"","footnote":"","page_name":" 13 ","page_number":31},
  {"content":"\r\n\r\nروند و آنان نيز چنين كردند و اين امر موجب شد كه ادب و هنر ايرانى پناهگاهى نو و بهتر از آنچه تا آن زمان داشت ، در سرزمين هند فراهم آورد و ازين راه گسترشى جديد حاصل كند و اين گسترش مخصوصا در عهد جانشينش جلال الدين اكبر محسوستر و آشكارتر گردد . در نتيجهء همين نفوذ مجدد فرهنگ ايرانيست كه سبك نقاشى عهد گوركانيان در هند كه آميزه‌يى از صورتگرى ايرانى و هنديست و نزد اهل فن بسبك مغول هندى شهرت دارد ، پديد آمد . از جملهء نگارگرانى كه همايون بهندوستان طلبيد مير سيد على تبريزى و عبد الصمد شيرازى بودند . اين دو مأمور شدند كه با همكارى صورتگران هندى مجلسهايى براى داستان « امير حمزه » ترسيم كنند . ازين راه هزار و چهارصد مجلس فراهم آمد كه در عهد پادشاهى جلال الدين اكبر آماده گشت « 1 » .\r\n\r\n\r\n","description":"","footnote":"\r\n( 1 ) - دربارهء همايون پادشاه و پناهندگى او بايران و پىآمد آن بنگريد به :\r\nاكبرنامه ، ابو الفضل علامى ، كلكته 1877 ميلادى .\r\nطبقات اكبرى ، نظام الدين احمد ، كلكته 1913 ميلادى .\r\nهمايون نامه ، گلبدن بيگم ، لندن 1902 ميلادى .\r\nعالم آراى عباسى ، اسكندر بيك‌منشى ، تهران 1350 .\r\nاحسن التواريخ ، امير حسن بيك روملو ، تهران چاپ افست 1347 .\r\nطبقات سلاطين اسلام ، استانلى لين پول ، ترجمهء عباس اقبال آشتيانى ، تهران 1312 ص 293 - 294 .\r\nو نيز بنگريد بمقالهء آقاى عبد الحسين نوايى زير عنوان « يادى از عظمت ايران » مجلهء يادگار ، تهران ، سال دوم شمارهء اول ص 9 - 28 ؛ و به « فرمان شاه طهماسب صفوى در استقبال و پذيرايى نصر الدين محمد همايون . . . » در شمارهء 2 از مقالهء « پژوهشى در كتاب قصص الخاقانى » مندرج در شمارهء 184 و 185 مجلهء هنر و مردم ، بهمن و اسفند 1356 ، بقلم آقاى دكتر سيد حسن سادات ناصرى .\r\n","page_name":" 14 ","page_number":32},
  {"content":"\r\n\r\nبجز اين رويدادها از آنچه در عهد شاه تهماسب شايستهء باز گفتن است هجوم خشونت باريست كه سه بار بگرجستان كرد و قزلباشان درين هجومها كه از سال 947 تا 958 بدرازا كشيد ، از كشتن و بستن و اسير كردن مرد و زن و كودك و غارت و ويرانكارى وحشيانه هيچ باقى نگذاشتند « 1 » . باقى حوادث دوران او از قبيل حادثه‌هاى عادى ايران يعنى طغيان حاكمى و هجوم مخالفى و در گرفتن جنگهاى محلى و كشتارهاى معتاد زمان بود كه در كتابهاى تاريخ مندرجست .\r\nاز مجموع آنچه در شرح سيرت شاه تهماسب نوشته‌اند چنين برمىآيد كه فاقد بسيارى از خصلتهاى عالى پدرش بود : از جنگ بيم داشت و تا مىتوانست بقول خود خويشتن و مسلمانان را در مهلكه نمىافگند و در عوض توسل بحيله را در برابر دشمن زورمند مباح مىشمرد . مثلا در برابر پيشرفتهاى سلطان سليمان قانونى در كشور خويش آباديهاى سر راه او و سپاهيانش را از خواربار و علوفه تهى مىكرد و يا مىسوزانيد و با تذكار نيرومندى سپاه عثمانى چنين مىگفت : « علاج ما اينست كه از هر جانب راه آذوقهء ايشان را مسدود سازيم . جنگ با ايشان همينست و سواى اين ديوانگى و بىصرفگى است » و مىنوشت كه « در حرب خواه بگريز و خواه بفريب ، نوعى مىبايد كرد كه فرصت بدشمن نداد » « 2 » . البته نبايد انكار كرد كه اين نظرهاى او نشان از تدبير او و نوعى از حيله‌گرى مىداد كه اثرهاى آن را در سياست داخلى وى نيز مىبينيم .\r\nوى مردى بود لئيم و بسا از بامداد تا شام را برسيدگى دفترها مىگذراند تا طلبها را تا آخر دريافت و ذخيره كند . خست او باعث شد كه مستمرى سپاهيان را در چهارده سال آخر از پادشاهى خود نپردازد ؛ از بيست سالگى ببعد كه توبه كرده بود\r\n\r\n\r\n","description":"","footnote":"\r\n( 1 ) - بنگريد به : احسن التواريخ روملو حوادث سالهاى مذكور در متن و مأخذهايى ديگر خاصه عالم آراى عباسى .\r\n( 2 ) - دربارهء گفتارهاى شاه تهماسب كه در متن آمده بنگريد به « تذكرهء شاه تهماسب » چاپ برلين ، ص 28 ، 29 ، 51 ، 53\r\n","page_name":" 15 ","page_number":33},
  {"content":"\r\n\r\nحالتى شبيه بوسواس داشت ، چنان كه بسيارى از روزها از بام تا شام در گرمابه بشست و شوى و گرفتن ناخن مىگذراند ؛ بيشتر چيزها را پليد مىدانست و بدانها دست نمىيازيد ؛ بزنان و آميزش با آنان بويهء بسيار داشت و با همهء رفتى مال فراوان در پاى آنان مىريخت ؛ در جوانى نوشتن و نقاشى را دوست ميداشت و بعد از آن خرسوارى پيشه كرد و ازينروى در عهد او خرهاى مصرى بازين و برگ زرين در آمدوشد بودند و شاعرى طنزگوى معروف به « بوق العشق » درين‌باره گفت :\r\n بىتكلف خوش ترقى كرده‌اند * كاتب و نقاش و قزوينى و خر \r\nدر اواخر حيات سالها از « دولتخانه » بيرون نيامد و بفرياد دادخواهان نرسيد .\r\nبه همين سبب گماشتگانش بدادخواهان كه خويشتن را بديوارهاى دولتخانه مى - آويخته و از بسيارى خشم و اندوه پيراهن بر تن مىدريده‌اند ، دشنام مىگفتند و آنان را به سنگ و بتازيانه مىآزرده و بسيارى را مىكشته‌اند . او مىگفت كه در كشور قاضيان را گماشته است تا بداد مردم برسند و ديگر حاجتى بداورى او نيست . غافل از اينكه آن قاضيان از گناهكاران رشوت مىستاندند و بىگناهان را مىآزردند و چون از بى - عنايتى پادشاه به حال آنان خبر داشتند از بيدادگرى پروا نمىكردند . « پادشاه دين‌پناه » شاعران را ببهانهء آنكه مبالغه‌گر و دروغپردازند به خود راه نمىداد ، اما حقيقت حال آن بود كه نمىخواست سيم و زرى كه انباشته بود صرف آنان شود و در همان حال چنان بارباب دانشهاى عقلى بىاعتنا بود كه بسيارى از دانشمندان ايران در عهد وى از كشور بيرون رفتند اما جانب عالمان شرعى شيعه را بسيار مىگرفت و از آن جمله دستور داده بود كه فرمان محقق كركى را كه مجتهدى عرب‌نژاد بود در سراسر كشور بپذيرند . به هيچ جاى كشور از بيم پرداخت مستمرى داروغه نمىفرستاد و به همين سبب دزدى و ناامنى و جنگ و ستيز مردم با يكديگر در عهد او بسيار شايع بود .\r\nبا اين همه كه گفتيم سرخ كلاهان او را كه مرشد كامل و مرادشان بود ، بسيار دوست مىداشتند و اگر چنين نمىبود يقينا حاصل رنجهاى شاه اسمعيل در تشكيل\r\n\r\n","description":"","footnote":"","page_name":" 16 ","page_number":34},
  {"content":"\r\n\r\nحكومت بعهد پادشاهى با اين همه خصلتهاى مذموم بر باد مىرفت « 1 » .\r\nاز اواخر پادشاهى شاه تهماسب آثار ضعف در حكومت آشكار شد وهينهء نظام شاه اسمعيلى از ميانه برخاست . اميران و خانان طايفه‌هاى سرخ كلاه بويژه در جانب‌دارى از شاهزادگان با يكديگر باظهار مخالفت پرداختند و زنان حرمسرا نيز در اين دو گانگيها وارد شدند .\r\nكار اختلاف بدانجا كشيد كه بمحض فوت شاه تهماسب در شب سه‌شنبه پانزدهم ماه صفر سال 984 ه دو دسته از قزلباشان بجان يكديگر افتادند . حيدر ميرزا پسر محبوب شاه تهماسب كه بوصايت پدر مىبايست جانشين او شود ، و هنگام مرگ شاه تهماسب در حرمسرا بر بالين پدر بود ، در گيرودار مبارزات دسته‌هاى مخالف ، بىآنكه فرصت بيرون رفتن از حرمخانه و نجات جان خود داشته باشد ، در برابر چشم مادر شربت مرگ نوشيد و اسمعيل ميرزا كه تا آن هنگام نزديك بيست سال در دژ معروف قهقهه زندانى بود ، براى سلطنت دعوت شد و بنام شاه اسمعيل ثانى و با عنوان « پادشاه عالم پناه » در قزوين براريكهء سلطنت تكيه داد « 2 » .\r\nاز اين تاريخ يعنى از سال 984 تا سال 995 ه شاهنشاهى صفوى دستخوش اغتشاشها و انقلابها و قتلها و غارتهاى پياپى بود و فجايعى كه در اين مدت رخ داد در تاريخ ايران كمتر نظير دارد .\r\n\r\n\r\n","description":"","footnote":"\r\n( 1 ) - دربارهء آنچه گذشت بنگريد به :\r\nاحسن التواريخ روملو ، تهران 1342 افست شده از روى چاپ كلكته ، 1931 ميلادى ص 488 - 489 ؛ تذكرهء شاه تهماسب ، چاپ برلين صفحه‌هاى مختلف ؛ جهان آراى غفارى نسخهء موجود در موزهء بريتانيا ؛ يادداشتهاى بعضى از مسافران و سفيران كه در عهد شاه تهماسب بايران آمدند مانند وين چنتود الساندرى  ( Vincento d'Alessandri )  كه در سال 1571 ميلادى بايران آمد و به يارى حيدر ميرزا پسر شاه تهماسب به خدمت پادشاه رسيد ؛ و آنتونى جنكين‌سن  Antonny Jenkinson  انگليسى و جز آنان ؛ و نيز بنگريد به : تاريخ سياسى و اجتماعى ايران از مرگ تيمور تا مرگ شاه عباس ، تهران 1354 ص 181 ببعد .\r\n( 2 ) - احسن التواريخ از ص 465 ببعد ؛ عالم آراى عباسى از ص 193 ببعد .\r\n","page_name":" 17 ","page_number":35},
  {"content":"\r\n\r\nشاه اسمعيل دوم اگرچه بيش از يك سال و نيم پادشاهى نكرد ، در همين مدت كوتاه بسيارى از برادران و برادرزادگان خود را از بيم آنكه مبادا منازع او شوند از ميان برد . هنگامى كه او بر تخت سلطنت جلوس مىكرد از برادران وى هشت تن مانده بودند و او هفت تن از آنان را كه هريك حكومت شهرى و ديارى داشتند بقتل رسانيد ، بر برادرزادگان خردسال خود نيز رحم نكرد و بر آن بود كه برادر بزرگتر خود محمد خدابنده را با پسرش عباس ميرزا كه حاكم هرات بود بديار نيستى فرستد كه مرگ آمد و آب از آسيا افگند . بروايتى مسموم شد ليكن بقولى درست‌تر از مبالغه در شرابخوارى و صرف معجون افيون‌دار از پاى درآمد « 1 » ( 985 ه ) .\r\nبعد ازين واقعه اميران و سران قزلباش محمد ميرزا ، بزرگترين پسر شاه تهماسب را كه از بيمارى آبله كور شده و در آن زمان حاكم فارس بود و بنابر حكم شاه اسمعيل دوم مىبايست كشته شود ، بپادشاهى برگزيدند ( 985 - 996 ه ) . دوران يازده سالهء سلطنت اين پادشاه سست راى درويش مآب كه آلت دست اين و آن بود ، دوره‌يى سياه از بىسامانى احوال و آشوب و طغيان و تمرد بزرگان كشور و رواج فسادها و تباه‌كارىها و نابهنجاريها بود . همسرش مهدعليا خير النساء بيگم به علت بيمارى و ناتوانى شوهر بر كارها مسلط شد ، و گروهى را از ميان اعضاء خاندان پادشاهى و رجال و بزرگان كه مزاحم خود مىدانست از ميان برد .\r\nپسر بزرگ شاه محمد خدابنده ، حمزه ميرزا كه جوانى شجاع و لايق بود بى تدبيرى و ضعف پدر را تا حدى جبران مىكرد و اگر اين شاهزادهء دلير در دستگاه سلطنت نمىبود شايد مملكت دچار تباهى بيشتر و مصيبت‌هاى تحمل ناپذيرتر مى - گرديد ، اما او نيز به آسانى دستخوش فساد و نابخرديهاى اميران و سران كشور شد و وجود لايق او چنان كه مىبايست سودى ببار نياورد .\r\nاين اوضاع پريشان دشمنان قديم ايران يعنى ازبكان و عثمانيان را كه چندگاهى\r\n\r\n\r\n","description":"","footnote":"\r\n( 1 ) - نوشته‌اند كه يكى از مقربانش حسن بيك حلواچى اوغلى با دشمنانش همداستان شده مغز فيل بخوردش دادند و خفه‌اش كردند ، و نيز گويند كه چون بافراط ترياق كه معجونى افيون‌دار بود ، مىخورد ، مسموم شد . احسن التواريخ ص 395 .\r\n","page_name":" 18 ","page_number":36},
  {"content":"\r\n\r\nآرام بودند ، دوباره بتكاپوى تجاوز افگند . نخست عثمانيان بجنگهاى سرحدى دست زدند و پس از برخورداريهاى مقدماتى تعرضهاى گسترده‌ترى را آغاز كردند .\r\nسلطان مراد سوم ( 982 - 1003 ه ) بعضى از سرداران مشهور خود مانند مصطفى پاشا و سنان پاشا و فرهاد پاشا را پياپى با سربازان بسيار و توپخانه‌هاى نيرومند بايران گسيل داشت و آنان گرجستان و شروان و اران و برخى از ناحيتهاى شمالى آذربايجان را تصرف كردند . عاقبت در سال 993 ه تبريز ، با آنكه خدابنده پادشاه و پسرش حمزه ميرزا از آن دفاع مىكردند ، به تصرف نيروى عثمانى درآمد و فقط مبارزات مردانهء تبريزيان و خرابكاريهاى آنان و همچنين نبردهاى نامرتب حمزه ميرزا توانست سدى در برابر نيروى مهاجم عثمانى شود و آنان را از پيشرفت بيشتر در داخلهء ايران منصرف سازد . عاقبت دو طرف به صلح رضا دادند و سفيرانى از ايران بدرگاه « خواندگار « 1 » » رفتند .\r\nدر اين اوان كار ضعف حكومت صفوى بنهايت رسيده بود ، تمام سران قزلباش كه از قبيله‌هاى مختلف ترك‌نژاد بودند بجان يكديگر افتادند و بسيارى از سران لشكرى و كشورى از راه جنون و ديوانگى نابود شدند و براى خاندان سلطنتى اهميت و اعتبارى باقى نماند . سلطان محمد خدابنده به هيچ روى از عهدهء اداره كردن كارها برنمىآمد ، مهد عليا نيز در تصرف امور و عزل و نصب سران قزلباش بيداد مىكرد . حمزه ميرزاى جوان كه گروهى از اميران قزلباش همسال او ويرا احاطه كرده و بباده گسارى تشجيع نموده بودند ، چنان ببى تدبيرى كار مىكرد كه همهء دولتخواهان را از گرد خود پراگند . در اين سوى و آن سوى كشور هر جا اميرى و سردارى از قزلباشان علم طغيان برافراشته بود و ديگر براى « مرشد كامل » حرمتى و ابهتى نمانده بود .\r\n\r\n\r\n","description":"","footnote":"\r\n( 1 ) - خواندگار يا خوندگار كوتاه شده از واژهء خداوندگار فارسى و عنوان رايج سلاطين عثمانى بود . در تذكرهء شاه تهماسب و ديگر متنهاى تاريخى دوران صفوى بسيار به كار رفته است .\r\n","page_name":" 19 ","page_number":37},
  {"content":"\r\n\r\nكار جسارت سرداران بجايى كشيده بود كه دست اهانت بخاندان شاهى دراز كردند ، بحرمسراى سلطنتى ريختند و مهد عليا خير النساء بيگم همسر خدابنده پادشاه و مادر حمزه ميرزا و عباس ميرزا را در سال 987 ه بوضعى فجيع آشكارا بقتل رسانيدند .\r\nآشفتگيهاى كشور در وضع خراسان نيز اثر كرد . سرخ كلاهانى از دو طايفهء شاملو و استاجلو كه با عباس ميرزا در آن سامان مىزيستند از فرمانبردارى پادشاه سر باز زدند و بر آن شدند كه عباس ميرزا را بپادشاهى نشانند . سلطان محمد ناگزير حمزه ميرزا را براى فرو نشاندن شورش بخراسان فرستاد . نبرد ميان دو برادر بدرازا كشيد و سرانجام هردو از در آشتى درآمدند و قرار بر آن نهادند كه پدر را در سلطنت نگاه دارند و حكومت هرات و خراسان سهم عباس و فرمانروايى عراق نصيب حمزه باشد .\r\nبعد ازين پيمان آشتى ، حمزه ميرزا بجانب تبريز شتافت و عثمان پاشا سردار عثمانى را از آن شهر بيرون راند ( 993 ه ) ولى خود بسال 994 ه بخيانت گروهى از قزلباشان كشته شد .\r\nچون اين خبر بخراسان رسيد سران قزلباش با عباس ميرزا كه درين زمان هجده ساله بود ، از مشهد بسوى قزوين حركت كردند و در ذى الحجهء سال 996 ه بدان شهر رسيدند و عباس ميرزا را بسلطنت برداشتند و سلطان محمد كه آن وقت در شيراز بسر مىبرد به قصد سركوب مخالفان بجانب قزوين حركت كرد ليكن چون در ميان راه طرفدارانش پراگنده شدند ناگزير بپادشاهى پسر رضا داد و بدينگونه دوره‌يى جديد از شاهنشاهى صفويان آغاز شد .\r\nشاه عباس ( 996 - 1038 ه ) نجات دهندهء شاهنشاهى صفوى از زوال و رسانندهء آن بعظمت و كمال است . اين نابغهء نوسال هنگامى بقدرت رسيد كه دولت صفوى نه در درون كشور ارجى داشت و نه در بيرون از آن بهايى . سركشان داخلى از هر سوى كر و فر داشتند ، بخشهايى پهناور از باختر كشور صفوى در چنگ عثمانيان\r\n\r\n","description":"","footnote":"","page_name":" 20 ","page_number":38},
  {"content":"\r\n\r\nبود ، ازبكان در خاور تاخت و تاز و چپاول و تاراج مىكردند و سرخ‌كلاهان نيز از دخالت در كار ملك باز نمىنشستند خاصه طايفهء استاجلو برياست مرشد قليخان و طايفهء شاملو بسركردگى على قليخان كه هردو از راه اتحاد با يكديگر شاه عباس را از خراسان آورده و به سلطنت رسانيده بودند .\r\nنابغهء نوسال مصمم بود كه با همهء اين انگيزه‌هاى سستى و ناتوانى بجنگد و مخالفان قدرت را از ميان ببرد . پس نخست ببهانهء خون برادر سرداران مقتدرى را كه در اين كار دست داشتند يا متهم بدين خيانت بودند سر بريد و مال و مكنت آنان را مصادره كرد . سپس عده‌يى ديگر را كه با تسلط مرشد قلى استاجلو بر كارهاى ملك مخالفت داشتند بدست مرشد قليخان بديار عدم فرستاد . خود مرشد قلى هم با جمعى از قزلباشان در محاصرهء هرات بدست ازبكان از ميان رفت و على قلى خان شاملو نيز كه بر امور سلطنت غلبه و تصرف تام داشت در سر راه سفر بخراسان در چادرش پاره‌پاره شد ؛ و بدين ترتيب عاملان اصلى ضعف و ناتوانى دولت در مدتى كوتاه از ميان رفتند . عاملان پرخطر ديگر سركشان داخلى بودند كه در ولايتهاى مختلف مانند يزد و كرمان و گيلان و رستمدار و كجور و لر كوچك و جز آنها بعصيان و طغيان خود ادامه مىدادند .\r\nشاه عباس همهء اين سركشان را تا سال 1005 ه از ميان برد و در همان حال چون مىدانست كه جنگ همزمان در دو جبههء خاورى و باخترى كشور با كاميابى همراه نخواهد بود ، با دولت عثمانى از در صلح درآمد و تبريز و شروان و گرجستان و قسمتى از لرستان و عراق را بدان دولت واگذاشت و با خيالى آسوده از سال 1006 ه آهنگ دفع ازبكان كرد .\r\nپادشاه ازبكان عبد اللّه خان ثانى ( 991 - 1006 ه ) ، از كارآمدترين شاهان آن طايفه ، مانند پدران خود چشم طمع بخراسان دوخته بود و پسرش عبد المؤمن خان در چند سال از دورهء ضعف سلطنت صفوى خراسان را بباد غارت داده تا دامغان پيش آمد و بسيارى نفائس از هرات و مشهد و ديگر شهرها بتاراج برد . شاه عباس\r\n\r\n","description":"","footnote":"","page_name":" 21 ","page_number":39},
  {"content":"\r\n\r\nدر سال 1006 در هرات بر ازبكان پيروز گشت و چون عبد اللّه خان در همين اوان بدرود حيات گفت و پسرش عبد المؤمن نيز شش ماه بعد از پدر بدست اميران خود كشته شد ، بلاى ازبكان تا پايان عمر شاه عباس كبير از ايران مرتفع گرديد و او بعد ازين واقعه دسته‌يى از كردان را براى حفظ ايران از حمله‌هاى ازبكان در مرزهاى خراسان مستقر ساخت ( 1007 ه ) و وضعى بوجود آورد كه تا چندين سال آرامش آن استان محفوظ ماند .\r\nدر بازگشت از سفر خراسان بقزوين ، شاه عباس دو برادر انگليسى را بنام سر رابرت شرلى « 1 » و سر آنتونى شرلى « 2 » كه با جمعى از هموطنان خود بقزوين آمده بودند ، پذيرفت . به يارى همين برادران و كارشناسان ملازم آنان بود كه پادشاه ايران وضع ارتش را سروسامان داد و در اندك مدتى پانصد توپ برنجى و مقدار كثيرى تفنگ با شصت‌هزار تفنگدار فراهم آورد و بجاى قزلباشان پيشين ارتش تازه‌يى مركب از يكصد و بيست‌هزار سوار و بيست‌هزار پياده ترتيب داد و نخبه‌يى از قزلباشان را نيز نگاه داشت و آنگاه در جنگهايى كه از سال 1011 تا 1034 چندبار درگرفت بر سپاهيان عثمانى شكستهاى سخت وارد كرد و همهء متصرفات آنان را در ايران و عراق عرب بازپس گرفت .\r\nشاهنشاه صفوى همراه اين كاميابيها از كار خليج فارس هم كه تسلط دولتهاى غربى در آن ريشه دوانيده بود ، غافل ننشست چنان كه سردار معروف او اللّه ورديخان حاكم فارس در سال 1009 ه بعد از مطيع كردن خانان لار بحرين را از چنگ پرتغاليان بيرون آورد و در 1023 ه امامقلى خان فرزند و جانشين اللّه وردى بفتح بندر جرون كه در جوار بندر عباس امروزيست موفق شد و سپس با همكارى عاملان شركت هند شرقى انگلستان و استفاده از كشتيهاى آن شركت قشم و هرموز را در سال 1031 تسخير نمود و عاقبت پرتغاليان در سال 1034 ه با شاه عباس از در صلح درآمدند و\r\n\r\n\r\n","description":"","footnote":"\r\n( 1 ) -  Sir Robert Sherley \r\n( 2 ) -  Sir Anthony Sherley \r\n","page_name":" 22 ","page_number":40},
  {"content":"\r\n\r\nقدرت آنان پس از يك قرن و اندى در خليج فارس پايان گرفت .\r\nگذشته ازين كاميابيها شاه عباس در ايجاد يا حفظ و گسترش رابطهء سياسى و اقتصادى با كشورهاى خارج موفقيتهاى بسيار داشت و او بىترديد يكى از بزرگترين پادشاهان ايران و همرديف شهر ياران سازمان دهنده‌يى از قبيل داريوش و انوشيروان است . كاميابى او در تأسيس يك ارتش منظم قوى ، ايجاد امنيت داخلى ، كوتاه كردن دست بيگانگان از ايران ، آبادانى و بناى كاخها و عمارتها و مسجدها ، احداث راهها و كاروانسراها براى ترويج بازرگانى ، بسط عدل و داد و كسب اطلاع از حال و كار مردم ، سختگيرى در اجراى فرمانها ، تشويق عالمان دين ، ترويج هنر و هنرمندان ، گستردن رابطه‌هاى خارجى و مانند اينها كمتر در تاريخ دوران اسلامى ما نظير دارد .\r\nبا همهء اين ويژگيهاى افتخارآميز ، دامان شهرتش ببرخى از زشتيها آلوده است .\r\nاز آن جمله خونريزيهاى بىدريغ و مجازاتهاى بسيار خشونت‌آميز او و كشتن و كور كردن پسران سه‌گانهء خود و همانند اين كارهاست كه در فصل ديگر ذكر خواهد شد و بهرحال با همه توفيق‌هايى كه او در كار ملك داشت با مرگ او دولت صفوى بسرعت راه انحطاط پيمود و محققان و ناقدان تاريخ بعضى از مقدمات اين انحطاط را در دوران سلطنت اين پادشاه قوىپنجه جست‌وجو مىكنند .\r\nاز ميان جانشينان شاه عباس بزرگ ، يعنى شاه صفى ( 1038 - 1052 ه ) و شاه عباس دوم ( 1052 - 1077 ه ) و شاه سليمان ( 1077 - 1106 ه ) و شاه سلطان حسين ( 1106 - 1135 ه ) ، تنها شاه عباس دوم تا حدى شايستهء آن بود كه نام نياى خود و تخت او را تصاحب كند و آن سهء ديگر با زياده‌روى در كشتار و تبهكاريهاى گونه‌گون ، نينديشيدن در كار ملك و راى زدن با زنان حرم و با خواجه سرايان ، كيفر ندادن بدكاران و بدانديشان و بيدادپيشگان ، و يا مبالغه در درويش مآبى و ملا - پيشگى و بازگذاشتن دست ملايان و ملاباشيان دربست و گشاد كارها و در ترويج تعصب و خام‌انديشى و همانند اين كج‌رويها مايهء تباهى كار و سستى پايه‌هاى\r\n\r\n","description":"","footnote":"","page_name":" 23 ","page_number":41},
  {"content":"\r\n\r\nفرمانروايى خود و ناتوانى حكومت مركزى و گسيختن شيرازهء امور شدند و شاهنشاهى زورمند صفوى را بلب پرتگاه سقوط كشانيدند .\r\nنتيجهء منطقى اين فسادها و تباهىها آن گشت كه دولتى با آن همه شكوه و قدرت با حملهء قومى ناتوان و بىبهره از ساز و سامان جنگ ، يعنى افغانان علجايى و ابدالى ، بدان آسانى از ميان برود .\r\nاز رويداده‌هاى شايستهء گفتار در دوران اين چهار پادشاه نخست تجديد حمله هاى عثمانيانست بايران كه اندكى پس از مرگ شاه عباس ، در عهد سلطنت سلطان مراد چهارم ( 1032 - 1049 ه ) و بسردارى صدر اعظم او خسرو پاشا آغاز شد و تركان تا بخشى از قسمتهاى داخلى ايران پيشرفت كردند و چندگاهى بغداد را در محاصره گرفتند و باز در سال 1043 ه حمله‌هاى خود را تكرار نمودند ، و در سال 1045 ه سلطان مراد خود با سپاهيانش بآذربايجان تاخت و ايروان را مسخر كرد و تا تبريز پيش آمد و آن را آتش زد ولى سرماى سخت او را ناگزيرساخت تا بداخلهء خاك عثمانى بازگردد . سلطان مراد در سال 1048 صدر اعظم جديد خود محمد پاشا را بفتح بغداد فرستاد و شاه صفى تقاضاى صلح نمود و آن شهر را بدولت عثمانى واگذاشت . - در مدت تسلط افغانان بر ايران باز نيروى عثمانى تا بنزديكيهاى اصفهان پيش آمد ليكن كارى از پيش نبرد جز اينكه اشرف از در صلح درآمد و سلطان را با عنوان « امير المؤمنين » سزاوار اطاعت دانست .\r\nاز گرفتاريهاى بزرگ ديگر در زمان چهار پادشاه ياد شده شدت دست‌اندازيهاى دولت روس ( مسكوى ) بود در متصرفات ايران . اين تجاوز را تزاران روس از دوران پادشاهى تهماسب آغاز كرده بودند بدين معنى كه پس از گسترده شدن دامنهء پيروزيهايشان و رسيدن بكناره‌هاى درياى مازندران طمع در ناحيتهاى شمالى قفقازيه بستند و ببخشهاى خاورى گرجستان تاختند و اين كار را تا عهد شاهنشاهى شاه عباس دنبال نمودند ليكن كارى كه در خور گفتار باشد از پيش نبردند و نيرومندى ايران در روزگار آن پادشاه نيز آنان را چند گاهى از پىگيرى اين انديشه بازداشت و\r\n\r\n","description":"","footnote":"","page_name":" 24 ","page_number":42},
  {"content":"\r\n\r\nچون آن زمانه بسر آمد موقع براى تجاوز روسيان مناسب گرديد چنان كه در دوران شاه عباس دوم گروهى كه بهشتصد تن برمىآمد بنام گفت‌وگو در باز كردن راه بازرگانى ايران و روسيه بقزوين فرستادند و چون آشكار شد كه آنان تنها در بويهء گرفتن بخشودگيهاى گمركى آمده‌اند از ايران بيرون رانده شدند . در اين زمان پتر بزرگ تزار روسيه بود . وى ازين كار دولت ايران سخت برآشفت و بكشتيهاى خود در درياى مازندران دستور داد تا فرح‌آباد را آتش بزنند و سپاه بكنار مرداب استرآباد پياده كنند . اين سپاهيان در شبه جزيرهء ميانكاله محصور و بيشترشان دستگير شدند . در روزگار شاه سلطان حسين باز پتر بزرگ انديشهء خود را كه دست يافتن بر آبهاى گرم بود ، از سرگرفت و با دولت ايران به بهانه‌هايى از در جنگ درآمد و بعد از آنكه افغانان كار دولت صفوى را ساختند بنام حمايت و جانبدارى از شاه تهماسب دوم همهء كناره‌هاى درياى مازندران را از دربند تا استراباد تسخير كرد و شاه تهماسب نيز كه در جست‌وجوى يار و ياور بهردرى مىزد با ريسمان تزار فراچاه رفت و در خيال حمايت آن مرد گسترش خواه دربند و باكويه و همهء كناره‌هاى جنوبى درياى مازندران را تا استراباد رسما به دو واگذاشت بىآنكه تزار گامى درياى او بردارد ، تا آنكه ظهور نادر شاه كارها را دگرگونه كرد .\r\nديگر از رويداده‌هاى روزگار اين چهار پادشاه تاخت و تاز گوركانيان هند بود بر استان قندهار كه آن را از زمان ظهير الدين بابر همواره از آن خويش مىپنداشتند و از عهد پادشاهى شاه جهان ( 1037 - 1068 ه ) اين دعوى را از سرگرفتند و آن را تصرف كردند و تا سال 1059 بر آن چيرگى داشتند و پس از آن اگرچه چندين‌بار بر آن ديار تاختند ليكن ديگر نتوانستند آن را تسخير كنند .\r\nاما بلاى بزرگ در روزگار اين پادشاهان چهارگانه سستى تدريجى بود كه بر پيكر دولت صفوى چيره مىشد . شاه صفى پسرزادهء شاه عباس بزرگ جوانى بى تدبير بود كه بجاى نياى خود نشست و در چهارده سال شاهنشاهى هيچگونه لياقتى از خود نشان نداد و اگر رشادت سرداران تربيت شدهء نيايش در برابر هجومهاى عثمانيان\r\n\r\n","description":"","footnote":"","page_name":" 25 ","page_number":43},
  {"content":"\r\n\r\nو فتنهء گرجيان و ايلغارهاى ازبكان نبود كار مملكت بر سوايى مىكشيد . عاقبت هم بغداد و عراق عرب از دست ايران بيرون رفت و در داخلهء كشور نيز نابسامانيهاى بسيار رخ داد . بر سر اين بىلياقتيها وى مردى عياش و شرابخواره‌يى بىرحم بود كه از كشتن و كور كردن مستوفيان و وزيران و سرداران و شاهزادگان و مردم ديگر حتى زنان حرمسرا ابا نداشت و بسيارى از كارگزاران دولت و مردان شايستهء ملك چون زينل خان شاملو سپه سالار و امامقلى خان سردار لايق شاه عباس بزرگ و فاتح هرموز با سه فرزند دليرش در چنين داهيهء دهشتناك از ميان رفتند . شاه عباس دوم هم كه طبعى ملايم‌تر داشت و بعمارت وآبادانى و رعايت حال عالمان دين بيشتر مىپرداخت ، در اوايل سلطنت طولانى خود ميرزا تقى اعتماد الدوله صدر اعظم را بتحريك بدخواهان كشت ( 1055 ه ) ، و با آنكه چندگاهى باده‌گسارى را منع كرد ، خود چنان گرفتار اين بلا شد كه از تدبير ملك بازايستاد و با هركس و ناكس بشرابخوارى نشست ، و عاقبت هم در جوانى ( سى و پنج سالگى ) جان بر سر اين كار نهاد .\r\nجانشين او صفى ميرزا كه پس از چندگاه شاه سليمان ناميده شد ، بنابر رسمى كه از زمان شاه عباس بزرگ باب شده بود ، دوران كودكى را تا زمان سلطنت در يكى از كاخهاى شاهى زندانى و با اهل حرم همنشين بود و تربيتى كه شايستهء شاهانست نداشت و در نتيجه مردى سست‌راى و عياش و خرافى ببار آمد و از معاشرت با زنان و خواجه‌سرايان و مشورت با آنان در كار پادشاهى و سرسپردگى ملايان دست برنمىگرفت و اگر وزير با تدبيرى چون شيخ عليخان زنگنه نمىداشت كارها سخت نابسامان مىگشت ؛ و او گذشته ازين خوشبختى در تمام پادشاهيش از تعرض دولتهاى بيگانه هم در امان زيست اما اين آرامش مانع تباهى كار ملك نبود كه بر اثر فساد دستگاه حكومت و اميران و دولتيان و شاهزادگان و ملازمان سلطان و اهل حرم و دخالت عالمان دين و غلبهء آنان ، روبفزونى مىنهاد و آثار اين انحطاط در روزگار پادشاهى سلطان حسين كه مردى بسيار سست رأى و بىتدبير و ناتوان\r\n\r\n","description":"","footnote":"","page_name":" 26 ","page_number":44},
  {"content":"\r\n\r\nبود ، بنهايت رسيد و سركشى امراى ولايات و خودكامگى آنان و تجاوزهاى گستردهء پتر بزرگ تزار روسيه در كناره‌هاى جنوبى درياى مازندران و اين گونه بىنظميها در كشور شدت يافت بىآنكه « پورسون حسين » « 1 » پادشاه ساده‌دل صفوى ، و اطرافيان عافيت‌جوى او را از خواب گران بيدار كند و پادشاه را كه دل بحرمسراى با رونق و پر از حوران بهشتى بسته « 2 » و هنگام فراغ از كار زنان و تجرع كأس مدام « 3 » با مدعيان « علم » به طلبگى نشسته و دل از ملك و كار ملك گسسته بود ، به خود آرد و از عاقبت شومى كه در كمين وى بود ، برحذر دارد .\r\nاينها همه سهل ، اما بدتر از آنها آتش اختلاف و ناخشنودى بود كه زبانه‌هاى خود را هر روز بالاتر مىكشيد . از جانبى خواجه‌سرايان و دولتيان و ملايان متنفذ باهم بر سر كسب قدرت رقابت مىكردند و براى يكديگر پاپوش مىدوختند و از جانبى ديگر دستورهاى شاه كه زير نفوذ و به فتواى ملايان ، در آزار سنيان صادر شده بود ، مردم داغستان و بلوچستان و افغانستان و ديگر جايهاى سنىنشين را بر دولت\r\n\r\n\r\n","description":"","footnote":"\r\n( 1 ) - كروسينسكى (  Krusinsky  ) از آباء يسوعى كه پيش از هجوم افغانان در اصفهان مىزيست ، در وصف شاه سلطان حسين مىگويد : « اين پادشاه حالت طلبگى داشت و از علم فقه بىاطلاع نبود ، بىاندازه تحت نفوذ ملاها واقع مىگشت و در انجام دادن مراسم دينى و تلاوت قرآن جدى بليغ داشت به حدى كه براى خود لقب ملا يا پورسون حسين (  Porson Hossein  ) تحصيل كرده بود » ( تاريخ ادبيات برون ج 4 ، ترجمهء رشيد ياسمى ، تهران 1316 خورشيدى ، ص 92 ) . وى حجره‌يى خاص طالب علمى خود در مدرسهء مادر شاه اصفهان داشت كه هنوز هم بنام او مشهورست .\r\n( 2 ) - در اين‌باره بنگريد بشرح مستوفاى محمد هاشم آصف ، رستم التواريخ ، چاپ سوم ، تهران 2537 شاهنشاهى ، ص 74 - 76 .\r\n( 3 ) - كروسينسكى در اين باب گويد : « هرچند بدوا در نهى منكرات سعى كامل مبذول مىداشت اما بعدها باصرار مادربزرگ و ابرام ندماى شرابخوار و خواجه‌سرايان جاه طلب لب به آن مايع ممنوع آلوده ساخت و بتدريج چنان در وى تأثير نمود كه بهيچ‌وجه مقتضيات كار را رعايت نكرده تمام مشاغل را به اختيار ندما و خواجگان خود وا مىگذاشت . » ادوارد برون ، تاريخ ادبيات ايران ، ج 4 ترجمهء ياسمى ، ص 92 .\r\n","page_name":" 27 ","page_number":45},
  {"content":"\r\n\r\nمىشورانيد . راهها نيز ناامن بود و راهداران بجاى حمايت از كاروانها از آنان باج و تالان مىخواستند . درباريان و خانان و حاكمان و واليان در پايتخت و استانها بگرد آوردن مال و مكنت و تاراج ملك و ملت پرداخته بودند و شاه نيز آن‌چنان غرقهء درياى لذائذ بود كه به هيچ كار ديگر نمىپرداخت .\r\nبدتر از همهء اينها گسيختگى نظام ارتش بود كه پس از مرگ شاه عباس بزرگ آغاز شد . امنيت ظاهرى كه پس از آن پادشاه چند گاهى در ايران برقرار بود مايهء آن گرديد كه پادشاهان اهتمامى در نگاهدارى نيروى نظامى شاه عباسى نداشته باشند ضعف و تباهى كار ارتش ايران با كشتار بيشتر سرداران آزمودهء سپاه بفرمان شاه صفى و شاه سليمان به آخرين درجه رسيد و شاه سلطان حسين و درباريان خود به هيچ روى اعتنايى به كار سپاهيان و سپاهيگرى نداشتند به نحوى كه چون بلوچها در زمستان سال 1110 ه طغيان كرده كرمان را فروگرفتند ، دربار شاهى متوسل بگريگورى يازدهم والى گرجستان شد و او توانست آن فتنه را دفع كند . اين گريگورى يازدهم همانست كه به « شاهنواز خان » و « گرگين خان » شهرت دارد و اوست كه بعد از بروز ناآرامى در ميان قبيله‌هاى سنى افغان مأمور حكومت بر قندهار و آرام نگاه داشتن آن سامان شد ( 1116 ه ) و چنان غوغايى از آزار و كشتار در آن سرزمين به پا كرد كه كار بطغيان و عصيان افغانان و قتل او و همهء گرجيانى كه در قندهار بودند ، كشيد .\r\nغلبهء افغانان بر اصفهان تقريبا به همان سهولت انجام گرفت كه چيرگى تازيان بر تيسفون . زيرا آخر عهد صفوى از حيث فساد دربار شاهى و تباهى كار ملك و غلبهء اوهام و خرافات و چيرگى عالمان شرع در كار مملكت ، يعنى پرداختن آنان بامورى كه باز بسته بدانش و اطلاعاتشان نبود ، و خودكامگى واليان و حاكمان و سركشى رئيسان ايلها و تبارها و گسيختگى كامل ارتش و فقدان نيروى كار آزمودهء نظامى و مانند اين عاملهاى خردكننده با پايان عهد ساسانى يكسان و همانند بود و طبعا نتيجهء كار هم مىبايست در هردو داهيه و مصيبتى كه بايرانيان رسيد بر يك منوال باشد .\r\n\r\n","description":"","footnote":"","page_name":" 28 ","page_number":46},
  {"content":"\r\n\r\nواقعه از اينجا آغاز شد كه بر اثر آزارهاى گرگين خان گروهى از غلزائيان قندهار بدادخواهى باصفهان رفتند ليكن هيچگاه شاه را كه در حرمسرا مىگذراند نيافتند و ويژگيان گرجى شاه سلطان حسين هم سدى استوار بر سر راه آنان بودند ، و چون كارد به استخوان رسيد ميرويس غلزائى كلانتر قندهار بتن خود راهى اصفهان شد تا مگر گرهى از كار فروبستهء افغانان بگشايد ليكن خاصگيان گرجى او را نيز سرگردان نگاه داشتند و او عاقبت باسم سفر حج از اصفهان بيرون رفت و چون بپايتخت بازگشت وضع را آشفته‌تر ديد و اتفاق را با فرستادگان پتر بزرگ كه در اصفهان بودند بازخورد . آن جماعت به خوبى از بىسروسامانى اوضاع آگاه بودند و مىكوشيدند كه آب را گل‌آلوده‌تر كنند تا هم دولت از پا افتادهء صفوى يكباره به زانو درآيد و هم آرزوى تزار در دست يافتن بر تمام كناره‌هاى درياى مازندران آسانتر بنتيجه برسد . پس ميرويس را بشورش در قندهار تشويق كردند و آوازهء حملهء پتر بزرگ را بگرجستان و ارمنستان با همدستى گرگين خان در اصفهان درافگندند . در نتيجه ميرويس دوباره كلانترى قندهار يافت و مأمور شد كه مراقب كارهاى گرگين نيز باشد . ميرويس در 1113 ه گرگين خان را غافلگير كرد و كشت و به يارى غلزائيان سر بشورش برداشت و پس از زد و خوردهايى بر قندهار مسلط و مستقل شد . اندكى بعد افغانان ابدالى نيز در هرات سر بشورش و اعلان استقلال برداشتند . بعد از ميرويس پسرش محمود ابداليان را مطيع خود كرد و اين كار را بعنوان خدمتى بدربار غفلت زدهء اصفهان جلوه داد و لقب حسينقلى خان و يك شمشير مرصع و حكومت قندهار را برسم پاداش گرفت ( 1120 ه ) .\r\nدر اين اوان ، كه سركشى و طغيان از همه‌سوى گسترش مىيافت ، ملك - محمود سيستانى حكمران تون كه خود را از بازماندگان صفاريان مىدانست ، مشهد را تصرف كرد و بر خراسان مستولى شد ( 1122 ه ) .\r\nمحمود غلزائى هم سيستان و كرمان را تسخير كرد ليكن از لطفعلى خان داغستانى والى فارس شكست خورد و بقندهار گريخت . عمّ لطفعلى خان يعنى\r\n\r\n","description":"","footnote":"","page_name":" 29 ","page_number":47},
  {"content":"\r\n\r\nفتحعلى خان اعتماد الدوله كه وزير شاه سلطان حسين بود بر آن شد تا والى فارس را براى بركندن ريشهء فساد بقندهار روانه كند ليكن درباريان فاسد كه از توفيق وزير و برادرزاده‌اش خشنود نبودند پادشاه نادان صفوى را بر آن داشتند تا او را كور و خانه‌نشين كند و از اين راه لطفعليخان را هم از كار انداخته معزول و مقيد ساختند .\r\nاين كار بىخردانه داغستانيان را خشمگين ساخت چنان كه بشروان تاخته قتل و غارت وحشتناكى به راه انداختند و سپس بگرجستان حمله بردند و در آن سامان نيز ويرانى بسيار ببار آوردند ( 1131 ه ) . برادرزادهء گرگين خان ، واختانگ ششم « 1 » آمادهء قلع و قمع شورشيان ياد شده بود كه بر اثر توطئه دولتيان از اصفهان فرمان رسيد تا با آنان مدارا شود . واختانگ ازين فرمان چنان برآشفت كه سوگند خورد هرگز بخاطر پادشاه دست بشمشير نبرد و چنين نيز كرد يعنى هنگامى كه پادشاه صفوى در محاصرهء افغانان افتاد ، بدرخواست كمك وى پاسخى نداد و او را رها كرد تا در چنگ دشمنان گرفتار بماند .\r\nمحمود كه اين بار راه پيشرفت را بازديد ، با گروهى اندك دوباره سيستان و كرمان را تصرف كرد ( 1134 ه ) و از راه يزد باصفهان يورش برد و سپاه نامنظم اصفهان را كه بمقابله آمده بود به آسانى تارومار كرد و اصفهان را در محاصره گرفت .\r\nنكتهء سزاوار گفتن در اين ميانه آنست كه دو قوم درين يورش افغانان را يارى دادند تا دولت صفوى را براندازند : نخست زردشتيان كرمان و يزد كه از بس از قزلباشان و شاعيان و ملايان ظاهربينشان خوارى كشيده بودند هجوم افغانان را فوزى عظيم شمردند . دوم سيد عبد اللّه مشعشع پيشواى مشعشعيان كه بعد ازين در بارهء آنان سخن خواهم گفت . اين فرقهء مذهبى هم كه مبغوض اهل زمان بودند از آزار صفويان بر كنار نماندند و با اين حال هنگامى كه افغانان بجانب اصفهان پيش\r\n\r\n\r\n","description":"","footnote":"\r\n( 1 ) -  Wachtang VI  .\r\n","page_name":" 30 ","page_number":48},
  {"content":"\r\n\r\nمىرفتند سيد عبد اللّه با دوازده‌هزار عرب به يارى پادشاه صفوى آمد ولى نهانى بسرقصد تاراج داشت چنان كه هنگام رويا رويى سپاه اصفهان با سپاه محمود افغان از جاى نجنبيد مگر براى غارت اردوگاه ايران كه پس از شكست شرم‌انگيز سپاه اصفهان رخ داد .\r\nديگر از نكته‌هاى عبرت‌انگيز كه در گيراگير واقعهء افغانان شايستهء بيانست اين‌كه : شاه سلطان حسين و ديگر مؤمنان كه ياراى ستيزه با افغانان نداشتند به نذر و نياز و چله‌نشينى ، و دعا و وردهاى گوناگون كه براى دفع همهء بلاها و بيماريها و فتنه‌ها در كتابهاى « علما » مندرج بود ، و بسحر و جادو و احضار پادشاه جن با سپاه جنيان ، و استفسار از احكام نجومى ، و نوشتن نامه به « حضرت صاحب الامر » و بمشمع نهادن و به آب دادن آن ، و همانند اين چاره‌گريهاى زنانه متوسل شدند تا مگر آن بلاى بىامان را از خود بگردانند « 1 » اما با اين همه « تدابير » كارى از پيش نرفت و اصفهان در محاصرهء هشت ماهه چنان گرفتار قحط و غلا شد كه گندم منى به پنج و ده تومان ( دوهزار درهم ) رسيد و سپس نه گندمى در ميان بود و نه جوى و برنجى و ارزنى ، و كار به خوردن گوشت خر و شتر و سگ و موش و اجساد مردگان و كشتن و خوردن كشتگان كشيد در حالى كه همه‌چيز در بيرون حصار يافته مىشد « 2 » .\r\n\r\n\r\n","description":"","footnote":"\r\n( 1 ) - درين‌باره بنگريد بشرح جالب محمد هاشم آصف كه پدرش در فتنهء افغان زنده بود .\r\nرستم التواريخ ، ص 143 - 144\r\n( 2 ) - روضات الجنات فى احوال العلماء و السادات ، ميرزا محمد باقر خوانسارى : ج 1 ، تهران 1390 ه ق ص 117 - 118 ؛ تاريخ ايران سرپرستى سايكس ترجمهء فخر داعى ج 2 تهران 1330 خورشيدى ص 325 ببعد ؛ مشاهدات مسافران و مأموران خارجى مذكور در تاريخ ادبيات برون ، ج 4 ، ترجمهء رشيد ياسمى ص 105 ؛ گزارش مأموران شركت هند شرقى هلند در اصفهان منقول در شمارهء 1 مجلهء ايران ديروز ( تهران ، تابستان 1357 ) زير عنوان « روزنامهء سقوط اصفهان » .\r\n","page_name":" 31 ","page_number":49},
  {"content":"\r\n\r\nعاقبت در دوازدهم محرم سال 1135 اصفهان تسليم شد و محمود دو روز بعد در كاخ چهل ستون بر تخت سلطنت نشست و تاج پادشاهى را كه « طلبهء علوم شرعيهء » مدرسهء چهار باغ اصفهان تسليم او نموده بود ، بر سر گذاشت و بدوران پادشاهى او كه از رسواترين عهدهاى تاريخ ايران بود پايان بخشيد .\r\nبعد از تسليم كردن تاج و تخت صفوى بدست شاه سلطان حسين بمحمود افغان ، پسر سلطان حسين يعنى تهماسب دوم در قزوين اعلام سلطنت كرد ( 1135 ه ) ليكن به همين اعلام ساده اكتفا نمود و چون فوجى از افغانان بقزوين تاختند او آن شهر را رها كرد و بتبريز گريخت و پس از آن هم چندگاهى آلت دست فتحعلى خان قاجار و سپس متكى بر دلاورى و اراده نادر قلى بيك افشار بود و عاقبت هم بدست همين سردار نامى از پادشاهى عزل شد ( 1144 ه ) و بعد ازو نيز چندگاهى نوبت اين سلطنت اسمى با پسرش عباس سوم بود ( 1144 - 1148 ه ) و با اعلام سلطنت نادر اين آخرين نشانهء پادشاهى تبار شيخ صفى الدين اردبيلى از ميان رفت و نوبت شاهنشاهى بنادر قلى بيگ افشار رسيد كه با عنوان « نادر شاه » بر اريكهء سلطنت تكيه داد .\r\n\r\nعلتهاى انقراض سلسلهء صفوى\r\nدولت صفوى در يك هستهء اعتقادى و انضباطى صوفيانه بتدريج از دوران پيشوايى شيخ صفى الدين اردبيلى ( م 735 ه ) و جانشينان او شكل پذيرفت و وقتى دور ارشاد بشاه اسمعيل رسيد قدرت اعتقادى تازه‌تر و شديدترى بر آن افزوده شد و آن باور داشت اين دعوى بود كه قيام كنندهء صفوى برگزيده و برگماشتهء صاحب الامر و مفتخر بدريافت تاج و كمر و شمشير از دست اوست و بايد در ركاب او براى نشر دين حق شمشير زد ، كشت و كشته شد تا توان بسعادت ابدى رسيد .\r\nبدينگونه دوره‌يى از انضباط و از خود گذشتگى مقرون بتعصب بسيار شديد ، اگرچه كوتاه بود ، در تاريخ ايران آغاز شد كه از بعضى جهت‌ها تجديدى از همان وضع صدر اسلام و همان سختگيرى و كشتار بر سر اعتقاد دينى و پيروى از يك نوع\r\n\r\n","description":"","footnote":"","page_name":" 32 ","page_number":50},
  {"content":"\r\n\r\nانضباط اعتقادى استوار بود . اگر اين اعتقاد و انضباط به همان وضعى كه آغاز شده بود باقى مىماند يقينا دولت صفوى دوران درازترى را از تاريخ ايران شامل مى - گشت ، اما چنين نماند و به زودى اختلاف و دودستگى و طمع ورزى و سركشى و طغيان اميران و دولتيان از يك طرف ، و خودكامگى و عياشى و فساد و راحت‌طلبى و بى كفايتى بيشتر « مرشدان كامل » و شاهان از طرفى ديگر ، دولتى را كه با چنان قوت و جهش آغاز شده بود دچار سستى و تباهى نمود .\r\nيكى از مهمترين انگيزه‌هاى اين سستى و تباهى سوء تربيت شاهزادگان صفوى بود ، خلاف آنچه در نحوهء تربيت شاهزادگان عثمانى و ازبكى و حتى گوركانيان هند مشاهده مىشد . چنان كه در شرح وضع اجتماعى اين عهد خواهيم ديد بيشتر شاهزادگان صفوى يا در حيات پدران كشته يا كور يا زندانى يا معتكف گوشهء حرمسرا مىشدند ، و يا اگر از چنين بندهايى مىرستند در دام توطئه‌هايى مىافتادند كه پسر عمّان و برادران سلطنت يافته در طريق حياتشان مىگستردند و مسلما هيچيك از سلسله‌هاى پادشاهان ايران در ارتكاب اين سنخ جنايت بگرد خاندان صفوى نرسيد و اگر در گيرودار اين غوغاى خويشاوندكشى شاهزاده‌يى چون عباس ميرزا ، برحسب اتفاق و از حسن تصادف از قتل حتمى نجات نمى - يافت ، با انقلابها و شورشهاى پايان عهد سلطان محمد خدا بنده و با ناتوانى آن پادشاه سست راى عليل ، كسى براى تصاحب تاج و تخت صفوى باقى نمىماند و پادشاه نامبردارى چون « شاه عباس كبير » آوازهء عظمت ايران را تا سرزمينهاى دوردست نمىرسانيد . اين پادشاه توانا دولت بيمار صفوى را كه به حالت احتضار افتاده بود از بستر ناتوانى بيرون كشيد و بر سمند كاميارى برنشاند و در حقيقت نهضت شاه اسمعيلى را كه بعد ازو با آهنگى منظم راه فتور مىپيمود ، با همان شجاعت باضافهء تدبير و كاردانى خاص خود تجديد كرد و در مدتى قريب بنيم قرن ايران را در رديف شكوهمندترين كشورهاى آن روزگار قرار داد .\r\nاما همهء تاريخ‌دانان وقتى بخواهند فصل انقراض حكومت و سلسلهء صفوى\r\n\r\n","description":"","footnote":"","page_name":" 33 ","page_number":51},
  {"content":"\r\n\r\nرا بنويسند از همين شاهنشاه بزرگ آغاز سخن مىكنند . شگفت است كه اين مرد توانا درست مانند مرد تواناى ديگرى كه تاريخ ايران در دوره‌يى مشابه عهد صفوى به خود ديد ، يعنى خسرو انوشيروان ، در همان حال كه جان تازه‌يى بقدرت خاندان خود بخشيد ، مقدمهء انقراض آن نيز شد . شاه عباس با درهم شكستن سيطرهء سرخ كلاهان مدافعهء اعتقادى آنان را نسبت بخاندان صفوى هم از ميان برد . درستست كه او براى تجديد نيروى سلطنت چاره‌يى جز ضعيف ساختن آن گروه كه در حقيقت حكم حكومتى را درون حكومتى ديگر يافته بود ، نداشت ولى از آن پس شمشير زنان « مرشد كامل » « 1 » يا يكباره از كارها كنار رفتند و يا اگر به صورت قسمتى كوچك از نيروى عظيم دولتى باقى ماندند ، در حكم حاكمان يا سپاهيان يا فرماندهان جيره‌خوار بودند و همين كه جانشينان شاه عباس نسبت به اين سپاهيان جيره‌خوار بىعنايتى آغاز كردند ضعف ايران از حيث قدرت نظامى آشكار شد و اين نيرو بدنبال نيروى اعتقادى كه از ديرگاه بسستى گراييده بود ، راه نيستى گرفت .\r\nآن پادشاه بزرگ چنان كه مىدانيم ، به زور سپاه منظمى كه ترتيب داده بود توانست صلح و امنيت بىسابقهء ممتد براى ايران فراهم كند و جانشينان او كه قدر نيروى نظامى را در ايجاد چنين صلح طولانى نمىشناختند ، فريب آرامشى را كه هنوز از پرتو لياقت شاه عباس بزرگ در ايران برقرار بود ، خورده آغاز سهل‌انگارى در كار ارتش كردند . نخست آنكه خلاف نياى خود كه آنان راحتى بهنگام صلح با ورزشهايى همچون شكار و چوگان بازى و تيراندازى و همانند آنها ، بپىگيرى خوى جنگجويى عادت مىدادند ، از اين گونه كارها بر اثر تن آسانى كه در آنان راه جسته بود ، خوددارى نمودند ؛ دوم آنكه بجاى خرج كردن مبلغهايى از خزانه در راه نگاهداشت\r\n\r\n\r\n","description":"","footnote":"\r\n( 1 ) - نبايد مانند برخى از اهل تحقيق چنين پنداشت كه عنوان مرشد كامل در عهد شاه عباس از ميان رفته بود . اينك شاهدى از سخن حسنخان شاملو حاكم هرات در عهد آن پادشاه\r\n شها تويى كه چو پا در ركاب عزم كنى * زمانه جان بره ابرشت نثار كند\r\nپياده‌ام بره بندگى ، اميدم هست * كه لطف مرشد كامل مرا سوار كند \r\n","page_name":" 34 ","page_number":52},
  {"content":"\r\n\r\nآن سپاه ، كوشيدند تا آن پولها را در خزانهء شاهى بينبارند ، و دربارهاى خود را بجاى آراستن بوجود جنگاوران و سرداران شايسته و مردان كارديده بزرينه و سيمينه و گوهرينه آراسته سازند و برترى جويى را در چنين ظاهرهاى فريبنده بپندارند .\r\nنتيجهء اين اشتباه آن شد كه هنگام حملهء محمود افغان بر اصفهان نه سپاه منظمى در پايتخت بود و نه اسلحهء كافى ، حتى باروت ! تا آنجا كه كارگزاران سلطنت صفوى براى حفظ جان پادشاه تقاضاى باروت و توپچى كار آزموده از مأموران شركت هند شرقى هلند مىكردند و مأموران آن شركت ببهانهء مجهز نبودن و ضعف و ناتوانى خود درين مورد آنان را بمراجعه و توسل بشركتهاى انگليسى و فرانسوى مستقر در اصفهان تشويق مىنمودند و سرانجام چون كار بجنگ كشيد سى يا چهل‌هزار سپاهى از اصفهان از دوازده هزار سپاه محمود شكست خوردند و برسوايى تمام تارومار شدند . بسيارى ازين سپاه سى يا چهل هزار نفرى بچوبدستى مسلح بوده‌اند ! . . .\r\n« 1 » علت بزرگتر ديگر در افتادن دولت صفوى بسراشيب انحطاط و زوال پيش گرفتن سياست خاص شاه عباس نسبت بوليعهد و شاهزادگان ديگر بود . تا دوران او معمول چنان بود كه شاهزادگان ، حتى از خردسالى ، بحكومت شهرهاى مهم مانند هرات و مشهد و شيراز و تبريز و جز آنها گماشته مىشدند و عده‌يى از سران قزلباش آنان را در بست و گشاد كارها يارى مىدادند . نخستين كسى كه اين رسم را از ميان برد شاه عباس اول است كه گويا از اينكه پسر محبوب و دليرش صفى ميرزا مانند او كه پدر را از سلطنت بر كنار كرده بود ، روزى مزاحم وى گردد ، بيمناك بود ؛ و او نه تنها به همين خوددارى از واگذاشتن حكومت و اقتدار محلى بصفى ميرزا بسنده نكرد بلكه با اندك بدگمانى آن جوان شجاع را كه مورد علاقه ايرانيان بود ، كشت و دو فرزند ديگرش امام قلى ميرزا و محمد ميرزا معروف بخدابنده ميرزا نيز به زودى كور\r\n\r\n\r\n","description":"","footnote":"\r\n( 1 ) - بنگريد بگزارش مأموران شركت هند شرقى هلند مذكور در پاورقى صفحهء 31 .\r\n","page_name":" 35 ","page_number":53},
  {"content":"\r\n\r\nو خانه‌نشين شدند و اين دومى كه تاب كورى و خانه‌نشينى نداشت خود را كشت ! شاهنشاه مقتدر صفوى با همه مآل‌انديشى كه داشت بسبب همين ترس ، نوادگان خود را بخواجه‌سرايان و اهل حرم سپرد تا در كنار خواجگان و زنان بزرگ شوند و از آن ميان سام ميرزا را خوب مىشناسيم كه بعد از جلوس بجاى نيا باسم پدر خويش ناميده شد و « شاه صفى » لقب يافت . وى دوران سلطنت خود را به باده‌گسارى و خوش‌گذرانى با زنان بسرآورد و زمام امور را در دست وزير و نديمانش نهاد . باقى پادشاهان صفوى تا آخر بر همين منوال تربيت شدند و هنگامى كه شاه سلطان حسين بمحاصرهء افغانان دچار شد در « دمورقاپى . . . چهل شاه‌زادهء صاحب ريش . . . و صد و ده شاه‌زاده بسن پانزده سال و چهارده سال كمتر بودند » « 1 » كه يقينا گروه بزرگى از آنان حاصل همخوابگيهاى متمادى آن « پادشاه جمشيد نشان » با زنان و كنيزكان بىشمارش بود . همه اين شاهزادگان از همان تربيتى برخوردار بودند كه شاه عباس بزرگ مرسوم كرده بود يعنى ادب آموختن از زنان حرم و خواجه‌سرايان و سواد اندوختن از معلمان و مؤدبانى كه معمولا در سرخانه بزرگان آمدوشد مىكردند .\r\nليكن از تربيتى كه لازمه فرمانروايى و لشكر آرايى بود بهره‌يى نداشتند و به همين سبب چون پادشاهى يافتند بست و گشاد كارها بدست وزيران و خواجه‌سرايان و اهل حرم افتاد و پادشاهانى كه وجودشان مدار كلى امور بود بمردان عاطل بيهوده‌يى مبدل گرديدند و در اين ميان هم بر اثر سعايت و دخالت مغرضان يا در نتيجه درنده خويى شاه صفى و شاه سليمان و بىلياقتى شاه سلطان حسين بسيارى از مردان لايق و مؤثر بقتل رسيدند كه فقدان بعضى از آنان مانند امامقلى فاتح هرموز و زينل خان شاملو سپهسالار ضايعه‌يى بزرگ براى كشور بود . از جمله آخرين كارهاى اين گونه پادشاهان كه پايه‌هاى تخت پادشاهى صفويان را بطور قطع درهم شكست كور كردن و زندانى ساختن فتحعلى خان اعتماد الدوله داغستانى وزير اعظم شاه سلطان حسين\r\n\r\n\r\n","description":"","footnote":"\r\n( 1 ) - رستم التواريخ ، چاپ سوم ، 2537 شاهنشاهى ص 146 .\r\n","page_name":" 36 ","page_number":54},
  {"content":"\r\n\r\nو بزندان افگندن خويشاوند دلير او لطفعلى خان درهم‌شكنندهء نخستين حملهء افغانان و رنجانيدن خويشاوند شجاع آنان واختانگ والى گرجستان مدافع تاج و تخت ايران در برابر قبايل سركش لزگى بود كه همهء آنها بتحريك و توطئهء نديمان و مشاوران مغرض و خائن شاه سلطان حسين كه سود خود را در برانداختن اين مردان مىدانستند انجام شد و در نتيجه اصفهان بدان آسانى و با آن همه رسوايى بدست افغانان افتاد .\r\nگرفتارى بزرگ ايران در پايان عهد صفوى اعتقاد بيشتر مردم بدين امر بود كه شاهان صفوى مأموران و نصب شدگان امامانند بحكومت و بسلطنت « 1 » و دولتشان به حكم احاديث و اخبارى كه عالمان دين نقل كرده‌اند « مخلّد و بظهور قائم آل محمد متصل » است « 2 » . اين تصور باطل بمردان لايقى كه توانايى قيام عليه صفويان داشتند امكان مذهبى و اجتماعى چنين اقدامى را نمىداد و حتى نادر قلى افشار كه بعد از كاميابيهاى نظامى مقدمات كار سلطنت را براى خود فراهم مىآورد ، ناگزير شد چندگاهى بعنوان نيابت و وكالت « عباس ثالث » فرزند شاه تهماسب دوم زمام امور سلطنت را در دست داشته باشد .\r\nشايد اگر اين اعتقاد بحقانيت پادشاهى صفويان در چنين زمانى وجود نمى - داشت صاحب قدرتى از گوشه‌يى برمىخاست و آن قدرت ضعيف شده را از ميان مىبرد و جاى يكى از آن پادشاهان سست‌راى بعد از شاه عباس بزرگ را مىگرفت ؛ اما در اين مورد هم وضع پايان عهد ساسانى تجديد شد چنان كه در آن تاريخ هم ايرانيان چنين مىپنداشتند كه فرمانروايى بر ايران از روى حق و لزوم شرعى ويژهء خاندان ساسانى است نه حق سركشان و زورمندانى از قبيل بهرام چوبين و مانندگان او . به همين سبب بود كه هيچيك از زورآزمايان داخلى كه هركدام چند صباحى بر\r\n\r\n\r\n","description":"","footnote":"\r\n( 1 ) - درين‌باره بجاى خود سخن گفته خواهد شد .\r\n( 2 ) - گذشته از ص 9 از همين مجلد ، درين باره بنگريد بكتاب رستم التواريخ ص 98 و 143 .\r\n","page_name":" 37 ","page_number":55},
  {"content":"\r\n\r\nتيسفون تسلط يافتند نتوانستند خود را شاهنشاه بخوانند بلكه ببهانهء حمايت از شاهزادگان ساسانى فرمانراوييهاى كوتاهى كردند و از ميان رفتند ، و عاقبت تغيير حكومت ساسانى ، درست مانند دگرگونى پادشاهى صفوى ، بدست مردمى انجام شد كه از بيرون و خارج از محيط اعتقادى ايرانيان آمده بودند . اين را بايد از عيبهاى صريح حكومتهايى شمرد كه در آنها سياست و دين توامانند .\r\n\r\nافشاريان\r\nچنان كه پيش ازين ديده شد با حملهء افغانان دولت شاه سلطان حسين به آسانى درهم ريخت ، مانند كوهى كه بكاهى بند باشد ! در ايامى كه محمود افغان اصفهان را در محاصره مىگرفت ، تهماسب ميرزا سومين فرزند شاه سلطان حسين در انديشهء گردآوردن نيرو از اصفهان گريخت ليكن بجاى آنكه بلا را از خود بگرداند در شهر قزوين بخوش‌گذرانى نشست و همين كه خبر تسليم شدن پدر به دو رسيد سلطنت خود را در آن شهر اعلام كرد ( 1135 ه ) ، و اندكى بعد در برابر حملهء فوجى از افغانان به تبريز گريخت . محمود ( 1135 - 1137 ه ) و پس از او اشرف ( 1137 - 1142 ه ) چند سالى بر قسمتهايى از ايران پادشاهى داشتند و در اين مدت از قتل عامها و كشتارهاى پياپى و آزار و غارت هيچ فرونگذاشتند چنان كه شرح همهء كارهاى آنان بملالت خاطر مىانجامد . دو دولت روسيه و عثمانى هم كه دنبال نمدى از كلاه درهم‌گسيختهء صفوى مىگشتند ، بىسامانى كشور را دست موزهء چيرگى بر بخشهايى از ايران كردند و سرانجام شمال و خاور آن را ميان خود تقسيم نمودند . بخش روسيه تمام كناره‌هاى درياى مازندران از دربند قفقاز تا استراباد ، و سهم عثمانى آذربايجان و كرمانشاهان و همدان شد و دولت اخير بدنبال چنين قرارى تبريز را محاصره كرد . شاه تهماسب كه در جست‌وجوى متحدى بود ، چيرگى پتر تزار فزونىجوى روسيه را بر همه سرزمينهايى كه چشم بر آنها دوخته بود ، پذيرفت بدان شرط كه نيرويى به يارى وى فرستد . پتر هم جوانمردى كرد و همهء سرزمينهاى ياد شده را گرفت اما كسى به يارى شاه بىتاج و تخت صفوى نفرستاد .\r\nدولت عثمانى هم دچار پات‌رزم اشرف شد و او اگرچه تا نزديك اصفهان پيش‌رفت\r\n\r\n","description":"","footnote":"","page_name":" 38 ","page_number":56},
  {"content":"\r\n\r\nليكن آخر كار سپاهيان سلطان از مبارزه با يك دولت سنّى خوددارى كردند و پراگنده شدند و كار ميان دو طرف به صلح كشيد بدان شرط كه اشرف سلطان عثمانى را « امير المؤمنين » و « خليفهء مسلمين » بشناسد و سلطان هم از همهء سرزمينهاى غربى ايران چشم پوشد و اشرف را پادشاه ايران بداند .\r\nبا همهء اين احوال حكومت حقيقى ايران گرداگرد وجود شاه تهماسب ثانى كه فاقد هرگونه لياقتى بود ، شكل مىپذيرفت زيرا نخست فتحعلى خان قاجار و اندكى بعد نادر قلى بيك افشار ببهانهء بازگرداندن سلطنت بصفويان زمام اختيار دولت شاه تهماسب را در دست گرفتند .\r\nنادر قلى بيك كه بعد از تصاحب تخت و تاج ايران نادر شاه افشار خوانده شد ، از عشيرهء كوچك قرخلو ، شعبه‌يى از ايل افشار ، بود . ايل ياد شده دسته‌يى از تركمانان بودند كه مقارن حملهء مغول بآذربايجان رفتند و در دوران شاه اسمعيل به ابيورد خراسان كوچانده شدند . نادر در ميان عشيرهء مذكور بسال 1100 ه در دستگرد ( از ناحيهء دره‌گز خراسان ) ولادت يافت . در هژده سالگى به خدمت يكى از رئيسان ايل افشار ابيورد كه حاكم آن ديار بود ، درآمد و دختر او را بزنى گرفت و پس از وى بجاى او عهده‌دار رياست قبيله و حكومت ابيورد شد و بدينگونه زندگى نظامى و سياسيش آغاز يافت .\r\nدر اين اوان ملك محمود سيستانى كه در خراسان دم از استقلال مىزد ، نادر را بدفع ازبكان مأمور كرد و او اندكى بعد سر از طاعت محمود پيچيد و با او بستيزه پرداخت و يك بار او را در نزديكى مشهد منهزم ساخت و شاه تهماسب را بخراسان دعوت كرد ، و چون تهماسب دعوت او را پذيرفت بسيارى از طرفدارانش در خراسان بنادر پيوستند و كار او بالا گرفت و به دو لقب تهماسبقلى ( چاكر تهماسب ) داده شد .\r\nتهماسبقلى در محرم سال 1139 ملك محمود سيستانى را در مشهد محاصره كرد و در صفر همان سال فتحعلى خان قاجار را كه سمت سپهسالارى شاه تهماسب داشت از ميان برد و بجاى او سپهسالار گرديد ، و چون كار ملك محمود را در ربيع الثانى سال\r\n\r\n","description":"","footnote":"","page_name":" 39 ","page_number":57},
  {"content":"\r\n\r\n1139 ه تمام كرد بسرعت دنبال كار افغانان ابدالى كه در هرات استقلال داشته و تا حدود قائنات پيش آمده بودند رفت و تا 1141 ه غائلهء آن قوم را خواباند و بىدرنگ آهنگ اصفهان نمود و اشرف را در ربيع الثانى 1142 ه در مورچه خورت به سختى شكست داد و سپس او را تعقيب كرده در دشت زرقان نزديك شيراز بار ديگر منهزم نمود چنان كه سر از پاى نشناخته بجانب لار گريخت و در راه بسيارى از افغانان از پاى درآمده يا كشته شدند . اشرف از لار آهنگ بازگشت بقندهار كرد ليكن در بلوچستان كشته شد و غائلهء افغانان بپايان رسيد و بدينگونه تاج و تخت صفويان كه از سال 1135 تا سال 1142 ه در تصرف بيگانه بود بهمت نادر دوباره ، ولى براى مدتى كوتاه يعنى سه سال ديگر ( از ربيع الثانى 1142 تا ربيع الاول 1145 ه ) نصيب صفويان گرديد و اين مدت براى نادر كافى بود تا هم‌دست روسيان و عثمانيان را از ايران كوتاه كند و هم افغانان ابدالى را كه دوباره قيام كرده بودند بسر جاى خود نشاند . سپس شاه تهماسب را كه در جنگ ناانديشيده‌يى با عثمانيان شكستى سخت خورده و تا همدان و كرمانشاه و تبريز را از دست داده و در اصفهان بعياشى و ارتكاب كارهاى زشت پرداخته بود ، باصلاح ديد بزرگان مملكت از سلطنت خلع كرد و پسر خردسالش عباس ميرزا را بجاى وى بسلطنت برگزيد و خود نايب السلطنه شد ( 1145 ه ) .\r\nپس ازين مقدمات تا سال 1148 ه نادر در چند جنگ با عثمانيان ناحيتهايى را در عراق و ارمنستان و گرجستان پس‌گرفت و در همان حال سرداران او بعضى شورش - هاى داخلى را از ميان بردند . آنگاه از آن سوى رود ارس بدشت موقان آمد و در آنجا اردو زد و در همان دشت بود كه واقعهء انتخاب وى بسلطنت و تاجگذارى او رخ داد ( 24 شوال 1148 ه ) و بدين ترتيب دولت صفوى كه بعد از واقعهء اصفهان تنها اسمى از آن مانده بود قطعا منقرض شد .\r\nپيشامدهاى بعد ازين تاريخ تا كشته شدن نادر ( يازدهم جمادى الاخر 1160 ه ) بسيار است و غير از لشكر كشيهاى داخلى او كه همه به قصد سركوب سركشان انجام شده ، فتح قندهار ( 1150 ه ) و لشكركشى بهند و فتح دهلى ( 1151 ه ) و پيروزيهاى\r\n\r\n","description":"","footnote":"","page_name":" 40 ","page_number":58},
  {"content":"\r\n\r\nمكرر در جنگ با دولت عثمانى قابل ذكرست . اين جنگها كه با دولت عثمانى شد بيشتر بر سر قبولانيدن شرطهاى مذهبى نادر بر عثمانى و بستن پيمانى براى تعيين مرزهاى مشخص با متصرفات آن دولت در جانب ايران بود و عاقبت اين پيمانه نامه ميان دولت عثمانى و سفيران نادر ( ميرزا مهديخان منشى و مصطفى خان شاملو ) بسال 1160 ه امضاء شد و مفاد آن شناختن مرزهاى ايران و عثمانى بنابر پيمان ميان شاه صفى و سلطان مراد چهارم ، تعهد كارگزاران عثمانى در حفظ سلامت حاجيان ايرانى و نقل و انتقال آنان در راه زيارت كعبه ، تعيين سفيرانى در دو پايتخت به مدت سه سال ، بازداشتن ايرانيان از دشنام‌گويى بخليفگان سه‌گانه ، ترك دشمنى و ادامهء صلح از هردو جانب ، مطالبه نكردن باج و خراج از بازرگانان يكديگر . . . بود .\r\nبا همهء اين خدمتها كه نادر بايران كرده بود هيچگاه نتوانست اعتماد ايرانيان را جلب كند و اين بىاعتمادى و نارضايى خاصه از هنگامى كه سلطنت ايران را به زور دسيسه تصاحب كرد و ببرانداختن آخرين بازماندهء صفوى پرداخت قوت گرفت و بعد از چندى بشورش‌هاى پياپى مردم در اين سوى و آن سوى كشور پهناورش كشيد و درين ميان داستان شورش ازگيان داغستان و سفر نادر از مشهد بدان ديار ( محرم 1154 ه ) و تير انداختن مردى ناشناخته بر او و متهم شدن پسر دلاور نادر يعنى رضا قلى ميرزا بدين جنايت و كور كردن او در داغستان پيش آمد كه يكباره آن سردار پرتدبير را بآدم‌كش بىباكى مبدل ساخت و مال دوستى بىحسابش كه بعد از فتح دهلى گريبانگير او شده بود بر اين آتش سنگدلى و خونريزى دامن زد چنان كه در مطالبهء مال از هركس و هر ديار راه مبالغه پيش‌گرفت و ازين راه آسيبهاى بسيار بايرانيان رسانيد و سخت‌كشى و آزار و قتل عامهاى او مانند كارهايش در شوشتر و شيراز و لار و ساختن كله منارها در فارس و كرمان و كور كردن گروهى بزرگ از زيردستان و همانند اين كارهاى نابهنجار او بجايى كشيد كه عرصه را بر مردم تنگ كرد و كار را بشورشها و انقلابهاى پياپى و بدگمانى ميان او و سردارانش كشانيد چنان كه چند تن از آنان كه نادر در انديشهء كشتنشان بود ، شبانگاهى در فتح‌آباد خبوشان ، بسراپردهء او هجوم بردند و او را از پاى درآوردند ( جمادى الثانى 1160 ه ) .\r\n\r\n","description":"","footnote":"","page_name":" 41 ","page_number":59},
  {"content":"\r\n\r\nاين واژگونگى حال را در نادر مىتوان بگونه‌يى از ديوانگى تعبير كرد و اگر اين حال به پيش نمىآمد جهانگشاى افشار بىترديد يكى از درخشان‌ترين چهره هاى تاريخى جهان مىبود . وى كشورى را از غرقاب نيستى بديار هستى كشانيد و بدان آبرو و رونق و شكوه بخشيد و حد مملكت را به همان مرزها رسانيد كه قلمرو فرهنگ ايرانيست ، و در دنبال پيروزگريهاى خود بموضوعهايى چون ايجاد نيروى دريايى در درياى مازندران و در خليج‌فارس همت گماشت ، و بالاتر از همه در تغيير محيط تعصب‌آلود و خرافه آمودى كه صفويان و همدستان متعصبشان پديد آورده بودند ، كوشش بسيار كرد ، بكشورى از هم گسيخته و درهم‌ريخته نظمى و نسقى داد ، اما گردش ايام بالاى دست او بود و نگذاشت كه او ديرزيد و نيكوكار و سودمند باقى بماند تا شد آنچه شد و گذشت آنچه گذشت !\r\nبا كشته شدن نادر خاندان افشارى اهميت خود را بگونه‌يى آشكار از دست داد و اگرچه تا قسمتى از دوران قاجارى باقى ماند ولى به زودى بيك حكومت ضعيف محلى در خراسان مبدل گرديد و در سال ( 1218 ه ) بعهد پادشاهى فتحعليشاه قاجار منقرض شد .\r\n* * * در پايان اين مطالعهء كوتاه كه در شناخت محيط سياسى ايران از اوايل سدهء دهم تا ميانهء سدهء دوازدهم هجرى داشته‌ايم ، اشارهء مختصر و فهرست وارى به وضع آسياى صغير و قلمرو دولت عثمانى ، هندوستان و فرارود شايسته مىنمايد زيرا :\r\n1 ) بخشهايى ازين سرزمينها كه نام برده‌ام تا پيش از دوران معاصر جزو خاك ايران و در قلمرو مستقيم فرهنگ ايرانى قرار داشته است مانند همهء سرزمينهاى ميان آمويه دريا و سير دريا و بخشهاى گسترده‌يى از خراسان كه در دوران قاجاريان بچنگ روسيان افتاده يا دولت نوساخته و نوخاستهء افغان بگونه‌هايى كه بجاى خود خواهم گفت آن را ضميمهء خاك خود كرده است ، و مانند بعضى از ولايتهاى عثمانى در مرزهاى\r\n\r\n","description":"","footnote":"","page_name":" 42 ","page_number":60},
  {"content":"\r\n\r\nغربى و جنوب غربى آن ، و ولايت سند از شبه قارهء هند . قسمتهاى ديگرى از تمام سرزمين هند و آسياى صغير به شرحى كه در مجلدهاى پيشين اين كتاب ديده‌ايد ، از سده‌هاى پيشين زير نفوذ شديد فرهنگ ايرانى درآمده بود به نحوى كه هنگام بحث در تاريخ فرهنگ و ادب ايرانى نمىتوان ، و نبايد ، آنها را ناديده گرفت و بويژه از كوششهاى گسترده‌يى كه بسود زبان و ادب فارسى در آنها انجام مىگرفت صرف نظر كرد .\r\n2 ) با قيام شاه اسمعيل و سرخ كلاهان تركى زبان و با ادامهء سياست مذهبى تعصب‌انگيز و سفاهت‌آميز دولت صفوى و كارگزارانش در برابر سنيان ، و همچنين با انقلابهايى كه در دوران سلسلهء ياد شده تا فتنهء افغان رخ داد بسى از ايرانيان خود را از آتش بلا بيرون افگنده جاى آرام و آسايش را بيرون از زادگاه خود جست و جو كرده و در سرزمينهاى ياد شده سكونت گزيده و همانجا بخلق آثار خود در علم و ادب پرداخته‌اند .\r\n3 ) گوركانيان هند از عهد همايون و خاصه از دوران جلال الدين اكبر ببعد ، به نحوى خاص حمايت از فرهنگ ايرانى بويژه زبان و ادب فارسى را بر عهده گرفتند ؛ و سلاطين عثمانى و همهء بزرگان درگاهشان در تشويق و ترغيب عالمان ايرانى و ايجاد كتابخانه‌هاى پرارزشى از نسخه‌هاى فارسى كه هنوز هم گنجينه‌هايى از آنها در تركيه باقى است ، كوششهاى ديرباز داشتند ، درحالىكه پادشاهان صفوى و سرخ كلاهان همزمان با فعاليتهاى ياد شده در اين راهها كارى كه شايستهء گفتار باشد انجام ندادند .\r\nرعايت اين نكته‌ها ما را بر آن مىدارد كه در ذيل اين مبحث نگاهى ، اگرچه كوتاه ، به وضع سياسى سرزمينهاى زبرين نيز بيفگنيم . اما پرداختن بدين موضوع نبايد خوانندهء اين كتاب را به اين انديشه اندازد كه من ، خداى ناخواسته و ناكرده ، آن سرزمينها را بعنوان قلمرو سياسى دولتهاى ايرانى به حساب مىآورم . روشنست كه چنين نيست و در جلدهاى پيشين ازين كتاب نيز چنين نبود .\r\n\r\n","description":"","footnote":"","page_name":" 43 ","page_number":61},
  {"content":"\r\n\r\n\r\nدولت عثمانى\r\nپيش ازين ديده‌ايم كه رابطهء دولت تيمورى و دولت عثمانى با جنگ و همسايگى ميان تيمور و بايزيد اول ( سلطنت 792 تا 805 ه ) آغاز شد ليكن حادثه‌هاى نظامى بعد از تيمور و تشكيل دولتهاى قراقويونلو و آق قويونلو ميان دو دولت عثمانى و تيمورى فاصله افگند و رابطهء آنها از راه مكاتبه و فرستادن تحفه‌ها و هديه‌ها انجام مىگرفت ، و در اين ميان رفت‌وآمد دانشمندان و اديبان ميان دو كشور برقرار سابق ادامه داشت .\r\nوقتى شاه اسمعيل صفوى با رسمى كردن مذهب دوازده اماميان و اصرار در دشنام‌گويى خليفگان سه‌گانه و كشتار اهل سنت كار خود را آغاز كرد ، پادشاهان عثمانى كه تا اين هنگام بداخلهء ايران تجاوز نكرده بودند ، همت بر آن گماشتند كه هم در تعقيب شيعيان طرفدار صفويه و هم برسم اعتراض بدولت صفوى در آزار سنيان و بدگويى بزرگان اهل سنت ، سرخ كلاهان را تنبيه كنند . جنگ چالدران بدينگونه آغاز شد و كيفرى سخت بود كه بصفويان و قزلباشان داده شد و رعبى كه از آن حاصل شد تا دوران هنرنماييهاى شاه عباس بزرگ باقى ماند چنان كه شاه تهماسب تا پايان عمر خود از رويارويى با سپاهيان عثمانى برحذر بود « 1 » ، اما عثمانيان تا پايان عهد صفوى هيچگاه از مبارزهء مذهبى با آن دولت باز نايستادند و بدين بهانه هر وقت توانستند در داخلهء كشور ايران پيش‌رفته بعضى از شهرها و دژها را ويران كرده يا طعمهء آتش ساخته‌اند . جنگهاى ايران و عثمانى كه تا دوران پادشاهى نادر ، و بعد از آن ، ادامه داشته در حقيقت نتيجه‌يى جز خونريزيهاى دائم و صرف مال و مكنت دو كشور ببار نياورد . در سراسر اين جنگها تنها يك‌بار سپاهيان عثمانى ادامهء آن را جائز ندانستند و آن هنگامى بود كه لشكريان خواندگار اشرف افغان را در عقب - نشينى بسوى اصفهان تعقيب مىكردند و عاقبت ادامهء ستيز را با يك پادشاه سنى و سپاهيان سنى مذهب او حرام شمرده دست از جنگ برداشتند و ازين راه مايهء پيروزى اشرف گرديدند .\r\n\r\n\r\n","description":"","footnote":"\r\n( 1 ) - رجوع شود به همين كتاب و همين جلد ص 12 - 13 .\r\n","page_name":" 44 ","page_number":62},
  {"content":"\r\n\r\nاز دوران شاه اسمعيل تا پايان پادشاهى نادر هجده سلطان عثمانى از بايزيد ثانى ( 886 - 918 ه ) تا محمود اول ( 1143 - 1168 ه ) بر كشور خود فرمان راندند و در عهد همين پادشاهانست كه دائم جنگ و صلح بىسرانجام و آمدوشد بىحاصل سفيران عثمانى و ايرانى ادامه داشت ، ولى اگر اين شهرياران در جانب ايران كاميابى محسوسى نداشتند در اروپا و شمال افريقا و بخشى از آسيا پيروزيهاى بسيار يافتند و تا پشت ديوارهاى وين پيش رفتند و سراسر اروپا و حوزهء رياست مسيحيت را در آن ديار بوحشت طولانى دچار ساختند ؛ و در ضمن همين پيشرفتهاست كه بعد از فتح شام و مصر و عربستان ( 923 ه ) در حرمين خطبه بنام سلطان سليم خان اول ( 918 - 926 ه ) خواندند و ازين تاريخ بود كه سلطانان عثمانى عنوان خلافت يافتند . پسر همين سلطان سليم يعنى سلطان سليمان اول كه تا 974 ه سلطنت كرد امپراطورى عثمانى را از مرزهاى ايران تا تنگهء جبل الطارق و از كناره‌هاى دانوب تا سواحل درياى سرخ و كرانه‌هاى افريقا در مديترانه گسترش بخشيد و اگرچه فوارهء قدرت عثمانى درست بعد از همين سلطان « كبير » آغاز سرنگون شدن كرد ، ليكن آن دولت تا بعد از جنگ اول بين الملل و تشكيل جمهورى تركيه از بازماندهء خاك عثمانى باقى ماند .\r\nثروت سرشار سلطانان عثمانى و تسلط آنان بر بخشهاى بسيار پهناورى از كشورهاى اسلامى باعث شد كه درگاهشان مركز اجتماع گروه بزرگى از دانشمندان و اديبان ديارهاى گوناگون گردد . دستهء بزرگى از اين عالمان و اديبان از آغاز عهد صفوى ببعد بعلتهايى كه پيش ازين گفته‌ام از ايران مهاجرت كرده و در دوره‌هايى محدود يا نامحدود در خاك عثمانى باقىمانده و كتابهايى به عربى و به فارسى در آنجا تأليف نموده‌اند . علاوه بر اين بر اثر توجه خاصى كه پادشاهان عثمانى و بزرگان دولتشان به زبان و ادب فارسى داشتند ، پايتخت آنان از پناهگاههاى بزرگ شاعران و اديبان زمان و محل گردآمدن نسخه‌هاى فراوان از كتابهايى كه عالمان و اديبان ايرانى بتازى و پارسى تأليف كرده‌اند ، در كتابخانهاى شاهان و بزرگان درگاهشان گرديد كه هنوز\r\n\r\n","description":"","footnote":"","page_name":" 45 ","page_number":63},
  {"content":"\r\n\r\nهم بسيارى از آنها در جاى خود باقيست . اجتماع همين كتابهاى بيشمار و كتابهاى ديگرى از سراسر بلاد اسلامى در روم باعث شد كه بهترين كتابها در ذكر موضوعات علوم و معرفى كتابهايى كه در فنون مختلف تا عهد مؤلفانشان پديد آمده بود ، در آن ديار بوجود آيد مانند مفتاح السعاده تأليف طاش كبرىزاده و كشف الظنون حاجى خليفه و ايضاح المكنون اسماعيل پاشا و هدية العارفين در ذكر نام و بيان خلاصهء احوال مؤلفان و شاعران و عالمان و اديبان عربى و فارسى و تركى ، و جز آن . گذشته از اينها چون زبان فارسى در حوزهء اين امپراطورى پهناور بعنوان زبان نيم رسمى دولتى و اشرافى به كار مىرفت ، در سراسر خاك عثمانى ، حتى در يوگواسلاوى امروزين ، زبان فارسى و آثار استادان بزرگ ايرانى خاصه سعدى و مولوى و حافظ رائج بود و در خاندانهاى رجال و بزرگان تعليم مىشد . در فصلهاى مختلف اين مجلد نام كسانى را از عالمان و اديبان ايرانى خواهيد يافت كه زندگى را در خاك روم و در خدمت سلطانان و بزرگان آن ديار گذرانيده و بنام آنان اثرهايى فراهم آورده‌اند .\r\nخلاصهء سخن آنكه اگر در عهد فرمانروايى سلسلهء صفويان بعلتهاى مختلفى كه شمه‌يى از آنها در فصل مربوط باز نموده خواهد شد ، دربارهء دانشهاى عقلى و ادبى و پرورش سخنوران فارسى كوتاهى مىشد ، وجود دولت عثمانى در خارج از ايران قسمتى ازين كوتاهى و قصور را جبران مىنمود و جبران قسمتى ديگر را براى گوركانيان هند باقى مىگذاشت .\r\n\r\nدولت گوركانى هند\r\nاين گوركانيان هند كه بتعبير مورخان غربى و مؤلفان هندى « مغول هند » يا « مغول كبير هند » ناميده مىشوند ، اخلاف ظهير الدين بابر تيمورى معاصر و هم‌پيمان شاه اسمعيل صفوى در مبارزه با اوزبكان ، بوده‌اند . اينان مانند نياكانشان به زبان و ادب فارسى و هنر و فرهنگ ايرانى عشق مىورزيدند و دربارهايشان را بوجود گروهى بزرگ از شاعران پارسىگوى و پارسىنويسان و فرهنگ‌دانان ايرانى مىآراستند .\r\n\r\n","description":"","footnote":"","page_name":" 46 ","page_number":64},
  {"content":"\r\n\r\nنسب ظهير الدين بابر در پشت چهارم بجلال الدين ميرانشاه پسر امير تيمور گوركان مىرسيد و در آغاز جوانى بر قسمتى از فرارود فرمانروايى داشت ليكن چون ازبكان او را از آن ديار راندند بافغانستان هجوم برد و در همان حال از راه اتحاد با شاه اسمعيل چندبار در بازگرفتن فرارود كوشيد و چون ديد كه كارش با ازبكان بسامان نمىرسد آن ديار را رها كرد و در گسترش حوزهء قدرتش در سرزمين افغانستان اهتمام جست و پس از آنكه كابل را بسال 910 ه فراچنگ آورد آن را پايتخت خود كرد و از آنجا بهمراهى فوجهايى از تركان جغتاى كه خود آنان را مغول مىناميد ، حمله‌هاى خويش را برهند آغاز كرد و از سال 932 ه تا سال 937 ه كه سال مرگ اوست ، تمام بخشهاى شمالى هند را از رود سند تا بنگاله تصرف كرد « 1 » .\r\nهمزمان با اين كوششها سلسله‌هاى متعددى از پادشاهان مسلمان در شبه قارهء هند حكومت مىكردند كه در دستگاههاى امارت همگى آنان زبان و ادب فارسى رسمى بود و مردان سياست و فرهنگ ايرانى بر سر كارها بوده زمام امور را در دست داشتند و بويژه در اين اوان تا چند مدتى از عهد گوركانيان هند نبايد از اهميت سلسله‌هاى پادشاهان دكن كه محل اجتماع بسيارى از بزرگان علم و ادب و سياست ايرانى بوده است غافل ماند « 2 » . بابر و جانشينان معروفش ناصر الدين همايون ( 937 - 963 ه ) و جلال الدين اكبر ( 963 - 1014 ه ) و نور الدين جهانگير ( 1014 - 1037 ه ) و شهاب الدين شاهجهان ( 1037 - 1068 ه ) و محيى الدين اورنگ زيب ( 1068 - 1118 ه ) بتدريج همهء اينها را از ميان بردند و بر سراسر هند تسلط يافتند به نحوى كه هنگام مرگ اورنگ زيب تمام هندوستان جز قسمت كمى از شبه جزيرهء دكن ملك گوركانيان هند شده بود و در آن بهرهء كوچك هم نحوى فرمانبردارى از دولت گوركانى\r\n\r\n\r\n","description":"","footnote":"\r\n( 1 ) - دربارهء او گذشته از توضيحات كافى خواندمير در حبيب السير بنگريد به اكبر نامهء ابو الفضل علامى ج 1 ص 67 - 92 .\r\n( 2 ) - دربارهء فهرست اين حكومتها و پادشاهانشان بنگريد به « طبقات سلاطين اسلام » ص 265 - 292 .\r\n","page_name":" 47 ","page_number":65},
  {"content":"\r\n\r\nوجود داشت .\r\nبعد از اورنگ زيب آثار ضعف تدريجى در سلسلهء گوركانيان هند آشكار شد و در اين ميان بازگشت روزافزون اميران و راجه‌هاى محلى بقدرت ، حملهء نادر شاه افشار بهند ، دخالتهاى شركتهاى فرانسوى و هلندى و انگليسى خاصه دسيسه‌ها و دست‌اندازيهاى شركت هند شرقى انگليس انحطاط دولت گوركانى را تسريع نمود و آن سلسله بسال 1275 ه هنگام سلطنت بهادر شاه ثانى بدست انگليسيان برافتاد .\r\nدورهء پادشاهى گوركانيان هند عهد اعتلاء نفوذ فرهنگ ايرانى و رواج بىچون و چراى زبان و ادب فارسى در سراسر شبه قارهء هند بود و اين رواج و نفوذ خاصه با استقرار سلطنت همايون بعد از بازگشت از ايران مسلم و پابرجاى گرديد . پيش ازين « 1 » شرحى دربارهء تأثير پناهندگى همايون بايران و بازگشتش بكشور خويش در نشر زبان فارسى و فرهنگ ايرانى در هندوستان نوشته‌ام . اين نفوذ و رواج كه در دوران پادشاهى جلال الدين اكبر معاصر شاه عباس اول بكمال خود رسيد ، بعد از آن همچنان در حال گسترش بود و وضعى در هند بوجود آورد كه ديگر زبان و شعر و نثر پارسى اختصاص به كسانى نداشت كه از اصل ايرانى بودند بلكه بسيارى از هندوان مسلمان و نامسلمان ، يا بازماندگان ايرانيانى كه از روزگاران پيش بهندوستان رفته بودند در شمار سخنوران نامبردار به زبان فارسى درآمدند و از ميانشان نويسندگان و گويندگان استادى همانند فيضى فياضى و ابو الفضل علامى و داراشكوه و برهمن وفانى كشميرى و غنى و بسيارى ديگر ازينگونه بزرگمردان برخاستند .\r\nبا مراجعه‌يى ببخش شعر و شاعران و نويسندگان و مؤلفان در همين جلد بروشنى تمام ديده مىشود كه شهرهاى بزرگ هند در عهد چند پادشاه نخستين گوركانى براستى بمحيطى ايرانى تبديل شده و جولانگاه و مأمن فرهنگ ايرانى بوده است\r\n\r\n\r\n","description":"","footnote":"\r\n( 1 ) - بنگريد به همين كتاب و همين جلد ص 13 - 14 .\r\n","page_name":" 48 ","page_number":66},
  {"content":"\r\n\r\nو اينان نه تنها خود و فرزندانشان پارسىدان و گوينده و نويسنده بدين زبان بودند بلكه همهء سرداران و وزيران و بزرگان درگاهشان نيز چنين و بيشتر آنان از خاندانهاى مشهور ايرانى بودند ، و قدم هر شاعر زبان‌آور يا نويسندهء سخن گسترى را كه از ايران فراز مىرسيد برديده مىنهادند و در نوازش آنان دقيقه‌يى را فرونمىگذاشتند .\r\nدر همان زمان كه در ايران صفوى بيشتر عنوانها و سمتهاى لشكرى و دربارى و ديوانى تركى بود [ مانند : اونچى باشى ، ايل‌بيگى ، بيگلربيگى ، چرك‌چى باشى ، سورسات باشى ، قورچى باشى ، گرك يراق باشى ، يورتچى باشى ، قوللر باشى ، ايشيك آقاسى . . . 
  ] بسيارى از خطابها ( - لقبها ، عنوانها ) در هند فارسى متداول آن زمان بود [ مثل : ميرجمله ، بخشى ، هزارى ، خانجهان ، خاندوران ، خانخانان ، آصفخان ، ارادتخان ، اسلام خان ، اصالتخان ، اشرف خان ، اعتقاد خان ، افضل خان امانتخان ، مهابتخان ، شايسته خان ، شاهنواز خان و جز آنها چنان كه در كتابهاى مربوط به آن ديار و بهتر و گردآمده‌تر از همه در مآثر الامراء مير عبد الرزاق خوافى مخاطب بشاهنواز خان مىتوان ديد 
  ] .\r\nشاهان و شاهزادگان گوركانى هند نيز نامهايى چون همايون ، جهانگير ، شاهجهان ، داراشكوه ، اورنگ زيب ، جهاندار ، شهريار ، خسرو ، پرويز ، دارا ، كام‌بخش ، فرخ‌سير ، نيكوسير بر خود مىنهادند ، و مؤلفان و تاريخ‌نويسان دربارى در كتابهايشان بجاى ماه‌هاى تازى و سالهاى تركى [ سيچقان ئيل ، اودئيل ، بارس‌ئيل ، توشقان ئيل و جز آنها 
  ] كه در ايران معمول بود ، از تقويم اسلامى و گاه‌شمارى ايرانى بيك‌سان استفاده مىنمودند « 1 » و حتى در تقويم شمسى معروف بتاريخ الهى كه بامر جلال الدين اكبر بهمراه اعلام دين الهى تنظيم شده و تقويم رسمى دربار گرديده\r\n\r\n\r\n","description":"","footnote":"\r\n( 1 ) - براى نمونه بنگريد به : شاهجهان نامهء محمد صالح كنبولاهورى كه در ذكر بيشتر حادثه‌ها نخست روز و ماه و سال تقويم اسلامى را آورده و آنگاه روز و ماه تقويم ايرانى را مثل روز انيران آبانماه و خرداد روز آذرماه و مانندهء آن ذكر نموده ؛ و نيز بنگريد به « اكبر نامهء » ابو الفضل علامى و به پادشاه نامهء ملا عبد الحميد لاهورى .\r\n","page_name":" 49 ","page_number":67},
  {"content":"\r\n\r\nبود ، همه ماهها از فروردين تا اسفند ارمذماه ايرانى بوده است .\r\n\r\nازبكان\r\nاما فرارود ( ماوراء النهر ) در سراسر عهد صفوى سرچشمهء دشوارىهايى براى ايرانيان خاورى بود و اين دشواريها پىآمد چيرگى قبيله‌هاى تازه‌يى بود بر آن سامان كه از اعقاب مغولان و از خاندان « شيبان » و به « اوزبك » مشهور بودند و شعبه‌يى از آنها از آخرهاى سدهء نهم ببعد مزاحم شاه - زادگان بازماندهء تيمورى در فرارود گرديدند و آنها را بتدريج تا آغاز سدهء دهم از آن ديار بيرون راندند و خراسان را نيز از چنگ فرزندان سلطان حسين بايقرا بدر آوردند . درين اوان بود كه قدرت محمد خان شيبانى ( شيبك خان ) رئيس قبيله‌هاى اوزبك ماوراء النهر بكمال رسيده « از ولايت بسطام و دامغان تا نهايت بلاد تركستان در تحت تصرفش قرار گرفت » « 1 » .\r\nقبيله‌هاى اوزبك به دو دستهء بزرگ منقسم مىشدند : دسته‌يى از آنان برياست ابراهيم پسر پولاد از اعقاب منگو تيمور « خانات بخارا » را تشكيل دادند و گروهى ديگر برياست عربشاه پسر ديگر پولاد « خانات خيوه و خوارزم » را بنياد نهادند .\r\nنسب پولاد به « منگو تيمور » و ازو به چند واسطه به « شيبان » و ازو به « جوجى » پسر چنگيز خان مغول مىرسيد .\r\nاميران خانات بخارا و خانات خيوه و خوارزم همان پادشاهان ازبكند كه در تاريخ دوران صفوى آنهمه بنامشان بازمىخوريم و يكى از آخرين آنها كه در پايان اين عهد يعنى در دوران پادشاهى نادر بنواحى شمال شرقى ايران تاخته بود ايلبرس خان فرمانرواى خوارزم است كه نادر او را در سال 1153 ه مقهور و مقتول ساخت « 2 » .\r\nازبكان مسلمان و مانند ديگر تركان آسياى مركزى بر مذهب اهل سنت بوده‌اند و به همين سبب با شاه اسمعيل صفوى و سرخ كلاهان كه بنام ترويج مذهب شيعه قيام كرده بودند بمعارضه برخاستند و تعرضهاى خود را بر ايران تا پايان عهد صفوى بارها\r\n\r\n\r\n","description":"","footnote":"\r\n( 1 ) - حبيب السير ، تهران خيام ، ج 4 ص 392 .\r\n( 2 ) - دربارهء خاندان شيبان بنگريد به طبقات سلاطين اسلام ، تهران 1312 ص 212 ببعد .\r\n","page_name":" 50 ","page_number":68},
  {"content":"\r\n\r\nتكرار كردند و چون شاه اسمعيل در كشورگشايى خود متعرض اهل سنت و عالمان و اديبان سنى بود و آنان را ناگزير بپذيرفتن تشيع مىكرد ، آنان كه ميل بتغيير مذهب نداشتند بكشورهاى همسايهء ايران و از آن جمله بفرارود مىگريختند و به خدمت پادشاهان ازبك درمىآمدند و از جملهء مشهورترين آنان يكى فضل اللّه بن روزبهان خنجى اصفهانى « 1 » دانشمند و مورخ و مؤلف معروف ، صاحب عالم آراى امينى در تاريخ خاندان بايندرى ، و مهمان نامهء بخارا در تاريخ سلسلهء امراى ازبك ، و سلوك الملوك در اخلاق است كه بنام عبيد اللّه خان نوشته شده . گذشته ازين شاهان و شاهزادگان ازبك ، بويژه كسانى مانند محمد خان شيبانى و برادرزاده‌اش عبيد اللّه خان و يونس مغول پسر يونس بوقاخان و پسرش سلطان محمود خان و جز آنان غالبا شاعران پارسى گوى بوده و يا شاعرى را با زبان فارسى آغاز مىكرده و آنگاه بشعر تركى مىپرداخته‌اند « 2 » .\r\n\r\nرابطه‌هاى خارجى\r\nاز مطلبهاى شايستهء مطالعه در دوران صفوى رابطهء روزافزونيست كه ميان ايران و مغرب زمين پديد مىآمد . پيداست كه اين كتاب به هيچ روى جاى آن نيست كه درين مطلب بسيار مهم و اساسى بشرح و تفصيل بپردازم و به همين سبب كوشش خواهد شد كه با رعايت جانب اختصار ببعضى جريانهاى قابل ذكر درين باره اشاره شود .\r\nدر دوران پيش ، چنان كه ديديم ، خواه بوسيلهء قراقويونلويان و آق‌قويونلويان و خواه در زير لواى تيمور و تيموريان رابطهء خارجى ايران با خاور و باختر در حال توسعه بود « 3 » .\r\n\r\n\r\n","description":"","footnote":"\r\n( 1 ) - دربارهء او رجوع شود به همين كتاب ، ج 4 ص 538 - 540 .\r\n( 2 ) - رجوع شود به : روضة السلاطين فخرى هروى ، چاپ سندى ادبى بورد ، حيدرآباد 1968 م . ص 23 ببعد و نيز به همين كتاب و همين جلد ، فصل پنجم .\r\n( 3 ) - رجوع شود به همين كتاب ، ج 4 ص 20 - 25 .\r\n","page_name":" 51 ","page_number":69},
  {"content":"\r\n\r\nانگيزهء بنيادى غربيان در داشتن رابطه با ايران سه مطلب بود : نخست بازرگانى و فرازآوردن سودهاى مالى ؛ دوم دفاع از خود در برابر هجومهاى سنگين و پيشرفتهاى سريع عثمانيان در كشورهاى اروپا و سرزمينهاى كرانهء مديترانه ، سوم حمايت از عيسويان و نشر مسيحيت در قلمرو حكومت صفوى . در امر بازرگانى پرتغاليان بسبب برخوردارى از بحريهء نيرومند و چيرگى بر راه دريايى كه از دماغهء اميد و اقيانوس هند مىگذشت و از سويى بخليج فارس و از سويى ديگر بكناره‌هاى هندوچين ختم مىشد ، بر ديگران پيشدستى و برترى داشتند و به همين دليل بود كه از آغاز قرن شانزدهم ميلادى شروع بدست‌اندازى در خليج فارس كردند و آلبوكرك « 1 » درياسالار معروف پرتغالى در سال 1507 ميلادى ( 913 ه ) با هفت كشتى بر جزيرهء هرموز حمله بر دو آن را بعد از جنگى نسبة سخت متصرف شد و دژى در آن بنا كرد و همين كه اين موفقيت نصيب پرتغاليان شد چيرگى بر سراسر خليج و در دست گرفتن تجارت در دريا بار بانحصار آنان درآمد .\r\nاين رويدادها مصادف بود با دوران مبارزه‌هاى شاه اسمعيل صفوى و نخستين سالهاى قدرت او و به همين سبب دولت نوپاى صفوى نتوانست بموضوع با نظر جدى بنگرد . اندك‌اندك اهميت بازرگانى خليج فارس و مقام آن در مسألهء بحرپيمايى در درياى عمان و اقيانوس هند دولتهاى غربى ديگر را هم در صحنهء تنازع وارد كرد و از آن جمله بودند هلنديان و انگليسيان و اسپانيوليان . پرتغاليان هم از اوضاع آشفته ايران ، كه بعد از مرگ شاه تهماسب تا مدتى ادامه داشت ، استفاده كرده بعضى از بندرها را مانند جرون يا گمبرون ( بندرعباس ) و جاسك به تصرف درآورده و بعبارت ديگر از آبهاى خليج فارس به خاك ايران تجاوز نموده بودند و اين امر مايهء تحريك حس رقابت دولتهاى ديگر با دولت پرتغال شده بود . در اين گيرودار پرتغاليان بسال 1030 ه\r\n\r\n\r\n","description":"","footnote":"\r\n( 1 ) - آلفونس دالبوكرك  Alphonse d'Albuquerque  ( م 1515 م ) درياسالار مشهور پرتغالى بانى قسمت پرتغالى هند و مستعمرات آن كشور در خليج فارس\r\n","page_name":" 52 ","page_number":70},
  {"content":"\r\n\r\nقسمتى از جزيرهء قشم را به تصرف درآوردند و قلعه‌يى در آن بنا نهادند و هنوز بناى قلعه بپايان نرسيده بود كه با سپاهيان ايران و با مردم لار درآويختند و بيش از هزار تن از آنان كشتند .\r\nاين واقعه همزمان بود با سى و پنجمين سال از سلطنت شاه عباس بزرگ و تا اين زمان يك قرن و اندى از تسلّط نظامى پرتغال بر خليج فارس مىگذشت و در سراسر اين مدت گويا دولت صفوى يا اصلا متوجه خطر استعمار پرتغالى نبود يا بدان چندان اهميتى نمىداد ، ولى واقعهء مذكور شاه عباس را بيدار و از اهميت حادثه خبردار ساخت .\r\nخبر كشتار ايرانيان بدست پرتغاليان هنگامى بشاه عباس رسيد كه در زرد كوه بختيارى در راه اقدام به پيوند دادن كارون بزاينده رود ، بسر مىبرد . وى ازين جسارت پرتغاليان سخت برآشفت و بسردار مشهور خود امامقلى خان پسر اللّه وردى خان ، فرمانرواى فارس ، دستور داد كه متجاوزان را از بندر جرون و جزيره‌هاى هرموز و قشم بيرون براند و چون نيروى دريايى در اختيار نداشت بر آن شد كه از رقابت دولتهاى بزرگ كه در خليج فارس نيروى دريايى داشتند استفاده كند . پس با انگليسيان طرح اتحاد ريخت و وعده داد كه جاى پرتغاليان را در تجارت خليج فارس بدانان بسپارد بدان شرط كه با دولت ايران در قلع و قمع آن قوم همراهى كنند و بعد از پايان جنگ غنيمتها را ميان خود تقسيم نمايند و از دستاوردهاى گمركى بندر گمبرون هم بهره‌يى بانگليسيان داده شود .\r\nامامقلى خان به يارى نيروى دريايى انگلستان و با فراهم كردن دويست قايق ايرانى سپاهى بفرماندهى امامقلى بيگ و پولاد بيگ و شاه قلى بيگ و شارق على و على بيگ بجزيره‌هاى هرموز و قشم فرستاد و آنها را از چنگ پرتغاليان بيرون آورد ( 1031 ه ) .\r\nداستان فتح جزيرهء قشم و جزيرهء هرموز ( جرون ) در دو منظومهء حماسى جنگ نامهء كشم ، و جرون نامه كه در حدود سال 1032 بدست شاعرى بنام « قدرى »\r\n\r\n","description":"","footnote":"","page_name":" 53 ","page_number":71},
  {"content":"\r\n\r\nپرداخته شده بنظم درآمد « 1 » .\r\nپس از فتح جزيرهء جرون ( هرموز ) و قشم و بندر جرون ( گمبرون ) بافتخار شاه عباس نام بندر اخير را باسم او « بندر عباس » خواندند . شاه عباس بعد ازين فتح به زودى انگليسيان را از خيال خامى كه داشتند منصرف و تسلط خود را بر خليج مستقر ساخت و حتى آنان را از بناى استحكامات در بندرهاى جنوب بازداشت .\r\nپرتغاليان نيز بعد از اين شكست تمام امتيازهاى خود را در خليج فارس از دست دادند و فقط از شاه اجازه يافتند كه در بندر كنگ نزديك بندر لنگه تجارتخانه‌يى بسازند « 2 » .\r\nرابطهء ايران با كشورهاى غربى در عهد صفويان منحصر بدانچه در خليج فارس گذشته است ، نبود ، بلكه دنبال ارتباطهايى كه از عهد تيموريان و تركمانان با آنها وجود داشته در سال 970 ه ( 1562 م ) نخستين رابطهء سياسى و اقتصادى ميان ايران و انگلستان آغاز شد و آنتونى جن كينسن « 3 » كه حامل نامهء اليزابت اول ملكهء آن كشور براى شاه تهماسب بود ، در قزوين بحضور پادشاه صفوى رسيد . مقصود ازين رسالت ايجاد رابطهء بازرگانى با ايران بود و اگرچه جن كينسن بسبب مسيحى بودن از درگاه « مرشد كامل » رانده شد ولى بهرحال اين رابطهء بازرگانى ميان دو كشور سرگرفت و هيأت اعزامى جن كينسن توانست چند سال بعد از راه روسيه با ايران تجارت كند و اين رابطه را پس از اين رسالت برادران شرلى ( سر آنتونى شرلى و سر رابرت شرلى ) كه پيش ازين نامشان را ديده‌ايد « 4 » ، استوارتر كرد با اين تفاوت كه اين بار پادشاه روشن‌بينى چون شاه عباس بزرگ زمام كارها را در دست داشت و نمايندگان غرب را بجرم مسيحى بودن از درگاه نمىراند و فرمان نمىداد كه جاى پايشان را براى ازالهء نجاست بشويند !\r\n\r\n\r\n","description":"","footnote":"\r\n( 1 ) - حماسه‌سرايى در ايران ، دكتر صفا ، چاپ سوم ، تهران 1353 ص 366 - 370 .\r\n( 2 ) - نقل از : خلاصهء تاريخ سياسى و اجتماعى و فرهنگى ايران از آغاز تا پايان عهد صفوى ، دكتر صفا ، تهران 2536 ( 1356 ) ص 253 - 255 .\r\n( 3 ) -  Anthony Jen Kinson \r\n( 4 ) - همين كتاب و همين جلد ص 22\r\n","page_name":" 54 ","page_number":72},
  {"content":"\r\n\r\nدر سال 1032 ه شاه عباس رابرت شرلى را براى تسريع در اجراى عهدنامهء بازرگانى ميان ايران و انگلستان بدان كشور فرستاد و چندى بعد نماينده‌يى ايرانى بنام نقد على بيگ بفرنگستان اعزام داشت و دولت انگلستان نيز در 1036 ه ( 1627 م ) سفيرى بنام سر دودمور كوتن « 1 » بايران گسيل كرد و در اين ميان شركت هند هلند بعد از كسب اجازه از دولت در ايران بفعاليت پرداخت و توانست به زودى از رقيب انگليسى خود در كار تجارت با ايران پيش‌افتد . فرانسويان نيز در دوران شاه عباس بزرگ سعى فراوان براى دست زدن بفعاليتهاى تجارى به كار بردند ليكن اقدامهايشان در اين راه سالها بعد بنتيجه رسيد .\r\nدورهء ميان سلطنت شاه صفى و هجوم افغانان دوران بهره‌بردارى از كوششهاى شاه عباس بزرگ براى گسترش رابطهء سياسى و بازرگانى با مغرب زمين بود و به همين سبب دولتها و مؤسسه‌هاى بازرگانى كه تا آن هنگام اجازهء فعاليتى در ايران كسب كرده بودند ، به كار خود ادامه دادند . شاه عباس دوم مانند نياى خود برابطهء دولت ايران با دولتهاى فرنگستان اهميت مىداد . در عهد اين پادشاه كشيشى فرانسوى بنام رافائل دومان « 2 » بسال 1642 ميلادى ( 1052 ه ) باصفهان رسيد . وى رياضىدان ماهرى بود و با مطالعه در وضع اجتماعى ايران و فراگرفتن زبان فارسى توانست كتابى دربارهء ايران بنام « وضع ايران در 1660 » « 3 » كه بمنزلهء گزارشى براى كلبر « 4 » وزير دارايى فرانسه بود ، فراهم آورد . اين كتاب شامل همهء دانستنيهايى بود كه كلبر براى تشكيل شركت فرانسوى هند شرقى لازم داشت . در سال 1664 ميلادى ( 1075 ه ) گروه آميخته‌يى از نمايندگان دولت فرانسه و شركت فرانسوى هند شرقى بايران آمدند و بعضى امتيازهاى بازرگانى بدست آوردند ليكن نخستين قرارداد تجارتى ميان ايران و فرانسه بسال 1708 ميلادى ( 1120 ه ) با كوشش ميشل « 5 »\r\n\r\n\r\n","description":"","footnote":"\r\n( 1 ) -  Sir Dodmor Cotton \r\n( 2 ) -  Raphael du Mans \r\n( 3 ) -  Etat de la Perse en 1660 \r\n( 4 ) -  Colbert \r\n( 5 ) -  Michel \r\n","page_name":" 55 ","page_number":73},
  {"content":"\r\n\r\nنمايندهء فرانسه بسته شد و اين قرارداد ضمنا متضمن موادى براى حمايت روحانيان و مبلغان مذهبى فرانسوى در ايران نيز بود .\r\nروسيان كوشش خود را براى ايجاد رابطهء سياسى و اقتصادى با ايران از عهد شاه عباس دوم آغاز كردند اما چه در اين زمان و چه در دورهء شاه سلطان حسين و حتى در عهد شاه تهماسب ثانى هميشه از عقد معاهده بازرگانى مقصودهاى سياسى نيز داشته‌اند . قصد آنان در اين كار به ظاهر ايجاد رابطهء دوستانه و در باطن بدست آوردن اطلاعاتى از ايران در راه توسعه طلبى خود و نيز تحصيل امتيازهايى بود كه تنها بنفع آنان باشد . مثلا در سال 1664 ميلادى ( 1075 ه ) دو نماينده با 800 عضو از روسيه بايران آمدند و به زودى معلوم شد مرادشان از فرستادن اين گروه كثير آنست كه از موقع سياسى خود براى معافيت گمركى استفاده كنند . اين امر موجب خشم ايرانيان و مرگ يك تن از گروه ياد شده گرديد . در سال 1708 ميلادى ( 1120 ه ) باز هيأتى روسى بسرپرستى « اسرائيل ارى » « 1 » باصفهان رسيد كه همين مقصود يعنى معافيت از پرداخت عوارض گمركى را در پوشش مأموريت سياسى داشت . هفت سال بعد ولينسكى « 2 » نامى از جانب تزار براى مذاكره دربارهء تجارت ابريشم ايران باصفهان آمد كه در خفا مأمور فراهم آوردن دانستنيهايى از نيروى نظامى ايران بود و چون تزار روسيه به يارى اين سفير از بىسامانى كار در عهد شاه سلطان حسين آگهى يافت ، چنان كه پيش از اين گفته‌ام آغاز دست‌اندازى بقلمرو دولت صفوى كرد .\r\nرابطهء شركتهاى بزرگ هند شرقى انگليسى و هلندى باضافهء آمد و شدهايى ميان دربار ايران و دربار پاپ و امارتهاى آلمان و جز آنها نيز در اين دوران ادامه داشت و بيشتر منظور از آن يا ترغيب دولت ايران بجنگ با دولت عثمانى بود و يا تجارت و كسب منفعت‌هاى مادى . در مورد نخستين پادشاهان فرنگ و حتى پاپ ، جانشين عيسى مسيح ، با ظاهرى آراسته بدولت ايران وعدهء ياوريهاى بسيار مىدادند\r\n\r\n\r\n","description":"","footnote":"\r\n( 1 ) -  Israel Ori \r\n( 2 ) -  A . P . Volynsky \r\n","page_name":" 56 ","page_number":74},
  {"content":"\r\n\r\nتا با عثمانيان بجنگ و ستيز برخيزد و آنان را چندگاهى از شرّ لشكركشيهاى پياپى خواندگاران باروپا باز دارد ، ولى چون جنگ ميان ايرانيان و عثمانيان در مىگرفت فرنگيان پاى پس مىكشيدند و هردو را به حال خود مىگذاشتند ، شايد هم علت اين پيمان‌شكنيها آن بود كه آل عثمان و اخلاف شيخ صفى الدين براى ستيزه‌گرى با يكديگر نيازى ببرانگيزاننده و محرك نداشتند و بهانه‌جوييهاى ارضى و دينى براى آن‌دو بسنده بود .\r\nدر رابطه‌هاى بازرگانى هم همواره كشورهاى اروپايى دنبال جلب سودهاى يكسويه مىگشتند و در انديشهء كسب اجازهء فعاليتهاى گستردهء تجارى و معافيت از گمرك و ماليات و همانند اينها بودند و در همه حال از تقاضاى حمايت و رعايت جانب هيأتهاى مذهبى مسيحى هم غافل نمىنشستند .\r\nتجارت ميان ايران و اروپا در عهد صفوى ، و آمد و شد سفيران و بازرگانان و صنعت‌گران و مبلغان مذهبى مسيحى و بعضى از اهل حرفه و هنر اروپايى بايران و رواج ساخته‌هاى فرنگيان مانند ساعتهاى سويس ، قبله‌نما ( قطب‌نما ) ، عينك و چيزهاى شيشه‌يى ، بافته‌ها بويژه ماهوت و اطلس و كمخاى فرنگى و تافته شامى ، و همچنين تأثير سبك نقاشى فرنگى در اواخر عهد صفوى ، به نحوى كه در تصويرهاى چهل ستون اصفهان مىبينيم ، و نظاير اينها همگى نتيجهء مستقيم ارتباطهاييست كه در دوران مورد مطالعهء ما ميان ايران و اروپا در حال گسترش بود ؛ و اين تأثيرها طبعا در دوران بعد از صفوى روزبروز گسترده‌تر و ژرف‌تر گرديد . دامنهء تأثير اين رابطه‌ها حتى بادب فارسى نيز كشيد و وصف فرنگيان مضمونهايى در اختيار شاعران زمان گذارد . شاهدان و زيبارويان فرنگ ، حسن فرنگ ، رخ فرنگ ، بت فرنگ ، مى پرتگال ( پرتغال ) ، بادهء پرتگال ( پرتگالى ) و اين گونه واژه‌ها بهمراه اين مضمونها و و صفها بسيار به كار مىرفته است و از آنهاست غزل زيرين از ملا اسمعيل ذبيحى شاعر سدهء يازدهم صاحب منظومهء « نرگسدان » كه پس از اين ياد خواهم كرد .\r\n دارم دلى از چشم سياه تو فرنگى * وحشىتر از آهوى نگاه تو فرنگى \r\n\r\n","description":"","footnote":"","page_name":" 57 ","page_number":75},
  {"content":"\r\n\r\n جان يابد اگر سجده كنم در قدم تو * آن بت كه بَديرستِ إله تو فرنگى\r\nدارند سر كشتنم از همسرى هم * بخت من و وارونه كلاه تو فرنگى\r\nمذهب دل و دين دادهء ناز تو ستمگر * دين خاك‌نشين سر راه تو فرنگى\r\nخورشيد فلك رنگ چو مهتاب ببازد * از شرم بَرو روى چو ماه تو فرنگى\r\nبتخانهء دل را كند از فيض چراغان * ياد رخ خورشيد پناه تو فرنگى\r\nاز قتل ذبيحى مكن انديشه كه عيسى * خواهد ز خدا عذر گناه تو فرنگى « 1 » \r\nو باز ازو و از ديگر شاعران عهدست :\r\n يا بما يار مشو يا چو شدى چون ما شو * ما چو رسواى جهانيم تو هم رسوا شو\r\nعاشق و رند غزلخوان و فرنگى مشرب * رند و لاقيد و ملامت‌كش و بىپروا شو \r\n( ذبيحى )\r\n از فرنگى نرگسى تير نگاهى خورده‌ايم * شمع سبزى بر سر لوح مزار ما زنيد \r\n( ميرزا جلال اسير )\r\n بىنقش چين نه حسن فرنگ آفريدنست * بهزادى تو دست ز دنيا كشيدنست \r\n( بيدل )\r\n غارت سرشتهء نگه كافر توايم * ياد از غبار ما كن و طرح فرنگ ريز \r\n( بيدل )\r\n ساقى بجام ريز مى پرتگال را * ماه تمام ساز بيك شب هلال را \r\n( غنى كشميرى )\r\n فرنگى شاهدانت ساقى بزمندهان اى دل * صنم مىگوى و مىكش باده‌هاى پرتگالى را \r\n( طالب آملى )\r\n راحت نبود به زير اين خيمه تنگ * يك خيمه و صد گروه ترسا و فرنگ\r\nز ابناى زمانه داورى مهر مجوى * پروردهء روزوشب نباشد يكرنگ \r\n( قاضى داورى )\r\n ز دل بگويم با آن بت فرنگ كه چه * ز حال شيشه بگويد كسى به سنگ كه چه \r\n( قصاب )\r\n\r\n\r\n","description":"","footnote":"\r\n( 1 ) - تذكرهء نصرآبادى ، ص 300 .\r\n","page_name":" 58 ","page_number":76},
  {"content":"\r\n\r\n پياله نقش دگر زد رخ فرنگ ترا * شراب روغن گل شد چراغ رنگ ترا \r\n( شوكت بخارى )\r\nدو منظومهء « جنگ نامه كشم » و « جرون نامه » كه پس ازين در شمار منظومهاى حماسى معرفى خواهم كرد ، هم نتيجهء همين رابطه‌هاى ايران و فرنگ در آن روزگارست .\r\nدربارهء رابطهء ميان دولت ايران با دولتهاى عثمانى و ازبكان و گوركانيان هند مطلب همانست كه در صفحه‌هاى پيشين گذشته است و نيازى بباز گفتن ندارد . ازين رابطه‌هاى همسايگى آنچه ميان ايران و هند جريان داشت از همه سودمندتر و شايان توجه بيشتر است . اين رابطهء دوستى و برادرى بدست بنيانگذاران دو سلسلهء صفوى و گوركانى هند يعنى شاه اسمعيل و ظهير الدين بابر بنياد نهاده شد . واقعهء مرو ميان شاه اسمعيل و شيبك خان چنان كه مىدانيم به پيروزى ايران تمام شد . از جملهء اسيران مرو يكى خواهر ظهير الدين بابر بود كه شاه اسمعيل او را با احترام بنزد برادر گسيل داشت و همين جوانمردى موجب ارادت بابر بپادشاه جوان صفوى گرديد .\r\nبعد از آن شاه اسمعيل چند بار ظهير الدين را در نبردهايى كه با ازبكان داشت ياورى كرد ولى چنان كه مىدانيم بابر بعد از ناكامى در برابر ازبكان ناگزير فرا رود را رها كرد و بفتح افغانستان همت گماشت و سرانجام در سال 932 ه بهند تاخت و سلطنت گوركانيان هند را بنياد نهاد . بعد ازو پسرش همايون به شرحى كه پيش از اين ديده شد بر اثر شكست از شير شاه و مخالفتهاى برادران بشاه طهماسب پناه برد و به يارى او قندهار را فتح نمود . اين واقعه رابطهء مودت را ميان دو طرف بيش از پيش استوار ساخت و اگرچه حملهء نابايستهء نادر بهندوستان و كشتار دهلى و تاراج گنجينه‌هاى آن رنجشى زوال ناپذير در هند ايجاد نمود ، ليكن هيچگاه نتوانست بنياد دوستى و رابطهء فرهنگى روزافزون ميان دو جانب را سست كند . آمدوشد ميان ايران و و هند در تمام دوران مورد مطالعهء ما به صورت ارتباط فرهنگى و مهاجرت و داد و ستد بازرگانى داير بوده است ، و دوملتى را كه چنين به يكديگر پيوسته و در ارتباط دايم و همه سويه باشند كمتر مىتوان در مشرق زمين يافت .\r\n\r\n","description":"","footnote":"","page_name":" 59 ","page_number":77},
  {"content":"\r\n\r\n\r\nفصل دوم نگاهى به وضع اجتماعى ايران از نخستين سالهاى سدهء دهم تا ميانهء سدهء دوازدهم هجرى\r\n\r\nترسيم كلى اوضاع\r\nپيش از آنكه سخنى در وضع اجتماعى اين عهد گفته آيد ذكر چند نكته را بر سبيل اشارهء اجمالى ، و بيان بعضى از كليات را در اينجا لازم ميدانم .\r\n1 ) در اين ، بحث كليات بسيارى مطالب را به اشاره و بىذكر مأخذها و شاهدها نه چنان كه شيوهء من در كار تحقيق است ، بيان مىكنم . علت آنست كه همه آنها يا در مبحث اوضاع سياسى بمناسبت مقام و باجمال آمده و يا در گفتارهاى آينده با ذكر شاهد و مأخذ به تفصيل نسبى بمورد مطالعه و بحث درمىآيد .\r\n2 ) در آنچه در اين ترسيم كلى اوضاع مىنويسم جز بذكر حقيقت‌هاى شيرين و تلخ و گوارا و ناگوارنظرى ندارم و افسوس مىخورم كه تاريخ قاضى خشك و سخت‌گيريست و ترازوى عدالت آن را با شاهينى بسيار تيز ساخته‌اند و از داوريهاى آن ، خوش‌آيند باشد يا ملال‌انگيز ، بهيچ‌روى نتوان شانه خالى كرد .\r\n3 ) دوران مورد مطالعهء ما از حيث جريانات اجتماعى بر رويهم عهد نامساعدى بود . اين درستست كه قيام شاه اسماعيل و سرخ كلاهان ، بيك دوران جديد از\r\n\r\n","description":"","footnote":"","page_name":" 60 ","page_number":78},
  {"content":"\r\n\r\nهروسپ شاهى « 1 » كه در ايران آغاز شده بود ، پايان بخشيد ، و با اعلام مذهب رسمى تشيع ايرانيان را خواه و ناخواه بجانب نوعى از وحدت كه جنبهء دينى داشت سوق داد اما در مقابل مايهء گسترش و رواج مفاسد و بنيادگذارى پايه‌هاى انحطاط فكرى و علمى و ادبى و اجتماعى ، و شيوع خرافات و سبك مغزيهاى تحمل‌ناپذير در ايران گرديد .\r\n4 ) درين دوران بنام سه تن از مفاخر تاريخ نظامى و سياسى ايران باز مىخوريم و عادة آن را از دورانهاى با رونق تاريخ ايران مىشماريم و شايد از پاره‌يى جهات در اين راه بدرستى پاى نهاده باشيم اما در همان حال كه در طريق سرافرازى سير مىكنيم نبايد بسيارى اعمال زشت و نابخشودنى را كه در اين عهد افتخار جارى بود فراموش كنيم كه بجاى خود انگيزانندهء شرم و خفت است . بلى در همين دوران بارور تاريخ ايران بتازيانه زدن و كشتن دادجويان و باز گذاشتن دست بيدادگران ، كشتارهاى بزرگ مردم ، كور كردن ، پوست كندن آدميزاد ، سوزاندن فرزندان آدم در آتش يا در قباى باروتى ، افگندن انسان در قفس و سوزانيدن او ، محبوس ساختن آدمى در خم و فرود انداختن از بالاى منارهء مسجد ، بريدن گوش و زبان و بينى و بسيارى از اين‌گونه عملهاى وحشيانه از جملهء كارهاى جارى و عادى بود . شرابخوارگى و اعتياد بافيون و حبّ فلونيا و چرس و بنگ و حشيش در اين دوران نه تنها ميان مردم عادى بلكه بين طبقات برگزيدهء كشور و در خاندان سلطنتى و ميان پادشاهان بهمراهى نديمانشان باب بوده و آن گروه را اندك‌اندك از جنگاورى و دلاورى كه در آغاز دوران صفوى داشتند به سستى و زبونى پايان آن عهد افگند .\r\n5 ) اگر در آغاز اين عهد انضباط شديد و از خود گذشتگى حيرت‌انگيز سرخ كلاهان را در ركاب سردار شجاع مردانه‌اشان ملاحظه مىكنيم ، چيزى از\r\n\r\n\r\n","description":"","footnote":"\r\n( 1 ) -  harvisp shahi  . هروسپ يعنى گونه‌گون و بعض غير معين . هروسپ شاهى تركيبى است كه من آن را بمعنى پادشاهىهاى گونه‌گون و متعدد به كار برده و در برابر كلمهء فرانسوى  ( feodalite )  نهاده‌ام كه عادة آن را به « ملوك الطوائف » ترجمه مىكنند درحالى كه تركيب ملوك الطوائف تنها هنگامى رسانندهء چنين معنايى تواند بود كه پادشاهانى از چند طائفه برخاسته باشند نه‌چند حكومت كه مردانى زورمند در كشورى بر اين و آن تحميل نمايند .\r\n","page_name":" 61 ","page_number":79},
  {"content":"\r\n\r\nافول ستارهء « خاقان اسكندرشان » « 1 » نمىگذرد كه با احساس تأسف پراگندگى آراء و جنگهاى خانگى آنان را بر سر مطامع دنيوى در نوبتهاى گوناگون مىبينيم و نيز ملاحظه مىكنيم كه چگونه فرمانروايى چند تن از پادشاهان نالايق و عياش و نفوذ گروهى از مفسده جويان و آزمندان و دراز دستان و دام گستريهاى بدعت گذاران دوران باشكوه صفوى را بعهدى نامساعد براى پيشرفت ايران و ايرانيان ، در زمانى كه دنياى غرب بپاخاسته بود ، تبديل نمود و از بلنديهاى شكوه به پستيهاى انحطاط فروافگند .\r\n6 ) خلاصهء سخن آنكه اگر نيك و بد اين عهد را در ترازوى سنجش بگذاريم ، بديها بر خوبيها مىچربد . دوره‌ييست كه از حيث نظامى خوب شروع شد و بوضعى بسيار بد پايان يافت و اگر ظهور مردى توانا چون نادر شاه افشار دنبال شكست شرم‌انگيز سلطان حسين اتفاق نمىافتاد رسوايى تاريخى ملت ايران بدين آسانيها فراموشىپذير نبود . عهديست كه با ثروت و سروسامان كار آغازيد و بغارت و تهىدستى و بىسامانى انجاميد ؛ با بازمانده‌يى از رونق نسبى دانشهاى عقلى كه در عهد تيموريان و تركمانان فراهم آمده بود بعرصهء حيات آمد و با انحطاط كامل آن دانشها عمرش بنهايت رسيد . قيام متعصبانهء شيعيان اثنى عشرى دوره‌يى از پيروزگرى را پىافگند و سرانجام مردمى گرفتار انواع خرافات باقى گذاشت كه به زودى در دام بدعت‌گذاران عهد قاجارى درافتادند و بر آتش پراگندگى انديشه‌ها دامن زدند . نتيجهء اين همه عاملهاى ناباب و ناساز آن بود كه جامعهء ايرانى در بعد ازين عهد يعنى در دوران قاجاريان جامعه‌يى تهيدست با جامعه گردانانى تهى مغز ببار آمد كه تقريبا همه‌چيز خود را از دست داده بود و تنها گذشته‌يى افتخار - آميز داشت كه آن را نمىشناخت ؛ ملتى ماند ولى مليت خود را چنان كه بود درك نمىكرد . بقول سون هدين « 2 » ايرانى بود « در حال احتضار » و « سرزمينى كه با خودش دشمنى داشت و خودش خودش را تهديد به سقوط مىكرد و فقط مسابقه\r\n\r\n\r\n","description":"","footnote":"\r\n( 1 ) - لقبى كه براى شاه اسمعيل اول به كار برده مىشد كه البته اشارتى به پيروزمندى او به همان نحو كه اسكندر داشت ، در آن ديده مىشود .\r\n( 2 ) -  Sven Hedin  جهانگرد مشهور سوئدى ( 1865 - 1952 ميلادى . )\r\n","page_name":" 62 ","page_number":80},
  {"content":"\r\n\r\nميان همسايه‌هاى نيرومند ، انگليس و روسيه ، آن را تا حدى بر سرپا نگه مىداشت » « 1 » سرزمينى كه در حدود ده ميليون از باقيماندهء مردم خود ، گرفتاران چنگال بيمارى و جهل و ناتوانى را ، غذا مىداد اما نه براى آنكه زندگى كنند بلكه فقط براى آنكه نميرند !\r\n7 ) چنين دورهء پرماجرايى را نمىتوان بيك نگاه شناخت و نيز نمىتوان ناديده از آن گذشت . همه را بايد بررسى كرد و بايد گفت اما آوخ كه اين كتاب جاى بيان همهء آنها نيست بلكه در اينجا تنها ذكر نكاتى بايسته است كه از حيث ترسيم كلى محيط فكرى زمان به كار ما آيد و از آنها بعضى در همين فصل « اوضاع اجتماعى » و بعضى ديگر در فصل اوضاع دينى خواهد آمد . ليكن اين فصلها را من همواره بعنوان مقدمهء كتاب فراهم مىآورم و دو فصل اساسى من در اين تأليف آنهاست كه موقوف بر شناخت ادبيات و دانشها در هر عهديست ، و اگر كسى همهء فصلهاى اين مجلد را بدقت بخواند خواهد ديد در دوره‌يى كه تصور مىكنيم ايران از قيد اسارت زردپوستان آسياى مركزى رسته بود ، چگونه گرفتار مصيبت كسانى شد كه ترك‌تر از ترك بودند ، قبايل و اقوام مختلفى كه همان درشتخوييها و همان سنتهاى تركمانان و حتى زبان و اصطلاحهاى لشكرى و كشورى آنان را بىكم و كاست در اين عهد به كار بردند ؛ و نيز ملاحظه خواهد كرد كه چه وسايلى در كار آمد تا آخرين مايه‌هاى دانش كه از پايان عهد تيمورى بازمانده بود بتدريج از دست برود ؛ و باز خواهد ديد در دوره‌يى كه وحدت ايران پس از زمانهاى دراز دوباره بدست آمده بود ، ايرانيان براى نگاهداشت ادب و انديشه‌هاى نياكان خود چگونه دريوزه‌گر تركان عثمانى و گوركانيان هند گرديدند .\r\n\r\nتجديد وحدت سياسى و ملى و مذهبى\r\nيكى از والاترين ارزشهاى تاريخى صفويان آنست كه در دورهء چيرگى و تشكيل حكومتشان كشور ايران به صورت يك سرزمين مستقل در محدودهء جغرافيايى و فرهنگى و با\r\n\r\n\r\n","description":"","footnote":"\r\n( 1 ) - نقل با اندك تغيير در زمان فعلها ، از كتاب كويرهاى ايران ، ترجمهء پرويز رجبى ، تهران 2535 شاهنشاهى ، ص 700 .\r\n","page_name":" 63 ","page_number":81},
  {"content":"\r\n\r\nمرزهاى ويژهء آن در دورانهاى استقلال خود درآمد و بدينگونه از ديگر كشور - هاى اسلامى بطور قطع متمايز و مشخص گرديد . توضيح آنكه با چيرگى تازيان بر ايران ، اين كشور جزئى از امپراطورى پهناور اسلامى شد و بعد از آن هم كه بهمت صفاريان و سامانيان استقلالى بدست آورد همواره در دست اميرانى بود كه خواه ايرانى و خواه ترك ، تنها بر قسمتى از ايران فرمانروايى داشته و « منشور امارت » خويش را از خليفهء بغداد كه در نعمت غارت آورد و عيش دين پرورد خود غوطه مىخورد ، بچنگ مىآورده‌اند . بعد از آن دور چيرگى تركمانان سلجوقى و هنگامهء ايلغار مغول و تاتار فراز آمد تا كردند آنچه تازى نكرد و بردند آنچه غز و كيماك و قراختاى و قفچاق نبرد ! پس از آنها فرماندهان پراگندهء بد فرجام ايرانى و سپس جبار خون آشام جغتائى سرزمين ايران را در زير سم اسبان خود كوفتند و آنگاه فرزندان آن ستمكار به باد افراه بدكرداريهاى پدر گرفتار شده بجان هم افتادند و دوره‌يى نو از گيرودار و ستيزه و پيكار پديد آوردند و تركمانان سپيد گوسپند و سيه گوسپند نيز در اين ترك جوشيها با آنان يار شدند تا سر - انجام شاه اسمعيل صفوى بدستيارى سرخ كلاهان اين سّد سديد را شكست و حكومت ايران را بدست پادشاهانى از اعقاب خود داد كه هركه و هرچه بودند از درون ايران برمىخاستند و بر همهء سرزمين تاريخى ايران فرمانروايى داشتند\r\nبدين‌سان فصل نوى در تاريخ ايران گشوده شد و كشورى كه سده‌هاى دراز در گسيختگى و هروسپ شاهى بسر برده و يا جزو امپراطوريهاى وسيع تركمانان سلجوقى و مغول و تيمورى و تركمانان آق قويونلو و قراقويونلو شده بود ، سرزمينى واحد و مستقل گشت كه فرمان‌بردار پادشاهى از خود بود با مرزهايى همسان زمان ساسانى و دولتى كه باز بشيوهء عهد ساسانى با دين توأمان بود .\r\nدر آن سال كه نابغهء خردسال صفوى سپاه قزلباش را بجانب تبريز سوق مىداد ( 907 ه ) ، علاوه بر شروانشاهان در شروان و الوند ميرزاى بايندرى در\r\n\r\n","description":"","footnote":"","page_name":" 64 ","page_number":82},
  {"content":"\r\n\r\nآذربايجان و صوفيان صفوى كه سرگرم ايلغار خود بودند « چند حاكم كه هريك داعيهء استقلال داشتند در ولايت ايران لواى انا و لا غير برافراشته بودند بدين تفصيل :\r\nخاقان اسكندرشان در آذربايجان و سلطان مراد در اكثر عراق و مراد بيگ بايندر در يزد و رئيس محمد كرّه در ابرقوه و حسين كياى چلاوى در سمنان و خوار و فيروزكوه و باريك بيگ پرناك ابن على بيگ در عراق عرب و قاسم بيگ بن جهانگير بيگ بن على بيگ در ديار بكر و قاضى محمد باتفاق مولانا مسعود بيدگلى در كاشان و سلطان حسين ميرزا در خراسان و امير ذوالنون در قندهار و بديع الزمان ميرزا در بلخ و ابو الفتح بيگ بايندر در كرمان » « 1 » .\r\nخاندان صفوى در چنين موقعى كه تشتت و تجزيه بكمال رسيده بود براى چيره شدن بر همهء ايرانزمين بتكاپو افتاد و بوحدتى دست يافت كه سير تاريخ ايجاد آن را آسان ساخته بود . بعد از حكومت واحد تيمور گوركان و تسلط طولانى اعقاب او بر همهء قلمرو فرهنگ ايرانى و شيوع روزافزون مذهب تشيع ، ايران داشت به صورت يك قلمرو واحد حكومتى درمىآمد ، يعنى عواملى شبيه بعوامل اجتماعى آغاز دورهء ساسانى در حال وجود يافتن بود . در اين ميان دو نيروى گسترش جوى در دو جانب ايران استقرار مىيافت : عثمانيان در مغرب و ازبكان در مشرق ، و ايرانزمين در ميان اين دو قدرت فشرده مىشد و براى دفاع از خود احساس حاجت بوحدت مىكرد ، احساسى ناخودآگاهانه ؛ و يكى از علت‌هاى پيشرفت بسيار سريع قدرت صفوى همين احساس مبهم ملى بوحدت و تمركز بود و ادامهء همين احساس است كه بعد از وفات شاه اسمعيل در دورانهاى سخت حكومت صفويان يعنى در گيرودار كشاكش زورمندان ملك تا اوايل عهد شاه عباس اول ، باز باعث باقى ماندن وحدت ملى ايرانيان در برابر دشمنان شرق و غرب گرديد .\r\nنخستين عامل اساسى كه در ايجاد اين وحدت و تمركز تأثير داشت گرايش ملت ايران بمذهب تشيع و دورى روزافزون از مذهب‌هاى اهل سنت بود . اين\r\n\r\n\r\n","description":"","footnote":"\r\n( 1 ) - احسن التواريخ روملو ، ص 62 .\r\n","page_name":" 65 ","page_number":83},
  {"content":"\r\n\r\nدورى روزافزون از هنگام سقوط بغداد بر دست هلاگوى مغول بطور جزم آغاز شد و به شرحى كه در دو مجلد پيشين ازين كتاب ديده‌ايم پيوسته در حال گسترش بود به نحوى كه هر ساله تمايل ايرانيان ببزر گداشت پيشروان شيعهء دوازده امامى بيشتر و آثار اين احترام در نظم و نثر پارسى آشكارتر و در ميان طبقات جامعه پايدارتر گرديد و چون كار بنهضت سرخ كلاهان شيعى و اعلام رسميت مذهب آنان كشيد قبول آن براى مردم آسان شد و ما چگونگى اين قبول و كيفيت تغيير سريع مذهب را در شرح اوضاع دينى زمان خواهيم ديد .\r\nدومين وسيله و عاملى كه بايجاد اين وحدت و تمركز يارى كرد دفاع ناگزيران ايرانيان از هستى و سنت و اعتقاد خود بود در برابر هجوم ممتد چندين سدگى تركان آسياى مركزى بر ايران ، و چنين به نظر مىرسد كه اثر اين هجومهاى ديرياز و كشتارها و تاراجهاى پايان‌ناپذير در دل ايرانيان مانند دملى در حال آماس كردن و سرگشودن بود و تنها نشترى مىخواست تا سربگشايد و اين همان قيام شاه اسمعيل به يارى قزلباشان بود كه بنام و نشان تصوف و تشيع انجام گرفت .\r\nهنگامى كه امير يار احمد اصفهانى معروف به « نجم ثانى » دومين وزير شاه اسمعيل صفوى ، ازبكان ماوراء النهر را هر جامى يافت بدار بوار مىرسانيد ، آنان چنين مىگفتند : « گويا روزگار اين بلاى سياه را در برابر قتل عام چنگيز خان و امير تيمور خان بانتقام فرستاده است بجانب تركستان ، چون جزاى عمل حق است و اين دجّال « 1 » است ، اگرچه دجّال را اين قهر و غضب و تغلّب نيست » « 2 » . با همين انديشهء انتقام بود كه نجم ثانى هنگام فتح قلعهء قرشى كه مقر\r\n\r\n\r\n","description":"","footnote":"\r\n( 1 ) - دجّال ( از ريشهء سريانى دگّالا  daggala  يعنى دروغگو ) نام كسى است كه بعقيدهء مسلمانان در پايان زمان مىآيد و مدتى كه آن را از 40 روز تا 40 سال نوشته‌اند بر عالم حكومت خواهد كرد . داستان دجال در اسلام از مسيحيت اقتباس شده است . دربارهء آن رجوع شود به « آنسيكلو - پدى اسلامى » ، چاپ جديد ، ص 77 - 78 ، مقالهء دجال بقلم  A . Abel  .\r\n( 2 ) - عالم آراى صفوى ، تهران 1350 ص 375 .\r\n","page_name":" 66 ","page_number":84},
  {"content":"\r\n\r\nازبكان بود « فرمود كه حتى سگها و گربه‌هاى قرشى را بقتل درآوردند ، و فرمود كه هموار كنيد « 1 » ، و چون ديّار در آن ديار نماند ، گفت : حال اندك دلم تسلى شد ، عوض قتل - عام چنگيز و امير تيمور را كردم ! . . . » « 2 » . همين نجم ثانى از اطاعت يا اظهار انقياد و التجاى شاهزادگان تيمورى مانند بابر و برادرزاده‌اش اويس ميرزا و بعضى از شاهزادگان ازبك يعنى بازماندگان مغول بدرگاه شاه اسمعيل بهمانگونه خشنود بود كه از شكست يا انخذال آنان ، زيرا اين هم در نظر او نوعى از انتقام بود كه ايرانيان از مغولان و تركان جغتاى يا اقوام مشابه آنان مىگرفتند و او در اين حال مىگفت : « نمردم و ديدم كه نوادهء چنگيز خان و تمام پادشاهان تركستان التجا بدرگاه پادشاه آوردند ! » « 3 » .\r\nشاه اسمعيل خود هنگامى كه با ازبكان مىجنگيد ، ايشان را « ترك تنگ چشم خيره‌سر » خطاب مىكرد « 4 » درحالىكه سپاهيان قزلباش او خود ترك تصور مىشده و در مقابل تاجيكان يعنى ايرانيان قرار مىگرفته‌اند « 5 » . « * »\r\n\r\n\r\n","description":"","footnote":"\r\n( 1 ) - يعنى قلعه را با خاك يكسان كنيد !\r\n( 2 ) - عالم آراى صفوى ص 372 .\r\n( 3 ) - عالم آراى صفوى ص 343 .\r\n( 4 ) - ايضا ص 444 .\r\n( 5 ) - ايضا ص 425 و 594 ببعد .\r\n( * ) - در مأخذى كه مطالب زبرين از آن نقل شده ( يعنى « عالم آراى صفوى » و بتسميهء ديگر « عالم آراى شاه اسمعيل » ) اشاراتيست موهم بر اين‌كه كتاب ياد شده يك بار در عهد شاه تهماسب تحرير شده و بعد از آن تا بعهد پادشاهى شاه سليمان چند بار بهنگام نسخه بردارى در آن اندكى دست برده‌اند ، و آخرين تاريخ آن سال 1086 مصادف با دوران پادشاه مذكور بود . تاريخ حيات شاه اسمعيل در اين كتاب در همان حال كه منطبق بر واقعات تاريخى است خالى از تصرفات اعتقادى هم نيست ، و بر رويهم كتابيست نشان دهندهء روحيهء عامهء ايرانيان در عهد صفوى و ازين روى نكته‌هايى كه از آن نقل شده اگر هم منسوب بگويندگان آنها باشد نه از ملفوظات واقعى آنان ، بيان كنندهء اعتقاد عموم مردم و نشان دهندهء نظر آنهاست نسبت به كسانى كه از دور ايلغار مغول و تاتار تا قيام شاه اسمعيل ايران را بصحنهء كشتارها و تاراجهاى پياپى مبدل ساخته بودند ؛ و اينكه شاه اسمعيل و وزير دلير و توانايش نجم ثانى سرداران و بزرگانى از ايران بودند كه شكستها و ناكاميهاى گذشته را جبران مىكردند .\r\n","page_name":" 67 ","page_number":85},
  {"content":"\r\n\r\nسرّ اينكه قيام شاه اسمعيل بدان سرعت و با مخالفتهاى كم در ايران پذيرفته شد ، و در مدتى كوتاه بايجاد يك حكومت ملى و مذهبى واحد و متمركز انجاميد ، همين ارضاء خاطر ملتى بود كه چند صد سال از هجومهاى زردپوستان غارتگر و قتال رنج كشيده و اينك هم از پيشرفت روزافزون ازبكان كه تا نزديكيهاى سمنان پيش آمده و همه‌جا را بباد كشتار و غارت داده بودند در اضطراب و وحشت بسر مىبرد .\r\nدر ايجاد اين وحدت ، دانسته يا نادانسته موضوع حفظ مرزهاى طبيعى ايران و قلمرو فرهنگى آن هميشه موضوع اصلى مبارزه‌هاى دولت صفوى و نادر شاه افشار بود و تنها در دوران ضعف زنديان و قاجاريان بود كه اين مبارزات سستى گرفت و باستعمارگران شرق و غرب فرصت پيشرفت در خاك ايران داده شد .\r\n\r\nارزش تاريخى دولت صفوى\r\nرسيدن ايرانيان بمرزهاى طبيعى خود ، و در بعضى مواقع خاصه در عهد پادشاهى شاه عباس بزرگ و نادر بمرز دوران ساسانى ، بازيافتن وحدت ملى و تشخّص ملى ، و بازگشت به همان نيرويى كه در دوران اشكانيان و ساسانيان مدتها پشت امپراطورى روم را مىلرزانيد ، بايران شكوه و جلال پيشين را باز داد . پايدارى ايران در برابر دولت بسيار نيرومند عثمانى در اين دوره شبيه است بمقابلهء دليرانهء چند صد سالهء ايران عهد اشكانى و ساسانى در برابر دولت تواناى روم و جانشين آن ، دولت بيزانس ( روم شرقى ) . اين مقاومت چنان كه مىدانيم براى اروپا كه جدا معرض خطر دولت عثمانى شده بود ، بسيار گرانبها بود به نحوى كه مآل انديشان قوم در آن ديار دولت صفوى را مايه نجات خويش و نعمتى براى خود مىپنداشته و به همين سبب با پيامهاى دلگرم كنندهء خود پادشاهان ايران را بادامهء جنگ و ستيز با خواندگار تحريض مىكرده‌اند . بعد از عقب‌نشينى سلطان سليمان قانونى از آذربايجان و تحمل تلفات سنگينى از سرما و برف و فقدان خواربار « 1 » ، فرستادهء و نيز در دربار\r\n\r\n\r\n","description":"","footnote":"\r\n( 1 ) - بنگريد به همين جلد ص 12 .\r\n","page_name":" 68 ","page_number":86},
  {"content":"\r\n\r\nعثمانى با مير خود چنين نوشت : « تا آنجا كه عقل سليم گواهى مىدهد اين امر جز مشيت بارى تعالى چيز ديگرى نيست زيرا مىخواهد كه جهان عيسوى را از ورطهء اضمحلال نهايى رهايى بخشد . . . » « 1 » و سفير ديگرى از دولتهاى فرنگ كه در استانبول بسر مىبرد ، همين معنى را بدين عبارت بيان كرد كه : « ميان ما و ورطهء هلاك فقط ايران فاصله است ، اگر ايران مانع نبود عثمانيان به سهولت بر ما دست مىيافتند . . . » « 2 » .\r\nاما همين فايده‌يى كه تشكيل دولت صفوى براى نجات اروپا داشت زيانى بزرگ براى عالم اسلام بود ، بدين معنى كه با رسمى كردن تشيع و ضعيف ساختن تسنن وحدت مذهبى ممالك اسلامى را كه تا آن دوران باقىمانده بود ، از ميان برد و آن محيط پهناور و يگانهء جغرافيايى را از وسط قطع كرد و بخطر انداخت . ثانيا دولت عثمانى كه امپراطورى اسلام را با همان قدرت دوران اموى تجديد كرده و سرگرم توسعهء پياپى آن بود ، بر اثر مناقشه‌هاى ممتد با صفويان همواره از مرز - هاى شرقى خود بيمناك بود و ناگزير بخش بزرگى از نيروى نظامى خويش را در آن جانب صرف مىكرد و از پيشرفت و تمركز نيرو در جبهه‌هاى اروپا باز مىماند و اين همان بود كه دولتهاى اروپايى مىخواسته و سفيران خود را بدنبال آن تا تبريز و قزوين و اصفهان مىفرستاده‌اند .\r\nاگر از ديد تاريخى ايران معاصر بموضوع بنگريم ، دولت صفوى داراى دو ارزش اساسى و حياتيست : نخست ايجاد ملتى واحد با مسؤليتى واحد در برابر مهاجمان و دشمنان ، و نيز در مقابل سركشان و عاصيان بر حكومت مركزى . دوم ايجاد ملتى داراى مذهبى خاص كه بدان شناخته شده و بخاطر دفاع از همان مذهب دشواريهاى\r\n\r\n\r\n","description":"","footnote":"\r\n( 1 ) - نقل قوليست از :  Trevisiano  سفير دولت و نيز يا در دربار سلطان عثمانى .\r\nبنگريد بتاريخ سياسى و اجتماعى ايران . . . ، طاهرى ، ص 193 .\r\n( 2 ) - نقل قوليست از  Busbecq  سفير فرديناند  Ferdinand  در دربار عثمانى . بنگريد به ج 4 تاريخ ادبيات برون ، ترجمهء رشيد ياسمى ، تهران 1316 ص 8 .\r\n","page_name":" 69 ","page_number":87},
  {"content":"\r\n\r\nبزرگ را در برابر هجومهاى دو دولت نيرومند شرقى و غربى تحمل نموده است .\r\nدر اين مورد مذهب رسمى شيعهء دوازده امامى همان كارى را انجام مىداد كه اكنون ايده‌اولوژيهاى سياسى در تشكيل حكومتهاى ملى مىكنند . از نامه‌يى كه عبيد اللّه - خان ازبك بپادشاه ايران ، تهماسب صفوى ، نوشت كاملا مشهود است كه چگونه اين اختلاف مذهبى بنوعى از دوگانگى سياسى هم منجر مىشد . وى در علت مبارزات نظامى خود با دولت ايران برها كردن « طريقهء حق » يعنى شيوهء اهل سنت و پيروى ايرانيان از بدعت گذاران و ضلالت پيشگان اشاره مىكند و مىگويد :\r\n« اما با آن طايفه گفتگوى و مجادله داريم كه مذهب و ملت پدران خود را گذاشته تابع بدعت و ضلالت شياطين شده ، طريق بر حق را بر طرف كرده رفض و تشيع اختيار نموده . . . » « 1 » و در حقيقت سرمايهء اختلاف فيما بين را پيروى از دو طريقهء مذهبى اسلام مىداند ، و اين نشان مىدهد كه ازبكان و محرّكان غربى آنان يعنى عثمانيان از يك‌سو و صفويان و متابعانشان از سويى ديگر يكى از دو نوع تلقى نظريه‌هاى فقهى و اجتماعى اسلام را بهانهء جنگ و تسخير متصرفات يكديگر مىساختند و ازين راه هنگامه جوييهاى خود را مشروع جلوه مىدادند درحالىكه هيچيك از دولت‌هاى سه‌گانه اختلاف اساسى در مسائل فرهنگى و خاصه زبان و ادب با يكديگر نداشتند ، هرسه ترك زبانان پارسىگوى و مسلمانانى ناقض احكام اسلامى بودند .\r\nبهرحال ، با تشكيل دولت صفوى گذشتهء ديريازى از گسيختگى پيوندهاى ملى ايرانيان بدست فراموشى سپرده شد و بار ديگر بقول برون از ملت ايران « ملتى قائم بالذات ، متحد ، توانا و واجب الاحترام ساخت و ثغور آن را در ايام سلطنت شاه عباس اول بحدود امپراطورى ساسانيان رسانيد » « 2 » .\r\nرشتهء اصلى و اساسى اين پيوند ملى ، همچنانكه گفته‌ام ، مذهب تشيع دوازده امامى بود ، و گرنه با وضعى كه آن ايام در ايران وجود داشت هيچ عامل ديگرى\r\n\r\n\r\n","description":"","footnote":"\r\n( 1 ) - احسن التواريخ روملو ، ص 230 .\r\n( 2 ) - برون ، ج 4 تاريخ ادبيات ايران ، ترجمهء رشيد ياسمى ص 1 .\r\n","page_name":" 70 ","page_number":88},
  {"content":"\r\n\r\nنمىتوانست چنين تأثيرى در بازگرداندن آن پيوند و همبستگى داشته باشد چنان كه سنيان ايران كه در عهد شاه اسمعيل و شاه تهماسب به سختى زير فشار قرار گرفته بودند ، بقاى دولت عثمانى و ضميمه شدن ايران را به خاك آن دولت آرزو مىكردند . در مجموعهء فريدون بيگ منشى « 1 » چند بيت شعر فارسى ببحر هزج ديده مىشود از دانشمندى بنام خواجهء اصفهانى ، يا خواجه مولاناى اصفهانى « 2 » كه در آن همراه تهنيت فتح چالدران بسلطان سليم عثمانى بوى هشدار داده است كه نبايد « قزل برك » ( - قزلباش ، سرخ كلاه ) يعنى شاه اسمعيل را بعد از شكست به حال خود رها كند و روا ندارد كه مشتى « گبر » و « ملحد » اصحاب محمد ( يعنى : ابو بكر ، عمر و عثمان ) را دشنام دهند و بايد در راه نصرت « دين » بت‌شكنى پيشه كرده ملك فارس ( - ايران ) را بملك روم منضم سازد :\r\n قزل بُركست همچون مارِ افعى * سرش را تا نكوبى نيست نفعى\r\nتويى امروز ز اوصاف شريفه * خدا را و محمد را خليفه\r\nروا دارى كه گبر و ملحد و دد * دهد دشنام اصحاب محمد ؟\r\nتو او را بشكنى از زور مردى * سرش را نابريده بازگردى « 3 » ؟\r\nاگر گيرد امانى در سلامت * بگيرم دامنت را در قيامت\r\nچنين ديدم ز اخبار پيمبر * كه ذوالقرنين بُد در رُوم قيصر\r\nبذوالقرنين از آن خود را علم كرد * كه ملك فارس را با روم ضَم كرد \r\n\r\n\r\n","description":"","footnote":"\r\n( 1 ) - فريدون بيگ از منشيان دولت عثمانى بود كه مجموعه‌يى از نامه‌هاى دولتى عثمانى را پيش از سال 991 ه فراهم آورده و « منشآت السلاطين » نام داده است . اين مجموعه كه حاوى اطلاعات تاريخى سودمنديست در دو مجلد بسال 1274 ه در استانبول چاپ شد . بعضى از منشآت ياد شده به فارسى و باقى بتركى و به عربى است و زمان تحرير آنها از عهد امير تيمور يعنى از آخر قرن هشتم هجرى ببعد است .\r\n( 2 ) - دربارهء او بنگريد بحبيب السير ، تهران خيام ، ج 4 ص 607 .\r\n( 3 ) - مقصود آنست كه : با آنكه او را به مردى و مردانگى شكست دادى بىآنكه از ميان\r\n","page_name":" 71 ","page_number":89},
  {"content":"\r\n\r\n بيا از نَصرِ دين كَسرِ صَنَم كن * بملك روم ملك فارس ضم كن « 1 » \r\nچند بيت معدود مذكور ، وقتى با قرينه‌ها و خبرهاى تاريخى همراه شود ، اين معنى را مىرساند كه بسيارى از سنيان ايران ، حتى آنان كه از بيم خونريزيهاى قزلباشان نگريخته بودند ، با چنين آرزويى مخالفت نداشتند چنان كه دسته‌هايى از كردان سنى كه متمايل بطاعت از يك پادشاه شيعى نبودند ، بىهيچ‌گونه مقاومت و مخالفتى در قلمرو عثمانى باقى ماندند ؛ و دست بدست گشتن بعضى از ناحيتهاى كردنشين مذكور ميان دو دولت عثمانى و صفوى در اين معنى اثرى ننمود .\r\nچنين انديشه‌يى اصلا در ايران دوران اسلامى تازگى نداشت ، بدين معنى كه پس از استقرار قطعى فرهنگ اسلامى در ميان ايرانيان و سستى پذيرفتن سياست ملى و نژادى كه در قرن‌هاى سوم و چهارم و نيمى از سدهء پنجم هجرى بود ، سلطنت هر مسلمان سنى خواه ايرانى و خواه انيرانى ، بىهيچگونه مخالفت بنيادى پذيرفته مىشد ، مگر از جانب قدرت‌جويان رقيب ؛ و سرّ موفقيت غلامان و قبايل گوناگون ترك‌نژاد در حكومت چندسدگى آنان بر ايران همين بود .\r\nبا مرورى بر آنچه گفتيم روشن مىشود كه اگر با قيام شاه اسمعيل صفوى و رسمى كردن تشيع گونه‌يى از تشخص ملى در ايران حاصل نمىشد غلبهء عثمانيان در عهد گسترش متصرفات آنان بر ايران و پذيرفته شدن آن در كمال سهولت ، استبعادى نداشت ؛ و ارزش قيام مذكور و نيز تأثير رسميت تشيع در ايجاد نوعى از پيوند ملى ميان ايرانيان از همينجا معلوم مىگردد .\r\n\r\nروايى كار اقتصاد و آبادانى\r\nثبات قدرت دويست و پنجاه سالهء صفوى و پيش‌گيرى نسبى آن دولت از ايلغارها و قتلها و غارتهاى پياپى قوم‌هاى نيم - وحشى كه بايران مىتاختند مايهء گسترش آباديها و فزونى\r\n\r\n\r\n","description":"","footnote":"\r\nبردارى بازگشته‌اى توضيح آنكه سلطان سليم نتوانست از فتح چالدران نتيجهء مطلوبى حاصل نمايد و بىآنكه شاه اسمعيل را تعقيب كند و كارش را بسازد بآناطولى بازگشت .\r\n( 1 ) - نقل از ج 4 تاريخ ادبيات ايران ، برون ، ترجمهء ياسمى چاپ اول ص 63 .\r\n","page_name":" 72 ","page_number":90},
  {"content":"\r\n\r\nجمعيت و روايى صنعت و بازرگانى شد ، آيينها و فَرنَهاد « 1 » هايى در آنچه بنگهبانى كشور از دستبرد يغماگران مىپيوست فراهم آمد ، راههاى كاروان رو در درون كشور ساخته شد و شهرها و آباديها و بناها و مدرسه‌ها و مسجدها و رباطها و كاروانسراهاى بسيار در همه سوى ايران احداث گشت . در كارهاى صنعتى و هنرى و معمارى آنچنان پيشرفتى فراز آمد كه آن دوران را از ممتازترين زمانهاى تاريخ ايران ساخت . نخستين درخشش‌هاى اين دگرگونى را مىتوان از همان اوان پادشاهى شاه اسمعيل فرا ديد آورد چنان كه در دوران حكم‌گزارى او شهرهايى مانند اردبيل و تبريز و خوى و اصفهان روبگسترش نهاد . اردبيل شهر مقدس صفويان و آرامگاه نخستين پيشواى صوفيان سرخ كلاه بود ، و مردم بسيار از ديار - هاى گونه‌گون بآهنگ زيارت شيخ صفى الدين بدانجا مىآمدند و از اين راه بر ثروت آن مىافزودند . خوى مركزيت سپاهى داشت و يك بناى « دولتخانه » « 2 » در آن برپا بود كه با « دولتخانه » تبريز كوس برابرى مىزد . تبريز كه نخستين پايتخت صفويست پيش از شاه اسمعيل از آبادگريهاى دودمان بايندرى برخوردار و بكاخها و مسجدها و گرمابه‌ها و بناهاى ديگر آراسته و فراز آمد نگاه گويندگان و نويسندگان و دانشيان و هنرمندان نامور زمان بود ، و چون دور بشاه اسمعيل رسيد بسى از بزرگان پس از برافتادن دولتهاى كوچك بدرگاهش روى نهادند و بدان شهر رونقى تازه بخشيدند . در اين ميان بويژه دسته‌يى از هنرمندان هرات را بايد به ياد داشت كه با انتقال بتبريز مركز هنرى تازه‌يى از آن شهر آراسته ساختند . گذشته ازين شهر تبريز از زمان تيموريان ببعد از مركزهاى بزرگ دادوستد و آمدوشد بازرگانان شده بود و در عهد شاه اسمعيل و چندگاهى از دوران پادشاهى پسرش تهماسب بازار گرمترى از پيش براى مبادلهء كالاها يافت .\r\nنهضت بازرگانى كه با ايجاد قدرت متمركز صفوى آغاز شده بود ، يكى\r\n\r\n\r\n","description":"","footnote":"\r\n( 1 ) - فرنهاد ، قانون و قاعده\r\n( 2 ) - دولتخانه : باصطلاح عهد صفوى كاخ شاهى و مركز كارهاى دولتى بود .\r\n","page_name":" 73 ","page_number":91},
  {"content":"\r\n\r\nاز دو سلسله جنبان رابطه‌هاى ايران با انيران گرديد . آن سلسله جنبان ديگر ، چنان كه مىدانيد ، بيم فرنگيان از پيشرفتهاى عثمانيان در خاك اروپا و تحريك و ترغيب مزورانهء ايرانيان بدنبال كردن جنگ با خواندگاران بود .\r\nبعد از دوران شاه اسمعيل آوازهء توانايى ايران همهء اروپا را فراگرفت و آمد و شد مردم آن ديار بايران ، چه بآهنگ بازرگانى و چه براى كارسازيهاى سياسى فزونى يافت . سفر آنتونى جنكين سن « 1 » انگليسى براى پىريزى رابطهء بازرگانى ميان انگلستان و ايران از راه درياى مازندران از جملهء قديمترين سفرهايى از اين قبيل است « 2 » كه پس از مرگ شاه اسمعيل اتفاق افتاد و اين گونه سفرهاى بازرگانان و سوداگران كه در برابر متاعهاى خارجى كالاهاى ايرانى را بكشورهاى ديگر مىبردند تا پايان عهد صفوى بسيار بوده است .\r\nپيداست كه مركز تجارت خارجى پس از آنكه قزوين بعهد شاه تهماسب پايتخت ايران گرديد ، بدين شهر انتقال يافت ولى تبريز همچنان اهميت و مقام خود را در تجارت و حمل و نقل كالاها حفظ كرد . هنگامى كه در زمان سلطنت شاه عباس بزرگ نوبت پايتختى باصفهان رسيد اصفهان مركزيت تجارى فراوان يافت و محل استقرار بسيارى از نمايندگان و فرستادگان شركتهاى بزرگ مانند شركتهاى هند شرقى هلند و انگليس و فرانسه و همانند آنها گرديد . ذكر اهميت هيچيك ازين مركزهاى بازرگانى نبايد ما را از بيان ارزش بازرگانى خليج فارس و بندرهاى آن غافل سازد .\r\nبعد از آنكه شاه تهماسب صفوى پايتخت را از تبريز بقزوين انتقال داد ، آن شهر بتدريج رونق و گسترش يافت و به زودى به صورت يكى از بزرگترين مركزهاى مبادلهء كالاها درآمد به نحوى كه كاروانهاى بسيار از چند جاى كشور بدانجا مىرفتند\r\n\r\n\r\n","description":"","footnote":"\r\n( 1 ) -  Anthony Jen Kinson \r\n( 2 ) - جنكين‌سن در سفر اول خود به علت مسيحى بودن توفيقى نداشت ولى بعدها موفق شد راه بازرگانى را از روسيه بايران داير نمايد .\r\n","page_name":" 74 ","page_number":92},
  {"content":"\r\n\r\nو از آنجا ، هرگاه جنگ و ستيزى ميان ايران و عثمانى نبود ، از راه حلب و يا از راه بازرگانى استانبول استفاده مىكردند ولى چنان كه پيش ازين ديده‌ايم ، شاه تهماسب براى جلوگيرى از پيشرفتهاى سپاه عثمانى در داخل خاك ايران از شيوهء جنگى خاصى استفاده مىكرد كه عبارت بود از ايجاد ويرانيهاى گسترده‌يى در اطراف نيروى مهاجم و سپس فرسودن آن از طريق حمله‌هاى پراگنده « 1 » ، و اين شيوه ، گذشته از زيانهاى فراوان كه براى ساكنان يا زارعان آن ناحيتها ببار مىآورد باعث بسته شدن راهها و دشوارى كار تجارت نيز مىگرديد . با تمام اين احوال بازرگانان آن عهد ، حتى با استفاده از راهى كه از درون خاك روسيه مىگذشت كالاهاى بسيار از خارج بايران و از ايران باروپا مىبرده در بازارهاى مهم كشورهايى مانند لهستان و سوئد و دانمارك و آلمان مىفروختند .\r\nبعد از دوران ديرياز پادشاهى شاه تهماسب كه بيشتر آن قرين آرامش بود ، بازرگانى خارجى ، حتى در دوران شاه اسمعيل ثانى و محمد خدابنده پادشاه ، همچنان ادامه داشت و نامه‌ها و سفرنامه‌هاى بازرگانان اروپايى آن عهد ، خاصه تجار ونيزى پر از اطلاع درين‌باره و نيز درباب وضع كلى ايران در آن دوره است .\r\n\r\nآبادانى و اقتصاد در عهد شاه عباس اول\r\nهنگامى كه سخن از رونق وآبادانى در عصر صفوى رود ، دوران چهل و دو سالهء پادشاهى شاه عباس اول پيشتر و بيشتر از همه به ياد خواننده مىآيد زيرا عهد اين دومين نابغهء دودمان صفوى بواقع دورانى زرين است كه نزديك نيم قرن از عصر دويست و پنجاه سالهء مورد مطالعه ما را دربرگرفته است ، و نه تنها به همين مدت از پادشاهى او ختم نشد بلكه تا نزديك بپايان دورهء صفويان بدرازا كشيد بويژه كه پادشاهى شاه عباس دوم هم تا حدى وسيله‌يى براى پايدارى آن روايى و شكوه گرديد و بدينگونه نابهنجاريهاى سلطنت شاه صفى ( 1038 - 1052 ه ) و شاه سليمان ( 1077 -\r\n\r\n\r\n","description":"","footnote":"\r\n( 1 ) - براى نمونه بنگريد به « تذكرهء شاه طهماسب » چاپ برلين 1343 ه ق ، ص 33 - 35 و نيز صحايف 37 - 42 و ص 51 ببعد و ، همچنين مراجعه شود به همين كتاب و همين جلد ص 15 .\r\n","page_name":" 75 ","page_number":93},
  {"content":"\r\n\r\n1105 ه ) و شاه سلطان حسين ( 1105 - 1135 ه ) را هم در سايهء خود پوشانيد .\r\nپيش ازين « 1 » ديديم كه اين مرد تواناى مدبر چگونه ، هم از آغاز جوانى ، توانسته بود سركشان داخلى و مهاجمان خارجى را يكى پس از ديگرى بجاى خود نشاند و در همان‌حال كه همهء انديشه‌هايش در گرو نگاهبانى ايران از گزند اين و آن بود ، باصلاحات داخلى نيز بپردازد . ره‌آوردهاى او از اين راه دشوار چهره‌هاى گوناگون دارد . او به همان اندازه كه بگسترش داد و دين ، بزرگداشت عالمان ، تشويق هنرمندان و همانند اين كارها نظر داشت ، بتجارت و روايى كار اقتصاد ، راه‌سازى ، معمارى ، احداث شهرها يا تكميل كردن و توسعه بخشيدن بدانها نيز توجه مىنمود ، و چون مىدانست كه نگهبانى از امن و امان و سرعت عمل در نقل و انتقال نيروهاى نظامى بىداشتن راههاى ارتباطى ميسر نيست ، بايجاد چندين جاده و بناى كاروان - سراهاى بسيار بر سر راهها پرداخت و چون بيشتر وقتش در سياحت كشور مىگذشت خود بهترين پاسدار و نگهبان آن راهها بود ؛ و گذشته ازين ، امنيت بىسابقه‌يى كه او در كشور پديد آورده بود ، استفادهء كاروانهاى بازرگانى را ازين راهها بسيار آسان مىساخت « 2 » .\r\nتأثير كاروان‌سراهاى شاه عباسى در بهبود وضع كاروانها و آسايش كاروانيان و نيز در روايى كار تجارت ترديد ناپذير بود بويژه در راههاى كم‌آب يا در كوهستانهاى سخت‌گذاره ، و اين تأثير سودمند نه تنها بعهد شاه عباس انحصار نيافت بلكه تا زمان احداث راههاى ارابه‌رو بدرازا كشيد . اين كاروانسراها اگرچه بناى ساده‌يى داشت ، ليكن استوارى آن مايهء بازماندن بسيارى از آنها تا روزگار ما گرديد . آيينى كه شاه عباس در ساختن كاروان‌سراها گذارد پس ازو رها نشد بلكه او با دست زدن بدين كار نهضتى پديد آورد كه تا پايان دوران صفوى ، حتى در زمان شاه سلطان حسين ،\r\n\r\n\r\n","description":"","footnote":"\r\n( 1 ) - همين كتاب و همين جلد ، ص 20 ببعد .\r\n( 2 ) - از جملهء اين راه‌سازيها كوششهاى فراموش ناشدنى شاه عباس در ساختن راه كوهستانى مازندرانست ، بنگريد بعالم آراى عباسى ، تهران 1350 ص 989 - 991 .\r\n","page_name":" 76 ","page_number":94},
  {"content":"\r\n\r\nبدرازا كشيد . شمارهء اين كاروان‌سراها چه در اصفهان و چه در جايهاى ديگر كشور در اواخر عهد صفوى بسيار بود چنان كه پيرامون سال 1084 ه ( دوران شاه سليمان ) شاردن سياح نامور فرانسوى از وجود 1802 كاروان‌سرا تنها در اصفهان خبر داده است « 1 » و در ميان عامهء اهل ايران هنوز شايع است كه فقط شاه عباس 999 كاروان - سرا در ايران بنا كرد « 2 » و طبعا ذكر چنين شماره‌يى براى نشان دادن كثرت است .\r\nيكى از آخرين كاروان‌سراهايى كه در اصفهان ساخته شد « سراى فتحيهء » اصفهانست كه بناى آن بدوران شاه سلطان حسين نسبت داده مىشود و گذشته ازين هنوز چند كاروان‌سراى بزرگ از عهد صفوى در اصفهان باقى است از آن جمله كاروان‌سراى عظيم شاهى پهلوى مدرسهء مادر شاه اصفهان كه در سالهاى اخير بهتل باشكوه شاه عباس مبدل گرديد و در اين تبديل و تكميل بزنده كردن هنر عهد صفوى و قاجارى توجه بسيار شد .\r\nساختن مسجدها و آب انبارها و ساختمانهاى عالى و كاخهاى پادشاهى و پىافگندن پلها و احداث خيابان در برخى از شهرها و يا حتى ايجاد شهرى مانند « اشرف البلاد » ( - بهشهر امروزى ) و نظاير اين كارهاى بزرگ شاه عباس خود از علتهاى بنيادى روايى كار و توزيع ثروت در عهد آن مرد بزرگ بود . دو مسجد شيخ لطف اللّه و شاه كه هردو در كنار ميدان نقش جهان اصفهان بنا شده به صورت دو گوهر فروزان بر تارك هنر ايرانى درخشيده و زينت‌افزاى تاريخ تمدن دوران صفوى شده‌اند .\r\nكوشش شاه عباس در توسعهء اصفهان و در آوردن آن به صورت يكى از بزرگترين پايتخت‌هاى قرن يازدهم هجرى ، خود يكى از نشانه‌هاى دورنگرى آن مرد تواناست . وى در سال 1000 ه ق پايتخت را از قزوين باصفهان منتقل ساخت و آن را كه بعد از عهد سلجوقى از اعتبار افتاده بود ، رونق بخشيد و خود و بزرگان\r\n\r\n\r\n","description":"","footnote":"\r\n( 1 ) - تاريخ سياسى و اجتماعى ايران از مرگ تيمور . . . ص 216 .\r\n( 2 ) - تاريخ مفصل ايران . . . ص 687 .\r\n","page_name":" 77 ","page_number":95},
  {"content":"\r\n\r\nدولتش كاخها و مسجدها و باغها و خيابانها در آن ساختند . ميدان نقش جهان ( ميدان شاه ) و چهار بازار را شاه عباس در سال 1011 ه و بناى مسجد شاه را در 1019 ه پىافگند و براى اقامتگاه شاهانه ساختمان هفت طبقه‌يى بنام عالىقاپو در كنار ميدان احداث كرد . اين شهر بزرگ تا پايان عمر شاه عباس بمرتبه‌يى از گسترش رسيد كه جهانگردان آن روزگار و سفيران اروپايى آن را از جملهء آبادترين و بزرگترين پايتخت‌هاى آن روزى جهان معرفى نموده‌اند .\r\nآزادمنشى شاه عباس بزرگ نسبت بارمنيان و استفاده از آنان در امر تجارت و آبادانى ، خود يكى از عاملهاى بزرگ توسعهء اصفهان بود . شهر جلفاى اصفهان كه در جوار پايتخت ساخته شده بفرمان پادشاه كليسايى عظيم يافت و همين امر گروهى نو از ارمنيان را بدان شهر كشانيد و بر رونق بازار سوداگران اصفهان افزود . بعضى از شهرهاى ديگر ايران خاصه آذربايجان و مازندران و گيلان نيز از وجود اين مردم كوشا بىبهره نماند .\r\nبدينگونه اصفهان در مدتى كوتاه كه از سى سال درنمىگذشت بزرگترين شهر آن روز ايران و داراى باغهاى بزرگ و دوازده دروازه و آباديهاى بسيار شد و نظير همين توسعه در ديگر شهرهاى بزرگ مانند كاشان و مشهد و تبريز و برخى از بلاد شمال و جنوب ايران بر اثر گسترش كارهاى اقتصادى و افزايش امن و امان حاصل گرديد .\r\nشهرت جهانگير شاه عباس در كشوردارى ، و اصلاح وضع اقتصادى ايران ، و تسلط بر خليج فارس بتجارت خارجى ايران رونق بسيار بخشيد چنان كه اصفهان و بندرگاههاى خليج بارانداز بازرگانانى شد كه از اروپا و از كشورهاى همسايه مىآمدند . وى در سال 1032 ه ( 1623 م ) رابرت شرلى را براى تسريع در اجراى عهدنامهء بازرگانى با انگلستان بدان ديار فرستاد و پس از چندى نمايندهء ديگرى بنام « نقد على بيگ » به همين قصد باروپا گسيل داشت . يكى از مهمترين كالاهاى بازرگانى كه پيش از شاه عباس و خاصه در عهد او و بعد از آن باروپا فرستاده مىشد ابريشم\r\n\r\n","description":"","footnote":"","page_name":" 78 ","page_number":96},
  {"content":"\r\n\r\nبود . غير از انگليسيان و پرتغاليان ، هلنديان و فرانسويان نيز در ايجاد و ادامهء رابطهء بازرگانى با ايران كوشش بسيار مىكردند و در دورهء شاهان اخير صفوى بازرگانان روسى هم بويژه در شماخى و شروان و باكويه فعاليت تجارى داشتند و بيشتر بتجارت ابريشم مشغول بودند و گاه نيز متاع روسى مثل پارچه و برنج بايران مىآوردند « 1 » .\r\n\r\nثروتهاى بزرگ\r\nهمهء مورخان بگشاده دستى شاه اسمعيل و بخشش او اشاره كرده ولى دربارهء فرزندش شاه تهماسب سخن از فراز آوردن مال و اندوختن زر و سيم بسيار گفته‌اند . امير شرف الدين خان بن شمس الدين بدليسى از تربيت يافتگان درگاه تهماسبى ، صاحب كتاب مشهور شرفنامه ، كه در زمان شاه اسمعيل دوم ( 984 - 985 ه ) به صورت برداشتن از خزانهء دولتى گماشته شده بود ، در اين‌باره توضيحى روشن دارد . از سخن وى معلومست كه شاه تهماسب « بجمع مال و منال و خزينه حرص تمام داشت چنان كه از سلاطين ايران و توران ، بعد از قضيهء چنگيز خان ، بلكه از ظهور اسلام ، هيچ پادشاهى در هيچ عصر و زمان در جمع بيت المال به آن مقدار نقود و اجناس و اقمشه و امتعه از ظروف طلا و اوانى نقره سعى و اقدام نكرده . درحالى كه شاه اسمعيل مسّود اين اوراق [ يعنى شرف الدين\r\n\r\n\r\n","description":"","footnote":"\r\n( 1 ) - سخن گفتن از همهء پيشرفتهاى اقتصادى و عمرانى در عهد شاه عباس جستار را سخت بدرازا خواهد كشانيد و اگر خواننده جوياى آگهى بيشترى دربارهء دو جستار « روايى كار اقتصاد و آبادانى » و « آبادانى و اقتصاد در عهد شاه عباس اول » است ، از ميان كتابها و مقالات بسيار بدينها بنگرد :\r\nتاريخ ايران ، سرپرسى سايكس ، ترجمهء فخر داعى ، ج 2 ، ص 238 - 289 .\r\nتاريخ سياسى و فرهنگى ايران ، دكتر لارنس لاكهارت ، ايرانشهر ، ج 1 ، ص 440 ببعد\r\nزندگانى شاه عباس اول ، نصر اللّه فلسفى ج 1 - 4 ، تهران 1344 - 1346 .\r\nتاريخ مفصل ايران ، عباس اقبال ، چاپ تهران خيام ص 686 ببعد .\r\nتاريخ سياسى و اجتماعى ايران از مرگ تيمور تا مرگ شاه عباس ، ابو القاسم طاهرى ، 1354 ص 315 ببعد .\r\nايران در زمان صفويه ، دكتر احمد تاج‌بخش . تبريز 1340 .\r\n","page_name":" 79 ","page_number":97},
  {"content":"\r\n\r\nبدليسى 
  ] را بتفحص خزينه و بيت المال و ساير اموال شاه مرحوم مأمور گردانيد سيصد و هشتاد هزار تومان از نقد طلا و نقرهء مسكوك و متطلّس و ششصد عدد خشت طلا و نقره هريك از قرار سه‌هزار مثقال شرعى و هشتصد عدد پوشش طلا و نقره و دويست خروار حرير و سىهزار جامه و فراجهء دوخته از اقمشهء نفيسه و اسلحه و يراق و سىهزار سوار از جبه و جوشن كجيم و برگستوان در جبه خانه و سه هزار شتر ماده ، سه‌هزار رأس ماديان تازى پاكيزه ، و دويست رأس اسب خاصه در طويله موجود بود . . . » .\r\nاشارتهاى سفرنامه نويسان و فرستادگان اروپايى بدربار صفوى هم به نحوى است كه قول شرف الدين بدليسى را تأييد مىكند ، ليكن در برابر اين مال دوستى مبالغه‌آميز شاه تهماسب پسرانش اسمعيل و محمد خدابنده گشاده‌دستى نياى خود شاه اسمعيل اول را تجديد كردند ، چنان كه اين پادشاه اخير خزانهء تهماسبى را به زودى با بخششهاى خود و به قصد استوار ساختن پايه‌هاى تخت خويش تهى ساخت و بقول حسن بيگ روملو « خزائن شاه دين پناه [ شاه تهماسب 
  ] كه در قزوين بود از جواهر و نقود و اسباب و آلات حرب بر امرا و صلحا و سادات و فقرا و لشكرى و سفرى و حضرى قسمت نمود ، مواجب لشكر را كه شاه دين پناه مدت چهارده سال بود كه نداده بود ، و يك دينار نخواست داد ، و اسمعيل ميرزا صديك آن را به صد فلاكت داده بود ، آن حضرت مجموع را شفقت فرمودند چنان كه مرد مجهولى دويست تومان و صد تومان زر گرفت ، جهانيان كرم اوگتاىقاآن را در طاق نسيان گذاشتند . . . » « 1 » شاه عباس اول اگرچه بر اثر رونق دادن به كار تجارت و اقتصاد بر درآمد خزانه افزوده بود ، ليكن او ثروت سرشار دولت را صرف اصلاحات گوناگون لشكرى و كشورى و احداث راهها و كاروانسراها و بناهاى آباد مىكرد و به همين سبب آنچه هنگام مرگش در خزينه مانده بود با آنچه نيايش تهماسب باز نهاده بود توانايى برابرى نداشت . با اين حال ثروت دولت پس از مرگ وى ، به علت اصلاحاتى كه كرده بود ،\r\n\r\n\r\n","description":"","footnote":"\r\n( 1 ) - احسن التواريخ روملو ، ص 503 .\r\n","page_name":" 80 ","page_number":98},
  {"content":"\r\n\r\nهمچنان راه افزايش مىسپرد بويژه كه تجديد شيوهء كشوردارى او در عهد شاه عباس دوم توانست مملكت را در راه تازه‌يى از پيشرفت و رونق وارد كند . توجه خاص وى باحداث بناهاى نو مثل باغ و بناى سعادت‌آباد ، كاخ مشهور چهل ستون ، عمارتهاى طاوسخانه و شبكه و خلوتخانه ، پل زاينده‌رود و جز آنها ، و بسيارى از كارهاى عام - المنفعهء ديگرش همگى نشان از ثروتمندى دولت ايران در عهد وى مىدهد .\r\nاگر مطالعه‌يى در شكوه و ثروت دربار صفوى در عهد شاه سلطان حسين و رفاه و گشاده‌دستى مردم در زمان او ، كنيم مىتوانيم به آسانى تأثير اقدامهاى اقتصادى و اجتماعى شاه عباس اول و دوم را در دوران بعد از آنان ببينيم . محمد هاشم آصف كه پدرش امير حسن و خود او دوران دگرگونى سلطنت صفوى را بحكومت افشارى و زندى و قاجارى درك كرده بودند ، شرحى دربارهء اين ثروت دربار شاه سلطان حسين مىدهد « 1 » و در ضمن آن حكايت مىكند كه بر اثر رفاه و آسايش مردم « . . . شهر دلگشاى خلدآساى دار السلطنهء اصفاهان كه پاى تخت اعلا بود ، چنان بر متوطنين و ساكنين تنگ شده بود از فرط معمورى و آبادى ، [ كه 
  ] جا و مكان خالى نيست و ناياب شده بود ، كه زمين ساده ذرعى بده تومان « 2 » قيمت رسيده بود و يافته نمىشد و ازين قيمت بيشتر هم خريد و فروش مىشد اما بسيار كم » « 3 » و چنان كه او مىگويد علت اصلى بناى « فرح‌آباد » در دامنهء « كوه صفه » همين تنگى جا در شهر بود و او بدنبال اين مدعا از شكوه و جلال و ثروت بىكران دورهء شاه سلطان حسين گزارشى مىدهد كه خالى از مبالغه به نظر نمىرسد « 4 » ولى آنچه بيشتر جالب توجه است گنجينهء بسيار پرثروتيست كه خاندان صفوى در پايان عهد خود داشته و آن را\r\n\r\n\r\n","description":"","footnote":"\r\n( 1 ) - رستم التواريخ ، تهران 2537 شاهنشاهى از ص 69 ببعد .\r\n( 2 ) - هر « تومان » پنجاه « عباسى » بود و هر عباسى سكه‌يى از سيم ناب كه چهار شاهى يعنى دويست دينار مىارزيد و بنابراين پنجاه عباسى معادل مىشد با ده‌هزار دينار ؛ و « دينار » پول رايج ميان مردم بود و هر پنجاه دينار به يك شاهى برمىآمد .\r\n( 3 ) - رستم التواريخ ص 71 .\r\n( 4 ) - ايضا همان كتاب ص 71 ببعد .\r\n","page_name":" 81 ","page_number":99},
  {"content":"\r\n\r\nدر دورهء طولانى فرمانروايى از راه عوائد حاصل از ملك‌هاى خالصه و تحفه‌ها و هديه‌هاى خارج و داخل و ديگر درآمدها فراهم آورده و ذخيره كرده بودند . از آن جمله بود كتابخانهء آن خاندان متضمن نسخه‌هاى نفيس از بزرگترين خطاطان دوران اسلامى از ياقوت مستعصمى تا مير عماد و استادان متأخر ديگر - جواهر خانه‌يى مملو از گوهرهاى رنگ‌رنگ آبدار مانند قطعهء ياقوت معروف به « مشعشع نور بخش اورنگ زيبى » يا گوهر شبچراغ ، و مانند آن - عجايب خانه حاوى شگفتيهايى كه بقول محمد هاشم آصف « از ديدن آنها عقول محو و اوهام مات مىگرديد » - داروخانه داراى داروهاى كمياب پرارزش بسيار - جباخانه ، سليح‌خانه ، ركيب خانه ، صندوق خانه ، و تزيينات نفيس كاخها كه تقويم مجموع آنها واقعا دشوار بود « 1 » .\r\nبازرگانان مالدار و پرثروت كه از عهد شاه عباس بزرگ بتدريج در اصفهان و خاصه در محلهء جلفا گردآمده بودند ، نيز بسيار بودند مانند ميرزا محمد تقى تاجر باشى ، و خواجه مگرديج ارمنى جلفايى مشهور به « خواجهء سرافراز » كه در پايان عهد صفوى يعنى در دوران شاه سلطان حسين مىزيسته ؛ و دربارهء ثروت فراوان آنان داستانهايى ميان مردم رواج داشت « 2 » ، و از راه « عوارض » و « ماليات » قانونى كه ازينگونه بازرگانان بزرگ ايران و بازرگانان خارجى خاصه اروپايى و از كشتزارها و چراگاهها و مانند اينها وصول مىشد بر ثروت بىكرانهء خزانه افزوده مىگشت .\r\nاگرچه ثروت بىمنتهاى صفويان و درآمد فراوان دولتى در آخر عهد صفوى بر اثر حيف و ميل دارايى كشور نقصان يافته بود ، ولى هنوز براى چپاول و غارت افغانان و فتنه‌جويان ديگرى كه از تاخت و تاز آنان استفاده كردند بسيار باقىمانده بود .\r\n\r\n\r\n","description":"","footnote":"\r\n( 1 ) - محمد هاشم آصف توصيف مشروحى از گنجينه‌هاى عهد شاه سلطان حسين كرده كه با خواندن آن ثروت هنگفت خاندان صفوى برخواننده آشكار مىشود . رستم التواريخ ص 85 ببعد .\r\n( 2 ) - ايضا ص 94 - 98\r\n","page_name":" 82 ","page_number":100},
  {"content":"\r\n\r\nدر عهد نادر با فتحهايى كه او كرده و خاصه با تصرف گنجينهء گوركانيان هند و آوردن زر و گوهر از آن سرزمين ثروت سرشارى بايران منتقل گرديد و جنگهاى پرهزينهء نادر را به خوبى ترميم كرد ، گذشته از آنچه سپاهيان او در قتل عام و غارت نابايستهء دهلى بچنگ آوردند ، خود نادر تنها از پيشكش‌هاى اميران و دولتيان هند از گوهرينه و نقدينه پيرامون پانزده كرور بهره يافت و اما غنيمتهاى ديگرى كه از هند به او رسيده و بايران انتقال يافته از 87500000 تا 30000000 ليرهء انگليسى برآورد شد و از آن‌جمله بود گوهرهاى تخت طاوس در قلعهء سرخ دهلى و الماس مشهور بكوه نور « 1 » .\r\n\r\nسرگرميها ، جشنها و همگروهى « 2 » ها\r\nثروتهاى سرشار عهد صفوى و امنيت و آسايش نسبى كه از آغاز تا پايان آن دوران ، جز در بعضى فاصله‌هاى كوتاه ، ادامه داشت ، مايهء شيوع سرگرميها ، همگروهيها و وقت گذرانيهايى شد كه يا در آن دوره بوجود آمده و يا از مقولهء احياء و تجديد آيينهاى پيشين بود . از جملهء اين سرگرميها كه بويژه در اصفهان بسيار ديده مىشد گردآمدن مردم از طبقات مختلف در قهوه‌خانها و ميخانها و شربتخانها بوده است . در اين جايهاى آرامش و شادكامى همهء مردم از اهل ادب و هنر و تجارت و سوداگرى و سماع و شراب ، باهم وعدهء ديدار داشتند و حتى گاه ، شاه عباس با بزرگان درگاه يا با بعضى از سفيران در آنها حاضر مىشد . در اين جايهاى همگروهى شاه‌نامه - خوانان و داستانگزاران داستانهاى ملى ايران را براى حاضران روايت مىكردند و قصه خوانان و دفترنويسان برخى از آنها را تدوين مىنمودند و از اينرويست كه بسيارى از داستانهاى موجود ما ، از انواع مختلف ، تحرير شده و كتابت آن زمانست « 3 » .\r\nنوازندگى و آوازخوانى ( گويندگى ) هم از ويژگيهاى اين مكانها بود و به همين\r\n\r\n\r\n","description":"","footnote":"\r\n( 1 ) - تاريخ مفصل ايران ، عباس اقبال ، ص 728 .\r\n( 2 ) - همگروهى : فراهم آمدن گروهى از مردم در يك‌جا ، اجتماع ، اجتماعات .\r\n( 3 ) - دربارهء قهوه‌خانها از آنروى كه جاى ملاقات شاعران روزگار بود ، باز هم سخن خواهم گفت\r\n","page_name":" 83 ","page_number":101},
  {"content":"\r\n\r\nسبب در آن روزگار گروهى از نوازندگان و گويندگان استاد شهرت يافتند كه در شهرهاى بزرگ بسر مىبرده و بمجلسهاى ثروتمندان يا در جايهاى آسايش و آرامش همگانى آمدوشد داشتند . مثلا از گويندگان و سازندگان عهد شاه تهماسب و شاه عباس و ميانهء اين دو دورهء طولانى كسانى را مىشناسيم كه در هرات و در قزوين و اصفهان شهرت داشته و در خدمت شاهان و شاهزادگان و اميران مقبول و محترم بوده‌اند و تنها شاه تهماسب پس از اجتناب از مناهى نسبت ببعضى از آنان بدرفتارى كرد . بهرحال ازين قوم بوده‌اند : حافظ صابر برقاق ، قاسم قانونى ، استاد شاه محمد سرنايى ، حافظ دوست محمد خوافى ، استاد يوسف مودود ، حافظ جلاجل ، حافظ مظفر قمى ، حافظ هاشم ، ميرزا محمد كمانچه‌يى ، محمد مؤمن ، شاهسوار ، شمسى شتر كوهى ، استاد معصوم كمانچه‌يى ، استاد سلطان محمود طنبوره‌يى ، ميرزا حسين طنبوره‌يى ، استاد سلطان محمد چنگى ، مولانا حيدر قصه - خوان ، مولانا محمد خورشيد اصفهانى ، مولانا فتحى ، شاه مراد خوانسارى ، احمد كمانچه‌يى مير فضل اللّه مشهدى و چند تن ديگر « 1 » .\r\nگذشته از اصفهان در شهرهاى ديگر خاصه در جنوب ايران قهوه خانها و شرابخانهاى بسيار وجود داشت « 2 » و در غالب آنها شراب را بوفور و قهوهء تلخ را برسم تركان مىنوشيدند . قهوه‌نوشى از آغاز عهد صفوى از راه روم بايران رسيد و در دوران شاه تهماسب در قزوين متداول گرديد . اگرچه شاه عباس در اواخر سال 1029 چندگاهى شرابخوارگى را منع كرد و خود نيز در آن مدت لب بمى نيالود ، ليكن در سال بعد عشق ديرينهء خويش را بميخوارگى از سرگرفت و مردم نيز مانند باقى ايام پادشاهى او در اين كار بآزادى عمل كردند « 3 » .\r\n\r\n\r\n","description":"","footnote":"\r\n( 1 ) - فرمان شاه تهماسب در پذيرايى از همايون پادشاه ، يادگار سال 2 ، شمارهء 1 . عالم آراى عباسى ص 190 - 191 .\r\n( 2 ) - سفرنامهء توماس هربرت انگليسى ، نقل از تاريخ سياسى و اجتماعى ايران از مرگ تيمور تا مرگ شاه عباس ص 325 .\r\n( 3 ) - ايضا همان كتاب ، ص 327 .\r\n","page_name":" 84 ","page_number":102},
  {"content":"\r\n\r\nاز مشروبها يا مخدرهاى ديگر كه در دوران اخلاف شيخ صفى الدين اردبيلى بسيار رواج داشت آب كوكنار يا شربت كوكنار و مفرّح افيونى و بنگ و حشيش و اين گونه زهرهاى جان شكار بود كه دربارهء آنها و چگونگى استعمالشان در جاى خود سخن خواهم گفت .\r\nاز سرگرميهاى ديگر اين دوران شكار بود كه از روزگاران كهن در ايران رواج داشت و در اين زمان از عهد شاه اسمعيل ببعد ميان پادشاهان و سپاهيان و متنفذان محلى بسيار متداول بود و بدين آهنگ يوز و باز و باشه و شاهين و چرغ و شنقار در دستگاههاى امارت تربيت و نگاهدارى مىشد « 1 » . بازيهايى نيز ، اصلا در ميدان نقش جهان اصفهان در حضور پادشاه و سفيران ، و بتقليد از آن در جايهاى ديگر انجام مىگرفت مانند بندبازى ، شعبده‌بازى ، معركه‌گيرى ، كشتىگيرى و آتشبازى .\r\nچوگان‌بازى « 2 » و تيراندازى كه با تشريفات خاص در ميدان نقش‌جهان انجام مىشد طبعا ويژهء سپاهيان بود و حكم تمرين جنگى آنان در روزگاران صلح داشت .\r\nجشنهاى مذهبى و ملى در آن عهد كم نبود خاصه عيدهاى مذهبى شيعهء اثنى عشرى كه با اجراى سياست مذهبى صفويان ملازمه داشت و در آنها مجلسهاى شادى و ساز و سرور تشكيل مىيافت و چنان كه آشكارست هيچيك از آنها در زمانهاى بعد از رواج نيفتاد ، بويژه آيين سالروز ولادت امام دوازدهم ، و چون ايرانيان از روزگاران كهن همواره در انتظار چنين غايب منتظرى بوده و هستند از برگزاردن آيينهاى بسيار درين مورد دريغ نداشته و هر سال بر آيينهاى اين جشن افزوده‌اند .\r\nدانستن اين نكته خالى از فايده نيست كه از جشنهاى عهد صفوى كه تاريخ\r\n\r\n\r\n","description":"","footnote":"\r\n( 1 ) - بنگريد بفرمان شاه تهماسب بحكمران خراسان در پذيرايى از همايون پادشاه ، مجلهء يادگار سال 2 شمارهء 1 ص 19 .\r\n( 2 ) - پيترو دلّاوالّه  ( Pietro della Valle )  جهانگرد نام‌آور ايتاليايى دربارهء آيين چوگان زدن در ميدان نقش‌جهان و شكوه و جلال و برترى آن بر بازيهاى همانندى كه در اروپا مىشد شرحى جاذب دارد . بنگريد بتاريخ سياسى و اجتماعى ايران از مرگ تيمور تا مرگ شاه عباس ص 331 - 332 .\r\n","page_name":" 85 ","page_number":103},
  {"content":"\r\n\r\nقطعى تداول آن بايد از اوان تسلط شيعه بر ايران باشد ، « جشن عمركشان » بوده است كه بعد ازين در شرح اوضاع دينى دربارهء آن سخن خواهم گفت .\r\nاز جشنهاى ايرانى در اين عهد تنها نوروز مقام و مرتبهء ديرين را تا اندازه‌يى حفظ كرده بود و آنهاى ديگر كه رسم « گبران و آتش‌پرستان » شمرده مىشد ، جزميان مزداپرستان ايران كه در وضعى بد بسر مىبردند ، باقى نبود . علت بازماندن نوروز در آن دوران تعصب‌آلود توافق آنست با روز جلوس على بن ابى طالب بخلافت ( سال 35 ه ق ) و نيز مقارنهء آن با روز غدير خم ( 18 ذى حجه ) كه در سال دهم از هجرت مصادف بود با روز 29 حوت يعنى يك و يا دو روز در سالهاى كبيسه‌دار پيش از نوروز « 1 » . اين امر و خبرهاى پياپيى كه دربارهء بزرگداشت نوروز از امامان شيعهء اثنى عشرى نقل و يا بدانان نسبت داده شده ، مايهء بازماندن نوروز و چهرهء مذهبى گرفتن مراسم آن ميان دوازده اماميان گرديد . در اين روز همهء بزرگان و اشراف بسلام پادشاه صفوى مىرفتند و هريك در حد مرتبه و فراخور مقام خويش هديه‌يى نفيس بشاه پيشكش مىكرد و اگر كسى را چنين هديهء گرانبها نبود چند « اشرفى » كه گاه شمارهء آن بده‌هزار مىرسيد تقديم مىنمود . حاكمان و واليان ولايتها نيز يا خود هديه‌هاى خويش را عرضه مىكردند يا نمايندگانشان در روز نوروز براى تقديم آنها حاضر بودند و در اين ايام هريك از ايرانيان بخوى ديرينهء خود جامه‌يى نو دربر مىكرد « 2 » .\r\nاز جشنهاى آتش ايرانيان « جشن سورى » « 3 » هنوز هم باقى و به « چهارشنبه سورى » معروفست . مداومت آيين جشن مذكور تا روزگار حاضر ما را بتداول آن در عهد صفوى خستو مىكند . ليكن جشن سده اگر در آن عهد وجود داشت تنها ميان\r\n\r\n\r\n","description":"","footnote":"\r\n( 1 ) - جشن نوروز ، از نگارندهء اين اوراق ، مندرج در يكى از مجموعه‌هاى مقالاتش بنام « گاه شمارى و جشن‌هاى ملى ايرانيان » ، تهران ، انتشارات شوراى عالى فرهنگ و هنر ، 2537 ( 1357 ) ، ص 75 .\r\n( 2 ) - ترجمهء سفرنامهء تاورنيه ص 937 .\r\n( 3 ) - گاه شمارى و جشنهاى ملى ايرانيان ، دكتر صفا ، ص 108 .\r\n","page_name":" 86 ","page_number":104},
  {"content":"\r\n\r\nزردشتيان يزد و كرمان بود كه از بس در روزگار مرشدان كامل آزار مىديدند مهاجمان افغانى را با آغوش باز پذيرفتند و با آنان ياريها كردند . كالمستجير من الرّمضاء بالنّار !\r\nاز رسمهاى ديگر عهد صفوى برپاداشتن عزاى اهل بيت ، و مجلسهاى روضه خوانى ، وعظ و تذكير ، شبهاى احياء و همانند اينها بود .\r\nرسم تعزيه‌دارى اهل بيت بويژه كشتگان كربلا ، و براه‌انداختن دسته‌هاى عزاداران كه در حال عبور از گذرگاهها نوحه‌خوانى مىكنند و خود را مىزنند و يا گاه بر اثر جوشش خشم و غليان احساسات به خود آسيب مىرسانند ، از دوران غلبهء آل بويه بر بغداد آغاز شد و بتدريج در دوره‌هاى بعد از آن ، به نحوى كه در مجلدات پيشين گفته‌ام ، توسعه پذيرفت و در عهد صفوى با مبالغهء بسيار و تشريفاتى كه هنوز هم در شهرستانهاى ايران باقيست ، همراه گشت .\r\nمجلسهاى روضه‌خوانى كه از همين دوران رواج يافته و در شمار مراسم مكرر شيعيان درآمده ، نام خود را از كتاب معروف كمال الدين حسين بن على كاشفى سبزوارى ( م 910 ه ) « روضة الشهدا » گرفته است كه بسال 908 ه ، يكسال بعد از اعلام پادشاهى اسمعيل پسر سلطان حيدر صفوى در تبريز ، نوشته شد . اين كتاب فارسى در ذكر مصيبت اهل بيت و واقعهء كربلاست ، و رسم بر آن بود كه « روضه خوان » يعنى خوانندهء همين كتاب ، آن را در مجلسى كه عزاداران واقعهء كربلا فراهم مىآوردند ، مىخواند و ديگران مىشنيدند و مىگريستند . پس اين گونه محفلها را « مجلس روضه‌خوانى » نام نهادند . كتاب روضة الشهدا بسبب شهرتى كه يافت دوبار بتركى ترجمه شد ، يك بار بدست فضولى بغدادى ( 970 ه ) و بار ديگر بهمت جامى قيصرى « 1 » . پيداست كه روضه‌خوانان اندك‌اندك از مرحلهء « خواندن » يا « از برخواندن » كتاب ياد شده پيشتر رفته و باختلاف طبقات از كتابها و دانسته‌هاى ديگر مذهبى بهره برگرفتند و مجلسها را بسخنان تازه و بشعرهاى مناسب مقام آراستند ، و گذشته\r\n\r\n\r\n","description":"","footnote":"\r\n( 1 ) - دربارهء كمال الدين حسين كاشفى و اثرهايش بنگريد به همين كتاب ، ج 4 ص 523 - 526 .\r\n","page_name":" 87 ","page_number":105},
  {"content":"\r\n\r\nازين در همين مجلسها هم اشعارى كه از قديم بهمت شاعران شيعى مذهب در منقبت يا مصيبت اهل بيت سروده شده بود بر رسم « مناقبيان » « 1 » بوسيلهء « مناقب‌خوانان » يا « مدح‌خوانان » يا « مصيبت‌خوانان » با لحن تأثرانگيز خوانده شد و مردم بر آن خوانده‌ها و سروده‌هاى حزن‌آور گريستند و اين رسم هنوز در ايران متداولست .\r\nدر اين مجلسهاى عزاى اهل بيت و شهيدان كربلا از روزگاران پيشين چنين معمول بود كه يكى مىگفت و ديگران مىگريستند و هردوان كار خود يعنى گرياندن و گريستن را وسيله‌يى قاطع براى كسب درجات بلند اخروى مىشمردند ، و هنوز نيز چنين است . در قصيده‌يى از سيف الدين محمد فرغانى شاعر بلندپايهء قرن هفتم و هشتم هجرى « 2 » كه به زودى دربارهء آن سخن خواهم گفت ، بيت زيرين رسانندهء همين معنى است :\r\n در گريه سخن نكو نيايد * من مىگويم شما بگرييد \r\nو اما سرودن شعر در « مراثى اهل بيت » و « ذكر مصيبت شهيدان كربلا » از روزگاران پيش آغاز شده بود و يكى از بهترين نمونه‌هاى آن قصيده‌ييست از سيف الدين فرغانى ياد شده كه مسلما براى خواندن در عزاى « كشتهء كربلا » سروده شد و گوينده در آن مردم را در طلب « نزول غيث رحمت » بگريستن و نعره زدن و ناليدن و ندبه كردن دعوت كرده است ، و آن قصيده بدين مطلع آغاز مىشود :\r\n اى قوم درين عزا بگرييد * بر كشتهء كربلا بگرييد « 3 » \r\nسرودن اين گونه منظومه‌ها در عهد صفوى بمقتضاى زمان بسيار بيشتر از پيش روايى گرفت و با سروده‌هاى محتشم كاشانى ( م 996 ه ) بمرتبهء اعلى رسيد ، و پس از شيوع اين رسم در ميان شاعرانست كه مجموعه‌هايى از مراثى اهل بيت ترتيب\r\n\r\n\r\n","description":"","footnote":"\r\n( 1 ) - دربارهء « مناقبيان » رجوع شود به همين كتاب ، ج 2 چاپ پنجم 2536 شاهنشاهى ص 192 - 193 .\r\n( 2 ) - دربارهء او و شرح احوال و آثارش بنگريد به همين كتاب ج 3 ص 623 - 645 .\r\n( 3 ) - همين كتاب ، ج 3 ، ص 142 - 143 .\r\n","page_name":" 88 ","page_number":106},
  {"content":"\r\n\r\nيافته و در مجلسهاى عزادارى محل استفاده شده است .\r\nتعزيه‌خوانى يعنى نمايش منظوم واقعهء كربلا كه همانند تآترهاى قديم يونانى و رومى در هواى آزاد انجام مىشد ، از همين دوره رواج يافت و در عهد قاجارى بكمال رسيد ، و بموقع دربارهء آن سخن خواهم گفت .\r\nتشكيل مجلسهاى مذهبى ديگرى از دوران صفوى در ايران معمول شد كه شيعيان در آن حضور مىيافته و بهمراه يكى از « اهل عمائم » دعا مىخوانده و از كتابهاى متعددى كه در تمام آن دوره در بيان « ادعيه و اذكار » فراهم مىآمده در اينجاها استفاده مىكرده‌اند . اين مجلسها در « ليالى متبّركه » بويژه در شبهاى « احياء » در ماه رمضان تشكيل مىشد . كسى كه در اشاعهء اين رسم در عهد صفوى كوشيده محقق ثانى على بن حسين عبد العالى كركى « 1 » ( م 940 ه ) معاصر شاه تهماسب است .\r\nوى همانست كه عالمان سنى او را مخترع مذهب شيعه لقب دادند « 2 » زيرا بسيارى از سنتها را بدعوى آنكه نايب امام است ، گذارد و از آن جمله در « اقامت جمعات و جماعات » سعى بسيار به كار برد « 3 » و شيوه‌يى كه او در اين راه داشت تا پايان عهد صفوى جارى بود و آخرين كسى از عالمان دين آن دوره كه در اين باب بسيار مىكوشيد ملا محمد باقر مجلسى « 4 » ( م 1110 ه ) معاصر شاه سليمان و شاه سلطان حسين بود . وى توانست در « ايام شريفه » و « ليالى الاحياء » هزاران تن از خلق را در « مواضع عبادات » و « احياء » گردآورد و به خواندن دعا و ذكر و ورد بگمارد « 5 » .\r\n\r\nمفاسد زمان\r\nدر برابر بسيارى از جنبه‌هاى افتخارآميز تاريخ ما كه عهد صفوى بدانها آراسته است فسادهايى هم دامنگير اهل\r\n\r\n\r\n","description":"","footnote":"\r\n( 1 ) - دربارهء او بنگريد بروضات الجنات ، ج 4 ، ص 360 ببعد . عادة نام اين عالم را « على بن عبد العال » مىنويسند .\r\n( 2 ) - ايضا روضات ج 4 ص 362 .\r\n( 3 ) - ايضا همان جلد ص 369 .\r\n( 4 ) - دربارهء او بنگريد بروضات الجنات ، ج 2 ص 78 ببعد .\r\n( 5 ) - ايضا ج 2 ص 86 .\r\n","page_name":" 89 ","page_number":107},
  {"content":"\r\n\r\nايرانزمين بود كه بازگفتن بعضى از آنها از باب عبرت خواننده خالى از فايده نيست دسته‌يى ازين فسادها مولود سوءتربيت طبقهء حكومت‌گزار آن دوران خاصه قزلباشان بود كه پايه‌هاى تخت صفوى بر شانه‌هاى آنان استقرار داشت ولى فساد دستگاه سلطنت را كه درست پس از دوران طلايى شاه عباسى آغاز يافت ، بايد بر سر همهء اين تباهيها پنداشت .\r\nمحروم ساختن شاهزادگان از زندگى در جامعه و از تمرين فرمانروايى و جنگاورى ، وقتى با ثروت سرشار و انباشتگى خزانهء سلطنتى بيكجا فراهم آمد ، آنان را بعيش و نوش و استماع‌ساز و سرود و غفلت از بود و نبود ملك فراخواند .\r\nجانشين شاه عباس ، سام ميرزا ، كه در پادشاهى « شاه صفى » خوانده شد ، بر همين منوال پرورش يافته و از كار سياست و رياست بىخبر مانده بود . در روزگار سلطنت بمهمات ملك علاقه‌يى نشان نداد و مانند ديگر پادشاهان دورهء اخير صفوى رشتهء كارها را بدست وزيران سپرده و خود بباده‌گسارى در كنار زنان حرمسرا پرداخته بود . خونخوارى و آدم‌كشى او عادة در مستى صورت مىگرفت و يكى از بزرگترين قربانيان اين حالت امام قلى خان حاكم فارس و سردار بزرگ شاه عباس بود و گذشته ازين گروه بزرگى ديگر از سرداران سپاه را در اين حال « علف شمشير » گردانيد و اثر اين قتلها شكستهايى بود كه از عثمانيان بر او وارد شد چنان كه پيش ازين گفته‌ايم .\r\nاين خوى زشت باده‌گسارى را جانشين شاه صفى ، شاه عباس دوم ، هم رها نكرد . او با آنكه تنها پادشاه بزرگ صفوى بعد از شاه عباس اولست و از وى اثرهاى خوب بازمانده ، در باده‌نوشى چنان افراط مىكرد كه از توجه به كار ملك غافل مىماند و با هركس و ناكس بر بساط شراب و كباب مىنشست و عاقبت هم جان بر سر اين خوى زشت نهاد و در سى و سه سالگى درگذشت ( 1077 ه ) و اگر خود را بدين‌سان از ميان نمىبرد شايد عمرى درازتر مىيافت و مىتوانست از انحطاط سريع دولت صفوى پيش‌گيرى كند .\r\nجانشين وى شاه سليمان ( 1077 - 1105 ه ) كه او نيز دوران جوانى را در\r\n\r\n","description":"","footnote":"","page_name":" 90 ","page_number":108},
  {"content":"\r\n\r\nحرمسرا با زنان و خواجه‌سرايان بسرآورده بود ، چنان با آنان الفت داشت كه تصميم - هاى كشورى را در حال مصاحبت و با مشورت ايشان مىگرفت و اگر وزارتش بر عهدهء مرد كاردانى مانند شيخعلى خان زنگنه نمىبود شايد پايان كار صفويان در دورهء همين پادشاه فرا مىرسيد . او نيز مانند شاه صفى در حالت مستى و بيخودى بسيارى از بزرگان مملكت را بدست جلّادان سپرد .\r\nوقتى بدوران شاه سلطان حسين برسيم تأثير سوء ثروت سرشار و راحت‌طلبى و كامرانيهاى نابخردانهء صفويان و دولتياران را بهتر مشاهده مىكنيم . از آن روزگار اطلاع مستقيمى داريم از تاريخ‌نويس خوش‌ذوق طنزگرايى بنام محمد هاشم آصف كه خود و پدرش امير محمد حسن خان و نيايش امير شمس الدين محمد كارخانه آقاسى « 1 » در دستگاههاى اخير دولت صفوى دخيل و شاهد بسيارى از جريانها بوده‌اند . وى اطلاعات دقيقى دربارهء شاه و دربار و بزرگان عهد و مفاسد دربارى و اجتماعى و فساد متصديان امور دينى فراهم آورده و در كتاب خود نقل كرده است . بنابر تخمينى كه او زده مجموع ثروتى كه شاه سلطان حسين از ميراثهاى گرانبهاى پدران و از درآمد سرشار دولت تنها در راه التذاذهاى جسمانى خرج كرده بيست كرور تومان بود « كه هر كرورى پانصد هزار تومان و هر تومانى ده‌هزار دينار باشد » « 2 » . آنچه از عيش و نوش اين پادشاه بوسيلهء مؤلف مذكور گزارش شده شگفت‌انگيز و عبرت آميزست و عجيب‌تر آنكه پسر و جانشين شاه تهماسب ثانى از آنچه بر سر پدرش آمده بود پند نگرفت و با ارتكاب كارهاى شرم‌آور قدرت از دست رفته‌يى را كه به زور شمشير و تدبير نادرى بازيافته بود ، يكباره از كف داد « 3 » .\r\n\r\n\r\n","description":"","footnote":"\r\n( 1 ) - بنگريد برستم التواريخ ص 109 .\r\n( 2 ) - ايضا همان كتاب ، ص 83 .\r\n( 3 ) - شرح كارهاى شاه تهماسب دوم بعد از شكست از سپاه عثمانى ( 1143 ه ) و بازگشت باصفهان و ميخوارگى و عياشى او ، و اتخاذ تدبير معروف نادر در نشان دادن آن پادشاه در حال ارتكاب منهيات بسرداران خود و عزل او ، در رستم التواريخ ( ص 201 - 202 ) به تفصيل آمده و آنچه در آنجا مىبينيم همانست كه در ديگر مأخذها با اندك تساهل در نقل حقايق ثبت شده است .\r\n","page_name":" 91 ","page_number":109},
  {"content":"\r\n\r\n\r\nناسازگارى سرخ كلاهان و اثر آن در وضع دوران صفوى\r\nمردانى كه برگرد شاه اسمعيل صفوى جمع آمده بودند از طايفه‌هاى ترك زبان مختلفى بودند كه در آذربايجان و ديار بكر و شام و آناطولى و كرانهاى درياى مازندران سكونت داشتند مانند تكلو ، روملو ، شاملو ، استاجلو ، افشار ، قاجار و جز آنها . اينان همه از ترك‌نژادانى بودند كه در برابر تركمانان عثمانى و آق‌قويونلو و قراقويونلو نتوانستند نمدى از كلاه فرسودهء ايران و آسياى صغير ببرند و بدنبال فرصتى مىگشتند تا از رويدادهاى آذربايجان و آناطولى و شمال عراق براى رسيدن به آب و نان و جاه‌ومقام ، و يا گرفتن انتقام خود از تركمانان امارت يافتهء مذكور بهره بردارند ، و همين كه ستارهء بخت « مرشد كامل » درخشيدن آغاز كرد بپيشگاه او هجوم بردند و در شمار قزل بركان يا قزلباشان اصلى درآمده هستهء بنيادى سپاه صفوى را تشكيل دادند و مردانه و از جان گذشته در ركاب مرشد جوان خود شمشير زدند .\r\nتا جذبهء وجود استثنايى شاه اسمعيل در ميان بود ، اين تركان شمشيرزن همهء شرطهاى اطلاعت و انضباط را رعايت مىكردند ، اما همين كه آن كشورگشاى دلاور ببيمارى حصبه درگذشت ، اين تركان وفادار و شيعيان خالص آغاز نفاق و جدال كردند ، و چون دومين پادشاه صفوى تهماسب در آغاز كار خود ده سال بيشتر نداشت دسته‌هاى سرخ كلاه بدنبال همان محرك اصلى يعنى طلب قدرت و ثروت بجان هم افتادند خاصه طايفه‌هاى شاملو و روملو و تكلو در مقابله با طايفهء استاجلو بكشتار يكديگر برخاستند و يك جنگ بزرگ در نزديكى سلطانيه ميان آنان رخ داد كه بشكست قبيله استاجلو تمام شد « 1 » ( 932 ه ) ولى كار به همين جنگ خاتمه نيافت و\r\n\r\n\r\n","description":"","footnote":"\r\n( 1 ) - احسن التواريخ روملو ص 191 - 194 . - يك سال بعد از واقعهء زبرين يعنى در سال 933 ه جنگ ديگرى ميان همين قبيله‌ها نزديك اردبيل درگرفت و بپيروزى استاجلو انجاميد . استاجلوها با نيروى كافى بجانب تبريز يعنى پايتخت پيش‌رفتند ليكن شكست در آنان افتاد و گروه كثيرى از آنان بقتل رسيدند ( احسن التواريخ ص 198 - 200 ) .\r\n","page_name":" 92 ","page_number":110},
  {"content":"\r\n\r\nفتنه‌ها ميان آن‌دو گروه بردوام بود و در اين گيرودارها بسى از آنان بديار نيستى شتافتند ، و كار حتى بغارت دارايى مخصوص پادشاه كشيد و دسته‌يى از اين تركان درهم افتاده دوبار « مكمل و مسلح » به « دولتخانه » حمله‌ور شدند . از بخت بلند شاه تهماسب اين طايفه‌ها كه بجان هم درافتاده بودند ، خود يكديگر را از ميان مىبردند و شاه تهماسب نيز كه از استعدادى فطرى براى چاره‌گرى در اين گونه دشواريها برخوردار بود ، با تحريك هر دسته‌يى از آنان دستهء ديگر را كشتار مىكرد . مثلا وقتى كه يكى از سران شاملو با ايل خود بدولتخانه هجوم كرد طايفهء تكلو را بر سر آنان گماشت و كشتارى بواجب از ايشان كرد و بعد كه طايفهء تكلو به همين جسارت مبادرت نمودند شاملوها را مأمور نابود ساختن آن قوم نمود و بسيارى از سران آن طايفه را بدين طريق بديار بوار فرستاد « 1 » . - بايد قبول كرد كه در اين غوغاى خطرناك اختلاف سرخ كلاهان كه طبقهء واقعى حاكم بر ايران بودند ، تنها وسيلهء بقاى حكومت مركزى واحد پيشوايى مرشد كامل و قيادت مذهبى بعنوان ولايت و رياست اعتقادى بود و اگر چنين نمىبود بىگمان دوران هروسپ شاهى تركان ديگرباره در ايران بر سر كار مىآمد .\r\nدر سال 982 ه شاه تهماسب ببيمارى تب محرقه گرفتار شد و مزاجش از اعتدال افتاد . سرخ كلاهان كه پايان عمر مرشد كامل را نزديك ديدند باز بر سر تحصيل قدرت بجان يكديگر افتادند و « ميان امرا و اركان دولت خصومت و نزاع چند نوبت واقع شد » « 2 » و همين كه شاه تهماسب در 15 صفر 984 بدرود حيات گفت جنگ و ستيز وحشتناك بين طايفهء استاجلو و طايفه‌هاى تكلو و روملو و افشار و قاجار و بيات و جز آنها درگرفت و بقتل حيدر ميرزا پسر شاه تهماسب كه مدعى جانشينى پدر بود ، و طرفداران او منجر گرديد و همين اختلافها بود كه سرانجام به\r\n\r\n\r\n","description":"","footnote":"\r\n( 1 ) - دربارهء همهء اين وقايع اسف‌آور رجوع شود به « تذكرهء شاه طهماسب » چاپ برلين 1343 ه ق ، از ص 10 تا ص 19 .\r\n( 2 ) - احسن التواريخ ص 458 .\r\n","page_name":" 93 ","page_number":111},
  {"content":"\r\n\r\nبيرون آوردن اسمعيل ميرزا پسر ديگر تهماسب از قلعهء قهقهه و اجتماع طايفه‌هاى قزلباش بر گرد او و انتخاب وى بپادشاهى كشيده شد و مسلما يكى از علتهاى باز - گشودن دست شاه اسمعيل دوم در قتل بستگان خود و عدهء كثيرى از سران قزلباش همين درگيريهاى چند جانبه بود « 1 » چنان كه در اين راه حتى از كشتن حامى بزرگ خود حسينقلى خلفا نيز دست بازنداشت و طبعا همهء سران استاجلو كه از حيدر ميرزا جانب‌دارى كرده بودند از چشيدن جام قهر پادشاه خونريز در امان نماندند و كار اين انتقام گرفتن از استاجلوها بدانجا كشيد كه در هر جاى كشور هركس بر يكى از بزرگان آن طايفه دست مىيافت مىتوانست بىهيچ بهانه‌يى او را از پاى درآورد و در همان‌حال هم شاه اسمعيل بقلع‌وقمع صوفيان كرد كه در قزوين اجتماع داشتند همت گماشته در يك روز پانصد تن از آنان را بديار نيستى فرستاد و آنگاه گروه بزرگى از سران قزلباش و شاهزادگان صفوى ببهانهء دست داشتن در اين كشتار نابود شدند و پيداست كه همين زياده‌رويها در قتل اين و آن بود كه بقولى بمسموم ساختن شاه اسمعيل دوم بردست يكى از اميران پايان يافت « 2 » .\r\nاما با مردن يا مسموم شدن اسمعيل ثانى اختلاف سران قزلباش پايان نگرفت بويژه كه ناتوانى محمد خدابنده پادشاه و دخالتهاى ناموجّه همسرش مهد عليا در كارهاى كشور و مخالفتها يا جانبداريهاى دسته‌هاى قزلباش ، آنان را روز بروز بيشتر بجان هم مىافگند و يا در طغيان و خودكامگى مصمم‌تر مىساخت و بر هرج ومرج شگفت‌انگيز ايران در يازده سال پادشاهى خدابنده مىافزود و حتى دامنهء كشاكش را بخاندان شاهى مىكشانيد تا بجايى كه خدابنده و پسرش حمزه ميرزا ناگزير براى مطيع كردن طايفهء شاملو كه در خراسان بحمايت از عباس ميرزا برخاسته بودند بدان‌جانب لشكر بردند ؛ و حمزه ميرزا هرات را كه مقر حكومت برادرش بود در حصار گرفت و عاقبت به شرط تقسيم ايران به دو منطقهء نفوذ بين او و عباس ميرزا\r\n\r\n\r\n","description":"","footnote":"\r\n( 1 ) - دربارهء همهء اين رويدادها بنگريد باحسن التواريخ ص 465 ببعد .\r\n( 2 ) - احسن التواريخ ص 495 .\r\n","page_name":" 94 ","page_number":112},
  {"content":"\r\n\r\nبا برادر صلح كرد .\r\nدر دنبالهء همين اختلافها بود كه حمزه ميرزا با توطئهء قزلباشانى از طايفه‌هاى تركمان و افشار كشته شد ( 994 ه ) و سپس وضع كشور بدان درجه از نابسامانى رسيد كه عباس ميرزا و حاميانش على قلى خان شاملو و مرشد قلى خان استاجلو از خراسان بقزوين تاختند و اين واقعه بود كه بخلع محمد خدابنده از سلطنت و جلوس شاه عباس بزرگ بسال ( 996 ه ) و رهايى قطعى مملكت از پريشانى منجر گرديد .\r\nشاه عباس كه در عين جوانى به يارى استعداد فطرى خود علت اساسى ضعف سلسله صفوى را خوب شناخته بود بمحض استقلال در امر سلطنت نقشهء نابود كردن متنفذان قزلباش را طرح كرد و آنگاه ، پيش از آنكه شروع بجنگهاى مشهورش با ازبكان يا عثمانيان نمايد يك لشكر سواره از خزانهء خود تشكيل داد و با همان سپاه بدفع سركشان داخلى پرداخت و به يارى بعضى از همين سپاهيان بود كه توانست خود را از شر تسلط مرشد قلى خان رئيس قبيلهء استاجلو برهاند و او را به وضع فجيعى بدست آنان بقتل رساند ، اما ضعف قزلباشان هنگامى فرارسيد كه شاه عباس به يارى برادران شرلى سه دستهء معروف از سپاهيان مجهز خود را بنام « شاه سيون » ( - هواخواه شاه ) تشكيل داد يعنى : دستهء قوللر كه سواره‌نظام تفنگدار بود ، و دستهء پياده نظام ، و دستهء توپچيان . بعد از تشكيل اين سه دسته كه از طايفه‌هاى قزلباش نبودند ، شاه عباس شمارهء سپاه قزلباش و نيروهاى چريك را كه در هر ولايت از درآمد همان سامان سازمان مىيافتند به نصف تقليل داد و بدين طريق از اتكاء قدرت خود بر قزلباشان بىنياز گرديد ، و چون ارتش « شاه سيون » هم از نژادهاى گوناگون چركس و ارمنى و گرجى و تاتار و تركمان و تاجيك تشكيل يافته و اصلا موضوع اتكاء دسته‌هاى سپاهى بر قبيلهء معينى مطرح نبود ، اثر قزلباشان در حمايت يا عدم حمايت از پادشاه از ميان رفت ، و يكى از علتهاى ثبات اوضاع در دوران بعد از شاه عباس ، با عدم لياقت و كاردانى پادشاهان ، همين بود و اگر جانشينان شاه عباس\r\n\r\n","description":"","footnote":"","page_name":" 95 ","page_number":113},
  {"content":"\r\n\r\nدر نگهدارى چنين سپاه ورزيده و مجهز مراقبت مىكردند و آن را بتدريج متلاشى نمىنمودند ، دچار وضع وخيم شاه سلطان حسين در برابر افغانان نمىشدند .\r\n\r\nخشونت و خونريزى رفتارهاى نابهنجار\r\nبنياد سلطنت صفوى از همان آغاز كار بر خشونت و خون - ريزيهايى نهاده شد كه گاه تا مرز توحش و بربريت پيش مىرفت . اين خوى خون‌آشامى چهرهء ناساز خود را بگونه - هاى گوناگون مىنمود : گاه در پوشش دين و پراگندن « دين حق » ، گاه در جامهء سياست و تدبير ملك ، و بيشر در راه فرونشانيدن آتش خشم و كينه و نفاق . درين راه سربريدن ، دست و پا بريدن ، مثله كردن ، پوست كندن ، كاه در پوست آدميزاد انباشتن ، دوشقه كردن ، چشم كندن ، ميل در چشم كشيدن ، خفه ساختن و ازينگونه كارهاى بسيار وحشيانه به آسانى انجام مىشد و « مرشدان كامل » اگر در فرونشاندن آتش خشم و آزى كه درين زمينه داشتند كسى از دوران نمىيافتند بنزديكان خود ، بحرم خويش و ببرادران و پسر عمان و آخر كار بفرزندان خود « 1 » مىپرداختند ، چنان كه صحيفه‌هاى تاريخ بتلخى تمام گوياى چنين حقيقتهاست .\r\nشاه اسمعيل اول بعد از غلبه بر الوند ميرزاى بايندرى در جنگ « شرور » كه بسال 907 ه رخ داد ، فرمود تا خليفگان سه‌گانه نخستين ( يعنى ابو بكر و عمر و عثمان ) را در كوى و برزن لعن كنند و « هركس خلاف كند سرش از تن بيندازند » « 2 » و همين كار را چنان كه خواهيم ديد ، در همهء مرحله‌هاى بعدى انجام داد و در حقيقت\r\n\r\n\r\n","description":"","footnote":"\r\n( 1 ) - يكى از پليدترين و پست‌ترين كارهايى كه شايد در شمار بزرگترين جنايتهاى تاريخ باشد كشتن محمد باقر ميرزا مشهور به « صفى ميرزا » پسر ارشد شاه عباس است كه جوانى شجاع و نيك‌سيرت و خوشخوى بود . دستور قتل او براى حفظ ظاهر ، صورت توطئهء شرم‌انگيزى يافته است . يكى از غلامان چركسى شاه بنام « بهبود بيگ » مأمور اين جنايت شده بود . او شاهزاده را در حالى كه تنها و به قصد دولتخانه از كوچه‌يى مىگذشت ، كشت و بعد بطويلهء خاص شاهى تحصن جست و پس از اندك زمانى بخشوده شد ( 1024 ه ) ! ( عالم آراى عباسى ص 883 - 889 ) . باز درين باره و كور كردن دو پسر ديگر شاه عباس سخن خواهيم گفت .\r\n( 2 ) - احسن التواريخ روملو ، ص 61 .\r\n","page_name":" 96 ","page_number":114},
  {"content":"\r\n\r\nمذهب دوازده امامى را با خون ريختن و ايجاد بيم و هراس همگانى در ايران شايع ساخت و بدتر از همه آنكه هر نوع رفتارى را درينگونه موردها به « حضرات ائمه » نسبت داد يعنى مدعى كسب دستور از آنان ، چه در بيدارى و چه در خواب ، بخشونت و كشتار و تاراج گرديد !\r\nيكى از جهانگردان ايتاليايى بنام آنژيوللّو « 1 » كه شاه اسمعيل را ديده و اطلاعات مشروحى دربارهء سيرت و شمائل او داده است ، در شرحى از كشتار سپاهيان الوند ميرزا و زن و مرد و آل و تبار سلطان يعقوب بايندرى ، و سيصد تن از درباريان و بسيارى ديگر از خاص و عام تبريزيان ، چنين نوشته است : « گمان ندارم كه از عهد نرون تاكنون چنين ظالمى بوجود آمده باشد ! » « 2 » . وى در شرح ورود شاه اسمعيل بتبريز خشونت‌هاى عجيب ازو نقل مىكند « 3 » . اما سخت‌ترين رفتارى كه وى با اسيران خود كرد آنست كه در چيرگى بر كيا حسين چلاوى فرمانرواى مازندران ، و « محمد كرّه » حكمران يزد از او سرزد . كيا حسين چلاوى را كه در دژ فيروزكوه پناه جسته بود ، بعد از قتل عام ده هزار تن از طرفدارانش در قفسى آهنين محبوس ساخت و آن بيچاره از اضطرار گردنش را بر يكى از سيخهاى سرتيز قفس چندان فشرد تا مرد . با اين حال جسد او را همچنان در قفس بهمراه سپاه تا اصفهان بردند و در آنجا آتش زدند « 4 » . اما عذاب محمد كره ابرقوهى ازين سخت‌تر بود . وى در انقلابهايى كه مقارن قيام شاه اسمعيل بروز كرده بود ، يزد را تسخير نموده و سر بطاعت پادشاه صفوى درنياورده بود . شاه اسمعيل در سال ( 910 ه ) او را مغلوب و مقيد كرد و در قفسى محبوس ساخت و فرمان داد عسل بر تنش بمالند « تا از نيش زنبوران الم فراوان\r\n\r\n\r\n","description":"","footnote":"\r\n( 1 ) -  Angiolello  .\r\n( 2 ) - ترجمهء تاريخ ادبيات ايران ، برون ، ج 4 ، تهران 1316 ص 49 .\r\n( 3 ) - ايضا ص 50 .\r\n( 4 ) - حبيب السير ، تهران خيام ، ج 4 ص 478 ؛ احسن التواريخ روملو ص 77 ؛ عالم آراى صفوى ، تهران 1350 ، ص 98 - 99 .\r\n","page_name":" 97 ","page_number":115},
  {"content":"\r\n\r\nبدان جاهل نادان رسد » « 1 » و او را به همين حال بهمراه سپاه مىبردند تا در اصفهان با هفت تن از اطرافيان خود به حكم پادشاه صفوى با قفس در آتش انداخته شد ( 910 ه ) « 2 » .\r\nدر همين سال 910 ، موقعى كه شاه اسمعيل سرگرم محاصرهء يزد بود ، نامه‌يى از سلطان حسين بايقرا با مقدارى تحفه و هديه دريافت داشت ولى چون آنها را لايق مقام و مرتبهء خود نمىدانست كينه‌يى سخت در دل گرفت و بىآنكه مقدمهء نقارى ميان او و پادشاه تيمورى باشد از راه بيابان يزد به شهر طبس حمله‌ور شد و او و قزلباشان « هركس را در آن بلده يافتند بتيغ بىدريغ گذرانيدند و غنيمت بىنهايت گرفته آثار كمال اقتدار ظاهر گردانيدند ، آنگاه سورت غضب پادشاه عجم و عرب سمت تسكين پذيرفته بفتح قلعه التفات ننمود و عنان مراجعت انعطاف داده بصوب يزد توجه فرمود » « 3 » و در اين حادثه « قريب هفت هزار كس از مردم طبس كشته شدند » « 4 » .\r\nعقل سليم اين ايلغار ناجوانمردانه را بر مردم بىگناه شهرى كه اصلا در داستان مكاتبهء پادشاه تيمورى بفاتح صفوى دخالت نداشتند ، نمىبخشد و آن را فقط نوعى از ارضاء شهوت « آدم‌كشى مغولانه » مىداند !\r\nرفتار شاه اسمعيل با جسد بيروح محمد شيبانى ( شيبك خان ) هم از گفتنيهاى تاريخست . درستست كه ازبكان با آنهمه تاراج و كشتار كه در خراسان كرده بودند ، اصلا شايستگى بخشش نداشتند ، اما اين سختگيرى تنها نسبت بزندگان جوانمردانه بود نه دربارهء مردگان و اجساد بىروان . و آنگهى ، چنان كه بعد از اين خواهيم ديد ، جنگهاى ازبكان با دولت صفوى ببهانه‌هاى مذهبى بود نه ارضى . امير حسن روملو مىنويسد : « بعضى از ملازمان موكب همايون در ميان كشتگان شيبك خان را يافتند كه از غلبهء مردم خفه شده جان تسليم كرده بود خاقان اسكندرشان همان لحظه فرمود\r\n\r\n\r\n","description":"","footnote":"\r\n( 1 ) - احسن التواريخ ، ص 84 .\r\n( 2 ) - حبيب السير ، تهران خيام ، ج 4 ، ص 478 - 480 ؛ احسن التواريخ ص 82 - 84 ؛ عالم آراى صفوى ، ص 99 - 103 .\r\n( 3 ) - حبيب السير ، ج 4 ، ص 480 .\r\n( 4 ) - احسن التواريخ ص 85 .\r\n","page_name":" 98 ","page_number":116},
  {"content":"\r\n\r\nكه سر پرشرّ او را از بدن جدا ساخته پوست كندند و پركاه كرده بسلطان بايزيد پادشاه روم فرستادند و استخوان كله‌اش را در طلا گرفته قدحى ساختند و در آن جام شراب ريخته در مجلس بهشت آيين بگردش درآوردند . . . » « 1 » . بنابر اشارهء نويسندهء مجهول تاريخ شاه اسمعيل كه واقعه را ناآگاهانه به نحوى ديگر نقل مىكند ، چهار دست‌وپاى شيبك خان را نيز بفرمان مرشد كامل از مرفق و زانو بريدند « 2 » و دست او را در مصاحبت ميرزا محمد طالش براى آقا رستم پادشاه مازندران كه حاضر نشد در جنگ با شيبك خان شركت كند ، فرستاد و گفت كه « انديشه از حشمت آقا رستم نكرده و از دوال پايان و كرگساران هيچ پروايى نكند و برود در ميان بيشهء مازندران و هيج وجودى بر ديوان مازندران نگذارد » « 3 » بروايت همين مورخ چون آقا رستم دست بريدهء شيبك خان را ديد « زهره‌اش شكافت » و بيهوش بيفتاد « 4 » .\r\nاين رفتارهاى نابهنجار آدميزادگان را با همنوعان خويش در سراسر آن عهد همراه هرگونه خشونت و خونريزى ملاحظه مىكنيم . شاه تهماسب در حمله‌يى كه بسال 947 ه به قصد « نصرت دين اسلام و تقويت دين رسول » « 5 » بگرجستان كرد ، در آن سرزمين غوغايى از قتل و غارت به راه انداخت كه نهب و تاراج ازبكان در خراسان بهيچروى ياراى برابرى با آن نداشت . شرح مفصلى كه امير حسن روملو در اين باره مىدهد اگرچه شايد موجب انبساط خاطر خود او بود ، ليكن بواقع رقت‌بار\r\n\r\n\r\n","description":"","footnote":"\r\n( 1 ) - احسن التواريخ ، ص 122 .\r\n( 2 ) - عالم آراى صفوى ، تهران 1350 ، ص 314 .\r\n( 3 ) - ايضا ص 322 . امير حسن روملو در اين‌باره مىنويسد : « حاكم مازندران آقا رستم روزافزون روزى پيش از فتح خراسان بر زبانش جارى شده بود كه دست منست و دامن شيبك - خان ! چون خاقان اسكندرشان شيبك خان را بقتل آورد حكم كرد كه درويش محمد يساول يك دست شيبك خان را بسارى برده در دامن آقا رستم اندازد بنابر آن اعراض كرده رحلت نمود . » ( احسن التواريخ ، ص 124 . )\r\n( 4 ) - عالم آراى صفوى ، ص 325 - 327 .\r\n( 5 ) - احسن التواريخ ص 296\r\n","page_name":" 99 ","page_number":117},
  {"content":"\r\n\r\nو نشانه‌يى از كمال سنگدلى و بىرحميست « 1 » . در اين حملهء بىرحمانه « غازيان ظفر شعار به زخم خنجر آبدار و شمشير آتش‌بار عرصهء ولايت گرجستان را از وجود گبران ناپاك پاك گردانيدند ! » « 2 » . مقصود ازين « گبران ناپاك » مسيحيان گرجستانست ! . .\r\nو در همان حال روشنگر بدانديشيها دربارهء بهدينان . در حملهء سوم « شاه دين پناه » « 3 » بگرجستان كه بسال 958 ه انجام شد « غازيان ظفر شعار پست و بلند ديار كفار را احاطه فرمودند و هر كوه و كمر كه گريزگاه آن قوم گمراه بود از لگدكوب دلاوران با هامون يكسان شد و يك متنفس از آن مشركين از دايرهء قهروكين و اللّه محيط بالكافرين جان بسلامت بيرون نبرد و اهل و عيال و اموال و اسباب به ارث شرعى از مقتولان بقاتلان انتقال نمود . خوبرويان گرجىنژاد و پرىوشان آدمى - زاد . . . مقيد عبوديّت و پرستارى شدند . . . » « 4 » . حسن روملو فجايعى را كه شاه تهماسب و قزلباشان در پوشش « دين » از تخريب و غارت و كشتار و برده كردن زنان و كودكان مسيحى و قتل « كشيشان بدگهر كريه منظر » و خرد كردن ناقوس عظيم هفتاد منى هفت جوش و حتى كندن درهاى آهنين و زرين كليساها و فرستادن آنها « بخزانهء عامره » با همهء گنجينه‌ها كه در معابد مسيحيان گرج فراهم آمده بود و بسيار نابهنجاريهاى ديگر ، با لحنى حماسى مقرون بكمال تفاخر شرح مىدهد « 5 » اما نمىگويد كه قصد واقعى « شاه دين پناه » و « غازيان ظفر شعار » از آزار مردمان ضعيف يك ولايت بچنگ آوردن خواسته و مال آن ديار و باسارت بردن « پرىوشان آدمىزاد » گرجى بود كه از آن تاريخ ببعد در حرمسراهاى پادشاهان و بزرگان عهد صفوى بوفور يافته مىشد - ند و گرنه اينان همان بودند كه چون از حملهء سپاهيان عثمانى خبر مىيافتند آباديهاى سر راهشان را تاراج و تهى مىكردند و خود را بدشمن نمىنمودند تا با عبور از راههاى\r\n\r\n\r\n","description":"","footnote":"\r\n( 1 ) - احسن التواريخ حوادث سال 947 .\r\n( 2 ) - ايضا ص 297 .\r\n( 3 ) - شاه دين پناه لقب و يا عنوانيست كه براى شاه تهماسب به كار مىرفته .\r\n( 4 ) - احسن التواريخ ص . 352\r\n( 5 ) - احسن التواريخ ، ص 351 - 356 .\r\n","page_name":" 100 ","page_number":118},
  {"content":"\r\n\r\nبىآب و آذوقه خسته شوند و راه خود پيش گيرند و به وطن مألوف بازگردند « 1 » .\r\nاين گونه خونريزيها كه در سراسر عهد شاه تهماسب جريان داشت مسلما دنبالهء همان شيوه‌ييست كه سرخ‌كلاهان در قيام « خاقان اسكندرشان » « 2 » آموخته و به كار برده بودند و موضوع تازه‌يى در دوران پادشاهى صفويان و يا اصولا كار تازه‌يى از عهد خوارزمشاهان آل اتسز و چنگيزيان ببعد نيست ؛ ولى آن پادشاه سنت « آدم‌سوزى » را هم كه پدرش باب كرده بود برطاق نسيان ننهاد .\r\nدر سال جلوس شاه تهماسب ( 930 ه ) آخرين وزير شاه اسمعيل يعنى امير جلال الدين محمد تبريزى معروف به « جلال الدين خواندامير » هنوز بشغل خود ادامه مىداد . وى بتوضيح غياث الدين خواندمير مردى فاضل و از خاندانى شريف بود « 3 » و چنان كه امير حسن روملو گفته است « 4 » ميان وى و لله و امير الامراء شاه تهماسب ، ديو سلطان روملو ، كدورتى رخ داد و به همين سبب وى را نيز طعمهء آتش كردند .\r\nشاه تهماسب خود اين موضوع را چنان ساده گرفته بود كه در تذكره در كمال ايجاز چنين نوشت : « و خواجه جلال الدين محمد بنابر بعضى قبايح كه ازو صادر شده بود مؤاخذ گشت و آخر سوختندش . . . » « 5 » . معروفست كه خواجه در سوختنگاه اين بيت مىخواند :\r\n گرفتم خانه در كوى بلا در من گرفت آتش * كسى كو خانه در كوى بلا گيرد چنين گيرد ! \r\nاندكى دنبال‌تر ازين واقعه ، در سال 932 ه ، جماعت شاملو كه مواجبشان نرسيده بود ، بخانهء خواجه حبيب اللّه ، از وزيران و سرداران تهماسب ، كه مردى\r\n\r\n\r\n","description":"","footnote":"\r\n( 1 ) - بنگريد به همين جلد ، ص 15 .\r\n( 2 ) - عنوانيست كه معاصران و مورخان شاه اسمعيل به دو دادند .\r\n( 3 ) - حبيب السير ، تهران خيام ، 4 ، ص 549 - 550 و 598 - 599 .\r\n( 4 ) - احسن التواريخ ، ص 184 .\r\n( 5 ) - تذكرهء شاه تهماسب ، چاپ برلين ، 1343 ه ق ، ص 9 .\r\n","page_name":" 101 ","page_number":119},
  {"content":"\r\n\r\nنيكونهاد بود ، ريختند و او و پسر و صد تن از اتباعش را پاره‌پاره كردند ، چون سگانى گرسنه كه بر سر مردارها افتند ! « . . . وى بغايت كريم بود و در ماه رمضان هركس كه استعداد گوشت خريدن نداشت زياده از آنچه در آن ماه او را كافى بود بوى دادى . در اوايل زمستان بمحتاجان عور جامه‌هاى پنبه‌دار و پوستين حرارت شعار ارزانى داشتى و مقرر كرده بود كه مريضان محتاج اسباب علاج از شربت‌خانهء او ستانند و يكى از ملازمان خود را تعيين كرده بود كه هر روز در اطراف ولايت گرديدى ، غريبى كه فوت شده باشد او را كفن دادى و از مردم اكابر كسى كه بصحبت او مىرسيد از وى مىپرسيد كه اگر در جوار تو محتاجى باشد مرا اعلام كن . . . » « 1 » .\r\nدر سال 943 ه يكى از سنيان ، خواجه كلان غوريانى ، كه عبيد اللّه خان ازبك را در عبور از ناحيهء غور پذيره شده و از بيم آن ازبك پادشاه ايران را بنيكى ياد نكرده بود ، بدستور تهماسب محكوم بقتل شد . « فرمان‌بران او را كشان‌كشان به چهار سوق هرات برده پوست كندند و پر كاه كرده بر سر چوب تعبيه كردند ! » « 2 » .\r\nسال بعد ( 944 ه ) خواجه كلان ديگرى در دام بلا افتاد . او را بتبريز بردند و « چون نظر شاه خجسته نهاد بر آن بد اعتقاد افتاد فرمود كه او را از منارهء نصريه از خصيه‌اش آويختند تا بمشقت تمام بدار الجزا انتقال نمود ! » « 3 » .\r\nدر همين سال خواجه محمد صالح بيتكچى از استراباد برسم اسارت بتبريز برده شد . « چون بتبريز رسيد غازيان بتوهم آنكه الفاظ بىادبانه بر زبان وى جارى نگردد جوال‌دوزى بر زبان آن بد روز زده قوت تكلم ازو سلب كردند و به نظر سياست اثر نواب شاهى رسانيدند . پادشاه ظفر ورود آن مردود را فرمود كه در خم كرده بر بالاى منارهء نصريّه برده ، بيندازند . فرمانبران امتثال حكم كرده در حال آن\r\n\r\n\r\n","description":"","footnote":"\r\n( 1 ) - احسن التواريخ ، ص 198 .\r\n( 2 ) - احسن التواريخ ، ص 279\r\n( 3 ) - ايضا ص 282 .\r\n","page_name":" 102 ","page_number":120},
  {"content":"\r\n\r\nبد فعال بعالم ديگر انتقال نمود » . « 1 » نظير همين رفتار با مظفر سلطان امير دبّاج ( ديباج ) شد . بفرمان شاه تهماسب او را در قفس آهنين گذاردند و از ميان دو مناره مسجد حسن پادشاه تبريز آويختند و آتش زدند « 2 » ؛ امير سعد الدين عنايت اللّه خوزانى هم باقفس آهنين طعمهء حريق گرديد و ركن الدين مسعود كازرونى از عالمان و پزشكان نام‌دار كه بخشم سلطان گرفتار شده بود در ميان شعله‌هاى آتش جان سپرد « 3 » .\r\nخونريزيهاى شاه اسمعيل ثانى چندان بود كه بىگمان نشان از جنون خاص او درين راه مىدهد و چنان در تاريخ مشهورست كه حاجت ببازگفتن ندارد ، و گذشته ازين آنجا كه بحثى از كشتار بستگان بدست شاهان صفويست ، از بد كرداريهاى او سخن خواهد رفت ، و همانجا حرص شاه عباس اول را درين راه بگونه‌يى مىيابيم كه بقتل پسر ارشدش صفى ميرزا و بكور كردن دو پسر ديگرش انجاميد . در عهد آن پادشاه نامور كه خدمتهايش جايى براى انكار تنگ چشمان ناسپاس نمىگذارد ، گاه برفتارهاى عجيب با خلق خدا باز مىخوريم مثلا از جملهء كيفرهايى كه در عهد و بفرمانش جارى بوده است جوشانيدن آدميزادگان بود در روغن گداخته و يا پوشانيدن قباى باروتى بر تن محكومان بدبخت و آتش زدن آن ، و يا شكم دريدن ، زنده پوست كندن ، دست و پا بريدن ، ميل در چشم كشيدن ، گوش و بينى بريدن ، سرب گداخته در گلو ريختن ، زبان بريدن ، بسيخ كشيدن ، پوست آدمى بكاه انباشتن ، از دروازه‌ها واژگونه آويختن ، در پوست گاو كشيدن ، در گچ گرفتن و ازينگونه كارهاى نابهنجار « 4 » .\r\n\r\n\r\n","description":"","footnote":"\r\n( 1 ) - احسن التواريخ ، ص 285 .\r\n( 2 ) - عالم آراى عباسى ، ص 111 .\r\n( 3 ) - احسن التواريخ ، ص 282 - 283 .\r\n( 4 ) - دربارهء اين كيفرهاى گوناگون بنگريد به : عالم آراى عباسى كه بتفاريق و بمناسبت خلافهاى بعضى از خدمتكاران يا سركشان در ذكر حوادث سالها آمده است و به « زندگانى شاه عباس اول » ، نصر الله فلسفى ، ج 2 و مأخذهايى كه آنجا نشان داده شده است ؛ و نيز به « تاريخ سياسى و اجتماعى ايران از مرگ تيمور تا مرگ شاه عباس » تهران 1354 ، ص 342 .\r\n","page_name":" 103 ","page_number":121},
  {"content":"\r\n\r\nيكى از كارهاى بسيار وحشيانه دريدن محكوم بدندان و خوردن گوشت او بود ! « پادرى پول سيمون » از كشيشان كرملى كه بارها در ديوان عدل عباسى حضور داشت و انواع مجازاتها را ديده و وصف كرده ، از دوازده سگ آدمىخوار و دوازده مرد « زنده‌خوار » سخن مىگويد كه حتى در مجلس بار شاه عباس آمادهء دريدن و خوردن كسانى بودند كه پادشاه حكم مىداد و فرمان او را بىچون‌وچرا مىگزاشتند « 1 » . اين زنده‌خواران را « چيگيين » يعنى دستهء گوشت خام‌خوار مىناميدند و آنان پوششى خاص داشته و مأمور بوده‌اند كه هنگام اجراى حكم محكوم را بدندان بدرند و گوشت خام او را بخورند !\r\nيكى از آباء يسوعى بنام « پدر كروسينسكى » « 2 » چند سالى از دورهء سلطنت شاه سلطان حسين و انقلابهاى بعد از او ، تا آغاز عهد شاه تهماسب دوم ، با عنوان رياست ژزوئيت‌هاى اصفهان در آن شهر مىگذرانيد . وى كتابى پرارزش دربارهء اواخر دوران صفوى نوشت بنام « تاريخ انقلاب ايران » كه در آن سرگذشت دودمان صفوى را از آغاز تا سال 1727 ميلادى ( 1140 ه ق ) يعنى تا مدتى بعد از رفع فتنهء افغانان و قسمت بزرگى از دوران پادشاهى تهماسب دوم نگاشته است ، و در آن كتاب دورهء سلطنت شاه صفى ( 1038 - 1052 ه ) را يكى از بدترين دوره‌هاى خون - آشامى تاريخ ايران شمرده و درباره آن گفته است كه « بتحقيق در ايران به اين خون - آلودى و بىشفقتى هرگز نبوده است » « 3 » و هم او زمان پادشاهى آن گرج‌زادهء خون‌آشام را دوره‌يى از « يك سلسلهء انقطاع ناپذير از بىرحمى و خونريزى » توصيف نموده و چنين وصفى را هرجا كه ازو سخن گفته تكرار كرده است .\r\nاين پادشاه كه در حرمسراى نياى خود تربيت يافته بود هيچيك از صفات او\r\n\r\n\r\n","description":"","footnote":"\r\n( 1 ) - تاريخ كشيشان كرملى ج 1 ص 158 - 159 . نقل از : تاريخ سياسى و اجتماعى ايران از مرگ تيمور تا مرگ شاه عباس ، ص 340 - 341 .\r\n( 2 ) -  Pere Krusinsky \r\n( 3 ) - ترجمهء تاريخ ادبيات برون ، ج 4 ص 90 .\r\n","page_name":" 104 ","page_number":122},
  {"content":"\r\n\r\nرا بميراث نداشت و چنان از كار ملك بىخبر بود كه بقول يكى از مورخان پايان عهد صفوى « 1 » اگر در حال مستى فرمان قتل سران و بزرگان را نمىداد نشانى از پادشاهيش آشكار نمىشد . دربارهء وى مىنويسند كه « هنگام مستى طبع خونخوار و ظالمش خودنمايى مىكرد . يكى از قربانيان او امام قلى خان حاكم فارس و سردار سابق شاه عباس بود . همچنين عدهء زيادى از سرداران سپاه بدست او بقتل رسيدند و در نتيجه سپاه ايران به علت آنكه تعداد معتنابهى از امراى مجرب خود را از دست داده بود نتوانست هنگامى كه جنگ با تركها تجديد شد در مقابل آنان مقاومت كند . اين جنگ دورهء مصيبت‌بارى را طى كرد و بالاخره در سال 1048 هجرى ( 1638 م ) بسقوط بغداد منتج شد . در سال قبل هم شاه جهان امپراطور مغول هند قندهار را دوباره به تصرف درآورد » « 2 » .\r\nصفتهاى نيك جانشين او شاه عباس دوم بديهايش را پوشانيد چنان كه مىتوان از آنها درگذشت اما پسر شاه عباس دوم ، شاه سليمان كه اصلا نام نياى خود شاه صفى را داشت همان ميخوارگى و درشتخويى او را تكرار كرد و بقول كروسينسكى « اهميت عهد او فقط در سياستهاى بيرحمانه و وحشيگريهايى است كه حتى بيان يكى از آنها بر شخص گران مىآيد . وقتى كه در حال مستى يا غضب بود ، هيچكس از مجاورينش بر جان و مال خود ايمنى نداشت . دستها ، پاها ، بينىها و گوشها بريد ، چشمها بيرون آورد و زندگانيها فداى كوچكترين هوس خويش ساخت . شخصى كه در ابتداى مجلس طرب بيش از همهء حضار طرف توجه او بود ، در انجام مجلس بزم بقربانگاه مىرفت . اين حالتى است كه سرجان شاردن نقل مىكند و مشار اليه در بعضى از محافل مزبوره خود برأى العين آن وقايع را ديده است . اشخاصى كه\r\n\r\n\r\n","description":"","footnote":"\r\n( 1 ) - جونس هانوى ، داراى چند اثر مهم دربارهء اواخر عهد صفوى و عهد نادرى . برون ، 4 ، ص 94 .\r\n( 2 ) - لارنس لاكهارت ، تاريخ سياسى و فرهنگى ايران ، ايرانشهر ج 1 ، تهران 1342 ، ص 442 .\r\n","page_name":" 105 ","page_number":123},
  {"content":"\r\n\r\nبحضور مىرفتند چنان خود را در خطر مىديدند كه يكى از بزرگان مىگفت وقتى از حضور او مراجعت نمودم چند دفعه توجه كردم آيا سرم روى شانه‌هايم قرار دارد يا نه ؟ » « 1 » - عجيب است كه اين مرد با آنهمه درنده‌خويى و تباهى دم از حمايت دين و « حفظهء شرع مبين » مىزد و از آقا حسين خوانسارى مجتهد عهد خود ( م 1099 ه ) مىخواست كه هنگام غيبت او از اصفهان از وى در كار سلطنت نيابت كند و بجايش بنشيند و چنان كه مىخواهد در كار ملك تصرف نمايد و آقا حسين نيز چنين مىكرد « 2 » . و عجيب‌تر آنكه از چنين مرد سفاك خون آشامى ، پسرى چون شاه سلطان حسين پديد آمد كه بقول كروسينسكى از كثرت رحم‌آورى حتى در آن موردها كه اجراء سياست لازم و ضرور بود حركتى از خود نشان نمىداد و روزى كه بتصادف مرغابيى را با تپانچه مجروح كرد فرياد كشيد كه : واى به خون آلوده شدم ! » « 3 » .\r\nگويى ايران با آن پوست كندنها و سوختن‌ها و آويختنها خوگرفته بود و همين كه شاه نرمى و بىآزارى پيشه كرد نديمان و خواجه‌سرايان دست بخودكامگى زدند و بيمى از كس به خود راه ندادند و هر وقت كه خواستند سلطان را بصدور حكمهاى ناروا و ارتكاب كارهاى بى جا كشانيدند . شاه تهماسب دوم هم كه در باز - يافتن قدرت از دست رفته خود را به آب و آتش مىزد به زودى بازيچهء دست نادر شد و آنچه بصرافت طبع خود انجام داد جز نشانه‌هايى از ضعف و شهوت نبود .\r\nفتنهء افغانان و سپس ظهور نادر و در دست گرفتن قدرت همه نتيجهء همين اوضاع ناسازگار بود كه بويژه از عهد شاه سليمان ببعد جريان داشت . خونريزيها و ويرانگريها و غارتهاى افغانان در ايران ، خاصه در اصفهان از شرح بيرون و ذكر آن موجب تأثر و ملالست و چون از آن بگذريم بدوران نادر شاه افشار ، از آغاز\r\n\r\n\r\n","description":"","footnote":"\r\n( 1 ) - تاريخ ادبيات برون ، 4 ، ترجمهء ياسمى ، ص 91 .\r\n( 2 ) - روضات الجنات فى احوال العلماء و السادات ، ج 2 ص 351 .\r\n( 3 ) - تاريخ ادبيات ايران ، برون ، ج 4 ص 91 - 92 نقل از تاريخ انقلاب ايران تأليف كروسينسكى  ( Pere Krusinsky ) \r\n","page_name":" 106 ","page_number":124},
  {"content":"\r\n\r\nسپهسالارى تا پايان پادشاهيش مىرسيم ، كه اگر خدمتهاى بزرگش در نجات دادن ايران از تسلط افغانان و عثمانيان و روسيان و ديگر كاميابيها نمىبود ، بيقين جز نامى زشت ازو باز نمىماند . خشونتها و آزارهاى بىحساب او بويژه از هنگامى آغاز شد كه بناحق و تنها بر اثر سعايت مغرضان و يا از راه بدگمانى و ترس بى جا فرزند رشيدش رضا قلى ميرزا را كور كرد ( 1154 ه ) و آنگاه پنجاه تن از بزرگان درگاه را بدين بهانه كه در روز واقعه دست از پايمردى برداشته بودند بدست جلادان سپرد .\r\nبعد از غارت گنجينه‌هاى دهلى عشق بزخارف دنيوى و آزمندى چنان بر او چيره شده بود كه در راه وصول ماليات و عوارض و جريمه‌هاى بىحساب دمار از خلايق برآورد و چون ناخشنوديهاى مردم بشورشهايى در بعضى ولايتها كشيد دست بكشتار خلق گشود و در خوزستان و فارس و كرمان و ديگر جايها قتل عامها كرد يا « كلّه‌منارها » برآورد تا پايان غم‌انگيز حياتش فرا رسيد و با فناى ناگهانيش ايران بلبهء پرتگاه كشانيده شد ( جمادى الاخر 1160 ه ) .\r\n\r\nكشتار خويشاوندان\r\nخشونتها و سخت كشيهاى عهد صفوى تنها به محكومان و مظلومان از ميان آحاد ملت منحصر نبود بلكه آتش اين دژخويى بسا دامان نزديكان و بستگان پادشاهان خودكامه را نيز مىگرفت چنان كه گروهى بزرگ از شاهزادگان صفوى بر سر اين بدخويى در كام مرگ رفتند و اى بسا كه در ميان آن كشتگان ناحق مردمى با استعداد پيش از آنكه فرصتى از روزگار يابند بديار نيستى شتافتند . شاه عباس بزرگ يكى از همين شاهزادگان مستعد بود كه شاه اسمعيل ثانى فرمان كشتنش را داده و يكى از سران قزلباش ، على قلى خان شاملو ، را براى اجراى حكم بهرات فرستاده بود . از خوشبختى على قلى خان در ماه رمضان بدان شهر رسيد و اجراى فرمان را ببعد از ماه روزه موكول ساخت و قرار بر آن نهاد كه عباس ميرزاى خردسال را در شب سوم شوال 985 ه بديار نيستى فرستد ، ولى در شب دوم آن ماه خبر مرگ اسمعيل ثانى بهرات رسيد و شاهزادهء\r\n\r\n","description":"","footnote":"","page_name":" 107 ","page_number":125},
  {"content":"\r\n\r\nجوان از دام مرگ رست تا به زودى مايهء افتخارهايى بزرگ براى كشورش گردد .\r\nبتحقيق بايد گفت يكى از مؤثرترين عاملهاى ضعف خاندان صفوى همين كشتار بستگان بدست پادشاهان بود ولى اين خوى زشت منحصر بدوران سلسلهء مذكور نيست و مرده ريگى است از دوران تيمورى كه اثر آن به زودى در دودمان جديد شاهى آشكار شد چنان كه قسمتى از انقلابهاى عهد شاه تهماسب نتيجهء كدور - تهاى او و برادرانش سام ميرزا و القاص ميرزا و بهرام ميرزا بود و از آن ميان طغيان القاص در سال 954 ه به علت پناه بردنش بپادشاه عثمانى خطرى بزرگ براى سلطنت شاه تهماسب ايجاد كرده بود .\r\nخويشاوندكشى صفويان ازين روزگار آغاز شد و بعد از تهماسب با كشتار عجيبى كه شاه اسمعيل ثانى از شاهزادگان صفوى كرد « 1 » به حد اعلاى خود رسيد ؛ و در عهد محمد خدابنده با آنكه او خود مردى ناتوان بود ، همين وضع بدست نزديكانش ادامه يافت . زنش خير النساء بيگم ملقّب به « مهد عليا » اين‌بار بجاى پادشاه ايفاى نقش اصلى را در كشتار برعهده گرفت و از نخستين قربانيهاى او پريخان خانم خواهر پادشاه و از هوشمندان كارآمد خاندان صفوى بود كه از سالهاى آخر عهد شاه تهماسب تا آغاز دورهء سلطنت خدابنده در ادارهء كارهاى سياسى كشور تأثير بسيار داشت و بويژه در حفظ پايتخت ( قزوين ) از انقلاب و رفع اختلاف قبيله‌هاى قزلباش تا رسيدن پادشاه جديد يعنى خدابنده ميرزا از شيراز و نشانيدن او بر تخت سلطنت همهء اقدامهاى اساسى بر عهدهء او بود ، و اينك پاداش خدمتهاى گرانسنگ خود را دريافت مىكرد . همين كه شاه نو و همسرش بقزوين رسيدند يكى از اميران قزلباش را بنام خليل خان افشار كه سابقا للهء پريخان خانم بود ، در مقابل ده هزار تومان پول نقد و تمام اسباب و اثاثيه مجلل پريخان خانم ، مأمور خفه كردن آن بانوى مدبّر مقتدر كردند و او فريب ديو آز بپذيرفت و با پروردهء خود بىوفايى كرد ! اين\r\n\r\n\r\n","description":"","footnote":"\r\n( 1 ) - همين جلد ، ص 18 .\r\n","page_name":" 108 ","page_number":126},
  {"content":"\r\n\r\nرا هم بدانيم كه پريخان خانم از مادرى چركسى و خالويش شمخال خان سلطان يكى از سرداران لايق ايران در خدمت شاه تهماسب و شاه اسمعيل ثانى بود ، و طبعا در توطئهء نابودى خواهرزاده مىبايست دامى نيز در راه خالو بگسترانند . يكى ديگر از قبيلهء افشار بنام امير اصلان مأمور اين جنايت شد تا در پاداش حكومت شكّى را كه بر عهدهء شمخال خان بود بوى گذارند « 1 » . اين هردو « اقدام شاهانه » در نخستين روز ورود محمد خدابنده بقزوين باضافهء قتل شاه شجاع فرزند شيرخوار شاه اسمعيل ثانى انجام يافت . اين درازدستى « مهد عليا » مقدمهء درازدستيهاى ديگر او بود كه نتيجهء قطعى آن كشته شدن خودوى و بروز اختلافى عظيم ميان محمد خدابنده و حمزه - ميرزا از طرفى و عباس ميرزا از طرفى ديگر ، گشت و سرانجام بحملهء عباس ميرزا و طرفدارانش بقزوين و اعلام سلطنت شاه عباس در سال 996 ه پايان گرفت .\r\nهنگامى كه شاه عباس قدرت را در دست گرفت ، خاصه بعد از قلع‌وقمع سران متنفّذ قزلباش ، مىبايست محاسبهء دقيقى از جريانهاى نامساعد خانوادگى صفويان بكند و همراه نظم عمومى كه در كشور ايجاد مىكرد ، نظمى هم در رابطهء اعضاء خاندان صفوى بوجود آورد و ترتيبى دهد كه بعد ازو دودمانش راه زوال نپيمايد . اما او نه تنها چنين نكرد بلكه همان راه بيگانگى را با نزديكان پيمود و حتى گامهاى خود را در پيمودن اين راه پرخطر تندتر و استوارتر ساخت . وى در ابتداى پادشاهى پدر و برادران و چند تن ديگر از خويشاوندان را در خفا بدژ ورامين فرستاد و در آنجا زندانى كرد و اگرچه در دومين سال پادشاهيش بدانان آزادى داد ليكن باز همان نقارهاى پيشين خانوادگى شاه جوان را بتجديد خشونت برانگيخت ، چنان كه محمد خدابنده تا بسال مرگ خود ( 1004 ه ) در حرمسرا زندانى گشت و برادران شاه عباس ابو طالب ميرزا و تهماسب ميرزا و برادرزاده‌اش اسمعيل ميرزا كور شدند . چند سال بعد همين انگيزهء كدورتهاى خانوادگى و بدگمانى نسبت بنزديكان باعث شد\r\n\r\n\r\n","description":"","footnote":"\r\n( 1 ) - دربارهء اين وقايع رجوع كنيد بعالم آراى عباسى ، تهران ، ج 1 ص 226 ببعد ، و باحسن التواريخ ص 500 - 502 .\r\n","page_name":" 109 ","page_number":127},
  {"content":"\r\n\r\nكه شاه عباس حتى بر پسران سه‌گانهء خود نبخشايد ، ارشد آنان صفى ميرزا را بكشد و دو پسر ديگر محمد ميرزا مشهور بخدابنده ميرزا ، و امامقلى ميرزا را كور كند .\r\nهمين پادشاه نيرومندست كه دربندان كردن پسران را در حرمسرا باب نمود و از بيم آنكه مبادا منشاء توطئه‌يى شوند چنان دربارهء آنان سختگير بود كه اگر كسى از بزرگان دولت بدانان تقرب مىجست جان بر سر اين كار مىنهاد . مسلما اين بدرفتارى شاه عباس نسبت بفرزندان خود يكى از بزرگترين علتهاى ضعف و انحطاط سلطنت صفوى پس از وى گرديد زيرا صفى ميرزا كه ارشد اولاد وى بود و پس ازو حق جانشينى داشت جوانى شجاع و جنگاور و خوش‌خوى و بردبار و عاقل و مورد محبت و علاقه عموم طبقات بود و اگر كشته نمىشد مىتوانست پايه‌هاى سلطنت صفوى را مانند پدر استوار نگاه دارد ، در صورتى كه پسرش سام ميرزا كه پس از نيا با نام شاه صفى بسلطنت نشست ، جوانى درنده‌خوى و سست رأى بود كه در گوشهء حرمسرا برآمده بود و با نابهنجاريهاى خود چنان كه ديديم از نقطهء آغازى انحطاط دولت صفوى قدم برداشت . اين خويشاوندكشى صفويان ، بعد از شاه عباس همچنان ادامه يافت و شاه صفى در اين راه چنان پيش‌رفت كه از قتل محارم و صيد آهوان حرم نيز شرم نكرد . رفتار بسيار ناجوانمردانهء نادر شاه با پسر دلير و برازنده‌اش رضا قلى ميرزا هم‌چنان زبانزد است كه حاجت باعادهء شرح ندارد ، رفتارى كه اگر رخ نمىداد شايد بنياد شاهنشاهى پرشكوه نادر بدان آسانى فرونمىريخت .\r\n\r\nباده‌گسارى\r\nاز عيبهاى بزرگ صفويان شرابخوارگى همهء آنان حتى آنهاييست كه شراب را در قسمتى از مدت فرمانروايى خود منع كرده بودند . مىدانيم كه ايرانيان با شيوع اسلام يكباره از شوق ديرينه‌يى كه ببادهء كهن داشتند قطع نظر نكردند و اين عادت مخصوصا در دستگاههاى فرمانروايى شاهان و اميران و ديگر صاحبان قدرت رواج و روايى بسيار داشت . اما در طول تاريخ بنام فرمانروايانى باز مىخوريم كه بسبب اعتقاد دينى و يا بعلتهاى ديگر در ترك اين ناشايست\r\n\r\n","description":"","footnote":"","page_name":" 110 ","page_number":128},
  {"content":"\r\n\r\nاز خود شايستگى نشان داده‌اند و پادشاهان صفوى كه هريك عنوان مرشد كامل و دعوى رياست دينى داشته و بعنوان ترويج دين حق شمشير مىزده‌اند ، ناگزير مىبايست هيچگاه گرد اين منكر نگردند ولى آنان نه تنها چنين نكردند بلكه دوران قدرتمند - يشان يكى از دوره‌هاى رواج شرابخوارگى و رونق « شرابخانه‌ها » و خرابات بود .\r\nاگرچه در سال 939 ه يعنى در نهمين سال سلطنت شاه تهماسب « فرمان همايون شرف نفاذ يافت كه محتسبان آبروى پياله و جام عقوبت انجام را ريخته شيشهء ناموس ايشان را به سنگ افسوس زنند و بنصايح الحق مرّ پنبهء غفلت از گوش صراحى بكشند و اگر سركشى كند گردن او را نرم سازند » « 1 » ولى بعد از عهد آن پادشاه دوباره نوشيدن مى آزاد شد و بويژه در دوران امن و آرامش شاه عباسى شرابخانها رونق يافت . « بسيارى از جهانگردان خارجى و سفيران بيگانه كه در اين عهد بحضور شاه عباس رسيدند و شاهد اعمال اين شهريار در سفر و حضر بودند ، دربارهء عشق مفرط وى به شراب مطالبى نگاشته‌اند . بطور كلى مردم ايران ، بويژه اغنيا علاقهء فراوانى بباده‌گسارى داشته‌اند . توماس هربرت « 2 » يك‌جا در سفرنامهء خود شرح مىدهد كه بهترين تحف حكام و واليان بزرگ بدرگاه شاه شرابهاى ناب بود . وى دربارهء مى گسارى مردم اين عهد مىنويسد : ميان تركان و ايرانيان تفاوت بسيار است ، از آن جمله در ميگسارى ، چه تركان بتبعيت از اوامر و نواهى دين به ظاهر از استعمال مسكرات اجتناب مىورزند اما پنهانى مىنوشند و حال آنكه ايرانيان كنونى مثل ايرانيان ادوار باستان آشكارا و بافراط ميگسارى مىكنند » « 3 » .\r\nاگرچه شاه عباس در 1029 ه شرابخوارى را منع كرد و اين امر او جز در\r\n\r\n\r\n","description":"","footnote":"\r\n( 1 ) - احسن التواريخ ، ص 246 .\r\n( 2 ) -  Sir Thomas Herbert \r\n( 3 ) - تاريخ سياسى و اجتماعى ايران از مرگ تيمور تا مرگ شاه عباس ابو القاسم طاهرى ، تهران 1354 ص 327 . قسمت منقول از سر توماس هربرت انگليسى از سفرنامهء ذيقيمتى است كه نوشته .\r\n","page_name":" 111 ","page_number":129},
  {"content":"\r\n\r\nفارس يعنى قلمرو حكومت امام قلى خان و در شيراز كه بهترين شرابها را در آنجا تهيه مىكردند ، در همه‌جاى كشور بدقت اجرا شد ، اما شاهنشاه هشت ماه بعد از صدور فرمان مذكور يعنى در جمادى الثانيهء سال 1030 بر خمارآلودگان بخشايش آورد و از منع شراب دست برداشت . بنا بر آنچه « پيترو دلّاوالّه » « 1 » اشاره كرده است علت رفع اين ممنوعيت آن بود كه شراب‌خواران بعد از محروم شدن از صرف مى ناب به آب كوكنار و ترياك روى آوردند و خواستند تا بد را ببدتر دوا كنند .\r\nعادت بشرابخوارى بعد ازين همچنان به قوت خود برقرار بود و جانشينان شاه عباس در راه اين افراط گامها را فراختر برمىداشتند . نوادهء او شاه صفى چون مست مىشد درنده‌خويى خطرناك و آدم‌كشى بىباك از كار درمىآمد و شاه عباس دوم اگرچه در آغاز سلطنت منع شراب كرد اما خود زودتر از همه توبه شكست و چنان در شرب مدام افتاد كه بيشتر اوقات از كار ملك غافل مىماند و پسرش شاه سليمان هرچه برسنش افزوده مىشد بنوشيدن مى آزمندتر مىگشت ؛ و اما شاه سلطان حسين ، با آنكه دم از زهد و مسلمانى مىزد نتوانست دست از مى خوشگوار بكشد . در آغاز كار از مسكرات پرهيز داشت ليكن به زودى وسوسهء نديمان و اهل حرم در او درگرفت و چنان آلودهء عيش و مستى شد كه بقول كروسينسكى از مقتضيات امور چشم پوشيد و عنان كارها را بدست نديمان و خواجه‌سرايان داد « 2 » و « از تأثير سپهر آبنوسى آخر الامر دولتش چنان بمغلوبيّت و مقهوريّت و مخذوليّت و منكوبيّت و ذلت و افتضاح انجاميد كه ذكر آنها باعث كلال و ملال و غم و هم شنوندگان خواهد شد » « 3 » .\r\nدر همان روزگار كه تخت‌نشينان تبريز و قزوين و اصفهان در كاخهاى خود\r\n\r\n\r\n","description":"","footnote":"\r\n( 1 ) -  Pietro della valle  سياح معروف ايتاليايى .\r\n( 2 ) - لاكهارت ، تاريخ سياسى و فرهنگى ايران ، ايرانشهر ج 1 ص 446 ؛ برون ، تاريخ ادبيات ايران ، ج 4 ، ص 92 .\r\n( 3 ) - رستم التواريخ ، تهران 2537 شاهنشاهى ، ص 99 .\r\n","page_name":" 112 ","page_number":130},
  {"content":"\r\n\r\nبساط شراب مىگستردند ، اخلاف ظهير الدّين بابر هم در قصرهاى باشكوه فتحىپور سيگرى و آگره و دهلى از دلرباييهاى « دختر رز » سرگرم التذاذ بودند و در بزمهايشان انواع شراب از شراب انگورى و « رام رنگى » و « شراب قندى » يا « شراب شكرى » به كار برده مىشد . طالب آملى ملك الشعراى دربار جهانگير گويد :\r\n نه بادهء شكرى سازدم نه انگورى * از آن ز شيشه و پيمانه مىكنم دورى \r\n*\r\n مگو كه بادهء انگور دردسر دارد * كه آب غوره شرف بر نى شكر دارد\r\nنه‌ايم منكر صهبا وليك مىگوييم * كه رام رنگى ما نشأهء دگر دارد\r\nقدح پر از مى انگور كن كه طالب را * شراب قندى هندوستان ضرر دارد \r\n\r\nخوگريهاى « 1 » زيان‌آور\r\nاين طالب آملى ، شاعر تواناى نيكوسخن ، كه از جوانى باز بميخوارگى خوى كرده بود ، در صرف افيون و به كار بردن مفرّح افيونى نيز اصرار داشت و گاه چنان در اين راه زياده‌روى مىكرد كه نيروى گفتار ازو سلب مىشد . معروفست كه در نخستين باريابى بحضور جهانگير پادشاه چندان افيون به كار برده بود كه زبانش از گفتار بازماند و شعرى را كه ساخته بود نتوانست بخواند و در قطعه‌يى كه بعد از آن ساخت علت اين عارضه را بدينگونه شرح داد :\r\n دو چيز مهر زبان سخنورى گرديد * مرا ببزم شهنشاه خوش عيار سخن\r\nيكى زبونى طالع كه دايم از اثرش * بهر ديار قريبم بگونه‌گونه محن\r\nدگر زيادتى نشأه‌يى كه نامش را * نمىتوانم از شرم بر لب آوردن\r\nمفرّحى زده بودم « 2 » به قصد گفتن شعر * عُروج نشأهء آن كرد هرچه كرد به من \r\nو اين « نشأه » يى كه طالب نمىتوانست از شرم نامش را برلب آرد ، معجونى بود\r\n\r\n\r\n","description":"","footnote":"\r\n( 1 ) - خوگرى : عادت ، اعتياد . نياكان ما چه خوش گفتند كه « خوگرى بتر از عاشقى است ! »\r\n( 2 ) - زدن : مجازا بمعنى به كار بردن مخدر و مسكر .\r\n","page_name":" 113 ","page_number":131},
  {"content":"\r\n\r\nاز افيون و ديگر چيزهاى سستىآور ( - مخدّر ) كه آنها كه از مى پرهيز مىكردند آن را چون « كيف حلال » به كار مىبردند تا دهان به « حرام » نيالايند ، از چاه پرهيز مىكردند و بگرداب مىافتادند . كليم كاشانى در دو بيت زيرين همين مفرح را از ممدوح طلب مىكند :\r\n بلند قد را ، سرگشتگان وادى غم * مفرحى پى دفع ملال مىخواهند\r\nچو باده بىتو حرامست ، ز آن نمىطلبند * حرام عيشان كيف حلال مىخواهند « 1 » \r\nاين مفرح افيونى همانست كه شاه اسمعيل ثانى را از پاى درآورد و او را از خود و خلق را ازو رهايى بخشيد ! درست نميدانم كه عادت بافيون و مفرح افيونى و شربت كوكنار « 2 » از چه هنگام در ايران رواج يافت . هرچه باشد اين بلاى خانمانسوز پيش از عهد صفوى بايران روى آورده بود و درست از آغاز آن عهد در ايران و هند رواج داشت .\r\nواژهء « افيون » از ريشهء يونانى « اوپيون » « 3 » گرفته شده است . خشخاش از دوران بسيار قديم در مصر عليا كاشته مىشد و بعد از عهد جنگهاى صليبى زراعت آن در آسياى صغير رائج گشت و از آنجا بايران آورده شد و بتدريج در بسيارى از ناحيتهاى اين كشور كه استعداد كافى براى تربيت گياه ياد شده دارد ، پراگند ، و آنگاه از اين ديار بهندوستان و از آنجا بچين رفت . طرز استخراج شيره از حقهء خشخاش يعنى كوكنار هم در كتابهاى كهن پزشكى مانند آثار ديسقوريدوس « 4 » و جز او مذكور است\r\n\r\n\r\n","description":"","footnote":"\r\n( 1 ) - شعر العجم ، شبلى نعمان ، ترجمهء فخر داعى ، ج 3 ، تهران 1334 ، ص 147 - 148 .\r\n( 2 ) - كوكنار ، ناركوك ، نارخوك ، غوزه و حقه خشخاش كه افيون شيرهء آنست .\r\n( 3 ) -  Opion \r\n( 4 ) -  Diskourides d'Anazarbas  ( در متون تازى : ديسقوريدس العين زربى ) پزشك مشهور يونانى سدهء نخستين ميلادى . مولف كتاب معروفى در داروهاى گياهى كه نزد عالمان اسلامى به » الحشائش » شهرت دارد . دربارهء او بنگريد بتاريخ علوم عقلى در تمدن اسلامى ، دكتر ذبيح اللّه صفا ، چاپ چهارم ، تهران 2535 ( 1355 ) ، ص 115 .\r\n","page_name":" 114 ","page_number":132},
  {"content":"\r\n\r\nو در سر راه شيوع كشت خشخاش از مصر تا بچين همه‌جا مورد استفاده قرار گرفت « 1 » .\r\nدر اثرهاى پزشكان و داروشناسان اسلامى استفاده از افيون در تهيهء بعضى معجونها و مفرّحها توصيه شده اما نه به قصد نشأه و « كيف » بلكه براى دارو و درمان ، و گمان مىرود كه استعمال آن در ايجاد لذت از مرده ريگهاى دورهء مغولان و مقارن همان زمانهايى باشد كه بنگ در ايران رائج شده بود ، چنان كه به كار بردن « عرق » از دوران تيمور ببعد در ايران متداول شده « 2 » و در عهد صفويان نيز به كار رفت .\r\nمفرّحى كه از شيرهء كوكنار ( افيون ) با زعفران و دارچين و بعضى ادويهء ديگر بصورتهاى مختلف ترتيب مىداده و « ترياك » يا « مفرح افيونى » مىناميده‌اند ، از عهد شاه تهماسب ببعد در ايران به كار برده مىشد . « كمفر » « 3 » جهانگرد و پزشك آلمانى سدهء هفدهم ميلادى دربارهء اين گونه تركيبها و طرز تهيهء آنها در ايران توضيحات سودمندى داده است . « 4 »\r\nغير از اين مفرح جوشانده‌يى نيز از كوكنار و بنگ و حشيش و بعضى ادويهء هندى فراهم مىآمده كه به « آب كوكنار » معروف بوده و آن هم از عهد شاه تهماسب به كار مىرفت و گروهى از رجال دربارى و متعيّنان بدان عادت داشتند « 5 » و جوشاندهء سكرآور وحشتناكى بود كه استعمال زائد از حد آن بمرگ منتهى مىشد .\r\nتركيب ديگرى هم از همين قبيل وجود داشت كه به صورت « حبّ » فراهم مىآمد مانند حب فلونيا كه تركيبى بود از بنگ و حشيش و آن هم ايجاد سكر شديدى\r\n\r\n\r\n","description":"","footnote":"\r\n( 1 ) - دربارهء افيون و چگونگى رواج آن در ايران رجوع شود به :\r\n Encyclopedie de I'Islam , novelle edition , Tome I , P . 251 - 252 , art . Afyun'par G . E . Dubler . \r\n( 2 ) - همين كتاب ج 4 ص 35 نقل از حافظ ابرو ، ذيل ظفرنامه ، ظبع پراگ ص 23 .\r\n( 3 ) -  Kaempfer \r\n( 4 ) - تاريخ سياسى و اجتماعى ايران از مرگ تيمور تا مرگ شاه عباس ، ص 328 - 329 .\r\n( 5 ) - ايضا همان كتاب و همان صفحه .\r\n","page_name":" 115 ","page_number":133},
  {"content":"\r\n\r\nمىنمود و گروهى از خلق بدان مبتلا بودند .\r\nاز اين گونه معجونها ، غير از « كيف » گاه براى آرام كردن دردهاى سخت نيز استفاده مىكردند . دربارهء علت اعتياد شاه اسمعيل ثانى بترياق يعنى معجون افيونى به همين نكته اشاره كرده‌اند . روملو نوشته است كه : « وى ترياق مىخورد بافراط ، و قولنج عظيمى داشت ، هرچند روز يك نوبت قولنج مىشد چنان كه مردم مضطرب مىشدند . . . » « 1 » با اين سخن روملو شايعه‌يى كه دربارهء مسموم شدن اسمعيل ثانى بدست حسن بيگ حلواچى اوغلى وجود داشت تكذيب مىشود ، و نيز از فحواى گفتار او چنين برمىآيد كه از « ترياق » براى تسكين دردهاى حادّ استفاده مىشد همچنانكه از مرفين در عهد ما . بهرحال اسمعيل دوم چنان فريفتهء افيون و فلونيا بود كه ببعضى از نزديكان و نديمان خود باصرار از آن تركيبهاى زهرآگين مىخورانيد « 2 » .\r\nدر دورانهاى بعد اين معجونهاى مرگ‌بار همراه ديگر مسكرات همچنان به كار مىرفت و حتى مخالفت شديد شاه عباس با ترياك و ترياكيان نتوانست از شيوع آن بكاهد . مردم آزاد اگر مىخواستند آن را آشكار و پنهان ، و امرا و رجال پنهان از ديگران به كار مىبردند و چنان كه سر توماس هربرت در سفرنامهء خود گفته در طبقات مختلف گروهى به خوردن ترياق و نوشيدن شربت كوكنار خويگر بودند .\r\nپيش ازين گفته‌ام كه شاه عباس در سال 1029 شراب را منع كرد ولى بنابر اشارهء « پيترو دلّا والّه » « 3 » در سفرنامهء خود اين فرمان چنان موجب رواج افيون و مسكرات ديگر شد كه شاه را از كرده پشيمان ساخت . پس فرمان خود را لغو نمود\r\n\r\n\r\n","description":"","footnote":"\r\n( 1 ) - احسن التواريخ ، ص 495 .\r\n( 2 ) - عالم آراى عباسى ، اسكندر بيك تركمان ، تهران ، ج 1 ص 219 .\r\n( 3 ) -  Pietro della valle , lI , p . 108 . \r\n","page_name":" 116 ","page_number":134},
  {"content":"\r\n\r\nو در عوض براى پيش‌گيرى از خريد و فروش ترياك مقرراتى وضع كرد « 1 » ، ولى همين كه آن پادشاه قوىپنجه روى در نقاب خاك كشيد ، هرگونه دار و گيرى در اين‌باره از ميان رفت و بازار خريد و فروش كوكنار و ترياك رواج گرفت و چنان كه تاورنيه « 2 » در سفرنامهء خود اشاره كرده است بعهد شاه عباس دوم چندين « كوكنارخانه » يعنى دكانهاى فروش و آشاميدن شربت كوكنار ، در اصفهان وجود داشت و نوشندگان آن شربت چنان مىشدند كه همچون ديوانگان مىخنديدند و حركتهاى شگفت‌آور مىكردند « 3 » .\r\nدر دوران پادشاهان اخير صفوى مركزهاى مهمى از بازرگانى افيون در ايران وجود داشت كه نه تنها در درون كشور فعاليت مىكرد بلكه مبداء صدور ترياك بقلمرو دولت عثمانى از يك‌سو و سرزمين هند از سويى ديگر ، نيز بود و از آن ميان يزد و اصفهان از همه بيشتر اهميت داشت « 4 » ، و صدور ترياك بهند باعث شده بود كه اين مخدر خطرناك در حوزهء فرمانروايى « مغول كبير » رواج و اثر بسيار حاصل كند و بسيارى از برگزيدگان آن را به كار برند « 5 » .\r\nاستعمال افيون و بنگ و چرس و حشيش بعد از دوران صفوى همچنان در ايران و كشورهاى مجاور ادامه يافت و پيش‌گيريهاى دولت ايران ميان سالهاى 1300 تا 1357 ه ش ، و حتى منع كشت خشخاش بمدتى محدود ، و مبارزهء سخت با تجارت آشكار و پنهان افيون و ديگر ماده‌هاى مخدّر ، مانع خويگرى ايرانيان بدين بلاهاى\r\n\r\n\r\n","description":"","footnote":"\r\n( 1 ) -  Encyclopedie de l'Islam , N . E Vol . I , p . 252 \r\n( 2 ) -  Jean - Baptiste Tavernier  جهانگرد فرانسوى ( 1689 - 1605 م )\r\n( 3 ) - ترجمهء سفرنامهء تاورنيه ص 943 . نقل از تاريخ سياسى و اجتماعى ايران از مرگ تيمور تا مرگ شاه عباس ، ص 329 .\r\n( 4 ) -\r\n Chardin , Voyages , Amsterdam , 1735 , III , 14 , 92 sqq . 58 , ; 67 , etc . \r\nآنسيكلوپدى اسلام ، طبع جديد ، ج 1 ص 252 .\r\n( 5 ) - بنگريد به همين جلد ، ص 113 - 114 .\r\n","page_name":" 117 ","page_number":135},
  {"content":"\r\n\r\nجان شكار نگرديد . پيشينيان ما بيهوده نگفته‌اند كه : خوگرى بتر از عاشقى است !\r\nدر دوران صفوى تنها كسى از شاهان كه واقعا با استعمال افيون و فلونيا و شربت كوكنار مخالفت صريح مىكرد شاه عباس اول بود ، چنان كه پيش ازين گفتم .\r\nوى بقدرى ازينگونه خوگريهاى زشت بيزار بود كه مىگفت « بمردم ترياكى و بىهنر مواجب نمىدهم » « 1 » .\r\nاگرچه نوشيدن شراب با همه رواجى كه داشت ، گناهى شرعى شمرده مىشد ليكن حتى عالمان دين ممكن بود گاه عيبش را بهنرش ببخشند « 2 » . مثلا صدر الدين محمد دشتكى شيرازى پسر حكيم مشهور غياث الدين منصور دشتكى « 3 » در رساله‌يى كه در ذمّ شراب و بنگ و غنا نوشته گفته است : انّ الخمر و ان كان فيها اثم كبير و لكن فيها منافع للنّاس كما حقّقنا حقيقة نفّعها . . . » « 4 » اما استعمال بنگ را به علت زيان‌آوريهاى بسيارش خطايى نابخشودنى دانسته است . وى در رسالهء ياد شده كه بسال 961 ه ، مقارن سلطنت شاه تهماسب صفوى تأليف كرده ، از قول پدرش غياث - الدين منصور ( م 948 ه ) توضيحاتى دربارهء حشيشة البنج ( گياه بنگ ) كه از بوتهء شاهدانهء برّى يا بستانى يا هندى گرفته مىشود ، داده و گفته است كه : اهل بطالت و درويشان و قلندران آن را صرف مىكنند و مىپندارند كه به يارى آن مىتوان به راستاى - تصوّف و شناخت - حق و ارتقاء بمقامات عارفان نائل شد . آنگاه نوشته است كه مردم عادت كرده‌اند آن را در مفرّحات به كار برند و شيوع آن بيشتر از شرابست و به همين سبب تازيان آن را شراب عجمان ( خمر الاعاجم ) نامند در صورتى كه در بلاد آنان\r\n\r\n\r\n","description":"","footnote":"\r\n( 1 ) - زندگانى شاه عباس ، نصر اللّه فلسفى ، تهران چاپ دانشگاه ، ج 2 ص 272 .\r\n( 2 ) -\r\n عيب مىجمله بگفتى هنرش نيز بگوى * نفى حكمت مكن از بهر دل عامى چند \r\nحافظ\r\n( 3 ) - دربارهء او رجوع كنيد به همين جلد ، هنگام ذكر حكما\r\n( 4 ) - روضات الجنات فى احوال العلماء و السادات ، ج 7 ، ص 189 .\r\n","page_name":" 118 ","page_number":136},
  {"content":"\r\n\r\nبيشتر از ايران به كار برده مىشود ؛ سپس بذكر حرمت آن در نزد همهء مسلمانان جز بعضى از شافعيان پرداخته « 1 » و حديثهايى از پيامبر در نابايستگى بنگ آورده است كه اگرچه با توجه بقرينه‌هاى تاريخى مجعول به نظر مىآيند ليكن نقل و انتشار آنها در قرن دهم ، و شايد قرن نهم ، نشانه‌ييست از ناخرسندى گروهى از مسلمانان از ابتلاء بچنين عادت ناشايسته . در همهء اين حديثها كلمهء « بنج » كه معرّب « بنگ » است به كار رفته كه در صدر اسلام هنوز به زبان عربى راه نيافته بود . از آن جمله است : سيأتى زمان على امّتى يأكلون شيئا اسمه البنج ، انا برىء منهم و هم بريئون منّى ؛ و : من احتقر ذنب البنج فقد كفر ؛ و : من اكل البنج فكأنّما هدم الكعبة سبعين مرّة و كأنّما قتل سبعين ملكا متقّربا و كأنّما قتل سبعين نبّيا مرسلا و كأنّما احرق سبعين مصحفا و كأنّما رمى الى اللّه سبعين حجرا و هو ابعد من رحمة اللّه من شارب الخمر و آكل الرّبا و الزّانى و النمّام » « 2 » .\r\nاين را بايد دانست كه استعمال حشيش كه از برگ گياه شاهدانه ( شهدانج ) بدست مىآيد ، از دنياى قديم يعنى از دوران آكاديان و بابليان و آشوريان و مصريان كهن معمول بود ، منتهى در آرام كردن دردها و در درمان‌هايى كه حاجت بتخدير داشت . در كتيبه‌هاى بابل و آشور سدهء هشتم پيش از ميلاد بنام « كنّابو » « 3 » يعنى گياه شاهدانه باز مىخوريم و اين همان واژه‌ييست كه در پارسى « كنب » و « كنف » و در تازى « قنّب » شده است .\r\nاما « بنگ » كه يك واژهء فارسى است بر مادهء سبزى اطلاق مىشود كه از برگ شاهدانه و سيكران ( بزر البنج ) مىگيرند و در اوستا به صورت بنگهه « 4 » ( بانون غنّه )\r\n\r\n\r\n","description":"","footnote":"\r\n( 1 ) - روضات الجنات ، ج 7 ص 188 - 189 .\r\n( 2 ) - ايضا ، ج 7 ، ص 189 .\r\n( 3 ) -  Kunnabu \r\n( 4 ) -  bangha \r\n","page_name":" 119 ","page_number":137},
  {"content":"\r\n\r\nيعنى مخدّر و مستى دهنده به كار رفته و همريشه است با واژهء سانسكريتى « بهنگا » « 1 » ( بانون غنّه ) و همين كلمه است كه در عربى به صورت « بنج » پذيرفته شده است . گويا استعمال اين ماده براى كيف و لذّت اصلا از هندوستان آغاز شده باشد چه در آنجاست كه سائيدهء برگ شاهدانه را با آرد و ادويه و « گنجا » « 2 » آميخته بنام « بهنگا » براى تخدير و التذاذ به كار بردند . گنجا يا چرس عبارتست از گرد يا مادهء چسبنده‌يى كه بر گل شاهدانه مىنشيند و براى گرفتن آن ماده در هند و ايران روشهاى مختلفى رائجست .\r\nدر كتابهاى طبى مسلمانان از حدود سدهء چهارم هجرى ببعد ، علاوه بر حشيش ، نام بنج در جزو سموم ذكر شده است . البته پيش از آن در كتاب السمّوم منسوب به « جابر ابن حيّان » از بنج بعنوان داروى مخدر ياد شده منتهى چنان كه مىدانيم در صحت انتساب كتابهاى كيميا و پزشكى به جابرن حيّان و حتى در وجود چنين مؤلف پركارى كه از علوم اولين و آخرين با خبر بود ، ترديد بسيارست و نيز روشنست كه بعضى از مؤلفات منسوب به او از كدام دانشمندانيست كه در قرنهاى بعد ازو مىزيسته‌اند « 3 » . اما از جملهء قديمترين مؤلّفان مسلّم كتابهاى داروشناسى و پزشكى ابو منصور موفق بن على هروى صاحب كتاب مشهور فارسى « الابنيه عن حقايق الادويه » « 4 » ( سدهء چهارم يا آغاز سدهء پنجم ه ) شهدانج يعنى دانهء گياه معروف را براى انواع درد سر و درد گوش توصيه نموده است . مؤلفان ديگر اسلامى هم در مداواى اين گونه\r\n\r\n\r\n","description":"","footnote":"\r\n( 1 ) -  bhanga \r\n( 2 ) -  ganja \r\n( 3 ) -\r\n Aldo Mieli , La Science arabe , Leiden 1938 , p . 55 - 58 , 8 , 9 , 13 , 24 , 25 , 31 , 63 , 65 , et App . II . \r\n( 4 ) - دربارهء ابو منصور هروى و اثرش بنگريد به همين كتاب ج 1 ، چاپ پنجم 2536 شاهنشاهى ، ص 625 .\r\n","page_name":" 120 ","page_number":138},
  {"content":"\r\n\r\nدردها از شهدانج و واژه عربى آن قنّب ياد كرده‌اند .\r\nاستعمال حشيش بيرون از قلمرو دانش پزشكى در ميان مسلمانان قدمت چندانى ندارد . از طرفى در داستانهاى الف ليلة و ليلة ( هزار و يك شب ) بارها باستفاده از حشيش براى خوابانيدن در حكايات اشاره شده است . بايد بدانيم الف ليلة و ليلة به نحوى كه اكنون رائجست همان هزار افسان ( - الف خرافة ) نيست كه از زبان پهلوى به عربى نقل شده و ابن النديم ( قرن چهارم هجرى ) از آن در الفهرست ياد كرده است بلكه چنان كه مىدانيم بسيارى عناصر اسلامى از عرب و مصر و ايرانى و جز آن در آن نفوذ كرد و محققان مجموع داستانهاى آن را بسه بخش منقسم مىدارند : قسمت اصلى مأخوذ از ادبيات پهلوى و قسمت بغدادى و قسمت مصرى ؛ ولى حتى قسمتى كه از مبداء ايرانيست از قبول تأثيرهاى گستردهء اسلامى بر كنار نيست « 1 » . بنابراين موضوع استفاده از حشيش در اين كتاب بعنوان مخدر خواب‌انگيز نمىتواند به صورت عادتى كهن در ايران پيش از اسلام ، يا حتى نخستين سده‌هاى اسلامى شناخته شود . « 2 »\r\nبا اينهمه نبايد پنداشت كه استعمال حشيش و يا اعتياد به آن در تمدن اسلامى فقط در سده‌هاى اخير رواج گرفته است بلكه اطلاعات مستقيم ما در اين باب تا بحدود قرن ششم هجرى مىرسد و آن موضوع به كار رفتن حشيش است در ميان دسته‌يى از شيعيان اسمعيلى كه به « نزاريه » شهرت داشته و در سوريه و ايران پراگنده\r\n\r\n\r\n","description":"","footnote":"\r\n( 1 ) - دربارهء الف ليلة و ليلة رجوع شود بمقالهء ممتع  E . Littmann  در دائرة المعارف اسلامى ، طبع جديد ، ج 1 ، ص 369 - 375 .\r\n( 2 ) - دربارهء حشيش و سوابق تاريخى آن رجوع شود به مقالهء حشيش در دائرة المعارف اسلامى ، چاپ جديد ، ج 3 ص 273 - 275 بقلم  M . Levey  ؛ و دربارهء بنگ بنگريد بمقالهء بنج بقلم م . ميرهوف  M . Meyerhof  در دائرة المعارف اسلامى ، طبع جديد ، ج 1 ص 1045 - 1046 .\r\n","page_name":" 121 ","page_number":139},
  {"content":"\r\n\r\nبوده‌اند « 1 » . اين فرقهء اسمعيلى براى مرعوب ساختن مخالفان خود يا كشتار آنان از جانبازانى بنام « فدايى » استفاده مىكردند كه سرگذشت آنان و كارهايى كه در اين راه انجام داده‌اند مشهورست . پيشروان فرقه ضمن تربيت فدائيان و به قصد القاء مطالبى بدانان در نوعى از حالت بىخبرى ، بنابر مشهور از حشيش استفاده مىكردند .\r\nبه همين سبب از قرن ششم هجرى پيروان طريقهء نزاريه را در سوريه « حشيشيّه » و « حشّاشين » نام دادند و همين نامست كه بوسيلهء جنگجويان صليبى به صورت اسم عام اسمعيليان باروپا برده شد « 2 » .\r\nدربارهء اينكه چگونه بعضى از داعيان نزاريه بفدائيان بنگ مىخورانيده و آنان را در عوالمنى كه به بهشت تشبيه يا تعبير مىكرده سير مىداده‌اند ، پيش ازين اشاره‌يى داشته‌ام « 3 » ، و نيز در آنجا گفته‌ام كه ماركوپولو « 4 » در شيوهء تربيت فدائيان و بهشت حشّاشين شرحى در سفرنامهء خود آورده است « 5 » . توضيحات ماركوپولو در آن سفرنامه با شرحى كه ديگر مؤلفان غربى و نگارندگان شرقى آورده‌اند نيز سازگار است و از آن جمله با آنچه « آرنولد لوبكى » « 6 » ذكر كرده است « 7 » .\r\nاستعمال حشيش و بنگ بعد از دورهء صفوى همچنان برواج خود در ميان ايرانيان ادامه داد و براى كيف و التذاذ به كار رفت . ناظم الاطبّاء نفيسى ( 1263 - 1342\r\n\r\n\r\n","description":"","footnote":"\r\n( 1 ) - دربارهء نزاريه بنگريد به همين كتاب ، ج 2 ، چاپ پنجم ، 2536 شاهنشاهى ص 168\r\n( 2 ) - اين نام حشاشين بعدها به صورت  assassin ( s )  در زبان فرانسوى تغيير يافته است بمعنى قاتل .\r\n( 3 ) - همين كتاب ، ج 2 چاپ پنجم ص 174 - 175 .\r\n( 4 ) -  Marco polo  جهانگرد ونيزى ( 1254 - 1323 م ) كه تمام آسيا را تا سوماترا سياحت كرد .\r\n( 5 ) - سفرنامهء ماركوپولو ، چاپ لندن ، 1938 ميلادى ، ج 1 ص 40 ببعد .\r\n( 6 ) -  Arnold de Lubeck , Chronicon Slavorum , IV , 16 . \r\n( 7 ) -\r\n Encyclopedie de l'Islam , nouvelle edition , art . Hashishyya , par B . Lewis , tome III , p . 275 - 276 \r\n","page_name":" 122 ","page_number":140},
  {"content":"\r\n\r\nه ق ) در « فرنودسار » « 1 » ذيل واژهء « بنگ » شرح زيرين را مىنويسد كه بسبب آشنايى كه او از راه شغل پزشكى با طبقات مختلف دربارى و غير دربارى زمان داشته قابل توجهست . وى گويد : « بنگ : مادهء سبزى كه از برگ كنب گيرند « 2 » و از آن بنگ آب ساخته دراويش مانند مخدر مسكر بنوشند ، و ازين مادهء سبز مادهء سقّزى و سمّى گيرند كه چرس گويند « 3 » و آن را در سر قليان با تنباكو مخلوط كرده بكشند و كيف كنند » « 4 » و همين عمل اكنون با آميختن حشيش و توتون سيگار انجام مىشود .\r\nابتلا باينگونه چيزهاى سستىانگيز در عهد صفوى باعث تأليف رساله‌هايى درين باب يا نظم شعرهايى در بدگويى يا ستايش آنها و اظهار نفرت از آنها يا ميل بدانها شده است ، مثلا از توتون و تنباكو كه بوسيلهء بازرگانان فرنگ يا از راه آسياى صغير بايران و هند آورده و معمول شده و حتى بكشت آن هم آغاز كرده بودند ، در شعر نظيرى نيشابورى بدينگونه ياد شده است :\r\n نى سنبل تنباكويى نه آتش رخساره‌يى * دل بوى خامى مىدهد بىداغ آتشپاره‌يى\r\nدر نخل تنباكو نگر صوفى شده بازآمده * در كوى خود سرگشته‌يى در شهر خود آواره‌يى\r\nچون بيد مجنون هر طرف افگنده از سر طرّه‌يى * چون دلق سالك هر كجا افگنده از برپاره‌يى \r\nولى سرمد كاشى ( م 1069 ) آن را بدين‌سان نكوهيده است :\r\n\r\n\r\n","description":"","footnote":"\r\n( 1 ) - نام كتاب سودمنديست در لغت فارسى و عربى كه در جاى خود معرفى خواهد شد .\r\n( 2 ) - بصحفهء 119 - 120 از همين جلد مراجعه شود .\r\n( 3 ) - ايضا همان صفحه .\r\n( 4 ) - فرنودسار ، چاپ اول ، ج 1 ، ص 651 .\r\n","page_name":" 123 ","page_number":141},
  {"content":"\r\n\r\n تنباكو چيست آفت برگ اميد * گلخن به از آن گلو كه اين دود كشيد\r\nاز تنباكو نفع توان داشت گمان * از دود اگر خانه توان كرد سپيد « 1 » \r\nو شيخ على نقى كمره‌يى « 2 » ( م 1060 ه ) از عالمان مشهور مذهبى صرف توتون را تحريم كرد و رساله‌يى درين راه ترتيب داد بنام « فى حرمة التتن و شرب دخانه » « 3 » .\r\nفلونيا و افيون و كوكنار هم ازينگونه سستى انگيزهاست كه سخن نيك و بد دربارهء آنها ميان گويندگان عهد روان بود . رضى الدين آرتيمانى خويگران بترياك ( ترياكيان ) را درين رباعى سخت بباد نكوهش گرفته و گفته است :\r\n ترياكى اگر سينه كنى صد چاكش * از دل نرود خباثت امساكش\r\nچون غنچهء ترياك سرافگنده بپيش * سر بر نكند تا نرسد ترياكش \r\nبعضى از شاعران چنان بافيون و تركيبهاى افيونى گرفتار بودند كه همهء استعداد خود را در عشق به اين زهر قاتل مىباختند . دربارهء ميرزا ابو تراب بيگ فرقتى كه ترجمهء حالش را خواهيد ديد نوشته‌اند كه « در آخر عمر شعر كم گفتى چرا كه فلونيا گذرا « 4 » شده بود و كيفيت افيون او را مغلوب خود ساخته » « 5 » . وى بگفتهء اوحدى بليانى در عرفات « هر روز چهل مثقال بلكه بيشتر فلونيا مىرساند ، لهذا شعلهء آتش طبعش فى الجمله فرونشسته كه از نهال فكرتش گل تازه سر برنزده » .\r\nمخفى رشتى از ملا زمان امام قليخان حاكم فارس چندان در شرب كوكنار مبالغه مىكرد كه او را « كوكنارى » لقب داده بودند و او حتى در مجلس امام قليخان نمىتوانست از نوشيدن شربت كوكنار خوددارى كند . « 6 »\r\n\r\n\r\n","description":"","footnote":"\r\n( 1 ) - تذكرهء نصرآبادى ، تهران 1317 ، ص 311 .\r\n( 2 ) - او غير از على نقى كمره‌يى ديگريست كه در شعر نقى تخلص مىكرد . بشرح حالش در همين جلد بنگريد .\r\n( 3 ) - روضات الجنات ، ج 4 ، ص 382 - 383 .\r\n( 4 ) - گذرا : مؤثر\r\n( 5 ) - تذكرهء ميخانه ، تهران 1340 ، ص 413 .\r\n( 6 ) - نتايج الافكار ، بمبئى 1336 ، ص 649 - 650 .\r\n","page_name":" 124 ","page_number":142},
  {"content":"\r\n\r\nدر نكوهش بنگ و حشيش و چرس هم بهمينگونه سخنان ميان اثرهاى شاعران و اهل قلم در آن روزگار باز مىخوريم . شاه قاسم فهمى قزوينى دربارهء بنگ گويد « 1 » :\r\n افراط بنگ عالم حيرانى آورد * حيرانى و هزار پريشانى آورد\r\nاول برد ز عالم انسانيت برون * آخر ترا بنشأهء حيوانى آورد\r\nناصح مگو كه بنگ خور و ترك باده‌گير * كارى چرا كنم كه پشيمانى آورد \r\nو فضولى بغدادى مثنويى بنام بنگ و باده دارد چنان كه در ترجمهء حالش خواهيد ديد .\r\nبعضى رسواييهاى شاعر معروف ميرزا ابراهيم ادهم پسر مير رضى آرتيمانى كه بنگ خوار قهّارى بود ، دانستنى است « 2 » و ميرزا جلال اسير چنان گرفتار بنگ - خوارى بود كه گاه كارش بپريشانگويى مىكشيد . بشرح حالش بنگريد . او چنان در ارتكاب اين گناه زبانزد بود كه رندان از راه استهزاء ببنگ خوارى وى سوگند مىخوردند « 3 » .\r\nصفى اصفهانى ( م 1028 ) كه شرح حالش را خواهيد ديد از بنگيان روزگار بود ، اين بيت ازوست :\r\n در وقت خمار چون يزيدم * بنگم چو رسيد با يزيدم \r\nو سليم تهرانى از خندهء ناپايدار و ديوانه‌وار بنگيان و گريهء ماليخوليانهء مستان اين\r\n\r\n\r\n","description":"","footnote":"\r\n( 1 ) - هفت اقليم امين رازى ، تهران ، ج 3 ص 179 .\r\n( 2 ) - بهارستان سخن ، مدراس 1958 ، ص 505 - 507 .\r\n( 3 ) - مقصود « قسميهء لطفعلى بيگ افشار » است و اين بيت از آن :\r\n بسلطان على بيگ و جام ميش * ببنگ جلالى و آب ويش \r\nتذكرهء نصرآبادى ، ص 33 . و اين سلطان على بيگ از معاصران شاه عباس اول بود . نصرآبادى ص 27 .\r\n","page_name":" 125 ","page_number":143},
  {"content":"\r\n\r\nمضمون زيبا را يافت :\r\n ماتم و سور اين جهان خراب * گريهء مست و خندهء بنگيست . \r\nو يقينا خواننده ابتلاء زيان‌بخش طالب آملى را بمعجون افيون‌دار و گرفتارى ابو طالب كليم را بمفرّح افيونى كه از آن به « كيف حلال » تعبير نموده و در آغاز اين گفتار آورده‌ام فراموش نكرده است « 1 » .\r\n\r\nتوان‌يابى فرهنگ تازى\r\nاز ويژگيهاى عهد صفوى كه نمىتوان ناگفته گذاشت ، يكى تجديد نفوذ فرهنگ و زبان عربى و ديگر امتداد يافتن غلبهء عنصر ترك بر ايرانست . - دربارهء موضوع نخستين مىدانيم كه از دوران حملهء مغول ، بويژه پس از انقراض خلافت عباسى ، نوعى از انقطاع ميان ايرانيان و مركز ثقافت عربى اسلامى ( بغداد ) حاصل شد و گسترش آن‌كه از هر حيث روزافزون شده بود ، سستى پذيرفت . اين سستى در عهد فترت پس از ايلخانان و در دوران چيرگى تيموريان و تركمانان بحدّ اعلا رسيد ؛ ولى در دورهء صفوى ببعضى جهات موقع مناسبى براى توان يافتن آن فرهنگ و نفوذ مجدّدش از راه آموزش و پرورش در انديشه و زبان طبقهء باسواد ايران فراهم آمد .\r\nبا قيام شاه اسمعيل و اعلام رسميت مذهب شيعهء دوازده امامى ، تشيّع براى بيشتر ايرانيان بمنزلهء مذهبى نو و بىسابقه بود ، مگر براى اقليتى كه پيش از آن بر اين طريقه مىرفتند . ليكن چه اين طبقهء اخير و چه آنان كه بتازگى در صف دوازده اماميان درآمده بودند ، به شرحى كه در فصل اوضاع دينى خواهيم ديد ، از داشتن عالمان مذهبى توانا و مطّلع محروم بودند زيرا پس از آزادى شيعه در عهد تسلط ايلخانان ، چنان كه در مجلّد سوم اين كتاب گفته‌ام ، بيشتر عالمان شيعه مثل ابن طاوس حلّى\r\n\r\n\r\n","description":"","footnote":"\r\n( 1 ) - همين جلد ص 113 به بعد .\r\n","page_name":" 126 ","page_number":144},
  {"content":"\r\n\r\nو محقّق حلّى و ابن فهد حلّى و علّامهء حلّى و پسرش فخر المحقّقين حلّى ، و شهيد اول شمس الدين عاملى و ابن ميثم بحرانى و گروه بزرگ ديگر از سرزمينهاى عربى خاصه الحساء و البحرين و جبل عامل و چند شهر از عراق عرب ، ظهور كرده و آن ناحيتها را بمركزهاى اصلى تحقيق در دانشهاى مذهبى دوازده اماميان مبدل ساخته و همگى آنان از اصل عرب و غير ايرانى بوده‌اند .\r\nبا اين وصف ، وقتى سخن از نشر تشيّع در ايران بميان آمد ، دست نياز ايرانيان بسوى آن مركزها دراز شد و از همان روزگار ببعد ، نخست بدعوت و بتشويق شاهان صفوى و بدنبال آن در راه بهره‌مندى از مزيّتهاى مادّى ، عالمان شيعى مذهب مذكور از ناحيتهاى ياد شده پياپى با خاندانهاى خود بايران روى آوردند و در شهرهاى بزرگ ايران سكونت گزيدند .\r\nاگر كسى بخواهد از شمارهء اين خاندانهاى مهاجر نظرى اجمالى كسب كند تنها مراجعه بكتاب امل الآمل تأليف شيخ محمد بن حسن معروف به « الحّر العاملى » كافيست . در آن كتاب نام بيشتر از يكهزار و يكصد تن از عالمان ذكر شده كه جز چند تن از معاصران ايرانىنژاد مؤلف ، و يا گروه معدودى از عالمان پيشين ، باقى همگى از جبل عامل و البحرين و الاحساء و از عراق عرب آمده و در ايران سكونت گزيده و بتأليف و تعليم اشتغال ورزيده بودند و يكى از آنان همين مؤلف يعنى الحّر العاملى بود كه در مشهد اقامت داشت .\r\nپيداست كه اين گروه فقط عالمان قابل ذكر در كتاب امل الآمل‌اند نه همهء آنان كه از ديارهاى ياد شده آمده و نامشان در كتابهاى مشابه ديگر مذكور است ، و نه آنها كه بعد از حرّ عاملى بايران مهاجرت نمودند ، و نه خاندان و پسران و دختران و نوادگانشان كه با حفظ سنتهاى خانوادگى در ايران زيسته و باقىمانده‌اند ، و نه شاگردان بيشمار آنان كه طبعا باستادان خود اقتدا مىنمودند .\r\nتمام آنچه اين طبقه نوشته و گفته‌اند ، و نزديك به تمام آنچه فرزندان و شاگردان\r\n\r\n","description":"","footnote":"","page_name":" 127 ","page_number":145},
  {"content":"\r\n\r\nايرانى يا ايرانى شدهء آنان تأليف كرده‌اند ، بتازيست و روشنست كه تعليماتشان ، چنان كه تعليمات و تقريرات شاگردان و تربيت يافتگانشان ، هم بدين زبان بود ، و اينها بر رويهم در نشر مجدّد زبان و فرهنگ عربى در ايران تأثير بسيار داشته است .\r\n\r\nامتداد غلبهء تركان\r\nدر همان حال كه اين توان يا بى مجدد و نامرئى بتدريج انجام مىيافت ، يك جريان فرهنگى غير ايرانى ديگر كه از قرنهاى پيش آغاز شده بود ، بقّوت ديرينهء خود ادامه مىداد كه اگر بخواهيم معرفى روشنى از آن بكنيم بايد آن را « امتداد غلبهء قبايل ترك‌نژاد بر ايران » بناميم . توضيح اين مقال آنكه از دوران غلبهء تركان قراخانى و ختايى و بويژه از عهد حملهء تركمانان سلجوقى ببعد طوايف متعددى از زردپوستان غز و قراغز و قرقيز و كيماك و يغما و چگل و توخشى و قفچاق باضافهء غلامان ترك كه باسارت مىآورده و در ايران سكونت مىداده‌اند ، بقلمرو گستردهء فرهنگ ايرانى راه جسته ، حكومتهايى تشكيل داده و در ناحيتهاى مختلف اين كشور پهناور سكونت گزيده در حوادث بزرگ اجتماعى و سياسى ايران دخالتهايى جسته‌اند « 1 » .\r\nدر حملهء مغول و تاتار بايران ، بهمراه آنان و يا بتدريج در دنبال حمله و غلبهء آنها ، قبيله‌هاى ديگرى مانند اويغور و كرائيت و نايمان و شعبه‌هاى متعدّدى از تركمانان بقلمرو فرهنگى ايران آن روزگار يعنى ايران و آسياى مركزى و قفقاز و قسمتهاى شرقى آسياى صغير و شمال عراق عرب راه جسته در آنها ساكن شدند و يا حكومتهايى پديد آوردند .\r\nپيداست كه بعد از ضعف حكومت ايلخانى ، و در آن روزگار كه حكومتهاى\r\n\r\n\r\n","description":"","footnote":"\r\n( 1 ) - دربارهء اين قبيله‌هاى ترك و پيشرفت آنها در سرزمين ايران و تشكيل حكومت و نتايجى كه از اين جريان حاصل شده بنگريد به همين كتاب ، ج 2 ص 3 - 37 و 68 - 100 .\r\n","page_name":" 128 ","page_number":146},
  {"content":"\r\n\r\nپراگنده و ناتوان محلى در ايران بر سر كار بود ، امير تيمور گوركان بهمراهى تركان جغتائى ، ايلغار مغول را تجديد كرد و با حكومت متمركزى كه ايجاد نمود ، فرصت اظهار وجود را از اين حكومتهاى ترك نوپا براى مدتى سلب كرد ولى همين كه هيمنهء تيمور و تيموريان در مشرق فلات ايران فرونشست تركمانان از جانب غرب آن فلات سر برآوردند و به زودى صفحات شمال غرب و مركز و جنوب ايران را از چنگ همنژادان ديگر درآوردند و چندى ازين وقايع نگذشت كه دودمان شيخ صفى الدّين اردبيلى از طريق پيوند خانوادگى با آنان درآميختند و جزو آنها و حتى رقيبشان گرديدند بدين معنى كه نياى شاه اسمعيل يعنى جنيد بن صدر الدين ابراهيم پيشواى صوفيان صفوى با اوزون حسن بايندرى مؤسس سلسلهء تركمانان آق‌قويونلو ( 872 - 882 ه ) كه در ديار بكر مستقر بود ، از در دوستى و اتحاد درآمد ، خواهر او خديجه بيگم را بهمسرى گرفت و از همين زن تركمان پسرى بنام حيدر ولادت يافت كه بعد از كشته شدن پدر در سال 860 ه جانشين او شد . گويا از همين زمان بود كه زبان مادرى مرشدان كامل از زبان محلى ايرانى آذرى به تركى تبديل يافت . سلطان حيدر ( كشته در 893 ه ) هم پيوند خويشاوندى خود را بسا تركمانان سپيد گوسپند حفظ كرده دختر - دائى - خود اوزون حسن ، يعنى علمشاه خاتون معروف به « بگىآغا » را بزنى گرفت و از همين زنست كه شاه اسمعيل صفوى ولادت يافت ، و او اگرچه بشيوهء همه بزرگ‌زادگان و شاهان و شاهزادگان زمان پارسى مىدانست « 1 » و شعر پارسى هم مىگفت « 2 » ، ليكن تركى را بعنوان زبان مادرى داشته و ديوان اصلى او بدان زبان تنظيم يافته بود ، و آن همان مجموعهء شعرهاى تركيست كه آكادمى علوم\r\n\r\n\r\n","description":"","footnote":"\r\n( 1 ) - بنگريد به همين كتاب ، ج 4 ، ص 129 - 146 .\r\n( 2 ) - ايضا ، ج 4 ، ص 136 - 137\r\n","page_name":" 129 ","page_number":147},
  {"content":"\r\n\r\nآذربايجان شوروى باعنوان « شاه اسمعيل خطائى « 1 » اثر لرى » بسال 1966 ميلادى طبع كرده است .\r\nوقتى شاه اسمعيل بعد از اقامت پنج ساله لاهيجان را ترك گفت ، چون به طارم رسيد « نظر در احوال عساكر نصرت مآثر كرده موازى هزار و پانصد كس از صوفيان روم و شام ملازم ركاب ظفر انتساب يافت » « 2 » . اين صوفيان روم و شام طرفداران مشايخ صفوى بودند كه در قلمرو دولت عثمانيان و تركمانان بسر مىبردند و مجموع آنان كه در آذربايجان و دياربكر و آناطولى و كرانه‌هاى جنوب غربى درياى مازندران پراگنده بودند ، از قبيله‌هاى مختلف ترك زبان تشكيل مىشد كه نام آنان در بيان احوال شاه اسمعيل صفوى از هنگام كودكى تا قيام وى بر ضدّ الوند ميرزاى آق‌قويونلو بدفعات در تاريخ‌هاى مربوط ذكر شده مانند طايفه‌هاى قرامانلو ، ذو القدر ، قپچاقى ، صوفيان ديار روم ، صوفيان قراجه داغ و تومان و مشكين ، استاجلو ، شاملو ، روملو ، حميدلى ، تكلو ، افشار ، قاجار ، ورساق ، باىبرتلو و جز آنها « 3 » . از مجموع اين قبيله‌ها كه در همهء دوران قيام صفويان از عهد سلطان جنيد و سلطان حيدر و سلطان على و شاه اسمعيل ببعد مدار كارها بر آنان بود ، دستهء مشهور « قزل بورك » يا « قزلباش » يعنى سرخ كلاه ، و سرخ سر ، بوجود مىآمد و آنها بودند كه تمام حادثه‌ها تا زمان تشكيل سپاه « شاه سيون » در عهد شاه عباس بزرگ بر محور وجودشان مىچرخيد ، همهء پيروزيها بهمت آنان انجام گرفت ، حكومت شهرها و للگى پادشاه‌زادگان و سردارى سپاه و بست و گشادكارهاى كشورى و لشكرى در دست آنان بود و فرهنگ قومى آنها بعنوان فرهنگ غالب و حاكم در ميان ايرانيان رواج مىيافت و زبانشان زبان شاهان و خانواده‌هاى شاهى و زبان رسمى يا زبان نخستين از دو زبان رسمى و رائج\r\n\r\n\r\n","description":"","footnote":"\r\n( 1 ) - خطائى تخلص شاه اسمعيل در شعر تركى و پارسى او بود .\r\n( 2 ) - احسن التواريخ روملو ، ص 26 .\r\n( 3 ) - اين نامها را در احسن التواريخ روملو صفحه‌هاى : 5 ، 6 ، 26 ، 41 ، 42 ، 46 ، 59 و جز آنها بدفعات مىبينيد و نيز در تاريخهاى ديگر عهد خاصه در عالم آراى عباسى .\r\n","page_name":" 130 ","page_number":148},
  {"content":"\r\n\r\nمملكت بود ، و سرانجام با سست شدن پايه‌هاى قدرت صفوى دو طايفه از ميان همين طايفه‌ها ، يعنى افشار و قاجار توانستند قدرت حكومت مركزى را در ايران تجديد كنند .\r\nيكى از علتهاى سستى بنياد فرهنگ ايرانى و ضعف و فتورى كه در زبان و ادب فارسى در عهد مورد مطالعهء ما رخ داد همين موج نو از چيرگى تركان و تركى زبانان بود كه چون با توان‌يابى دوبارهء فرهنگ تازى در ايران همراه گشت به صورت خطرى مهيب درآمد . براستى اگر ايران آن زمان دو پناهگاه بزرگ فرهنگى عثمانى و گوركانيان هند را نداشت ادب فارسى بروزگار بسيار بدى دچار مىشد .\r\nاين نكته روشنست كه شاه اسمعيل و فرزندانش فارسى مىدانستند و به فارسى شعر مىساخته و كتاب مىنوشته‌اند « 1 » ، ولى زبان ارتباطى شاهان با قزلباشان و اطرافيان خودخواه و ناخواه تركى بود و تصميم‌هاى مرشد كامل تنها مىتوانست بمعاضدت زبان تركى بپيروان و سپاهيان ترك زبان او ابلاغ شود و همين امر به خودى خود باعث شد كه زبان تركى به صورت زبان دربارى صفوى درآيد و تا آخر به همان حال بازماند .\r\nبر سر اين بلاى ترك‌مآبى عهد صفوى بايد اثرهاى بازمانده از حكومت تركان جغتائى و هجومهاى پياپى ازبكان را در ايران شرقى افزود ، بويژه كه در آن عهد فرا - رود ( ماوراء النّهر ) عملا در قلمرو حكومتهاى ازبك كه طايفه‌يى از مغول بوده‌اند ، قرار گرفت و بالمّره از ايران جدا شد و كوششهاى نادر در مطيع ساختن خانات بخارا و خيوه ( 1152 - 1153 ه ) اگرچه با كاميابى همراه بود ولى نتيجهء مداومى از آن به دست نيامد و « فرارود » كه از پيرامون سدهء ششم هجرى در ذهن ايرانيان پاره‌يى از خاك تركستان بشمار آمده بود ، تركستانى واقعى گشت !\r\n\r\n\r\n","description":"","footnote":"\r\n( 1 ) - بنگريد به همين جلد ، فصل پنجم .\r\n","page_name":" 131 ","page_number":149},
  {"content":"\r\n\r\n\r\nفصل سوم وضع دينى ايران از اوايل سدهء دهم تا ميانهء سدهء دوازدهم هجرى\r\n\r\nوضع كلى دينها و مذهبها\r\nدوران صفوى عهد غلبه و رواج قطعى مذهب شيعهء امامى اثنى عشريست . هنگام قيام شاه اسمعيل كيشها و آيينهاى ايران همان حال را داشتند كه در آخرهاى عصر تيمورى بود يعنى : دين رسمى اسلام بروش اهل تسنّن بود و از ميان مذهبهاى سنى مذهب حنفى كيش خاندانهاى تيمورى و جغتايى و بيشتر ايلها و طايفه‌هاى ترك‌نژاد شرقى و قبيله‌هاى بلوچ و افغان بود و در ناحيتهاى جنوبى و مركزى و غربى ايران مذهب شافعى غلبه داشت . - از شيعيان گروههايى در مركزهاى ديرين خود مانند شمال ايران ، مشهد ، سبزوار و بيهق ، رى ، قم و كاشان متمركز و بعضى در ناحيتهاى ديگر به صورت اقليتها پراگنده بودند و چنان كه پيش ازين « 1 » گفته‌ام كيش آنان در حال توسعه و رواج بود و بعلّت احترام روز افزونى كه نسبت بخاندان رسالت اظهار مىشد و نيز بنابر وضعى كه بعد از غلبهء مغول بر ايشان\r\n\r\n\r\n","description":"","footnote":"\r\n( 1 ) - همين كتاب ، ج 4 ، ص 52 ببعد و بويژه ص 56 - 58 .\r\n","page_name":" 132 ","page_number":150},
  {"content":"\r\n\r\nحاصل شده بود ، كمتر مورد تعرض و آزار بودند مگر بندرت و بعلتهاى محلى و انگيزه‌هاى شخصى پيداست كه با قيام شاه اسمعيل و اعلام رسميت تشيع وضع ديگرگون شد ، تشيّع مذهب اكثريت گرديد و تسنن كيش اقليت ، چنان كه در بسيارى از ناحيتها و شهرها بالمّره متروك ماند و ببعضى از قسمتها ، چنان كه هنوز هم هست محدود شد .\r\nغير از تشيع امامى اثنى عشرى ، دسته‌هايى از شيعهء غاليه « 1 » در مغرب ايران ، و بازمانده‌يى از شيعهء اسمعيليه نيز در آغاز عهد صفوى بوده‌اند و شاه طاهر پيشواى اين فرقهء اخير در دوران قدرت شاه اسمعيل ناگزير شد ايران را ترك گويد و بدكن مهاجرت كند ، چنان كه در بيان حالش خواهيم گفت .\r\nاز دينهاى پيشين آيينهاى زردشتى و يهودى و ترسايى هم در عهد صفوى باقى ماند ؛ مسيحيان قلمرو دولت صفوى در گرجستان ، ارمنستان و بعضى از بخشهاى غربى آذربايجان مىزيستند و شاه عباس اول گروهى از ارمنيان را در آذربايجان و گيلان و مازندران و اصفهان مستقر ساخت .\r\nدر عهد شاه تهماسب اول نسبت بعيسويان خاصه اهل گرجستان رفتارهاى بسيار خشن سر زد چنان كه پيش ازين [ ص 99 - 100 
  ] ديده‌ايم ليكن بعد ازو بويژه در عهد شاه عباس اول و شاه عباس دوم با آنان بمهربانى رفتار مىشد ؛ اما حال و كار زردشتيان درين دوره بر همان شيوهء نابهنجار پيشين بود تا آنجا كه ناگزير شدند با محمود افغان در برانداختن صفويان همگامى كنند [ همين جلد ، ص 30 
  ] .\r\n\r\nبازگفتارى دربارهء تشيع\r\nشيعهء دوازده امامى ( اماميهء اثنى عشريه ) همچنانكه در جستار - هاى گذشتهء اين كتاب ديده‌ايد ، شاخه‌ييست از معتقدان بجانشينى على بن ابى طالب و نفى آن از سه خليفهء نخستين مسلمانان . اختلاف اين دسته يعنى معتقدان بخلافت على ( ع ) با ديگر فرقه‌هاى اسلامى\r\n\r\n\r\n","description":"","footnote":"\r\n( 1 ) - دربارهء اين دسته كه هنوز هم باقيست ، در جلد ششم ازين كتاب سخن خواهم گفت .\r\n","page_name":" 133 ","page_number":151},
  {"content":"\r\n\r\nبر سر مسألهء امامت آغاز مىشود « 1 » يعنى دربارهء پيشوايى مسلمانان بعد از مرگ پيامبر اسلام ، همانكه بتعبير ديگر خلافت يعنى جانشينى پيامبر است دربرگزاشتن فرمانهاى خدا .\r\nموضوع اين اختلاف آنست كه دسته‌يى از مسلمانان تعيين جانشين را امرى الهى و بنصّ و تصريح پيامبر مىدانند ( شيعه و باصطلاح اهل سنت : اهل رفض ، رافضى ) و دستهء ديگر آن را بانتخاب و انتصاب امّت جايز مىشمرند ( اهل سنت و جماعت ، و باصطلاح شيعه : ناصبى ) . اين دو طرز تفكر اگرچه در آغاز انگيزهء سياسى داشت ليكن بسرعت رنگ اعتقادى گرفت و اصرار و ابرام درين دو گونه اعتقاد بتعصّب و بروز حادثه‌هاى غم‌انگيز منجرّ گرديد كه در جلدهاى پيشين بارها بدانها اشاره شد .\r\nگذشته ازين ، هردو انديشهء مذكور گرچه در آغاز بسيار ساده و دور از چونها و چراها بود ، به زودى مايهء بحثها و مشاجره‌هاى گوناگون شد و در تاريخ ممتد اسلامى بظهور فرقه‌هاى متعدد و قيامهاى نظامى و دينى و انقلابها و كشتارها كشد . با اين\r\n\r\n\r\n","description":"","footnote":"\r\n( 1 ) - اهل سنت و شيعه ريشهء تاريخى اين اختلاف را تا بسال دهم از هجرت و سپس بروز درگذشت پيامبر ( سيزدهم ربيع الاول سال 11 ه ) مىرسانند و در اثبات حق براى هريك از دو طرف دليلهايى اقامه مىكنند و چون بازگفت آن گوى و مگويها در اينجا مطرح نيست خواننده را به دو كتاب زيرين كه نخستين در پايان روزگار رسمى بودن تسنن در ايران و دومين در نخستين سالهاى رسمى شدن تشيع نگارش‌يافته است مراجعه مىدهم : 1 ) روضة الصفا چاپ لكهنو ج 2 از ص 210 ببعد و ص 220 - 222 خاصه موضوع اختلاف على بن ابى طالب با ابو بكر و تأمل در بيعت با او در صفحهء اخير . 2 ) حبيب السير . تهران خيام ، ج 1 ص 411 - 412 و 446 - 448 ؛ و نيز بنگريد به :\r\n","page_name":" 134 ","page_number":152},
  {"content":"\r\n\r\nتفاوت كه تشعّب در ميان اهل سنّت چه در اصول معتقدات و چه در فروع احكام خيلى زودتر از آن امر در ميان شيعه متوقّف شد ولى در بين شيعه مسألهء جانشينى امامان و موضوع مهمتر ديگر يعنى « غيبت » و « رجعت » خود مسبّب تشكيل فرقه‌هاى جديد گرديد و دامنهء اين اختلافها تا عهد نزديك بما كشيده شد ، و در اين باب هم هرجا كه لازم بود در جلدهاى پيشين باختصار سخن گفته‌ام .\r\nاز ميان سه دستهء اساسى شيعه كه هنوز هم باقى هستند يعنى : شيعهء اماميهء اثنى عشريّه ، شيعهء زيديّه و شيعهء اسمعيليّه ، فرقه‌يى كه بيش از همه در عهد مورد مطالعهء ما منشاء حوادث شده دستهء اولّست .\r\n\r\nمختصرى در قيامهاى دوازده اماميان تا عهد شاه اسمعيل\r\nقيامهاى شيعه ، از زيديان و اسمعيليان و دوازده اماميان ، در تاريخ ايران پيش از سدهء دهم هجرى اصلا تازگى نداشت .\r\nاز آنچه زيديان و اسمعيليان و شعبه‌هاى كوچك اسمعيليه خاصه قرمطيان در درازاى عهد اسلامى كردند ، پيش از اينها در همين كتاب سخن گفته شد . امّا پس از هجوم مغول بر ايران بافتورى كه در اسلام ايجاد شد ، بويژه بعد از سقوط بغداد و انقراض خلافت عباسى يا انتقال آن بمصر و ادامهء اسمى در قاهره ، شيعه كه تا اين هنگام دچار دشواريهاى بسيارى بودند ، نفسى تازه كردند ؛ و ظهور متكلّمان و محدّثان و فقيهان بزرگ اين فرقه از عهد فعّاليت خواجه نصير الدّين طوسى ( م 672 ه ) و تمايل غازان بتشيّع و پذيرفتارى آن بوسيلهء اولجايتو خان همه انگيزه‌هايى براى تجديد نيروى شيعه گرديد و ازين پس آنانرا بقيامهاى محلى براى تشكيل حكومتهاى جديد برانگيخت .\r\nدر اين انگيزش نوين دست بالايين از پيشروان تصوّف و دين بود چنان كه از ميان آنان نخست دسته‌يى از درويشان شيعى مذهب سبزوار كه بر سيرت فتيان و جوا - نمردان مىزيستند ، قيام سربداران را بوجود آوردند و حكومتى در خراسان تشكيل\r\n\r\n","description":"","footnote":"","page_name":" 135 ","page_number":153},
  {"content":"\r\n\r\nدادند كه از 738 ه تا روزگار يورشهاى تيمور بر سرپا بود ؛ در همان اوان مير قوام الدين مرعشى آملى كه چند گاهى در خراسان بسير و سلوك اشتغال داشت به يارى مريدان حكومت مستقلى از حدود سال 760 ه در مازندران پىافگند كه تا سدهء دهم هجرى همچنان بر همه يا بر قسمتى از آن ديار فرمان مىراند .\r\nدرستست كه تشكيل اين حكومتهاى محلى شيعه مقدمهء قيامهاى سياسى اين فرقه در دورانهاى بعد بود ، ولى اولا اين قدرتهاى كوچك ببخشهاى محدودى از ايران انحصار داشت و مقصود شيعيان را در عالمگير كردن تشيع برنمىآورد و ثانيا يورشهاى تيمور و چيرگى تركان سنى مذهب جغتايى بر ايران نقشهء شيعيان را در رسمى كردن مذهب شيعه نقش بر آب كرد . بنابراين تشيع مىبايست راه خود را براى كسب عموميت در ايران از سر گيرد . قيامهايى كه در عهد تيموريان با دعوى مهدويت انجام شد مانند قيام سيد محمد مشعشع در خوزستان و قيام سيد محمد نوربخش درختلان و سپس در جايهاى ديگر ؛ و همچنين اقدام حاجى بكتاش بايجاد فرقهء بكتاشيه و حمايت از حروفيه در طى همين راه دراز انجام گرفت و سرانجام با نهضت صفويان تا روى كار آمدن شاه اسمعيل بنتيجهء قطعى رسيد .\r\nمشعشعيان شاخهء كوچكى از انشعابهاى شيعهء اثنى عشرى هستند كه در « حويزه » حكومتى مذهبى تشكيل دادند . مؤسس اين فرقه سيد محمد بن فلاح واسطى ( م 866 ه ) در حدود سال 840 ه دعوى خود را آشكار كرد و دستاويزش در اين اقدام يك دعوى قديم در عالم تشيّع بود يعنى ادّعاى مهدويّت . وى در هفده سالگى از واسط به « حلّه » رفت و در خدمت عالم بزرگ شيعه شيخ جمال الدين احمد بن فهد حلّى ( 756 - 841 ه ) « 1 » بفراگرفتن دانشهاى مذهبى شيعه همت گماشت و گويا در همان اوان تحصيل گاه زبان بدعوى مشهور خود مىگشود و با آنكه استاد او را از اعادهء اين گفتار باز مىداشت وى همچنان در پندار خود استوار بود و حتى يك سال در مسجد جامع كوفه اعتكاف\r\n\r\n\r\n","description":"","footnote":"\r\n( 1 ) - دربارهء او بنگريد بامل الآمل ، حرّ عاملى ، نجف ، ج 2 ص 21 و نيز باعيان الشيعه .\r\n","page_name":" 136 ","page_number":154},
  {"content":"\r\n\r\nگزيد و در آن حال بسيار مىگريست و چون سبب گريه را از وى مىپرسيدند مىگفت :\r\nبر آنان مىگريم كه بشمشير من كشته خواهند شد ! چون بواسط بازگشت در دعوت خود راسخ‌تر شد و به زودى پيروانى از عشيره‌هاى عرب خوزستان فراهم آورد چندانكه توانست بر حويزه چيره گردد و بساط فرماندهى بگستراند . وى گاه خود را مهدى و گاه جانشين او معرفى كرده و عنوان « ولى اللّه » اختيار نموده و زيارت‌نامه‌يى براى خود ترتيب داده بود كه پيروانش هر روز آن را مىخواندند و در كتاب خود بنام كلام المهدى داستان كهن حلول جوهر الوهيت را در على بن ابى طالب از سر گرفته و ازين راه بفرقهء اهل حق مشابهت يافته بود . وى ذكرى متضمن همين معنى ترتيب داد كه پيروانش در حال عبادت و ستايش آن را مىخواندند و در حالت بيخودى كه بر آنان دست مىداد اعمال شگفت‌آور انجام مىدادند . غياث الدين خواندمير در اين باب گويد « جماعتى از اعراب حويزه كه ايشان را مشعشع گويند بالوهيت حضرت شاه ولايت عليه السلام و التحية قايلند و چنان استماع افتاده كه بعد از مبادرت بعبادتى كه معهود آن قومست ايشان را كيفيتى طارى مىشود كه در آن حالت مطلقا تيغ و تير بر بدن ايشان تأثير نمىكند چنان كه قبضهء شمشير در زمين فرو برده و شكم بر نوكش نهاده قوّت مىكنند و لفظ على اللّه بر زبان مىرانند تا آن شمشير مانند كمان خم مىشود يا مىشكند . . . » « 1 » از دنبالهء گفتار خواندمير چنين برمىآيد كه مشعشعيان اين دعوى الوهيت را براى خود سيد محمد و جانشينانش نيز داشتند چنان كه مقارن قيام شاه اسمعيل صفوى بالوهيت سلطان محسن و سپس پسرش سلطان فيّاض اعتراف مىنمودند « 2 » . بهرحال قيام مشعشعيان كه با تزوير و دروغ همراه بود دولتى محلى را در بخشى از خوزستان بوجود آورد كه از سدهء نهم هجرى تا چند سدهء بعد گاه با قوت و گاه با ضعف ادامه داشت .\r\n\r\n\r\n","description":"","footnote":"\r\n( 1 ) - حبيب السير ، تهران خيام ، 4 ص 496 .\r\n( 2 ) - ايضا ص 496 - 497 .\r\n","page_name":" 137 ","page_number":155},
  {"content":"\r\n\r\nدر سال 914 ه كه شاه اسمعيل لشكر ببغداد كشيد ، خبر يافت كه « قوم مشعشع حالا بالوهيّت فيّاض كه از فيض عنايت حضرت عزّت بىبهره است اعتراف مىنمايند و رقم نسخ بر احكام شريعت غرّا كشيده باديهء ضلالت و غوايت مىپيمايند » « 1 » ، پس از بغداد بجانب حويزه شتافت و سلطان فياض را كه بمقابله آمده بود مغلوب و مقتول ساخت و حكومت حويزه را بيكى از قزلباشان واگذاشت ليكن اين شكست مايهء انقراض حكومت آل مشعشع نگرديد و در سال 948 كه شاه تهماسب بخوزستان سفر كرده بود رئيس مشعشعيان « سيد سجادين بدران مشعشى » براى عرض اطاعت و انقياد به خدمت او شتافت و پادشاه صفوى حكومت حويزه را باز بوى رجوع نمود « 2 » .\r\nازين پس دولت آل مشعشع به صورت يك حكومت خراجگزار صفوى باقى ماند و حتى در جريان محاصرهء اصفهان سيد عبد اللّه مشعشع با دوازده هزار عرب در زمرهء مدافعان اصفهان حضور داشت ليكن وقتى جنگ آغاز شد صلاح در آن دانست كه ناظر اوضاع باشد و چون شكست در سپاه مدافعان افتاد غارت لشكرگاه اصفهان را فوزى عظيم شمرد و در اين راه با مهاجمان همگام شد « 3 » .\r\nهمين رفتار زشت مشعشعيان مايهء آن شد كه چون نادر بقدرت رسد كمر بقلع و قمع آنان بندد ، و او به همين قصد در سال 1150 ه لشكر بحويزه كشيد و دولت مشعشعى را برانداخت ولى پس از كشته شدنش در سال 1160 بازماندگان آن خاندان قدرت خود را تجديد كردند و در عهد زنديان و قاجاريان ضمن اطاعت از دولت مركزى با نوعى قدرت محلى بحيات خود ادامه دادند « 4 » .\r\n\r\n\r\n","description":"","footnote":"\r\n( 1 ) - حبيب السير ، 4 ص 497 .\r\n( 2 ) - احسن التواريخ روملو ، ص 300 - 301 .\r\n( 3 ) - بنگريد به همين جلد ، ص 30 و 31 .\r\n( 4 ) - دربارهء مشعشعيان رجوع شود به :\r\n","page_name":" 138 ","page_number":156},
  {"content":"\r\n\r\nفرقهء نوربخشيه كه پيش ازين اشارتى كوتاه بكيفيّت احوالشان داشتم « 1 » ، بعد از عهد تيمورى نيز بكارشان ادامه دادند و اگرچه سيد محمد نوربخش با دعوى مهدويت آغاز كار كرده بود و خود را امام عصر و صاحب تجلى مىدانست ليكن جانشينانش بدعوت خانقاهى بسنده مىكردند ، و چون اين شعبه از صوفيان در دوران صفوى فعاليت مؤثرى داشت ، بجاى خود دربارهء آن سخن خواهم گفت .\r\nو اما صفويه مهمترين دسته از اين قبيل طبقات بوده‌اند كه نهضتشان بهتر و بيشتر از همه به نتيجه‌يى انجاميد . خاندان صفوى شهرت اجتماعى خود را از خانقاه آغاز كرد « 2 » و به زودى آن را با مذهب امامى اثنى عشرى درآميخت و با قدرتى كه از راه گرد آوردن مريدان و معتقدان بدست آورد ، بساط ارشاد را براى جولان در ميدانهاى جنگ و شركت در حوادث سياسى ترك گفت . اتكاء اين خاندان در قيام نظامى و سياسى بر طايفه‌هاى جنگاورى بود كه حلقهء ارادت مرشدان صفوى را در گوش كرده و در راه اجراى فرمانشان جان‌بركف نهاده بودند . اينها تركمانانى بودند ساكن ناحيتهاى اناطولى و شام و دياربكر و كناره‌هاى جنوب غربى درياى مازندران ، كه\r\n\r\n\r\n","description":"","footnote":"\r\nمشعشعيان يا بخشى از تاريخ خوزستان ، سيد احمد كسروى ، تهران 1324 .\r\nخاندان مشعشعى يا ذيل تاريخ مشعشعيان ، جهانگير قائم مقامى ، مجلهء يادگار ، سال دوم شمارهء نهم ، ص 9 - 26 .\r\nحبيب السير ، تهران خيام ، ج 4 ص 496 - 497 .\r\nعالم آراى صفوى ، تهران 1350 ، ص 135 - 138 .\r\nاحسن التواريخ روملو ، ص 300 - 301 .\r\nعالم آراى عباسى ، ص 35 ، 502 ، 524 ، 914 - 915 ، 951 - 952 ، 959 ، 1012 .\r\n Encyclopedie de l'Islam , nouvelle edition , tome IV , P . 52 \r\n( 1 ) - همين كتاب ، ج 4 ، ص 58 - 60 و 78 .\r\n( 2 ) - دربارهء صوفيان صفوى كه سلسله‌يى از « صوفيهء معروفيه » اند ، رجوع شود بطرائق الحقائق ، ج 2 ، ص 144 - 145 .\r\n","page_name":" 139 ","page_number":157},
  {"content":"\r\n\r\nبقبيله‌هاى متعددى منقسم مىشدند و از عهد تركمانان سلجوقى بطريق مهاجرت در آن ناحيتها گردآمده بودند و از همان ايام ببعد در اوضاع آسياى صغير و قسمتهايى از ايران تأثير داشتند . تمايل اين تركمانان بمذهب شيعه از پيرامون سدهء ششم هجرى سابقه دارد « 1 » و حتى در آن روزگار شايع بود كه هنگام ظهور مهدى موعود تركان در ركاب او شمشير خواهند زد « 2 » .\r\nطايفه‌هاى مذكور در دوران جانشينان شيخ صفى الدين اردبيلى ( م 735 ه ) بتدريج بطريقت صوفيهء صفويه درآمدند و شايد يكى از علتهاى تمايل خاندان شيخ صفى از مذهب شافعى بمذهب امامى اثنى عشرى داشتن همينگونه مريدان و لزوم همرنگى و هماهنگى با آنان بود و گرنه دليلى بر شيعى بودن خاندان ياد شده از ابتداى كارشان در دست نيست و بالعكس از اشارهء حمد اللّه مستوفى ( م بعد از 740 ه ) در نزهة القلوب برمىآيد كه اهل اردبيل در عهد او شافعى و مريد شيخ صفى الدين بوده‌اند ، و نيز از توضيحات ابن بّزاز در صفوة الصفا كه در شرح‌حال مرادش شيخ صفى الدين است ، مطلبى دربارهء شيعى بودن او بدست نمىآيد . جانشينان شيخ صفى - الدين تا چندگاه بر مذهب سرسلسلهء خود بودند و سپس ، همچنانكه گفته‌ام ، بدنبال گرويدن تركمانان شيعى مذهب بطريقت آنان ، بمذهب دوازده اماميان تمايل يافتند تا دور پيشوايى در سال 830 ه بشيخ جنيد رسيد . وى كه بر اثر دخالت جهانشاه قراقويونلو در موضوع پيشوايى طريقهء صفويه با او اختلاف يافته بود ، بامير حسن بيگ بايندر رئيس تركمانان آق‌قويونلو پناه برد و او كه بر مذهب اثنى عشرى بود با جنيد از در دوستى درآمد و خديجه بيگم خواهر خود را بزنى به دو داد . سلطان حيدر ، كه موضوع تشيع صفويان در عهد رياست او آشكارا شد از همين مادر شيعى مذهب بوجود آمد « 3 » .\r\nاين نكته قابل ذكر است كه تغيير عقيده از مذهب شافعى بمذهب امامى اثنى\r\n\r\n\r\n","description":"","footnote":"\r\n( 1 ) - بنگريد به همين كتاب ، ج 2 ، چاپ پنجم ص 189 ببعد .\r\n( 2 ) - همين كتاب ، ج 2 ، ص 190 - 191 .\r\n( 3 ) - و نيز بنگريد بتحقيق آقاى ابو القاسم طاهرى در همين باره در تاريخ سياسى و اجتماعى ايران از مرگ تيمور تا مرگ شاه عباس ، ص 133 ببعد .\r\n","page_name":" 140 ","page_number":158},
  {"content":"\r\n\r\nعشرى چندان دشوار نبود . توضيح اين مقال آنكه مذهب شافعى از ميان مذهبهاى اهل سنت نزديكى بسيار بمبادى مذهب اماميه دارد و محمد بن ادريس شافعى شخصا بعلى بن ابى طالب و خاندان او ارادت خاص مىورزيد و « بيرون از مناقب در حق حسين و شهداى كربلا مراثى بسيار گفته است » « 1 » و به همين سبب حتى در قرن ششم هجرى كه دورهء غلبهء سلجوقيان حنفى مذهب بود از شركت عالمان شافعى در مراسم تعزيت شهيدان كربلا نشانه‌هايى مىبينيم « 2 » . گذشته ازين شافعيان مانند شيعهء اثنى عشرى بغيبت « صاحب الزمان » و رجعت او اعتقاد دارند و از ميان عالمان آن فرقه چند تن در اين باب رساله‌هايى نوشته‌اند مانند ابو عبد اللّه محمد بن يوسف بن الكنج الشافعى مؤلف « البيان فى احوال صاحب الزمان » و حافظ ابو نعيم اصفهانى شافعى مؤلف مشهور كتاب المصاحف در رساله‌هاى « الاربعين » و « ذكر المهدى » و حافظ محمد بن طلحهء شافعى در كتاب « مطالب السؤل فى مناقب آل الرسول » و جز آنها « 3 » .\r\nپيداست كه خاندان شيخ صفى الدين بعد از قبول مذهب امامى سابقهء مذهبى نياكان خود را دگرگون ساخته آن را بتاريخ قديمترى بالا بردند و طبعا شيخ صفى الدين مؤسس طريقت صفويه را از شيعيان خالص جلوه دادند ولى مورخان و مطلعان مخالف آن خاندان ازين تزوير تاريخى اطلاع داشته و آن را باز مىگفته‌اند . در نامه‌يى كه منشيان عبيد اللّه خان ازبك از قول او بشاه تهماسب نوشته‌اند يك‌جا صريحا به اين معنى ، يعنى سنّى بودن جدّ او شيخ صفى الدين اشاره كرده و پادشاه صفوى را از اينكه مذهب اجدادى را رها ساخته و به « رفض » گراييده است سرزنش نموده و گفته‌اند : « اما با آن طايفه گفتگوى و مجادله داريم كه مذهب و ملت پدران خود را\r\n\r\n\r\n","description":"","footnote":"\r\n( 1 ) - كتاب النقض ، تهران 1331 ، ص 402 .\r\n( 2 ) - همين كتاب ، ج 2 چاپ پنجم ، ص 195 .\r\n( 3 ) - رجوع شود ببحث طولانى ميرزا محمد اخبارى ( م 1178 ه ) در كتاب تحفة الامين ، منقول در روضات الجنات فى احوال العلماء و السادات ، ج 7 ، ص 135 - 136 .\r\n","page_name":" 141 ","page_number":159},
  {"content":"\r\n\r\nگذاشته تابع بدعت و ضلالت شياطين شده ، طريق بر حق را بر طرف كرده رفض و تشيع اختيار نموده . . . » « 1 » ؛ و باز جاى ديگر نوشته‌اند : « پدر كلان شما جناب مرحوم شيخ صفى را هم‌چنين شنيده‌ايم كه مردى عزيز و اهل سنت و جماعت بوده » « 2 » .\r\nدر همين نامه است كه موضوع سيادت صفويان هم كه گويا پيشوايان اين خاندان بعد از شيعه شدن براى رونق بيشتر كار بر خود بسته بودند ، بكنايه و تعريض مورد شك و ترديد قرار گرفته و بعد از شرحى دربارهء مقام معنوى على بن ابى طالب ( ع ) چنين گفته شده است كه اگر شما صفويان واقعا از نسب او مىبوديد چنين و چنان مىكرديد و بويژه اين عبارت متضمن تعريضى نزديك بتصريح است : « ديگر ايشان « 3 » دعوى فرزندى و محبت حضرت مرتضى على عليه السلام مىكنند از دو بيرون نيست :\r\nفرزند آن بزرگوار هستند يا نيستند . چون دعوى فرزندى مىكنند « 4 » چرا كه حضرت رسول صلى اللّه عليه و سلّم فرموده كه هركس پدر كس ديگر را گويد كه پدر منست و پدر او نباشد ، آن‌كس ببهشت درنمىآيد ، و اگر فرزند حضرت مرتضى على عليه السلام‌اند آن بزرگوار كدام مرده را از گور بدر آورده و سوخته است « 5 » و چند كس را ريش و\r\n\r\n\r\n","description":"","footnote":"\r\n( 1 ) - احسن التواريخ ص 230 .\r\n( 2 ) - ايضا ص 231 .\r\n( 3 ) - يعنى شاه تهماسب صفوى .\r\n( 4 ) - گويا از اينجا جمله‌يى نظير اين : « . . نه بر طريق صواب مىروند » بعمد حذف شده باشد و در غير اين صورت عبارت ناقص و ابتر است .\r\n( 5 ) - گويا اشاره‌يى باشد بحملهء شاه اسماعيل در سال 907 ه بشروان و بيرون آوردن جسد سلطان خليل پادشاه شروان از گور و آتش زدن آن بانتقام قتل جد او سلطان جنيد . بنگريد به احسن التواريخ ص 47 . - و يا شايد بازگفتى باشد از ويران كردن قبر ابو حنيفة النعمان پيشواى سنيان حنفى در سال 914 ه پس از فتح بغداد ، بفرمان شاه اسمعيل ؛ همراه با ديگر بىادبيها .\r\nحيرتى شاعر با اشاره به همين كار گفته است :\r\n شيعه بر گور حنيفه مؤمنا ديدى چه كرد ؟ * هست ريدنگاه شيعه سجده‌گاه سنيان ! \r\nبنگريد بفهرست كتابخانه دانشگاه تهران ، ج 3 ، محمد تقى دانش‌پژوه ، حاشيهء ص 2157 .\r\n","page_name":" 142 ","page_number":160},
  {"content":"\r\n\r\nابرو تراشيده در گوش حلقه انداخته خليفهء اسلام ساخته « 1 » . . . » « 2 » .\r\nاين تعريضها بىشك بيان انديشهء كسانى بود كه از دعوى سيادت كه صفويان به راه انداخته بودند ، خبرها داشتند ؛ اما اين دعوى چنان در عهد قيام شاه اسمعيل مورد قبول پيروان او شده بود كه ديگر صفويان را در ادامهء اين ادعاى بىبنياد دچار هيچگونه ترديد و دودلى نمىكرد و حتى دعوى ارتباط مستقيم آنان را در بيدارى و خواب با « حضرات ائمه » به آسانى محل قبول تركان خوش‌باور سرخ كلاه مىساخت .\r\nدربارهء كيفيت اين ارتباطهاى دائم شاه اسمعيل و پسرش شاه تهماسب بانياكان نو - يافته‌اشان ، و حتى دريافت شمشير و تاج و فرمان قاطع در قتل عام مخالفان تشيع از « صاحب الامر » و ديگر امامان شيعه ، بعد ازين سخن خواهم گفت .\r\nاما بالاتر از همهء اينها دعوى مشايخ صوفيهء صفويه ، و يا شايد تنها اعتقاد پيروانشان بود به « حلول جوهر الوهيت » در جسم مرشد « 3 » ، و شايد عنوان مرشد كامل كه تا اواخر عهد سلطنت صفويان براى آنان به كار مىرفت ، از همين دعوى نشأت كرده باشد « 4 » .\r\n\r\nقيام صوفيان صفوى\r\nاستوار شدن بنياد اعتقاد قبيله‌هاى چندگانهء تركمان « 5 » نسبت به پيشوايى شريعتى و طريقتى مشايخ صفويه ، دعوى اين مشايخ بسيادت و ارتباط با ائمهء دين و حتى حلول جوهر\r\n\r\n\r\n","description":"","footnote":"\r\n( 1 ) - اشاره است بساختن خليفهء دروغين از باب استهزاء و تمسخر كه در عهد صفويان مىكرده‌اند و نوعى از تفريحات بود .\r\n( 2 ) - احسن التواريخ ، ص 230 - 231 .\r\n( 3 ) - بنگريد به : دائرة المعارف اسلامى ، طبع جديد ، ج 4 ص 51 .\r\n( 4 ) - ميدانيم كه صفويان در اين دعوى حلول جوهر الوهيت در جسم مرشد كامل تنها نبودند و در عصر آنان همين نكته در دعوى نوربخشيه و پسيخانيه و حروفيه و مشعشعيه بصورتهاى گوناگون وجود داشت .\r\n( 5 ) - يعنى تركمانان قرامانلو ، ذو القدر ، قپچاق ، قراجه داغ و تومان و مشكين ، استاجلو ، شاملو ، روملو ، حميدلى ، تكلو ، افشار ، قاجار ، ورساق ، باى برتلو و جز آنها .\r\n","page_name":" 143 ","page_number":161},
  {"content":"\r\n\r\nالهى در آنان و شايستگيشان براى رياست بر امت محمدى ، نيرو گرفتن اعتقاد بتشيع و عناد نسبت باهل سنت و خلفاى آنان كه غاصبان حق شمرده مىشدند ، وقتى با رياست‌جويى مشايخ صفويه جمع شد انديشه قيام و آرزوى تشكيل حكومت را در اخلاف شيخ صفى الدين رسوخ داد .\r\nوقتى دور پيشوايى صوفيان صفوى بشيخ جنيد رسيد « 1 » ، نخستين بار و بىآنكه سابقه‌يى در كار باشد براى خود عنوان « سلطان » اختيار كرد و به زودى با جهانشاه قراقويونلو در افتاد و با حسن بيگ بايندرى از در دوستى درآمده خواهر او را بزنى گرفت و « نيت جهانبانى و كشورستانى بخاطر خطير گذرانيد » « 2 » و در گيرودار همين كشورستانيها بود كه در سال 860 ه در نبرد با امير خليل اللّه شروانشاه كشته شد « 3 » .\r\nپسرش حيدر با حفظ عنوان « سلطان » همان سنت پدر را ادامه داد و گذشته ازين در ايجاد نوعى از انضباط نظامى در پيروان خويش و استوار ساختن روحيهء سلحشورى و جنگ‌آورى در آنان كوشش بسيار كرد و هم اوست كه كلاه يا تاجى دوازده ترك « 4 » از سقرلات « 5 » سرخ برسم شعار و نشانهء درويشان صفوى براى خود و پيروانش ترتيب داد « 6 » و ازين راه همهء تركمانان تابع طريقهء خود را كه از طايفه‌هاى مختلف بودند ،\r\n\r\n\r\n","description":"","footnote":"\r\n( 1 ) - سلطان جنيد جانشين شيخ شاه ابراهيم و او جانشين خواجه على و او جانشين صدر الدين موسى و او جانشين شيخ صفى الدين اردبيلى بود .\r\n( 2 ) - حبيب السير ، تهران خيام ، ج 4 ، ص 425 .\r\n( 3 ) - حبيب السير ، 4 ، ص 426 .\r\n( 4 ) - دوازده ترك نشانهء دوازده امام بود و بتنهايى مىتوانست دليل قاطعى بر انحراف صفويان از مقاصد عاليهء تصوف بجانب اعتقادات مطلق مذهبى باشد . اما بواقع در كلاه فقر بجز سه ترك نيست :\r\n« ترك دنيا ترك عقبى ترك ترك » !\r\n( 5 ) - سقرلات يا سقرلاط « نوعى از جامهء پشمين كه از فرنگ آورند و رنگ آن سرخ پررنگ است » فرنودسار ، ج 3 ، ص 1908 .\r\n( 6 ) - حبيب السير ، 4 ، ص 426 - 427 .\r\n","page_name":" 144 ","page_number":162},
  {"content":"\r\n\r\nيكسان و يك نشان به زير يك لوا درآورد تا با شعارى واحد و با احساس يگانگى در ركاب مرشد كامل و در راه نشر تشيع شمشير زنند و جانبازى كنند . بسبب داشتن همين كلاه سرخ رنگ بود كه از آن پس صوفيان صفوى را قزلباش يعنى سرخ‌سر ، يا قزل‌برك يعنى سرخ‌كلاه خواندند .\r\nاين سرخ‌كلاهان صوفى مسلك شيعى مذهب بنابر بازبستگى بقبيله‌هاى خود بدسته‌هايى منقسم مىشدند كه هريك رهبرى بنام خليفه و مجموعا رئيسى با تعيين مرشد كامل داشتند باعنوان خليفة الخلفا كه فرمانها و وصاياى مرشد كامل را بهمهء آنان ابلاغ مىنمود . اين تقسيمات در همان حال كه نظام طريقتى داشت به صورت نظام ارتشى و جنگى هم محل استفاده بود .\r\nسلطان حيدر ( كشته در 893 ه ) و جانشينش سلطان على ( كشته در 899 ه ) بشيوهء سلطان جنيد در طلب رياست و قدرت شمشير زدند و جان باختند و اين قيام منظم و مداوم كه بتدريج بهيأت يك نهضت سياسى و نظامى پرانضباط درآمده بود ، مقدمات كار شاه اسمعيل را در قيام نهايى او فراهم آورد .\r\n\r\nمرتبهء والاى مرشد كامل\r\nمقام بلند « شيخ » و « مرشد » در تاريخ تصوف بهيچروى تازگى ندارد . در همهء طريقتها براى پيران خاصه آنها كه مؤسس طريقه بودند ، رابطه نزديك با آنسوى جهان آخشيجان پنداشته مىشد و ازينروى نسبت دادن هرگونه « كرامت » بدانان چنان در ميان پيروان طريقتها رواج داشت كه خوانندهء تيزبين را گاه ازينهمه زود باورى آدميزادگان بخشم مىافگند . اين كرامتها از اشراف بر ضماير آغاز و به تصرف در امور طبعيت ختم مىشد و شگفت است كه حتى حكيم آگاهى چون پورسينا براى اثبات اين « كرامتها » با اتكاء بر شيوهء حكمت مشّائى خويش بجست‌وجوى دلائل مىپرداخت « 1 » ! اما او در اين راه از حدّ اتصال نفوس مهذّب مشايخ بعقل فعّال كه\r\n\r\n\r\n","description":"","footnote":"\r\n( 1 ) - بنگريد به سه نمط آخر از كتاب الاشارات و التنبيهات ، خاصه نمط نهم با عنوان « فى\r\n","page_name":" 145 ","page_number":163},
  {"content":"\r\n\r\n« مدبر امور كرهء مادون قمر » است ، فراتر نرفت و حال آنكه در نظر معتقدان موضوع اتصال اين نفوس بملكوت اعلى امرى ثابت و انكارناپذير بود . در سدهء نهم اين اتصال به صورت حلول جوهر الوهيت در نفوس برخى از مشايخ مانند سيد محمد نوربخش و سيد محمد مشعشع و ديگران درآمد ، چنان كه پيش ازين گفتيم ، و پيداست كه در چنين حالى پيشروان صوفيهء صفويه هم بىكار نماندند و همين دعوى را تكرار كردند ، و يا اگر چنين گناهى از آنان سر نزده باشد معتقدان و پيروانشان چنين مقامى فوق مقامهاى عادى آدميان براى آنان قائل شدند و سرانجام همان نغمه‌ها را تكرار نمودند كه فرقه‌هاى حلوليه از ديرباز در تمدن اسلامى سرداده بودند « 1 » و خداوند عالميان را از فراز مسند عزت و كبريائش بجسدهاى فناپذير آدميان پايين آورده .\r\nنمىدانيم كه در ميان صوفيان صفوى اين فراخ گامى از كى آغاز شده بود ولى اين را مىدانيم كه تصور مذكور پيش از عهد شاه اسمعيل شيوع داشت . فضل اللّه بن روزبهان در عالم آراى امينى « 2 » مدعّيست كه پيروان سلطان جنيد براى شيخ خويش قائل بمرتبهء الوهيت بودند و پسرش سلطان حيدر را « پسر خدا » مىشمردند « 3 » . اين پيروان كه خنجى از آنان سخن مىگويد ده هزار تن از صوفيان صفوى بوده‌اند كه\r\n\r\n\r\n","description":"","footnote":"\r\nمقامات العارفين » . عبد السلام فارسى در ترجمهء اشارات شيخ اين قسمت را با نثرى فصيح به فارسى درآورده است . ترجمهء اشارات و تنبيهات ، تهران 1332 ، ص 245 - 256 و : گنجينهء سخن ، دكتر صفا ، ج 3 ، تهران 1353 ، ص 238 - 246 .\r\nو نيز دربارهء اين كوشش شيخ الرئيس رجوع كنيد به : تاريخ علوم عقلى در تمدن اسلامى ، دكتر صفا ، چاپ چهارم ، تهران 2535 ( 1355 ) ، ص 257 - 260 و باز همان كتاب ، ص 228 - 230 .\r\n( 1 ) - همين كتاب ، ج 1 ، چاپ پنجم ، تهران 2536 ( 1356 ) ص 61 - 63 .\r\n( 2 ) - همين كتاب ، ج 4 ، تهران 2536 شاهنشاهى ص 539 .\r\n( 3 ) - عالم‌آراى امينى ، نقل از : تاريخ سياسى و اجتماعى ايران از مرگ تيمور تا مرگ شاه عباس ، ص 137\r\n","page_name":" 146 ","page_number":164},
  {"content":"\r\n\r\nاز روم آمده و در ركاب شيخ جنيد با سپاه سلطان خليل پادشاه شروان مىجنگيده‌اند .\r\nبگفتهء فضل اللّه اين « ابلهان روم » با آنكه جسد مرشد خود را در ميدان جنگ آغشته بخاك‌وخون مىيافتند او را مرده نمىشمردند و سخن گفتن از مرگ جنيد براى آنان با بيم هلاكت همراه بود .\r\nدور نيست كه فضل اللّه خنجى به علت عنادى كه با خاندان شيخ صفى الدين داشت ، در بيان اين مطلب راه مبالغه پيموده باشد اما چون دنبالهء چنين فكرى را در عهد شاه اسمعيل و گرماگرم جنگها و كشتارهاى او هم مىبينيم ، نمىتوانيم حقيقت گفتار پسر روزبهان را يكباره انكار كنيم .\r\nتاريخ‌نگاران صفويه از بيان چنين مطلبى كه در نظر آنان كفر آشكار بود ، خود - دارى داشتند و بجاى آن مرشدان كامل را بصورتهاى ديگرى مىستودند اما اشاره‌هاى مسافران فرنگى كه در دوران قدرت شاه اسمعيل در ايران بودند ، غالبا سخنان خنجى را تأييد مىكند مثلا يك بازرگان و نيزى « 1 » مىگويد : « متابعان اين صوفى ، خاصه لشكريانش ، او را مانند خدايى مىپرستند . بعضى از آنها بىسلاح بجنگ مىروند و معتقدند كه مرشد در گرمگاه مصاف حافظ و مراقب آنان خواهد بود . . . » « 2 » . در دنبالهء سخن همين بازرگان اين مطلبها را مىخوانيم : « بهمان‌سان كه مسلمانان روى زمين همه‌جا جملهء لا إله الا اللّه محمد رسول اللّه را بر زبان جارى مىكنند ورد زبان ايرانيان لا إله الا اللّه اسمعيل ولى اللّه است . همه‌كس بويژه سپاهيانش ويرا جاودانى مىشمرند . » « 3 » نظير همين معنى از گفتار ديگر فرنگيانى كه در آن روزگار بتبريز رسيده بودند ، برمىآيد « 4 » و از همهء اين اشارتها معلوم مىشود كه شاه اسمعيل از اينكه پيروانش\r\n\r\n\r\n","description":"","footnote":"\r\n( 1 ) - يادداشتهاى اين بازرگان كه نامش معلوم نيست ، در مجموعه‌يى بنام مسافرتهاى جهانگر - دان و نيزى مندرج است كه بسال 1873 ميلادى در لندن بطبع رسيده .\r\n( 2 ) - ترجمهء تاريخ ادبيات ايران ، برون ، 4 ص 40 .\r\n( 3 ) - تاريخ سياسى و اجتماعى ايران از مرگ تيمور تا مرگ شاه عباس ، ص 155 .\r\n( 4 ) - اشارهء سفير ونيزى  Angiolello  مندرج در مسافرتهاى جهانگردان ونيزى ، لندر 1873 ص 102 . ترجمهء تاريخ ادبيات ايران ، برون ، 4 ، ص 48 - 49\r\n","page_name":" 147 ","page_number":165},
  {"content":"\r\n\r\nاو را خدا خطاب مىكردند متغيّر و خشمگين بود « 1 » .\r\nعلت امتناع « مرشد كامل » از دنبال كردن اعتقادى كه تا آن زمان فقط در حلقهء صوفيان صفوى رواج داشت ، آن بود كه از آن پس قلمرو قدرت صفويان منحصر به آن حلقهء محدود نبود و مىبايست جهت اعتقادى ديگرى كه در موازات اعتقادات عموم باشد اختيار كرد و آن همان دعوى ارتباط با امامان شيعهء اثنى عشرى در بيدارى و خواب و ادعاى مأموريت مستقيم از جانب امام دوازدهم و وراثت « خلافت مرتضوى » و سرانجام دعوى مقام و مرتبه‌يى در حد امامت بود كه در قديمترين كتابهاى تاريخ دوران صفوى باشارتهايى متضمن آن معنى باز مىخوريم ؛ از آن جمله در حبيب السير كه مؤلف آن قسمت مربوط بشاه اسمعيل را در هرات و دور از پايتخت شاه اسمعيل تأليف مىكرد « 2 » ، از آن پادشاه معمولا با اين و صفها و عنوانها ياد شده است : « در درياى ولايت » ( تهران خيام ، 4 ص 434 ) ، « ثمرهء شجرهء بوستان امامت » ( نيز ، ص 462 ) ، « قدوهء خاندان كرامت و امامت » ( نيز ، ص 467 ) ، « وارث خلافت مرتضوى » ( نيز ، ص 467 ) ، « پادشاه مرتضوى خصال » ( نيز ص 435 ، 545 ) ، « كرامت‌نژاد » ( نيز ، ص 427 ) ؛ در همين كتاب پيروان شاه اسمعيل « خدّام امامت آشيان » ( نيز ، ص 463 ) شمرده شده و خاندان صفوى « دودمان امامت مكان » ( نيز ، ص 429 ) معرفى گرديده است .\r\nاين مقام والاى طريقتى و شريعتى مرشدان كامل پيروان آنان را تا حدّ سجده كردن و نماز بردن به آنان پيش مىبرد و همين زمين بوس خود يكى از علتهاى تصور - خدايى مرشدان كامل در نظر ناظران خارجى بود . موضوع نماز بردن بر اين مرشد - ان يعنى پادشاهان صفوى بارها باعتراض ديگر مسلمانان كشيده شد . يكى از اعتراضهاى سلطان عثمانى آنست كه بشاه تهماسب شده بدين مضمون كه : « كيف تأذنون فى ان\r\n\r\n\r\n","description":"","footnote":"\r\n( 1 ) - ايضا ، ترجمه تاريخ ادبيات برون ، 4 ص 49 .\r\n( 2 ) - رجوع كنيد بشرح‌حال غياث الدين خواندمير ، همين كتاب ج 4 بويژه بصفحهء 544 .\r\n","page_name":" 148 ","page_number":166},
  {"content":"\r\n\r\nيسجد لكم النّاس مع انّ السجود لغير اللّه تعالى كفر ليس به يقاس » و امير غياث الدين منصور حكيم ، وزير شاه تهماسب ناگزير بود در پاسخ آن اعتراض از قول پادشاه چنين بنويسد : « حكاية سجود الرعية لنافهى مثل سجود الملائكة لجدّنا آدم حين اوحى الامر بذلك اليهم انما يفعلون ذلك شكرا لللّه سبحانه و تعالى على ما انعم بنا عليهم و اظهار الكمال المسرة على ما ظهر منّا باعانة اللّه و امضاء اللّه من اعلاء كلمة الحق و اطفاء نايرة الباطل فى بلاد اللّه على رغم اعداء اللّه . » « 1 »\r\nدر نامهء عبيد اللّه خان ازبك بشاه تهماسب هم همين معنى تكرار شده و او سجده كردن را جز براى خداوند كفر دانسته و ادعا كرده است كه صفويان اين كردار زشت را بر رعيت الزام و تحميل نموده‌اند . « 2 »\r\nسجده كردن و زمين بوسيدن در برابر مرشدان كامل و پادشاهان صفوى حتى براى خارجيان و سفيرانى كه بار مىيافتند الزامى بود . شاردن در مجلد سوم از سفرنامهء خود مىگويد وقتى سفيرى به خدمت پادشاه مىرسيد مىبايست زانو بزند و سه بار زمين را ببوسد به نحوى كه پيشانيش بر زمين بسايد ، و آنگاه نامه‌يى را كه از جانب پادشاه خود آورده بود ، بپادشاه ايران بدهد .\r\n\r\nاعتقاد بمرشدان كامل و جانبازى در راه آنان\r\nمطلبهايى كه در ذيل اين عنوان مىنويسم از آنچه تاكنون گفته شد نيز بنيكى آشكارست . اعتقاد قزلباشان نسبت بمرشدان چنان بود كه جانبازى در راه او برايشان حكم كسب ثواب اخروى داشت و بمنزلهء شهادت در جنگهاى صدر اسلام بود « 3 » . دربارهء شاه اسمعيل چنين مىپنداشتند كه او با « صاحب الامر مهدى »\r\n\r\n\r\n","description":"","footnote":"\r\n( 1 ) - روضات الجنات ، ج 7 ، ص 192 .\r\n( 2 ) - احسن التواريخ ، ص 231 .\r\n( 3 ) - عالم آراى صفوى ، تهران 1350 ، ص 74 و موردهاى متعدد ديگر در همان كتاب و نيز اشارتهاى سفرنامه نويسان كه پيش ازين ديده‌ايم يا پس ازين خواهد آمد ؛ و بسى از سخنان و نقلهاى وقايع‌نگاران دورهء صفويان .\r\n","page_name":" 149 ","page_number":167},
  {"content":"\r\n\r\nملاقات كرد و ازو تاج و شمشير و خنجر و كمر با رخصت « خروج » گرفت « 1 » ، و مادام كه با آن شمشير مىجنگد ظفر با اوست . دعوى خوابهاى شاه اسمعيل و شاه تهماسب هم در واقع كوششى ديگر در راه استوار كردن اعتقاد پيروان و آماده ساختنشان در جانبازى و از خودگذشتگى بود . توضيح آنكه شاه اسمعيل در بيشتر جنگها و اقدامهاى خويش مدّعى بود كه در حالت رؤيا از جدّ خود على بن ابى طالب دستور جنگ مىگيرد و يا تدبيرهاى لازم را مىآموزد و بپندار پيروانش اين رؤياها از زمان كودكى و پيش از رسيدن بمرتبهء شهريارى به دو دست مىداد « 2 » ، و اين معنى در عهد صفويان جزو حقايقى بود كه از كتابى بكتابى نقل مىشد . روملو ازينگونه رؤياهاى « خاقان اسكندرشان » چندبار ياد كرده و از آن جمله در ابتداى قيام او بسال 906 پيش از عزيمت بجانب شروان ، چون اختلافى در اين باب ميان اطرافيان او بروز كرد ، او « قرارداد كه امشب استخاره خواهيم كرد ، آنچه ائمهء معصومين سلام اللّه عليهم اجمعين فرمايند آن را بفعل خواهيم آورد . روز ديگر خاقان اسكندرشان سالكان طريق دولتخواهى را بپايهء سرير شاهى طلب داشته فرمود كه دوش از ارواح مطهرهء ائمه دين صلوات اللّه عليهم اجمعين بر ما محقق شد . . . » « 3 » و بعد از فتح شروان و تسخير قلعهء باكو ضمن محاصرهء قلعهء گلستان باز مدعى تكرار اين معنى شد و بدين تدبير قزلباش را از پاى قلعهء گلستان بسوى تبريز كشيد و « در آن اثنا در خواب خاقان\r\n\r\n\r\n","description":"","footnote":"\r\n( 1 ) - ايضا عالم آراى صفوى ص 45 - 47 ؛ 50 ؛ 53 ؛ 54 . اصطلاح « خروج » كه در اين مورد به كار رفته گويا با معنائى كه دوازده اماميان از آن مىگرفتند ، به علت ادعاى مأموريت شاه اسمعيل از جانب صاحب الامر مهدى ، بىرابطه نباشد . در اصطلاح اين فرقه « خروج » بجاى « رجعت » استعمال مىشود . اما بايد در نظر داشت كه در همين كتاب ياد شده بارها خروج بمعنى قيام نيز به كار رفته يعنى نهضت كردن و برخاستن در طلب رياست و سلطنت .\r\n( 2 ) - ايضا عالم آراى صفوى ص 43 و 44 - 45 و 64 .\r\n( 3 ) - احسن التواريخ ، ص 42 .\r\n","page_name":" 150 ","page_number":168},
  {"content":"\r\n\r\nاسكندرشان يكى از حضرات ائمهء معصومين صلوات اللّه عليهم اجمعين درآمده امر فرمود كه از پاى قلعهء گلستان برخاسته بجانب آذربايجان عنان عزيمت معطوف دارد » « 1 » و طبعا هنگام بروز مشكلات نظير همين « واقعه‌ها » بمرشد كامل دست مىداد تا دستورهاى لازم را از « حضرات ائمه » كسب كند « 2 » .\r\nاعتقاد راسخ قزلباشان و مريدان « مرشدان كامل » باعث بود كه بعضى از كارهاى آنان را ، همين كه از حد عادت فراتر مىرفت ، از مقولهء « كرامات » بينگارند مثلا داستان گذشتن شاه اسمعيل و سپاهيانش را از رود كر . توضيح آنكه شاه اسمعيل پيش از رسيدن بفرّخ يسار شروانشاه و حمله به او مىبايست از رودخانه كر بگذرد ؛ پس يكى از سران قزلباش را با دو هزار سوار فرستاد تا پلى بر آن رودخانه بندند . آنان وقتى برودخانه رسيدند كه ساحل مقابل را سپاهيان شروانشاه فرا گرفته بودند و ناگزير بشاه اسمعيل خبر دادند كه پل بستن ميسر نيست و شاه تدبيرى ديگر انديشد . اما « شاه با سپاه آمد و زدخود را بر آب دريا ، بتوفيق خداى عالم يك كس را آب نبرد » « 3 » . اين مطلب را خواندمير نيز بتفصيل ذكر كرده و كاميابى شاه اسمعيل را در اين مورد نتيجهء « هدايت بخت » و « مضمون حديث همايون مثل اهل بيتى كمثل سفينة نوح » دانسته و نوشته است كه « بواسطهء وقوع آن امر غريب ارادت و اعتقاد جنود ظفر ورود نسبت بزبدهء اولاد صاحب مقام محمود بيفزود » « 4 » .\r\nاگر خواننده بداستان فريدون و كيخسرو كه هردو فرّشاهى داشتند و از اشويان دين مزدايى بودند ، بنگرد ، مانندهء همين كار شگرف را چون نوعى معجزه در سرگذشت آنان مىيابد . نخستين در دنبال كردن اژى دهاك از اروندرود گذشت و دومين هنگام\r\n\r\n\r\n","description":"","footnote":"\r\n( 1 ) - ايضا همان كتاب ، ص 47 .\r\n( 2 ) - عالم‌آراى صفوى ، ص 55 .\r\n( 3 ) - عالم‌آراى صفوى ، ص 57 ؛ و نيز بنگريد به احسن التواريخ ص 43 .\r\n( 4 ) - حبيب السير ، تهران خيام ، ج 4 ، ص 455 - 456 .\r\n","page_name":" 151 ","page_number":169},
  {"content":"\r\n\r\nگريز از تورانيان همراه گيو و فرنگيس آمويه دريا را بىكشتى گذاره كرد بىآنكه تار مويى از آنان كم شود . « 1 »\r\nمنظور از مقايسهء اين دو داستان آنست كه مريدان شاه اسمعيل و نويسندگان احوالش چه در دوران حيات و چه پس از مرگ او ، دربارهء وى تصور احوالى نظير « كرامت » و « معجزه » مىكردند و به همان نحو كه پيش از اين ديده‌ايم او را وليّى از اولياء اللّه مىشمردند « 2 » و اين معنى در يادداشتهاى جهانگردان و سفرنامه نويسان اروپايى آن روزگار هم تكرار شده است و چون مطالب آنان را با آنچه مؤلف كتاب عالم‌آراى صفوى نوشته مقايسه كنيم هماهنگى بسيار ميان آنها مشاهده مىنماييم ، مثلا در اينجا مىبينيم كه جنگجويان تصور مىكنند در راه شيخ خود بدرجهء « شهادت » نايل مىشوند « 3 » و يا ملاحظه مىكنيم كه سرخ‌كلاهان حتى كمترين تصور نامساعدى را دربارهء پيشواى خويش « كفر » مىشمارند . « 4 »\r\nدربارهء شاه تهماسب هم نظير همين اعتقاد وجود داشت . بقول « ون سان دالسّاندرى » سفير ونيز در دربار شاه تهماسب مردم ايران او را مانند خدا ستايش مىكردند . او گويد كه : نزد كسانى كه بيمار يا تنگدست بودند اثر شفابخش نام شاه تهماسب زيادتر از يارى خواستن از درگاه خداوند تصور مىشد . پاره‌يى نذر مىكردند كه اگر بمراد دل خود برسند ارمغانى پيش وى فرستند و برخى باميد آنكه دعايشان مستجاب شود درهاى دولتخانه را در قزوين مىبوسيدند . گروهى چنان بكرامتهاى آن « سيد بزرگوار » اميدوار بودند كه آب وضويش را اكسير تب ريز مىشمردند و تكه‌يى\r\n\r\n\r\n","description":"","footnote":"\r\n( 1 ) - حماسه‌سرايى در ايران ، دكتر صفا ، چاپ دوم تهران 1333 خورشيدى : فريدون :\r\n( ص 461 - 469 ) و كيخسرو ( ص 515 - 524 ) .\r\n( 2 ) - همين كتاب و همين جلد ، ص 143 .\r\n( 3 ) - عالم‌آراى صفوى ص 58 - 59 .\r\n( 4 ) - ايضا ص 113 .\r\n","page_name":" 152 ","page_number":170},
  {"content":"\r\n\r\nاز پارچهء تن پوش يا شالش را براى تبّرك يا ايمنى از چشم بد هميشه همراه داشتند « 1 » .\r\nالبته اين « مرشد كامل » هم از دعوى كرامات دور نبود و مانند پدر ادعا مىكرد كه در حوادث دشوار « حضرات ائمهء معصومين » بخواب او مىآيند و او را راهنمايى مىكنند . در واقعهء معروف خود با ازبك مىنويسد : « در آن شب آقا و مولاى خود حضرت امير المؤمنين و امام المتّقين و يعسوب الدين اسد اللّه الغالب على بن ابى طالب عليه السلام را در واقعه ديدم كه بر روى من تبسم فرموده گفت فتحى نيكو الحمد لللّه ترا ميسر شد ! » « 2 » و باز مىگويد : « . . . در شب چهاردهم به شهر ذيحجهء مذكور « 3 » كه از هرى سه منزل بيرون آمده بوديم تب كردم و چند روز مريض بودم ، شب در واقعه ديدم كه حضرت امير المؤمنين عليه السلام در خانهء زينل خان كه در قزوين است و در آن محل دولتخانه بود ، نشسته‌اند و جوان محاسن سياهى كه تخمينا بيست و پنج ساله بوده باشد در عقب سر آن حضرت بر سر پاى استاده بود . من پيش آن حضرت رفته زمين خدمت بوسيدم و به دو زانوى ادب نشستم و سؤال كردم كه يا حضرت ، قربانت شوم ، بدان طرف « 4 » مىروم ، آيا مرا با جماعهء اوزبك جنگ مىشود يا نه ؟\r\nحضرت امير المؤمنين فرمودند كه اى تهماسب ، تا غايت « 5 » كدام مهم تو بجنگ ساخته شده كه ديگرباره شود ؟ مرتبهء ديگر سؤال كردم كه قربانت شوم ، بفرماى كه حال ما در آن طرف آب « 6 » چون خواهد شد ؟ جواب فرمودند كه در آن طرف آب هيچ نيست ، هرچه هست در اين طرف آبست . سه مرتبه تكرار اين سخن كردم ، همين\r\n\r\n\r\n","description":"","footnote":"\r\n( 1 ) - نقل از تاريخ سياسى و اجتماعى ايران از مرگ تيمور تا مرگ شاه عباس ، ص 212 .\r\n( 2 ) - تذكرهء شاه تهماسب ، چاپ برلين ، 1343 ه ق ، ص 15 .\r\n( 3 ) - يعنى ذيحجهء سال 938 ه .\r\n( 4 ) - مقصود بجانب خراسان و بجنگ ازبكان است .\r\n( 5 ) - يعنى تا اين زمان .\r\n( 6 ) - يعنى آنسوى آب آمويه ، فرارود ، ماوراء النهر .\r\n","page_name":" 153 ","page_number":171},
  {"content":"\r\n\r\nجواب فرمودند . . . » « 1 » .\r\nشاه تهماسب موضوع توبهء خود را از شرابخوارگى و ارتكاب ديگر مناهى نيز نتيجهء دو رؤيا در دو شب پياپى وصف كرده است و مىنويسد كه : « در سن بيست سالگى كه اين سعادت نصيب شد اين رباعى را انشاد كردم :\r\n يك چند پى زمرّد سوده شديم * يك چند بياقوت تر آلوده شديم\r\nآلودگيى بود بهر رنگ كه بود * شستيم به آب توبه آسوده شديم » « 2 » \r\nازين رباعى بروشنى دريافته مىشود كه « مرشد كامل » چند گاهى باستعمال حشيش و بشرابخوارگى دچار بود ، و چون از اين آلودگيها دست شست بدعوى او « از كلّ مملكت فسق و فجور برافتاد » ليكن ديده‌ايم كه چنين نبود ، اگرچه شاه تهماسب شخصا تا پايان حيات در اين راه ثابت‌قدم و در تظاهر باجراى احكام شرع پاى برجا ماند « 3 » .\r\nمطلب مهمى كه از سطرهاى گذشته برمىآيد آنست كه سرسپردگى و اعتقاد شديد صوفيان قزلباش بخاندان شيخ صفى سرّ اصلى و اساسى پيشرفتهاى سريع آن در به دو تشكيل شاهنشاهى صفويست ، و اگر چنين اعتقاد راسخى مخصوصا در پادشاهى طولانى شاه تهماسب وجود نمىداشت شايد بقاى دستگاه وسيع سلطنت شاه اسمعيل در برابر فشارهاى شديد دو دولت عثمانى و ازبك ، با احترازى كه شاه تهماسب از رويارويى با دشمنان داشت ، به آسانى ميسر نمىگشت .\r\nاعتقاد به « مرشد كامل » و شيوع چنين تعبير و اصطلاحى « 4 » ميان درويشان\r\n\r\n\r\n","description":"","footnote":"\r\n( 1 ) - تذكرهء شاه تهماسب ، ص 23 .\r\n( 2 ) - تذكرهء شاه تهماسب ، ص 30 - 31 .\r\n( 3 ) - ايضا ، ص 14 ، 17 ، 21 ، 22 ، 23 ، 48 و جز آنها .\r\n( 4 ) - عالم آراى صفوى ، ص 38 ، 343 ، 574 ، 592 ، 593 و جز آنها .\r\n","page_name":" 154 ","page_number":172},
  {"content":"\r\n\r\nصفوى چنان بود كه از همان آغاز كار پيشروان آنان را بجهانجويى و جهانگيرى برمىانگيخت و اين اعتقاد بعد ازين هم مدتها باقى ماند و مسلما ادامه يافتن همين اعتقاد راسخ بمرشدان و تصور مقامات بلند دينى براى آنان بود كه بنيادى استوار براى دراز آهنگى پادشاهى صفويان گرديد و گرنه نابسامانيهايى كه چند بار در پادشاهى آنان رخ داده بود قاعدة مىبايست بنابودى آن سلسله بينجامد .\r\nاين اعتقاد همانقدر كه براى امتداد دوران صفوى سودمند بود ، در اواخر عهد صفويان بزيان كشور تمام شد ، زيانى كه حتى ظهور نادر نتوانست آن را جبران كند و شايد بتوان گفت كه پيامدهاى نامطلوب آن دامنگير خود نادر هم گرديد .\r\nاين وضع درست همانند پايان عهد ساسانى در تاريخ پيش از اسلام ايرانست زيرا در آن روزگار اعتقاد دينى مردم بشاهنشاهان ساسانى مايهء آن شده بود كه مردم با همه بىنظمىهاى بعد از دوران خسروا پرويز و نابسامانيهاى اوضاع بسازند و بفرمان روايى هيچيك از سرداران كه توانايى تشكيل حكومت جديدى را داشتند ، تن در ندهند و عاقبت خود با هرچه بود و نبود بر سر اين اعتقاد نادرست بروند .\r\nهمين اعتقاد شديد مردم باعث بود كه دولت صفوى از ضربهء درونى درهم نريزد ، و كسانى هم كه بعد از سقوط دولت شاه سلطان حسين خواستند زمام امور را در دست گيرند يا بعنوان حمايت از فرزند و فرزندزادگانش و يا به صورت وكالت و نمايندگى از طرف آن خاندان حكومت كردند .\r\nاز اين اعتقاد شديد ، مخصوصا در دوران شاه اسمعيل ، گاه بداستانهاى شگفت - انگيزى بازمىخوريم . از آن جمله است واقعهء « كشته شدن خليل سلطان » . وى از سران قزلباش و حاكم فارس بود ، در جنگ چالدران خدمتى چنان كه مىبايست از او مشهود نيفتاد و شاه اسمعيل تصميم به بادافراه او گرفت . پس « كور سليمان قورچى » را مأمور كشتن او كرد و بشيراز فرستاد و او « در وقتى بدان بلده رسيد كه خليل سلطان مجلسى در كمال زيب و زينت آراسته بود و با اكثر امرا و مقّربان خود بتجّرع شراب ناب و استماع نغمات چنگ و رباب اشتغال مىنمود . . . كور سليمان مانند بلاى\r\n\r\n","description":"","footnote":"","page_name":" 155 ","page_number":173},
  {"content":"\r\n\r\nناگهان بدان محفل درآمده . . . آهسته در گوش وى گفت كه حكم قضا مضا براين جمله شرف نفاذ يافته كه ترا بضرب دوازده چوب تأديب نموده مراجعت نمايم و در ساعت بازگردم . . . لايق آنكه بخلوتخانه درآيى تا حسب الحكم عمل نموده بازگردم .\r\nخليل سلطان به نهانخانه درآمده كور سليمان از عقبش بشتافت و نشانى كه در باب قتلش به مهر همايون رسيده بود ظاهر كرد . خليل سلطان گفت : چه كند بنده كه گردن ننهد فرمان را ؟ و كور سليمان على الفور سرش از تن جدا ساخته از آن خانه بيرون آورد . . . » « 1 » .\r\nمأموريتهاى گوناگون قزلباش در كشتن يا كور كردن شاهزادگان و بزرگان دولت صفوى هم به همين سادگى و با همين قاطعيت و اطاعت بىقيدوشرط از مرشدان ، انجام مىگرفت !\r\nاين نكته هم نبايد فراموش شود كه مقبول افتادن ادعاى صفويان در سيادت و انتساب بخاندان امامت در نفوذ اجتماعى آنان و ادامهء قدرت و حكومتشان بسيار مؤثر بود و اين جنبهء مذهبى آنان هرچه بر عمر حكومتشان و استوارى اعتقاد مردم به خاندانهاى سيادت افزوده مىشد ، بيشتر قوت مىگرفت . اگر رسيدن مرشدان كامل بپادشاهى اندك‌اندك از وجههء خانقاهى آنان كاست ، دعوى سيادت اين نقصان را جبران كرد .\r\nنسبت داشتن بچنين خاندان « سيادت و كرامت » تا آن درجه در نظر ايرانيان اهميت يافته بود كه حتى چند مدت بعد از زوال دولت صفوى ، وقتى اعقاب فتحعلى خان قاجار ( كشته در 1139 ه ) خواستند اريكهء شهريارى ايران را تصاحب كنند با افسانه - سازى خود را بصفويان بستند و از نسل آنان دانستند . در اين باب بجاى خود سخن خواهد رفت .\r\n\r\n\r\n","description":"","footnote":"\r\n( 1 ) - حبيب السير ، تهران خيام ، ج 4 ، ص 550 - 551 .\r\n","page_name":" 156 ","page_number":174},
  {"content":"\r\n\r\n\r\nخشونت و سختگيرى در مبارزه با تسنن و رسمى كردن تشيع\r\n« مرشدان كامل » از هنگامى بكاميابيهاى نهايى رسيدند كه بهانه‌هاى دينى را بر مقالات خانقاهى افزودند ، صوفيانى سرسپرده را بحربهء تعصب مجهز كردند و بجان مخالفان خود انداختند و چنان كردند كه سر از پاى نشناخته بقربان‌گاه مىرفتند و مىكشتند يا كشته مىشدند . چنين نهضتى كه تعصب - كور آتش‌افروز - آن بود ، جز با سخت كشى و خشونت كار نمىتوانست داشت و چنين نيز بود . شاه اسمعيل خود اين سختگيريها و خشونت‌ها را ببهانهء اطاعت از فرمان امامان دين آغاز كرد و پيروانش نيز با يقين قاطع بدرستى آن هنجار راه او را دنبال كردند .\r\nنخستين لهيب اين تعصب بسال 906 ه نزديك شماخى در جنگ با امير خليل اللّه شروانشاه زبانه كشيد . بعد از شكست خليل سرش را بريدند و سپس بپيكر وصل كرده بسوختند و از سرهاى كشتگان منارها ساختند « 1 » و از آن پس اين شيوهء ناميمون را هرجا كه دستشان رسيد معمول داشتند .\r\nهنگامى كه شاه اسمعيل الوند ميرزاى بايندرى را در شرور منهزم ساخت ( 907 ه ) و بتبريز وارد شد تصميم قاطع برسمى كردن تشيع گرفت و « هم در اول جلوس همايون فرمان واجب الاذعان شرف نفاذ پيوست كه خطباى ممالك آذربايجان خطبه بنام نامى ائمهء اثنى عشر سلام اللّه عليهم الى يوم الحشر خوانند و پيش‌نمازان تمامى بلدان در اقامت صلوة و ساير عبادات رسوم مذموم مبتدعه را منسوخ گردانند .\r\nمؤذنان مساجد و معابد لفظ اشهد انّ عليا ولى اللّه داخل كلمات اذان سازند و غازيان عابد و لشكريان مجاهد از هركس امرى مخالف ملت بيضا مشاهده نمايند سرش از تن بيندازند » « 2 » و نتيجهء اجراء اين سياست آن شد كه آوازهء منقبت امامان شيعه بر سر منبرها بلند شود و « سنيان متعبد و خوارجيان متعصب از وهم حسام بهرام انتقام\r\n\r\n\r\n","description":"","footnote":"\r\n( 1 ) - احسن التواريخ ، ص 45 .\r\n( 2 ) - حبيب السير ، تهران خيام ، 4 ، ص 467 - 468 .\r\n","page_name":" 157 ","page_number":175},
  {"content":"\r\n\r\nغازيان عظام خاسر و خائب و حيران و هارب روى به اطراف آفاق نهند » « 1 »\r\nاعلام رسميت تشيع به همين حد خاتمه نيافت بلكه با كشتار عده‌اى و سكوت اجبارى عده‌يى ديگر همراه بود . صاحب تاريخ عالم آراى صفوى شرح اين واقعه را با تفصيل بيشترى آورده است « 2 » و بنابر توضيح او اين‌بار نيز « مرشد كامل » مدعى ارتباط با پيشروان دين در عالم رؤيا گرديد . در اين رؤيا به دو آموخته شد كه اگر تبريزيان بقبول مذهب شيعه تن درندهند چگونه آنان را طعمهء شمشير آبدار قزلباشان سازد . به حساب اين تاريخ‌نويس از شش بهر مردم تبريز تنها دو بهر كيش دوازده امامى داشتند و هنگام لعن بر خليفگان سه‌گانه « بيش با دو كم مباد » گفتند و آن چهار بهر ديگر نيز از بيم شمشيرهاى برهنهء قزلباشان چنين كردند . اما گويا واقعه بدينگونه پايان نگرفت و در اين داستان تبّرا و تولّاى تبريزيان بسيار سرها « علف شمشير » سرخ كلاهان گشت و اين معنى از اشارهء يك بازرگان ونيزى كه در تبريز بود آشكارست « 3 » و حتى بتصريح يكى ديگر از آنان مجموع كسانى كه در اين حادثه و حادثه‌هاى همانند بعدى در تبريز بقتل رسيدند به بيست هزار تن بالغ گشت « 4 » .\r\nاين شيوه هرجا كه نشانه‌يى از خلاف در آنها ديده مىشد به كار رفت و همواره با تهديد و كشتار همراه بود . هنگامى كه شاه اسمعيل بعد از شكست و قتل محمد شاهى - بيگ بسوى هرات مىرفت يكى از ملازمان وزيرش نجم ثانى را براى اعلام ورود پادشاه بدان شهر گسيل داشت . با رسيدن اين فرستاده كه قليخان نام داشت بيم و هراس بر شهر مستولى شد چه از راه نارسيده چند تن را سر بريد و قاضى هرات را كه در\r\n\r\n\r\n","description":"","footnote":"\r\n( 1 ) - حبيب السير ص 468 .\r\n( 2 ) - عالم آراى صفوى ، ص 64 - 65 .\r\n( 3 ) - سفرنامهء جهانگردان ايتاليايى ، لندن 1873 منقول در : ترجمهء تاريخ ادبيات برون ، 4 ، ص 49 .\r\n( 4 ) - سفرنامهء آنژيوللو . تاريخ سياسى و اجتماعى ايران از مرگ تيمور تا مرگ شاه عباس ، ص 153 و 160 .\r\n","page_name":" 158 ","page_number":176},
  {"content":"\r\n\r\n« لعنت بر اعداى دين و دولت » تعلل ورزيده بود « 1 » با خطيب شهر در مسجد گردن زد و سپس كلانتر و شيخ الاسلام را پيش چشم هرويان همانجا بقتل آورد و پنجهزار تومان نقد را كه مردم براى نجات شيخ الاسلام گردآورده بودند تصرف نمود و گفت : « هر كس لعنت بر خلفاى ثلاثه مىكند يك تومان از اين‌زر به او مىدهم . شيعيان خبردار شدند و لعن كردند و هر سرى يك تومان زر گرفتند ، و آن‌چنان واهمه‌يى در دل مردم هرات كار كرد كه چون او را مىديدند قالب تهى مىكردند . . . » « 2 » « و در آن چند روز قريب بده‌نفر از كدخداهاى بزرگ سنى را كشت كه مىگفت لعنت كنيد ، تا ايشان اندك ايستادگى مىكردند بدست خود گردن مىزد ، تا مىگفت از ترس او همان‌دم بآواز بلند ناچار لعنت مىكردند » « 3 » .\r\nاما سفاك‌ترين كس از ميان پيروان شاه اسمعيل در راه مبارزه با اهل سنت و كشتار بىامان آنان ، نجم ثانى امير يار احمد اصفهانى ، وزير معروف او بود . وى در جنگهاى فرارود با سنيان آن ديار رفتارهاى بسيار خشن داشت و بسى از آن بيچارگان را گروها گروه بتيغ قزلباشان سپرد . از جمله بدترين قتل عامهاى نجم ثانى در آن ديار كشتار گروها گروه قرشى است . وى حتى از كشتار جمعى سيّدان سنى مذهب آن قلعه خوددارى نكرد و گفت : « سيّد سنى را ما سيد نمىدانيم ! » و سپس آنها را كه در مسجد تحصن جسته بودند يك جا طعمه شمشيرها كرد چنان كه در آن قتل عام مجموعا پانزده هزار تن بجرم سنى بودن طعم هلاك چشيدند « 4 » .\r\nدر آن ايام رسم چنان بود كه باسيران جنگ ابلاغ تشيع مينمودند و بنابر اصطلاح قزلباشان از آنان مىخواستند تا « على ولىّ اللّه » بگويند . اگر مىگفتند\r\n\r\n\r\n","description":"","footnote":"\r\n( 1 ) - عالم آراى صفوى ص 346 .\r\n( 2 ) - ايضا همان صفحه .\r\n( 3 ) - ايضا ص 347 .\r\n( 4 ) - دربارهء اين قتل عام بنگريد به : حبيب السير ، تهران خيام ، ج 4 ص 527 - 528 و به عالم آراى صفوى ص 371 - 372 .\r\n","page_name":" 159 ","page_number":177},
  {"content":"\r\n\r\nرستگار مىشدند و اگرنه يا بقتل مىرسيدند و يا در آتش مىسوختند « 1 » ؛ و اين وضع درست ما را به ياد نخستين دوران ابلاغ دين اسلام و نشر آن مىافگند كه هم از آغاز كار اسلام بر محصوران و اسيران عرضه مىشد و اگر پذيرفته نمىآمد كار بجنگ و كشتار مىكشيد . قزلباشان نيز چنين بودند ، بمخالفان پيشنهاد تبّرا و تولّا مىكردند ، اگر مىپذيرفتند آسوده بودند و گرنه بىدرنگ جان بر سر كار مخالفت مىنهادند .\r\nاين رفتار را شاه اسمعيل و سرخ كلاهان ، همه‌جا بيك شيوه داشته‌اند . هنگامى كه شاه اسمعيل بسال 909 ه در تعاقب سلطان مراد آق‌قويونلو بشير از تاخت ، بعد از فتح آن شهر چندى آنجا ماند « 2 » . در اين اوان حوزهء علمى شيراز از بركت وجود استادانى كه از اواخر عهد تيمورى بازمانده بودند اهميت علمى خاصى داشت « و كان اكثر علمائها من المخالفين » ، يعنى مخالفان مذهب شيعه و بر طريقهء اهل سنت .\r\n« شاه اسمعيل امر باحضار آنان كرد و فرمان داد تا خليفگان سه‌گانه را دشنام گويند ولى آنها از اين كار خوددارى كردند زيرا تقيّه در نزد آنان ( يعنى اهل سنت ) معمول نيست « 3 » ، پس فرمان داد تا آنان را بكشند . بعد از آن بشاه اسمعيل گفته شد كه يكى ازين دانشمندان بنام شمس الدين خفرى « 4 » صاحب حاشيه بر الهيات كتاب تجريد ، باقىمانده است ! شاه او را بخواند و فرمان داد تا آن خليفگان را لعن كند . خفرى چنين كرد و بدترين دشنامها را نثار آنان نمود و از مرگ رست و چون از خدمت پادشاه بيرون آمد ياران او را پذيره شدند و گفتند چگونه از مذهب خويش برگشتى و پيشوايان سه‌گانهء خود را دشنام دادى ؟ وى در پاسخ بپارسى گفت : يعنى از براى\r\n\r\n\r\n","description":"","footnote":"\r\n( 1 ) - عالم آراى صفوى ص 53 - 54 ، 62 - 63 ، 111 و جز آن .\r\n( 2 ) - حبيب السير ، 4 ، ص 469 - 475 دربارهء فتح عراق و فارس .\r\n( 3 ) - مقصود از تقيه در نزد شيعيان كتمان عقيدهء مذهبى خود است در مقام اضرار ، و اين از آنجا پديد آمد كه فرقهء ياد شده مدتهاى دراز در معرض خطر اهل سنت و تعصب آنان بود .\r\n( 4 ) - مراد شمس الدين محمد خفرى دانشمند مشهور است كه ذكرش در شمار فيلسوفان خواهد آمد .\r\n","page_name":" 160 ","page_number":178},
  {"content":"\r\n\r\nدو سه عرب كون برهنه مرد فاضلى همچون من كشته شود ! » « 1 » .\r\nازينگونه فاضلان كه بجرم نافرمانى در لعن خليفگان سه‌گانه كشته شدند ، قاضى مير حسين ميبدى ( م 909 ه ) صاحب حاشيهء شمسيه و شرح حكمة العين و شرح هدايه در حكمت و حاشيهء طوالع در كلام و جز آنهاست « 2 » . شرح هدايهء اين فاضل جليل هنوز هم از كتابهاى معتبر درسى در حكمت پورسيناست . ديگر ازينگونه فاضلان امير غياث الدين محمد اصفهانى است كه « كثرت مكنت و ثروت آن جناب نه آن مرتبه داشت كه بدستيارى قلم و بنان شرح آن توان داد » « 3 » و او معلوم نيست بچه سبب و گويا براى مال و مكنت و نفوذ فراوانى كه داشت بغضب خاقان اسكندر - شان گرفتار شده راه ديار نيستى پيمود « 4 » .\r\nگروهى ديگر از دانشمندان سنى كه فرصت گريز داشتند به خاك عثمانى يا بهند رفتند و يا بفرارود پناه بردند و از آن جمله‌اند مصلح الدين شافعى لارى از دانشمندان بزرگ قرن دهم ، شاگرد ملا جلال الدين دوانى كه بروم رفت و همانجا بسال 979 ه درگذشت « 5 » ؛ و ملا عبد العلى بيرجندى دانشمند بسيار معروف كه نامش را در شمار عالمان خواهيم ديد ؛ و خواجه مولاناى اصفهانى ( م 920 ه ) كه از آذربايجان بهرات و از آنجا به بخارا گريخت و همانجا بود تا درگذشت « 6 » ؛ و امير عبد الو - هاب شيخ الاسلام تبريز در عهد بايندريان كه نخست بهرات و سپس بروم رفت و همانجا ماند « 7 » ؛ و فضل اللّه بن روزبهان خنجى كه بفرارود رفت و همانجا بود تا بعد از سال\r\n\r\n\r\n","description":"","footnote":"\r\n( 1 ) - بنگريد به روضات الجنات ، ج 7 ص 195 .\r\n( 2 ) - احسن التواريخ ص 82 .\r\n( 3 ) - حبيب السير ، 4 ، ص 607 .\r\n( 4 ) - حبيب السير ، 4 ، ص 607 .\r\n( 5 ) - تاريخ نظم و نثر در ايران ، سعيد نفيسى ، ص 355 - 356 .\r\n( 6 ) - حبيب السير ، 4 ، ص 607 و نيز همين جلد ص 73 .\r\n( 7 ) - ايضا همان جلد ص 609 .\r\n","page_name":" 161 ","page_number":179},
  {"content":"\r\n\r\n921 بدرود حيات گفت و در بخارا به خاك سپرده شد « 1 » .\r\nاز داستانهاى خواندنى كه در اين ميان شيوع يافته بود موضوع تغيير مذهب خاندان دشتكى شيرازى است . اين خاندان در قرن نهم و قرن دهم اعتبار فراوان داشته و رياست و علم را باهم جمع كرده بود و دربارهء آن بويژه وزير و حكيم مشهور امير غياث الدين منصور ( م 948 ه ) در ذيل احوال فيلسوفان عهد بتفصيل سخن خواهم گفت . اين دودمان نيز مانند اكثر اهل زمان خود بر مذهب اهل سنت بود و بعد از نهضت صفويان طريقه‌يى نو براى تغيير آئين يافت يعنى بقول قاضى نور اللّه شوشترى در مجالس المؤمنين ، يكى از آنان بخواب ديد كه كتاب مشكوة را در اخبار و احاديث به خدمت پيامبر اسلام مىبرد و او بر حديثهاى اهل سنت انگشت محو مىكشيد و اثر انگشت وى بر آنها مىماند و چون از خواب برآمد كتاب را بر همان منوال يافت كه در عالم رؤيا ديده بود و از ينروى همهء آن خاندان قبول تشيع كردند . قاضى نور اللّه نوشته است كه هنوز اثر آن انگشت بر نسخهء يادشدهء خاندان دشتكى شيرازى باقيست . پيداست كه اين « رؤيا » تأثيرى بسيار سودمند در حفظ رياست خاندان دشتكى داشت چنان كه امير غياث الدين منصور يك چند وزارت شاه تهماسب كرد و بازماندگان وى تا ديرگاه مقام بلند خود را در فارس حفظ نمودند و بر مراد خود زيستند .\r\n\r\nتعصبهاى مذهبى\r\nنهضت صفويان ، به نحوى كه تاكنون با آن آشنايى يافته‌ايم ، مىبايست هم از آغاز كار با واكنشهاى سخت سياسى و مذهبى همراه باشد . نخستين نشانهاى اين واكنش از نامه‌هايى كه ميان بايندريان و عثمانيان دربارهء سلطان حيدر و پيروانش مبادله شد آشكارست . سلطان يعقوب بايندرى ( 884 - 896 ه ) در نامه‌هايى فارسى كه بسلطان بايزيد ثانى ( 886 - 918 ه ) نوشت ، آن شيخ را سرحلقهء ارباب ضلال و مريدان او را گناهكارانى اعداى دين\r\n\r\n\r\n","description":"","footnote":"\r\n( 1 ) - همين كتاب ، ج 4 ، ص 538 - 540 .\r\n","page_name":" 162 ","page_number":180},
  {"content":"\r\n\r\nو دشمنان پيامبر معرفى نموده « 1 » و الوند ميرزاى بايندرى ( 905 - 907 ه ) هم در نامهء فارسى خود بدان سلطان وعده داده است كه دربرانداختن « اوباش قزلباش » از بذل هيچ كوشش دريغ نورزد ، و با يزيد در جواب فارسى خويش از وعدهء مساعدت براى مقابله با « طايفهء باغيهء قزلباشيه » سخن گفت .\r\nلحن اين مكتوبها از دورانى كه شاه اسمعيل خشونتهاى فرقهء قزلباش را با قوت تمام آشكار ساخته و بسبّ خليفگان سه‌گانه و كشتار سنيان پرداخته بود شديدتر شد . سلطان سليم در نامهء فارسى خود كه بتاريخ 920 ه بعبيد اللّه خان ازبك نوشته پادشاه نوخاستهء صفوى را « صوفى بچهء لئيم ناپاك اثيم افّاك ذميم سفّاك » خوانده و عبيد اللّه را بخونخواهى پدر تحريض نموده است و پادشاه ازبك در پاسخ وى كه به فارسى است و در همان سال 920 ه نگاشته ، بكشته شدن نجم ثانى وزير و سردار لايق شاه اسمعيل در فرارود ( 918 ه ) اشاره كرده و او را « سگ كوچكى كه نايب و سردار سگ بزرگ بود » شمرده و سرخ‌كلاهان را « زنادقهء اوباش و ملاحدهء قزلباش » لقب داده است و اين تعبير از قزلباشان به « زنديق » و « ملحد » از تعبيرهاى رائج آن عهد ميان سنيان بود .\r\nاختلاف صفويان با عثمانيان و ازبكان بدينگونه آغاز شد . هردو طرف يكديگر را ملحد و مخالف آيين پيامبر و دشمن خدا مىشمردند و بنام « دين حق » شمشير بر روى يكديگر مىكشيدند . قزلباشان در هر ناحيه كه بدستشان مىافتاد سنى كشى مىكردند و سنيان عثمانى و ازبك هم هرگاه فرصت ايلغار بايران مىيافتند همين كار را در مقابل انجام مىدادند .\r\nهجومهاى محمد شيبانى خان كه از پايان عهد تيمورى آغاز شده بود در عهد\r\n\r\n\r\n","description":"","footnote":"\r\n( 1 ) - از مجموعهء منشآت دولتى گردآوردهء فريدون بيگ منشى دربار عثمانى در قرن دهم هجرى ، چاپ استانبول 1274 ه ق در دو مجلد . نقل از ترجمهء تاريخ ادبيات برون ، 4 ، ص 54 . اشاره به باقى نامه‌هاى اين مجموعه نيز مبتنى است بر نقل ادوارد برون در همان كتاب از صفحهء ياد شده تا ص 60 .\r\n","page_name":" 163 ","page_number":181},
  {"content":"\r\n\r\nصفوى ادامه يافت و بعد از كشته شدن او در عهد رياست عبيد اللّه خان جنبهء مذهبى گرفت و دنبال شد . ازين پس هرگاه ازبكان بر قسمتهاى شيعه‌نشين ايران استيلا يافتند از قتل عامهاى وحشت‌انگيز خوددارى ننمودند . در سال 935 ه هنگامى كه عبيد اللّه - ازبك در يكى از حمله‌هاى خود بر هرات مستولى شد هركس را كه متهم بلعن خلفا بود به مجرد شهادت دو تن بديار نيستى فرستاد و درين ميان رندان بهره‌هاى مالى خوب برداشتند . هركس را كه مال و ثروتى داشت بتهمت لعن خلفا بچنگ عبيد اللّه مىافگندند و دارايى او را بغارت مىبردند . روملو اين واقعه را چنين توصيف مىكند : « از امورى كه در آن ايام از آن قوم ناتمام بوقوع انجاميد آن بود كه با هركسى از مردم هرات كه به اندك جهاتى گمان مىبردند دست در دامن وى مىزدند و بنزد قاضى مىبردند و مىگفتند كه اين مرد در زمان قزلباش لعن صحابه كرده است و آن بدبخت بىآنكه تحقيق احوال نمايد به مجرد شنيدن صيغهء شهادت از آن‌دو كذّاب بىسعادت حكم بقتل مىكرد . محتسبان او را ناحق كشان‌كشان بميدان هرات مىبردند و بسان دزدان بقتل درمىآوردند . بسا مردم سنى مذهب متعصب كه سبب مال او را شيعه گفتند در آن زمان كشته گرديد و بسا شيعيان محتاج و مواليان بىتاج كه بنابر عدم تموّل سالم ماندند . . . » « 1 »\r\nچند سال بعد ، در 942 ه كه باز عبيد اللّه خان هرات را متصرف شده بود ، « هر روز به حكم آن خان بىايمان پنج شش كس بواسطهء تشيع باقوال جهّال در چهار سوق هرات كشته مىشدند و روستاييان بىديانت و شهريان با خيانت با هركس كه عداوتى داشتند او را گرفته بنزد قاضى مىبردند كه اين مرد در زمان قزلباش لعن ابو بكر و عثمان كرده است . بسخن آن‌دو گواه جاهل قاضى بقتل آن مظلوم حكم مىداد . . . از شومى ايشان امواج محن و افواج فتن بدرجهء اعلى رسيد و سلب و نهب در اطراف خراسان شايع گرديد . . . » « 2 » .\r\n\r\n\r\n","description":"","footnote":"\r\n( 1 ) - احسن التواريخ ، 222 .\r\n( 2 ) - ايضا ، ص 272 .\r\n","page_name":" 164 ","page_number":182},
  {"content":"\r\n\r\nقيام شاه اسمعيل ، در همان حال كه بر آتش گزافه‌كاريهاى ازبكان در مشرق ايران دامن زد ، خشم سلاطين عثمانى و مفتيان سنى مذهب آن ديار را عليه ايران و شيعيان برانگيخت چنان كه در داخلهء سرزمين خود با شيعه درافتادند و بر آن شدند كه با قطع ريشهء آن قوم خويشتن را از گرفتاريهاى آينده برهانند ؛ عالمان سنى مذهب آن ديار هم در پايتخت محفلى ساخته فتوى دادند كه دعويهاى مذهبى شيعيان از مقولهء كفر است و آنان كافرند و جهاد با كافر واجب و ثواب كشتن شيعى از هر كافر حربى ديگر بيشتر است « 1 » . در همان حال نيز سلطان عثمانى از راه مكاتبه با عبيد اللّه خان ازبك او را بمداومت دادن در حمله‌هاى خود بر ايران تحريض مىكرد و مرزهاى غربى ايران را با تحريك كردان سنى آشفته مىساخت .\r\nدر اين ميان حادثه‌يى رخ داد كه بر ثبات قدم عثمانيان در اين مخالفت افزود .\r\nبدين معنى كه صوفيان شيعى مذهب روم كه از ديرباز در حلقهء مريدان صفويه درآمده بودند ، از پيروزىهاى شاه اسمعيل چنان مست بادهء غرور شدند كه بانديشهء تقليد ازو در چيرگى بر شهرهاى نزديك به خود افتادند ، و خليفهء آنان شاه قلى باباى تكلو پانزده - هزار صوفى شمشيرزن گردآورده بر حاكم ولايت تكه ايلى شوريد و او را كشت « و جمعى كثير از روميان اسير و دستگير شدند . شاه قلى بابا مقيّدان را بتمامى از تيغ گذرانيد » « 2 » ( 917 ه ) . اين پيروزى شاه قلى بابا را بطمع تسخير ولايتهاى ديگر انداخت ولى در ادامهء جنگهاى خود كشته شد و گروه بزرگى از صوفيان همراه او نيز در اين جنگها بقتل رسيدند و باقى بايران گريختند .\r\nاين واقعه دولت عثمانى را مصمم ساخت كه خطر صوفيان شيعى را از ريشه بركند . سه سال بعد از واقعهء شاه قلىبابا در عهد سلطنت سلطان سليم ( 918 - 926 ه ) هركس كه با صوفيان تكه‌ايلى رابطه و در قيام شاه قلىبابا به نحوى دخالت يا با آن\r\n\r\n\r\n","description":"","footnote":"\r\n( 1 ) - سليم‌نامه ، منقول در تاريخ سياسى و اجتماعى ايران از مرگ تيمور تا مرگ شاه عباس ، ص 163 .\r\n( 2 ) - احسن التواريخ روملو ، ص 125 .\r\n","page_name":" 165 ","page_number":183},
  {"content":"\r\n\r\nرابطه داشت از دم تيغ گذشت و پيشانى ديگران را كه در اين فتنه دست نداشته اما متهم برفض بودند داغ كردند تا از آن پس شناخته شوند . در اين واقعه چهل هزار تن از شيعيان بقتل رسيدند و همه مورّخانى كه دربارهء اين كشتار « مغولانه » سخن گفته‌اند آن را بسيار سخت و وحشيانه دانسته‌اند . فن هامر در تاريخ عثمانى نوشته است كه « قتل عام مزبور يكى از دهشتناكترين اعماليست كه بنام مذهب صورت گرفته است حتى نسبت به سبعيّت‌هايى كه در هيئت تفتيش مذهبى در اسپانيا و كشتار سن بارتولومى ظهور يافت » « 1 » .\r\nآزار شيعيان بوسيلهء دولت عثمانى و كار گزارانش ، از آن پس هيچگاه انقطاع نپذيرفت و تا پايان عهد صفوى امتداد داشت . ميدانيم كه سلطان مراد چهارم عثمانى ( 1032 - 1049 ه ) بسال 1048 در دوران شاه صفى بغداد را محاصره و فتح كرد و شاه صفى كه قدرت بازگرفتن آن شهر را در خود نمىديد ضمن تقاضاى صلح بغداد را بدولت عثمانى واگذاشت . در اين اوان نوح افندى مفتى روم فتوايى متضمن سخت‌ترين تصميمات اهل سنت عليه شيعه داد و در آن جنگ با شيعيان و كشتار آنان و برده ساختن زنان و فرزندانشان را واجب اعلام نمود و در همين فتوى شيعه را كافر و فاجر دانسته و گفته است كه آنان انواع كفر و طغيان و عناد و فسق و زندقه و الحاد را در خود جمع كرده‌اند و هركس كه دربارهء كفر و الحاد و وجوب جنگ با آنان و جواز كشتن آن قوم ترديد كند مانند خود آنان كافر است . نوح افندى دليل\r\n\r\n\r\n","description":"","footnote":"\r\n( 1 ) -  Von Hammer , Gesch . d . Osmanisch . Reich  نقل از ترجمهء تاريخ ادبيات برون ، ج 4 ، تهران 1316 ، ص 58 .\r\nدربارهء قتل عام مذكور ، گذشته از اشارهء برون در تاريخ ادبيات خود ( ترجمهء مذكور ) بنگريد به : تاريخ مفصل ايران ، از مرحوم عباس اقبال آشتيانى ص 666 ؛ و قسمت تاريخ فرهنگى و سياسى ايران بقلم لارنس لاكهارت ، مندرج در كتاب ايرانشهر ، ج 1 تهران 1342 ص : 436 ؛ و تاريخ سياسى و اجتماعى ايران از مرگ تيمور تا مرگ شاه عباس ، تهران 1354 ص 160 - 161 .\r\n","page_name":" 166 ","page_number":184},
  {"content":"\r\n\r\nاصلى جهاد با رافضيان را كفر و طغيان ايشان شمرده و بعد از شرح مبسوطى دربارهء اين طغيان و كفر ( البغى و الكفر ) بدين نكته تصريح كرده است كه : « فيجب قتل هؤلاء الاشرار الكفار الفجّار ، تابوا او لم يتوبوا ، فلا يجوز تركهم على ما هم عليه باعطاء الجزية و لا بأمان موقّت و لا بأمان مؤبّد ، و يجوز استرقاق نسائهم لانّ استرقاق المرتدة بعد ما لحقت بدار الحرب جائز و يجوز استرقاق ذراريهم تبعا لامّها تهم لان الولد يتبع الامّ فى الاسترقاق » « 1 » .\r\nشيخ على نقى كمره‌يى طغايى شيرازى ( م 1060 ه ) از معاصران شاه صفى و شاه عباس دوم در ردّ اين فتواى نوح افندى حنفى و در مسألهء امامت كتابى در دو مجلد تأليف كرده است ؛ ولى اين نظر اهل سنت نسبت به شيعه پيش از فتواى نوح افندى يا بعد از آن بارها اظهار شد و مطلقا مطالب تازه‌يى نيست . در نامه‌يى كه عبيد اللّه خان ازبك بشاه تهماسب نوشته « 2 » و پيش ازين بقسمتى از آن اشاره شده ، اين مطلب اخير يعنى ادعاى كفر و الحاد شيعه در نظر اهل سنت نيز تصريح گرديده است . وى در اينجا قزلباشان را « اهل بدعت و ضلال » دانسته و با تأسف توضيح داده است كه آنان در هرات « مساجد و معابد را طويلهء اسبان و خران كرده بلكه مبرز ساخته بودند و همه كاشيهاى زرنگار را ويران كرده درها و چوبها را جهت هيمه برده بودند و اكثر مساجد و معابد را شرابخانه ساخته بوده‌اند » .\r\nاز جملهء علتهاى اعتراض عبيد اللّه خان بر شاه تهماسب و ديگر شيعيان ايران در اين نامه آنست كه اينان در « سبّ شيخين » اصرار مىورزيدند . وى گويد : « با وجود آنكه مىدانند كه سبّ شيخين كفر است اين كفر را شب و روز شعار خود ساخته » اند ! از جانب سلطانان عثمانى هم بارها به « سب خلفاى ثلاث » اعتراض شده است خاصه كه آنان مدعى خلافت بوده و دفاع از مقام خلافت را وظيفهء خود مىشمرده‌اند .\r\nدر نامه‌يى كه سلطان روم بشاه تهماسب نوشته دشنام گفتن بخليفگان سه‌گانه را عمل\r\n\r\n\r\n","description":"","footnote":"\r\n( 1 ) - روضات الجنات ، ج 4 ص 383 - 384 .\r\n( 2 ) - احسن التواريخ ، ص 226 - 233 .\r\n","page_name":" 167 ","page_number":185},
  {"content":"\r\n\r\nمردم جلف و سبكسار و فرومايه دانسته است « 1 » و البته نظاير اين اعتراضها بسيار بود .\r\nدشنام گفتن بخليفگان سه‌گانه كه از آغاز دوران صفوى در ايران شيوع يافته بود گاه ببعضى تظاهرها يا برپاداشتن جشنهايى هم مىكشيد . از آن جمله است « جشن عمر كشان » . اين جشن مىبايست در 26 ذى حجهء هر سال برگزار شود . ليكن شيعه آن را در نهم ربيع الاول برپا مىداشتند و مجلسى در بحار الانوار ( ج 8 ، ص 313 ) خبرى در اين باب و بايستگى مسرت شاعيان در آن روز از مآخذ پيشين نقل كرده ، اگرچه خلاف ضبط مورخانست . يكى از معروفترين كتابها در اين باب كه محل مراجعهء عالمان مذهبى شيعه بوده كتاب « عقد الدرر فى بقربطن عمر » است كه حاجى ميرزا حسين نورى ( م 1320 ه ) از آن در كتاب شاخهء طوبى كه آن نيز دربارهء مرگ عمر است استفاده و نقل كرده است . گويا اين كتاب در سدهء دهم تدوين شده باشد و در آن خبرها و شعرهاى بسيار بتازى در ذكر فضائل اين روز و بايستگى سرور و شادمانى شيعيان امامى در آن و پوشيدن جامه‌هاى خوب و صرف طعامهاى لذيذ و نيكى كردن بشيعيان تهى دست ، آمده است ؛ و جز اين دو كتاب كه برشمرده‌ام چند كتاب ديگر در همين باب بدست عالمان مذهبى شيعهء اماميه مدون گرديده « 2 » . نگارندهء اين كتاب در روزگار كودكى چندبار شاهد برگزاردن آيين اين جشن در شهربار - فروش مازندران ( - بابل ) بود كه مردم عادى و زنان و كودكان در آن گرد مىآمدند .\r\nدر اين مراسم آدمكى از بوريا و كاه كه آن را عمر نام مىدادند ، مىساخته و بنفت مىآغشته و آتش مىزده و گرد آن بدست كوفتن و سرود خواندن و شادمانى كردن مىپرداخته‌اند . پيداست كه چنين آيينى ممكن نبود در عهد غلبهء اهل سنت ، جز در خفا ، برگزار گردد ، و مساعدترين دوران رواج آن عهد صفوى و دورهء دشنامگويى بسه خليفهء نخستين مسلمانان بود .\r\n\r\n\r\n","description":"","footnote":"\r\n( 1 ) - روضات الجنات ، ج 7 ص 192 .\r\n( 2 ) - بنگريد بشرح مبسوطى كه ذيل نام كتاب « عقد الدرر فى بقر بطن عمر » در فهرست كتابخانهء دانشگاه تهران ، ج 3 ص 1415 - 1421 در متن و حاشيه آمده است .\r\n","page_name":" 168 ","page_number":186},
  {"content":"\r\n\r\nاين اختلاف شيعه و سنى و لعن و طعن دو طرف بر يكديگر البته ايجاد مزاحمتهايى از هر سوى بر سوى ديگر مىكرد مثلا دشنام گفتن بسه خليفهء نخستين در ايران مايهء آن بود كه اهل سنت در قلمرو دولت عثمانى بر عالمان شيعى بتازند و آنان را آزار دهند چندان‌كه ناگزير شدند از شيخ على بن حسين بن عبد العالى كركى مجتهد بزرگ عهد شاه تهماسب كه در سب خلفاى سه‌گانه مبالغه مىنمود ، درخواست كنند تا دست از اين درشتخويى بردارد . در پيامى كه عالمان شيعى مكه چند مدت دنبال‌تر ازين ، بعالمان مذهبى و اهل منبر اصفهان فرستادند اين عبارت جالب توجهست كه : « انكم تسبّون ائمتهم فى اصفهان و نحن فى الحرمين نعذب بذلك اللعن و السبّ » « 1 » .\r\nدر اينجا وارد اين بحث نمىشوم كه عالمان شيعه و اهل سنت در اثبات و ردّ نظرهاى خود و مخالفان چه كوششها و اثرهايى داشته‌اند چه جاى اين سخن در جستار دانشهاى دينى آن عهد است ، اما اين نكته قابل ذكرست كه بحث و جدل در اين موضوع در حد بيان و بنان محدود نمىماند و به فتواى الحاد و نفى بلد و كشتن و سوختن و اين گونه كارهاى نابهنجار هم مىكشيد چنان كه پيش ازين در شرح كارهاى شاه اسمعيل بنمونه‌هايى از آن بازخورده‌ايم . طبعا اگر از ميان عالمان شيعه نيز كسى بچنگ پادشاهان مخالف مىافتاد همين رفتار با آنان جارى بود و نمودار بارز آن كشتن قاضى ضياء الدين نور اللّه شوشترى مرعشى ( 956 - 1019 هجرى ) مؤلف كتابهاى مشهور مجالس المؤمنين و « احقاق الحق و ازهاق الباطل » است . در اين دو كتاب قاضى شوشترى سخت بر « ناصبيان » تاخته و هرجا توانسته با اقامهء دليلها و برهانها در باطل شمردن مذهب آنان كوشيده است ، و بسبب همين ابرام و اصرار در ناصواب دانستن مذاهب اهل سنت بود كه بدستور نور الدين محمد جهانگير ( 1014 - 1037 هجرى ) آنقدر او را با تازيانهء خاردار زدند تا مرد ، و من طبعا در همان مبحث دانشهاى دينى كه گفته شد دربارهء اين عالم جليل و كتابهايش سخن خواهم گفت .\r\n\r\n\r\n","description":"","footnote":"\r\n( 1 ) - روضات الجنات ، ج 4 ص 362 .\r\n","page_name":" 169 ","page_number":187},
  {"content":"\r\n\r\n\r\nعالمان دين\r\nبا مطالعه در آنچه گذشته است روشن مىشود كه حوزهء اقتدار صفويان و سرخ‌كلاهان در محيطى كاملا دور از دنياى گذشتهء شيعيان دوازده امامى يا ديگر فرقه‌هاى شيعه تشكيل يافت و بيش از هرچيز متكى بود بر اعتقاد عاميانه و دور از تحقيق و تعليل مطالب مذهبى . هنگامى هم كه شاه اسمعيل به قصد خونخواهى پدر و نياى خود از لاهيجان بطارم و از آنجا باردبيل و سپس بجانب شروان و باكويه و گلستان و تبريز مىشتافت ، همهء سران و اطرافيان او جنگجويانى از قبيله‌هاى مختلف تركمان بودند كه پيش ازين شناختيم ، و او بعد از فتح تبريز و اعلان تشيع و الزام مردم به « سب خلفاى ثلاث » و ذكر ولايت على بن ابى طالب در خطبه‌ها ، از ياورى يك حوزهء علمى شيعه در ايران كه آمادگى كار داشته باشد ، برخوردار نبود . گذشته ازين شيعه در درازاى دوران تيمورى نتوانستند در ايران ، چنان كه بايد ، فعاليتى داشته باشند تا امكان تشكيل حوزه‌هاى علمى بزرگى برايشان فراهم باشد . به نحوى كه پيش ازين گفته شد « 1 » بعد از سقوط بغداد بدست هلاگو و ضعف عالمان اهل سنت در ايران و عراق ، حوزهء دانشهاى مذهبى شيعه در حله و ديگر شهرهاى عراق قوت گرفت ، و هنگامى كه صفويان براى تعليم مراسم شرعى تشيع حاجت بعده‌يى از عالمان دين يافتند مراكز مهم و اصلى تجمع اين گونه عالمان مذهبى بيشتر در عراق عرب و بحرين و جبل عامل لبنان بود .\r\nشاه اسمعيل و پسرش شاه تهماسب براى تعليم اصول و فروع مذهب امامى اثنى عشرى نخست از عالمان معدودى كه در ايران و در دسترسشان بود استفاده كردند و آنان را بشهرهاى مختلف فرستادند « 2 » و يا بترجمه و تأليف كتابهايى دربارهء فقه دوازده اماميان گماشتند . روملو در ذيل واقعهء فتح تبريز و اعلام رسميت تشيع مىنويسد كه : « در آن اوان از مسايل مذهب حق جعفرى و قواعد و قوانين ملت ائمهء اثنى عشرى\r\n\r\n\r\n","description":"","footnote":"\r\n( 1 ) - همين كتاب و همين جلد ، ص 126 و 127 .\r\n( 2 ) - ضمن وجود شواهد مختلف بنگريد به حبيب السير ، تهران خيام ، ج 4 ، ص 608 و روضات الجنات ، ج 7 ص 196 و جز آنها .\r\n","page_name":" 170 ","page_number":188},
  {"content":"\r\n\r\nاطلاعى نداشتند زيرا كه از كتب فقه اماميه چيزى در ميان نبود و جلد اول از كتاب قواعد اسلام « 1 » كه از جملهء تصانيف سلطان العلماء المتبحرين شيخ جمال الدين مطهر حلّى است كه شريعت پناه قاضى نصر اللّه زيتونى داشت از روى آن تعليم و تعلم مسايل دينى مىنمودند تا آنكه روزبروز آفتاب حقيقت مذهب اثنى عشرى ارتفاع پذيرفت » « 2 » .\r\nنتيجهء فقدان عالمان كافى براى آموختن اصول و فروع دين اسلام بر طريقهء مذهب امامى اثنى عشرى آن شد كه پادشاهان صفوى دست نياز بجانب عالمان شيعى مذهب كشورهاى عربى زبان دراز كنند و در نتيجه از آغاز تا اواخر عهد صفويان بتدريج گروه بزرگى از آنان بايران مهاجرت نمايند و در اين كشور باقى بمانند .\r\nپيش ازين بدين نكته اشارتى داشته « 3 » و بعد از اين در سر گذشت دانشهاى دينى باز فرصت گفتار در اين زمينه خواهيم داشت .\r\nعالمان مذكور با تعليمات خود در ايران و عراق حوزه‌هايى براى دانشهاى دينى پديد آوردند ، و در اين حوزه‌ها بر اثر حمايت پادشاهان صفوى و گنج‌افشانيهاى آنان و ديگر مالداران و صاحبان جاه و مقام بسرعت گروه بزرگى از عالمان مذهبى جديد تربيت و در سراسر ايران پراگنده شدند .\r\nكسب احترام روزافزون اين گونه عالمان و برخوردارى آنان از رفاه و تن‌آسانى فراوان نه تنها موجب غلبه و نفوذ اجتماعى آنها گرديد بلكه در طبقات جوان كه دنبال سوادآموزى و كسب دانش بودند ، شوقى وافر بفرا گرفتن دانشهاى مذهبى و درآمدن در صف عالمان دين پديدآورد ، و اين شوق چنان قاهر و غالب بود كه هركه ازين پس راه مدرسه مىپيمود منحصرا در آرزوى آموختن دانشهاى شرعى و در مقدمهء آنها ، زبان عربى ، بود و گفتى كه همگان دانش را منحصر به همين دو رشته از اطلاعات\r\n\r\n\r\n","description":"","footnote":"\r\n( 1 ) - مقصود كتاب « قواعد الاحكاء » است كه محقق كركى آن را شرح كرد .\r\n( 2 ) - احسن التواريخ ص 61 .\r\n( 3 ) - همين كتاب و همين جلد ، ص 126 و 127 ببعد .\r\n","page_name":" 171 ","page_number":189},
  {"content":"\r\n\r\nمىشمردند و آن ديگر دانشها را كه در حوزهء علمى اسلامى رائج بود يا بر طاق نسيان نهادند و يا جز براى برآوردن نيازهاى دينى بدانها نپرداختند .\r\nبر اثر توجه بكسب دانشهاى دينى ايجاد مدرسه‌هاى مذهبى رواج گرفت و براى آنها تعيين موقوفه‌ها و مستمريها و تقديم نذرها و نيازها بيش از آنچه در روز - گاران پيشين بود ، باب شد .\r\nدر عهد صفويان رياست دينى بر عهدهء « صدر الشريعه » بود و اين مقام از دوران تيمورى وجود داشت . صدر عهده‌دار همهء كارها و سازمانهاى مذهبى بود و از جانب او در شهرها نماينده‌يى با عنوان « شيخ الاسلام » ، براى بست و گشاد مسائل شرعى و مراقبت در اجراى قاعده‌ها و قانونهاى دينى گماشته مىشد و پيداست كه عالمان محلى با وى همكارى داشتند ، مگر آنكه گاه ستيزه‌هايى ميان آنها درمىگرفت .\r\nاين شيخ الاسلامان نقش « محتسب » را كه در روزگاران پيش بود ، اجرا مىكردند . از اواخر سدهء يازدهم هجرى بجاى صدر الشريعه كسى با عنوان « ملاباشى » يعنى رئيس ملايان رعايت و اجراى احكام شرع را زير نظر مىگرفت و اين ملاباشيان در عهد پادشاهان اخير صفوى نفوذ بسيار و در امور مملكت دخالت و تأثير فراوان داشتند .\r\nاز جملهء كارهاى صدر الشريعه و شيخ الاسلام و ملاباشى و ملايان تابع او ، غير از نظارت در رعايت و اجراى احكام دين و رسيدگى بهمهء نيازهاى شرعى مردم ، تشكيل « جماعات » و برگزاردن « جمعات » بود . مراد از جماعات فراهم آمدن مردم براى بعضى مراسم مذهبى مانند تشكيل مجلسهاى سوگوارى يا مجلسهاى « احياء » و اين گونه كارها بود كه برخى از ملّاباشيان مانند ملا محمد باقر مجلسى اهتمامى خاص دربارهء آنها داشتند . « جمعات » يعنى نمازهاى جمعه هم بوسيلهء همين دسته برگزار مىشد .\r\nمنصب قضا بفرمان پادشاه به كسى تفويض مىگشت ، بدين معنى كه پادشاه يكى از عالمان بلند مقام شرع را عنوان « اقضى القضاة » « 1 » مىداد و او قاضيان شهرها\r\n\r\n\r\n","description":"","footnote":"\r\n( 1 ) - دربارهء اين عنوان بنگريد به حبيب السير ، 4 ، ص 608 و جز آن .\r\n","page_name":" 172 ","page_number":190},
  {"content":"\r\n\r\nرا معين مىكرد ، به همان نحو كه از قديم متداول بود .\r\nاما برگزاردن نماز جمعه در غيبت امام ، يعنى پيش از رجعت امام منتظر ، ميان عالمان دينى شيعه محلّ بحث و مشاجرهء سخت بود « 1 » ، بعضى آن را حرام مىشمردند و گروهى ديگر واجب مىپنداشتند . مثلا از ميان عالمان مذهبى مشهور شيخ لطف اللّه - بن عبد الكريم عاملى ( م 1032 ه ) نماز جمعه را در غيبت امام واجب مىدانست « 2 » و على نقى كمره‌يى ( م 1060 ه ) رساله‌يى بعنوان « حرمة صلاة الجمعة » داشت « 3 » و عليرضاى شيرازى مشهور به « تجلّى » ( م 1085 ه ) رساله‌يى در همين باب يعنى منع نماز جمعه در غيبت امام نگاشت « 4 » . بعضى از عالمان مانند محمد طاهر بن محمد حسين قمى ، مخالف فيلسوفان و صوفيان ، تاركان نماز جمعه و كسانى را كه در تحريم آن كتابى تأليف مىكرده يا سخنى مىگفته‌اند ، تكفير مىنمود « 5 » و « ملّاباشى » عهد شاه سليمان و شاه سلطان حسين يعنى ملا محمد باقر مجلسى ( م 1110 ه ) در برگزاردن « جمعات » و تشكيل « جماعات » و برپاى داشتن « مجامع عبادات » و « ليالى الاحياء » و مانندهء اينها نگرش و كوششى ويژه داشت تا بدانجا كه پس از مرگ او ديگر چنان مجلسهاى پر ازدحام را نشان نداده‌اند « 6 » .\r\nعالمان مذهبى شيعه در عهدى كه مطالعه مىكنيم از حيث تأمين معاش در درجات گوناگون قرار داشتند . بيشتر مجتهدان بزرگ و مرجع را از پادشاهان مستمرى و وظيفهء خاص بود و گاه بفرمان شاهان برايشان مسكنى خريده مىشد « 7 »\r\n\r\n\r\n","description":"","footnote":"\r\n( 1 ) - احسن التواريخ ، ص 255 ؛ روضات الجنات ، ج 6 ص 82 - 83 .\r\n( 2 ) - روضات الجنات ج 1 ص 32 .\r\n( 3 ) - ايضا همان كتاب ، ج 4 ، ص 383 .\r\n( 4 ) - ايضا ، ج 2 ، ص 69 .\r\n( 5 ) - روضات الجنات ، ج 4 ، ص 144 .\r\n( 6 ) - ايضا ، ج 2 ص 86 .\r\n( 7 ) - تذكرهء نصرآبادى ، تهران 1317 ، ص 154 ، 157 و جز آن .\r\n","page_name":" 173 ","page_number":191},
  {"content":"\r\n\r\nو گذشته ازين سهم امام يعنى مالياتى كه مىبايست به امام زمان پرداخت ، از جانب ثروتمندان معتقد در اختيار آنان گذارده مىشد و يا مىبايست كه به حكم اداء وظيفه گذارده شود ، و بر سر همهء اينها از عايدى - موقوفهء مدرسه‌ها و مسجدها و تكيه‌ها بمدرّسان و پيشنمازان و برگزارندگان منقبت‌ها و تعزيتهاى پيشوايان دين سهمى مىرسيد و متولّيان اوقاف توزيع اين سهميه‌ها را بر عهده مىگرفتند .\r\n\r\nنفوذ عالمان مذهبى\r\nبا سياست استوار دينى كه صفويان و سرخ‌كلاهان در پيش گرفتند ناگزير همان وضع در ايران تجديد مىشد كه در عهد رواج سياست دينى غزنويان و سلجوقيان و ديگر حكومتهاى ترك‌نژاد ايران برقرار بود . در آن دوران يكى از چند نتيجهء مستقيم سياست مذهبى غلبهء عالمان شرع و تسلط آنان در همهء مركزهاى اجتماعى و حتى سياسى بود ، و من در مجلدهاى پيشين ازين كتاب هرجا كه مىبايست درين‌باره سخن گفته‌ام . سياست دينى صفوى هم‌چنين ثمرى داشت و حالتى از غلبهء عالمان مذهبى پديدآورد كه از ميانهء سدهء دهم آغاز شد و جز در بعضى فترتهاى كوتاه همواره به قوت خود باقى ماند . اگرچه شاه اسمعيل شخصا عالمان شرعى شيعه را بديدهء احترام مىنگريست و از بذل لطف و مال بدانان دريغ نمىورزيد ، ليكن تسلط او بر امور چنان بود كه مجالى به ديگران براى تحميل نفوذ خود نمىداد و اين چيرگى عالمان دين بر همهء امور شرعى و عرفى در واقع از زمان پادشاهى تهماسب آغاز شد . هنوز چند سالى از دوران سلطنت اين پادشاه نگذشته بود كه از جميع « مناهى » توبه كرد ( 939 ه ) « 1 » و شاعرى گمنام در تاريخ اين تصميم چنين گفت :\r\n سلطان كشور دين تهماسب شاه عادل * سوگند داد و توبه خيل سپاه دين را \r\n\r\n\r\n","description":"","footnote":"\r\n( 1 ) - احسن التواريخ ، ص 246 ؛ تذكرهء شاه تهماسب ، برلين 1343 ه ق ، ص 30 - 31 .\r\n","page_name":" 174 ","page_number":192},
  {"content":"\r\n\r\n تاريخ توبه كردن شد  « تَوْبَةً نَصُوحاً »  « 1 » * سرّ الهى است اين منكر مباش اين را « 2 » \r\nنتيجهء اين اقدام آن شد كه در سراسر كشور « شرابخانها و بوزه « 3 » خانها و بيت اللطف و ساير نامشروعات » را بستند « 4 » و صرف بنگ و حشيش و بوزه و شراب از ملاء عام بمجلسهاى پنهانى خواص و عوام انتقال يافت .\r\nاين اقدام تهماسب مقدمهء دوره‌يى از دعوى تعبّد و تقدّس بوسيلهء پادشاه صفوى و ملازمانش شد كه تا پايان حيات او ( 984 ه ) بدرازا كشيد و در خلال همين مدتست كه كار معاشرت شاه با عالمان دين و حتى حضور در مجلسهاى بحث آنان بالا گرفت و احترام و اعتقاد بعالمان دين تا بدانجا رسيد كه حتى ، بشيوهء صوفيان نسبت بمشايخ خود ، براى آنان دعوى « كرامت » شد « 5 » .\r\nدرستست كه در ميان اهل سنت حديثها و خبرهايى در حفظ حرمت « علماء امت » جاريست ، اما در بين شيعهء اثنى عشرى حديث خاصى در اين مورد به امام صادق نسبت داده شده كه قوت و حكومت عالمان شرعى آن فرقه را ببالاترين حد مىرساند و كسانى را كه از اطاعت آنان سرباز زنند در شمار مشركان و دشمنان خدا درمىآورد و آن چنين است « انظروا الى من كان منكم قد روى حديثنا و نظر فى حلالنا و حرامنا و عرف احكامنا ، فارضوا به حكما ، فانى قد جعلته حاكما ، فاذا حكم به حكم فمن لم\r\n\r\n\r\n","description":"","footnote":"\r\n( 1 ) - از  « تَوْبَةً نَصُوحاً »  سال 963 استخراج مىشود و بنابراين يا شاعر را اشتباهى دست داده و يا اين شعر را شاعر بىاطلاعى در زمانى دور از تهماسب سروده است .\r\n( 2 ) - تذكرهء نصرآبادى ، تهران 1317 ، ص 547 .\r\n( 3 ) - بوزه نوعى شراب بود كه از آرد برنج و ارزن و جو مىساختند و در ايران و فرارود ( ماوراء النهر ) بسيار مىنوشيدند .\r\n( 4 ) - تذكرهء شاه تهماسب ، ص 30 . شاه تهماسب دربارهء اين توبه بتفصيل در تذكرهء خود سخن گفته و يك رباعى هم بدين مناسبت سروده است . همين جلد ، ص 154 .\r\n( 5 ) - احسن التواريخ ، ص 256 ؛ روضات الجنات ، ج 4 ، ص 371 - 372 و 375 ، و جلد 1 ، ص 81 - 82 و جز آن .\r\n","page_name":" 175 ","page_number":193},
  {"content":"\r\n\r\nيقبله منه فانما به حكم اللّه استخفّ و علينا ردّ و هو رادّ على اللّه و هو على حد الشرك » . « 1 » پيداست با نشر چنين حديثى ميان اثنى عشريان ميزان قدرت و نفوذ عالمان شرع بكجا مىرسد ، خاصه كه بر اين مطلب موضوع نيابت مجتهد اعلم و اتقى از امام غايب و نيابت ساير مجتهدان بدرجاتهم از نايب امام قدرت شرعى والايى بدين قوم مىبخشد .\r\nاين موضوع نيابت از امام غايب و همچنين استناد بحديثى كه نقل كرده‌ام ، از مطلبهايى است كه هم از آغاز عهد صفوى محل توجه پادشاهان بوده و دست طبقهء ياد شده را در همهء كارهاى عرفى و شرعى باز مىكرده است . يكى از اسرار قدرت و نفوذ عظيم عالمان دينى شيعه در عهد صفوى در رعايت همين دو نكته نهفته است . شاه تهماسب در فرمانهايى كه دربارهء اطاعت از محقق كركى ( م 940 ه ) داده چندبار ، چنان كه خواهيم ديد ، او را باعنوان « نايب الامام » ستوده و علاوه بر اين در يكى از يادداشتها كه مىگويند به خط او بود ، بعد از اشاره بحديث مذكور كه به امام صادق نسبت داده شده ، چنين نوشته است : « لايح و واضح است كه مخالفت حكم مجتهدين كه حافظان شرع سيد المرسلين‌اند با - شرك در يك درجه است . پس هركه مخالفت خاتم المجتهدين ، وارث علوم سيد المرسلين نائب الائمة المعصومين . . . كند و در مقام متابعت نباشد بىشائبه ملعون و مردود و در اين آستان ملك آشيان مطرود است . . .\r\nكتبه طهماسب بن شاه اسمعيل الصفوى الموسوى » « 2 » .\r\nچنين حكم و دستورى خطمشى دولت صفوى را تا پايان اين عهد معلوم كرد و اگرچه جانشين شاه تهماسب يعنى شاه اسمعيل با اظهار تمايل بعالمان اهل سنت ، چنان كه خواهيم ديد ، نظر و حكم مذكور را اندكى سست نمود ليكن چون دوران قدرتش كوتاه بود در اين نظام مذهبى شديد رخنه‌يى حاصل نشد بخصوص كه شاه عباس بزرگ با تجديد احترام عالمان دين سياست مذهبى نياى خود را\r\n\r\n\r\n","description":"","footnote":"\r\n( 1 ) - نقل از روضات الجنات ، ج 4 ، ص 362 - 363 .\r\n( 2 ) - روضات الجنات ، ج 4 ، ص 363 .\r\n","page_name":" 176 ","page_number":194},
  {"content":"\r\n\r\nبا قوت تمام دنبال نمود .\r\nاين قدرت و نفوذ اگرچه با انقراض صفويان و ظهور نادر و كم اعتنايى او بعالمان مذهبى و نپرداختن كريمخان زند به اين موضوع چندگاهى فرونشست ليكن به زودى در عهد فتحعلى شاه باوج كمال رسيد ، چنان كه بعد ازين گفته خواهد شد .\r\nچون دولت صفوى حاجت بافزايش عالمان شرع بطريقهء اماميان داشت ، از همان آغاز كار خود شروع بتشويق آنان از راه مساعدتهاى مالى كرد . اين كار از عهد شاه اسمعيل شروع شد و در عهد شاه تهماسب بكمال رسيد و او براى گروهى از عالمان شيعه كه در قلمرو سلطنت وى مىزيستند مستمرى و هدايا و حتى موقوفه‌هايى برقرار كرد . از جمله براى ابراهيم بن سليمان قطيفى بحرانى « 1 » كه هديه‌ها و جائزه‌هاى شاه تهماسب را نپذيرفته و گفته بود كه حاجتى بدان ندارد و به همين سبب هم محقق كركى او را سرزنش كرد و گفت كه نمىبايست آنها را ردّ كند ، چه در اين صورت خلاف سنت امام حسن مجتبى عمل كرده است كه جوائز معاويه را مىپذيرفت درحالىكه شاه تهماسب بدتر از معاويه نيست ، و شاه تهماسب براى همين محقق ثانى وظيفه و مقررى سالانه معين كرد و از جمله سالى هفتصد تومان بعنوان سيورغال در بلاد عراق عرب بود و علاوه بر اين موقوفاتى براى او و فرزندانش معلوم نمود و حتى چنان كه بتواتر گفته شده شاه تهماسب او را در كارهاى پادشاهى نايب خود ساخت و فرمان داد كه در همهء كشور حكم او را اطاعت كنند و محقق مذكور هم دربارهء دستور خراج و كيفيت تدبير كارهاى خلق احكامى به اطراف مملكت فرستاد و حتى جهت قبله را در ايران ، على رغم آنچه عالمان علم هيئت معين كرده بودند ، تغيير داد « 3 » و معروفست كه چون در قزوين به خدمت شاه تهماسب رسيد پادشاه به دو گفت : « تو از من بپادشاهى\r\n\r\n\r\n","description":"","footnote":"\r\n( 1 ) - دربارهء او بنگريد به : روضات الجنات ج 1 ، ص 25 - 29 .\r\n( 2 ) - ايضا همان جلد ، ص 25 .\r\n( 3 ) - ايضا ج 4 ، ص 361 .\r\n","page_name":" 177 ","page_number":195},
  {"content":"\r\n\r\nسزاوارترى زيرا تو نايب امامى و من از عاملان تو ، و در اجراى امر و نهى تو آماده‌ام ! » « 1 » .\r\nغلو و مبالغهء پادشاه صفوى دربارهء اين عالم مذهبى شيعه بويژه در فرمان موقوفه و مقررى كه بنام وى صادر كرد ، بكمال رسيد . در همين فرمان بود كه شاه تهماسب دست محقق كركى را در هر عزل و نصب و يا صدور هر حكم و فرمان بازگذاشت « 2 » .\r\nحرمتى كه همين پادشاه براى احمد بن محمد اردبيلى معروف به « مقدّس » ( م 993 ه ) مرعى مىداشت كمتر از اين نبود . سيد نعمة اللّه جزائرى در كتاب مقامات آورده است كه مقدس نامه‌يى در تقاضاى مساعدت بسيّدى بشاه تهماسب نوشت .\r\nچون نامه بدست پادشاه رسيد باحترام از جاى برخاست تا آن را بخواند ؛ ناگهان ديد كه مقدس وى را در نامهء خود برادر خطاب كرده است و چنان شد كه فرمان داد تا كفنش را بياوردند و نامه را در آن نهاد و وصيت كرد كه با همان دستخط او را به خاك بسپارند . . . « 3 »\r\nپايه‌هاى احترام و نفوذ عالمان شرعى شيعه بدينگونه در دوران صفوى نهاده شد و در عهد اقتدار شاه عباس بزرگ استوارتر گرديد . وى براى دانشمندان مذهبى قائل باحترام بسيار بود ، برايشان وظيفهء خاص معيّن مىكرد ، آنان را بتأليف كتابهايى در مسائل مذهبى شيعه مىگماشت ، بديدنشان مىرفت « 4 » و بعضى را در موكب خود به سفر مىبرد و با ايشان در راه گفت‌وگو و مزاح دوستانه داشت « 5 » ؛ دربارهء شيخ لطف اللّه بن عبد الكريم عاملى كه بتازگى از جبل لبنان فرا رسيده بود ، احترامها ملحوظ داشت « 6 » ، براى پيش‌نمازى او و بنام وى مسجد مشهور اصفهان را بنا كرد و مقررى\r\n\r\n\r\n","description":"","footnote":"\r\n( 1 ) - روضات الجنات ج 4 ، ص 361 .\r\n( 2 ) - ايضا ، ج 1 ، ص 364 .\r\n( 3 ) - ايضا ج 1 ، ص 84 .\r\n( 4 ) - ايضا ج 1 ، ص 33 .\r\n( 5 ) - ايضا ج 2 ، ص 62 ببعد .\r\n( 6 ) - ايضا ج 1 ، ص 32 .\r\n","page_name":" 178 ","page_number":196},
  {"content":"\r\n\r\nو راتبهء خاص در نظر گرفت ، چه همشهرى آن مرد يعنى شيخ بهاء الدين عاملى كه خود از مقربان درگاه بود ، وى را بپادشاه بزرگ صفوى معرفى كرده بود « 1 » .\r\nنويسندگان احوال عالمان دين كه شرح اين گونه احترامهاى پادشاهان را با آب و تاب در كتابهاى خود مىآورند ، مقدس اردبيلى ياد شده را كه ظاهرا در سال 993 ه ، سه سال پيش از آنكه شاه عباس بپادشاهى رسد ، بدرود حيات گفته بود ، طول عمر عنايت نموده و همعصر اين پادشاه توانا نيز ساخته‌اند تا داستان يك مكاتبهء مجعول را ميان آن‌دو رايج كنند « 2 » ؛ ولى اين نكته روشنست كه پادشاه فاتح صفوى در نامه‌هاى خود بدينگونه عالمان از رعايت كمال احترام خوددارى نداشت « 3 » .\r\nشاه عباس دوم هم در پيروى از سيرت نياى همنام خود در بزرگداشت عالمان دين اهتمام بسيار داشت . ميرزا محمد طاهر وحيد قزوينى ( م 1110 ه ) در تاريخ « عباس\r\n\r\n\r\n","description":"","footnote":"\r\n( 1 ) - روضات الجنات ، ج 1 ، ص 31 .\r\n( 2 ) - نوشته‌اند كه شاه عباس در بزرگداشت مقدس اردبيلى در غياب وى مبالغه مىكرد و تحفه‌ها و هديه‌هاى شگرف برايش مىفرستاد و ازو كه در نجف بسر مىبرد خواهش مىكرد كه بسرزمين ايران بيايد ولى او در پاسخ اقامت در عتبات را ترجيح مىداد و از قبول درخواست پادشاه سرباز مىزد و همين عالم در مكتوبى كه از باب شفاعت يكى از گناهكاران بشاه عباس نوشته اين عبارت را آورده است : « بانى ملك عاريت عباس بداند ! اگرچه اين مرد اول ظالم بود اكنون مظلوم مىنمايد . چنانچه از تقصير او بگذرى شايد كه حق سبحانه و تعالى از پاره‌يى از تقصيرات تو بگذرد . كتبه بندهء شاه ولايت احمد الاردبيلى » . و گفته‌اند كه شاه عباس اصلا ازين خطاب بىادبانه نرنجيد و در جواب چنين نوشت : « بعرض مىرساند عباس ، كه خدماتى كه فرموده بوديد بجان منّت داشته بتقديم رسانيد . اميد كه اين محبّ را از دعاى خير فراموش نكنند . كتبه كلب آستانهء على ، عباس » ( روضات الجنات ج 1 ، ص 84 - 85 )\r\n( 3 ) - وى يكى از عالمان عصر خود بنام ( شيخ خضر ) را در مكاتبات چنين خطاب مىنمود :\r\n« بموقف عرض حضرت مخدومى قبله‌گاهى مدظله العالى مىرساند . » ( طرائق الحقائق ، 3 ، 72 )\r\n","page_name":" 179 ","page_number":197},
  {"content":"\r\n\r\nنامه » كه در شرح سلطنت آن پادشاهست ، درين باب شاهدهاى مختلفى ذكر مىكند كه از آن جمله است درخواست پيش‌نمازى شاه عباس ثانى از ملّا محسن فيض كاشانى ( م 1091 ه ) و اقتدا به دو ، و مأمور كردن ملا خليل اللّه قزوينى ( م 1089 ه ) بتأليف شرحى بر كتاب كافى از كتابهاى اربعهء شيعه و گماشتن ملا محمد تقى بن مقصود على مجلسى ( م 1070 ه ) بشرح كتاب ديگر از اركان اربعهء شيعه يعنى من لا يحضره الفقيه « 1 » .\r\nاين پادشاه در ترفيه حال عالمان دين كوشش بسيار داشت و در تعيين وظيفه و راتبه از محل اوقاف براى آنان غفلت نمىورزيد و حتى براى بعضى از آنان كه از حيث مقام و مسكن در تنگنا بودند ، خانه مىخريد « 2 » . در شرح‌حال ملا محسن فيض ياد شده نوشته‌اند كه « شاه قدردان شاه عباس ماضى « 3 » چون آوازهء عدالت آن جناب را از دور شنيده بود ايشان را طلب داشته در سفر انيس و جليس بوده كمال قرب داشت » « 4 » .\r\nهمين شيوهء بزرگداشت عالمان شرع در عهد جانشين شاه عباس دوم يعنى شاه سليمان مرعى بود و او نيز در فراهم آوردن اسباب معاش و مقام عالمان و حفظ حرمت آنان و دعوتشان از عتبات بايران و گماشتن باداء وظيفه‌هاى شرعى مبالغه مىنمود « 5 » و گويى كه مىخواست كفارهء گناهان خود را ازين راه بدهد ! از بزرگان عهد او يكى آقا حسين پسر آقا جمال خوانسارى است . اين پدر و پسر هردو از دانشمندان بزرگ در دانشهاى عقلى و نقلى بوده‌اند ، و شاه سليمان كه با همهء ملازمان بدرشتخويى رفتار مىكرد چنان در تبجيل آقا حسين مىكوشيد كه گستاخانه با وى مىنشست و سخن مىگفت . روزى بديدار پادشاه رفت و چون نشست ديد كه او « جبه‌يى گرانبها\r\n\r\n\r\n","description":"","footnote":"\r\n( 1 ) - عباسنامه ، چاپ اراك ، 1329 ، ص 177 ، 184 ، 186 ، 193 و 255 .\r\n( 2 ) - تذكرهء نصرآبادى ، تهران 1317 ، ص 154 در شرح‌حال ملا رجبعلى تبريزى ( م 1080 ه ) ؛ و نيز در شرح‌حال ميرزا محمد حسن شروانى ( م 1099 ه ) ، تذكرهء نصرآبادى ص 157 .\r\n( 3 ) - مقصود شاه عباس ثانى است .\r\n( 4 ) - تذكرهء نصرآبادى ، ص 155 .\r\n( 5 ) - روضات الجنات ، ج 2 ، ص 351 .\r\n","page_name":" 180 ","page_number":198},
  {"content":"\r\n\r\nپوشيده است چنان كه چشم زمانه مانند آن را در زيبائى و نرمى و جواهرنشانى نديده .\r\nآقا « 1 » دستش را به زير آن جبه برد و آن را بستود ، و هنگامى كه از نزد پادشاه بيرون رفت ، سليمان فرمان داد تا آن را در جامه‌دانى بگذارند و نزد او برند و از اينكه چنين تحفهء ناچيزى درخور مقام او نيست پوزش طلبيد و درخواست تا آن را بپذيرد » « 2 » . همين پادشاه يك بار كه از پايتخت بيرون مىرفت از آقا حسين خواست كه بنيابت او ، بر جايش بنشيند و فرمان‌دهى كند و او نيز چنين كرد « 3 » .\r\nنفوذ قاطع ملا محمد باقر مجلسى ( م 1110 ه ) ، ملاباشى ايران بعد از آقا حسين خوانسارى در امور كشورى عهد شاه سليمان و شاه سلطان حسين معروفست . وى همچنانكه ديده‌ايد بعد از وفات آقا حسين بسال 1099 ه رياست دينى و دنيوى يافت و ملاباشى ايران گرديد و بويژه از ضعف شاه سلطان حسين و ملا منشى او براى دخالت در كار ملك بهره گرفت چنان كه دربارهء او نوشته‌اند كه پادشاهى سلطان حسين موقوف بر وجود او بود و چون مرد آثار فتور در آن آشكار گرديد « 4 » ولى حقيقت امر آنست كه يكى از چند علت خرابى كار آن پادشاه ناتوان غلبهء اين مرد متعصب سخت - كش و يارانش بود . وى در سختگيرى و آزار اهل سنت ، و بر كسانى كه متهم ببدعت و الحاد مىشدند ، و در كشتار صوفيان و نشر خرافات و اوهام و نظاير اين گزافه - كاريها مشهورست « 5 » .\r\n\r\n\r\n","description":"","footnote":"\r\n( 1 ) - « آقا » عنوانيست كه ايرانيان شيعى در مقام اشاره بعالمان شرعى خود به كار مىبرند .\r\n( 2 ) - روضات الجنات ، ج 2 ص 351 .\r\n( 3 ) - ايضا همان جلد و همان صفحه .\r\n( 4 ) - ايضا همان جلد ، ص 78 .\r\n( 5 ) - رجوع شود بكردارهايى كه ازو ضمن بيان حالش برشمرده‌اند . روضات الجنات ، ج 2 ، ص 78 - 93 . - از جملهء كارهاى جالب ملا محمد باقر مجلسى يكى اينست كه سفارش كرده بود تا هركس كه مىمرد كسانش چهل امضاء از شاهدان روى كفن آن مرده جمع مىكردند\r\n","page_name":" 181 ","page_number":199},
  {"content":"\r\n\r\n\r\nخوى و كردار عالمان شرع\r\nاين نشر خرافات و اوهام شايد بدون بدانديشى و قصد سوء انجام مىگرفت زيرا تعليماتى كه اين قوم مىديدند آنان را بتوقف در گفتار پيشينيان و قبول وادار مىكرد .\r\nاين تعبد و پذيرفتارى بىانديشه خوييست كه ميان مسلمانان از ديرگاه پديد آمده و گسترش يافته بود ، يعنى از دورهء شكست معتزليان و چيرگى اشعريان بر انديشهء مسلمانان و نتيجهء آن تعبد و تقليد و عدم توسل بعقل در حل دشواريهاى دينى و اكتفا بخبر و حديث و به‌قول سلف صالح ، و اعتقاد بجبر و تجسم و جز آنهاست كه از اوايل قرن\r\n\r\n\r\n","description":"","footnote":"\r\nدر اداى شهادت بدرستى ايمان مرده . مراد اين بود كه وقتى در « شب اول قبر » نكير براى گرفتن اقرار بنزد مرده مىآيد آن بيچاره دليل كافى براى دفاع از خود داشته باشد . اين « عالم » روزى كه در مسجد جامع اصفهان سرگرم وعظ بود ، فرمان داد تا كفن او را آوردند و چهل تن از مؤمنان حاضر در آن مجلس شهادت خود را در اثبات ايمان شيخ الاسلام بر آن نقش كردند . ( روضات الجنات ، ج 2 ، ص 89 - 90 ) . - از جملهء كارهاى ديگر او يكى شكستن بتى است كه هندوان مقيم اصفهان ، نهانى و دور از نظر اغيار مىپرستيدند . چون ملا محمد باقر ازين كار آگهى يافت شكستن بت را وجههء همت ساخت . هندوان پذيرفتند تا نقدينه‌يى گزاف بپردازند و بت را ناشكسته و سالم از ايران بيرون برند ليكن وى تن بدين گذشت درنداد . بت را شكست و يكى از ملازمانش ريسمانى بر گردن آن انداخت و در كوچه و بازار اصفهان بر زمين كشيد . ( ايضا روضات الجنات ، ج 2 ص 79 ) . - از اصلاحات بزرگ او در عهد شاه سليمان يكى آن بود كه فرمان داد تا مردم در اقامت نماز جمعه و تشكيل مجلسهاى عبادات و عزا و شبهاى احياء شركت كنند ، و چنان شده بود كه در روزهاى معروف شيعه و شبهاى احياء هزاران تن مردم در اين گونه مجلسها گرد مىآمد - ند ، و در همان مواقع كه كشورشان آمادهء سقوط و درافتادن در معرض قتل و غارت و شورش و طغيان مىشد ، غافل از همهء فتنه‌هاى روزگار وقت را بشب‌زنده‌داريها و گريه و زاريها مىگذراندند ( ايضا روضات الجنات ج 2 ، ص 86 ) . ولى همين عالم بزرگ كه براى توشهء راه آخرت از شاهدان ايمان خود نوشته مىگرفت بتصريح شاگرد و همكارش سيد نعمة اللّه جزايرى ، در زندگى داخلى با تجمل و شكوه و آراستگى بزينتهايى كه در آن روزگار ميسر بود ، بسر مىبرد چنان كه حتى شلوارهاى زنان خدمتكار و كنيزكان او از قماشهاى گرانبهاى كشميرى بود . ( ايضا روضات الجنات ، ج 2 ، ص 90 ) .\r\n","page_name":" 182 ","page_number":200},
  {"content":"\r\n\r\nپنجم ببعد در ايران با آن مواجه بوديم « 1 » ، و توانا شدن همين دسته در تمدن اسلامى است كه مقدمهء انحطاط فكرى روزافزون آن گرديد بويژه كه تا پايان عهد صفوى بسبب حاجتى كه بتدوين نهائى مسائل تشيع وجود داشته دستهء اخباريان چيره بودند و كوشش دراز آهنگ همين دسته است كه در آثار ملا محمد باقر مجلسى خاصه در بحار الانوار او انعكاس يافته .\r\nدر فصل آينده كه به بحث در وضع علمى زمان اختصاص دارد ، شرحى در بارهء « ميوه‌هاى ناگوار » از ماحصل انديشه‌ها و انديشيده‌هاى اين عالمان داده خواهد شد كه براى آگهى از چگونگى نشر خرافات و اوهام بوسيلهء آنان بايد بدان مراجعه كرد .\r\nنه تنها بسيارى ازين عالمان شرع نزد مردم دانشمند بجهل منسوب بودند ، بلكه بين خود آنان نيز بسيار كسان بودند كه به يكديگر نسبت نادانى مىدادند . حسين عقيلى رستمدارى از دانشمندان دوران شاه تهماسب صفوى ، در حدود سال 978 ه از شيراز باصفهان و از آنجا بقزوين رفته و كتاب خود رياض الابرار را در شرح موضوعات علوم تأليف نموده بود . وى اميد داشت كه در پايتخت پادشاهى بزرگ چون تهماسب بجمع عالمان و خردمندان باز خورد ، ليكن اميدش در آنجا بيأس انجاميد و به همين سبب در ديباچهء كتاب خود شرحى مبسوط در بدگويى عالمان دينى قزوين آورده و آنان را بجهل مركّب منسوب كرده و متصف بحرص و آز و بسيارى از نقصها و عيبهاى ديگر دانسته است ، درحالىكه شاه تهماسب در همان اوان ، چنان كه پيش ازين گفتم ، از بذل مال و مقام و مرتبه بدانان دريغ نمىكرد و وزير دانشمند خود غياث الدين منصور دشتكى شيرازى را كه در عهد خويش سرآمد فاضلان و حكيمان بود « 2 » بخاطر على بن حسين بن عبد العالى كركى برنجاند .\r\n\r\n\r\n","description":"","footnote":"\r\n( 1 ) - در اين باب بنگريد به همين كتاب ، ج 1 ، ص 240 - 244 و 277 - 278 و جلدهاى بعد از آن .\r\n( 2 ) - رجوع كنيد به جستار دانشهاى عقلى در فصل آيندهء همين جلد .\r\n","page_name":" 183 ","page_number":201},
  {"content":"\r\n\r\nرفتار تند اين مرد تازى و اختيار فراوانى كه شاه تهماسب دربست و گشاد - كارها بدوداد چنان بر ملازمان و عالمان ديگر گران آمده بود كه بسيارى از آنان بدشمنى او برخاستند و نامه‌هاى بهتان‌آميزى عليه او به « دولتخانه » افگندند و چون دم از نيابت امام غايب مىزد يك عالم تازى ديگر را بنام شيخ ابراهيم قطيفى بحرانى بدين مقام شناختند . از ميان رجالى كه با او مخالفت داشتند امير جمال الدين محمد استر - آبادى وزير شاه اسمعيل و شاه تهماسب - و امير غياث الدين منصور مذكور - و امير نعمة - اللّه حلى كه خود از دعويداران نيابت بوده - و امير محمود بيگ مهردار و عده‌يى ديگر را نام برده‌اند و حتى گفته‌اند كه امير محمود بيگ مذكور و چند تن ديگر از امراى دولت باهم قرار داده بودند كه بخانهء او هجوم برند و او را بكشند ليكن در همان روز مواضعه محمود بيگ در بازى چوگان از اسب درافتاد و مرد ؛ و عاقبت بتصريح عده‌يى از نويسندگان احوال او سرانجام همين « امناء دولت » او را مسموم كردند و « قد قتل شهيدا » « 1 » .\r\nدر مخالفتى كه با محقق كركى درگرفته بود ، چنان كه در فهرست ستيزه‌جويانش ديده‌ايم ، چند تن از عالمان شرعى شركت داشتند مانند شيخ ابراهيم قطيفى بحرانى كه در موضوع نيابت از امام غايب ميان او و محقق مذكور هم‌چشمى و ستيزه‌گرى بود ، و امير نعمة اللّه حلى ، يكى ديگر از تازى نسبان دولتخانهء تهماسبى ، كه « از جملهء سادات رفيع الشان حله بود و فضايل و كمالات آن حضرت و مهارت در علومى كه از لوازم اجتهادست بمرتبه‌يى بود كه جمعى گمان اجتهاد به دو داشتند » « 2 » و او نيز بهمدستى شيخ ابراهيم قطيفى دعوى معارضه با محقق ثانى مىكرد و « كتابات بشيخ ابراهيم قطيفى مىنوشت و او را بر بعضى امور كه مستلزم نقض حضرت خاتم المجتهدين بود\r\n\r\n\r\n","description":"","footnote":"\r\n( 1 ) - دربارهء همهء اين مطلبها و توضيح‌هاى بيشتر بنگريد بترجمهء حال على بن حسين بن عبد العالى كركى عاملى مشهور به محقق كركى يا محقق ثانى در روضات الجنات ج 4 ص 360 - 375 ؛ و احسن التواريخ روملو ص 254 - 256 .\r\n( 2 ) - احسن التواريخ ص 254 .\r\n","page_name":" 184 ","page_number":202},
  {"content":"\r\n\r\nترغيب مىكرد » « 1 » [ مقصود از خاتم المجتهدين همين محقق كركى است 
  ] و كسان ديگرى مانند ملا حسين اردبيلى ، قاضى مسافر ، و گروهى ديگر از عالمان دين و فقيهان « 2 » .\r\nاين ستيزه‌جوييهاى عالمان شرع با يكديگر معمولا بر سر « رياست » درمى - گرفت ، يكى از عوامل اصلى اين رياست دنيوى رسيدن بمرحله‌يى از اطلاعات در حديث و فقه شيعه بود كه از آن به « اعلميت » تعبير كنند ، و نيز قرار داشتن در مقامى از « تقوى » كه مورد قبول همگان باشد . پس وقتى اين « حافظان دين » با يكديگر بستيزه‌گرى برمىخاستند مىبايست هردو وسيلهء رياست را از يكديگر سلب كنند چنان كه دربارهء محقق كركى مذكور ، با وجود جانبدارى دربار صفوى ازو ، مىكردند و پيش ازين ديديم . از ميان دشمنان ياد شدهء محقق كركى شيخ ابراهيم قطيفى از همه سختگيرتر بود چنان كه تهمت‌هايى به دو مىزد و به دو نسبت نادانى و عدم فضيلت و حتى بىدينى و بيدادگرى مىداد و او خود مدعى نيابت و رؤيت امام غايب بود و گروهى از عالمان شرعى دوران صفوى زير دست او تربيت شده و كسب « اجازه » نموده‌اند « 3 » .\r\nشيوه‌يى كه ابراهيم قطيفى و محقق ثانى در اين گونه ستيزه‌جوييها و بدزبانيها داشتند مرده ريگى براى آيندگان گشت « و لكن هذه طريقة قد جرى عليه جملة من العلماء من تخطئة بعضهم بعضا فى المسائل ، و ربما انجر الى التجهيل و الطعن فى العدالة » « 4 » . گام برداشتن در اين راه ناهموار ميان عالمان شيعه كارى تازه نبود و پيشينه‌يى دراز داشت « 5 » و بعد از صفويان ، در دوران بعد نيز ادامه يافت ، و اگر قرار بر ذكر همهء اين اختلافها و شرح و توضيح آنها نهم سخنم درين مقام بدرازا خواهد كشيد\r\n\r\n\r\n","description":"","footnote":"\r\n( 1 ) - احسن التواريخ ، ص 254 .\r\n( 2 ) - روضات الجنات ، 4 ، ص 370 ؛ احسن التواريخ ، ص 255 .\r\n( 3 ) - دربارهء نامهاى شاگردان مشهورش بنگريد بشرح احوال وى در روضات الجنات ج 1 ، ص 25 - 29 و نيز به همان كتاب ج 2 ص 70 - 71 .\r\n( 4 ) - رياض العلماء ميرزا عبد اللّه افندى منقول در روضات ، ج 2 ص 70 - 71 .\r\n( 5 ) - روضات الجنات ج 2 ص 71 .\r\n","page_name":" 185 ","page_number":203},
  {"content":"\r\n\r\nو بهتر است كه جويندهء چنين مقالات بكتابهاى مربوط مراجعه كند و اگر چنين كند بسيار ببازبستن « كفر و الحاد و فساد » و همانند اين گزافه‌كاريها به يكديگر ، در ميان آن پيشروان امت باز خواهد خورد ، حتى ميان بزرگان چون : ملا محسن فيض كاشانى و شيخ على شهيدى و محقق سبزوارى و محمد طاهر قمى و سيد محمد موسوى معروف به مير لوحى و محمد باقر مجلسى كه همگى از سران طريقت اماميهء اثنى عشريه در دوران صفوى و مقتداى خلق زمان بوده‌اند « 1 » .\r\nاز كارهاى ديگر اين عالمان دين و حافظان شرع مبين اقتباسهاى بىنام و نشانى از اثرهاى يكديگر است كه از باب نگهداشت ادب نام آن را « انتحال » مىگذارم و اين كار كه خود ادامهء اعمال پيشينيان بود ، هم از آغاز عهد صفوى ميان « فاضلان » زمان رواج داشت چنان كه دو تن از عالمان مشهور را بنام ابو الحسن كاشانى و ملا ميرزا جان شيرازى ذكر كرده‌اند كه كتابهاى كمياب غياث الدين منصور دشتكى شيرازى حكيم معروف ابتداى قرن دهم را بنام خود درآورده و آنگاه مدعى شده‌اند كه از همان كتابهاى حكيم دشتكى جز نام باقى نيست ! ملا ابو الحسن كاشانى ياد شده در يكى از رساله‌هاى خود شش دليل بر اثبات واجب الوجود آورده و آنها را از مخترعات قريحهء مستقيم خود شمرده است و حال آنكه همهء آنها را از شرح هياكل النور مير غياث الدين منصور برداشته است « 2 » .\r\nدربارهء محمد باقر بن محمد مؤمن سبزوارى ( م 1090 ه ) معاصر شاه عباس دوم و شيخ الاسلام عهد او نوشته‌اند « 3 » كه بيشتر عبارتها و معنيهاى كتاب « ذخيرة المعاد فى شرح الارشاد » را از كتاب مدارك الاحكام سيد نور الدين على بن حسن موسوى\r\n\r\n\r\n","description":"","footnote":"\r\n( 1 ) - دربارهء همهء اينها بنگريد به : فهرست دانشگاه تهران ج 3 ص 1497 - 1505 و 1880 ؛ احسن التواريخ روملو ص 255 ؛ روضات الجنات ج 1 ص 25 ببعد و ج 2 ص 68 - 78 و ج 4 ص 144 و ج 6 ص 144 و 80 - 81 .\r\n( 2 ) - روضات الجنات ، ج 7 ، ص 179 - 180 .\r\n( 3 ) - ايضا همان كتاب ، ج 2 ، ص 69 .\r\n","page_name":" 186 ","page_number":204},
  {"content":"\r\n\r\nعاملى بىذكر نام او بدفتر خود درآورده است .\r\nاز اين گونه « انتحال » ها در ميان عالمان ياد شده بسيار است « 1 » ، و اين غير از نقلها و تكرارهاى مطالب فراوان و بىشمارى از كتابها و رساله‌هاى يكديگر و از گفتارهاى گذشتگان است كه عادة بىذكر مأخذ انجام گرفته و يكى از علتهاى بنيادى در انبوهى اين همه تأليفها و تصنيفها در دانشهاى شرعى ما گرديده و غالبا تكرار مكرر و زائد بر حاجت و تنها براى اثبات لياقت اجتهاد يا اظهار علم و اطلاع صورت تدوين يافته است .\r\n\r\nانقطاع از پيوندهاى ملى\r\nآموزش عالمان دينى روزگار صفوى و پس از آن ، چنان كه پيش از اين گفته شد ، با استادانى آغاز يافت كه همگى از مركزهاى دينى شيعه در بحرين و شام و لبنان و عراق عرب آمده بودند ، و يا در همان‌جايها بساط تعليم مىگسترده و شاگردانى را كه از ايران مىرفتند تربيت مىنموده‌اند . ازين روى عالمان دينى اين دوره از چند جهت زير تأثير مستقيم فرهنگ تازى بودند ، درسها را با زبان تازى آغاز مىكردند و تا به آخر با آن زبان سروكار داشتند و بيشتر تأليفهاى خود را به عربى خوب يابد ، و گاه نادرست « 2 » نوشتند و از اين راه ، دورانى تازه از چيرگى فرهنگ تازى ، بر سر دوره‌هاى پيشين ، در ايران پديد آوردند .\r\nبا اين وصف اگر گروه ياد شده را يكباره دور از دوستدارى فرهنگ ايرانى بيابيم جاى شگفتى نيست . آشنايى با فرهنگ هر ملت تنها از راه آموختن تاريخ\r\n\r\n\r\n","description":"","footnote":"\r\n( 1 ) - بنگريد بفهرست دانشگاه تهران ، ج 3 ص 603 - 605 داستان دزدى صاحب كتاب « كاشف الحق » از كتاب حديقة الشيعه اردستانى كه در جستار تصوف خواهيم شناخت . اين دزدى با تغييرات بسيار جزئى در آغاز و انجام و برخى جايهاى ديگر حديقه و درآوردن كتاب بنام مؤلف ( ! ) جديد ، صورت عمل پذيرفت !\r\n( 2 ) - اثرهاى حاج ملا هادى سبزوارى حكيم عهد قاجارى از نمونه‌هاى بارز اين « غلطنويسى » در زبان عربيست . بنگريد بفهرست دانشگاه تهران ، ج 2 ، ع منزوى ، ص 372 - 373 .\r\n","page_name":" 187 ","page_number":205},
  {"content":"\r\n\r\nو زبان و ادب و جست‌وجو در انديشه‌ها و آيين‌ها و باورها و فرآمدهاى ذوقى و فكرى او ميسر است . گروه ياد شده همهء اينها را كه گفتيم تنها در ارتباط با قوم عرب ، حتى از دورهء جاهليت ، فرا مىگرفتند و گذشته از كشش نژادى كه بسيارى از آنان بسبب پيشينهء خانوادگى ، بسرزمينهاى تازىنشين داشتند ، از اين راه هم بازبسته بدان سرزمينها و بازگشاده از پيوندهاى ملى ايرانى مىشدند .\r\nاثبات اين دعوى تنها از راه مطالعهء نوشته‌ها و كتابهاى بازمانده از اين قوم ميسر است چنان كه اگر بتصادف نامى از گذشتهء ايران و ايرانيان بر قلم آنان رفت بنيكى نبود به نحوى كه در سطرهاى آينده از همين جستار خواهيد خواند ، و در مقابل كتابها و نوشته‌هايشان پر است از ذكر جميل عرب و « رجال و اقوام و انساب و اشعار و امثال و ايام و ليالى مشهوره و اعياد » آن قوم كه خود انعكاسى است از آنچه در محضر استادان خود آموخته و يا بسفارش آنان خوانده و به ياد سپرده‌اند .\r\nاز آقا حسين خوانسارى ( م 1099 ه ) مجتهد معروف و متنفذ دوران شاه سليمان پرسيدند اين حديث صحيح است كه : « ان الدنيا كانت بايدى الفرس قبل هذا الخلق » يعنى پيش از خلقت آدميان جهان در دست ايرانيان بود ( ؟ ) و او بطعنه از باب تصحيح كلام چنين پاسخ داد : « لابل كانت ابدا بايدى الحمار ! » « 1 » . اين سخن يادآور گفتار مشهور صاحب بن عبّاد اديب و فقيه معروف شيعى مذهب و وزير آل بويه است « 2 » كه از كثرت عرب دوستى كه داشت مىگفت بآيينه نمىنگرم تا چشمم بيك عجمى نيفتد ! و باز هم اين سخن شايستهء نگرش است كه اتفاقا در بيان حال پسر عباد و در\r\n\r\n\r\n","description":"","footnote":"\r\n( 1 ) - و هذا يشبه بما نقله الراغب فى محاضراته انّه قيل لشعار الفقيه باصبهان : اين درب الحمير ؟ فقال ادخل اىّ درب شئت فكلها دروب الحمير . روضات الجنات ، ج 2 ص 356 . - با اين تفسير مراد آقا حسين از جوابش چنين مىشود كه هم پيش از اين خلقت و هم پس از آن هميشه در دست خران بود ! و با اين تعبير تكليفها روشنست !\r\n( 2 ) - دربارهء او بنگريد به همين كتاب ، ج 1 ص 639 و به « دانشنامهء ايران و اسلام ، ص 682 - 686 و به دائرة المعارف اسلامى ، طبع جديد ، ج 3 ص 692 - 694 و مآخذ مذكور در آنجا .\r\n","page_name":" 188 ","page_number":206},
  {"content":"\r\n\r\nذكر كتاب « فضائل النيروز » او نوشته‌اند كه : « لاشرف للنيروز ايضا عند احد من المسلمين الا باعتبار رجوع الخلافة الى امير المؤمنين » « 1 » .\r\nبيقين در نتيجهء همين انقطاع از گذشته بود كه دوازده اماميان از پيرامون سدهء پنجم و ششم در برابر داستانگزاران و « فضائليان » سنى كه داستانهاى ملى ايران را براى مردم روايت مىنمودند ، داستانهائى حماسى از جنگاوريهاى دودمان پيمبرى به همان شيوهء داستانهاى ملى ايرانى ساخته بودند و مدح خوانان و « مناقبيان » آنها را براى مردم مىخواندند ، و بر اهل سنت طعن مىزدند كه قومى را برانگيختند « تا مغازيهاى بدروغ و حكايات بىاصل وضع كردند « 2 » در حق رستم و سرخاب و اسفنديار و كاووس و زال و غير ايشان و خوانندگان اين ترهاب را در اسواق بلاد ممكّن كردند تا مىخوانند ، تا رد باشد بر شجاعت و فضل امير المومنين ، و هنوز اين بدعت باقيست ، كه : باتفاق امت محمد مصطفى مدح گبركان « 3 » خواندن بدعت و ضلالت است » « 4 » .\r\nلحن بسيار شديد شيخ عبد الجليل رازى « 5 » عالم شيعى سدهء ششم هجرى در عبارت منقول نشانه‌ييست از پندار او و عالمان همطرازش نسبت بنياكان خويش ، و\r\n\r\n\r\n","description":"","footnote":"\r\n( 1 ) - روضات الجنات ج 2 ، ص 29 . راجع به نظر شيعهء دوازده امامى دربارهء نوروز و ارزش مذهبى آن رجوع شود به همين كتاب و همين جلد ، ص 86 .\r\n( 2 ) - پيداست كه اين ادعاى « وضع » يعنى « جعل » داستانهاى رستم و سهراب و اسفنديار و جز آنها تنهازادهء تعصب و بغض نسبت بگذشته است و مسلما صاحب كتاب النقض كه اين عبارت ازو نقل شده از كهن بودن داستانهاى ياد شده آگاه بود و شگفت است كه او لا اقل بگفتار هم‌آيين خود فردوسى دربارهء اين داستانها ننگريست تا بازگفتن آنها را منحصر بسنيان نشمارد !\r\n( 3 ) - گبرك واژهء مصغّر استهزايى است كه اين عالمان مذهبى براى امت زردشت به كار مىبردند .\r\n( 4 ) - كتاب النقض ، تهران 1331 ، ص 34 - 36 ، و نيز بنگريد بشرح مفصلى كه از ص 192 تا 195 ج 2 تاريخ ادبيات در ايران نوشته‌ام .\r\n( 5 ) - دربارهء او و اثرش ، كتاب النقض ، بنگريد به همين كتاب ، ج 2 ، س 985 - 988 .\r\n","page_name":" 189 ","page_number":207},
  {"content":"\r\n\r\nنيز نشانيست از نفرت آن قوم از داستانهاى ملى ايرانى زيرا در آن داستانها مفاخر نياكانشان نهفته است و بازگفتن همين مفاخر است كه در نظر آنان « مدح گبركان » و از مقولهء « بدعت و ضلالت » بود و هست « 1 » .\r\nهمين نفرت از داستانهاى ملى سبب شد كه بيشتر منظومه‌هاى داستانى و يا سرگذشتهاى قهرمانى و پهلوانى كه پيش از عهد مغول فراهم آمده بود ، از دورهء غلبهء عالمان مذهب دوازده امامى متروك شود چنان كه نسخه‌هاى آن آثار بيشتر در هند ، ميان پارسيان آن ديار و يا در دستگاه مغول كبير و رجال آن درگاه يافته مىشد و بندرت در ايران .\r\nشگفت است كه عالمان شيعى حتى از نشر داستان ابو مسلم خراسانى ( ابو مسلم نامه ) هم كه در تحريرهاى عهد صفوى چهرهء بسيار متعصبانهء شيعهء اثنى عشرى در برابر اهل سنت پذيرفته است « 2 » خوشدل نبوده‌اند . مطهّر بن محمد مقدادى در كتابى كه بسال 1060 در رد صوفيان فراهم آورده است گويد كه مير لوحى « 3 » مردم را از ذكر ابو مسلم خراسانى و بازگفتن سر گذستشان منع مىكرد و به همين سبب صوفيان عوام را بآزار او برانگيختند . اگرچه بهم بازبستن اين دو جريان پيوند دادن آسمان با ريسمانست ليكن بد گفتن مير لوحى از ابو مسلم آشكار و اين نكته روشنست كه بهمراه مير لوحى چند تن از عالمان دين دفترهايى در سرزنش كردن بو مسلم پرداخته‌اند « 4 »\r\n\r\n\r\n","description":"","footnote":"\r\n( 1 ) - در اينجا اين سخن گستاخانهء سيف الدين فرغانى بيادم آمد كه يك بار ديگر نيز بدان در مجلد سوم همين كتاب استشهاد كرده‌ام :\r\n نزد عاشق گل اين خاك نمازى نبود * كه نجس كردهء پرويز و قباد و كسرى است \r\n( 2 ) - آقاى اقبال يغمائى نسخه‌يى از اين داستان را كه از تحريرهاى همين دوره و مقتبس از تحرير قديمتريست در انتشارات گوتنبرگ ، تهران ، طبع كرده است .\r\n( 3 ) - مقصود سيد محمد بن محمد موسوى سبزوارى از عالمان مذهبى دوران پادشاهان اخير صفوى و معارض با معاصر خود ملا محمد باقر مجلسى است كه بدگوييهاى او از مجلسى دوم و پدرش ملا محمد تقى مجلسى و وارد كردن ايرادهاى بسيار سخت بر آنها مشهور است .\r\n( 4 ) - الذريعه ، شيخ آقا بزرگ تهرانى ، ج 4 ، ص 151 .\r\n","page_name":" 190 ","page_number":208},
  {"content":"\r\n\r\nو از آنهاست رسالتى از سيد احمد پسر زين العابدين علومى عاملى بنام « اظهار الحق و معيار الصدق » كه بسال 1043 نوشت « 1 » . مير لوحى در رسالهء « ترجمة ابى مسلم » او را از آن باب كه دودمان ستمكار عباس پسر عبد المطلب را بخلافت نشانده و بفر - مانروايى امامان شيعه نينديشيده بود ملامت كرد ، ولى گويا به ياد نداشت كه ابو مسلم مروزى و ابو سلمهء خلّال پيشروان قيام بر بنى اميه ، پس از فتح ايران و عراق كسانى بنزد بزرگانى از آل على مانند جعفر بن محمد الصادق و عبد اللّه بن حسن بن حسن بن على و عمر الاشرف بن على بن حسين بن على فرستادند و آنان را بخلافت خواندند ليكن با خوددارى همهء آنان از پذيرفتارى پيشنهاد خود روبرو شدند ؛ پس ناگزير بخلافت عباسيان تن در دادند و اين كار پايه و مبناى كينه‌يى بود كه ابو العباس سفّاح و برادرش منصور دوانيقى از اين دو بنيان‌گذار خلافت خود در دل گرفتند ؛ نخستين در عهد سفاح بتوطئه غافلگير و كشته شد و دومين را منصور بناجوانمردى در خانهء خود به خون درنشاند ، چنان كه در كتابهاى تاريخ بتفصيل بازگفته‌اند « 2 » .\r\nمير لوحى خود در كتاب « كفاية المهتدى فى معرفة المهدى » شرحى آورده است دربارهء مخالفت سختى كه « مردم نادان » به علت بدگويى او از ابو مسلم مروزى با وى كرده و شمشير كين از نيام كشيده و قصد كشتن او نموده و بر وى آزارها روا داشته‌اند و اينكه نگارش هفده رساله بوسيلهء عالمان دين ( در جانبدارى ازو و بدگويى از ابو مسلم خراسانى و داستانش يعنى ابو مسلم‌نامه ) در راه دفاع از او بوده است « 3 » .\r\nحقيقت امر آنست كه داستان ابو مسلم ( ابو مسلم‌نامه ) يك رمان قهرمانى ايرانيست كه ايرانيان شرقى آن را بشيوهء داستانهاى ملى خود پرداخته و كينهء خويش را بامويان\r\n\r\n\r\n","description":"","footnote":"\r\n( 1 ) - الذريعه ج 4 ، ص 150 ؛ و نيز فهرست كتابخانهء دانشگاه تهران ، ج 3 ص 1497 - 1498 .\r\n( 2 ) - بنگريد بمقالهء من بنام « ابو مسلم خراسانى » دليران جانباز ، ص 63 - 106 .\r\n( 3 ) - فهرست اين هفده رساله در الذريعه ، شيخ آقا بزرگ تهرانى ، ج 4 ص 151 آمده است ، بدانجا مراجعه شود .\r\n","page_name":" 191 ","page_number":209},
  {"content":"\r\n\r\nو يارانشان كه جانبدار سياست‌نژادى عربى بوده‌اند ، در آن نشان داده‌اند ، و شايد سبب دشمنى عالمان شرعى از خاندانهاى عاملى و بحرانى و جز آن ، با آن كتاب به همين سبب بوده است و گرنه اين كتاب كه گويا اصلا روايت ابو طاهر محمد بن حسن طرسوسى « 1 » صاحب دارابنامه و قهرمان‌نامه بود ، در روايتهاى عهد صفوى چنان بسليقهء دوازده اماميان تغيير صورت داده است كه « حفظهء دين مبين » نمىبايست اصلا بيمى از آن بخاطر راه دهند « 2 » .\r\nچون قدرت پادشاهان گوركانى هند با جلب خشنودى و حمايت مسلمانان آن ديار و عالمان آن قوم بستگى داشت ، اين قوم در آن سامان نيز از نفوذ خود براى آزار مخالفان و از آن جمله صوفيان بهره برگرفتند و به فتواى خويش جمعى از آنان را بديار نيستى فرستادند . از آن جمله است سرمد كاشانى شاعر معروف كه بسال 1070 ه بديار نيستى فرستاده شد و يكسال پيش از واقعهء آن شاعر عارف پيشه واقعهء محمد دارا شكوه پسر و وليعهد شاه جهان رخ داد . وى از بزرگان سلسلهء قادريهء هند و صاحب كتابهاى پرارزشى در تصوف و عرفان است و بتحريك برادرش اورنگ زيب و به فتواى عالمان شرع كه حكم بزندقه و الحادش داده بودند بسال 1069 ه كشته شد .\r\n\r\nرخنه‌هايى در تشيّع و در نفوذ عالمان مذهبى\r\nدر بنيان نفوذ عالمان شرع عهد صفوى ، با همه استوارى كه داشت ، دو سه بار رخنه و خللى راه جست كه با ترك حمايت از تشيع يا موقوف گذاردن سياست دينى از جانب قدرت مركزى همراه بود و اين وضع نخستين بار در سلطنت\r\n\r\n\r\n","description":"","footnote":"\r\n( 1 ) - دربارهء او و آثارش رجوع شود بمقدمهء دارابنامهء طرسوسى ، بتصيح اين بنده ، چاپ دوم ، تهران ، 2536 شاهنشاهى ، ص : بيست و شش - بيست و هفت .\r\n( 2 ) - ازين داستان نسخه‌هاى متعدد در دستست و آقاى اقبال يغمايى يكى از تحريرهاى آن را در شمار انتشارات گوتنبرگ تهران طبع كرده است . در همين نسخه چاپى ( ص 32 ) ابو طاهر طرسوسى بعنوان « راوى اخبار » ياد شده است .\r\n","page_name":" 192 ","page_number":210},
  {"content":"\r\n\r\nكوتاه شاه اسمعيل ثانى ( 27 جمادى الاولى سال 984 تا 3 ذى الحجهء سال 985 ه ) پيش آمد . اين فرزند دلير و جنگجوى شاه تهماسب كه در خلق و خلق همانند نياى خود بود ، در چند جنگ محلى با عثمانيان دلاوريهايى داشت و با اين حال بپاره‌يى علل نزديك بيست سال را تحت الحفظ در دژ قهقههء قرا داغ گذراند و همين امر او را كينه‌جو و آمادهء انتقام و مخالفت با بسيارى از رفتارهاى پدر كرد و از آن جمله بود مخالفتى كه او پس از رسيدن بپادشاهى با سياست مذهبى شاه تهماسب آغاز نمود .\r\nپدرش از بيست سالگى طريق زهد پيش گرفت « و قاعدهء آن حضرت آن بود كه يك روز ناخن مىگرفتى و يك روز ديگر صباح تا شام در حمام مىبودى و اكثر اشياء را نجس مىدانست و نيم‌خوردهء خود را به آب و آتش مىريخت و در نخوردن شراب غلوّى عظيم داشت و قرب پانصد تومان ترياق فاروق « 1 » به آب حّل كرد و جميع لذات را ترك كرده بود . . . » « 2 » و رفتارش با عالمان شيعه آن بود كه پيش ازين ديديم . شاه اسمعيل ثانى كه ازين رفتارها بيزار بود خلاف همهء آنها عمل كرد . نخست با رفتارى انتقامجويانه برادران و كسان خود را يكى پس از ديگرى بقتل رسانيد « 3 » و صوفيان را بشدت سركوب كرد « 4 » و در همان حال راه بىاعتنائى بعالمان دين سپرد و حتى مخالفت با تشيع و تقويت مذهب اهل سنت را وجههء همت قرار داد خاصه كه تربيتش در تبريز زير دست امير معين الدين سيد ابو الفتح محمد بن عبد الباقى حسينى شريفى شيرازى معروف به « ميرزا مخدوم » ( 947 - 998 ه ) نوادهء مير سيد شريف گرگانى كه از عالمان معروف حنفى مذهب است ، انجام شد و ازينروى بمذهب اهل سنت تمايل جسته بود « 5 » .\r\n\r\n\r\n","description":"","footnote":"\r\n( 1 ) - ترياق فاروق يكى از چند نوع مفرح افيون‌دار بود .\r\n( 2 ) - احسن التواريخ روملو ، ص 489 .\r\n( 3 ) - بنگريد بفهرستى ازين كشتگان در احسن التواريخ ، ص 490 .\r\n( 4 ) - ايضا همان كتاب ، ص 486 - 487 .\r\n( 5 ) - تاريخ نظم و نثر در ايران ، سعيد نفيسى ، تهران 1344 ، ص 350 .\r\n","page_name":" 193 ","page_number":211},
  {"content":"\r\n\r\nاين ميرزا مخدوم مؤلف كتابى در رد بر تشيع است بنام « نواقض الروافض » كه خود كوتاه شده از كتاب بزرگ ديگريست كه او در اين باب نوشته بود . وى كتاب نواقض الروافض را در سال 988 ه بسلطان مراد ثالث ( 982 - 1003 ه ) تقديم داشت و اين همان كتابست كه قاضى نور اللّه شوشترى ( م 1019 ه ) كتاب مصائب النواصب را در رد بر آن تأليف كرد . ميرزا مخدوم بعد از مرگ شاه اسمعيل ايران را ترك گفت و به خاك عثمانى رفت و مقام مفتى و قاضى مكه و عراق و مدّرسى مدرسهء مرجانيهء بغداد يافت .\r\nشاه اسمعيل دوم بر اثر القاآت اين استاد و وزير خود و على رغم رسم و شيوهء پدرى آغاز مخالفت با عالمان شيعه و راه و رسم شاعيان در دشنام‌گويى بخليفگان سه‌گانه كرد . آنان را از « سبّ و لعن » بازداشت و هركه را ازين راه مستمرى مىگرفت ازين نعمت باد آورد محروم ساخت « 1 » و عالمانى را كه بتهمت سنىگرى از درگاه رانده شده بودند در سايهء حمايت خود درآورد و فرمان داد تا نام امامان را بر سكه‌ها نقش نكنند و همهء كسانى را كه از بازار با رونق زهدفروشى در عهد شاه تهماسب بهره‌ور بودند از آب و نان انداخت و مجلسهاى بحث ميان عالمان شيعه و سنى ترتيب داد و حتى گاه با عالمان شيعى تندى و بد زبانى مىكرد تا آنجا كه متهم بترويج مذهبهاى اهل سنت گرديد .\r\nبنابر آنچه از نوشته‌هاى عالمان شيعى برمىآيد « 2 » گذشته از ميرزا مخدوم مذكور گروهى ديگر از ناصبيان يعنى اهل سنت و قلندريّه كه با اسمعيل در دژ قهقهه زندانى بودند در رفتار او تأثير داشتند و تنها كسى از ميان عالمان شيعى كه با پادشاه نو در اين راه كه پيش گرفته بود مخالفت آغاز كرد امير سيد حسين كركى عاملى بود و اسمعيل فرمان داد تا او را در گرمابه‌يى بسيار گرم زندانى كنند چندانكه بيم\r\n\r\n\r\n","description":"","footnote":"\r\n( 1 ) - عالم‌آراى عباسى ، تهران ، ج 1 ص 214 .\r\n( 2 ) - روضات الجنات ج 2 ص 322 - 323 .\r\n","page_name":" 194 ","page_number":212},
  {"content":"\r\n\r\nهلاكتش مىرفت ليكن خود در همان اوان مسموم شد ! اما گويا شاه اسمعيل دوم تا دم مرگ شيوهء مخالفت را با تشيع دنبال كرد و در اواخر ايام خود بر اثر اعترا - ضهاى بعضى از سران قزلباش دست از اين كار برداشت و مسلما بر اثر همين تغيير روش بود كه روملو در شرح سلطنت وى ، او را از حاميان دين خوانده و گفته است كه « آن حضرت در اقامت جمعه و جماعات و امضاى احكام صيام و صلوة و استدامت امر معروف و نهى منكرات و رفع بدع و مناهى و زجر و رفع ملاهى يد بيضا نمود » « 1 » و حال آنكه رفتار « آن حضرت » در آغاز پادشاهيش مسلما خلاف اين بود كه مورخ مذكور دربارهء وى نوشته است .\r\nدومين خطرى كه بمذهب دوازده اماميان روى آورد سخت‌تر و پاينده‌تر بود و آن حالتى است كه با چيرگى افغانان آغاز شد و بعد از آن با تسلط نادر بر كارهاى كشورى و لشكرى و رسيدن او بمقام سلطنت امتداد يافت .\r\nفتنه افغانان چنان كه مىدانيم نتيجهء مستقيم نابخردى شاه سلطان حسين و درباريان او و از ارمغانهاى خشونت شيعيان نسبت باهل سنت و كشتار و آزار آنان سرچشمه گرفته بود . « در آن وقت شيعيان . . . « 2 » از مطالعهء مصنفات و مؤلفات علماى آن زمان چنان مىدانستند كه خون سنّيان و مالشان و زنشان و فرزندشان حلالست . . .\r\nو شروع نمودند بايذا و آزار نمودن اهل سنّت » « 3 » افغان و همين امر سبب شد كه رئيس افغانان غلجائى پس از نوميد شدن از دادرسى « امناى ملّت » در اصفهان ، ناگزير از عالمان سنّى فتوايى در بايستگى جنگ با شيعه و كشتارشان گرفت و همان فتواست كه دستاويز قيام افغانان شد و كار را بمحاصرهء اصفهان و مخذول و منكوب كردن سران دولت و عالمان امت شيعه كشانيد ( 1134 ه ) .\r\n\r\n\r\n","description":"","footnote":"\r\n( 1 ) - احسن التواريخ ، ص 480 - 481 .\r\n( 2 ) - بجاى اين نقطه‌ها در اصل دشنامهاييست بر شيعيان .\r\n( 3 ) - رستم التواريخ ، محمد هاشم آصف ، چاپ دوم ، تهران 1352 ، ص 115 .\r\n","page_name":" 195 ","page_number":213},
  {"content":"\r\n\r\nپيداست كه سپاهيان سنى مذهب افغان و سران و مفتيانشان در دوران پيروزى و حكومت از درازدستيهايى كه پيش مىآمد خوددارى نداشتند و رفتار خشونت آميزشان از حيث تعرّض بجان و مال و ناموس شيعيان بهرجا كه رسيدند ، خاصه در اصفهان ، مشهور است « 1 » چنان كه اسمعيل بن محمد مازندرانى معروف به « خواجويى » ( م 1173 ه ) در يكى از رساله‌هاى خود كه در اوان حملهء افغانان تأليف كرده آن دوران را عهد كشتار مؤمنان و در افتادن زنانشان در دست مردم ملحد فاجر و غارت اموال و اولادشان بدست بىدينان كافر و دوران رواج ظلم و بيداد و غم و اندوه و هرج و مرج معرفى نموده و شرحى غم‌انگيز دربارهء آن داده است « 2 » .\r\nعالم معروف ديگر امير محمد حسين بن امير محمد صالح خاتون‌آبادى دختر زادهء ملا محمد باقر مجلسى كه در همين اوان از اصفهان گريخته و در خاتون‌آباد واقع در دو فرسنگى آن شهر سكونت گزيده بود ، شرحى طولانىتر در اين باره داده و آتش فتنه‌يى را كه در عراق عرب و عجم بالا گرفته بود وصف كرده و خاصه وضع اندوهبار اصفهان و قحط و غلاى شديد آن را در محاصرهء افغانان و نهب و غارت و كشتار و هتك ناموس شيعيان و نظاير اين فجايع را بتفصيل بيان كرده و از آن جمله است اين عبارت غم‌انگيز او : « و احزناه على تخريب المدارس و المعابد و فقدان الفضلا و العلماء و الصلحاء و وامصيبتاه على اندراس كتب الفقها و انمحاء آثارهم بين الاذكياء الطالبين للاهتداء » « 3 » و همين خاتون‌آبادى هم از آزار آنان در امان نماند چنان كه او را زدند و بزندان افگندند و اموالش را غارت كردند و بعضى از كسانش را كشتند و او به زحمت توانست با بعضى از ياران ، بعد از تحمل شدائد جان از معركه بيرون برد .\r\nروشنست كه افغانان بعد از تسلط بر ايران و تشكيل دولت مستعجل خويش ،\r\n\r\n\r\n","description":"","footnote":"\r\n( 1 ) - روضات الجنات ، ج 1 ، ص 114 .\r\n( 2 ) - ايضا همان كتاب و همان جلد ، ص 115\r\n( 3 ) - روضات الجنات ، ج 1 ، ص 116 - 117 .\r\n","page_name":" 196 ","page_number":214},
  {"content":"\r\n\r\nو با آنچه با مذهب شيعه و عالمان اين مذهب و مركزهاى درس و بحث آنها كردند ، رسميت مذهب شيعه را در قلمرو فرمانروايى خود بجاى نگذاشتند و حتى اشرف افغان به نحوى كه پيش از اين گفته شد در پيمان صلحى كه بسال 1139 با سلطان عثمانى بست سمت او را بعنوان خليفهء مسلمانان و امير مؤمنان پذيرفت .\r\nبعد از فتنهء افغانان دوران چيرگى نادر و نزديكان او رسيد كه خلاف سياست صفويان با عالمان مذهبى شيعه صفايى نداشتند و او خود در مجلس مشهور صحراى موقان شرطهايى براى قبول پادشاهى با ايرانيان در ميان نهاد كه نشانهء طرفدارى از مذهبهاى اهل سنّت و مخالفت مدارانمايى با مذهب جعفرى بود ؛ و حتى در سخنانى كه در اين مورد به دو نسبت داده مىشود مخالفتش با سياست صفويان در ترويج تشيع به خوبى آشكار است ، زيرا او نشر طريقهء « رافضيان » و سب خليفگان را در ايران از جملهء علتهاى اصلى فساد و آشوب و از ميان بردن امنيت و آرامش دانسته است و چون صدر الصدور با اين گفتار مخالفت آغاز كرد بفرمان فاتح افشارى از حليهء حيات عارى شد « 1 » .\r\nاز پنج شرطى كه نادر براى پذيرفتن مقام پادشاهى با ايرانيان بست دو شرط بزيان كيش جعفرى بود نخست آنكه ايرانيان از انكار و عناد گذشتهء خود نسبت باهل سنت دست بردارند تا اهل سنت مذهب جعفرى را مانند مذهبهاى چهارگانه و پنجم آنها بشناسند . و دوم آنكه در خانهء كعبه كه ركنهاى چهارگانه‌اش خاص پيشوايان چهار مذهب اهل سنت است ، ايرانيان در يكى از آنها با سنيان شريك شوند و بطريقهء جعفرى نماز بگزارند و اين دو شرط همراه چند شرط ديگر در مجلس موقان كه از بزرگان سياسى و نظامى و مذهبى تشكيل شده بود ، پذيرفته گشت ( 1148 ه ) و بعد از آن بسال 1156 ه در مجمعى از عالمان اهل سنت و تشيع در نجف تصويب شد ليكن سلطان عثمانى آن را مردود دانست . گذشته ازينها چون نادر از دشت موقان\r\n\r\n\r\n","description":"","footnote":"\r\n( 1 ) - تاريخ ايران ، سرپرسى سايكس ، ترجمهء فخر داعى ، ج 2 تهران 1330 ص 365 .\r\n","page_name":" 197 ","page_number":215},
  {"content":"\r\n\r\nبقزوين رسيد فرمان داد اوقاف مملكت را كه در دست عالمان شرعى و در واقع تيول آنان بود بسود سپاهيان نادرى ضبط كنند .\r\n\r\nموضوع خلافت\r\nپيش ازين « 1 » سرگذشت خلافت اسلامى بعد از گشوده شدن بغداد بدست هولاگوى مغول باختصار بيان شد و گفته‌ام كه از آن پس مركز خلافت عباسى بقاهره انتقال يافت و در پناه مملوكان مصر درآمد ( 659 ه ) ، و بعد از آن بازماندگان دودمان عباسى با فرمانبردارى از سلاطين مصر عنوان ظاهرى خلافت را تا سال 923 ه حفظ كردند . در اين سال سلطان سليم اول عثمانى ( 918 - 926 ه ) بر كشور مصر تسلط يافت و كمى بعد حرمين را نيز ضميمهء متصرفات خود نمود و در آنها خطبه بنام سلطان سليم خوانده شد و بدين ترتيب خليفگان عباسى كه اسما در مصر رسم خلافت نياكان را ادامه مىدادند از آن عنوان ظاهرى كه داشتند محروم شدند و چيزهايى را كه مدعى تعلق آنها به پيامبر اسلام بودند بعثمانيان واگذاشتند و حق خلافت بسلطان سليم و پس ازو بجانشينانش اختصاص يافت و از اين تاريخ سلاطين عثمانى عنوان امير المؤمنين اختيار كردند . « 2 »\r\nپيداست كه پادشاهان صفوى و همهء شيعيان اماميّه چنين عنوانى را براى سلطان عثمانى نمىشناختند و يكى از علتهاى اختلاف ميان دو دولت نيز همين بود و حتى در عهد تسلط افغانان پادشاه عثمانى كه چشم طمع بولايتهاى غربى ايران دوخته بود و خيال جنگ با اشرف افغان داشت ، از مفتيان سرزمين خود فتوى گرفت كه با وجود او كه امير مؤمنانست كسى ديگر حق پيشوايى و پادشاهى بر مسلمانان ندارد و اين تدبيرانديشى از آن روى بود كه سپاهيان دولت عثمانى جنگ با يك پادشاه سنّى و سپاهيان سنّى او را جايز نمىشمردند ، و سرانجام در پيمان\r\n\r\n\r\n","description":"","footnote":"\r\n( 1 ) - همين كتاب ، ج 3 ، ص 125 - 126 .\r\n( 2 ) - احسن التواريخ ص 461 . طبقات سلاطين اسلام ترجمهء عباس اقبال ، تهران 1312 ص 171 .\r\n","page_name":" 198 ","page_number":216},
  {"content":"\r\n\r\nصلحى كه بسال 1139 ه ميان سلطان احمد سوم و اشرف افغان بسته شد يكى از شرطها كه بر اشرف تحميل گرديد پذيرفتن عنوان امير المؤمنين براى فرمانرواى عثمانى بود . اما چون دولت افغانان دوامى نكرد اين پذيرفتارى زود بناباورى انجاميد « 1 » .\r\nدر همان حال كه عثمانيان كبّادهء خلافت مىكشيدند ، گوركانيان هند نيز چنين دعوايى داشتند . اين دعوى از زمان نيايشان امير تيمور گوركان آغاز شده بود كه مورخ خاصش نظام شامى ( شنب غازانى ) وى را با عنوانهاى « خلافت پناه » و « خلافت پناهى » ياد مىكرد . پس ازو ديگر پادشاهان تيمورى هم عنوانهايى ازين قبيل داشتند « 2 » .\r\nبعد از آنكه بازماندهء دولت تيمورى بهندوستان منتقل شد همين عنوان خلافت مدتها براى جانشينان ظهير الدين بابر حفظ گرديد و آنها با عنوانهايى مانند « خليفهء بر حق » « 3 » و « حضرت خلافت مرتبت » « 4 » و فرزندان و دودمانشان با توصيفهايى مثل « گوهر سحاب خلافت كبرى » « 6 » و « دودمان خلافت » ياد مىشدند و دربارشان « موقف خلافت كبرى » و پايتختشان « دار الخلافه » « 7 » نام داشت « * » كليم كاشانى در\r\n\r\n\r\n","description":"","footnote":"\r\n( 1 ) - شگفتست كه باوجود رابطهء مذهبى و دوستى ميان سلطان عثمانى و پادشاهان ازبك ، اينها نيز از دعوى عنوان خلافت بدور نبودند . براى نمونه بنگريد باحسن التواريخ روملو ص 98 داستان فتح هرات بر دست شيبك خان ( 913 ه ) و خطبه خواندن بنام او .\r\n( 2 ) - همين كتاب ، ج 4 ، ص 51 - 52 .\r\n( 3 ) - سكينة الاولياء داراشكوه چاپ هند .\r\n( 4 ) - شاه جهان‌نامه ، چاپ هند ، ج 2 ، ص 4 .\r\n( 5 ) - ايضا شاه جهان‌نامه ، ج 1 ، ص 277 .\r\n( 6 ) - ايضا همان كتاب ، ج 2 ، ص 80 .\r\n( 7 ) - بنگريد بكتابهاى : پادشاه‌نامه ، منتخب اللباب ، شاه جهان‌نامه و نظاير آنها در موارد مكرر .\r\n( * ) راجع به اين نوع تعبيرها دربارهء اثبات خلافت گوركانيان هند باز نگاه كنيد به :\r\n","page_name":" 199 ","page_number":217},
  {"content":"\r\n\r\nتهنيت ولادت داراشكوه پسر شاه جهان گويد :\r\n يكى اختر از برج شاهى دميده * كه نورش گرفته زمه تا بماهى\r\nگرامى خلف اين‌چنين بايد الحق * ز صاحبقران خلافت پناهى\r\nبفّر فريدونيش هركه ديده * بدارا شكوهيش داده گواهى \r\nو اين عنوان « صاحبقران » هم كه در قطعهء بالايين آمده در تاريخهاى دورهء گوركانيان هند بارها تكرار شد و مرده ريگى است از تيمور گوركان براى جانشينانش .\r\nو اما پادشاهان صفوى ، اگرچه عنوان خلافت گاه درباره‌اشان به كار رفته « 1 » ولى مقصود از خلافت در اين مورد « خلافت مرتضوى » « 2 » است نه خلافت بدان معنى كه ميان اهل سنّت متداول بود ، و اين مرتبهء خلافت براى پادشاهان ايران در آن عهد و بعد از آن ، و همچنين عنوان « دار الخلافه » براى پايتخت‌هايشان از همين وجههء اخير آن ناشى بود ، ولى عنوانهايى كه در عهد شاه اسمعيل عادة برايش به كار مىرفت بيشتر اوصافى بود از قبيل « وارث خلافت مرتضوى » ، « درّ درياى ولايت » « ثمرهء شجرهء بوستان امامت » و نظاير آنها ؛ و با همين انديشه بود كه خاندان صفوى را « دودمان امامت مكان » مىخواندند « 3 » و اين حال تا آخر عهد آن طايفه به قوت خود برقرار بود و چنين مىپنداشتند كه پادشاهان آن سلسله سلطنت را چون و ديعه‌يى از امامان در اختيار دارند و اين بيت از محمد طاهر نصرآبادى دربارهء شاه سليمان پدر شاه سلطان حسين گوياى همين معنى است :\r\n\r\n\r\n","description":"","footnote":"\r\nجهانگيرنامهء محمد صالح كنبوى لاهورى وقايع سال 1024 چند بار و 1037 و جز آن - و به پادشاه‌نامهء ملا عبد الحميد لاهورى وقايع 1065 و 1037 .\r\n( 1 ) - احسن التواريخ روملو ، ص 60 .\r\n( 2 ) - حبيب السير ، تهران خيام ، 4 ، ص 467 .\r\n( 3 ) - ايضا حبيب السير ، ج 4 ، ص 434 ، 462 ، 467 ، 429 و جز آنها و احسن التواريخ ، ص 60 .\r\n","page_name":" 200 ","page_number":218},
  {"content":"\r\n\r\n پادشاهى كه على بن ابى طالب بست * كمر شاهيش از دست ولايت بميان « 1 » \r\n\r\nتصوف و صوفيان\r\n\r\nستيزه‌جويى با صوفيان\r\nعهد صفوى ، اگرچه با نهضت دسته‌يى از صوفيان آغاز شد ، ليكن دورانى نامساعد به حال تصوف است و هرچه بپايان آن نزديكتر شويم اين نابسامانى را بيشتر و روشنتر مشاهده مىكنيم و بوضعى نامطلوب باز مىخوريم كه از آن روزگار فراتر رفت و تا بآغاز پادشاهى محمد شاه قاجار ( 1250 - 1264 ه ) ادامه يافت بىآنكه بتواند سير عمومى تصوف و عرفان ايرانى را متوقف سازد و يا از تمايل فطرى ايرانيان بدين شيوهء خاص از جهان‌بينى بكاهد .\r\nبراى وضع نامطلوب تصوف در اين عهد دو علت اصلى مىتوان شناخت :\r\nچيرگى صوفيان صفوى و غلبهء عالمان قشرى .\r\nدستهء صوفيان صفوى در زمان قيام و توسعهء قدرت شاه اسمعيل و پسرش شاه تهماسب فاقد جنبهء تربيتى تصوف بود ؛ و نه تنها از مقاصد عالى آن خبر نداشت بلكه بدان اعتقادى عاميانه مىورزيد و از آن اطاعتى ناآگاهانه مىكرد ؛ و چون بطريقت مشايخ خود جاهلانه عقيده داشت هر جريان اعتقادى ديگر را در اين راه مردود مىشمرد و كمر بنابودى آن مىبست .\r\nتركان صوفى شعار قزلباش از موقعى كه سلطان جنيد و سلطان حيدر بجاى خرقهء درويشى جامهء رزم براندامشان كردند و تسبيحهاى عابدانه‌اشان را بشمشيرهاى براّن مبّدل ساختند ، و آنها را از زواياى خانقاهها بفراخناى ميدانهاى جنگ كشانيدند ، ديگر در حقيقت و واقع صوفى نبودند ليكن با شگفتى مىبينيم كه باصرار خود را صوفى مىگفته و دم از صوفىگرى مىزده و پيشوايان خود را با عنوان\r\n\r\n\r\n","description":"","footnote":"\r\n( 1 ) - تذكرهء نصرآبادى ، تهران 1317 ، ص 6 .\r\n","page_name":" 201 ","page_number":219},
  {"content":"\r\n\r\nمرشد كامل مىستوده‌اند « 1 » .\r\nاين دعوى صوفيگرى تا مدتى از دوران صفوى باقى ماند ، اما نه حالت اين قوم سرخ كلاه شبيه بمجاهدت و تحمل رياضت صوفيان پيشين بود و نه « مرشدان كامل » آنان مانند مشايخ گذشته در مقام ارشاد قرار داشتند بلكه اين هردو عنوان تنها ميراثى بود از دوره‌يى كه نياكان دودمان صفوى بتعليم پيروان خود اشتغال داشته و هنوز بر مسند فرمانروايى تكيه نزده بودند .\r\nبايد گفت نظام خاص خانقاهى كه صوفيان صفوى داشتند ، آنگاه بدرستى از هم گسيخت كه شاه اسمعيل دوم با حسينقلى خلفا ، خليفة الخلفاى مرشد كامل ، راه بىمهرى سپرد و سرانجام او را بخوارى كور كرد . مىدانيم كه همين « مرشد كامل » در كشتار برادران و برادرزادگان و صوفيان پايتخت و سرخ كلاهان ديگر مبالغهء بسيار كرد و اينها همه رخنه‌هايى بود كه در كلاه دوازده ترك حيدرى مىافتاد . بعد ازين ، جنگهاى طولانى طايفه‌هاى قزلباش با يكديگر و سستى و تباهى كار مرشد كامل در دوران پادشاهى محمد خدابنده ، بر تفرقهء صوفيان سرخ كلاه افزود و طبعا رشد قدرت عالمان مذهبى هم در اين ميان بضعفى كه در آن نظام حاصل شده بود شدت بخشيد چنان كه وقتى دور پادشاهى بشاه عباس رسيد ديگر از قدرت تصوف و قزلباشان صوفى شعار چندان چيزى باقى نمانده بود .\r\nهمين قزلباشان صوفىنما ، همين كه در قيام شاه اسمعيل با آن تعصب شگرف بنشر تشيع و كشتار مخالفان آن پرداختند ، نادانسته بسست كردن نهضت اصلى خود ، كه بهر صورت بر بنياد تصوف استوار بود ، دست زدند . از پوست تخت درويشى\r\n\r\n\r\n","description":"","footnote":"\r\n( 1 ) - در صفحه‌هاى زيرين از كتاب عالم آراى صفوى بسيار بعنوان صوفى براى سرخ كلاهان و بدعوى صوفيگرى و يا بلقب مرشد كامل براى پادشاه صفوى باز مىخوريم و در ديگر مأخذهاى عهد صفوى هم از يافتن اين گونه نسبتها و عنوانها نوميد نتوان بود :\r\n113 ، 114 ، 121 ، 153 ، 295 ، 304 ، 305 ، 322 ، 330 ، 405 ، 417 ، 418 427 ، 428 ، 460 ، 468 ، 524 ، 560 و جز آنها .\r\n","page_name":" 202 ","page_number":220},
  {"content":"\r\n\r\nبرخاستند و بسجّادهء زاهدان نشستند اما چون زهد بدان امارت‌جويان شمشيرزن و دردىخواران حشيش آشام نمىبرازيد ، هردو قدرت از دستشان رفت و بمرجعهاى ديگر تعلق گرفت .\r\nمهمترين مرجعى كه اين قدرت معنوى را به خود اختصاص داد ، حوزهء فعاليت عالمان مذهبى شيعه بود . اين گروه كه از آغاز عهد صفوى بر اثر حاجت شديد ايرانيان شيعى شده و شيعيان ايرانى شده براهنمايان مذهبى ، از ديار عربان بساحت عجمان روى آوردند ، مهمانانى بودند كه به زودى بر ميزبانان خود چيره شدند . اينان بسائقهء انديشه‌هاى مذهبى خود كه از ديرباز بميراث داشتند با جريانهاى فكرى و ذوقى ايرانيان و از آن جمله با تصوف بمبارزه برخاستند .\r\nاما مبارزهء عالمان مذهبى اسلام ، خاصّه شيعه با صوفيان امرى تازه نبود ، جنگى ديرينه بود كه از قرنهاى پيشين بازمانده و بدين عهد رسيده بود . سيّد مرتضى ابن داعى رازى عالم شيعى قرن ششم و هفتم هجرى « 1 » صوفيان را بكفر و الحاد نسبت داده و بزرگانى از قبيل حسين بن منصور حلّاج و شبلى و بايزيد بسطامى را كافر و ملحد دانسته و مقالات ايشان را از مقولهء كفر و زندقه شمرده و « صد هزار لعنت » بر آنان و بر كسانى ديگر از همين فرقه فرستاده است زيرا به نظر او صوفيان بىدين و مردود و زنديق و دشمن اهل بيت و تارك فرايض و وضو و نماز و غسل هستند « 2 » .\r\nعلت اين دشمنى عالمان شيعه با صوفيان آنست كه عالمان مذكور « ولايت » و راهبرى خلق را خاص امام و در غيبت وى ويژهء نوّاب او مىدانند و حال آنكه صوفيان اقطاب و مشايخ خود را در زمرهء اولياء اللّه درآورده اطاعت از آنان را\r\n\r\n\r\n","description":"","footnote":"\r\n( 1 ) - همين كتاب ، ج 2 ، ص 1033 - 1034 .\r\n( 2 ) - تبصرة العوام ، تهران 1313 ، ص 122 ، 126 ، 127 ، 129 ، 131 - 132 .\r\n","page_name":" 203 ","page_number":221},
  {"content":"\r\n\r\nپنهان و آشكارا واجب مىشمرند و بعالمان شرع كه مدّعى جانشينى پيامبر و ائمهء دين‌اند وقعى نمىگذارند ؛ و پيداست كه دو پادشاه در اقليمى نگنجند اگرچه درويش با همه خلق خدا بر گليمى بخسبد .\r\nبا توجه به اين نكته تا هنگامى كه عالمان مذهبى شيعه بقدرت تام خود در عهد صفوى دست نيافته بودند ، صوفيان كم و بيش از تعرض آنان رنجى نمىديدند اما ديرى نكشيد كه با توان‌يابى اين دسته دشنام گفتن و نسبت دادن كفر و زندقه و الحاد بدانان و تأليف رساله‌ها و كتابها در ردّ تصوف و نكوهش صوفيان آغاز شد و اين درست مصادف بود با اوايل قسمت دوم از دوران پادشاهى صفويان .\r\nتا اين زمان ، يعنى در قسمت اول از عهد صفوى ، چه در ميان عالمان دين و چه در بين حكيمانى كه عادة تأليفهايى در برخى از دانشهاى شرعى نيز داشتند ، تمايل بعرفان و وارد شدن در بحثهايى از قبيل يگانگى هستى و گرايش بعشق و مكاشفهء عرفانى و مانندهء اينها را مشاهده مىتوان كرد ؛ و اينها همگى تربيت يافتگان سدهء دهم هجريند كه تا پاره‌يى از سدهء يازدهم مىزيسته و هريك بنوعى از زلال معرفت عرفانى سيراب بوده‌اند و گفتارشان گاه با جذوه‌هايى از شعلهء شوق و جذبه‌هايى از پرتو ذوق صوفيانه همراه بود ، مانند : شيخ بهاء الدين عاملى ( م 1031 ه ) و مير محمد باقر داماد متخلص باشراق ( م 1041 ه ) و مير ابو القاسم فندرسكى ( 970 - 1050 ه ) و ملا صدر الدين ابراهيم شيرازى ( م 1050 ه ) و همدرس او ملا مسيحاى گيلانى و چند تن ديگر . . .\r\nطبقه‌يى كه بىفاصله بعد ازين دسته آمدند ، مانند ملا محمد تقى مجلسى ( م 1070 ه ) و ملا محسن فيض كاشانى ( م 1090 ه ) و برخى از همگامانشان كه بجاى خود نام برده خواهند شد ، چون تربيت يافتگان استادان بزرگ پيشينند مانند آنان علم شريعت و طريقت و حكمت را باهم جمع كرده و بىآنكه تعارضى بين آنها مشاهده نمايند عطش تحقيق را با سيراب شدن ازين سرچشمه‌هاى تفكر فرو مىنشاندند و هنوز محيط تعصب‌آميزى كه با سياست دينى صفوى خلق شده بود در آنان اثر\r\n\r\n","description":"","footnote":"","page_name":" 204 ","page_number":222},
  {"content":"\r\n\r\nنداشت « 1 » .\r\nاما بخشى از زندگانى همين گروه اخير مقارنه داشت با پيدائى دسته‌يى كه افكارشان محصول واقعى آن محيط تعصب‌آميز بود ، يعنى گروهى از عالمان قشرى كه مبارزه با انديشه‌گران و فيلسوفان و صوفيان و حتى با اهل اجتهاد بوسيلهء همين گروه آغاز شد و از بدبختى در نيمهء دوم عهد صفوى غلبهء واقعى بر محيط فكرى و اجتماعى و حتى دخالت گونه‌يى در محيط سياسى ايران هم با همين جمع بوده است .\r\nدر زمرهء اين گروه مقدّم ، يعنى آنها كه در مقالاتشان بانديشه‌هاى صوفيان و عارفان تمايل جسته بودند ملا محمد تقى مجلسى ( 1003 - 1070 ه ) « 2 » ، پدر ملا محمد باقر مجلسى ، كه از فقيهان عاليمقدار شيعهء اماميه است ، سخت در معرض ملامت برخى از همطرازان خود قرار گرفت و از آن ميان سختگيرتر از همه عالم محدث اخبارى معروف محمد طاهر بن محمد حسين نجفى ( م 1098 ه ) بود كه به علت اقامت در قم به محمد طاهر قمى يا محقق قمى مشهور شده است « 3 » . وى با مجلسى مذكور بر سر\r\n\r\n\r\n","description":"","footnote":"\r\n( 1 ) - مؤلفان صوفيه در قرنهاى اخير نام چندين تن از عالمان مشهور شيعه را در شمار طرفداران طريقهء خود ياد كرده از هريك شواهدى دال بر اعتقاد يا تمايلشان بمتصوفه و مقالات آنان آورده‌اند مانند : شهيد اول - سيد حيدر آملى - جمال الدين احمد بن فهد حلى - شيخ على بن هلال جزائرى - سيد محمد بن فلاح شوشترى مشعشعى - شهيد ثانى - محقق كركى - شيخ محمد ابن على احسائى - سيد نور اللّه شوشترى - شيخ بها الدين عاملى - ملا محمد باقر سبزوارى - ملا محمد تقى مجلسى و عده‌يى ديگر ( طرائق الحقائق ، ج 1 ص 118 - 144 . )\r\n( 2 ) - وى در شرح فارسى و عربى « من لا يحضره الفقيه » و شرح فهرست رجال آن كتاب « چندان مطالب حقيقت تصوف را ذكر فرموده كه مجال انكار براى احدى نيست . » ( طرائق - الحقائق ، ج 1 ، ص 150 ) . در طرائق بخشهاى مفصلى از سخنان ملا محمد تقى از شرح عربى و شرح فارسى من لا يحضره الفقيه نقل شده كه نشاندهندهء مجاهدتها و رياضتهاى او در راه تحصيل كمالات نفسانى بشيوهء متصوفه و نمايندهء اعتقادش بمبانى عرفان و تصوف است . ( طرائق الحقائق ج 1 ، از ص 144 ببعد ) .\r\n( 3 ) - دربارهء او بنگريد بامل الآمل ج 2 ص 277 ؛ تذكرهء نصرآبادى ، تهران 1317 ص 374 ؛ اعيان الشيعه ج 45 ، ص 252 ؛ الذريعه ، ج 6 ص 157 ؛ روضات الجنات ج 4 ص 143 - 146 و جز آن .\r\n","page_name":" 205 ","page_number":223},
  {"content":"\r\n\r\nموضوع تصوف منازعهء سخت و مكاتبه‌هايى داشت كه بكدورت فيما بين انجاميد « 1 » .\r\nپسر ملا محمد تقى مجلسى ، ملا محمد باقر ، از دشمنان بىامان صوفيان و به همين سبب مورد سرزنش شديد شاگرد مير داماد و شيخ بهائى ، يعنى سيد محمد بن محمد موسوى سبزوارى معروف به « مير لوحى » است ، خاصه در پيش گرفتن راهى خلاف رفتار پدر در همگامى با اهل عرفان « 2 » . ملا محمد باقر چون انتساب پدر را بتصوف خلاف شيوه‌يى مىديد كه خود در دشمنى با آن قوم داشت ، بپندار خويش در تطهير پدر و برى ساختن او از نسبت داشتن به « اين شجرهء خبيثهء زقّوميه » كوششها كرد « 3 » .\r\nوى در رساله‌يى تازى ار آن خود بنام « اعتقادات » چنين نوشت : « بپرهيزيد از آنكه دربارهء پدر دانشمندم آخوند ملا محمد تقى مجلسى گمان بد بريد و چنين پنداريد كه او از جملهء صوفيان و يا معتقد بدوستى طريقه و مذهبشان بود . هرگز چنين نبود و چگونه مىتوانست چنين باشد درحالىكه او آشناترين و داناترين مردم زمان خود بخبرهاى اهل بيت و سخنان ايشان بود . بلكه او مردى بود پارسا و پاكدامن كه در آغاز كار خود نام تصوف بر خويش نهاد تا صوفيان به دو پيوندند و اروى نگريزند و بدين وسيله آنان را با بحثهاى نيكو و سودمند به راه راست خواند ، و چون در پايان زندگانى ديد كه ازين مصلحت‌انديشى سودى برنميخيزد و درفشهاى گمراهى و سركشى برافراشته شده و لشكرهاى شيطان چيرگى يافته‌اند دريافت كه آنان آشكارا دشمنان خدايند . پس از ايشان كناره جست و كفرشان را آشكارا نمود ؛\r\n\r\n\r\n","description":"","footnote":"\r\n( 1 ) - روضات الجنات ، ج 4 ، ص 144 .\r\n( 2 ) - دربارهء او و سخنان بسيار تندش بر محمد باقر مجلسى و ايرادهايى كه بصوفيگرى و عوام‌فريبى ملا محمد تقى مجلسى و آنگاه كوشش پسرش در رد صوفيه داشت بنگريد بفهرست كتابخانه دانشگاه تهران ج 3 ص 1497 ببعد .\r\n( 3 ) - مستفاد از عبارت طولانى پر از دشنام كه در قصص العلما چاپ لكنهو قسمت دوم ص 19 در اين باب آمده و بتمامى در ترجمه تاريخ ادبيات برون ، ج 4 ، ص 257 نقل شده است .\r\n","page_name":" 206 ","page_number":224},
  {"content":"\r\n\r\nو من بباورداشتهاى پدر داناترم و نوشته‌هايش در اين‌باره نزد منست » « 1 » .\r\nملّا محسن فيض ( م 1091 ه ) هم مانند ملّا محمد تقى مجلسى مقامى بلند در ميان عالمان دين داشت ولى در مشرب حكمى و عرفان و ذوق ازو بسيار پيشتر و بالاتر بود . دربارهء او نوشته‌اند كه از بسيارى جهات بر مشرب حجة الاسلام امام محمد غزّالى طوسى ( م 505 ) مىرفته و طرح برخى از اثرهايش بر منوال آثار آن متفكّر مذهبى است . كتاب محجّة البيضاء وى را جانشين احياء علوم الدّين غزّالى در جمع آثار شيعهء اماميه دانسته‌اند . از جملهء مطلبهايى كه در كتابهايش انگيزهء طعن عده‌يى از عالمان شرع شده اعتقادش بيگانگى هستى ( وحدت وجود ) است ولى اين دليل همگامى وى با صوفيان نيست بلكه او در كتاب « كلمات الطريفه » بر صوفيان ظاهرى و آنها كه تصوف را بر خود مىبستند و يا دعوى اتصال و اطّلاع از غيب و همانند اين گفتارهاى صوفيان را مىكردند تاخته و گفته است كه اينان از علم معرفت و مشاهدهء معبود و مانند اين مطلبها جز لفظ چيزى نمىدانند « 2 » .\r\nالبته همگامى فيض با عارفان و وارد شدنش بمبحثهاى عرفانى در پاره‌يى از كتابهاى خود و داشتن چنان لحن آشكارى در اشعارش ، تا آنجاست كه نمىتوان منكر تمايل او بمقالات عاليهء متصوّفه و خاصه بحقايق عرفانى شد ، و پيداست كه\r\n\r\n\r\n","description":"","footnote":"\r\n( 1 ) - نقل باختصار و با اصلاح عبارتى از طرائق الحقائق ، ج 1 ، ص 145 . آقاى محمد تقى دانش‌پژوه نيز خلاصه‌يى از اين گفتار را در فهرست كتابخانه مركزى دانشگاه تهران ج 3 ، ص 535 آورده است در ذيل نام « اعتقادات » كه رساله‌ييست از ملا محمد باقر مجلسى در « اعتقادات » و « اعمال » .\r\n( 2 ) - شاگرد معروف فيض سيد نعمة اللّه جزائرى شرحى مفصل در دفاع از اعتقاد استاد خويش و برائت او از مقالات اين گونه صوفيان دروغين آورده است . روضات الجنات ، ج 6 ص 93 - 96 .\r\n","page_name":" 207 ","page_number":225},
  {"content":"\r\n\r\nمردى با آنهمه منزلت كه بتواند سزاوار جانشينى اسنادى بلند مرتبه چون صدراى شيرازى شود يقينا صوفى پشمينه‌پوش ظاهر فريبى نبود كه از تصوف بظواهر آن بسنده كند ولى از حقيقتهاى والاى عرفانى فرسنگها بدور ماند . در حقيقت آنچه متعصّبان قوم از نوشته‌هاى فيض بتصوف تعبير مىكردند انديشه‌هاى عرفانى او بود نه تصوف ظاهرى و قشرى ، و همين بود كه بر آن ظاهربينان سبحه شمارگران مىآمد و زبان و بيانشان را در نكوهش وى گويا مىكرد .\r\nبهرحال ، دوره‌يى از تاريخ تصوف در عهد صفوى ( قسمت اول آن عهد ) كه بنظائر فيض ختم شد ، دورانى بود كه بقول ميرزا محمد باقر موسوى خوانسارى « مذهب تصوف در ديار عجم شهرت و روايى داشته و ايرانيان را در تمايل به آن غلّو و مبالغه‌يى بوده است و ملا محسن فيض كه زير نفوذ تعليمات ملّا صدراست در اين راه بمرتبهء اعلى رسيده بود » « 1 » .\r\nهمان ستيزه‌جويى كه با ملا محمد تقى مجلسى از باب توجه بتصوف شده بود ، با همعصرش فيض نيز صورت گرفت . شيخ يوسف بن احمد بحرانى ( م 1186 ه ) صاحب لؤلؤة البحرين اين عالم محدّث اخبارى را كه بر مجتهدان مىتاخته و آنها را فاسق و كافر مىشمرده ، سخت ملامت نموده و گفته است كه خود او در بعضى از مقالات خويش بر مذهب صوفيان و فيلسوفان رفته تا بجايى كه كارش بكفر انجاميده و از آن جمله است سخنانى از وى كه نشان از قول بوحدت وجود مىدهد ؛ و آنگاه گويد : « من رساله‌يى زشت و قبيح ازو يافتم كه در آن بروشنى اين اعتقاد را باز گفته و در آن بر پندارهاى ابن العربى زنديق رفته است ، و ما بعضى از سخنان او را از آن رساله و رساله‌هاى ديگرش در كتاب خود كه در ردّ صوفيان و به النفحات\r\n\r\n\r\n","description":"","footnote":"\r\n( 1 ) - نقل بمعنى از روضات الجنات ، ج 6 ، ص 91 .\r\n","page_name":" 208 ","page_number":226},
  {"content":"\r\n\r\nالملكوتيّه موسومست ، آورده‌ايم . . . » « 1 » .\r\nستيزه‌جوى سخت‌گير ديگرى كه با فيض پرخاشگريها مىكرد ملا محمد طاهر قمى ( م 1098 ه ) است كه پيش از اين نام وى را ديده‌ايد و باز هم خواهيد ديد .\r\nاين مرد چنان با فيض درشتخوى بود كه او را شيخ گبر نام داده بود « 2 » ولى سرانجام بنادرستى ايرادهاى خود پى برد و با او از در آشتى درآمد . يكى ديگر از همطرازان فيض بنام شيخ على شهيدى كه نام وى را بعد ازين هم خواهيد ديد ، از مخالفان قهّار صوفيان بوده و از ملا محسن فيض بدشنامهاى بسيار زشت و شرم‌انگيز ياد مىكرده است « 3 » .\r\nاين مخالفتها كه با آخرين عرفان دوستان قرن يازدهم مىشده ما را با گروهى از معاندان تصوف آشنا مىسازد كه كينه توزانى آشتىناپذير با صوفيان و عارفان بوده و در اين راه دفترها مىپرداخته و بزرگانى را از ملّا صدرا تا فيض و همعهدا - نشان را بتيغ زبان مىخسته‌اند ؛ و ما در دنبال اين مقال نام و آثارشان را خواهيم ديد ؛ اما اين پرخاشگريها بمنزلهء مقدمه‌يى بود براى كينه‌ورزيهاى بسيار سختى كه از پايان قرن يازدهم با تصوف و عرفان آغاز شده و در قرنهاى دوازدهم و سيزدهم بسختگيريها و خشونتها كشيد .\r\nنيرومندترين كسى كه در اين دورهء اخير با صوفيان درافتاد ، چنان كه پيش ازين به مناسبت گذشت ، ملا محمد باقر مجلسى ( م 1110 ه ) بود . در يادداشتهايى كه از او بر نسخه‌يى از تهذيب الاحكام شيخ الطائفهء طوسى باقىمانده است « 4 » ، چنين مىبينيم كه : « چون ديدم كه مردم بصوفيان بدعت‌گذار و حكيمان زنديق مىپردازند ، آن بود كه در برابر آنان اثرهاى امامان را ميانشان پراگندم » و او براستى درين راه چنان\r\n\r\n\r\n","description":"","footnote":"\r\n( 1 ) - لؤلؤة البحرين ، نقل از روضات ، 6 ، 90 .\r\n( 2 ) - روضات الجنات ، ج 4 ، ص 146 .\r\n( 3 ) - روضات الجنات ، ج 6 ، ص 80 - 81 .\r\n( 4 ) - نسخهء دانشگاه تهران . فهرست ، ج 3 ، ص 1241 ببعد .\r\n","page_name":" 209 ","page_number":227},
  {"content":"\r\n\r\nبود كه نوشته‌اند « سعى غاية السّعى فى سدّ تلك الشقاشق الغافرة و اطفاء بائرة تلك البدع البائرة » « 1 » و باز دربارهء وى نوشته‌اند كه نه پيش ارو و نه پس از وى هيچكس با او . . . دربر كندن ريشهء مخالفان دين و بدعت‌گذاران خاصه صوفيان ، برابر نبوده است « 2 » ؛ اما شگفت است كه ازين دشمن بزرگ تصوف سخنانى در تأييد تصوف شيعى و صوفيان دوازده امامى نقل شده است « 3 » ، و آن پاسخى است مشروح در پرسشى كه از وى شده ، و براى من محقّق نيست كه اين سخنان را ملا محمد باقر براى خشنود داشتن صفويان گفته و يا چنين فتوايى را صوفيان پس از دوران حيات ملا محمد باقر جعل كرده و به دو نسبت داده‌اند تا از شدت آزار مخالفان خود بدين تدبير بكاهند .\r\nسرزنشها و نكوهشهاى عالمان شرع باهل تصوف فراوانست و مطالعه‌يى در آثار آنان اطلاعات بسيار در اين راه در دسترس ما مىنهد و رساله‌هاى متعدّدى كه اين قوم در ردّ بر صوفيه نوشته‌اند بتنهايى براى ارائهء عناد آنان نسبت باهل خانقاه و حتى عارفان كافى است . براى آنكه نمونه‌يى از اين نكوهشها در دست باشد بخشهاى كوتاهى از سخنان ملا محمد طاهر قمى را در اينجا مىآورم « 4 » . ازو پرسيدند كه آيا درستست كه بايد هنگام « ذكر » و « فكر » صورت « شيخ » را در قلب مشاهده نمود ؟ و او پاسخى مشروح به صورت رساله‌يى در ردّ اين دستور صوفيان نوشته و آن را بمنزلهء دام تزويرى دانسته كه در راه سالك مىگسترند تا او را بمرتبه‌يى بكشانند تا بهنگام ياد كردن خالق صورت شيخ را بجاى وى در ذهن مرتسم سازد و همان كند كه غلات مىكنند يعنى چنين پندارند كه شيخ ( مرشد ) انسانى كامل است كه\r\n\r\n\r\n","description":"","footnote":"\r\n( 1 ) - روضات ، 6 ، 91 .\r\n( 2 ) - لؤلؤة البحرين منقول از روضات الجنات ، ج 2 ، 78 .\r\n( 3 ) - طرائق الحقائق ، ج 1 ، ص 151 - 153 .\r\n( 4 ) - ايضا ج 1 ، از ص 219 ببعد .\r\n","page_name":" 210 ","page_number":228},
  {"content":"\r\n\r\nخدا در او ساكن مىگردد و تكلم مىكند ، و بحالتى ارتقاء مىجويد كه ازو بولى يا امام حى ناطق بتوان تعبير كرد چنان كه مولوى گويد :\r\n پس امام حىّ ناطق آن ولى است * خواه از نسل عمرخواه از على است \r\nيا شاه نعمة اللّه گويد :\r\n خواهى كه خداى خود ببينى * در چهرهء سيّدم نظر كن \r\nيا مانند بعضى ديگر از غلات شود كه گويند خدا در هيأت خلق ظاهر مىشود و از صورتى به صورتى انتقال مىجويد . . .\r\nو در همين پاسخنامه عباراتى بسيار تند دربارهء صوفيان و درويشان و قلندريان و پيشوايان آنان دارد و از آن جمله گويد : « پس هركه ملاحظهء حال درويشها و جماعت قلندريه را بكند اگر هزار غيب بگويند و اگر هزار قاب طعام از سقف خانه حاضر كنند و هزار مردهء قبرستان را به چشم مريد وانمايند كه يك مو اعتقاد به آنها نبايد كرد . در جايىكه از مثل محمد بن عبد اللّه ( ص ) باليقين ثابت نباشد احياء ده نفر ميّت ، چگونه از براى قلندرى كه گاهست از لواطه و شرب خمر و امثال آن مضايقه نكند و يك مسئله از مسائل دين خود را نداند و حتى غسل جنابت را نداند ، هزار ميّت از قبرستان باستقبال او بيرون مىآيند ؟ و اگر غيب هم بگويد و كرامات ديگر ظاهر كند همان جهل او بشريعت مقدّسه بلكه ساير علوم و معارف هم شاهد كذب و بطلان اوست . . . » « 1 » . . . و آنگاه چند تن از بزرگان تصوف را ياد كرده و گفته است كه ائمهء دين از آنان تبرّى مىنموده‌اند و « اين جماعت را ذرّه‌يى مناسبت با شرع و اهل شرع و ائمهء اطهار نبوده . . . » « 2 » .\r\nمحقّق قمى در دنبال همين سخنان مىگويد كه مقصود اين رئيسان طريقت\r\n\r\n\r\n","description":"","footnote":"\r\n( 1 ) - نقل از طرائق الحقائق ، ج 1 ص 225 .\r\n( 2 ) - ايضا همان جلد و همان صحيفه .\r\n","page_name":" 211 ","page_number":229},
  {"content":"\r\n\r\n« به غير دنياپرستى و عوام‌فريبى چيزى نيست و بسيارى از ايشان امرشان بفضيحت انجاميد و بسيارى از مريدان ايشان افشاى اسرار آنها كرده‌اند كه ايشان را هيچ غرضى به غير حرمت دنيا و سركردگى و رياست اهل حمقى چيزى نيست و تتبع احوال ايشان را كه كرديم نه از مسائل دين چيزى دانستند و نه طريق غسل و نماز خود را مىدانستند و بافعال شنيعه هم بعضى از ايشان معروف بودند بلكه از معتمدين و ثقات كه مدتى فريب ايشان خورده بودند مسموع شد كه در فروع دين بىمبالات و بىپروا بودند بسرحدّى كه جزم حاصل مىشد بعدم اعتقاد ايشان اصلا ، و از پيشينيان ايشان بىاعتقادى بعبادات و طاعات معروف و مشهور . . . » « 1 »\r\nو باز گويد : « جماعت قلندريه كه از زمان ما تا بمعروف كرخى مىرسد ، هيچيك از اينها را توثيقى و تعديلى ثابت نيست و آنچه معاين است از مشايخى كه در عصر ما مرشد بودند مثل مشتاقعلى و مقصود على و معصومعلى و نرر على و امثال آنها كه مريدان ايشان در شأن ايشان غلو داشته‌اند ، و مريدان صاحب كمال ايشان آنها را بصفات خاصه الهيه خطاب مىكردند و تالى تلو عبادت با آنها بسر مىبردند ، محقق شد كه متصف بهمهء ناخوشيها بوده‌اند و احوال همگى بفضيحت و رسوايى رسيده و معلوم شد كه به غير عام فريبى و دنياپرستى و رياست عوام كالا - نعام و بىمبالاتى در دين و بىخبرى از احكام شرع مبين از براى ايشان نبوده . اگر همهء مشايخ اين زمان اين طايفهء بدنشان اين جماعتند حال ايشان معلوم . . . » « 2 » .\r\nسخنان محقق قمى در اين رساله بسيار مفصّل و طولانيست و پيداست كه صوفيان نيز بر اين تعريضها و تعرّضها جوابهاى مشروع مستدلّ داشتند كه نمونهء آن را هم در طرائق الحقائق از صحيفهء 232 تا 264 از جلد اول مىيابيم .\r\n\r\n\r\n","description":"","footnote":"\r\n( 1 ) - طرائق الحقائق ص 225 - 226 از ج 1 .\r\n( 2 ) - ايضا ص 226 از همان مجلد .\r\n","page_name":" 212 ","page_number":230},
  {"content":"\r\n\r\nمحقق قمى كه شعر نيز مىسروده در قصيده‌يى طولانى « 1 » صوفيان و فيلسوفان را سخت بباد استهزاء و انتقاد گرفته است . از آن قصيده بيتهاى زيرين در نكوهش صوفيان و عارفانست :\r\n جماعتى پى تسخير ابلهان پوشند * كلاه و خرقه و عرعر كنند همچو حمار\r\nكنند رقص چو آواز مطربان شنوند * كشند آه ز بهر بتان لاله عذار\r\nكنند نغمه سرايى چو مطربان اما * بهانه كرده خدا بهر گرمى بازار\r\nبدل نباشدشان ذره‌يى ز مهر خدا * اگرچه لاف محبت زنند ليل و نهار\r\nبسر نباشدشان جز هواى كاكل و زلف * بسر گواه بود ذات عالم الاسرار\r\nز راه دين طلب سيم و زر كنند اين قوم * از آن شدند مريدان مالك دينار\r\nهواى درد انا الحق فتاده در سرشان * از آن كنند چو حلّاج كفر خود اظهار\r\nز روى جهل دم از وحدت وجود زنند * زنند لاف انا الحق از آن سبب بسيار\r\nزنند لاف خدايى بذكر سبحانى * همين كمست ز آيين كفرشان زنّار\r\nجميع پيرو حلّاج و بايزيد و جنيد * تمام بىخبر از شرع احمد مختار\r\nز جهل در همهء عمر خويش در ره دين * نمىروند به طرز ائمهء اطهار\r\nكنند دعوى تسخير جنيان بدروغ * كه تا كنند الاغان انس را افسار\r\nزنند دستك و رقصند ، اى مسلمانان * نهيد پنبه به گوش و كنيد استغفار\r\nكنند رقص ز جهل و نهند طاعت نام * كنند دين خدا را بلعب و بازى خوار\r\nنمىرسند بجايى اگر تمامى عمر * زنند چرخ پياپى چو اشتر عصّار\r\nكنند عاشقى امردان و مىگويند * بود مجاز پل عشق حضرت جبّار\r\nخدا گواه منست آنكه عاشقى هرگز * نبوده است ز آيين حيدر كرّار\r\nبناى قاعدهء دينشان بود بر جهل * ز اهل دانش و بينش از آن كنند كنار\r\nز راه شرع برون مىبرند مردم را * حذر كنيد ازين قوم يا اولى الابصار \r\n\r\n\r\n","description":"","footnote":"\r\n( 1 ) - اين قصيده موسوم است به « مونس ابرار » و تمامى آن با شرح در نسخهء خطى بشمارهء 2114 .  Suppl  ( فارسى ) در كتابخانهء ملى پاريس نقل شده .\r\n","page_name":" 213 ","page_number":231},
  {"content":"\r\n\r\nدرستست كه بيرون از قلمرو تشيع ، صوفيان چندان بدشوارى سر نمىكردند ليكن در آن جايها نيز هرگاه فرصتى نصيب عالمان مىشد با اهل خانقاه ستيزه‌گرى آغاز مىكردند چنان كه در هند چند تن از سران تصوف در دست آن طبقه طعم مرگ چشيدند . داراشكوه پسر شاه جهان كه از سران فرقهء قادريه بود و در تصوف و عرفان دفترهاى سودمند پرداخت ، بسال 1069 به فتواى عالمان دين كشته شد و خاندانش برافتاد و باز در همان روزگاران حكيم سرمد كاشانى ، از تربيت يافتگان محضر مير فندرسكى و ملا صدراى شيرازى ، را كه در هند بسر مىبرد بسال 1070 به فتواى ملاقوى نام و فقيهان ديگر بقتل رسانيدند « 1 » .\r\nاز كارهاى شگفت‌انگيزى كه مفتيان عثمانى در مخالفت با آثار عارفان كردند ، يكى فتواييست كه ابو السعود محيى الدين محمد حنفى مفتى قسطنطنيه در عهد سلطان سليمان اول ، داد . اين مفتى چون در الهامات آسمانى حافظ شيرازى « خرافات خارج از نطاقات شريعت شريفه » يافته بود ، بهتر آن دانست كه مسلمانان از خواندن آن احتراز جويند و « سمّ افعى را ترياق نافع نشمرند » « 2 » . اين سخن در كشورى گفته مىشد كه دو شرح معروف از ديوان حافظ آنجا تدوين شده و ديوانهايى باستقبال از غزلهاى حافظ بتركى ترتيب يافته و ديوان لسان الغيب زينت‌افزاى بسيارى از كتابخانها و خانه‌ها بوده است .\r\n\r\nكتابهايى در ردّ تصوف\r\nدر ستيزه جوييهاى عالمان مذهبى با صوفيان ، تنها بدشنام و نكوهش بسنده نمىشد بلكه رساله‌ها و كتابهايى هم درين راه فراهم مىآمد و درين امرگاه حكيمان روزگار نيز كه شيوهء متصوفه ، و يا بهتر بگوييم متشبّهان بمتصوفه ، را در دعوى شناخت حقايق\r\n\r\n\r\n","description":"","footnote":"\r\n( 1 ) - بهارستان سخن ، مدارس 1958 ميلادى ، ص 512 - 515 ؛ رياض العارفين ، تهران 1316 ، ص 141 - 143 . شرح حالش را در شمار شاعران اين عهد خواهيد ديد .\r\n( 2 ) - كشف الظنون طبع استنبول ، ستون 784 ؛ مجلهء يادگار سال اول شماره نهم ، ص 76 - 78 .\r\n","page_name":" 214 ","page_number":232},
  {"content":"\r\n\r\nمردود مىدانسته‌اند ، شركت داشتند . حكيم صدراى شيرازى كه نام و آثار او را در شمار فيلسوفان خواهيد ديد ، كتابى دارد بنام « كسر الاصنام الجاهليّة فى كفر جماعة الصوفية » و شاگرد معروفش ملا محسن فيض كاشانى در مقالهء شصت و دوم و شصت و سوم و شصت و چهارم از كتاب « الكلمات الطريفة » و نيز در كتاب بشارة الشيعة در نكوهش صوفيان سخنانى مشروح دارد .\r\nدربارهء حكيم صدرا نوشته‌اند « كان حكيما فلسفيا صوفيا بحتا » « 1 » و اين انتساب او بتصوف درست نظير همان نسبتى است كه بشاگرد و دامادش فيض در اين مورد مىدادند . اما اين نكته روشنست كه صدرا و فيض هردو در مقالات خود متمايل بحقايق عرفانى و بيان مقاصد عاليهء متصوفه بوده‌اند نه پاىبند ظواهرى كه صوفيان در سنّتهاى خانقاهى بدانها دلبستگى داشته‌اند ، و ازين‌رويست كه گفته‌اند نظر ملا صدرا در كتاب كسر الاصنام الجاهليه « به متدلّسين و متشبّهين است بصوفيه » « 2 » ، و چنين نيز هست ، چنان كه برخى از محققان در قسمت دوم از نام اين كتاب يعنى « فى كفر جماعة الصوفيه » تصرفى را جايز دانسته‌اند تا بتوان خواند : « . . . فى مدح جماعة الصوفيه » « 3 » زيرا كه صدراى شيرازى در اين كتاب در ستايش « اهل اللّه و ارباب التصوف » كه بمدارج واقعى عرفان رسيده باشند ، مبالغه مىكند به همان نحو كه پشمينه پوشان ظاهرساز و پوست‌نشينان دروغپرداز را سخت مىنكوهد .\r\nسيد نعمة اللّه جزائرى شاگرد فيض در كتاب « مقامات » ضمن دفاع از استاد خود كه متهم بتصوف بود گفته است كه استاد استادش يعنى ملّا صدرا منكر طريقهء صوفيان بوده و كتاب كسر الاصنام الجاهليه را هم با همين اعتقاد نوشته است . بدنبال همين مقال در كتاب روضات الجنات ( ج 6 ، ص 100 ) چنين آمده است كه علت تاختن صاحب لؤلؤة البحرين ، شيخ يوسف بحرانى ، بحكيم صدرا و مولانا فيض اين\r\n\r\n\r\n","description":"","footnote":"\r\n( 1 ) - لؤلؤة البحرين ، نقل از طرائق الحقائق ، ج 1 ص 96 .\r\n( 2 ) - طرائق الحقائق ، ج 1 ، ص 97 .\r\n( 3 ) - طرائق الحقائق ، ج 1 ، ص 97 .\r\n","page_name":" 215 ","page_number":233},
  {"content":"\r\n\r\nبود كه او از شيوهء ارباب معقول بىخبر بوده و ميان آنان كه حكيم ربّانى بوده‌اند با فقير صوفى و لا قيد مدّعى تفاوت نمىگذارده است ، در صورتى كه جدايى ميان آن دو گروه همانست كه بين بينا و كور و بهشتى و دوزخى و ميان حقيقت‌جويان و دروغپردازانست .\r\nاما عالمان شرع ازين حدّ فراتر مىرفتند و بعارف و صوفى هردو بيك چشم مىنگريستند ، يكى را از باب اعتقاد بمسائلى از قبيل مكاشفه و شهود و وحدت وجود ، و ديگرى را بسبب سنتهاى خانقاهى و سماع و سرود و جز آنها كه در ديدهء آنان خلاف شريعت و سرمايه ضلالت بود . اين دسته در دوره‌يى كه مطالعه مىكنيم دفترها در ردّ صوفيان پرداختند و از ميان آنان اين گروه شايستهء ذكرند :\r\n1 ) محمد طاهر بن محمد حسين قمى ، صاحب كتاب « الفوائد الدينية فى الردّ على الحكماء و الصوفية » و كتاب ديگرى بنام « ملاذ الاخيار » و رسالهء « تحفة الابرار » .\r\nاز رساله‌يى كه در پاسخ سؤالى دربارهء منع از ترسيم صورت شيخ بهنگام « ذكر » و « فكر » نوشته پيش ازين نام برده‌ام و نيز از قصيده‌اش . وى در آن رساله بصوفيان و پيشوايانش و مبانى اعتقادات اين فرقه سخت تاخته است ، و در كتاب نخستين خود گروهى از عالمان و عارفان را تكفير كرد و حتى كسانى را هم كه در كفر آنان ترديد كنند كافر شمرد و در آثار خويش پوشيدن خرقه و صوف و چلّه نشستنها - ( اربعينات ) و عزلت از خلق و سماع و حتى بر زبان آوردن دو كلمهء طريقت و حقيقت و اعتقاد بعشق حقيقى و بمكاشفات عرفانى و بتجرد ارواح را كفر و ضلالت دانسته است « 1 » . وفاتش در 1098 اتفاق افتاده و پيش ازين بمآخذ احوالش اشاره كرده‌ام .\r\n2 ) مير لوحى ، سيّد محمد بن محمد سبزوارى از معاصران ملا محمد تقى مجلسى و پسرش ملا محمد باقر و معارض و مخالف آن‌دو ، از ستيزه‌گران با متصوفه و داراى تأليفاتى در اين‌باره بود ، و خود در مقدمهء كتاب « كفاية المهتدى فى معرفة\r\n\r\n\r\n","description":"","footnote":"\r\n( 1 ) - روضات الجنات ، ج 4 ، ص 144 - 145 .\r\n","page_name":" 216 ","page_number":234},
  {"content":"\r\n\r\nالمهدى » كه اربعينى است « 1 » دربارهء غيبت و رجعت ، بكتابهايى از خود در ردّ تصوف اشاره كرده است مانند : « تنبيه الغافلين و اخزاء المجانين » و « اعلام المحبّين » و « رياض المؤمنين و حدائق المتقين » « 2 » .\r\n3 ) شيخ على بن محمد بن حسن عاملى ( 1013 - 1103 ه ) كه به علت انتساب به « شهيد ثانى » « 3 » به شهيدى معروف بود ، مانند عده‌يى ديگر از عالمان شيعى عهد صفوى از جبل عامل باصفهان آمده و در آنجا مانده و همانجا درگذشته است . وى از دشمنان سرسخت صوفيان بود و از آنان بعبارات زشت ياد مىكرد . كتاب « السهام المارقه من اغراض الزنادقه فى الرّد على الصوفيه » و كتابى ديگر در تحريم غنا از اوست كه در آن بعالم معاصر خود ملا محمد باقر سبزوارى « 4 » تاخته و عبارتهاى سخيف ركيك دربارهء او نوشته و او را « بىسواد » و « مدّعى » خوانده و از اينكه او معتقدان بقدم عالم ( يعنى حكما ) را « تكفير » نمىكرده بسيار خشمگين بوده است ! همين « آقا شيخ على » با ملا محسن فيض هم درافتاده و دربارهء او سخنانى ناروا در پايان رسالهء تحريم الغنا گفته و دشنامهاى زشت داده و كافر و ملحد شمرده است و فيض نيز بسبب آنكه نسب شيخ على به چهار واسطه بشهيد ثانى مىرسيده از او به\r\n\r\n\r\n","description":"","footnote":"\r\n( 1 ) - مراد از اربعين و اربعينات كتابهايى هستند حاوى چهل حديث در يك موضوع معين از موضوعهاى مذهبى شيعهء اماميهء اثنى عشريه .\r\n( 2 ) - فهرست كتابخانه مجلس شوراى ملى ، ج 3 ص 61 ؛ فهرست كتابخانه دانشگاه تهران ج 3 ص 1497 .\r\n( 3 ) - يعنى زين الدين بن على بن احمد عاملى مقتول بسال 966 ه .\r\n( 4 ) - ملا محمد باقر بن محمد مؤمن سبزوارى ( م 1090 ه ) از عالمان نامبردار عهد شاه عباس دوم و مورد احترام او و وزيرش خليفه سلطان و در حكمت و كلام و فقه و اصول و حديث از سرآمدان عهد خود بود . وى با ملا محسن فيض دوستى و همفكرى بسيار داشت .\r\nدربارهء معارضات شيخ على عاملى و همچنين شيخ ابراهيم قطيفى با ملا محمد باقر سبزوارى بنگريد بطرائق الحقائق ج 1 و بروضات الجنات فى احوال العلماء و السادات ، ج 2 ، ص 68 - 78 .\r\n","page_name":" 217 ","page_number":235},
  {"content":"\r\n\r\n« هضم رابع » تعبير نموده است « 1 » .\r\n4 ) شيخ محمد حسن معروف به حرّ العاملى ( م 1104 ه ) صاحب كتاب مشهور امل الآمل از عالمان اخبارى سدهء يازدهم هجرى بود كه از وى تأليفات بسيار بر جاى مانده و از آن جمله است « الرّد على الصوفيه » يا « اثنى عشريه » در دوازده باب .\r\nحرّ در اين رساله نزديك بيكهزار حديث در ردّ بر صوفيه ( ؟ ) نقل كرده است « 2 » . وى با حكيمان و اصوليان نيز ستيزه مىكرد و حتى شهادت كسانى را كه بفراگرفتن علم اصول سرگرم بودند و يا كتابهاى وابسته به اين دانش را مىخواندند نمىپذيرفت « 3 » .\r\n5 ) ملا احمد تونى بشرويه‌يى در مشهد مجاور و با حرّ عاملى مذكور معاصر بود . وى نيز رساله‌يى در تحريم غنا و دفترى « فى الرّد على الصوفيه » داشت « 4 » .\r\n6 ) ملا محمد باقر مجلسى كه پيش ازين مخالفت او را با اهل طريقت ذكر كرده‌ام ، در باب ذكر از كتاب عين الحيوة شرحى در نقض متصوفه نگاشته است .\r\n7 ) محمد اسمعيل بن محمد حسين مازندرانى معروف به « خواجويى » ( م 1173 ه ) رساله‌يى فارسى دارد بنام « الرّد على الصوفيّه » كه گويا همان باشد كه در روضات الجنات باسم « الرد على الصوفية الملعونة » ضبط شده و آن هم به فارسى است « 5 » .\r\n8 ) به ملا احمد بن محمد اردبيلى « 6 » مشهور به « مقدس اردبيلى » ( م 993 ه ) كتابى فارسى بنام حديقة الشيعه نسبت داده مىشود كه قسمتى از آن در ردّ تصوف و بدگويى از صوفيان و انباشته از حديثهاى مجعول دربارهء آنانست . انتساب چنين\r\n\r\n\r\n","description":"","footnote":"\r\n( 1 ) - روضات الجنات ، ج 6 ، ص 80 - 81 .\r\n( 2 ) - امل الآمل ، حر عاملى ، نجف 1385 ه ق ، ج 1 ص 144 .\r\n( 3 ) - دربارهء او و اثرها و انديشه‌هايش بنگريد بمقدمهء امل الآمل و به روضات الجنات ، ج 7 ، ص 96 - 105 .\r\n( 4 ) - امل الآمل ، ج 2 ، ص 23 .\r\n( 5 ) - روضات الجنات ، ج 1 ، ص 114 - 119 .\r\n( 6 ) - طرائق الحقائق ج 1 ص 99 ؛ فهرست كتابخانهء دانشگاه تهران ج 3 ص 601 - 602 .\r\n","page_name":" 218 ","page_number":236},
  {"content":"\r\n\r\nكتاب بويژه آن بخش كه در نكوهش تصوف و صوفيانست ، بمقدس اردبيلى بارها بوسيلهء عالمان دين و نويسندگان احوال آنان مردود شمرده شده است « 1 » . در قسمت الحاقى اين كتاب كه در ردّ بر تصوفست ، شرحى دربارهء آغاز كار صوفيه آمده و اينكه بانى اين طريقه ابو هاشم عثمان كوفى ( سدهء دوم ) است كه مانند رهبانان پشمينه مىپوشيد و مثل ترسايان قائل بحلول و اتحاد بود ، با اين تفاوت كه ترسايان اين مزيّت را براى عيسى مسيح قائلند و او براى خود ، و در اين دو دعوى [ يعنى دعوى حلول و دعوى اتحّاد 
  ] مردّد بود تا بمرد ، در ظاهر جبرى بود و در باطن ملحد و دهرى « 2 » ، و مرادش از آوردن اين طريقه بر هم زدن اسلام بود ، از امامان چند حديث در طعن او وارد است ، پيروان او را خواه صوف مىپوشيدند و خواه نه « صوفى » مىگفتند .\r\nبعد ازو سفيان ثورى و بايزيد بسطامى و حسين بن منصور حلاج و نظاير اينان آمدند و هريك اصلى برمبانى اعتقادات مذكور افزودند و مقالاتى كه همه كفر و زندقه بود آوردند ؛ و ايشان را بتعبيرهاى گوناگون ، غير از « صوفى » بعنوانهاى ديگر نيز خوانده‌اند مانند حلوليه و اتحاديه و وحدتيه ( - وحدت وجودى ) و مبتدعه و زرّاقيّه ( مكّاران ، خدعه‌گران ) و غاويه ( گمراهان ) و غاليه و متصلّفه ( لاف‌زنندگان ) ، و چون خود سخنان خويش را در اصطلاحهاى خاصى به كار بردند آن را تصوف گفته و ازين راه متصوفه ناميده شدند . . . در پايان اين سخنان آمده است كه از امامان شيعه حديثهاى بسيار در طعن اين طايفه روايت شده و متقدمان مذهب شيعه در ردّ مذهب آنان كتابهاى بسيار نوشته‌اند ؛ و خلاصهء سخن دربارهء بزرگان اين طايفه آنكه همگى ملحد و زنديق بوده‌اند . . . « 3 » اين بود نمودارى از بخش نكوهش صوفيان كه بر كتاب حديقة الشيعه افزوده شده و بنام مقدس اردبيلى كه خود تمايلات صريح عارفانه داشته ، شهرت يافته است . سازنده و پردازندهء آن معز الدين محمد پسر\r\n\r\n\r\n","description":"","footnote":"\r\n( 1 ) - ايضا همان مأخذها .\r\n( 2 ) - دهرى : قائل بازليت دهر ( - زمان ) است مانند زروانيان .\r\n( 3 ) - تمام آن را در طرائق الحقائق ، ج 1 ص 101 - 102 و يا در متن متداول حديقة الشيعه ببينيد .\r\n","page_name":" 219 ","page_number":237},
  {"content":"\r\n\r\nظهير الدين محمد حسينى اردستانى معروف به « ملا معزّ » ساكن حيدرآباد هند است كه در سدهء يازدهم هجرى مىزيسته و نه تنها اين قسمت كتاب را در ميانهء آن قرن ساخته بلكه حديثهاى مذكور در آن را نيز جعل كرده و بر حديثهاى بىشمار - بر - ساختهء عالمان دوازده امامى سده‌هاى واپسين افزوده است . اين ملا معز ضمنا كتاب حديقة الشيعه را دزديده و با تغييرات مختصرى كه در آن داده بنام كاشف الحق موسوم ساخته و بپادشاه شيعى غلكنده سلطان عبد اللّه ( م 1083 ه ) تقديم داشته است .\r\nدربارهء او نوشته‌اند كه وى دنبال زخارف دنيوى بهند رفته و در دربار قطب شاهيان راه جسته و در آنجا بكارهايى كه گفته‌ايم دست يازيده است « 1 » .\r\n\r\nبقاى تصوف\r\nدرستست كه ستيزه‌جوييهاى عالمان مذهبى ، از ميانهء عهد صفوى ببعد با تصوف و صوفيان ، و حتى با عرفان ايرانى ، سخت و طولانى بود ، ليكن با همه شدت و توانايى نتوانست بنياد اين جريان خاص فكرى و ذوقى را براندازد .\r\nنهضت‌هاى صوفيان شيعىمذهب دوران تيمورى كه پيش ازين بدان اشاره كرده‌ام « 2 » ، ضامن بقاى تصوف در دوران ترويج قهرآميز تشيع و همچنين در عهد غلبهء عالمان قشرى مىتوانست بود و چنين نيز شد زيرا صوفيان شيعى در زمرهء ديگر شيعيان ، بىآنكه حاجت بتظاهر داشته باشند ، توانستند خود را از دورهء شدت عمل بيرون كشند و بحيات اجتماعى خود ادامه دهند .\r\nاز سويى ديگر ميان عالمان اخبارى و اصولى و بعضى از حكيمان بيش و كم كسانى بودند كه يا خود به نحوى تمايل بمقالات عارفان و صوفيان داشتند و يا در برابر آنان خاموش مىنشستند و بدين طريق صوفيان مجال بازماندن و گستردن دايرهء كوشايى خود مىيافتند .\r\n\r\n\r\n","description":"","footnote":"\r\n( 1 ) - مستدرك الوسايل ، ج 3 ص 394 ، فهرست كتابخانهء دانشگاه تهران ، ج 3 ص 600 - 605 .\r\n( 2 ) - همين كتاب ، ج 4 ص 77 - 78 .\r\n","page_name":" 220 ","page_number":238},
  {"content":"\r\n\r\nدر همين احوال ، اگر ايران آن عهد جولانگاه آماده‌يى براى صوفيان نبود ، در بيرون از مرزهاى آن محيطهاى امنى براى آن قوم وجود داشت مانند قلمرو دولت عثمانى كه در آن بكتاشيان شيعى و مولويان سنّى آزادانه عمل مىكردند و بويژه آثار « حضرت مولانا » « 1 » و پيروان او حرمت فراوان داشتند ؛ و هندوستان كه در آن سهرورديان و چشتيان و نعمة اللهيان و مرشدان و قادريان و همانندگان آنان به آسانى و با احترام بسر مىبردند ، و هنوز هم صوفى مشربان آن ديار با نگاهداشت همهء سنتهاى پيشين در مراسم خود شركت مىكنند ، و من كه آرزوى حضور در مجلس سماع صوفيان داشتم به اين آرزوى خود در غياث‌آباد دهلى ، در خانقاه چشتيان ، بر مزار نظام الدين اوليا و امير خسرو دهلوى رسيدم و بروان آزادگانى كه آنجا خفته‌اند درود فرستادم و همين لذت معنوى در قونيه ، بر مزار مولانا جلال الدين محمد و خانقاه مولويان ، دست داد .\r\nهمزمان با سختگيريهاى قزلباشان نسبت باهل سنّت ، فرقه‌هاى صوفيهء سنّى هم طرد شدند و از آن ميان فرقهء مرشديهء كازرونيه زحمت بسيار ديدند و گروهى از آن جماعت كشته شدند . آزردن صوفيان سنى و شيعى همچنان ادامه داشت تا دور رياست دينى بملا محمد باقر مجلسى رسيد كه به حكم او تكفير و آزار و شكنجه كردن صوفيان بنهايت شدت يافت و حتى از صوفيان سرخ‌كلاه هم در اين راه صرف‌نظر نشد .\r\nبر اثر اين شدت عمل بيشتر طريقتهاى تصوف ايرانى عملا از آغاز قرن دوازدهم هجرى ببيرون از مرزهاى ايران انتقال يافت و بر طريقتهايى كه پيش از آن بود افزوده شد و مهمترين آنها ، كه هنوز هم در خارج از ايران پيروانى دارند عبارتند از دنبالهء سهرورديهء مولتان ، چشتيه ، قادريه ، خلوتيه ، بكتاشيه ، مولويه ، نقشبنديه ، رفاعيّه ، نعمة اللهيه و جز آن . طريقهء نعمة اللهيه چنان كه خواهيم ديد از دوران زنديان بايران بازگشت داده شد و در همان حال بازماندهء فرقه‌هاى ديگر بتدريج و خاصه از اواسط\r\n\r\n\r\n","description":"","footnote":"\r\n( 1 ) -  Mevl n  تلفظ كلمهء مولانا و عنوان ويژه براى جلال الدين محمد بلخى است در تركيه و در سرزمين‌هايى كه بوسيله عثمانيان با مولانا آشنا شدند مانند ناحيه‌هاى مسلمان‌نشين يوگسلاوى و غيره .\r\n","page_name":" 221 ","page_number":239},
  {"content":"\r\n\r\nسدهء سيزدهم دنبالهء تعليمات خود را گرفتند و بدين ترتيب از سلسله‌هايى كه گفتيم تا بامروز جمعيت‌هايى در ايران و هند و آسياى صغير و آسياى مركزى وجود دارند كه در مجلد ديگر اين كتاب دربارهء آنها سخن خواهم گفت .\r\n\r\nاثرهاى صوفيان\r\nصوفيان اين عهد ، در ايران و انيران ، اثرهايى كه غالبا در مرتبه‌هاى دوم و سوم اهميت قرار دارند ، بنظم و نثر پديد آوردند و آيين پيشينيان را در اين راه دنبال كردند . هيچيك از اين كتابها و دفترها ارزش آثار عارفان بزرگ گذشته را ندارد ، نه از حال و ذوق و فصاحت آنان در اينجا اثريست و نه از عمق فكر و انديشهء پاره‌يى از آنها در اينها خبرى . بيشتر در آنها به بيان آيينها و سنت‌ها ، تعبيرها و اصطلاحها و يا تكرار مطلبهاى گذشتگان با شرح و بيانى كه درخور زمان باشد توجه شده است . بعضى هم در شرح‌حال و اثرها و سخنان عارفان پيشين و يا ترجمهء احوال مشايخ متأخر است .\r\nدربارهء مثنوى مولوى در اين عهد دنبالهء كارهاى قرن نهم و آغاز قرن دهم گرفته شد و حتى بر اثر نفوذ و شيوع روزافزون اين اثر جاويدان ، بتلخيص و توضيح و تفسير آن توجهى بيشتر از پيش شد و ازين راه چند كتاب به فارسى و تركى فراهم آمد مانند :\r\nجزيرهء مثنوى از ملا يوسف مولوى معروف به « سينه‌چاك » ( م 953 ه ) كه در آن 360 بيت برگزيده از مثنوى شرح شده است .\r\nشرح مصطفى بن شعبان سرورى ( م 969 ه ) به فارسى .\r\nشرحى در شش مجلد بتركى از شمعى ( م بعد از سال 1000 ه ) .\r\nشرح تركى ديگرى از سودى ( متوفى پيرامون سال 1000 ه ) .\r\nشرح مبسوطى از دفتر اول مثنوى بدست عبد اللّه بن محمد رئيس الكتاب عثمانى ( م 1072 ) .\r\nشرح ديگرى بتركى از درويش على .\r\nشرح موسوم به كاشف الاسرار به فارسى از حسن چلبى معروف به ظريفى .\r\n\r\n","description":"","footnote":"","page_name":" 222 ","page_number":240},
  {"content":"\r\n\r\nشرح ممزوجى كه شيخ عبد المجيد معروف به شيخ سيواسى ( م 1049 ه ) باشارهء سلطان احمد خان عثمانى ترتيب داد و توانست بداستان نخجير و شير در اواسط دفتر اول برسد .\r\nشرح موسوم به « ازهار مثنوى و انوار معنوى » در بيان مشكلات مثنوى از علائى ابن محبى واعظ شيرازى . وى در اين كتاب نخست بشرح ديباچه پرداخته آنگاه بتوضيح الفاظ عربى كه در هريك از دفترهاى مثنويست به ترتيب حرفها و سپس بر همين منوال بتوضيح واژه‌هاى فارسى آن همت گماشته است .\r\nفاتح الابيات در شش مجلد از شيخ اسمعيل انقروى مولوى معروف به « دده » پسر احمد مولوى ( م 1042 ه ) ؛ و نيز از همين مؤلف كتاب جامع الآيات در شرح آيتهاى قرآن و حديثها و شعرهاى عربى و بعضى از واژه‌هاى دشوار مثنوى بتركى .\r\nاسمعيل دده در اين كتاب گفته است كه چون بسال 1035 ه بشرح دفتر پنجم مثنوى رسيد نسخه‌يى از مثنوى به دست او افتاد كه تاريخ تحرير آن سال 814 ه و در هفت دفتر بود ، آن را خريد و بتمامى خواند و دانست كه بيقين از مولوى است ، درحالىكه مشهورست كه مولوى مثنوى را در شش دفتر نظم كرد . صوفيان مولويه اين سخن را سخت انكار كردند و بر او چهار اشكال وارد آوردند ليكن اسمعيل دده از اعتقاد خود باز نايستاد و آن اعتراض‌ها را مردود دانست و دفتر هفتم را هم شرح كرد . - همين اسمعيل دده در سال 1041 ( يكهزار و چهل و يك ه ) منتخبى از مثنوى فراهم آورد بنام « نصاب المولوى » و آن را بسه قسمت كرد : بخش نخست در آداب طريقت ، بخش دوم در آداب شريعت و بخش سوم در معرفت و حقيقت « 1 » .\r\nشرح مثنوى از محمد رضا صاحب مكاشفات رضوى ( سدهء يازدهم ه ) .\r\nشرح محمد قره‌طوى رومى متخلص به ضعيفى .\r\nشرح « روح البيان » از شيخ اسمعيل حقى ابن مصطفى اسلامبولى حنفى ( م\r\n\r\n\r\n","description":"","footnote":"\r\n( 1 ) - دربارهء همه اين شرحها بنگريد به : كشف الظنون ، ستونهاى 1587 - 1589 .\r\n","page_name":" 223 ","page_number":241},
  {"content":"\r\n\r\n1137 ه ) .\r\nشرح سيد عابد ده يعقوبى كابلى نقشبندى حنفى « 1 » .\r\nكتابهاى ديگر عرفانى از اين عهد داريم كه بصرافت طبع و ذوق مؤلفان ، خارج از دايرهء شرح و تفسير نوشته شده است مانند :\r\n« رياحين البساتين » به فارسى تأليف وحيد الدين ابو الحسن محمد مريد شيخ زين الدين الاسفر غانى بسال 971 در بخارا . اين كتاب در سيزده فصل نوشته شده و مراد از نگارش آن بيان بنيادهاى تصوف و « سلوك » است و در آن بسى حكايات از زندگانى پيغامبر اسلام و ياران او و پيشوايان تصوف آمده است تا سرمشق سالكان طريقت باشد . وحيد الدين در تأليف اين كتاب مأخذهايى را نشان داده است كه مؤيد مراجعهء او بمآخذ معتبر پيش مانند كشف المحجوب جلابى هجويرى ، كيمياى سعادت غزالى ، تذكرة الاولياء عطار ، نفحات الانس جامى و شواهد النبوهء جامى است . مطلبهاى اصلى كتاب عبارتست از بحث دربارهء : فنا ، ذكر و فكر ، تقرب ، ترك ، ادب ، تواضع ، حسن خلق ، حلم ، كمال نفس ، سخا ، كرامت ، مسائلى كه فارق ميان معتزله با ساير اهل سنت است « 2 » .\r\n« رسالة فى التوحيد » به فارسى ، تأليف شيخ نظام الدين عبد الشكور تهانيسرى « 3 » در « تحقيق سخن بعضى صوفيه كه در توحيد هفت مرتبه نهاده‌اند از علم اليقين و عين اليقين و حق اليقين و حقيقة الحق و حق الحقيقه . . . » . بلوشه حدس زده است كه اين شيخ نظام الدين همان جلال الدين محمود تهانيسرى باشد كه نامش در سفينة الاوليا آمده و پدرش اهل بلخ و موسوم بوده است به قاضى محمد ؛ در هفت سالگى همه علوم اسلامى\r\n\r\n\r\n","description":"","footnote":"\r\n( 1 ) - ايضاح المكنون فى الذيل على كشف الظنون ، تركيه ، ج 2 ، 1947 ، ستون 427 .\r\n( 2 ) - دربارهء اين كتاب بنگريد به :\r\n E . Blochet , Catalogue des manuscrits persans de la Biblio - theque Nationale , tome 1 , p . 112 - 113 . \r\n( 3 ) - خوانده شود : تانيسر .\r\n","page_name":" 224 ","page_number":242},
  {"content":"\r\n\r\nرا آموخته و بعد به خدمت شيخ عبد القدوس كنكوى درآمده و در ذى الحجهء 989 ه در نود و شش سالگى بدرود حيات گفته و در تهانيسر به خاك سپرده شده است « 1 » .\r\nاگرچه اين حدس بلوشه را عينا ياد كرده‌ام ليكن تنها تهانيسرى بودن دو تن دليل يكى بودن آن‌دو نمىتواند بود . همين مؤلف يعنى شيخ نظام الدين رسالهء ديگرى دربارهء لاهوت و ملكوت و بحث در وجوه سه‌گانهء واحديت ، احديت ، وحدت دارد به فارسى « 2 » .\r\n« الجواهر الخمس » به فارسى تأليف شيخ ابو المؤيد محمد بن خطير الدين كه رساله‌يى مختصر است دربارهء پنج موضوع عبادت ، زهد ، دعوت ، اذكار ، عمل محققان اهل طريقت . اين رساله را شيخ بسال 956 در گجرات نوشت « 3 » و عبد النبى العثمان الشطارى شرحى بر سومين بخش ازين رساله ( دربارهء دعوت ) پرداخته و بگفتهء خود در تهيهء آن از تأليف استاد خود شيخ سراج الدين عبد اللّه صوفى شطارى بنام كشف الانوار از شرح جواهر اسرار استفاده كرده است « 4 » .\r\n« ارشاد الطّالبين » رساله‌ييست فارسى بطريقهء صوفيان دربارهء توحيد و فنا .\r\nمؤلف آن يكى از مشايخ چشتيهء هند بنام جلال الدين محمود تهانيسرى است كه بسال 989 وفات يافته . اين رساله به چند بخش منقسم گرديده و هر بخش آن با واژهء « فصل » آغاز شده است « 5 » .\r\n« عشرهء كامله » رساله‌ييست به فارسى از خواجه محمد بن ابو محمد محمود بن محمد\r\n\r\n\r\n","description":"","footnote":"\r\n( 1 ) - بلوشه ، فهرست نسخ خطى فارسى كتابخانه ملى پاريس ، ج 1 ص 118 .\r\n( 2 ) - ايضا همان مأخذ و همان صفحه .\r\n( 3 ) - كشف الظنون ، استنبول ، ستون 614 .\r\n( 4 ) - بلوشه ، فهرست نسخه‌هاى خطى فارسى كتابخانهء ملى پاريس ، ج 1 ، ص 119 .\r\n( 5 ) - ايضا ، ج 1 ص 125 - 126 .\r\n","page_name":" 225 ","page_number":243},
  {"content":"\r\n\r\nدهدار شيرازى ( م 1016 ه ) « 1 » . وى از دانشمندان و عارفان و متكلمان سدهء دهم و آغاز سدهء يازدهم هجريست . اين دفتر را دربارهء ده مسئله از مسئله‌هاى عرفانى نگاشته و در آن داستانى از تكفير ابو سعيد ابى الخير ميهنى عارف بزرگوار آغاز سدهء پنجم هجرى آورده است .\r\n« درّ يتيم » رسالهء فارسى ديگريست از خواجهء دهدار كه بسال 1319 خورشيدى در شيراز چاپ شده . در اين رساله با همهء تظاهر بعرفان‌پيشگى طبقاتى از انديشه - مندان مانند حروفيان و سوفسطائيان و نقطويان را همراه ملحدان و كفّار هند در شمار پست‌ترين آفريدگان خداوند در مىآورد .\r\n« رسالهء توحيد » اثر ديگريست به فارسى از همين مؤلف در يك مقدمه و سه فصل و يك خاتمه .\r\n« وحدة الوجود » از خواجهء دهدار است بتازى دربارهء اينكه هستى منحصر است بذات واجب و همه موجودات پرتوى از آنند ؛ و بحث دربارهء اصالت وجود و اصالت عقل و علّيت هستى براى تشخّص و تفرّد و عينيّت علم واجب الوجود .\r\n« ترجمهء رسالهء اقرب الطرق الى الله » به فارسى از خواجهء دهدار . متن عربى اين رساله از آثار نجم الدين كبرى ( م 617 ه ) است « 2 » در سيروسلوك مشتمل بر ده قاعده :\r\nتوبه ، زهد ، توكل ، قناعت ، عزلت ، ملازمت ذكر ، توجه به خدا ، صبر ، مراقبت ، رضا . طامة الكبرى در اين رساله از ميان سه راه به خداوند ( يعنى : 1 - راه اهل معاملت و سنت 2 - راه اهل رياضت و مجاهدت 3 - راه اهل سلوك و محبت و جذبه ) راه\r\n\r\n\r\n","description":"","footnote":"\r\n( 1 ) - دربارهء او و آثارش بنگريد به :\r\nتاريخ نظم و نثر در ايران ، سعيد نفيسى ، ص 397 .\r\n Catalogue of the Persian Manuscripts in the British Museum , II , p . 816 . \r\nفهرست كتابخانهء دانشگاه تهران ، ج 3 ص 2257 - 2261 و ص 517 .\r\n( 2 ) - دربارهء اين كتاب و ديگر آثار نجم الدين كبرى بنگريد به همين كتاب ج 2 چاپ پنجم ص 1013 - 1014 .\r\n","page_name":" 226 ","page_number":244},
  {"content":"\r\n\r\nسوم را انتخاب كرده و شرطهاى ده‌گانهء آن را چنان كه گفته‌ام بيان مىنمايد .\r\n« رسالهء ذوقيّه » به فارسى از خواجهء دهدار « كه كلمه‌ييست برسم انموذج از ذوقيات عقلى و معقولات ذوقى بطريقى كه مطابق مشرب صافى صوفيه و متكلمين نيز باشد » .\r\n« رسالهء اصطلاحات صوفيان » از خواجهء دهدار به فارسى كه بنابر آنچه در آغاز آن آمده از كلام شيخ عبد الرزاق كاشى ( م 736 ه ) كه بتازيست گرفته شد .\r\n« رسالهء مشواق » به فارسى از ملا محسن فيض ( م 1090 ه ) دربارهء معنى و مقصود از پاره‌يى واژه‌ها و اصطلاحها كه صوفيان بويژه شاعران عارف پيشه به كار برده‌اند مانند رخ و زلف و خال و خط و شراب و ساقى و خرابات و بت و زنّار و جز آنها .\r\nمراد فيض از نگارش اين رساله آن بود كه حقيقت اشارات و تعريضهاى صوفيان را معلوم نمايد و از طعن و ملامت قشرپرستان دربارهء آنان پيش‌گيرى كند .\r\n« الحقائق القدسيّه و الرّقائق الانسيّه » يا « المبداء و المعاد » به عربى ، نوشتهء نور - الدين محمد بن مرتضى نوادهء برادر فيض ، كه در آن بعضى از مبحثهاى فلسفى و كلامى را بروش عارفان و با همان لحن و سبك مورد بحث قرار داده و كتاب خود را در سال 1105 بپايان برده است « 1 » .\r\n« الكلمات النوريّه و الآيات السريه » به عربى از همان مؤلف در هفتاد كلمه و يك خاتمه دربارهء مسئله‌هاى عرفانى و فلسفى همراه با شعرهاى فارسى « 2 » .\r\nسفينة الاولياء از محمد داراشكوه ( م 1069 ه ) پسر شاه جهان حاوى سرگذشت پيران طريقت جنيديه و قادريه و نقشبنديه و چشتيه و كبراويه و سهرورديه ، و زنان عارف و جز آن . اين كتاب در 1049 تأليف شد .\r\n« سكينة الاولياء » در شرح‌حال مشايخ قادريه از آغاز تا بعهد مؤلف آن دارا - شكوه . تأليف اين كتاب بسال 1059 خاتمه پذيرفت .\r\n\r\n\r\n","description":"","footnote":"\r\n( 1 ) - فهرست كتابخانه دانشگاه تهران ، ج 3 ، ص 489 .\r\n( 2 ) - ايضا همان كتاب و همان جلد ، ص 479 .\r\n","page_name":" 227 ","page_number":245},
  {"content":"\r\n\r\n« رسالهء حق‌نما » در تحقيقات عرفانى ، هم از داراشكوه كه بسال 1056 ه از نگارش آن فراغت يافت .\r\n« حسنات العارفين » متضمن شطحيات مشايخ پيش از مؤلف آن . اين كتاب را داراشكوه بسال 1062 نوشت .\r\n« مجمع البحرين » در مقايسهء عرفان اسلامى و هندى و يافتن وجه اشتراك ميان آن‌دو . اين كتاب را داراشكوه بسال 1065 تأليف كرد .\r\n« سرّ اكبر » يا « سرّ الاسرار » كه ترجمه‌ييست از بخشى از « اوپانيشادها » از زبان سانسكريت بپارسى بهمت داراشكوه و به يارى يكى از عالمان دينى هندو .\r\nدربارهء همهء اين اثرهاى پارسى داراشكوه كه بطبع رسيده و مشهور است بجاى خود توضيح كافى داده خواهد شد .\r\n« رسالهء صاحبيّه » اثريست از خواهر داراشكوه ، جهان آرابيگم دختر شاه جهان ، به فارسى . وى كه نخست بر طريقت چشتيه بود ، بپيروى از برادر بطريقهء قادريان پيوست و اين كتاب را بر شيوهء آنان بپارسى خوبى نوشت .\r\n\r\n","description":"","footnote":"","page_name":" 228 ","page_number":246},
  {"content":"\r\n\r\n\r\nفصل چهارم وضع علوم از سدهء دهم تا ميانهء سدهء دوازدهم هجرى\r\n\r\nوضع عمومى علوم\r\nدوره‌يى كه دربارهء آن مطالعه مىكنيم عهد انحطاط دانشهاى عقلى در ايران و انتقال آنها بكشورهاى مجاور . و دوران ترقى و توسعهء نهايى دانشهاى مذهبى دوازده اماميان در قلمرو دولت صفوى است .\r\nهنگامى كه شاه اسمعيل اول در رسمى كردن عقيدهء مذهبى خود كوشش مىكرد ، جمعى از دانشمندان ايرانى ، كه ميراث‌دار دانشهاى عقلى باز مانده از دوران تيمورى و بايندرى بودند ، و حاضر به ترك اعتقاد مذهبى خود نمىشدند ، بقتل رسيدند ، و دستهء كوچكى بدگرگونگى اعتقاد مذهبى تن درداده در ايران باقى ماندند و گروه بزرگى از آنان از بيم جان از ايران گريختند ؛ چنان كه دانشمندان خراسان بفرارود و بسرزمين هند پناه بردند و عالمان آذربايجان به خاك عثمانى و بسى از دانايان فارس و كرمان و خوزستان بعربستان . به همين سبب است كه در سدهء دهم هجرى شاهد وجود بسيارى از فرهيختگان ايرانى در كشورهاى چندگانهء ياد شده‌ايم كه همگى با زن و فرزند جلاى وطن كرده و در آن سرزمينها مانده‌اند و اين مسلما يكى از بزرگترين اثرهاى نامطلوبى بود كه رفتار شاه اسمعيل و سرخ‌كلاهان در محيط علمى\r\n\r\n","description":"","footnote":"","page_name":" 229 ","page_number":247},
  {"content":"\r\n\r\nايران بر جاى گذارد .\r\nاگر عهد صفوى براى جبران چنين زيان بزرگى مساعد مىبود مىتوانست هم جاى دانشمندانى را كه ايران در آغاز سدهء دهم از دست داده بود ، پركند و هم كاروان دانش را در فرصتى طولانى و مغتنم از مراحل تكامل بگذراند . اما چنين نشد و پادشاهان صفوى در دوران ممتد قدرتشان سعى خود را منحصر بتشويق و تربيت عالمان دين كردند و محيطى در ايران بوجود آوردند كه توانست فقط آماده براى تكامل سريع دانشهاى مذهبى شيعه باشد .\r\nويژگى چنين « علم » چنان كه مىدانيم ، اتكاء آنست بر گذشته و آنچه از « سلف صالح » بازمانده باشد . در اين گونه دانشها هرگونه استدلال و اثبات بر گرد محور نقل دور مىزند نه استناد بر عقل و فر نهادهاى بىطرفانهء آن ، و پيداست كه در چنين عوالمى از قاعده‌هاى مسلّم دانشهاى تجربى و اثباتى ، كه بنياد همهء پيشرفتهاى جهان نوين است ، خبرى نيست .\r\nچند انديشه‌مند فاضل هم كه در اين دوره ظهور كردند ، و نامها و اثرهايشان را پس ازين خواهيم ديد ، همه با اين روش كار خود را آغاز نموده و سپس در دنبال انديشه - هاى خود بفراخناى « عقل » و دانشهاى عقلى وارد شدند ، درحالىكه مرده ريگ پيشين را با خود داشتند و از قبول تأثيرهاى آن دست برنداشتند ؛ و اگر روشنتر بگوييم متفكّرانى بودند . در خدمت اعتقادات دينى خويش نه عالمانى بمعنى جهانى خود ، و بعيد نيست كه اگر بار « علم قال » را بر دوش عقل نمىنهادند ، راه به همان منزلهايى مىبردند كه همزمانانشان در مغرب‌زمين بدانها رسيدند .\r\nپس دورهء مورد مطالعهء ما از حيث علوم بهيچروى نمىتوانست نظير دورانى باشد كه بزرگان علم را در ايران ، مانند محمد بن موسى خوارزمى و رازى و ابو الوفاء بوزجانى و ابو ريحان بيرونى و همانندگان آنان ، پرورش داد . عهدى كه آن مردان بلندمرتبه را تربيت مىكرد هنوز در دنبال نهضت علمى اواخر عصر ساسانى و امتداد آن در اوايل عهد اسلامى ايران سير مىكرد ، و دوره‌يى كه ما در آن\r\n\r\n","description":"","footnote":"","page_name":" 230 ","page_number":248},
  {"content":"\r\n\r\nمطالعه مىكنيم نهضت فكرى اسلامى خاصى را كه از قرن پنجم و ششم هجرى در ايران آغاز شده بود ، و پيش ازين دربارهء آن گفت‌وگو داشته‌ايم ، ادامه مىداد ، و ازينروى عهد توقف در انديشه‌هاى پيشينيان و عدول نكردن از آن مقوله‌ها بود ، و اگر بحثى درمىگرفت در نحوهء تلقى آن مقولات بود نه از باب شكّ و ترديد در آنها يا قبول و انكار آنها بصرافت طبع .\r\nدر چنين احواليست كه استناد تام و تمام بر محفوظات رواج مىگيرد و پيداست كه هرچه اتكاء بر حافظه بيشتر شود از نيروى عاقله بيشتر كاسته مىشود ؛ چنين نيز بود تا بدانجا كه بيشتر عالمان اين دوره كه عنوان جامعيت در معقول و منقول را داشته‌اند مردمى بودند كه « متون » را از برداشته و حتى يكعدّه مثالهايى را كه پيشينيان در توضيح قاعده‌ها به كار برده بودند تكرار مىكرده و نيروى تغيير و تبديل آنها را بمثالهاى تازه‌تر و مأنوس‌تر فاقد بوده‌اند .\r\nاين نكته شايان توجهست كه تكامل و توسعهء شگفت‌انگيز دانشهاى مذهبى شيعه در اين دوره محصول همكاريهاى وسيع عالمان ايرانى با همطرازانشان بود كه از كشورهاى عربى زبان مىآمده و در ايران مىمانده و بتربيت عالمان جديد همّت مىگماشته‌اند .\r\nاما دربارهء دانشهاى عقلى عكس اين حالت وجود داشت يعنى آنها كه بدينگونه دانشها سرگرم بودند ، اگر احيانا در ايران تربيت مىيافتند ، از بازار كاسد علم در اين ديار مىگريختند و به خاك عثمانى يا بهند روى مىنهادند تا در آن جايها از حمايت و تشويق پادشاهان و صاحبان جاه و مقام بهره‌مند شوند . عادة تأليفهاى اين عالمان عقلى ايرانى ، اگر در خاك عثمانى بودند بيشتر بتازى و اگر در سرزمين هند سر مىكردند غالبا به فارسى بود . شمارهء عالمانى كه در ايران تربيت شده يا در اين ديار باقىمانده باشند در اين دوره كم بود و مطالعهء فهرست اين دسته از عالمان و آثارشان در همين جستار مىتواند گواه دعوى ما باشد .\r\nاما وضع عمومى دانشهاى معقول چنين بود كه : در آغاز اين عهد آنچه از\r\n\r\n","description":"","footnote":"","page_name":" 231 ","page_number":249},
  {"content":"\r\n\r\nحوزه‌هاى علمى دوران تيمورى و بايندرى باقىمانده بود ، به صورت ميراثى بمحيط نامساعد عهد صفوى انتقال يافت و بتدريج نيروى خود را از دست داد و بنهايت ضعف و سستى انجاميد . نتيجهء اين حال آن بود كه در قرن دهم و بخشى از سدهء يازدهم بنام گروهى از دانشمندان باز مىخوريم كه يا از عهد پيشين بازمانده و يا زيردست همين بازماندگان تربيت يافته بودند ولى چون اقتضاى زمان جويندگان جديد دانش را بسوى حوزه‌هاى مذهبى مىكشانيد ، طبعا از شمارهء عالمانى كه بدانشهاى رياضى و طبيعى روى آورند كاسته مىشد .\r\nمهمترين شاخه از دانشهاى معقول كه در اين دوره اهميّت و اعتبارى داشت منطق و حكمت بود كه آن هم با بازماندگان حوزه‌هاى علمى عهد تيمورى در ايران ، مانند شمس الدين محمد خفرى و غياث الدين منصور دشتكى آغاز شد و با مير داماد و صدراى شيرازى بدرجاتى جديد از ترقى ارتقاء جست و سپس در مرحلهء توقف و انحطاط تدريجى و شرح و تفسير و بازگويى سخن متقدمان و اكتفا بتعليم بعضى از متنهاى مشهور باقى ماند ، درحالىكه شديدا در استخدام دانشهايى از قبيل علم كلام و علم اصول ، و در خدمت دين براى استشهاد و اثبات پاره‌يى از آيات و اخبار درآمده بود ، و با تمام اين احوال از آسيب حمله‌ها و مخالفتهاى سخت كه از جانب بعضى عالمان مذهبى نظير محقق قمى و محمد باقر مجلسى و ديگران با آن مىشد ، در امان نماند .\r\nشمارهء كسانى كه در اين عهد ، در دانشهاى نظرى و رياضى و طبيعى كتاب نوشته باشند كم نيست اما نكته اينجاست كه : 1 ) بيشتر اين كتابها بدست عالمانى فراهم آمد كه در بيرون از ايران بسر مىبرده و گروهى از آنان ايرانى نبوده‌اند .\r\n2 ) از اين كتابها هرچه در دانشهاى عقلى است يا تكرار سخنان گذشتگان به صورتى ناقص‌تر از پيش ، و يا شرح و حاشيه بر آنها ، و يا تلخيص آنها و شرح آن تلخيص‌هاست ؛ و هيچ‌كار اساسى كه بتواند جاى كارهاى استادان بزرگ قرن چهارم و پنجم را بگيرد در اين عهد انجام نيافت مگر منحصرا بدست ملا صدراى شيرازى در معدودى از\r\n\r\n","description":"","footnote":"","page_name":" 232 ","page_number":250},
  {"content":"\r\n\r\nآثارش . اگر دوران ممتّد ثبات و ثروت صفوى با روشن‌بينى بيشترى همراه مىبود شايد براى آشنايى با دانشهاى عملى راهى پديد مىآورد چنان كه در بعضى از فنون مانند اسلحه‌سازى و ساعت‌سازى ، با تقليد از استادكاران و آموزندگان فرنگى ، اندك توفيقى حاصل شد ؛ و شگفت است كه شاه عباس صفوى باهوش خداداده‌اش ، در همان حال كه اجبار زمان را در استفاده از فنون غربيان احساس مىكرد از آن تنها براى توپ و تفنگ در مقابله با عثمانيان بهره برد و از هيئت‌هاى غربى براى راه بردن براز ترقياتى كه آغاز كرده بودند استفاده‌يى ننمود و فقط بمجالست با عالمان مذهبى و بزرگداشت آنان بسنده كرد .\r\n\r\nدورهء جامعيت\r\nاز ويژگيهاى دانش‌اندوزى در اين دوران ، كوشش در راه جامعيت است ، يعنى رسيدن بدرجه‌يى كه بلوغ بمرحلهء نهايى آن تلقّى مىشد و چنين مرتبه‌يى حاصل نمىگشت مگر با دانستن يك دورهء كامل از همهء دانشهايى كه بتدريج در تمدن اسلامى رسميت و قبول عام يافته بود و آن مقدماتى است از طبيعى و رياضى و بحثهايى در حكمت مقبول نزد مسلمانان و همراه كردن آنها با همهء دانشهاى شرعى از تفسير و حديث و كلام و فقه و مقدمه‌ها و شعبه‌هاى آنها . سعى در رسيدن بچنين جامعيتى طبعا از آن هنگام معمول شد كه دانشهاى متداول در تمدن اسلامى بمرحلهء نهايى تدوين رسيد و سپس كتابهاى درسى معينى در هر باب شناخته شد و براى تعليم و تعلّم به كار رفت و اگر بجلدهاى پيشين اين كتاب مراجعه كنيد خواهيد ديد كه اين وضع از پايان قرن هفتم و بويژه در سدهء هشتم هجرى به پيش آمد و از آن ببعد است كه طالبان مستعد علوم توانستند با يك دوره تحصيل منظم در هر دانشى كتابى معين را نزد استاد بخوانند و يك دوره از متون را باصطلاح خود از نظر بگذرانند و جامع همهء آن دانشها شوند و حال آنكه پيش از آن دانشمندان معدودى كه بندرت چنين مرتبه‌يى مىيافتند ناگزير بودند از راه تحقيق طولانى و تحمل رنج فراوان و صرف عمرى دراز در چنين راه دشوارى قدم نهند .\r\n\r\n","description":"","footnote":"","page_name":" 233 ","page_number":251},
  {"content":"\r\n\r\nدر دوران صفوى بعضى از عالمان را مىشناسيم كه جامع معقول و منقول بوده و در بيشتر آن دانشها اثرهايى از خود بازنهاده‌اند مانند غياث الدين منصور دشتكى و مير داماد و صدر الدين شيرازى و آقا حسين خوانسارى و ملا محسن فيض و چند تن ديگر .\r\nاين طالبان جامعيت در حفظ ميراثهاى علمى گذشتگان بواقع تحمل زحمت مىكردند و در محيطى كه فاقد بسيارى از وسيله‌ها براى تكميل اطلاع دانش‌طلبان بود ، براى آموختن هر مطلب در زاويه « حجره » هاى مدارس شبها را بسپيده‌دمان مىكشانيدند و در راه دانشهايى كه هيچگاه به نتيجهء محسوس نمىانجاميد زندگانى را بانجام و آغازى را بفرجام مىبردند .\r\nيكى از همدورگان مقدس اردبيلى ( م 993 ه ) ملا حبيب اللّه شيرازى معروف به ميرزا جان باغ نوى « 1 » ( م 994 ه ) بود كه هردو نزد جمال الدين محمود شيرازى شاگرد جلال الدين دوانى درس مىخوانده و از دانشمندان جامع عهد خود شده‌اند .\r\nباغ نوى از عالمان متكلم اصولى منطقى و صاحب چند اثر معروف در اين زمينه - هاست . دربارهء او نوشته‌اند كه از كثرت اشتغال بمطالعه و تحقيق و دقت در متنهاى درسى و علمى شبها را ببامداد مىكشانيد و حتى براى ريختن پيشاب از جاى بر نميخاست چنان كه چون بامداد به پيشابگاه مىرفت ازو با پيشاب خون مىتراويد و صاحب روضات درين‌باره توضيحى دارد كه بايد خواند « 2 » !\r\nگاه بهمراه اين گونه مرارتها كه طالبان علم بر خود مىگماردند بارهاى سنگينى از زحمت و رنج استادان هم بر دوش آنان گذارده مىشد و در اين‌باره خوبست داستان دانش‌آموزى سيد نعمة اللّه جزائرى شوشترى ( م 1112 ه ) را بخوانيم كه چگونه با همدرسان خود براى خانه ساختن آموزگار سنگ و آجر مىكشيد و يا\r\n\r\n\r\n","description":"","footnote":"\r\n( 1 ) - منسوب به « باغ نو » محله‌يى در شيراز .\r\n( 2 ) - دربارهء اين توضيح « طبيبانه » و شرح‌حال ميرزا جان بنگريد به : روضات الجنات ج 3 ، ص 12 و نيز به ج 1 ص 82 ذيل ترجمهء مقدس اردبيلى .\r\n","page_name":" 234 ","page_number":252},
  {"content":"\r\n\r\nچون ياران ديگر بارهاى استاد را از اينجا بدانجا مىبرد و در همان حال چگونه از تهيدستى و گرسنگى پوست خربزه را كه بر زمين افگنده بودند به آب مىشست و بجاى طعام صرف مىكرد « 1 » .\r\nاز اين نمونه‌ها در تاريخ علم و عالمان دورهء اسلامى ما خاصه در چهار پنج قرن اخير بسيار است و اتفاق را بيشتر دانشمندان و اديبان و شاعران ما در چنين حالى از تهىدستى و با رنجبرداريهاى بسيار در راه دانش‌آموزى بمرتبه‌هاى بلند رسيده و در تاريخ ايران نام‌آور شده‌اند و تا روزگار تحصيل من و همدرسانم هنوز نمو - دارهايى ازينگونه جوانان تنگدست رنجبردار ديده مىشدند كه بسّد رمقى بسنده مىكردند و در راه تحصيل دانش شب از روز باز نمىشناختند .\r\nاما اين گونه رنجبرداريها بكوشش كسى مىمانست كه تخم در شوره‌زار افگند . سعى در شناخت جهانى كه پروردگار دانا هر حركت و تحول را در آن تابع قانونى خاص كرده ، ممكن نيست مگر در تماس مستقيم با همان جهان حركت و تحوّل ، و چنين تماس براى كسى كه در درياى الفاظ غوطه‌ور باشد و تخيلات پيش ساخته‌يى را در گوشهء انزواى خود بنيروى منطق ارسطويى اثبات كند ، هرگز ميسر نيست و او هيچگاه بدان نتيجه‌ها نمىرسد كه طرفداران تجربه و استقراء رسيده‌اند .\r\nكسانى كه در حوزهء دانش‌هاى تجربى و اثباتى سنت‌گرايى آغاز كرده و خود را در تاروپود گفتارهاى گذشتگان درافگنده باشند و از اين « زندان ابد » راهى بعالم خارج نجويند ، فقط در همان عوالم ابتدائى گذشته باقى مىمانند و هرگز بمحيطى كه جهان تازگيهاست نمىرسند چنان كه اين « جامعان علوم » كه آنهمه در درك گفتار پيشينيان رنج مىبرده و شرح و حاشيهء پيروان آنها را در تفسير و اثبات گفتارهايشان بدفعات مىخوانده‌اند هم هيچگاه بجايى نرسيدند و تنها ارزش وجودى آنان نگهداشت نسبى ميراثهاى فكرى گذشته بود .\r\n\r\n\r\n","description":"","footnote":"\r\n( 1 ) - در كتاب قصص الحكما چاپ لكنهو بنقل از گفتار سيد نعمة اللّه جزائرى شرح مفصل اين مرارتها آمده است . ترجمه تاريخ ادبيات برون ، ج 4 ص 234 .\r\n","page_name":" 235 ","page_number":253},
  {"content":"\r\n\r\n\r\nزبان علمى\r\nنكتهء ديگر كه در اين طرح كليات شايستهء گفتنست آنكه زبان اصلى اين عهد در دانشهاى شرعى عربى بود و فارسى درين مورد عنوان زبان درجهء دوم داشت . تقريبا تمام كتابهاى اصلى كه در همهء دانشهاى شرعى ، مگر تفسير قرآن . نوشته شده و يا كتابهاى اساسى حكمت ، بتازيست و آنچه درين رشته‌ها به زبان فارسى نوشته‌اند ، اگرچه كم نيست ، ليكن هميشه در شمار كتابها و رساله‌هاى درجهء دوم و سومست ، و يا ترجمه‌هاييست از كتابهاى اساسى شيعه براى آنكه عامهء اهل ايران را به كار آيد ، و بندرت كتابى مشهور مثل جامع عباسى به فارسى تدوين شده است .\r\nدر پاره‌يى از دانشها مانند رياضيات و هيئت و نجوم و پزشكى و داروشناسى غلبه با كتابهاى فارسيست چنان كه مىتوان درينگونه علوم زبان فارسى را مقدم بر زبان عربى دانست و البته اين نهضتى است كه از دوران پيش بعهد صفوى انتقال يافت . و اين نكته هم نبايد فراموش شود كه باقتضاى عهد هيچيك ازين دسته كتابها در مقام و مرتبهء كتابهاى معتبر قديم كه به همين زبان نوشته شده باشد مانند دانشنامه و ذخيره يا اثرهاى مشهور افضل الدين كاشانى و نظاير آنها نيست .\r\n\r\nمدرسه‌ها و مركزهاى تعليم\r\nشمارهء مدرسه‌ها در دوره‌يى كه مطالعه مىكنيم بسيار بود ، چه آنها كه از قديم ، خاصّه از دوران تيمورى بازمانده بود و چه آنها كه در عهد صفوى ساخته و بر جويندگان دانشهاى دينى وقف كرده بودند . البته هنگام تحقيق دربارهء محلهاى تعليم دانشهاى شرعى نبايد تنها بمدرسه‌ها بسنده كرد چه شمارهء بزرگى از مسجدها هم بايد درين رديف درآيد ؛ درين دسته از مسجدها علاوه بر شبستان و محل عبادت حجره‌ها و مدرس‌هايى وجود داشته و دارد كه به كار تعليم دانشهاى دينى مىآيد و عكس اين حالت براى دسته‌يى از مدرسه‌ها هم وجود دارد .\r\nدر اينجا ذكر فهرست‌وار همهء مدرسه‌ها و مسجدهايى كه براى تدريس محل استفاده بود ، دشوارست زيرا ذكر همهء آنها نوعى تكرار در ارائهء نمونه است مثلا در اصفهان شمارهء مدرسه‌هاى موجود بسى مىرسد كه مهمترين آنها از عهد صفويست\r\n\r\n","description":"","footnote":"","page_name":" 236 ","page_number":254},
  {"content":"\r\n\r\nو عدد مسجدها كه بيشتر محل درس و بحث نيز هست از يكصد و هشتاد در مىگذرد .\r\nاز ميان مدرسه‌هاى قديم مدرسهء ملا عبد اللّه ( م 1022 ه ) از دوران شاه عباس بزرگ است كه بفرمان او بنا شده . در عهد شاه عباس دوم دو مدرسه بنام جدّهء بزرگ و جدهء كوچك در سالهاى 1058 و 1059 ه بنا شد . - بعضى از مدرسه‌ها و مسجدها باختصاص براى عالمان همزمان پادشاهان بنا شده است مانند مدرسهء ملا عبد اللّه كه پيش ازين گفتيم و مسجد شيخ لطف اللّه و مسجد حاج آقا رحيم ارباب و مسجد قاضى هندى و مدرسهء صدر و مدرسهء صدر خواجو و جز آن . از ميان همهء مدرسه‌هاى اصفهان مدرسهء چهارباغ يا مدرسهء مادر شاه يا مدرسهء سلطانى از باب ظرافت و نفاست معمارى و كاشىكارى كم نظير خود مهمتر و عالىتر و از جملهء اثرهاى كم‌نظير قديمست . بناى اين مدرسه در حدود سال 1128 ه بفرمان شاه سلطان حسين بپايان رسيد و پادشاه خود حجره‌يى در آن مدرسه داشت و بعضى از اوقات خود را در آنجا بدرس و و فحص مىگذرانيد . از ميانهء اين مدرسه‌جويى مىگذرد و آن را صحن بزرگى با حجره‌هاى متعدد و مسجد و حوض خانه و آشپزخانه است .\r\nاز مدرسه‌هاى معروف ديگر كه در عهد صفويان ساخته شد مدرسهء نوّاب است در خيابان نادرى مشهد كه در دوران سلطنت شاه سليمان بسال 1086 بوسيلهء ميرزا صالح نقيب رضوى بنا گرديد . مدرسهء ملا محمد باقر در همان شهر و از دورهء همان پادشاهست كه بسال 1083 احداث شد و مدرسهء ميرزا جعفر در شمال شرقى صحن عتيق مشهد ( سال 1059 ه ) و مدرسهء خيرات خان از دوران شاه عباس دوم « 1 » .\r\nاز آثار عهد صفويه و زنديه در شيراز مىتوان اين مدرسه‌ها را نام برد : مدرسهء حكيم ، مدرسهء محبيه ، مدرسهء مقيميّه « 2 » ، مدرسهء خان ، مدرسهء ايمانيه ، مدرسهء تقويه ،\r\n\r\n\r\n","description":"","footnote":"\r\n( 1 ) - سالنامهء شرق ، مشهد ، سال 1318 ه ش .\r\n( 2 ) - مدرسهء مقيميه را حاجى مقيم نامى از طايفهء آتشىها در اواخر عهد صفويان ساخت ( آثار عجم ص 497 ) .\r\n","page_name":" 237 ","page_number":255},
  {"content":"\r\n\r\nمدرسهء خنجيه ، مدرسهء دشتكيه « 1 » ، مدرسهء زينبيّه ، مدرسهء شريفيّه ، مدرسهء صالحيه ، مدرسهء مؤمنيّه ، مدرسهء محسنيّه ، مدرسهء محمّديه ، مدرسهء هاشميّه ، مدرسهء باهليّه ، مدرسهء قوام ، مدرسهء نظاميّه « 2 » .\r\nبيشتر اين مدرسه‌ها در دورهء قاجاريان و در زمان سلسلهء پهلوى بازسازى شد و نام بعضى از آنها بسبب همين بازسازيها چند بار تغيير يافت ، مثلا مدرسهء حكيم را كه در عهد صفويان بنا شده بود ، هم در آن دوران تعمير كردند و چون چندى بعد ميرزا آقاى حكيم شيرازى از عالمان عهد قاجارى در آن تدريس مىكرد بدين نام معروف شد . مدرسهء محبيّه از آثار ميرزا محب اللّه مستوفى بود كه آن را بسال يكهزار و اندى بنا نهاد و بعدها ميرزا على اكبر نامى آن را مرمت كرد و به همين سبب آن را مدرسهء ميرزا على اكبر هم ناميده‌اند . مدرسهء نظاميه كه از آثار قديم بود يك‌بار بهمت ميرزا نظام الملك وزير فارس بسال 1070 تعمير شده و بنام او شهرت يافت و سپس بسال 1294 ه بفرمان حاجى معتمد الدوله فرهاد ميرزاى قاجار بدست محمود خان مرودشتى مرمت شد و گويند ملا احمد اردبيلى ( م 993 ه ) چندى در آن مدرسه تدريس مىكرد . مدرسهء خان از بناهاى اللّه وردى خان سردار معروف عهد صفوى و پسرش امام قلى خان است كه بسال 1024 ه بنا كرد و املاك بسيار بر آن وقف نمود . فرصت الدوله شيرازى اين مدرسه را چنين وصف كرد : « اين مدرسه از ديگر مدرسه‌ها بزرگتر و باشكوه‌تر است . دورتابدورش سى و دو حجره است و به همين عدد است حجرات فوقانيه‌اش و بهرچهار سمت آن طاقى بلند و ايوانى دلپسند ساخته‌اند و پيشانى طاقها و حواشى رواقها را بكاشيهاى الوان زينت داده و سوره‌هاى قرآن نوشته‌اند . حوضى بزرگ هشت گوشه در وسط آنست و برفراز كرياس دالانش\r\n\r\n\r\n","description":"","footnote":"\r\n( 1 ) - آن را مدرسهء منصوريه هم گويند و از ساخته‌هاى امير صدر الدين محمد دشتكى است در سال 883 ه براى پسرش غياث الدين منصور .\r\n( 2 ) - فارسنامهء ناصرى ص 162 - 163 و آثار عجم فرصت الدوله شيرازى ، بمبئى 1354 ه ق ، ص 494 - 498 .\r\n","page_name":" 238 ","page_number":256},
  {"content":"\r\n\r\nيك ارسى هفت دهنهء بزرگ است كه در آن صدر المتألهين شيرازى مباحثه مىفرموده » « 1 »\r\n\r\n1 - دانشهاى دينى\r\n\r\nمراكز تجمع طالبان علوم شرعى\r\nدر تاريخ تعليم و تعلّم دانشهاى دينى اين عهد چند حوزهء عمده در ايران براى گردآمدن مدرسان آن دانشها و طالبان علم شهرت يافته و علاوه بر آنها حوزه‌هاى ديگرى هم در خارج از ايران يعنى در شهرهاى عراق محل توجه قرار گرفته بود . طبعا اين حوزه‌ها در شهرهايى مستقر بود كه يا اهميت و ارزش سياسى و اقتصادى داشته و محل تمركز جمعيت و ثروت كافى بوده است و يا مؤمنان بسبب مركزيت مذهبى بدانها اقبال مىنموده‌اند ، خواه در ايران و خواه بيرون از آن و حتى در قلمرو دولت عثمانى و محل نفوذ اهل سنّت . شهرهايى از قبيل شيراز ، تبريز ، قزوين ، اصفهان و مراكز ولايتها و ايالتهاى پرثروت از دستهء اول و شهرهايى چون مشهد ، قم ، كربلا و نجف از دستهء دوم بود . پيداست كه در عهد صفويان پايتخت‌هاى آنان خاصه آخرين آنها اصفهان بعنوان مركز اساسى دانشهاى دينى و محل تجمع استادان معروف و شا - گردان متعدد آنان بود .\r\nبنابر عادتى كه از ديرباز ميان مسلمانان جارى بود ، مجلسهاى درس شرعى معمولا در مدرسه‌ها و گاه در مسجدهايى كه قسمتى از آنها براى استفادهء درسى ساخته شده بود ، تشكيل مىيافت و در آنها حجره‌هايى براى اقامت شاگردان و استادان وجود داشت و ما پيش ازين نمونه‌هايى از اين هردو تربيت‌گاههاى شرعى را ذكر كرده‌ايم .\r\nباز هم بخوى ديرين مسلمانان ، خواه استاد و خواه شاگرد ممكن بود در يكى\r\n\r\n\r\n","description":"","footnote":"\r\n( 1 ) - آثار عجم ، بمبئى 1354 ه ق ، ص 495 .\r\n","page_name":" 239 ","page_number":257},
  {"content":"\r\n\r\nاز مركزهاى تجمع و شهرها كه گفتيم اقامت كند و از آنجا بجاى ديگر نرود ولى بعضى ديگر هرچندگاه در يكى از شهرها بسر مىبردند چنان كه در شرح عالمان اين عهد گروه بزرگى از شاگردان را مىبينيم كه در طلب علم از شهرى بشهرى و حتى از كشورى بكشورى ديگر مىرفتند و همچنين استادانى را مىشناسيم كه شهر علمى و درسى خود را چندبار تغيير مىدادند و عاقبت در يكى از آنها اقامت دائم مىگزيدند .\r\nاما تربيت‌شدگان آنان‌كه خود را براى خدمتهاى شرعى آماده مىكردند بنابر عادت پس از اخذ درجهء اجتهاد و « اجازه » هاى درسى و روايتى به شهر و ديار خود باز مى - گشتند و تنها سرآمدان آنها در مركزهاى مهم علمى باقى ماندند تا جاى استادان پيشين را در تعليم و تأليف يا احراز منصب‌هاى عالى دينى بگيرند .\r\n\r\nتدوين نهائى دانشهاى مذهبى شيعه\r\nاين نكته را نبايد فراموش كرد كه عالمان علوم شرعى در اين عهد كه عصر غلبهء شيعهء دوازده امامى در ايران بود ، با سعى فراوان و بر بنياد كوششهاى محّدثان و فقيهان و متكلمان پيشين خود توانستند بتدوين نهائى دانشهاى مذهبى شيعه برسند . هرچه حديث و خبر ، خواه صحيح و خواه ضعيف كه بر طريقهء دوازده اماميان روايت شده بود جمع كردند ، از آنها دفترها ساختند و دربارهء آنها بهر نوع تحقيق كه ممكن بود اعم از استخراج احكام و اندرزها و دستورهاى زندگانى و جز آن پرداختند ؛ و دربارهء وجوه مختلف احكام فقهى اعم از آنكه واقعى باشد يا فرضى مطالعه كردند و كتابهاى موجز و مشروح در مجموع احكام فقه شيعه تأليف كردند ؛ و در علم كلام و تفسير و تدوين ادعيه و اذكار آخرين كوششهاى خود را به كار بردند و خشك و ترى در اين راه باقى ننهادند و اين تنها توفيقى بود كه اين عالمان بىشمار در راه « علم » حاصل كردند .\r\nدر اين راه طولانى تدوين پستيها و بلنديها بسيار بود . بعضى از عالمان دين در رعايت امامت علمى نامبردار و گروهى ديگر يا در اين باب گشاده دست و يا يكباره به اين خوى عالمانه بىاعتنا بودند . نتيجهء اين بىاعتنايى از طرفى و اصرار\r\n\r\n","description":"","footnote":"","page_name":" 240 ","page_number":258},
  {"content":"\r\n\r\nدر انتساب هر كمالى بگذشته و رفع هر نقصانى از راه استناد بحديث و خبر و يا اثبات هر ادّعايى از مدّعيات شيعه بجعل خبر و حديث مىكشيد و گروهى از عالمان شيعه را در چهار قرن اخير مىشناسيم كه مطلقا در اين راه ترديدى به خود راه نمىدادند و هرگاه موقع و مقام را مقتضى مىديدند بجعل خبر مىپرداختند و يا حديثى را به اعلم بضعف و حتى اطمينان بجعل آن روايت مىكردند و ما در جاى خود بنمونه - هايى ازين خبرسازيها باز خواهيم خورد .\r\n\r\nملّيت عالمان شرع\r\nپديدآورندگان اين آثار دينى بر دو دسته بودند : آنها كه اصلشان از شيعيان سرزمينهاى ديگرى مانند لبنان خاصه جبل عامل ، بحرين ، و بعضى از شهرهاى شيعه‌نشين عراق و امثال آنها بود ، و آن گروه كه منشاء ايرانى داشتند و در آغاز كار بيشتر زيردست گروه نخستين تربيت مىشدند .\r\nپيش ازين دربارهء علت دعوت عالمان شيعى غير ايرانى از بحرين و عراق و لبنان بايران و روى آوردن آن گروه بشهرهاى اين كشور سخن گفته‌ايم . از ميان اين طبقه خاندانهايى را مىشناسيم كه از آغاز عهد صفوى بايران آمده در شهرهايى كه مركزيتى داشت توطن اختيار كردند . اينان يا بدعوت و خواهش پادشاهان صفوى و يا بميل و علاقهء خود ايران را چون ميهى نو برگزيدند و انگيزهء بنيادى در اين امر نياز ايرانيان شيعى بداشتن عالمان مذهبى بود زيرا بر اثر فترت ديرين كيش دوازده امامى در ايران ، فقيهان اين فرقه نسبت بنياز همگان نادر بودند و به همين سبب دولت صفوى مهاجران مذكور را از طريق دعوت و تعيين « سيورغال » به كار خود تشويق و تحريض مىكردند ، و چون اين مهاجران در « بلاد عجم » به آب و نان مىرسيدند طبعا همديارانشان نيز بدنبال آنان به راه افتادند و هريك شهرى از اين كشور را براى باشيد نگاه خود برگزيدند . بعضى از اينان در آغاز ورود اصلا فارسى نمىدانستند « 1 » ليكن چيزى نمىگذشت كه به حكم احتياج فارسى مىآموختند\r\n\r\n\r\n","description":"","footnote":"\r\n( 1 ) - مثلا سيد نعمة اللّه جزائرى شوشترى ، از عالمان ، مشهور مذهبى در اواخر عهد صفويان\r\n","page_name":" 241 ","page_number":259},
  {"content":"\r\n\r\nو گاه خود يا فرزندانشان بتأليف كتابها و رساله‌هايى بپارسى نوفيق مىيافتند ، ولى از بيان اينكه « قومى از عرب‌اند » امتناعى نداشتند و بهرحال زبان اصلى و رسمى آنان در تأليف و تعليم عربى بود ، و اين زبان رسمى علمى در حوزهء تعليمى آنان و شاگردان و جانشينشان همچنان بقّوت خود باقى ماند .\r\nاز جملهء نخستين عالمان شيعه كه بدعوت شاهان صفوى بايران آمدند نور - الدين على بن حسين بن عبد العالى كركى عاملى معروف به محقق ثانى ( م 940 ه ) « 1 » است كه بسيار مورد احترام عالمان شيعى بعد از خود است . وى پيش از آنكه بايران آيد هر سال هفتاد هزار دينار از شاه اسمعيل وظيفه داشت تا آن مبلغ را ميان طالبان دانشهاى مذهبى شيعه تقسيم كند ، و اين نشان از نيازى مىدهد كه آن پادشاه بتربيت عالمان شرعى شيعه و حلب آنان بايران احساس مىكرد . محقق ثانى در عهد شاه تهماسب از شام بمصر و از آنجا بعراق عرب و سپس بايران سفر كرد و در قزوين به خدمت پادشاه رسيد و آن شاه براى او سالانه هفتصد تومان « سيورغال » تعيين كرد\r\n\r\n\r\n","description":"","footnote":"\r\nهنگامى كه با برادرش در راه مهاجرت بايران ، بشيراز رسيدند ، از يكى از آشنايان اين عبارت را آموخته و بحفظ سپردند كه : « مدرسهء منصوريه را مىخواهيم » و با تكرار آن به راه افتادند .\r\nاو خود در سرگذشت خويش اين داستان را چنين شرح داده است : « . . . پس با پاى برهنه آن راه را طى كرديم ، و من يازده ساله بودم ، و در وقت نماز صبح بشيراز رسيديم . پس بخانهء آن شيخ كه با ما بود رفتيم و منزلش از مدرسهء منصوريه دور بود و ما مىخواستيم در آن مدرسه منزل كنيم زيرا كه بعضى از اقارب ما در آنجا بود . پس آن شيخ گفت كه اين راه را بگيريد و بگوئيد كه : مدرسهء منصوريه را مىخواهيم ! و ما فارسى نمىدانستيم . پس ما رفتيم و سخن را تقطيع كرديم ، يك كلمه را من ضبط كردم و كلمهء ديگر را آن ديگرى ضبط كرد . پس هركه را مىديديم يكى مىگفت مدرسهء منصوريه و آن ديگرى مىگفت مىخواهيم تا به آن مدرسه رسيديم » ( نقل از ترجمهء تاريخ ادبيات برون ، ج 4 ص 233 - 234 و آن خرد منقرلست از كتاب قصص العلما چاپ تهران ، ص 333 .\r\n( 1 ) - دربارهء او بنگريد به لؤلؤة البحرين ص 151 - 154 ؛ روضات الجنات ج 4 ص 360 - 375 ؛ فهرست مدرسهء عالى سپهسالار ، ج 1 ص 379 - 380 و جز آنها .\r\n","page_name":" 242 ","page_number":260},
  {"content":"\r\n\r\nو مزارعى در عراق براى او و اولادش وقف نمود . محقق كركى عدهء كثيرى از فقيهان و محدثان شيعى را تربيت كرد كه همگى منشاء تربيت گروه بزرگى از عالمان ديگر شدند و بعضى از آنان كسانى بودند كه از جبل عامل يا از عراق و بحرين آمده بودند و بعدها در شمار عالمان شيعى ايران قلمداد شدند . پسر محقق ثانى يعنى عبد العالى بن شيخ على كركى « 1 » و دخترزادگانش سيد حسين بن سيد ضياء - الدين كركى عاملى « 2 » و سيد حسين بن سيد حيدر كركى عاملى « 3 » از ميان اخلاف او شهرت يافته از طرف پادشاهان صفوى بشغل قضاء قزوين و اردبيل و جز آن گمارده شدند و چنان كه مىدانيم يك دختر محقق ثانى مادر مير محمد باقر بن مير شمس الدين داماد بوده است كه پدرش بسبب مصاهرت با محقق عنوان « داماد » يافت .\r\nهمين محقق كركى بشاه تهماسب توصيه كرد تا دانشمند شاعى ديگرى را از حبل عامل شام بايران بخواند و او عزّ الدين حسين بن عبد الصمد جبعى عاملى ( م 984 ه ) پدر شيخ بهاء الدين عاملى است كه در عهد شاه تهماسب بايران آمده چندى در اصفهان بود و سپس بامر شاه تهماسب مدتى بنوبت شيخ الاسلام قزوين و خراسان و هرات شد و اگرچه بعد از چندى خدمت ببحرين رفت و همانجا ماند ليكن پسرش بهاء الدين بفرمان شاه تهماسب در ايران ماندنى شد .\r\nشيخ حرّ عاملى ، محمد بن حسن بن على ( م 1104 ه ) كه از سال 1073 در مشهد مجاورت اختيار كرده و همانجا در گذشته كتاب مشهور خود امل الآمل را دربارهء عالمان جبل عامل نوشته و در آنجا چه از خاندان محقق ثانى و چه از خاندان خود مؤلف و ديگر عامليان عدهء كثيرى را مىيابيم كه دنبال كارهاى فقهى بايران آمده در شهرهاى مختلف ماندند و ايرانى شدند .\r\nاز البحرين و عراق نيز گروه بزرگى از عالمان مذهبى شيعه بشيوهء عامليان عمل\r\n\r\n\r\n","description":"","footnote":"\r\n( 1 ) - دربارهء او رجوع شود به روضات الجنات ج 4 ص 199 ببعد .\r\n( 2 ) - ايضا روضات ج 2 ص 320 ببعد\r\n( 3 ) - ايضا همان جلد ص 62 ببعد .\r\n","page_name":" 243 ","page_number":261},
  {"content":"\r\n\r\nكردند و خود و فرزندانشان بايران مهاجرت نمودند و در اين سرزمين بخدمات شرعى اشتغال ورزيدند و همينجا ماندند .\r\nاين مهاجرتها تا پايان عهد صفوى هيچگاه منقطع نگرديد . مثلا يكى از شاگردان و همكاران معروف ملا محمد باقر مجلسى در تأليف كتاب بحار الانوار دانشمنديست بنام سيد نعمة اللّه جزائرى كه پيش ازين هم چند بار بمناسبت نام او را ديده‌ايد . وى باتفاق برادرش بايران آمد و در شيراز نزد چند تن از عالمان عرب‌نژاد كه آنجا مجتمع شده بودند مانند سيد هاشم احسائى و شيخ جعفر بحرانى و شيخ عبد على الحويزى درس خواند و چندى هم از محضر ميرزا ابراهيم پسر ملا صدرا شيرازى بهره‌مند بود و سپس باصفهان رفت و از چند عالم دانش آموخت و سرانجام در شوشتر مستقر گرديد و بشوشترى معروف شد و پسرش سيد نور الدين على و نواده‌اش سيد عبد اللّه هردو از محدثان و فقيهان معروف ايران شدند .\r\nدومين فرقهء عالمان مذهبى اين عهد آنها هستند كه از منشاء ايرانى بوده‌اند .\r\nاز اين گروه دستهء كوچكى بازماندهء عهد تيمورى و يا تربيت شدگان آنان بودند كه بيشتر بدانش‌هاى عقلى و كمتر بدانشهاى شرعى اشتغال داشتند و از ميان آنان مردان بزرگى مثل غياث الدين منصور دشتكى و شمس الدين محمد خفرى ( م 942 ه ) و مصلح الدين محمد لارى ( م 979 ه ) و ملا ميرزا جان باغ نوى شيرازى ( م 994 ه ) و مانندگانشان را مىشناسيم ؛ و دستهء بزرگتر ايرانيانى بودند كه زيردست عالمان غير ايرانى مذكور تربيت يافتند و به زودى رياست بيشتر حوزه‌هاى مذهبى را در دست گرفتند و بنوبهء خود بتربيت عالمان ايرانى جديد در دانشهاى شرعى پرداختند مانند شيخ محمد تقى مجلسى و پسرش ملا محمد باقر مجلسى و آقا جمال خوانسارى و پسرش آقا حسين و پسر او آقا جمال . . . وعدهء كثير ديگر كه بجاى خود نام و اثرهاى آنان را خواهيم ديد .\r\n\r\nقراءت قرآن\r\nدانشهاى مربوط به قرآن طبعا در اين دوره‌هم روى رزمهء همهء دانش‌هاى دينى بود و از آن جمله قراءت قرآن و علم تجويد\r\n\r\n","description":"","footnote":"","page_name":" 244 ","page_number":262},
  {"content":"\r\n\r\nاست . با آنكه قدمهاى بسيار اساسى دربارهء اين علم در دورانهاى گذشته ، خاصه در نخستين قرن‌هاى هجرى ، برداشته شده بود ، باز هم در اين دوره كتابهايى در اين باب تدوين شد كه البته ارزش كتابهاى قديم را ندارد . از آن جمله است :\r\nترجمهء « الدّر النّظيم » از عربى به فارسى بدست احمد بن حاجى محمد سكّاكى طبسى كه كار خود را در سال 926 ه بپايان رسانيد . اين كتاب حاوى مطالبى است در فضائل تلاوت قرآن و آداب و طريقهء ختم آن و اثرها و خاصيت‌هاى آيه‌ها و سوره‌هاى قرآن « 1 » .\r\nالكشف عن القراءات السبع تأليف قاضى سعيد قمى ( م 1103 ه ) شاگرد ملا محسن فيض ( م 1091 ه ) . قاضى سعيد در اين رساله ميان اختلاف قرائتهاى قرآن را با تأويلهاى عرفانى جمع نموده است « 2 » .\r\nتحفة القرّاء به فارسى در علم قراءت و تجويد تأليف ملا مصطفى قارى تبريزى بسال 1067 ه . وى گفته است چون مدار قرائت قرآن در اين زمان قرائت عاصم « 3 » گرديده رسالهء خود را در بيان آنچه لازمهء آن قرائت و اختلافهاى راويان اوست از اول تا به آخر قرآن نوشته است . ملا مصطفى اين كتاب را بنام شاه عباس دوم در يك مقدمه و دوازده فصل و خاتمه پرداخته و سپس در سال 1068 رساله‌يى در پنج فصل بنام « متمّم تحفة القرّاء » در بيان اسم هر سوره و عدد آيات آن و جزو و نصف جزو و حزب و وقف لازم و وقف معانقه و وقف غفران و وقف النّبى و سجده‌هاى واجب و سنّت و سكته تأليف كرده و رسالهء ديگرى هم در شرح‌حال عاصم و راويان او و سند قراءات عاصم و سند قراءت خود و استاد خود در پنج فصل نوشته و به « ملحق\r\n\r\n\r\n","description":"","footnote":"\r\n( 1 ) - فهرست كتابخانه مجلس شوراى ملى ، ج 3 ، ابن يوسف ، ص 14 .\r\n( 2 ) - فهرست كتابخانهء دانشگاه تهران ، ج 1 ص 182 .\r\n( 3 ) - مراد عاصم بن ابى النجود معروف به « ابن ابى النجود » ( م 129 ه ) از قرّاء سبع است .\r\nبنگريد به‌همين كتاب ، ج 1 ، چاپ پنجم 2536 ( 1356 ه ش ) ص 68 .\r\n","page_name":" 245 ","page_number":263},
  {"content":"\r\n\r\nتحفة القرّاء » موسوم نموده است « 1 » . بدينگونه ملاحظه مىشود كه تحفة القراء يكى از كتابهاى خوب و نسبة جامع در قراءت قرآن به زبان فارسى است .\r\nخلاصة القراءة به فارسى تأليف محمد مؤمن بن عبد الكريم قارى از علماى قراءت قرن دوازدهم هجرى « 2 » .\r\nمنظومهء « الكامل فى الصّناعة » در تجويد سرودهء شيخ جعفر بن كمال الدين زين - القراء بحرينى ( م 1091 ه ) به عربى ، درسى باب « 3 » .\r\nرسالهء تجويد به فارسى از محمد بن محسن بن سميع قارى در مقدمه و هشت فصل و خاتمه « 4 » .\r\nشرح لغتهاى قرآن هم در اين عهد بمنزلهء ياورى در خواندن قرآن و دريافتن معنيهاى آن ، گذشته از آنچه در كتابهاى تفسير مىبينيم ، معمول بوده « 5 » ، و همچنين بود تنظيم فهرست براى آن مانند « كشف الآيات » از ملا موسى هزاره‌يى ( سدهء يازدهم هجرى ) و « الرّسالة الواضحة لاستخراج الآيات القرآنية » تأليف ملا محمد ابن على كربلائى از سدهء يازدهم هجرى و « كشف الآيات » محمد رضا نصيرى طوسى از سدهء يازدهم هجرى « 6 » .\r\n\r\nتفسير قرآن\r\nو اما تفسير قرآن در اين عهد از جملهء دانشهاى رائج دينى بود چنان كه كتابها و رساله‌هاى متعدد بصورتهاى گوناگون و بزبانهاى فارسى و عربى پرداخته شد . تفسيرهاى قرآن در عهد مورد مطالعهء ما بر\r\n\r\n\r\n","description":"","footnote":"\r\n( 1 ) - فهرست كتابخانهء سپهسالار ، ج 1 ( 1313 - 1315 ه ش ) ص 184 ؛ فهرست كتابخانهء مجلس شوراى ملى ج 3 ، ص 10 - 11 و :\r\n Catalogue des manusclits Persans par Blochet , tome 1 , p . 23 \r\n( 2 ) - فهرست كتابخانهء مدرسهء عالى سپهسالار ج 1 ، ص 186 .\r\n( 3 ) - فهرست كتابخانهء دانشگاه تهران ، ج 1 ص 178 - 180 .\r\n( 4 ) - فهرست كتابخانهء مدرسهء عالى سپهسالار ، ج 1 ، ص 187\r\n( 5 ) - فهرست كتابخانهء مجلس شوراى ملى ، ج 3 ص 29 و 36 .\r\n( 6 ) - فهرست كتابخانهء دانشگاه تهران ، ج 1 ص 214 .\r\n","page_name":" 246 ","page_number":264},
  {"content":"\r\n\r\nچند دسته بود :\r\nنخست شرحهايى بر تفسيرهاى قديم كه از ميان آنها شرحهايى كه بر كتاب انوار - التنزيل بيضاوى نوشته شده بيشتر از همه است . « 1 » اين شرحها و تعليقه‌ها در ايران بدست عالمان شيعى و در بيرون از ايران بدست عالمان اهل سنت و تشيع در سراسر سده‌هاى هشتم و نهم و دهم و يازدهم فراهم آمده و اين دليل روشنى است بر اهميت كتاب ياد شده ميان مسلمانان اعم از شيعه و سنى . « 2 » از آن جمله است حاشيهء محيى الدين محمد بن مصلح الدين مصطفى قوجوى ( م 951 ه ) در هشت مجلد كه بهترين حاشيه بر انوار التنزيل شمرده شده است ؛ و حاشيهء قاضى زكريا بن محمد انصارى ( م 926 ه ) ؛ و حاشيهء ابو الفضل كازرونى ( م 945 ه ) ؛ و حاشيهء شيخ محمود بن حسين افضلى حاذقى گيلانى ( م پيرامون سال 970 ه ) ؛ و دو حاشيه صغرى و كبراى مصطفى بن شعبان سرورى ( م 969 ه ) ؛ و حاشيهء عصام الدين ابراهيم بن محمد بن عربشاه اسفراينى ( م 943 ه ) ؛ و تعليقهء مصلح الدين محمد لارى ( م 979 ه ) ؛ و تعليقهء محمد امين معروف به ابن صدر الدين شروانى ( م 1020 ه ) « 3 » ؛ و حاشيهء محيى الدين محمد بن محمد بردعى تبريزى ( م 927 ه ) ؛ و حاشيهء اسمعيل بن عبد اللّه شروانى ( م 942 ه ) ؛ و حاشيهء نور - الدين بن نور اللّه شروانى ( م 1065 يا 1095 ه ) ؛ و حاشيهء قاضى صالح قره‌باغى شروانى ( م 1073 ه ) ؛ و حاشيهء مهدى فكارى شيرازى ( م 975 ه ) و دو حاشيه از شيخ بهاء الدين محمد بن حسين بن عبد الصمد عاملى اصفهانى ( م 1031 ه ) . همهء اين حاشيه‌ها و تعليقه‌ها ، همراه عدهء كثيرى ديگر از همين قبيل كه بر تفسير بيضاوى نوشته شده « 4 »\r\n\r\n\r\n","description":"","footnote":"\r\n( 1 ) - دربارهء اين تفسير از بيضاوى و شرحهاى آن و آگهى كوتاه از ترجمهء حالش بنگريد به‌همين كتاب ، ج 3 ، چاپ دوم . تهران 1353 ، ص 218 - 219 .\r\n( 2 ) - دربارهء اين شرحها و تعليقه‌ها مخصوصا رجوع شود بكشف الظنون ستونهاى 188 - 194 و بايضاح المكنون ستونهاى 138 - 142\r\n( 3 ) - نقل باختصار و انتخاب از كشف الظنون ، ستونهاى 188 - 193 .\r\n( 4 ) - ايضاح المكنون فى الذيل على كشف الظنون ، تركيه 1945 ميلادى ، ج 1 ستونهاى\r\n","page_name":" 247 ","page_number":265},
  {"content":"\r\n\r\nبه زبان عربيست كه چون قسمت بزرگى از آنها در خارج از ايران فراهم شده و از ايرانيان نيست ، از ذكر آنها خوددارى شده است .\r\nتأليف تفسيرهايى به زبان عربى ، نه شرح يا حاشيه بر آثار گذشتگان ، هم در اين عهد ميان عالمان شيعى معمول بود و از آن جمله است :\r\nكنز الدقائق تأليف ميرزا محمد بن محمد رضاى قمى كه در 1097 ه از تنظيم آن فارغ شد « 1 » .\r\nالوجيز فى تفسير القرآن العريز تأليف على بن حسين از خاندان « ابى جامع » كه تأليفات ديگرى نيز دارد و از عالمان قرن يازدهم است .\r\nتفسير معين تأليف نور الدين محمد بن مرتضى اخبارى از عالمان سدهء يازدهم و آغاز سدهء دوازدهم ، نوادهء برادرى ملا محسن فيض كاشانى ، و صاحب تأليفات ديگرى مانند « حقائق قدسيّه » و « كلمات نوريّه » « 2 » .\r\nتفسير سورهء انسان با سورهء دهر تأليف شمس الدين محمد گيلانى معروف به ملا شمسا از عالمان سدهء يازدهم صاحب كتاب تحقيقات .\r\nتفسير مقتبس الانوار من الائمة الاطهار از محمد مؤمن بن شاه قاسم سبزوارى ( م بين سالهاى 1070 - 1077 ه ) . وى در اين كتاب معنيهاى آيات را چنان كه از امامان درك كرده‌اند بيان نموده و گاه روايتهاى آن را نقل كرده و قصه‌هاى قرآن را نيز از كتاب مجمع البيان طبرسى آورده است . مؤلف در اين كتاب مدعيست كه قرآن را جز از طريق استناد بحديثهاى درست نبايد تفسير كرد « 3 » .\r\n\r\n\r\n","description":"","footnote":"\r\n139 - 142 : و نيز فهرست كتابخانه مدرسهء عالى سپهسالار ، ج 1 ص 43 ، 121 ، 122 ، و فهرست كتابخانهء مركزى دانشگاه تهران ، ج 1 ص 93 ، 94 ، 95 .\r\n( 1 ) - فهرست مدرسهء عالى سپهسالار ، ج 1 ، ص 164 .\r\n( 2 ) - بنگريد بفهرست كتابخانه آستانهء قدس رضوى . ج 1 شمارهء 182 ، و فهرست كتابخانهء دانشگاه تهران ، ج 1 ص 65 - 66 .\r\n( 3 ) - فهرست مدرسهء عالى سپهسالار ، ج 1 ص 175 - 176 .\r\n","page_name":" 248 ","page_number":266},
  {"content":"\r\n\r\nتفسير مرآة الانوار تأليف ابو الحسن شريف عاملى ( م 1138 ه ) در دو مجلد .\r\nجلد اول مشتمل است بر مقدمات تفسير بروش اخباريان شيعى و شيوهء تأويل باطنى آنان كه شباهت بسيار بتأويل اسمعيليان دارد ، و در آن اخبار بسيار از پيشينيان نقل شده ؛ و جلد دوم شامل تفسيريست از نصف سورهء بقره . جلد اول اين كتاب بسال 1295 ه ق در تهران بنام عبد اللطيف كازرونى چاپ شده و اين انتساب در چاپ دوم كه بسال 1375 انجام گرفته اصلاح گرديده است « 1 » .\r\nتفسير برهان سيد هاشم بن سليمان بحرانى ( م 1107 ه ) با استناد بر خبرهايى از پيامبر و امامان . در مقدمهء اين كتاب مطلبهاى گوناگونى راجع به قرآن و فضيلت آن و بيان انواع آيتها از محكم و متشابه و ناسخ و منسوخ و جز آن و تقسيم محتواى قرآن و علت نزول آن به زبان عربى و همانند اين موضوعها نوشته شده است . اين تفسير بسال 1295 ه ق در تهران بطبع رسيد . شيوهء كار در تدوين مطلبهاى ياد شده و بحث در تفسير آيتها استناد و اكتفا بنقل خبرهاست بىهيچگونه تصرفى .\r\nدسته‌يى از تفسيرهاى اين عهد به قصد استخراج احكام فراهم آمده و از جملهء آنهاست :\r\nزبدة البيان فى براهين احكام القرآن به عربى معروف به « آيات الاحكام اردبيلى » تأليف احمد بن محمد معروف به مقدس اردبيلى ( م 993 ه ) از عالمان بزرگ دينى در سدهء دهم كه تأليفهاى متعدد در فقه و كلام دارد و از عالمان معدود مذهبى است كه تعلقى بتصوف داشت ؛ راما تفسير آيات الاحكام او به ترتيب كتابهاى فقه تنظيم شده و شامل هجده كتابست ، نخستين در طهارت و واپسين در قضا و شهادت ، و آيتهاى قرآنى را در هريك ازين « كتابها » بجاى خود آورده و بنابر خبرهايى كه از اهل بيت رسيده تفسير نموده است « 2 » .\r\n\r\n\r\n","description":"","footnote":"\r\n( 1 ) - فهرست كتابخانهء دانشگاه تهران ج 3 ص 2785 .\r\n( 2 ) - فهرست كتابخانهء مدرسهء عالى سپهسالار ج 1 ص 83 ؛ فهرست كتابخانه دانشگاه تهران ، ج 1 ص 124 - 125 .\r\n","page_name":" 249 ","page_number":267},
  {"content":"\r\n\r\nآيات الاحكام نام تفسير ديگريست تأليف ميرزا محمد بن على استرآبادى ( م 1028 ه ) صاحب تأليفات متعدد مانند رجال كبير و رجال وسيط و رجال صغير و حاشيهء تهذيب و جز آنها . اين كتاب نيز بشيوهء تدوين كتابهاى فقهى فراهم آمده و در آن بحديثها و خبرهايى كه از امامان نقل شده استناد گرديده است « 1 » .\r\nمسالك الافهام الى آيات الاحكام از جواد بن سعد اللّه كاظمينى معروف به « فاضل جواد » از عالمان قرن يازدهم شاگرد شيخ بهاء الدين عاملى ( م 1031 ه ) و صاحب كتابهاى ديگرى مانند غاية المأمول در شرح زبدة الاصول شيخ بهائى و جز آن .\r\nاز عالمان ديگر شيعى كه دربارهء « احكام القران » كتاب نوشته‌اند كسانى مانند محمد بن حسن طبسى ( سدهء دهم ه ) و شاه قاضى يزدى صاحب تفسير قطب شاهى و سيد محمد سعيد قهپايى ( م 1092 ه ) و سيد محمد حيدر عاملى ( م 1139 ه ) و مير سيد ابراهيم قزوينى ( م 1149 ه ) را مىتوان نام برد .\r\nتفسيرهاى عرفانى اين عهد كه آميخته با تعبيرهاى حكمى و كلامى باشد ، قابل ذكر است . منتهى بايد دانست كه اين كتابها بشيوهء تفسيرهاى عرفانى فارسى كه پيش ازين ديده و شناخته‌ايم ، و با همان شوروحال نيست ، و نه مانند تعبيرهاى دلپذير صوفيانه كه مشايخ بزرگ پيشين در « مجالس » خود از آيه‌هاى قرآنى مىكرده - اند ، و حتى روش كار در اين تفسيرها بگونه‌يى ديگر و بيشتر متكى است بر خبرها و حديثهاى منقول از اهل بيت همراه با توجيهات و تأويلات عرفانى و كلامى آميخته با اصطلاحهاى حكمى و به منظور اثبات احكام قرآنى و سخنان منقول از بزرگان دين .\r\nگاه هم موضوع به صورت عكس اين قضيه درمىآيد و بهيأت استخراج مطالب عرفانى و حكمى از آيتها و خبرها با توسّل بهرگونه تأويلى كه لازم باشد جلوه‌گر مىگردد .\r\nاز جملهء اين گونه تفسيرهاست آنچه از ملا صدراى شيرازى ( م 1050 ه ) داريم مانند اسرار الآيات و انوار البيّنات در بيان تفسير آيات قرآنى از نظر عرفانى و فلسفى .\r\n\r\n\r\n","description":"","footnote":"\r\n( 1 ) - فهرست كتابخانهء مدرسه سپهسالار ج 1 ص 85 .\r\n","page_name":" 250 ","page_number":268},
  {"content":"\r\n\r\nملا صدرا در مقدمهء اين كتاب بعد از تقسيم حكمت باقسام نظرى و عملى گويد چون دانشمندان پيشين قاعده‌هاى مسائل فرعى را چندبار از قرآن استخراج كرده‌اند ، اكنون من مىپردازم بمسائل اصولى . اين كتاب يك مقدمه و سه « طرف » دارد دربارهء 1 ) علم ذات واجب 2 ) افعال او 3 ) معاد ؛ و بسال 1319 ه ق همراه قسمتى از كتاب الحكمة لعرشيهء آن استاد در تهران چاپ شد . وى تفسيرى ديگر دارد بنام متشابه القرآن در شش فصل كه در آنها روشهاى گوناگون دانشمندان را در تفسير آيه‌هاى متشابه توضيح داده و مذهب خود را در تأويل چنين آيه‌ها بيان كرده و سرانجام بعضى از آيه‌ها را بطريق تأويل حكيمانه و عارفانه تفسير نموده است . بعضى تفسيرهاى او مانند تفسير آية الكرسى و تفسير سورهء ياسين و تفسير سورة الجمعة و تفسير آية النّور و تفسير سورة الواقعة و امثال آنها هم موجودست و قسمتى از آنها كه هريك بمنزلهء رساله‌ييست در مجموعه‌يى بنام مفاتيح الغيب در تهران بسال 1320 ه ق طبع شد « 1 » .\r\nتفسير صافى و تفسير اصفى و تفسير المصطفى كه به ترتيب مفصل و متوسط و مختصر است ، هرسه از آثار شاگرد مشهور ملا صدرا ، يعنى ملا محسن فيض كاشانى ( م 1091 ه ) صاحب تأليفات متعدد در فقه و حديث و حكمت و عرفانست . وى در مقدمهء تفسير صافى دليلهايى مىآورد در اينكه علم قرآن نزد اهل بيت است نه نزد ديگران و فصلى دارد در بيان گونه‌هاى جوراجور تفسير و تأويل و ظهر و بطن و حّد و محكم و متشابه و ناسخ و منسوخ و جز آنها ، يك فصل هم اختصاص دارد به اقسام آيه‌ها و مشتمل بودن آنها بر بطنها و تأويلها ، و در پايان آن مقدمه بتوضيح اصطلاحهاى خود در آن تفسير پرداخته و علاوه برآوردن خبرهايى ضمن تفسير آيه‌ها انديشه‌هاى عرفانى و اشراقى\r\n\r\n\r\n","description":"","footnote":"\r\n( 1 ) - از اين كتابها و رساله‌هاى حكيم صدراى شيرازى نسخه‌هاى خطى متعددى هم در كتابخانهاى ايران موجود و محفوظ است بنگريد بروضات الجنات ، ج 4 ص 121 ؛ و بفهرست كتابخانه مدرسهء عالى سپهسالار ج 1 ، ص 87 و 128 ؛ و بفهرست كتابخانه دانشگاه تهران ج 1 ص 7 و 40 و 194 .\r\n","page_name":" 251 ","page_number":269},
  {"content":"\r\n\r\nخود و استادش ملا صدرا را نيز در گزارش قرآن گنجانيده است « 1 » .\r\nتفسيرهاى فارسى اين عهد بيشتر ، خاصه آنها كه ارزش ادبى دارد ، بدست كسانى پرداخته شد كه از تربيت‌يافتگان عهد تيمورى و بايندرى بوده‌اند و يا بوسيلهء شاگرد - ان همين گروه اخير . پيداست كه اين گونه كتابها از باب اهميت خاص خود در ادبيات فارسى عهد صفوى بايد در فصل مربوط بادب فارسى معرفى شود و چنين نيز خواهد شد ، و در اينجا براى آنكه دنبالهء سخن را رها نكنيم بايد بذكر مهمترين آنها بپردازيم يعنى : تفسير شاهى يا آيات الاحكام تأليف مير سيّد ابو الفتح محمد بن ابو سعيد حسينى شريفى ( م 950 ه ) نوادهء مير سيد شريف گرگانى و شاگرد قاضىزادهء رومى دانشمند بزرگ سدهء نهم . - تفسير جلاء الاذهان تأليف ابو المحاسن حسين بن حسن گرگانى ( سدهء دهم ) معروف به تفسير گازر . - تفسير منهج الصادقين از ملا فتح اللّه بن ملّا شكر اللّه كاشانى ( م 988 ه ) . - تفسير ترجمة الخواص تأليف على بن حسن زوارى كه بسال 946 ه فراهم آمده . - تفسيرهاى عرفانى از خواجه محمد بن محمود دهدار . - لطايف غيبى و عواطف لاريبى تأليف احمد بن زين العابدين عاملى ( م ميان 1054 - 1060 ه ) كه تفسيريست بشيوهء متكلمان .\r\n\r\nنيايشنامه‌ها\r\nدر اين دوره عالمان شيعى با كوششى تمام بتدوين كتابهاى زير عنوان « ادعيه و اذكار » همت گماشتند . هم خود بتأليف كتابهاى بسيار در اين زمينه دست زدند و هم بترجمه و شرح دعاها و ذكرها و مجموعه - هايى كه درين باب از پيشوايان و عالمان شاعى مذهب بدانان رسيده بود ، پرداختند .\r\nمهمترين مجموعهء دعاها و ذكرها كه درين عهد مورد مراجعه و تحقيق و ترجمه و نوشتن حاشيه و تعليقه بود « صحيفهء سجّاديّه » انشاء امام على بن حسين بن على ملقب به « زين العابدين » ( 38 - 94 ه ) است مشتمل بر پنجاه و چهار دعاء اصل و ملحقاتى مركب از چهارده دعاى ديگر . اين كتاب ميان شيعهء دوازده امامى و نيز شيعهء زيديه اهميت\r\n\r\n\r\n","description":"","footnote":"\r\n( 1 ) - دربارهء تفسيرهاى فيض رجوع كنيد بفهرست كتابخانهء مدرسهء عالى سپهسالار ، ج 1 ص 80 و 134 ، و بفهرست كتابخانهء دانشگاه تهران ج 1 ص 150 .\r\n","page_name":" 252 ","page_number":270},
  {"content":"\r\n\r\nبسيار و رواج فراوان دارد و نسخه‌هاى متعدد مختلف از آن در كتابخانهاى امكنهء مذهبى ايران موجودست « 1 » . در عهد صفويان دنبالهء كار ابراهيم بن على كفعمى عالم معروف شيعى سدهء نهم و آغاز سدهء دهم ( م 905 ه ) در شرح اين مجموعه گرفته شد و عالمان بزرگى مانند مير داماد و شيخ بهائى و على بن حسن زوارى و ملا محسن فيض كاشانى و محمد صالح روغنى قزوينى و ملا محمد تقى مجلسى اصفهانى و پسرش ملا محمد باقر ، و سيد نعمة اللّه جزائرى شوشترى و شيخ حسين جيلانى لنبانى و ديگران بر آن شرح و تعليقه و حاشيه نوشتند و آقا حسين بن آقا جمال خوانسارى عالم معروف سدهء يازدهم ترجمه‌يى بپارسى از آن ترتيب داد « 2 » و گذشته ازين ، چند ترجمه و شرح فارسى ديگر از آن داريم كه در جزو آثار مذهبى فارسى ذكر خواهد شد .\r\nمجموعه‌هاى ديگرى از دعاها كه سلسلهء روايت آنها تا به امام صادق و امام باقر مىكشد ، بنام « ادعيهء سر » رائجست و غير از آنها مجموعه‌ها و كتابهاى فراوان ديگر از « ادعيه و اذكار » در اين عهد فراهم آمده كه براى شناختن آنها بهتر است بفهرستهاى مربوط در اين زمينه رجوع شود « 3 » .\r\nاز مجموعهء نيايشهاى فارسى و آيينهاى نيايشگرى دفترهايى در اين عهد بپارسى ساخته شد كه هنگام مطالعه در ادبيات دينى بپارسى ، اشارتى ببرخى از آنها خواهيم داشت .\r\n\r\nعلم حديث\r\nعالمان مذهبى اين عهد باهمتى بيش از هر زمان ديگر بتوسعه و تكميل علم حديث شيعهء اثنى عشرى پرداختند و در اين راه\r\n\r\n\r\n","description":"","footnote":"\r\n( 1 ) - صحيفهء سجاديه بر دو گونه است : صحيفهء كاملهء سجاديه يعنى همين كه ميان شيعيان دوازده امامى رائج است ، و صحيفهء ديگر كه شيعهء زيديه دارند و آن را شيعهء اثنى عشرى « صحيفهء ناقصه » مىنامند .\r\n( 2 ) - ازين مجموعه چاپهايى داريم و براى اطلاع از مجموع كارهايى كه دربارهء آن شده بنگريد به : روضات الجنات ، ج 2 ص 359 ؛ فهرست دانشگاه تهران ، ج 1 ص 152 - 161 كه در آنجا چهل و شش شرح از صحيفه برشمرده شده است .\r\n( 3 ) - از آن جمله : فهرست كتابخانهء مدرسهء عالى سپهسالار ج 1 ص 13 - 77 و فهرست دانشگاه تهران مجلد اول .\r\n","page_name":" 253 ","page_number":271},
  {"content":"\r\n\r\nاز نوشتن كتابهاى بسيار و شرحها و حاشيه‌هاى بىشمار دريغ نمودند . اين دفترهاى گوناگون يا نقل قولهاييست از امامان و يا راجعست باثبات امامت آنان و با حاكيست از مسألة غيبت و رجعت و يا مربوطست ببيان اصول دين و فروع آن و يا متوجّهست ببيان احكام و جز آنها كه بيشتر به عربى و اندكى به فارسى فراهم آمده است .\r\nاين كوشايى مبالغه‌آميز كه زادهء حاجت شيعه در عهد صفوى بود ، در سراسر آن دوره ادامه داشت و نيز همين نياز بود كه در آن عهد بچيرگى اخباريان كشيد كه نتيجه الزامى آن فراهم آوردن خبرها و دفترها در اين زمينه و تأثير مستقيم آنها در تدوين كتابهاى مشهور فقه در آن دوره بود .\r\nعالمان اين عهد در تدوين حديثها و خبرها شيوه‌يى را كه از ديرباز ميان شيعيان رواج يافته بود دنبال نمودند و در اين راه از همه منابع موجود اعم از آنها كه بر اصول اربعمائه و يا بر انواع خبرهاى متواتر و واحد و جز آن مبتنى بود استفاده كردند ، و نيز مانند پيشينيان دربارهء محدث و روايت حديث يا تدوين آنها و كيفيت استناد بمأخذ - هاى موجود و مانند اين موضوعها شرطهاى ويژه‌يى داشته‌اند « 1 » ، و همچنين دربارهء اجازهء روايت آيين خاصى بود كه مىبايست رعايت كنند .\r\nبا همه شرطها و احتياطهايى كه دربارهء محدث و كيفيت روايت حديث و انواع حديثها از ديرباز شده ، ابتلاء محدثان شيعه بنقل حديثها و خبرهاى سست و گاه مجعول بسيار بود . بازگفتن خبرهاى سست و مجعول ، بازبستن بسيارى از حكمتها و پندهاى پيشين بپيشوايان دين ، نسبت دادن كتابهايى در جفر و كيميا و پزشكى و غيره بدانان .\r\nدرين دوره هم مانند روزگاران گذشته رواج داشت .\r\nبيشتر كتابهاى حديث كه در عهد صفوى نوشته‌اند چندبار بچاپ رسيده و از بعضى ديگر نسخه‌هاى متعدد در كتابخانهاى ايران « 2 » و ديگر كشورها موجودست\r\n\r\n\r\n","description":"","footnote":"\r\n( 1 ) - درين‌باره بنگريد بكتاب جامع المقال فى ما يتعلق باحوال الحديث و الرجال ، از فخر الدين بن محمد نجفى ( م 1085 ) .\r\n( 2 ) - بويژه در كتابخانهاى آستانهء قدس رضوى ، مدرسه‌هاى قديم خاصه مدرسهء سپهسالار ، دانشگاه تهران ، مجلس شوراى ملى .\r\n","page_name":" 254 ","page_number":272},
  {"content":"\r\n\r\nو در اينجا بذكر بعضى از آنها و مؤلفان آنها پرداخته مىشود :\r\nاربعينات نام كتابهاييست شامل چهل حديث از پيغامبر كه عده‌يى كثير از عالمان اهل سنت و شيعه هريك بگونه‌يى و با سلسله‌هاى روايت مختلف بتهيهء آنها پرداخته و حديثهايى را كه به كار دين و دنياى امت آيد روايت و تدوين نموده‌اند . اين عمل عالمان شرع مبتنى است بر يك حديث ضعيف كه از پيامبر روايت شده است بدين نحو كه : هركس از امت من چهل حديث را كه بامر دين او مربوطست حفظ كند خداوند در روز رستاخيز او را در شمار فقيهان و عالمان برمىانگيزاند « 1 » . به همين سبب بسيارى از عالمان شرع از سده‌هاى سوم و چهارم ببعد بگرد آوردن يا شرح كردن كتابهايى بنام « اربعين » پرداختند ، و چون در عهد صفويان دور بعالمان شيعه رسيد همان كار را دنبال كردند حاجى خليفه در كشف الظنون « 2 » و اسمعيل پاشا در ايضاح - المكنون « 3 » عدهء كثيرى از اين « اربعين » ها را ذكر كرده‌اند كه صعبا غلبه با تأليفهاى عالمان اهل سنت است . در فهرستها و كتابهاى ديگر عده‌يى از همينگونه كتابها كه عالمان شيعى نوشته‌اند آمده « 4 » و از جملهء آنهاست اربعين شيخ بهاء الدين محمد عاملى ( م 1031 ه ) كه دو سه بار در ايران بطبع رسيد . و اربعين ديگرى از نياى او شيخ عبد الصمد عاملى دانشمند معروف ، و اربعينهاى ديگرى بنام « دار السلام و مدار الاسلام » ، « ورد الجنة و بدر الدجنة » و جز آنها . اين نكته را هم بدانيم كه مؤلفان اربعينها كوشيد - ه‌اند كه هريك چهل حديث دربارهء موضوع معينى از موضوعهاى دينى فراهم آورند . منظور اصلى همچنانكه در آغاز گفتم آن بود كه هر مؤمن بتواند دست‌كم چهل حديث باز گفته از پيامبر را به ياد بسپارد تا در روز رستاخيز با عالمان امت محشور گردد .\r\n\r\n\r\n","description":"","footnote":"\r\n( 1 ) - كشف الظنون ، چاپ استنبول ، ستون 52 .\r\n( 2 ) - ايضا ستونهاى 52 - 61\r\n( 3 ) - ايضاح المكنون فى الذيل على كشف الظنون ، ستون 53 - 56 .\r\n( 4 ) - بنگريد به فهرست كتابخانهء مدرسهء عالى سپهسالار ، ج 1 ، ص 200 .\r\n","page_name":" 255 ","page_number":273},
  {"content":"\r\n\r\nشيخ بهائى مذكور كتابهاى ديگرى در حديث دارد مانند حبل المتين ، جامع حديث‌هاى مربوط به بابهاى گوناگون فقه كه فقط يك جلد از آن بپايان رسيده و بسال 1319 ه ق همراه وجيزه و مشرق الشمسين و تفسير عروة الوثقى از او در تهران چاپ شده است .\r\nاز جملهء كسانى كه در عهد صفوى كوشش بسيار در احياء و نشر حديث و علم برجال حديث كرده ملا محمد تقى بن مقصود على اصفهانى مشتهر به « مجلسى » پدر ملا محمد باقر مجلسى است . وفاتش در 1070 اتفاق افتاد . دربارهء او نوشته‌اند كه « او ، پس از ظهور صفويان ، نخستين كسى است كه حديث شيعه را نشر داد » « 1 » .\r\nروايت او در حديث از استادش محقق ثانى يا محقق كركى ( م 940 ه ) عالم و مجتهد معروف معاصر شاه اسمعيل و شاه تهماسب بود و چنان كه خواهيم ديد از مبلّغان بزرگ طريقهء اخبارى در عهد صفويست . از مهمترين كتابهاى وى روضة المتّقين در شرح مشيخهء « من لا يحضره الفقيه » تأليف شيخ صدوق ابن بابويه قمى م 381 ه است به عربى و شرحى ديگر دربارهء همين كتاب به فارسى دارد ، و دو شرح بر صحيفهء سجاديه به عربى و به فارسى ، و حديقة المتقين به فارسى در فقه و رسالهء رضاعيه و كتابى در رجال و رسالهء مقادير و جز آنها .\r\nاز عالمان بزرگ بعد از او در حديث ملا محسن فيض كاشانى ( م 1091 ه ) است كه در بسيارى از رشته‌هاى علوم معقول و منقول سرآمد اقران بود . مهمترين اثرش در علم حديث كتاب وافى است . اين كتاب يكى از بزرگترين و جامعترين كتابهاى حديث در عهد صفويست و فيض آن را در پانزده مجلد بسال 1068 ه تمام كرد .\r\nوافى جامع همهء خبرهاييست كه در كتابهاى معتبر حديث شيعه مانند كتاب كافى و من لا يحضره الفقيه و تهذيب و استبصار ( - الكتب الاربعة المتقدّمة ) باضافه آيه‌هايى از قرآن دربارهء اصول و فروع دين آمده است و هرجا كه آيه يا حديثى محتاج توضيح و حتى تأويل بود بدان كار مبادرت جست . فيض در آغاز اين كتاب عظيم\r\n\r\n\r\n","description":"","footnote":"\r\n( 1 ) - روضات الجنات ، ج 2 ، ص 118 .\r\n","page_name":" 256 ","page_number":274},
  {"content":"\r\n\r\nعلت تأليف آن را جمع كردن بين كتابهاى چهارگانهء اساسى شيعه ( - اركان اربعه - الكتب الاربعة المتقدمة ) گفته است . بدين معنى كه هريك از آن چهار كتاب را كه مرجعهاى بنيادى شيعهء دوازده امامى در اصول و فروع دينست داراى نقصهايى ديده و دانسته است كه تنها از راه جمع‌آورى همهء آنها در يك‌جا و افزودن آيتهاى متناسب قرآن در هر مورد مىتوان بر كتاب كاملى در اين باب دست يافت و گذشته از اينها دشواريهايى در آن كتابها يافته مىشود كه بايد با توضيحى كه داده مىشود مرتفع گردد . فيض در شرح اين مشكلات بكتابهاى معتبر حديث استناد جست و از اين راه كتابى پديد آورد كه جوينده را از مراجعه بكتابهاى چهارگانهء مذكور بىنياز سازد .\r\nچون كتاب وافى بسيار مفصل است ، فيض خود بكوتاه كردن آن همت گماشت و از اين راه كتابى در دو جزء فراهم آورد بنام شافى كه تأليف آن بسال 1082 پايان يافت ، و سپس كتاب ديگرى كه حكم تكملهء شافى را دارد بنام نوادر الاخبار فراهم آورد و در آن خبرهايى را كه به نظر او از امامان روايت شده جمع كرد و آن را در هفت كتاب تنظيم نمود بدينگونه : 1 ) كتاب العقل 2 ) كتاب العلم 3 ) كتاب التوحيد 4 ) كتاب النبوة و الامامة 5 ) كتاب الفتن 6 ) كتاب انباء القائم 7 ) كتاب المعاد .\r\nبا مرورى در آثار فيض مشاهده شد كه او با تدوين كتاب « وافى » توانست يكى از كتابهاى پايه را در حديث شيعه فراهم كند كه بسبب اهميت وافرى كه در عالم تشيع حاصل نمود نخستين كتاب از واپسين كتابهاى چهارگانه شيعه ( الكتب الاربعة المتأخّرة ) شناخته شد . توضيح آنكه شيعيان دوازده امامى چهار كتاب اساسى قديم ( الكتب الاربعة المتقدمة ) در حديث دارند از « محمّدان سه‌گانه » « 1 » كه پيش ازين در جلد اول و دوم اين كتاب از آنها ياد كرده‌ام . فيض و سه تن ديگر از عالمان مشهور عهد صفوى با تأليف كتابهاى مشروحترى در حديث شيعه چهار كتاب اساسى\r\n\r\n\r\n","description":"","footnote":"\r\n( 1 ) - محمدون الثلاثة يعنى محمد بن يعقوب كلينى ( م 329 ه ) صاحب كتاب كافى ، و شيخ صدوق محمد بن على بن موسى معروف بابن بابويه ( م 381 ه ) صاحب من لا يحضره الفقيه ، و شيخ الطائفه محمد بن حسن طوسى ( م 460 ه ) صاحب دو كتاب تهذيب الاحكام و استبصار .\r\n","page_name":" 257 ","page_number":275},
  {"content":"\r\n\r\nديگر در اين علم بوجود آوردند كه به « الكتب الاربعة المتأخّره » شهرت دارند .\r\nدومين كتاب از « واپسين كتابهاى چهارگانه » جوامع الكلم است از سيد ميرزا محمد بن شرف الدين على بن نعمة اللّه جزائرى معروف به « سيد ميرزا » از عالمان بزرگ شيعه در قرن يازدهم هجرى و از جملهء استادان ملا محمد باقر مجلسى . جزائرى در اين كتاب حديث‌هاى كتب چهارگانه پيشين را باضافهء آنچه در كتابهاى معتبر ديگر يافت ، گردآورد .\r\nسومين كتاب از « واپسين كتابهاى چهارگانه » كتاب تفصيل وسائل الشيعه معروف به « وسائل » است از شيخ محمد حسن حرّ عاملى ( م 1104 ه ) صاحب امل - الآمل و چند كتاب معتبر در حديث . اين كتاب متضمن مقدار كثيرى از حديثهاى مقبول شيعه است و مؤلف آن را به ترتيب فقهى ، از طهارت تا ديات ، تنظيم كرده و چندبار در سه مجلد در تهران و تبريز چاپ شده است . حاجى ميرزا حسين نورى ( م 1320 ه ق ) حديث‌هايى را كه در اين كتاب از نظر حر عاملى فوت شده بود در كتابى بنام « مستدرك الوسائل » گردآورده است كه در سه جلد بزرگ دوبار بسالهاى 1318 ه ق و 1382 ه ق در تهران بطبع رسيد . - كتاب من لا يحضره الامام حر عاملى بمنزلهء فهرست تفصيلى كتاب وسائل اوست كه آن نيز در تهران چاپ شده . وى كتابهاى ديگرى دنبال وسائل مانند « تحرير وسائل الشيعه و تحبير مسائل الشريعه » و « تعاليق على وسائل الشيعه » . نوشت . - كتاب معروف ديگر حر عاملى « اثبات الهدات بالنّصوص و المعجزات » است حاوى حديثهايى دربارهء پيامبر و فاطمة الزهراء و امامان شيعه ، و حرّ در تأليف آن از قريب پانصد مأخذ معتبر اسلامى استفاده كرد .\r\nاين كتاب همراه ترجمهء فارسى آن در هفت مجلد در شهر قم بسال 1378 ه ق طبع شد . كتاب ديگرش « الفصول المهمّة فى اصول الائمة » است كه بدعوى مؤلف « فيه اكثر من الف باب ، يفتح من كل باب الف باب » و آن در تبريز و نجف بچاپ رسيد .\r\nكتاب ديگر بداية الهدايه است كه حديثهاى مربوط بواجبها و حرامها را به ترتيب بابهاى فقه بطريق احتصار جمع كرده و چندبار در تهران و لكنهو طبع شده است .\r\n\r\n","description":"","footnote":"","page_name":" 258 ","page_number":276},
  {"content":"\r\n\r\nديگر الايقاظ من الهجعة بالبرهان على الرجعة شامل بيش از ششصد حديث و شصت و چهار آيهء قرآن‌كه با ترجمهء فارسى در قم چاپ شد ، و الجواهر السنيه فى الاحاديث القدسية كه يك بار در بمبئى بسال 1302 ه ق و بار ديگر در نجف بسال 1384 طبع شد . مقصود از احاديث قدسى خطابهاى الهيست شامل حكمت و موعظه كه به قصد تعليم و ارشاد و نه اعجاز بر پيامبر نازل شده و حر عاملى مدعيست كه او نخستين كسى است كه آنها را گردآورده و شايد وى در اين دعوى نظر بر علماى خاصه داشت و گرنه پيش ازو محيى الدين محمد بن على بن العربى ( م 638 ه ) يكصد و يك حديث مسند و غيرمسند قدسى را گردآورده و بسال 599 ذيل عنوان « الاحاديث القدسيه » تأليف كرده است « 1 » . و باز كتاب ديگرى را نام برده‌اند باسم « الاتحاف السنّيه بالاحاديث القدسيه » تأليف شيخ محمد معروف به عبد الرؤف المناوى الحدادى ( م 1035 ه ) در دو باب كه باب اول آن متضمن حديثهاييست كه با « قال اللّه » آغاز مىشود و باب دوم حديثهايى كه متضمن گفتار خداونديست « 2 » .\r\nچهارمين كتاب از « كتب اربعهء متأخرّه » بحار الانوار است از ملا محمد باقر مجلسى ( م 1110 ه ) ملا باشى دوران شاه سليمان و شاه سلطان حسين صفوى و صاحب مؤلفات بسيار به عربى و فارسى در نيايشها و حديث و شرحهايى بر كتابهاى پيشين شيعه .\r\nمهمترين آن اثرها كه آخرين و مشروحترين كتب از « واپسين كتابهاى چهارگانه » شمرده مىشود بحار الانوار است . اين كتاب مجموعهء كلانيست از همهء حديثها و خبرها و نظرهاى مقبول شيعه با شرحها و اضافات بسيار بر آنها . اين كتاب عظيم در بيست و پنج مجلد بزرگست و هم از روزگار مؤلف محل توجه عالمان شيعه گشت چنان كه دفترهاى آن را همين كه پرداخته و آماده مىشد دست بدست مىبردند و از آنها نسخه‌ها برمىداشتند . بحار الانوار الجامعة لدرر اخبار الائمة الاطهار گذشته از خبرهايى كه در « كتابهاى چهارگانهء پيشين » شيعه نقل شده بيشتر اصلهاى چهارصدگانه\r\n\r\n\r\n","description":"","footnote":"\r\n( 1 ) - كشف الظنون ، ستون 14 .\r\n( 2 ) - ايضا همان كتاب ، ستون 7 .\r\n","page_name":" 259 ","page_number":277},
  {"content":"\r\n\r\n( اصول اربعمائة ) را شامل است باضافهء آنچه از گفتارهاى عالمان شيعى و سنى كه با مطالب كتاب در هر مقام مناسبتى داشت . مجلسى بر همهء مطالبى كه ازين مأخذها نقل و تلفيق كرده بود شرح و توضيح و تأويل نوشته و ازين راه دائرة المعارفى حاوى كليهء خبرها و حكمهاى فقهى و دستورهاى اخلاقى و اجتماعى و واجب و مستحب و مكروه و حرام و بيان مسائل اصولى و كلامى و جز آنها براى شيعهء دوازده امامى ترتيب داده است و ازين‌روى بايد آن را « فرهنگنامهء تشيع » دانست كه نه پيشتر و نه پستر از مجلسى بچنان هيأتى وجود نيافته بود . بهترين فهرست مطالب اين كتاب عظيم را شيخ عباس قمى در « سفينة البحار و مدينة الحكم و الآثار » آورده است و آن در نجف بسال 1352 تا 1355 ه ق طبع شد . ابن يوسف شيرازى هم در فهرست كتابخانهء مدرسهء عالى سپهسالار فهرست مطالب اساسى همهء مجلدهاى بحار را به فارسى مذكور داشته است « 1 » . ولى هنوز فهرست موضوعى دقيق و فهرست الفبائى مشروح اين كتاب فراهم نيامده است . همهء كتاب بحار يك‌بار از سال 1305 تا 1315 ه ق در تهران و سپس قسمتهايى از آن چندبار در تهران و تبريز طبع شد .\r\nاز ميان ديگر كتابهاى حديث كه مجلسى به عربى تأليف كرد يكى صراط النجاة است كه بسال 1136 ه ق در تهران بطبع رسيد و ديگر مرآة العقول فى شرح اخبار آل الرسول در دوازده مجلد كه طبع آن در تهران از 1317 تا 1325 ه ق زمان گرفت .\r\n- از كتاب بحار الانوار او نيز در زمان حياتش گزيده‌يى بنام « درر البحار » بدست محمد ابن محمد بن مرتضى ، برادرزادهء ملا محسن فيض كاشانى ترتيب يافت .\r\nعبد اللّه بن نور اللّه بحرينى شاگرد مجلسى كه با استاد خود در جمع آوردن بحار - الانوار همكارى داشت ، خود نيز كتاب بسيار مشروحى در احاديث و اخبار دارد بنام « عوالم العلوم » كه به علت عظمت و كثرت مجلداتش به « العوالم الكبير » شهرت\r\n\r\n\r\n","description":"","footnote":"\r\n( 1 ) - فهرست كتابخانهء مدرسهء عالى سپهسالار ، ج 1 ص 210 - 215 .\r\n","page_name":" 260 ","page_number":278},
  {"content":"\r\n\r\nشهرت يافت و بعضى شمارهء جلدهاى آن را تا « قريب يكصد » ذكر كرده‌اند « 1 » . در اين كتاب همهء خبرهايى كه در كتابهاى معتبر خاصه و عامه دربارهء هر موضوع بوده با ذكر مأخذ و همراه با « بيان » و « توضيح » نقل شده است .\r\nشاگرد و همكار ديگر مجلسى در گردآوردن بحار سيد نعمة اللّه بن عبد اللّه جزائرى شوشترى ( م 1112 ه ) است كه كتابهاى معتبرى مانند غاية المرام در شرح كتاب تهذيب الاحكام ، كشف الاسرار در شرح كتاب الاستبصار ، نوادر الاخبار ، انيس - الوحيد در شرح كتاب التوحيد ابن بابويه و چند كتاب ديگر در حديث دارد .\r\nيكى ديگر از معاصران مجلسى ، قاسم بن محمد معروف به ابن الوندى و به « فقيه كاظمى » ( م 1100 ه ) كتاب معتبرى در حديث دارد بنام استبصار الاخبار كه حديثهاى مذكور در آن از كتاب‌هاى معروف پيشين گردآمده و به همين سبب به « الجامع » شهرت يافته است .\r\nاثرهاى چند عالم بزرگ كه در ذيل عنوان علم حديث بدانها اشاره كرده‌ام نمودارى است از كوشايى كم‌نظير عالمان اين عهد در تدوين دانشهاى مذهبى شيعه و گرنه كتابهايى كه دانشمندان دوران صفوى در اين زمينه پديد آورده‌اند بسيارست .\r\nبا آنكه زبان فارسىزبان علمى عالمان دينى عهد صفوى نبود ، توجه بترجمه يا تأليف كتابهايى به فارسى در حديث شايستهء ذكرست و هنگام مطالعه در « ادبيات مذهبى فارسى » دربارهء بعضى از آنها سخن خواهم گفت . عالم معروف قرن دهم على بن حسن زوارى كتاب‌هاى مهم حديث شيعه ، كشف الغمهء بهاء الدين اربلى ( م 692 ه ) و احتجاج طبرسى را بدستور شاه تهماسب بپارسى درآورد . زين الدين على نقى كمره‌يى ( م 1060 ه ) و ملا محمد تقى مجلسى ( م 1070 ه ) و محمد باقر مجلسى ( م 1110 ه ) و چند تن ديگر هم آثارى به فارسى در اين علم دارند كه بجاى خود مذكور\r\n\r\n\r\n","description":"","footnote":"\r\n( 1 ) - فهرست كتابخانهء مدرسهء عالى سپهسالار ج 1 ص 280 بنقل از فاضل فقيد حاج سيد نصر اللّه تقوى .\r\n","page_name":" 261 ","page_number":279},
  {"content":"\r\n\r\nخواهد افتاد .\r\n\r\nفقه و اصول\r\nهمان كوشايى پردامنه را كه عالمان اين عهد در تدوين حديث بر مذاق دوازده اماميان داشتند ، در فقه و اصول نيز نشان دادند چنان كه اگر بخواهيم همهء اثرهاى آنان را در اينجا ياد كنيم سخن را سخت بدرازا خواهيم كشانيد . بر رويهم اين را بايد دانست كه در اين دوره دو شيوهء اصلى در تدوين كتاب‌هاى فقهى شيعه وجود داشت : شيوهء اخباريان و شيوهء اصوليان .\r\nاخباريان كه تا پايان عهد صفوى برترى داشتند در تدوين اصول فقه بحديثها و خبرها و درايت در آنها براى استخراج حكمهاى شرعى اكتفا مىكردند ، و مبناى عملشان بر حجّيت خبرها و قاعده‌هاى كلى است كه از آنها اقتباس مىشود ؛ اين دسته اجتهاد و حجّيت ظنّ و قياس را انكار مىنمايند و معتقدند كه بر تمام حكمها نصّى از امامان وجود دارد و هر حكمى كه از آنان نرسيده باشد باطل است . در برابر اين دسته طرفداران طريقهء اصولى يا طريقهء اجتهاد قرار دارند كه عمل به ظن و رأى مىكنند و كتابهاى مفصل در بيان اصول و قواعد اين علم و كيفيت تحقيق و استدلال در آن براى روشن كردن تكاليف دينى بنابر اصول شرع بروش اهل بيت دارند ، و حتى رساله‌هاى ويژه‌يى نوشته‌اند در مبحث‌هاى گوناگون اين دانش مانند حجّيت مظنّه ، ظن خاص ، شهرت ، ظواهر ، عقل ، حسن و قبح عقلى ، قياس و جز آنها ؛ و مسألهء بسيار مهم در نزد آنان اجتهاد است كه آن را واجب عينى و يا لا اقل واجب كفائى مىدانند و هركس را ملزم مىشمارند كه باندازهء توانايى خود اجتهاد كند و يا از مجتهد زنده‌يى پيروى نمايد و تقليد از مجتهد مرده را نيز مردود مىشمارند و در اين راهها كتابهايى دارند .\r\nاختلاف اخباريان و اصوليان ( يا مجتهدان ) در دورهء مورد مطالعهء ما و تا مدتى بعد از آن بسيار شديد بود . طبعا تا مدتى از دوران تفقّه شيعه در آن زمان كه گردآوردن حديثها و خبرهاى مقبول اماميان براى استخراج حكمها بسيار بايسته به نظر مىرسيد : شدت اين اختلاف چندان آشكار نبود ، ليكن همين كه دور بطرفداران\r\n\r\n","description":"","footnote":"","page_name":" 262 ","page_number":280},
  {"content":"\r\n\r\nاجتهاد و بسنده كردن برأى و نظر رسيد ، آتش اختلاف بالا گرفت و در اين ستيزه - گرى گاه كار از دو سوى بناسزاگويى و تكفير كشيد .\r\nاز جمله عالمان اخبارى شيخ عبد اللّه بن صالح سماهيجى بحرانى ( م 1135 ه در بهبهان ) « 1 » در كتاب منية الممارسين اختلاف اخباريان و اجتهاديان ( اصوليان ، مجتهدان ) را تا چهل مورد رسانيد و صاحب روضات قسمتى از آنها را در كتاب خود نقل نموده است « 2 » ، و عالمان مذهبى سدهء سيزدهم هجرى هم كه نگران اين اختلاف بودند بموردهايى تا همين حد باز خورده‌اند « 3 » : نخست اينكه اجتهاديان اجتهاد را عينا و تخييرا لازم مىدانند و اخباريان آن را ممنوع مىشمارند و چنين مىپندارند كه بايد تنها از راه روايت از « معصوم » گرفته شود . ديگر اينكه بر كتاب و سنت و اجماع و دليل عقل اعتماد مىكنند « 4 » در صورتى كه اخباريان اعتماد بر كتاب و سنت را كافى مىدانند . - اجتهاديان كار كردن بانديشه‌ها ( ظنون ، گمانها ) را در حكم شرعى جائز مىشمارند ولى اخباريان جز بر علم تكيه نمىكنند و علم در نظر آنان منقسم است به : قطعى ، واقعى ، عادى ، اصلى ؛ و مراد آنان از علم در اينجا حكمهاى معلوم و مشخصى است كه از معصوم رسيده و عادة خطائى در آن متصور نيست . - مجتهدان حديثها را به چهار نوع ( صحيح ، حسن ، موثّق ، ضعيف ) و اخباريان بدوگونه ( صحيح و ضعيف ) منقسم مىدارند . - اجتهاديان مردم شيعى را به دو دستهء مجتهد و مقلّد بخش مىكنند و اخباريان مىگويند كه همهء شيعيان مقلد\r\n\r\n\r\n","description":"","footnote":"\r\n( 1 ) - دربارهء او بنگريد بروضات الجنات ، ج 4 ، ص 247 - 255 .\r\n( 2 ) - ايضا ج 1 ، ص 127 - 130 .\r\n( 3 ) - عبد الصاحب بن محمد جعفر دوانى فارسى ( سدهء سيزدهم ) در كتاب ميزان الصواب اين اختلافها را تا 39 مورد ذكر كرده است و شيخ جعفر كاشف الغطاء نجفى ( م 1227 ه ) در حق المبين فى تصويب المجتهدين و تخطئة الاخباريين همان چهل مورد ياد شده را ذكر مىكند .\r\n( 4 ) - شيخ بهاء الدين عاملى گفت : ادلهء شرعيه نزد ما چهار است : كتاب ، سنت ، اجماع و دليل عقل . روضات ، ج 6 ، 84 .\r\n","page_name":" 263 ","page_number":281},
  {"content":"\r\n\r\nمعصوم‌اند و مراجعهء آنان به مجتهد جز در مورد حديث صحيح صريح درست نيست . - اصوليان تحصيل درجهء اجتهاد را در زمان غيبت امام و پيروى مستقيم از او را در دوران حضورش واجب مىشمارند ولى اخباريان تنها معتقدند به اخذ از امام حتى اگر بواسطه باشد . - اجتهاديان جز در مقام اجتهاد كسى را شايستهء « فتوى » نمىدانند و اخباريان اين حق را براى روايت‌كنندگان از معصومان و آگاهان بر حكمهاى آنان جائز مىشمارند . - طرفداران اجتهاد گويند كه مجتهد مطلق بطريق « ملكه » همهء حكمهاى دينى را مىداند و اخباريان پندارند كه هيچ كس جز معصوم دانندهء همهء حكمهاى خداوند نيست - اجتهاديان شرط اجتهاد را دانستن چند دانش و از آن جمله علم اصول فقه مىدانند و اخباريان هيچ شرطى در اين راه ندارند مگر علم بر گفتارهاى « اهل بيت » . - گويندگان اجتهاد ميان خبرهاى ناسازگار آن را مىپذيرند كه ظن اجتهادى برترى دهد و اخباريان جز آنچه را كه در نص خبر برترى يافته است شايستهء كردار نمىدانند . - بيشتر اجتهاديان پيروى يا تقليد از مرده را ناشايسته ليكن اخباريان آن را مجاز مىشمارند و دليلهايى بر درستى اين انديشه دارند و بر اين سخن اجتهاديان كه « گفتار مرده يا انديشهء او مانند خود مرده است » خرده مىگيرند و گويند « حق » مردنى نيست و بتعبير ديگر حقيقت با مرگ و زندگانى آدميان تغيير نپذيرد . - اجتهاديان اكتفا به ظاهر كتاب ( قرآن ) را مجاز مىشمارند و بلكه آن را بر ظاهر خبر ترجيح مىدهند و اخباريان هيچ‌گونه استنادى را بر آن جايز نمىشمارند مگر از راه تفسير و توضيح امامان . . .\r\nاز ميان عالمان اخبارى ملا محمد امين بن محمد شريف استرابادى ( م 1033 ه ) مؤلف كتاب معروف « الفوائد المدنية فى الرد على من قال بالاجتهاد و التقليد فى الا - حكام الالهية » در اثبات شيوهء اخباريان پافشارى بيشترى داشت . وى بدانشمندان مشهور شيعه كه پيش از وى مىزيسته‌اند مانند علامهء حلى و شهيد اول و شهيد دوم تا معاصر خود بهاء الدين عاملى كه پايه‌گذاران اجتهادند خرده گرفته است . محمد امين در آغاز امر بنابر شيوهء استادان گذشته در زمرهء اهل اجتهاد بود ليكن چندى\r\n\r\n","description":"","footnote":"","page_name":" 264 ","page_number":282},
  {"content":"\r\n\r\nبعد اين روش را ترك كرد و بقول صاحب روضات به « تخريب قواعد دين و تثريب « 1 » جماعت مجتهدين » پرداخت و « اسّس بين اهل الحق اساس الخلاف و النفاق و اوقد فيهم نائرة الفتنة و الشّقاق الى ميعاد يوم التّلاق » « 2 » . وى اين انديشهء اخبارى خود را از آخرين استادش ميرزا محمد على بن على استرابادى صاحب كتابهاى رجال كبير و متوسط و صغير گرفته و گفته است كه طريقهء اخباريان ريشه‌يى قديم دارد و استادش به دو فرمان داد كه « احياء طريقهء اخباريين بكن و شبهاتى كه معارضه با آن طريق دارد ، رفع آن شبهات بكن » « 3 » و به همين نظر در كتاب « الفوائد المدنيه » شرحى دربارهء كسانى كه نخستين قدمها را در هموار كردن راه اجتهاد برداشتند با رد نظرهاى آنان ، آورده و بر بسيارى از سخنانشان خرده گرفته و آنها را مردود دانسته و روش اخباريان را بر شيوهء مجتهدان برترى داده است « 4 » .\r\nالبته ميرزا محمد امين در دعوايى كه پيش گرفت تنها نماند بلكه هم از عهد او ببعد عالمان نامبردارى بجانبدارى از انديشهء اخبارى وى برخاستند مانند شيخ عبد اللّه بن صالح سماهيجى بحرانى ( م 1135 ه ) در منية الممارسين كه پيش ازين بدان اشاره كرديم ، و ملا محسن فيض كاشانى ( م 1091 ه ) در كتابهاى مختلف خود و از آن جمله در سفينة النجات « 5 » ، و ملا محمد تقى مجلسى ( م 1070 ه ) در دو شرح مشهور خود به فارسى و به عربى بر من لا يحضره الفقيه « 6 » ، و محدث عاملى ( حسين بن شهاب -\r\n\r\n\r\n","description":"","footnote":"\r\n( 1 ) - تثريب : سرزنش كردن ، نكوهيدن .\r\n( 2 ) - روضات الجنات ، ج 1 ، ص 120 .\r\n( 3 ) - روضات الجنات ، ج 1 ، ص 121 .\r\n( 4 ) - بنگريد بگزارش گسترده‌يى كه ميرزا محمد باقر موسوى خوانسارى در روضات الجنات ، ج 1 ص 120 - 139 از او و انديشه و گفتارش داده است .\r\n( 5 ) - وى چنان با اجتهاد مخالف بود كه بمجتهدان نسبت فسق و كفر مىداد . روضات ، 6 ، 90 .\r\n( 6 ) - اين عالم بقول صاحب روضات ( ج 2 ص 119 ) « كان كثير الجمود على الاخبار منكرا لحجية ظواهر الكتاب شديد الانكار . . . » .\r\n","page_name":" 265 ","page_number":283},
  {"content":"\r\n\r\nالدين م 1076 ه ) در هداية الابرار فى اصول الدين ، و رضى الدين محمد بن حسن قزوينى ( م 1096 ه ) در لسان الخواص ، و ابو الحسن بن محمد طاهر عاملى ( م 1138 ه ) در الفوائد الغروية . . .\r\nاين اختلاف اخباريان و قائلان باجتهاد بعد ازينها هم امتداد داشت و عالمانى از دو سوى برد و ايراد يكديگر سرگرم بودند ، ولى تا پايان عهد صفوى ، با وجود دانشمندان اخبارى كه ديده‌ايم ، و با قدرت و نفوذ اخبارى توانايى مثل ملا محمد باقر مجلسى و همعصرانش ، چيرگى با اخباريان بود ، و از اوان انقراض سلسلهء صفوى و در گيرودار اختلاف‌هايى كه سلطنت جويان بعد از نادر با يكديگر آغاز كرده بودند ، طرفداران اجتهاد در حال كسب قدرت و غلبه بسر مىبردند ، چنان كه در مجلد آينده به‌جاى خود خواهيم گفت .\r\nدر اين دوره تأليفهاى عالمان دين در فقه بسيار و غالب آنها به زبان عربى و اندكى بپارسى بود . علاوه بر اين كتابهاى مشهورى از فقيهان پيشين هم به صورت كتابهاى درسى ميان طالبان علمهاى دينى رواج داشت و يا بر آنها شرحها و حاشيه‌ها نوشته مىشد مانند كتابهايى از شيخ الطائفهء طوسى و علامهء حلّى و محقق حلّى و جز آنها . از جملهء معتبرترين كتابهاى اين عهد در علم اصول يكى معالم الدين و ملاذا لمجتهدين است از جمال الدين حسن بن شهيد ثانى زين الدين بن على عاملى ( 965 - 1011 ه ) كه داراى مقدمه‌ييست در مبحثهاى مهم اصول در دو مقصد ، و اين كتاب بسبب رواجى كه ميان عالمان فقه و اصول شيعه دارد چند بار بطبع رسيده است . كتاب معتبر ديگر در اين علم زبدة الاصول است از شيخ بهاء الدين محمد عاملى ( م 1031 ه ) كه بطريق اختصار فراهم آمده و به همين سبب مؤلف خود بر آن حاشيه نوشته و سپس عالمان متأخّر چند حاشيهء ديگر به عربى و فارسى بر آن نگاشته‌اند .\r\nزبدة الاصول بسال 1319 ه ق در تهران چاپ شد .\r\nاز ميان كتابهاى فراوان اين عهد كه در علم فقه تأليف شده اين كتابهاى عربى را كه معروفتر و رائج‌تر از ديگر كتابهاى مشابهست ذكر مىتوان كرد :\r\n\r\n","description":"","footnote":"","page_name":" 266 ","page_number":284},
  {"content":"\r\n\r\nمسالك الافهام كه شهيد ثانى ( زين الدين بن على عاملى مقتول در 976 ه ) آن را به صورت شرحى بر شرايع الاسلام علامهء حلّى ( م 726 ه ) نوشته ، در واقع كتاب مستقلى است در فقه كه مانند ديگر كتابهاى او محل مراجعهء طالبان دانشهاى مذهبى شده است . شهيد اين كتاب را در شش مجلد ترتيب داده و بنابر ادعاى بسيارى از عالمان دينى هركس آن كتاب را داشته باشد چنانست كه داراى تمام فقه اماميان باشد و با مطالعهء آن از ديگر كتابهاى فقه بىنياز خواهد بود . اين كتاب كه از جملهء كتابهاى معتبر درسى فقه است چندين‌بار در ايران طبع شده . از كتابهاى ديگر شهيد تمهيد القواعد ، شرح لمعهء دمشقيه و شرحهايى بر الفيه است .\r\nبر كتاب شرايع الاسلام علامهء حلّى شرحهاى ديگرى هم نوشته‌اند كه از آن ميان مدارك الاحكام تأليف محمد بن على عاملى ( م 1009 ه ) دخترزادهء شهيد ثانى و شاگرد مقدّس اردبيلى است كه همراه متن كتاب و حاشيهء آقا محمد على بهبهانى ( م 1216 ه ) در تهران طبع شده است . « صاحب مدارك » حاشيه‌هاى ديگرى نيز بر كتابهاى مشهور فقه نوشته است . ديگر از شرحهاى بسيار معروف شرايع كتاب جواهر الكلام از كتابهاى معتبر فقه در دورهء بعد از صفويانست .\r\nنظير همين توجه كه بشرايع شده بكتاب ديگرى در فقه بنام ارشاد الاذهان براى شرح و توضيح مبذول گرديده است . ارشاد الاذهان الى احكام الايمان تأليف علامهء حلّى ( جمال الدين ابو منصور حسن حلى م 726 ه ) از كتابهاى بسيار معروف فقه اماميانست شامل پانزده هزار مسئله از مسائل فرعى . بيش از بيست شرح و حاشيه بر اين كتاب نوشته‌اند كه از آن ميان شرح احمد بن محمد اردبيلى معروف به « مقدس » ( م 993 ه ) است بنام « مجمع الفائدة » ؛ و شرح ارشاد نصر اللّه بن حسن استرابادى از عالمان سدهء سيزدهم بنام تنقيح البيان ، و جز آنها .\r\nاز كتابهاى ديگر علامهء حلّى كه موضوع شرحهايى گرديده كتاب قواعد - الاحكام اوست . محقق كركى ( على بن حسين كركى م 940 ه ) عالم متنفذ عهد شاه تهماسب شرحى بر آن كتاب دارد بنام جامع المقاصد كه اگرچه حاوى همهء\r\n\r\n","description":"","footnote":"","page_name":" 267 ","page_number":285},
  {"content":"\r\n\r\nمبحثهاى فقه نيست ليكن بتنهايى كتابى بزرگ در شش مجلد است كه بسال 1272 ه ق در تهران بطبع رسيد . باقى مبحثهاى اين كتاب را ملا عبد اللّه شوشترى ( م 1021 ه ) با عنوان « جامع الفوائد فى تكملة شرح القواعد » در پنج مجلد و قسمتى ديگر را فاضل هندى ( محمد بن حسن اصفهانى م 1062 ه ) در چند مجلد با عنوان « كشف اللثام » تمام كرد ، با توجه به اين همه تفصيل كه در شرح كتاب قواعد علامه به كار رفته بايد مجموعه‌يى را كه ازين راه پديدآمده تأليفى مستقل دانست . محقق كركى چندين تأليف ديگر هم به صورت شرح يا تضيف دارد و از آن جمله است رسالهء جعفريه دربارهء نماز و احكام آن شامل يك مقدمه و پنج باب كه مؤلف آن را بسال 917 ه در مشهد بانجام رسانيده و چندبار شرح شده است .\r\nالعقد الطّهماسبى يا رسالهء وسواسيه از عز الدين حسين عاملى ( م 984 ه ) پدر شيخ بهائى كه بعد از محقق كركى مذكور شيخ الاسلام عهد شاه تهماسب در قزوين و مشهد و هرات بود و اين رساله را چنان كه از اسمش آشكارست بنام شاه تهماسب نوشت و رسالهء ديگرى نيز در مسائل فقهى بنام « رسالهء طهماسبيه » و رساله‌يى در وجوب عينى نماز جمعه « 1 » و چند اثر ديگر دارد . پسرش بهاء الدين محمد معروف به شيخ بهائى ( م 1031 ه ) هم چند كتاب در فقه دارد كه از آن ميان كتاب مشهور جامع عباسى به فارسى است . از كتابهاى ديگر او رساله‌يى در تعيين جهت قبله و كتاب « مشرق الشمسين و اكسير السعادتين » در فقه استدلالى مبتنى بر چهارصد حديث و در مبحث طهارت است . ديگر كتاب « حبل المتين » اوست در خبرهايى كه راجع بهمهء بابهاى فقه است در چهار « منهج » عبادات ، عقود ، ايقاعات ، احكام . مؤلف باتمام همهء بخشهاى اين كتاب توفيق نيافت ولى تا آنجا كه از عهدهء تأليف برآمده كار بسيار پرارزشى كرده است . شيخ بهائى چند كتاب ديگر دربارهء موضوعهاى نماز ، زكات ، خمس ، روزه و حج هريك در دوازده فصل دارد كه به همين سبب\r\n\r\n\r\n","description":"","footnote":"\r\n( 1 ) - دربارهء وجوب يا امتناع برگزاردن نماز جمعه در غيبت امام بحثهاى طولانى ميان عالمان مذهبى اين عهد وجود داشت و بعضى بوجوب و برخى بحرمت آن فتوى داده‌اند .\r\n","page_name":" 268 ","page_number":286},
  {"content":"\r\n\r\n« اثنى عشريه » نام يافته‌اند . اين اثنى عشريه‌ها بتقليد از ابو منصور جمال الدين حسن عاملى ( م 1011 ه ) كه اثنى عشريه‌يى دربارهء نماز دارد نوشته شده و بعد ازو شيخ بهائى مذكور و مير داماد ( م 1041 ه ) دربارهء طهارت و نماز و بعضى ديگر در مسائل فقهى و كلامى كتابهايى به همين نام دارند .\r\nملا محسن فيض كاشانى ( م 1091 ه ) هم كتاب استدلالى مختصرى در فقه دارد شامل دوازده بخش بنام « مفاتيح الشرايع » كه به قصد آسان ساختن يادگيرى طالبان علم نوشته شده و به همين سبب شهرت بسيار يافته و چند شرح و حاشيه بر آن نوشته شده است . وى كتاب معتبر ديگرى در فقه بنام « معتصم الشيعة فى احكام الشريعة » نوشته است .\r\nيقينا براى خوانندهء جويا ذكر همين چند نمونه از كتابها كه بعضى از راه شرح و توضيح و بعضى باستقلال در فقه شيعهء دوازده امامى به زبان عربى تأليف شده ، كافى است تا از رواج شگفت‌انگيز دانشهاى دينى ، خاصّه فقه ، در دورانى كه مورد بحث ماست آگاه شود ، و پيداست كه اگر مىخواستم در اينجا بذكر حاشيه‌ها و حاشيه‌ها بر حاشيه‌ها ، و شرحها و شرحها بر شرحها ، و تلخيصها و شروح و حواشى بر آنها ، و همچنين به ياد كردن همهء كتابهاى فقهى كه خيل ملايان عهد صفوى به زبان تازى نوشته‌اند ، بپردازم كارم سخت بدرازا مىكشيد و به كلى از مقصود خود باز مىماندم .\r\nاما كتابهايى كه به فارسى در علم فقه فراهم آمده باشد بفراوانى كتابهاى عربى در اين دانش نيست ، و چون هنگام مطالعه در ادبيات مذهبى فارسى يادى از آنها خواهم كرد ، در اينجا باختصار از كوششهاى چند تن در اين راه سخنى بميان مىآورم مانند : كمال الدين حسين الهى اردبيلى معاصر با شاه اسمعيل و شاه تهماسب ، مقدس اردبيلى ( م 993 ه ) ؛ شيخ بها الدين محمد عاملى ( م 1031 ه ) صاحب جامع عباسى ؛ ملا محسن فيض كاشانى ( م 1091 ه ) مؤلف ابواب الجنان ؛ ملا محمد تقى مجلسى ( م 1070 ه ) مؤلف كتاب « احكام عبادات » و « حديقة المتقين » و « لوامع صاحبقرانى » ، ملا محمد باقر مجلسى ( م 1110 ه ) صاحب رساله‌هاى « الشك فى\r\n\r\n","description":"","footnote":"","page_name":" 269 ","page_number":287},
  {"content":"\r\n\r\nالصلاة » و « حدود و تعزيرات » و « الديات و القصاص » و جز آنها . . .\r\n\r\nعلم كلام\r\nهمزمان با كوششهاى مفسّران و محدّثان و فقيهان بزرگ شيعى اين دوره گروهى هم بدانش كلام روى آوردند و باستقلال كتابهايى در اين‌باره تأليف كردند يا بشرح كتابهاى معروف هم‌كيشان گذشتهء خود و گاه بترجمهء آنها به فارسى پرداختند . بيشتر متكلمان اين عهد در عين اشتغال بدين علم بتحقيق و تعلّم و تعليم حكمت مشّاء و يا اشراق نيز سرگرم بودند و در حقيقت دو شيوهء تفكر غيردينى ( فلسفه ) و دينى ( كلام ) را كه در طى دوران اسلامى به يكديگر بسيار نزديكى يافته بود ، بهمراه يكديگر مورد تحقيق و بررسى قرار مىدادند ؛ دستهء ديگرى هم در همان حال كه بفقه و اصول فقه مىپرداختند گاه بموضوعهاى كلامى توجه مىكردند و نتيجهء اين وضع آن شد كه ما در اين مبحث ناگزير نام بعضى از كسانى را كه در قسمتهاى ديگر از دانشهاى شرعى كار كرده‌اند ، دوباره مىبينيم ، و نيز باسم كسانى در همينجا بازمىخوريم كه بايد بعد ازين در ذيل عنوان حكمت و فلسفه هم از آنان ياد كنيم .\r\nدر شمار اين بزرگان مىتوان نام دانشمندان زيرين را كه هريك همراه كار - هاى ديگر علمى بتأليف و تصنيف در كلام پرداخته‌اند ، در اينجا آورد : قاضى نور - اللّه شوشترى ( م 1019 ه ) و شيخ بهاء الدين عاملى ( م 1031 ه ) و مير محمد باقر داماد ( م 1041 ه ) و شاگرد بسيار مشهور اين دو استاد يعنى صدر الدين محمد بن ابراهيم شيرازى قوامى معروف به ملا صدرا ( م 1050 ه ) و شاگردان نامبردارش محمد بن مرتضى معروف به ملا محسن فيض ( م 1091 ه ) و ملا عبد الرزاق فياض لاهيجى قمى ( م 1072 ه ) وعده‌يى ديگر كه نامشان را در همين مبحث و يا بهنگام مطالعه در سير دانشهاى عقلى خواهيم آورد . پيداست كه در سطرهاى آينده هرجا لازم شود بمناسبت نام همين گروه كه برشمرده‌ام ، در شمار ديگر نامهاى متكلمان عهد اعاده خواهد شد .\r\n\r\n","description":"","footnote":"","page_name":" 270 ","page_number":288},
  {"content":"\r\n\r\nاز كتابهاى پيشينيان ، كتاب تجريد الكلام ( يا تجريد العقائد ) « 1 » خواجه نصير الدين طوسى ( م 672 ه ) بيش از همه در اين دوران محل توجه بود و اين خود روشنست كه ارزش پيشتازانهء آن دفتر در پىريزى عالمانهء كلام شيعه ، مايهء آن همه نگرشها بود . علامهء حلى ( م 726 ه ) و شمس الدين محمود اصفهانى ( م 746 ه ) و علاء الدين على بن محمد قوشچى ( م 879 ه ) ، در سده‌هاى هشتم و نهم شرحهاى اساسى بر آن كتاب نوشتند و اين شرحها در ميان طالبان علم چندان روايى داشت كه در سدهء دهم و پس از آن حاشيه‌هاى بسيار بر آنها نگاشته آمد . ازين شرحها شرح شمس الدين محمود به « شرح قديم » و شرح علاء الدين قوشچى به « شرح جديد » شهرت يافته است . بر شرح اخير علامه جلال الدين دوانى ( م 908 ه ) حاشيه‌يى دارد كه به « حاشيهء قديم جلاليه » معروفست ، و مير صدر الدين محمد دشتكى شيرازى ( م 903 ه ) نيز حاشيه‌يى بنام سلطان با يزيد خان عثمانى بر آن نگاشت و در آن بر علامهء دوانى ايرادهايى وارد دانست و علامه در پاسخ حاشيه‌يى تازه بر تجريد نوشت كه به « حاشية جديد جلاليه » شهرت يافت ، و باز صدر الدين محمد حاشيه‌يى در رد بر اعتراضهاى ملا جلال پرداخت كه ملا را ناگزير بتحرير حاشيه‌يى ديگر براى جوابگويى بصدر الدين ابراهيم كرد و اين را حاشيهء اجدّ جلاليه مىنامند . مجموع حاشيه‌هاى اين دو استاد « طبقات صدريه » و « طبقات جلاليه » نام يافته است و پس از مرگ آن دو غياث الدين منصور دشتكى ( م 948 ه ) پسر صدر الدين محمد ياد شده در رد بر جلال الدين دوانى حاشيه‌يى بر « شرح جديد » ترتيب داد .\r\nاز عالمان ديگر عهد صفوى شمس الدين محمد خفرى ( م 942 ه ) و ميرزا جان - باغ - نوى شيرازى ( م 994 ه ) ، و ملا عبد الرزاق لاهيجى ( م 1072 ه ) ، و آقا جمال الدين خوانسارى ، و قاضى علاء الدين عبد الخالق قاضىزادهء كر هرودى شاگرد شيخ بهاء الدين عاملى ، و ملا شمساى گيلانى ، و احمد بن زين العابدين عاملى شاگرد شيخ -\r\n\r\n\r\n","description":"","footnote":"\r\n( 1 ) - در شش مقصد : 1 ) امور عامه 2 ) جوهرها و عرضها 3 ) اثبات هستى آفريدگار و صنعتهاى او 4 ) نبوت 5 ) امامت 6 ) رستاخيز .\r\n","page_name":" 271 ","page_number":289},
  {"content":"\r\n\r\nبهائى و ديگران حاشيه‌هايى بر شرحها و حاشيه‌هاى پيشين نوشتند « 1 » .\r\nدر همان حال كه شرح‌نويسى و حاشيه‌پردازى دربارهء علم كلام ميان عالمان دين رواج داشت ، برخى از آنان به نوشتن كتابهايى بپارسى و تازى در اين راه سر - گرم بودند كه البته از حيث مطلبها كم‌وبيش همانند آن شرحها و حاشيه‌ها و اصلهاى آنها بود و بعبارت ديگر « درسهاى از برشده » يى هستند كه بتحرير درآمده‌اند و امتياز آنها بر يكديگر در كيفيت همين « تحرير » و « تقرير » است نه در اصل موضوع .\r\nاز مطلبهاى اساسى كه در اين گونه كتابها ديده مىشود اثبات پايه‌هاى كيش دوازده امامى است كه آن هم دنباله و يا تكراريست از آنچه پيشينيان نوشتند ، چه پيش ازين عهد عالمان شيعى از دوران اشتهار خواجه نصير و حوزهء تعليمى او و شاگردانش به اين مبحث توجه خاص كردند . علامهء حلى كتاب معتبرى در اين مورد نوشت بنام « نهج الحق و كشف الصدق » كه فضل اللّه پسر روزبهان خنجى معروف به « خواجه ملا » « 2 » ردى بر آن دارد موسوم به « ابطال نهج الباطل و اهمال كشف العاطل » « 3 » . قاضى نور اللّه شوشترى صاحب كتاب مشهور مجالس المؤمنين مقتول بسال 1019 ه ردى بر اين رد نوشته است بنام « احقاق الحق و ازهاق الباطل » و به علت نوشتن همين كتاب و كتاب مجالس ، او را بامر جهانگير پادشاه هند چندان تازيانه زدند تا مرد . كتاب احقاق الحق بعد از قاضى نور الله ميان دوازده اماميان شهرت يافت و در عهد شاه سليمان صفوى ( 1077 - 1105 ه ) ترجمه‌يى در دو جلد از آن بدست نصير الدين حسين بن عبد الوهاب بهبهانى انجام گرفت و « ايضاح احقاق الحق » نام يافت « 4 » و ترجمه‌يى ديگر از آن بهمت ميرزا محمد نايينى ( م 1035 )\r\n\r\n\r\n","description":"","footnote":"\r\n( 1 ) - بنگريد بكشف الظنون حاج خليفه ، ستونهاى 346 - 351 ؛ و بفهرست كتابخانهء دانشگاه تهران ، ج 3 ميانهء صحايف 229 - 249 .\r\n( 2 ) - دربارهء او رجوع كنيد به همين كتاب ، ج 4 ، ص 538 - 540 .\r\n( 3 ) - ايضا ص 540 .\r\n( 4 ) - نسخه‌يى ازين ترجمه در كتابخانهء دانشگاه تهران موجود است . فهرست كتابخانهء دانشگاه تهران ج 3 ص 541 - 542 ، و الذريعه ج 1 ص 290 .\r\n","page_name":" 272 ","page_number":290},
  {"content":"\r\n\r\nترتيب داده شد . همين قاضى نور اللّه كتاب ديگرى دارد بنام « مصائب النواصب » كه آن را بسال 995 ه بپايان رسانيد و آن در رد نواقض الروافض ميرزا مخدوم شريفى ( م 998 ه ) نوشته شده است « 1 » . اين ميرزا مخدوم امير معين الدين سيد ابو الفتح محمد - بن عبد الباقى حسينى شريفى شيرازى ، نوادهء مير سيد شريف گرگانى و از رجال مشهور عهد شاه تهماسب و پسرش شاه اسمعيل دوم است « 2 » . وى در آغاز ، و گويا به مصلحت ، دعوى تشيع مىكرد . خطيب بود و در خطبه‌هاى خود بسنيان دشنام مىداد . پس از مرگ شاه اسمعيل دوم بروم رفت و مذهب حنفى آشكار كرد و به همين سبب دربار عثمانى به دو منصب قضاى مكه و عراق داد . او بعد از سنى شدن همان كرد كه شهاب الدين تواريخى صاحب كتاب بعض فضائح الروافض كرده بود يعنى از اطلاعاتى كه درباب اسرار تشيع فراهم آورده بود استفاده نمود و نقض نامهء خود را بر تشيع ترتيب داد و آن را چنان كه ديديم « نواقض الروافض » ناميد و قاضى نور اللّه كتاب مصائب النواصب را در رد همين كتاب نوشت و چنان كه مىبينيد در نامگذارى كتاب خود از تواريخى تقليد گونه‌يى دارد . اين كتاب مصا - ئب النواصب را يكى از عالمان معاصر شاه عباس بزرگ بنام محمد تقى حسينى ، و بار ديگر محمد اشرف بن عبد الحسيب عاملى شاگرد مجلسى بسال 1070 ه بپارسى درآوردند . علاء الملك محمد على پسر قاضى نور اللّه هم بدستور سلطان محمد قطب شاه هندى ( م 1035 ه ) آن را بپارسى نقل كرد ، و ميرزا محمد على مدرّس رشتى چهاردهى ( م 1334 ه ) بهمراه نواقض ترجمه‌يى از آن ترتيب داد . بر كتاب نواقض الروافض رد ديگرى هم نوشته شد بنام « عذاب النواصب على الجاحد\r\n\r\n\r\n","description":"","footnote":"\r\n( 1 ) - و آن غير از كتاب ديگريست بنام « النواقض للروافض » تأليف سيد محمد بن عبد - الرسول برزنجى شهرزورى ( م 1123 ه ) صاحب الاشاعة فى اشراط الشاعة . بنگريد بايضاح المكنون ج 2 . ستون 682 و ج 1 ستون 86 .\r\n( 2 ) - و بنگريد به همين جلد ص 193 - 194 .\r\n","page_name":" 273 ","page_number":291},
  {"content":"\r\n\r\nالناصب » « 1 » .\r\nدر ميان آثار عالمان دوازده امامى كتابهايى در بيان اصول اعتقادات اين فرقه داريم كه آنها را معمولا به همين نام « اعتقادات » مىخوانند « 2 » . در عهد صفوى نوشتن اين گونه كتابها ادامه داشت . شيخ بهاء الدين عاملى ( م 1031 ه ) رساله‌يى به‌همين نام دارد كه دو ترجمهء پارسى از آن بشماره‌هاى 355 و 356 در كتابخانهء آستان قدس رضوى موجودست و متن اصلى بسال 1326 ه ق بطبع رسيد ؛ و ملا محمد باقر مجلسى ( م 1110 ه ) هم كتابى بدين نام نوشته كه بسال 1296 ه ق چاپ شد . دربارهء اين موضوع چند كتاب هم به فارسى داريم كه از آن جمله است « بيان اعتقادات قلبيّه » از عز الدين بن جعفر آملى ( سدهء دهم ) و حديقة الشيعه از مقدس اردبيلى ( احمد - بن محمد م 993 ه ) و جز آنها .\r\nاز دعويهاى دوازده اماميان كه شايستهء ژرف نگريست مسألهء « بداء » است « 3 » .\r\nاين دعوى از ديرباز محل انكار دسته‌هايى از شاعيان ( خاصه اسمعيليان و قرمطيان ) و طبعا همهء اهل سنت بود . در عهد صفوى گروهى از عالمان باثبات اين دعوى توجه كردند مانند مير محمد باقر داماد استرابادى ( م 1041 ه ) در كتابهاى : « قبسات » و\r\n\r\n\r\n","description":"","footnote":"\r\n( 1 ) - مشروح سخن دربارهء اين ترجمه‌ها و ردها در فهرست كتابخانهء دانشگاه تهران ، ج 3 ، ص 617 - 618 و مأخذهايى كه آنجا بازنموده‌اند ، يافته شود .\r\n( 2 ) - از جملهء قديميترين آنها اعتقادات ابن بابويه قمى ( م 381 ه ) است كه بسال 1296 ه ق در تهران بطبع رسيد . بعد از آن عالمان ديگر مانند شيخ مفيد ( چاپ بغداد 1343 و ترجمه و طبع به فارسى بسال 1324 ه ش ) و خواجه نصير الدين طوسى ( م 672 ه ) و فخر - المحققين ( م 771 ه ) هم رساله‌هايى نوشتند كه به همين نام شهرت يافته‌اند .\r\n( 3 ) - مقصود بروز علتهاييست كه بتغيير حكم الهى مىكشد و ازين روى محل بحث اين مسألهء برساخته در كتابهاى كلامى دوازده اماميان آنجاست كه از « تغيير ارادهء الهى » سخن مىگويند . در اين‌باره بنگريد به : آنسيكلوپدى اسلامى چاپ جديد ، ج 1 ، ص 873 - 874 : گفتار « بدا » .\r\n","page_name":" 274 ","page_number":292},
  {"content":"\r\n\r\n« نبراس الضياء فى شرح باب البداء » « 1 » ؛ و مثل صدر الدين محمد بن ابراهيم شيرازى ( م 1050 ه ) در كتاب اسفار آنجا كه بحث از ارادهء الهى مطرح است ؛ ملا محسن فيض كاشانى ( م 1091 ه ) در كتابهاى وافى و علم اليقين و عالمانى ديگر هم اين مسأله را با روش حكمى نگريستند و كتابها و رساله‌هايى در اين راه پديد آوردند مانند ملا محمد شفيع گيلانى ( پايان عهد صفوى ) در رسالهء « بدا » « 2 » .\r\nاز بزرگترين مؤلفان كتابهاى كلامى به فارسى كه در اين عهد زيسته و كار كرده - اند ملا عبد الرزاق لاهيجى قمى متخلص به فياض ( م 1072 ه ) صاحب گوهر مراد و « سرمايهء ايمان » است كه بجاى خود دربارهء وى سخن خواهم گفت . پسرش ميرزا حسن قمى ( م 1121 ه ) هم از ميان آثار خود چند كتاب فارسى را بمبحث‌هاى كلامى اختصاص داده مانند « شمع اليقين فى معرفة الحق و اليقين » و « زواهر الحكم » . دربارهء او و چند تن ديگر از اين گونه عالمان فارسىنويس بهنگام سخن خواهد رفت .\r\nاز جملهء اشتغالات عالمان دينى شيعه در اين عهد ، و البته در دورهء بعد از آن ، تأليف كتابهايى در رد مخالفان اسلام و يا تاختن بردينهايى چون كيش يهودى و آيين ترسايى بود .\r\nبدنبال آمدوشدهاى فرنگيان از زمان تركمانان و خاصه از اوايل عهد صفوى بايران ، پاى مبلّغان نصرانى به اين كشور باز شد . هندوستان نيز كه شركتهاى هلندى و فرانسوى و انگليسى بتدريج در آن رخنه مىكردند ، همين حال داشت ، و كوشش معتاد و معهود داعيان مسيحيت در اين هردو سرزمين ، همراه نفوذ اقتصادى غرب ، بر دوام بود . ترجمه و نشر انجيلها و كتابهاى « عهد عتيق » و يا تأليف كتابهايى به فارسى دربارهء كيش ترسايى كه بدست مبلغان مذكور انجام مىشد ، چنان بود كه مسلمانان را بر سر غيرت مىآورد و بر آن مىداشت كه در نكوهش ترسايان و خوار داشتن دين آنان دست‌وپايى كنند . از جملهء كتابهايى كه دربارهء مسيحيت به پارسى داريم\r\n\r\n\r\n","description":"","footnote":"\r\n( 1 ) - روضات الجنات ، ج 2 ، ص 66 .\r\n( 2 ) - فهرست كتابخانهء دانشگاه تهران ، ج 3 ص 543 .\r\n","page_name":" 275 ","page_number":293},
  {"content":"\r\n\r\nيكى « مرآت القدس » است دربارهء زندگانى پسر مريم كه يك مسيحى يسوعى ( ژزوئيت ) بنام ژروم گزاويه (  Pere Jerome Xavier  ) تأليف كرد . اين « پدر گزاويه » در سال 1571 ميلادى ( 979 ه ) به مأموريت تبليغى به « گوآ » « 1 » رفت و در همان بندر بسال 1617 ميلادى ( 1027 ه ) درگذشت . وى بخشى بزرگ از زندگانيش را در دربار جلال الدين اكبر پادشاه آزادانديش گوركانى هند ( 963 - 1014 ه ) و پسرش جهانگير گذراند . همين « پدر گزاويه » جلال الدين اكبر را برانگيخت تا دستور دهد كه چند كتاب از آثار مسيحيان به فارسى ترجمه شود و خود نيز به همين آهنگ و به خواهش اكبر مرآت القدس را ، بعد از آنكه هفت سال فارسى مىآموخت ، تأليف نمود و آن را بسال 1602 ميلادى ( 1011 ه ) در شهر اگرا بانجام رسانيد و به يارى عبد الستار پسر قاسم لاهورى بپارسى درآورد . همين پدر گزاويه كتاب ديگرى بنام « وقايع حواريان دوازده‌گانه » فراهم آورد كه به يارى همان عبد الستار لاهورى بپارسى نقل شد .\r\nكتاب ديگرى به فارسى بر همين منوال بنام « كتاب انتخاب دين الهى » در دستست كه « پدر گابريل » « 2 » نامى در ذكر بنيادهاى آيين ترسايى و جستارهاى اخلاقى و معنوى آن كيش در دوازده فصل نوشت ( سدهء 17 م - قرن يازدهم ه ) .\r\nنصرانى ديگرى باسم « كاردينال بلّارمن » « 3 » ( سدهء 17 ) كتابى موسوم به « التعليم المسيحى » در بيان « عقايد و عمليات دين عيسويان » تأليف نمود كه در سدهء هجدهم به چند زبان و از آن جمله به فارسى ترجمه شد .\r\nترجمهء فارسى كتاب ديگرى بنام « تعليم المسيحى » يا « تعليم عيسوى » در بيست و هشت فصل ( سدهء 17 ) در دستست از « ريشليو » « 4 » كشيش « لوسون » « 5 » . اين كتاب\r\n\r\n\r\n","description":"","footnote":"\r\n( 1 ) -  Goa  بندريست در كناره‌هاى خاورى هندوستان از متصرفات پيشين پرتغال .\r\n( 2 ) -  Pere Gabriel . \r\n( 3 ) -  Cardinal Bellarmin \r\n( 4 ) -  Pere Richelieu . \r\n( 5 ) -  Lucon  ناحيه‌يى در كشور فرانسه\r\n","page_name":" 276 ","page_number":294},
  {"content":"\r\n\r\nدر سال 1636 ميلادى در شهر حلب به عربى ترجمه شد و گزارندهء آن كشيشى بود بنام « پدر ژوست دوبوو » « 1 » و دور نيست كه همين عالم نصرانى ترجمهء فارسى مذكور را ترتيب داده باشد « 2 » .\r\nدر سال 1066 هجرى يكى از آباء يسوعى كه ملازم « پدر گزاويهء » ياد شده بود كتابى در ردّ بر « مصقل صفا » تأليف سيد احمد بن زين العابدين عاملى از عالمان سدهء يازدهم هجرى نوشت و بدان عنوان « جواب بر كتاب مصقل صفا در تجليه و تصفيهء آيينهء حق‌نما » داد « 3 » . كتاب مصقل صفا « 4 » خود ردّيست بر كتاب آيينهء حق‌نما كه خلاصه‌ييست از مرآت القدس پدر گزاويه ، و جواب گويندهء آن در پاسخهاى خويش لغزشهاى سيد احمد عاملى را معلول دسترس نداشتن باصل كتاب آيينهء حق نما يعنى كتاب مرآت القدس دانسته است . اين سيد احمد عاملى كتاب ديگرى هم در رد بر كيش ترسايى نوشت بنام « اللوامع الربانيه فى رد الشبهات النصرانيه » و از آن در پايان شرحى كه بر « تجريد » خواجه نصير الدين طوسى موسوم به « حظيرة الانس » دارد ، ياد كرده است . وى تفسيرى هم بپارسى بر قرآن نوشت و « لطائف غيبى » ناميد .\r\nكشيشى نصرانى ، از همعصران شاه سلطان حسين صفوى ، كه اسلام آورده و على قلى نام يافته بود ، كتابى فارسى در رد يهوديان و ترسايان نگاشت باسم « سيف - المؤمنين فى قتال المشركين » و در آن چندگونگيهاى « سفر پيدايش » را در متنهاى عبرى و يونانى و لاتينى با دستبردهايى كه در آنها شده است ، نشان داد و گزارش بخشهايى از تورات و حكمت سليمان را كه بپندار او گواه درستى كيش شيعه و امامت على بن ابى طالبست ، بر آن افزود و ايرادهايى بر آنها وارد دانست « 5 » .\r\n\r\n\r\n","description":"","footnote":"\r\n( 1 ) -  Pere Juste de Beauvais \r\n( 2 ) - دربارهء اين سه كتاب اخير بنگريد به :\r\n E . Blochet , Catalogue des manuscrits persans , t . 1 , p . 9 - 14 . \r\n( 3 ) - ايضا فهرست نسخه‌هاى فارسى كتابخانهء ملى پاريس ، ج 1 ص 14 - 15 .\r\n( 4 ) - نسخه‌يى ازين كتاب در كتابخانهء مجلس شوراست .\r\n( 5 ) - نسخه‌يى ازين كتاب در كتابخانهء دانشگاه تهرانست . فهرست آن كتابخانه ، ج 3 ، ص 585 .\r\n","page_name":" 277 ","page_number":295},
  {"content":"\r\n\r\n\r\n2 - دانشهاى عقلى\r\n\r\nانحطاط علوم\r\nمطالعهء جستارهاى گذشته ما را بر آن مىدارد تا دوران صفوى را عهدى ناسازگار براى دانشهاى عقلى ، يعنى علم بمعنى مشهور آن ، بدانيم . چنين هم بود و در آن عهد بدنبال سده‌هاى پياپى كه از نيمه راه تمدن اسلامى ايران آغاز شده بود ، علم بقهقرا مىرفت و متفكران و عالمان رياضى و طبيعى و پزشكى پيشين در كتم عدم ناپديد و اثرهاى ارزندهء آنان ناياب و نامفهوم مىگرديد . پىجويى دانش انديشهء آزاد مىخواهد كه در محيطهاى آلوده بتعصب امكان آن بسيار اندك و ناچيزست . دورانى كه دربارهء آن سخن مىگويم عهد غلبهء دسته‌يى از اهل سواد بود كه بيشتر بدانشهاى شرعى اشتغال مىورزيده و در كار خود چنان كه ديده‌ايم ، كامياب بوده‌اند اما آن ديگران كه مىبايست از رازهاى طبيعت پرده بردارند چنان كمياب بودند كه حكم ناياب داشتند و براستى يا اصلا نبودند و يا اگر بودند يادگيران و به ياد سپاران خستويى بودند كه گفتار پيشينيان را چون پيام خداوند مىپنداشتند و تصرفى را در آن جايز نمىديدند و همگى همت را بر آن مىگماشتند تا « سطوح » و « متون » برگزيده‌يى از آثار گذشتگان را به ياد سپارند و با آموختن دوره‌يى از كليات عنوان « جامع علوم » را به خود بندند .\r\nاينان صفاى علم را در درك كليات و احكام مجردى مىديدند كه بر سر اثبات يا ردّ آنها بحثها و جدلها به راه اندازند بىآنكه از تنگناى حفظ بفراخناى عالم تجربه و استقراء درآيند . دانش‌اندوزان و حكمت‌آموزان فرمانبردارى بودند كه در برابر « فحول علما » ى پيشين سر انقياد فرود مىآوردند و از گفتارها و نوشته‌هاى آنان هرگز تخطى و تجاوز روا نمىداشتند .\r\nبر بنياد همين دانش‌اندوزى و حكمت آموزى در اين عهد كتابهايى فراهم آمده است كه بجز چندتاى معدود ، باقى بمنزلهء جمع‌آوردهء دانسته‌ها و نوشته‌هاى پيشينيان يا گزارش گفتارهاى آنان و يا ترجمه‌ها و كوتاه شدهء اثرهاى علمى گذشته بويژه در پزشكى و ستاره‌شناسى است و حتى از واپسين تازگيهاى دانش هم كه در\r\n\r\n","description":"","footnote":"","page_name":" 278 ","page_number":296},
  {"content":"\r\n\r\nحوزهء حمايت الغ بيك تيمورى بدانها باز مىخوريم ، اثرى در اين عهد مشاهده نمى - كنيم ، و اگر تازگيهايى باشد در كتابهاى نقل شده از زبان هنديست كه بدست هندوان يا مسلمانان هند بپارسى درآمده است .\r\nمطلب مهمى كه در تاريخ علوم عهد صفوى قابل تأمّل است سير قهقرايى دانش است در آن دوران . بدين معنى كه فعاليتهاى علمى ، با همهء نقصهايى كه در آن ديده و بازگفته‌ام ، مربوط بآغاز عهد صفوى ، يعنى سدهء دهم و چندسالى از سدهء يازدهمست و بعبارت ديگر آنچه از اثرهاى علمى در دورهء ياد شده مىبينيم يا باز - ماندهء عهد تيمورى و يا ميراث تربيتى عالمان عهد مذكور بدانش طلبا نيست كه سالهاى شبابشان مصادف با آغاز دوران صفوى بود ، و بعد از آنكه پيامدهاى قيام سرخ‌كلاهان در محيط تفكّر آشكار گشت ، آثار انحطاط علمى هم در قلمرو حكومت صفوى محسوس گرديد منتهى اين سستى كار دانش را در ايران عهد صفوى ، روايى آن در سايهء تشويقهاى پادشاهان گوركانى هند و دل نمودگيهاى پادشاهان و بزرگان دولت عثمانى ، تا حدى جبران مىنمود ، ولى انحطاط عمومى علوم در كشورهاى اسلامى آن روزگار بدرجه‌يى رسيده بود كه اين گونه رواجهاى نسبى دانش اثرى در آن نمىيارست داشت .\r\nدر چنين حالتى ، شمارهء اثرهاى علمى هم به نسبت با دورهء طولانى كه دربارهء آن مطالعه مىكنيم مىبايست كم و ناچيز باشد . چنين هم بود ، و نه تنها اين نقصان را در چندى بلكه در چونى هم مىبينيم و اگر ميزان تأليفهايى را كه در آن روزگار در رشته‌هاى دانش شده بررسى كنيم به اين نتيجه مىرسيم كه شمارهء عالمان علوم عقلى و كتابهايشان در سدهء دهم و نيمى از سدهء يازدهم ، يعنى در نصف اول از دوران صفوى ، بسيار بيشتر از نيمهء ثانوى آنست زيرا چنان كه پيش ازين باجمال گفته‌ام در آن مدت آموزندگان دانشها كه در پايان سدهء نهم مىزيستند ، و يا شاگردان بلا - فصلشان ، زنده و سرگرم كار بودند ، و به همان نسبت كه شمارهء آنان نقصان مىيافت روايى كاردانش نيز كاستى مىگرفت و از آن بدتر در گيرودار قيام شاه اسمعيل صفوى و پيروزيهاى وى بازماندهء عالمان ايران كه بيشتر سنّى بودند بسرزمينهاى همسايه ، بويژه آناطولى و هند مىگريختند و در آنجايها بساط تعليم مىگستردند . به همين\r\n\r\n","description":"","footnote":"","page_name":" 279 ","page_number":297},
  {"content":"\r\n\r\nسبب است كه مىبينيم بيشتر مؤلّفان و شارحان و حاشيه‌نويسان كتابهاى علمى آن عهد ، اگرچه غالبا از منشاء ايرانى بودند ، در سرزمينهاى هند و روم و يا آن سوى آمويه دريا مىزيستند و همانجاها مىماندند و مىمردند مثل عصام الدين اسفراينى شاگرد جامى كه بسال 943 در سمرقند درگذشت ، و فاضل خنجى ( فضل اللّه بن روز - بهان ) كه بقلمرو تسلط ازبكان رفت و پس از سال 921 ه در بخارا به خاك سپرده شد ، و مانند بسيارى ديگر كه در روم و هند ماندند و مردند و نامشان را در صحيفه‌هاى آينده خواهيم آورد .\r\nاما شاعيان كه مقارن قيام سرخ كلاهان در ايران بودند ، و سنيان شيعى شدهء آن روزگار ، چنان از دانشها بىبهره بودند كه ناگزير براى رفع نيازهاى شرعى ، عالمان شيعى خارجى را از البحرين و الاحساء و شام و عراق بايران خواندند . اين نيازمندى در حالى جريان داشت كه مؤلفان شيعى از قاضى نور اللّه شوشترى صاحب مجالس المؤمنين گرفته تا ميرزا محمد باقر خوانسارى مؤلف روضات الجنّات فى احوال العلماء و السادات بيشتر عالمان سدهء نهم يا پيش از آن را به خود مىبستند و مدعى بودند كه آنان از راه « تقيّه » تشيّع خود را اظهار نمىنموده‌اند ، ولى حقيقت امر از كردار صفويان در دعوت و بزرگداشت مبالغه‌آميز عالمان غيرايرانى بايران آشكارست . كوشش اين سلسله در استوار ساختن پايه‌هاى تشيع باحترام فراوان همهء عالمان شرع كشيد و اين امر طبعا موجب نيرومندى و مبارزهء سنّتى آنان با فيلسوفان و اصحاب علوم عقلى ديگر شد .\r\nنمونه‌هاى اين رفتار را هم از آغاز عهد صفوى با دانشمندان مىبينيم ، مانند بدخويى عالمان شرع در قزوين پايتخت شاه تهماسب با سيد حسين عقيلى رستمدارى مؤلف كتاب رياض الابرار در موضوعات علوم ، و اين بدرفتارى چنان بر آن سيد فاضل گران آمد كه بخش بزرگى از مقدمهء كتاب خود را بنكوهش آن قوم اختصاص داد و آنان را بنادانى و حرص و حسد و ديگر خويها و خصلتهاى زشت موصوف دانست .\r\nاين ناسازگارى ميان دو دسته از عالمان مذكور هرچه بيشتر از عمر دولت\r\n\r\n","description":"","footnote":"","page_name":" 280 ","page_number":298},
  {"content":"\r\n\r\nصفوى گذشت بيشتر نيرو يافت و اين خود مولود دو طبيعت كاملا مباينى است كه ذات علم در نظر اين دو دسته از دانشوران دارد چنان كه حتى بهاء الدين عاملى كه طعم دانشهاى عقلى را چشيده و در بعضى از آنها تأليفهايى داشته است از تكرار همان مقولات عالمان شرع با فيلسوفان و پزشكان خوددارى نمىكرد و مىگفت « كلام ابن سينا نزد ما رواجى ندارد ! » « 1 » .\r\nحكيم بزرگ آن دوران ، صدراى شيرازى ( م 1050 ه ) ، با همه جلالت قدر مورد طعن و لعن عالمان شرع بود زيرا مىپنداشتند كه در بيشتر كتابهايش « كلمات غيرملائم با ظواهر شريعت » وجود دارد و به همين سبب گروهى از فقيهان بكفر او فتوى دادند تا آنجا كه يكى از آنان دربارهء شرح ملا صدرا بر اصول كافى گفته است كه بسيار شرحها بر كافى نوشته‌اند ولى نخستين كسى كه شرح كفرآميز بر آن نوشته صدر است ؛ و دربارهء پسر او ميرزا ابراهيم كه بر مسلك پدر نرفت گفته‌اند كه او مصداق « يخرج الحىّ من الميّت » است « 2 » . و ملا صدرا خود در مقدمهء بعضى از كتابها و از آن جمله در كتاب « الواردات القلبيّهء » خود از نامهربانيهاى معاصران از فقيه و مدرس و محدث و متقلّد كارهاى حكومتى ، همگى گله مىكند « 3 » .\r\nفيلسوف نام‌آور قاضى سعيد قمى ( م 1103 ه ) در ديباچهء رسالهء خود بنام « الانوار القدسيّة » از كسانى كه بدروغ جاى پيشوايان دين و راهبران مؤمنين را گرفته‌اند و با دانش و فرهنگ دشمنى مىكنند و ديگران را بىدين و كافر مىخوانند ببدى ياد مىكند و نفرين و لعنت نثارشان مىسازد .\r\nدر اثرهاى فقيهان و محدثان معروف آن دوران بسا كه بمخالفتهاى آشكارشان\r\n\r\n\r\n","description":"","footnote":"\r\n( 1 ) - موضوع بحث وجود زندگانى ( حيات ) و احساس يا عدم آنها در دندان بود و شيخ با استناد بحديثهايى كه از امامان نقل شده بود ، اعتقاد داشت كه دندان و مو و ناخن و شاخ « ممّا لا تحلّه الحيوة » است . پزشكى حاضر بود و گفت ابن سينا در قانون گفته است كه دندان را حس و حياتست ! شيخ در پاسخش آن گفت كه در متن آورده‌ام . مشروح داستان را در طرائق الحقائق ، ج 1 ، ص 139 بيابيد .\r\n( 2 ) - روضات الجنّات ، ج 4 ص 121 - 122 .\r\n( 3 ) - الواردات القلبيّه ، تهران 1302 ص 257 .\r\n","page_name":" 281 ","page_number":299},
  {"content":"\r\n\r\nبا دانشهاى عقلى و با دانشمندان بازمىخوريم . قطب الدين محمّد نيريزى ( م در حدود سال 1173 ه ) در كتاب « الحكمة العلويّه » بر فيلسوفان طعنها زده و اشعارى را كه در نكوهش آنان سروده آورده است . وى خواندن كتابهاى حكمى مانند اشارات و شفا و شرح تجريد و شرح مطالع را گمراه‌كننده دانست و انديشهء فلسفى را بىاساس شمرد و گفتار فيلسوفان را در رهايى آدمى از خطا بىثمر و بلكه بنياد اشتباه و مبناى گمراهى پنداشته و گفته است :\r\n و منطقهم لن يعصمّن عن الخطا * و ليس بمغنى بل اساس الخطيئة . . . « 1 » \r\nملا محمد طاهر قمى ( م 1098 ه ) كه سخنان درشتش را دربارهء صوفيان و عارفان پيش ازين ديده‌ايم ، در كتاب « الفوائد الدينيّه فى الرد على الحكماء و الصّوفيّه » فيلسوفان را نيز بباد انتقاد گرفته است . وى كتابى ديگر دارد بنام « حكمة العارفين » كه آن نيز در رد فيلسوفانست ، و او همانست كه ملا محسن فيض را بسبب آنكه تمايلى بحكمت و عرفان داشت « شيخ مجوسى » مىخواند « 2 » .\r\nوى در قصيدهء « مونس ابرار » خويش كه پيش ازين ياد كرده‌ام « 3 » ، كسانى را كه از بو على سينا و بهمنيار « 4 » پيروى كرده و مقلد سقراط و پيرو بقراط گرديده و فلسفه آموخته‌اند مردمى باطل‌گوى و غافل از دين مىداند و بعبارت ديگر همان مىگويد كه بسيار پيشتر ازو سخنوران و مؤلفان اسلامى سدهء پنجم و ششم هجرى مىگفتند و پيش ازين بتفصيل دربارهء مقالات آنان سخن گفته‌ام « 5 » . بهرحال بيتهاى محقق قمى در نكوهش فلسفه و فيلسوفان اينست :\r\nجماعتى شده دور از در مدينهء علم نموده پيروى بو علّى و بهمنيار\r\n\r\n\r\n","description":"","footnote":"\r\n( 1 ) - فهرست كتابخانهء دانشگاه تهران ، ج 3 ، ص 431 .\r\n( 2 ) - روضات الجنات ، ج 4 ، ص 146 . و دربارهء اين شيخ محمد طاهر قمى بنگريد به همان كتاب و همان جلد از ص 143 ببعد و نيز بنگريد بامل الآمل ، ج 2 ، ص 277 ، الذريعه ، ج 6 ، ص 157 ، اعيان الشيعه ، ج 45 ، ص 252 و جز آنها .\r\n( 3 ) - همين جلد ، ص 213 .\r\n( 4 ) - بنگريد به همين كتاب ، ج 1 ، چاپ پنجم ، ص 318 - 319 .\r\n( 5 ) - همين كتاب ، ج 2 ، ص 274 - 288 .\r\n","page_name":" 282 ","page_number":300},
  {"content":"\r\n\r\n ز جهل گشته فلاطونى و ارسطويى * فتاده دور ز راه ائمهء اطهار\r\nشده مقلّد سقراط و پيرو بقراط * ز قول باقر و صادق نموده‌اند فرار\r\nبزعم باطل ايشان كه غافل از دينند * كسى كه فلسفه داند بود تمام عيار\r\nبود تمام عيار آن كسى بنزد خداى * كه هست پيروىِ آل مصطفاش شعار\r\nمن استفادهء علم از درِ مدينه كنم * مرا بحكمت يونانيان نباشد كار\r\nبود كتاب حديث نَبى اشاراتم * شفاى من شده قرآن خالق جبّار\r\nمرا شفا و اشارات مصطفى كافيست * دگر مرا بافادات بو عليست چه كار\r\nبيا و حكمت حق از دَرِ مدينه طلب * مرو بسوى مَلَط « 1 » ، سوى فلسفه زنهار\r\nحديث اهل مَلَط غالبش غلط باشد * بود صحيح حديث ائمهء اطهار\r\nحذر نما ز نماز حكيم يونانى * كه همچو سحر و فسون دل شود از آن بيمار\r\nنجات كن طلب از آل مصطفى اى دل * بود نجات تو در دين احمد مختار \r\nشيخ الاسلام محمد باقر مجلسى در نسخه‌يى از تهذيب الاحكام كه از آن او بود نوشته كه چون توجه مردم را بصوفيان بدعت‌گذار و حكيمان زنديق مشاهده كرد سعى در نشر آثار امامان نمود تا خلق را از گمراهى برهاند « 2 » . وى در جواب كسى كه ازو در باب حكمت و تصوف پرسشى كرده بود اين عبارت را دارد : « . . . اما مسئلهء اولى يعنى طريقهء حكما و حقيقت بطلان آن را بايد دانست كه حق تعالى اگر مردم را در عقول خود مستقل مىدانست انبيا و رسل براى ايشان نمىفرستاد . . . پس در امور بعقل خود مستقل بودن و قرآن و احاديث متواتره را بشبهات ضعيف حكما تأويل كردن و دست از كتاب برداشتن عين خطاست . . . » « 3 » .\r\nبا همه مخالفت و ستيزه‌جويى كه در عهد صفوى با دانشمندان و فيلسوفان شد ، توسن انديشهء ايرانى از رفتار بازنماند و در آن دوران نه تنها بنام چند تن از\r\n\r\n\r\n","description":"","footnote":"\r\n( 1 ) - ملاطيه . مقصود گوينده از « اهل ملط » اهل يونانست .\r\n( 2 ) - مأخوذ از يادداشتهاى آقاى محمد تقى دانش‌پژوه در فهرست كتابخانهء دانشگاه تهران ، 3 ، 1260 .\r\n( 3 ) - طرائق الحقائق ، ج 1 ، ص 151 .\r\n","page_name":" 283 ","page_number":301},
  {"content":"\r\n\r\nحكمت‌شناسان مطلع باز مىخوريم ، بلكه بعض آنها را مانند صدر الدين ابراهيم شيرازى در صف مقّدم حكيمان ايران مىيابيم و آن ديگران يا در تعليم حكمت و درك متنهاى فلسفى پيشين و نوشتن شرح و حاشيه بر آنها توانا بودند و يا تعليم و فراگيرى آن متنها را همراه دانشهاى دينى و ادبى بر خود الزام مىكرده‌اند و ازين دستهء اخير هنوز هم گروهى در ميان طالبان دانشهاى قديم ديده مىشوند ، اگرچه كار آنان بفراگرفتن « متون » و « سطوح » و توقف در مطالب آنها ، و بعبارت ديگر بنوعى از « شاگردى » منحصر و مقصور باشد . علت عمدهء اين امر آنست كه حكمت ، بعد از كوششهاى متكلمان معتزلى و استادانى از فارابى تا پورسينا و شاگردان و طرفدارانشان ، خاصه نصير الدين طوسى بنحو بسيار مطلوبى با اصول معتقدات اسلامى سازش يافت و با « كلام » معتزليان و اشعريان و شاعيان اسمعيلى و دوازده امامى بستگى حاصل نمود و به همين سبب بسيارى از مباحث آن در آموختن فن كلام به كار رفت و مىرود ، و مقدمهء حكمت يعنى منطق هم بعنوان يكى از دانشهاى ناگزيران در آموختن دانشهايى از قبيل كلام و اصول فقه و جدل و خلاف به محل استفاده و تعليم و تعلم درآمد ، به نحوى كه در ميان حكمت‌شناسان عهد صفوى كسانى را مانند ميرداماد و ملا محسن فيض و ملا عبد الرزاق لاهيجى و همانندگانشان مىيابيم كه هم به كار دانشهاى دينى اعم از تفسير و حديث و فقه و حتى تأليف كتابها در دعاها و ذكرها پرداخته و هم متوجه بحث در جستارهاى گوناگون كلام و مباحثى از حكمت بوده‌اند كه با كلام رابطهء بسيار نزديك دارد .\r\nهمين نزديكى ميان حكمت و پاره‌يى از دانشهاى دينى ، و نيز ايجاد تقارب و تقارن ميان بعضى از پايه‌هاى انديشهء فلسفى با آيه‌ها و خبرها از راه تأويل و توجيه آنها ، وسيله‌يى شد براى ادامه دادن سنت مكتبهاى قديم فلسفه و حكمت اسلامى در دوره‌يى كه از هر حيث فاقد علتهاى مرجّح براى بقاى آن بود .\r\nهنگام بحث دربارهء « حكمت ، حكيمان و حكمت‌شناسان » كه به زودى خواهد آمد ، باز دربارهء وضع حكمت در اين دوره و در دنبال اين سخنان ، بسبب اهميت و اعتبار خاصى كه داشت ، باختصاص سخن خواهم گفت .\r\n\r\n","description":"","footnote":"","page_name":" 284 ","page_number":302},
  {"content":"\r\n\r\n\r\nموضوعات علوم\r\nدر ميان اثرهاى پارسى و تازى دانشمندان اين عهد چندبار بكتابهايى باز مىخوريم كه در بيان « موضوعات علوم » نوشته و در اين راه از عالمان پيشين ، كه پيش ازينها ياد كرده‌ايم ، تقليد نموده‌اند ، اما اساسىترين اين كتابها به عربى و بيرون از ايران تأليف شده است .\r\nمقارن با شروع اين عهد شكر اللّه شروانى كتاب رياض العلوم را براى سلطان بايزيد خان ثانى ( 886 - 918 ه ) در نه باب به فارسى تأليف كرد ، بدين شرح :\r\n1 ) تصوف 2 ) منطق 3 ) هيئت 4 ) نجوم 5 ) حساب 6 ) علم فراست 7 ) علم شعر 8 ) علم معما 9 ) علم انشاء . « 1 »\r\nچند سالى بعد از تأليف كتاب ياد شده ، كتاب ديگرى هم به فارسى ، ولى مشروحتر ، نه ارزشمندتر از آن در ايران نوشته شد كه نسخه‌يى از آن در كتابخانهء موزهء بريتانيا موجود است و آن كتاب رياض الابرار است اثر حسين عقيلى رستمدارى از دانشمندان سدهء دهم هجرى كه بدعوى خود بيست سال در زادگاه خويش و جايهاى ديگر در اندوختن دانش كوشيد و دفترهاى بسيار كه فهرستى از آنها ياد كرده است ، خواند و چندى در شيراز و مدتى در اصفهان بسربرد و سرانجام بقزوين كه در آن روزگار پايتخت كشور بود ، رفت و در آن شهر با گروهى از اهل علم بازخورد كه از آنان بنيكى ياد نمىكند و بويژه شرحى دراز در نكوهش « علماى قزوين » يعنى عالمان شرعى آن شهر در اين مقام آورده و آنان را بنادانى و جهل و حرص و حسد و انواع نقايص و رذايل توصيف كرده است . وى بدنبال اين سرگذشت گويد كه در قزوين به خواهش بعضى از دوستان بتأليف كتاب رياض الابرار دست يازيد ، در محرم سال 979 ه ، اواخر عهد شاه تهماسب يكم ( م 984 ه ) ، آن را آغاز كرد و در ربيع الثانى همان سال بپايان برد . اين كتاب كه بمنزلهء دائرة المعارف مشروحى از دانشهاى مختلف متداول ميان مسلمانان است ، يك « فاتحه » ، دوازده « روضه » و يك « خاتمه » دارد و هريك از اينها به بخشهاى كوچكترى تقسيم مىشود\r\n\r\n\r\n","description":"","footnote":"\r\n( 1 ) - كشف الظنون ، ج 1 ، ستون 937 .\r\n","page_name":" 285 ","page_number":303},
  {"content":"\r\n\r\nكه اسمهاى آنها تغيير مىيابد مثلا بخشهاى فاتحه « حديقه » نام دارد و بخشهاى روضهء اول « مقاله » و بخشهاى روضهء دوم « مقصد » . . . رستمدارى در نوشتن اين كتاب از يك سوى متأثر است از سنّت علمى كه از عالمان پيشين و تأليفهاى آنان بخاطر سپرده است ، و از سويى ديگر بوضعى خاص و بمقتضاى زمان تحت تأثير عقايد عالمان شيعى و شايد تحصيلات مذهبى و اعتقادهاى شخصى قرار دارد و به همين سبب مقولات تازه‌يى در قلمرو « دانش » مىآورد مثل اين دعوى كه نخستين امام شيعيان منشاء همه دانشهاست و شرحى طولانى در اثبات اين دعوى ؛ و وارد كردن تفسير خطبهء شقشقيه در كتابى كه خاص موضوعات علوم است ( فاتحهء رياض الابرار ) ؛ و يا بحث در حديث روايت شده از پيامبر اسلام در اينكه امت او بهفتاد و سه فرقه منقسم مىشوند كه يكى از آنها يعنى فرقهء دوازده امامى « فرقهء ناجيه » است و آنهاى ديگر گمراه ، و بحث در اثبات گمراهى آنها ؛ يا بحث در بعضى از نامهاى خداوند و خواص آنها ، و خواص سوره‌ها و آيتهاى قرآن و حرفهاى الفبا ؛ و يا بيان مقالات « جاماسب نامه كه متعلق بحالات حضرت رسالت پناه و شاه حقايق - آگاه و جناب صاحب الزمان است و كيفيت ظهور آن حضرت و دجّال بيكبار و خرابى جهان . . . » . اما از ميان دانشها ، رستمدارى تنها بذكر دانشهاى واقعى و شعبه‌هاى آنها اكتفا نكرده بلكه « علوم غريبه » يعنى انديشه‌هاى خرافى قديم را هم كه بعنوان « علم » در تمدن اسلامى باقىمانده و در كتاب‌هاى مربوط بموضوعات علوم گنجانده شده ، در اين كتاب آورده و در كنار دانشهايى مثل كائنات جوّ و كيميا قرار داده است چنان كه در روضهء نهم از خرافه‌هايى مانند جفر و تسخيرات و عزايم و طلسمات و نيرنجات و مغيبات و سيميا و ريميا بعنوان « علم » سخن گفته است . اين نكته را هم بايد بدانيم كه در اين كتاب بعضى از مبحث‌هاى علم كلام وارد شده مثل اثبات حقانيت شيعهء اماميه و اثبات واجب و اثبات صفات سلبيّه . . . - بيان همهء بخشها و فصلها و موضوعهاى گوناگون دانشها كه در اين كتاب شناسانده شده سخن ما را بدرازا مىكشاند و اگر خواننده بخواهد در اين باب بيشتر آگهى يابد\r\n\r\n","description":"","footnote":"","page_name":" 286 ","page_number":304},
  {"content":"\r\n\r\nبايد باصل آن مراجعه كند « 1 » .\r\nديگر ازينگونه كتابها « رسالة الاعضالات فى فنون العلوم و الصّناعات » است از مير محمد باقر داماد استرابادى ( م 1041 ه ) كه موضوع آن از نامش پديدار است .\r\nديگر « رسالهء صناعيّه » تأليف مير ابو القاسم فندرسكى استرابادى ( م 1050 ه ) كه در آن از دانشهاى گوناگون ياد شده است . اين كتاب بهمراه اخلاق ناصرى بسال 1267 ه ق در بمبئى و بار ديگر بسال 1317 شمسى در تهران چاپ شد .\r\nكتاب ديگر ازين مقوله « فهرست العلوم » است از ملا محسن فيض كاشانى ( م 1091 ه ) در شرح انواع و اصناف دانشها ، و كتاب ديگر « انموذج العلوم » از محقق شروانى ميرزا محمد بن حسن ( م 1099 ه ) .\r\nبهترين كتابها در موضوعات علوم كه در عهد مورد مطالعهء ما تدوين شده آنهاست كه در خارج از ايران فراهم آمده است و اين حكم البته با سير انحطاطى دانشها كه در ايران جريان داشته ، سازگار است . سبب مبادرت بذكر اين كتابها در اينجا اهميتى است كه آنها در تحقيق دانشهاى تمدن اسلامى و در شناخت كتابهاى معتبر تازى و پارسى و تركى از رشته‌هاى مختلف دانش و ادب دارند . از قديمترين آنها كتاب مشهور « مفتاح السعادة و مصباح السيّادة » است به عربى كه در اين كتاب بارها بنام آن اشاره كرده‌ام و از جملهء بهترين و كاملترين كتابها در موضوعات علومست « 2 » . مؤلف آن احمد ابن مصطفى معروف به « طاش كبرىزاده » ( طاشكو - پروزاده ) « 3 » مرده بسال 968 ه است . وى در كتاب خود از يكصد و پنجاه رشته از\r\n\r\n\r\n","description":"","footnote":"\r\n( 1 ) - و بنگريد به :\r\n Supplement of the Catalogue of the Persian Manuscripts in the British Museum by Charles Rieu . London , 1895 , P . 103 - 105 \r\n( 2 ) - چاپى خوب بر كاغذى بسيار بد و پوسيده ازين كتاب مشروح و جامع در حيدرآباد دكن شده است .\r\n( 3 ) - « طاشكوپرو » نام محلى است نزديك « قسطمونى » در آسياى صغير . اين نام\r\n","page_name":" 287 ","page_number":305},
  {"content":"\r\n\r\nرشته‌هاى گوناگون دانش بپندار عالمان تمدّن اسلامى ، سخن گفته است ، و پسرش كمال الدين محمد ( م 1032 ه ) اثر پدرش را با افزودن دانشهاى ديگرى كه شمارهء آنها به پانصد رسيده ، بتركى ترجمه كرد « 1 » و آن با عنوان « موضوعات العلوم » بسال 1313 ه ق در استانبول طبع شده است « 2 » . طاش كبرىزاده در ذكر هريك از فنون شرح جامعى در تعريف و تاريخچهء آن و سپس كتابهاى اساسى و محل مراجعه را كه در آن فن از آغاز تا بعهد او تأليف شده با اشارهء مختصر و سودمندى دربارهء مؤلف آن آورده است . آنچه طاش كبرىزاده دربارهء تقسيم علوم نوشته جامعترين و بهترين تقسيمى است كه در تاريخ تمدن اسلامى تا زمان وى شد . بخشهاى مفتاح - السعاده بدين طريق تنظيم يافته است : 1 ) مقدمه دربارهء برترى دانش و آموزش ( تعليم ) و آموختگارى ( تعلم ) و شرطهاى هريك 2 ) دوحهء اول علوم خطيّه 3 ) دوحهء دوم علوم متعلّق بالفاظ با ذكر كتابهايى كه در اين باب تأليف شده و اشاره‌يى بسرگذشت مصنّفان آنها و شاعران و عروضيان و مترسّلان و لغويان و نحويان و قاريان ، علم تاريخ و مورّخان و سرگذشتهايشان و ذكرى از كتابهاى مشهور در تاريخ 4 ) دوحهء سوم علم منطق و علم آداب درس و علمهاى جدل و خلاف و نام مؤلفان آنها 5 ) دوحهء چهارم علوم حكمى و علم كلام و مقالات فرقه‌ها و دانش پزشكى و\r\n\r\n\r\n","description":"","footnote":"\r\nبه خاندان معتبرى از عالمان هم كه از آن ديار برخاسته‌اند ، با جزء تركيبى « زاده » براى بيان نسبت داده و در موقع تحرير به خط عربى « طاش كبرىزاده » خوانده شده است . پدر طاش كبرىزاده يعنى مصطفى پسر خليل الدين ( 857 - 935 ه ) فقيهى مشهور و آموزگار سلطان سليم اول بوده است . كتاب ديگر طاش كبرىزاده را بنام « شقائق » دانشمند آلمانى « رشر » (  Rescher  ) بآلمانى ترجمه كرده است . چاپ استانبول 1927 ميلادى .\r\n( 1 ) - كشف الظنون ج 2 ، ستون 1762 .\r\n( 2 ) -\r\n Aldo Mieli , La Science Arabe , Leiden 1939 , P . 274 . \r\nآنچه دربارهء « طاشكوپرو » و « طاش كبرىزاده » نوشته‌ام نيز مأخوذ است از مأخذ فوق ؛ و نيز بنگريد بمقدمهء كشف الظنون ، چاپ استانبول ، 1941 ميلادى بقلم محمد شريف الدين يالتقايا .\r\n","page_name":" 288 ","page_number":306},
  {"content":"\r\n\r\nفنّ كشاورزى و جز آن با نام كتابهايى كه در اين راهها تأليف شده با ترجمهء حال نويسندگان آنها 6 ) دوحهء پنجم حكمت عملى مانند علم الاخلاق و تدبير منزل ، و دانشهاى دينى مثل قرائت و تفسير و حديث و فقه با ذكر عالمان مشهور و اثرهايشان .\r\n7 ) دوحهء ششم در « علوم الباطن » .\r\nكتاب معتبر ديگرى ، باز در قلمرو امپراطورى عثمانى ، نوشته شده است بنام « كشف الظنون عن اسامى الكتب و الفنون » تأليف مصطفى بن عبد اللّه ملقب به « كاتب چلبى » و مشهور به « حاجى خليفه » ( 1017 - 1068 ه ) . علت شهرت او به « خليفه » معاونتش بود در يكى از اداره‌هاى ارتشى عثمانى . وى مؤلفى پركار بود و شمارهء اثر - هايش به بيست و دو كتاب رسيد و از آن ميان كشف الظنون بمنزلهء دائرة المعارف بزرگى براى شناخت كتابها و انواع دانشهاييست كه ميان مسلمانان رواج داشته است و حاجى خليفه نام آن دانشها را با نام كتابها درآميخته و به ترتيب الفبائى در جاى خود آورده و با توضيح كافى شناسانده و كتابهاى مشهور مربوط بهر دانش را در پايان توضيح معرفى نموده است . اين كتاب چندبار طبع و يك بار بلاتينى و بار ديگر بفرانسوى ترجمه شد . بر كشف الظنون چند ذيل نوشته‌اند كه از همه مهمتر ايضاح - المكنون تأليف اسمعيل پاشا ( م 1339 ه ق ) است . اين كتاب در دو مجلد بسالهاى 1945 - 1947 در استانبول بطبع رسيد . حاجى خليفه نام و توضيح نزديك به سيصد علم و فن و 15000 كتاب و ديوان تازى و پارسى و تركى و 9500 مؤلف را در كتاب خود آورده است « 1 » .\r\n\r\nمنطق\r\nفعاليتى كه عالمان اين عهد طولانى در شرح يا حاشيه‌نويسى بر كتابهاى منطقى و يا تأليف و تدوين كتابهاى تازه در اين باب داشته‌اند ، حتى نسبت بدورهء مقّدم ، كه از يك قرن تجاوز نمىكرد ، بسيار\r\n\r\n\r\n","description":"","footnote":"\r\n( 1 ) - دربارهء كاتب چلبى و كشف الظنون او رجوع شود بمقدمهء كشف الظنون چاپ استانبول بقلم محمد شرف الدين يالتقايا ، ص 10 - 11 و نيز به :\r\n Aldo Mieli , La Science Arabe , P . 274 - 275 \r\n","page_name":" 289 ","page_number":307},
  {"content":"\r\n\r\nكمتر است و كسانى هم كه اثرى در منطق دارند بيشتر در سدهء دهم هجرى زندگى مىكرده و تربيت شدهء عالمان قرن نهم بوده‌اند و اين حكم همچنانكه گفته‌ايم ، و باز هم خواهيم ديد ، در بيشر دانشهاى عقلى ديگر نيز صادق است . اما اين نكته مانع از آموختگارى دانش منطق در شمار درسهاى متداول زمان نبود ، چه همچنانكه پيش ازين گفتيم اين علم بمنزلهء پايه در دانشهاى ديگر شرعى و حكمى مانند آداب البحث و اصول و كلام و جدل و خلاف و حكمت نظرى و عملى بود و بنابراين آموختن آن با ديگر « مقدمات » آغاز مىشده است .\r\nگروهى از تربيت شدگان اواخر قرن نهم و اوايل قرن دهم كه زمانشان مصادف با نخستين سدهء پادشاهى صفويان بود ، شرحها و حاشيه‌هايى بر كتابهاى منطقى قدما داشته و در حقيقت كار استادان خود را در اين راه دنبال مىكرده‌اند .\r\nاز جملهء اين كتابها يكى « شمسيّه » از كتابهاى معروف نجم الدين دبيران ( م 675 ه ) « 1 » است كه چنان كه مىدانيم از سدهء هشتم هجرى ببعد چندين شرح بر آن نوشته شد و در قرن نهم تا اوايل عهد صفوى ، هنوز نگارش شرحهايى بر اين كتاب در روم و ايران ادامه داشت مانند شرح قاضى مير حسين ميبدى ( م 910 ه ) و دو حاشيه از شجاع الدين الياس رومى ( م 929 ه ) و حاشيهء شيخ محمد بدخشى ( م 922 ه ) و حاشيهء ملا عبد العلى بن محمد بيرجندى ( م 932 ه ) و غيره « 2 » .\r\nآداب البحث قاضى عضد الدين ايجى « 3 » هم از جملهء همينگونه كتابهاست كه بازماندگان منطقيان قرن نهم دربارهء آن سرگرم كار بوده‌اند از آن جمله قاضى مير - حسين ميبدى و محيى الدين محمد بن محمد بردعى ( م 927 ه ) و عصام الدين ابراهيم بن\r\n\r\n\r\n","description":"","footnote":"\r\n( 1 ) - همين كتاب ، ج 3 ، ص 242 - 243 .\r\n( 2 ) - كشف الظنون ، ستونهاى 1063 - 1064 .\r\n( 3 ) - همين كتاب ، ج 3 ، ص 243 . دربارهء علم آداب البحث بنگريد به كشف الظنون ستون 38 ، و همين كتاب ، ج 3 ، ص 246 .\r\n","page_name":" 290 ","page_number":308},
  {"content":"\r\n\r\nمحمد اسفراينى ( م 943 ه در سمرقند ) و شرح ملا عبد العلى بيرجندى « 1 » .\r\nآداب البحث ديگرى داريم از شمس الدين محمد بن اشرف حسينى سمرقندى صاحب كتاب صحائف و كتاب القسطاس ( م در حدود سال 600 ه ) « 2 » كه باز در اوايل اين عهد چند شرح و حاشيه ، بيشتر در خارج از ايران ، بر آن نوشته شده مثل حاشيهء عماد الدين يحيى بن احمد كاشى از دانشمندان سدهء دهم هجرى بر شرح كمال الدين مسعود شروانى رومى از عالمان قرن نهم . حاشيهء عماد الدين كاشى را به علت اشكال و دقت معنى حاشيهء سوداء مىنامند و به همين سبب تعليقاتى بر آن نوشته شده مثل تعليقهء شجاع الدين الياس رومى مذكور ، و تعليقهء ديگرى از پسر همين شجاع الدين موسوم به لطف اللّه ، و تعليقهء شيخ رمضان بهشتى رومى ( م 979 ه ) ، حاشيهء معروف ديگر بر شرح كمال الدين مسعود از عصام الدين اسفراينى مذكور است كه از كتابهاى دقيق در اين مورد شناخته شده است « 3 » .\r\nدر شمار همينگونه كتابهاى معتبر درسى منطق است كتاب « تهذيب المنطق و الكلام » از علامه سعد الدين تفتازانى ( م 792 ه ) « 4 » كه مهمترين شرح آن را بر قسمت منطق علامه جلال الدين دوانى ( م 908 ه ) « 5 » نگاشت . بر اين شرح بسبب اهميتى كه يافت چند حاشيه نوشته شد و از آن جمله حاشيهء مير ابو الفتح سعيدى ( م 950 ه ) و حاشيهء محمد بن صلاح لارى ( م 980 ) و حاشيهء سيد حسين حسينى خلخالى ( م 1014 يا 1030 ه ) و شرح احمد قزوينى ( م 953 ) كه آن را در شهر دمشق تأليف كرد ، و حاشيهء سيد ميرزا ابو الفتح ( م 977 ه ) از اعقاب مير سيد شريف گرگانى . - ديگر از شرحهاى مشهور تهذيب المنطق شرح مرشد بن امام شيرازى است كه آن را بنام سلطان\r\n\r\n\r\n","description":"","footnote":"\r\n( 1 ) - ايضا كشف الظنون ، ستون 41 .\r\n( 2 ) - همين كتاب ، ج 3 ، ص 246 .\r\n( 3 ) - كشف الظنون ، ستونهاى 39 - 40 .\r\n( 4 ) - همين كتاب ، ج 3 ، ص 245 - 246 .\r\n( 5 ) - دربارهء او بنگريد به همين كتاب ، ج 4 ، ص 99 .\r\n","page_name":" 291 ","page_number":309},
  {"content":"\r\n\r\nبايزيد ثانى ( م 918 ه ) نوشت و ديگر شرح عبيد اللّه بن فضل اللّه خبيصى « 1 » .\r\nاز جملهء كتابهاى منطق كه در شمار « مقدمات » دانشهاى قديم آموخته مىشده كتاب « كبرى » است به فارسى از مير سيّد شريف گرگانى ( م 816 ه ) كه عصام الدّين اسفراينى شرحى فارسى بر آن نوشته است . كتاب كبرى بعلّت آنكه از كتابهاى درسى است چندين‌بار چاپ شده است .\r\nكتابهاى ديگرى هم بوسيلهء فاضلان ايرانى اين عهد در منطق نوشته شده است مانند آداب مناظرهء فخر الدين محمد بن حسين حسينى استرآبادى از عالمان سدهء دهم شاگرد غياث الدين منصور دشتكى شيرازى ( م 948 ه ) و « تعليق در مبادى قياسات » به فارسى از قوام الدّين رازى از دانشمندان سدهء يازدهم هجرى و نظاير اينها كه آثار اساسى مهمّى در اين علم نيستند .\r\n\r\nحكمت ، حكيمان و حكمت‌شناسان\r\n\r\nكليّات\r\nدنبال سخنانى كه پيش ازين دربارهء وضع عمومى دانشها و از آن جمله حكمت گفته شد ، بيان چند نكته ديگر در اينجا بايسته است : 1 ) نخست آنكه در اين عهد دو مركز اصلى براى آموختن حكمت و طبعا پديد آوردن اثرهايى در اين زمينه داريم : شيراز و اصفهان ، و همين دو مركز اصلى هستند كه در دوران بعد به مركزهاى جديدى مانند مشهد و تهران مايه داده‌اند .\r\nشيراز در پايان قرن نهم و آغاز سدهء دهم در پرتو وجود ملّا جلال دوانى ( م 908 ه ) و حوزهء مهم تدريس او و بسبب تربيت شاگردان مشهورى كه زيردست خود داشت ، و نيز بر اثر كوششهاى امير صدر الدّين محمّد بن ابراهيم دشتكى شيرازى ( كشته در سال 903 ه ) در نشر علوم و تربيت طالبان علم حكمت و كلام ، و همچنين باوجود عالمان و اديبان ديگر اهميّت و ارزشى را كه از اوان حملهء مغول كسب\r\n\r\n\r\n","description":"","footnote":"\r\n( 1 ) - دربارهء همهء اين شرحها و حاشيه‌ها بنگريد بكشف الظنون ، ستون 516 - 517 .\r\n","page_name":" 292 ","page_number":310},
  {"content":"\r\n\r\nكرده بود ، همچنان ادامه مىداد ، و چون نوبت تعليم به امير غياث الدين منصور پسر صدر الدين محمد مذكور رسيد بر ميزان اين اهميت فلسفى بسى افزوده شد . اين ارج و مقام علمى و ادبى شيراز مدتها بعد و حتى در عهد سلطنت قاجاريان باقى بود و در اين ميان با ظهور صدر المتألهين صدراى شيرازى ، و استقرار حوزهء تعليمش در شيراز ، اين اهميت بمرتبهء اعلاى خود رسيد .\r\nاگر عمر پايتختى قزوين بدرازا مىكشيد ، شايد آن شهر هم مىتوانست به زودى جانشين تبريز شود كه بعد از سقوط پادشاهى بايندرى مقام علمى و ادبى خود را از دست داده بود ، و در دوران كشورگشائى شاه اسمعيل هم فرصتى براى رشد علمى آن فراهم نيامد . اما شاه تهماسب كه تخت پادشاهيش را از تبريز به قزوين آورده بود ، ترجيح مىداد كه درگاهش را بوجود عالمان مذهبى اماميهء اثنى عشريه بيارايد و حتى آنان را از بلاد عرب بسرزمين « عجم » بكوچاند ، و امير غياث الدين منصور هم كه چندى منصب صدارت او داشت نتوانست در محيطى كه پادشاه متعبد صفوى بهمدستى عالمان شرعى پديد آورده بود ، تاب اقامت بياورد و ناگزير بشيراز بازگشت و بر مسند تعليم پدر تكيه زد و همت بتربيت شاگردان و تأليف كتابهاى مشهورش گماشت .\r\nاما اصفهان ، با علاقهء شاه عباس يكم بجلب عالمان بزرگ به زودى مركزى اساسى از دانشهاى معقول و منقول شد و از همان دوران استادان بزرگى مانند مير محمد باقر داماد و شيخ بهاء الدين عاملى با شاگردانى كه در خدمت داشتند در آنجا گردآمدند . در اين زمان بود كه مكتب جديدى از حكمت كه مىتوان آن را مكتب فلسفى اصفهان ناميد ، پىريزى شد و به زودى چنان اعتبار يافت كه طالبان علوم حكمى را از دورونزديك بسوى خود كشيد و حتى با انقراض دولت صفوى و انقلابهايى كه بعد از آن رخ داد ، همچنان به قوت خود باقى ماند چنان كه وقتى حاجى محمد حسين خان مروى مدرسهء مروى را در تهران بنا كرد ، براى تدريس حكمت در آن مدرسه دست توسل بدامان حكمت‌شناسان اصفهان دراز كرد .\r\n\r\n","description":"","footnote":"","page_name":" 293 ","page_number":311},
  {"content":"\r\n\r\n2 ) نكتهء ديگرى كه بايد در اينجا به ياد آوريم آنست كه اشتغال بدانشهاى معقول خاصه منطق و حكمت در اين دوره بتدريج چنان رايج شد كه حتى بيشتر عالمان دين هم بدانها پرداختند ، و اگرچه بعضى از علماى قشرى ، چنان كه ديديم ، سخت با اين امر مخالف بودند و گاه هم كار اين مخالفت را بآزار مىكشانيدند ، ليكن حاجتى كه بفراگرفتن بخشى از دانشهاى معقول براى آسانى كار در آموختگارى دانشهاى منقول احساس مىشد گروه بزرگى را از آنان به تحصيل حكمت خاصه حكمت مشّاء وادار مىكرد و بدين سبب در شرح‌حال بسيارى از عالمان معروف در دانشهاى دينى مىبينيم كه در حكمت و كلام دست داشته و گاه بتأليف كتاب يا نوشتن شرح و حاشيه در اين دانشها مىپرداخته‌اند ، و پيداست كه اگر بخواهيم همهء آنان را در صف حكيمان يا مدّرسان حكمت درآوريم هم خلاف شهرت آنان در فن اختصاصى كه داشته‌اند عمل كرده‌ايم و هم كار ما در مطالعهء وضع حكمت و حكيمان اين عهد سخت بدرازا و بتعبير پيشينيان بتطويل لاطائل خواهد كشيد .\r\n3 ) و امّا آنان كه اختصاصا بحكمت مىپرداخته‌اند يا بزرگانى هستند كه بمقامات بلند رسيده و شايستهء آن شده‌اند كه عنوان « حكيم » يابند ، و اين گروه در اين دوره بسيار نادرند . دستهء ديگر كه شمارهء آنان بسيارست ، كسانى بودند كه در راه شناخت حكمت و كتابهاى اساسى كه از عهد فارابى ببعد در ابواب گوناگون فلسفه و كلام نوشته شده بود ، با ژرف‌نگرى مىآموختند و سپس بآموزش آنها و گاه نوشتن كتابها و رساله‌هايى در همان زمينه‌ها و محدود به همان حدود مىپرداختند ، اما در نوآورى و بناى مكتب جديد ناتوان بودند . در اين مختصر بدينگونه استادان ، كه البتّه مردمى دانشمند و بزرگوار بوده‌اند ، عنوان « حكمت‌شناس » داده‌ام نه حكيم ، و پيداست كه مىتوان آنان را مدرّسان و مؤلّفان حكمت هم خواند .\r\n4 ) نكتهء ديگر آنكه همهء حكيمان و حكمت‌شناسان اين دوره در يك راه نمىرفته\r\n\r\n","description":"","footnote":"","page_name":" 294 ","page_number":312},
  {"content":"\r\n\r\nاند . بعضى متمايل باشراق و برخى متوجّه بحكمت مشّاء و پاره‌يى مجذوب عرفان بوده‌اند و در بحثهاى خود از آنها دفاع مىكرده‌اند . اما برخى ديگر بدنبال همهء اينها مىرفتند براى آنكه آنها را خوب بشناسند و در مجلسهاى درس نياز شاگردان خود را برآورند . بنابراين نمىتوان دربارهء غلبهء هيچيك از مكتبهاى فكرى در اين دوره حكم قاطعى كرد . فقط اين نكته را بايد به ياد داشت كه با تعليمات مير غياث الدين دشتكى و مير داماد استرابادى و با ظهور ملّا صدراى شيرازى در اين دوره تمايل خاصى بمكتب اشراقى و عرفانى حاصل شد و آن تمايل در ميان دسته‌يى از حكيمان و حكمت شناسان تا بروزگار ما باقىماند . ولى اين تمايل بمكتب اشراقيان بهيچروى مانع از ادامهء عمقى طريقهء مشّائيان و قرار داشتن آن در بنيان و اساس سيستم فلسفى آن روزگار نبود ، بلكه اين دو شيوهء تفكّر كه تا اواخر قرن نهم دوشادوش يكديگر سير مىكردند در سده‌هاى دهم و يازدهم بهم نزديك شدند و بنحو متقابلى يكديگر را تهذيب و تكميل كردند و ازين راه مكتب خاصى ، بدانگونه كه در اثرهاى حكيمان عهد صفوى مى - يابيم بوجود آمد . در اين مكتب حكمت اثباتى و ذوقى و الهى و مقالات عارفان و مبانى اعتقادات مذهبى دوازده اماميان باهم درآميختند و به صورت واحدى درآمدند به نحوى كه هرچند بتنهايى هيچيك از آنها نيست ولى همهء آنها را دربردارد . در اين مكتب نو چنان كه خواهيم ديد مسائلى از قبيل وحدت و اصالت وجود و حركت جوهرى و اتحاد عاقل و معقول و مانند اينها يا بتازگى مطرح شد و يا به صورت كامل شده‌يى در آمد و بويژه دين و فلسفه بعد از قرنها كشاكش باهم جانب صلح و آميزش گرفتند .\r\n5 ) در حقيقت بايد گفت علت اصلى و غائى توسعهء دامنهء حكمت در عهد صفوى و بعد از آن در ميان شيعيان ايران ، حاجت آنان بود بوفق دادن ميان ميراثى كه از گفتارها و سنّتها و پندارهاى مذهبى خود داشتند ، با شيوهء اثباتى حكيمانه ، و بعبارت ديگر ايجاد پيوند دائم ميان « اعتقاد » و « اثبات » و بدست آوردن مقياسهايى عقلى براى اين پيوند يگانگى و وحدت . پس آنچه در مبناى اين نحوهء جديد\r\n\r\n","description":"","footnote":"","page_name":" 295 ","page_number":313},
  {"content":"\r\n\r\nاز تفكّر قرار مىگيرد اعتقاد مذهبى است نه كنجكاوى فلسفى ؛ و منجر شدن بحثهاى حكيمان و متكلّمان زمان ببعضى از نتايج جديد ، در اين مورد همانست كه در مكتب فكرى معتزله و اشاعره بود . يعنى به همان نحو كه معتزليان و اشعريان بدنبال پى - جوئيهاى متكّلمانهء خود در حكمت مشّاء بانديشه‌هاى حكمى جديدى مىرسيدند ، متفكران شيعى مذهب قرن دهم و يازدهم ايران هم كه در مبنا و اساس عالمانى مذهبى بودند ، در جست‌وجوى دلايل اثباتى و با اتكاء بر شيوهء استدلاليان براى اثبات مبانى اعتقادى و ميراثهاى مذهبى خود با آنچه از مشائيان و اشراقيان بدانان رسيده بود بنتايج تازه‌يى بدان نحو كه در كتابهاى اساسى مير محمد باقر داماد و ملا صدرا و قاضى سعيد قمى و فيض كاشانى مىبينيم ، دست يافتند ؛ و اين سر اصلى ظهور و توسعهء مكتبى جديد از حكمت است در عصرى كه مطلقا مساعد باحوال علوم عقلى نبود و نه تنها در ترقى انواع دانشها سهمى نداشت بلكه در حفظ و نگاهداشت ميراث علمى گذشتگان نيز قدمى برنداشت .\r\n6 ) اما دو امر باعث شد كه در اين مجلد بيشتر از ديگر جلدهاى اين كتاب بمبحث حكمت بپردازم : نخست آنكه در تاريخهاى ادبى كه براى اين عهد نوشته‌اند غالبا بىآنكه مطالعه‌يى در اين زمينه كرده باشند آن را دورانى خالى از بزرگان متفكر جلوه داده‌اند و چنين نيست . دوم آنكه ادبيات قرنهاى 10 - 13 تحت تأثير همان سلسله از مبانى فكرى قرار دارد كه دربارهء حكمت گفته‌ايم ، و اى بسا غزل و قصيده و مثنوى و رباعى كه سرچشمهء مضامين آنها را بايد در اين شيوه از تفكر يافت و نتيجه و ثمرهء تحصيلات و مطالعات گويندگانشان در زمينه‌هاى چندگانهء فكر كه برشمرده‌ايم ، دانست .\r\nبيشتر شاعران اين عهد مردمى درس خوانده و حكمت شعار و عارف مشرب بوده‌اند ، همچنانكه تقريبا همهء حكيمان و حكمت‌شناسان اين دوران شاعر بوده و آثارى از خود در اين راه باقى گذارده و گاه مانند ميرزا على رضاى تجلّى و ملا محسن فيض و ملّا عبد الرّزاق فيّاض و ملّا هادى سبزوارى ديوانهاى بزرگ شعر از خود بيادگار گذارده -\r\n\r\n","description":"","footnote":"","page_name":" 296 ","page_number":314},
  {"content":"\r\n\r\nاند ، چنان كه در صحيفه‌هاى آينده اشاره خواهم كرد . پس شايسته است كه با اين همه اهميت كه حكمت و تحصيلات فلسفى در تربيت انديشه‌هاى اين عهد دارد ، در اين جستار اندكى مشروحتر از پيش سخن گفته شود .\r\n\r\nقاضى ميبدى\r\nدر آغاز اين عهد ، و در گيرودار نهضت سرخ‌كلاهان ، يكى از حكمت‌شناسان و عالمان مشهور كه در دورهء پيشين زير دست ملا جلال دوانى تربيت شده بود ، يعنى قاضى كمال الدين مير حسين بن معين الدين حسينى ميبدى متخلص به « منطقى » « 1 » ، چنان كه پيش ازين ديده‌ايم بسال 910 ه « 2 » به علت سنى بودن بفرمان بنيان‌گذار دولت صفوى بقتل رسيد . وى حكيمى مشائى بود ولى مانند استاد خود و بسى ديگر از متفكران عهد در شعر مذاق عرفانى داشت و ازو چندين اثر بپارسى و تازى در منطق و حكمت و كلام و ادب بازمانده\r\n\r\n\r\n","description":"","footnote":"\r\n( 1 ) - دربارهء او رجوع شود به :\r\n* همين كتاب ، ج 4 ، ص 100 - 101 و 115 .\r\n* حبيب السير ، چاپ تهران كتابخانهء خيام ، ج 4 ، ص 607 .\r\n* روضات الجنات فى احوال العلماء و السادات ، چاپ قم ، ج 3 ص 235 ببعد .\r\n* احسن التواريخ روملو ، تهران ، ص 82 .\r\n* طرائق الحقائق ، الحاج محمد معصوم شيرازى ، تهران 1316 - 1319 ه ق ، ج 3 ، ص 53 .\r\n* تحفهء سامى ، تهران ، 1314 ، ص 48 .\r\n* تذكرهء نصرآبادى ، چاپ ارمغان ، ص 512 - 513 .\r\n* ريحانة الادب ، ذيل نام صاحب ترجمه .\r\n* الذريعه ، ج 5 ص 25 و ج 6 ص 33 و موردهاى ديگر .\r\n* آتشكدهء يزدان ، آيتى ، ص 332 .\r\n* فهرست كتابخانهء تهران ، ج 2 ، ع منزوى ، ص 121 - 124 .\r\n* كشف الظنون ، حاجى خليفه ، چاپ استنبول . ستون 533 و جايهاى ديگر .\r\n* فهرست نسخه‌هاى خطى فارسى كتابخانهء ملى پاريس ، بلوشه ، ج 1 ، ص 83 - 84 .\r\n( 2 ) - اين تاريخ را 909 و 911 هم نوشته‌اند . گويا 910 درست‌تر باشد . پيش ازين يك بار سال 911 ذكر كرده‌ام . بنگريد به همين كتاب ج 3 ص 255 .\r\n","page_name":" 297 ","page_number":315},
  {"content":"\r\n\r\nاست . از همهء آنها مهمتر شرح هداية الحكمهء اثير الدين ابهرى ( م 663 ه ) « 1 » است بتازى كه هم از اوان تأليف در شمار كتابهاى رايج درسى حكمت درآمد و بر آن حاشيه‌ها نوشته‌اند كه از آنهاست حاشيهء سيد امير فخر الدين حسينى كه بسال 928 ترتيب يافت . شرح هدايهء ميبدى يك بار جداگانه بچاپ سنگى و بار ديگر در حاشيهء نهج البلاغهء ميرزا باقر نّواب در تهران طبع شد . - كتاب ديگر او شرح طوالع الانوار قاضى بيضاوى ( م 685 ه ) « 2 » است به عربى . طوالع كتابى مختصر در كلام است . - ديگر شرح كافيهء ابن حاجب . - ديگر حاشيهء آداب البحث و شرح شمسيه كه پيش ازين ياد كرديم . اين شرح اخير در حاشيهء كتاب ميزان الانتظام بسال 1327 ه ق در استانبول چاپ شد . - ديگر حاشيه بر تحرير اقليدس خواجه نصير الدين طوسى .\r\n- ديگر شرح ديوان على بن ابى طالب به فارسى . - ديگر « جام گيتىنما » به فارسى كه خلاصه‌ييست در حكمت الهى بلحن عرفانى كه در يك « فاتحه » و سى « مقصد » و يك « خاتمه » ترتيب يافته و از كتابهاى سودمند در باب خود ، و نيز از نخستين نشانه‌هاى تقارب حكمت و عرفان در آغاز اين دوره است . ترجمه‌يى عربى از اين كتاب همراه با ترجمهء لاتينى آن بر دست « آبراهام اكشلّن‌سيس » « 3 » بسال 1641 ميلادى در پاريس بطبع رسيد . - ديگر از كارهاى قاضى ميبدى شرح اوست بر حكمة العين نجم الدين دبيران ( م 675 ه ) - قاضى مير حسين شعر مىسروده و منطقى تخلص مىكرده . نصر - آبادى دربارهء او گفته است كه در لغز و معمّا دست داشته و ازو چند معما نقل كرده كه يكى از آنها اينست باسم « على » :\r\n جمعى كه به خاك راه يكسان نشوند * در روى زمين امير و سلطان نشوند\r\nبا جمع اعالى چو نشينى منگر * آنها كه انيس زيردستان نشوند \r\nمقصود آنست كه : در كلمهء « اعالى » الف‌ها را كه بزيردست خود يعنى بعد از خود\r\n\r\n\r\n","description":"","footnote":"\r\n( 1 ) - همين كتاب ج 3 ص 247 و 254 - 255 .\r\n( 2 ) - همين كتاب ج 3 ص 218 .\r\n( 3 ) -  Abraham Ecchellensis \r\n","page_name":" 298 ","page_number":316},
  {"content":"\r\n\r\nنمىچسبند در نظر مگير . در اين صورت از « اعالى » على مىماند . سام ميرزا اين مطلع را ازو ذكر مىكند :\r\n دگر شب آمد و من مبتلاى هجرانم * كجا روم چه‌كنم ؟ چاره‌يى نمىدانم ! \r\n\r\nغياث الدين منصور دشتكى شيرازى « 1 »\r\nاواخر ايام جلال الدين دوانى در شيراز مصادف بود با دوران جوانى دانشمند و حكيم كه يكى از معارضان بزرگ علّامه دوانى و نويسندهء ردّهايى بر اوست . وى امير غياث - الدين منصور بن امير صدر الدين محمد حسينى دشتكى شيرازى ( م 948 ه ) است كه هم از عهد شباب بسبب مهارت « در فنون حكمى و رياضى ضرب المثل جمهور علماء نزديك و دور » شد « 2 » و حتى به نحوى كه در كتاب سلم السموات ابو القاسم كازرونى و در ديگر مأخذها بدفعات آمده است ، او را بعنوانهاى ويژهء خواجه نصير الدين طوسى يعنى « استاذ البشر » و « عقل حادى عشر »\r\n\r\n\r\n","description":"","footnote":"\r\n( 1 ) - دربارهء او بنگريد بمأخذهاى زيرين :\r\n* احسن التواريخ روملو ، ص 244 و 303 - 304 .\r\n* طرائق الحقائق ، ج 3 ، ص 51 - 52 .\r\n* روضات الجنات فى احوال العلماء و السادات ، ج 7 ص 176 ببعد .\r\n* تذكرهء شاه تهماسب ، چاپ برلين ص 17 .\r\n* آثار عجم ، فرصت الدولهء شيرازى ، چاپ دوم ، بمبئى 1354 ه ق ، ص 459 .\r\n* الذريعه ، آقا شيخ آقا بزرگ تهرانى ، ج 1 ص 108 .\r\n* ريحانة الادب ، ج 4 ص 258 .\r\n* فارسنامهء ناصرى ، حاج ميرزا سيد حسن شيرازى ، ج 2 ص 139 ببعد .\r\n* تاريخ نظم و نثر در ايران ، سعيد نفيسى ص 375 - 376 .\r\n* الكنى و الالقاب ج 2 ص 497 .\r\n* مجالس المؤمنين قاضى نور اللّه شوشترى قسمت حكما .\r\n* فهرست دانشگاه تهران ، ج 3 ص 353 - 354 و 2356 - 2357 .\r\n( 2 ) - حبيب السير ، تهران ، خيام ص 604 از ج 4 .\r\n","page_name":" 299 ","page_number":317},
  {"content":"\r\n\r\nهم موصوف داشته‌اند و بعيد نيست كه اين نحو از توصيف بسبب همانندى اين دو استاد در مقامات معنوى و دنيوى بوده باشد . وى نزد پدر خود امير صدر الدين محمد بن ابراهيم « 1 » ( كشته در سال 903 ه ) معاصر و معارض ملا جلال دوانى و چند تن ديگر از عالمان عهد دانشهاى عقلى و نقلى را فراگرفت چنان كه در بيست سالگى از كسب همهء دانشهاى زمان خود فراغت يافت . ولادتش بسال 866 ه اتفاق افتاد و هنگام تصرف فارس بر دست شاه اسمعيل ( 909 ه ) چهل و سه يا چهار سال داشت و گويا در همين اوان يا در سفر دوم شاه اسمعيل بشيراز از جانب آن پادشاه مأمور تعمير رصدخانهء مراغه گرديد . در آغاز سلطنت شاه تهماسب ( 930 - 984 ه ) بدعوت آن پادشاه بدربارش رفت تا در صدارت با مير جلال الدين محمد استرابادى سهيم باشد ليكن غياث الدين نتوانست اين همكارى را ادامه دهد و بشيراز بازگشت تا آنكه در سال 936 ه باستقلال مقام صدارت را احراز نمود و اين شغل را تا بسال 938 بر عهده داشت . در اين سال بين او و محقق كركى كه پيش ازين چند بار بنام او اشاره شده است ، كار بنقار كشيد تا آنجا كه در مجلس شاه تهماسب ميان آن‌دو بحث و مشاجره درگرفت و پادشاه بحمايت از حسين بن على بن عبد العالى ، امير غياث الدين را رنجاند و بقولى از وزارت بر كنار كرد ، و استاد سالهاى بعد را در شيراز گذراند و همانجا بتأليف و تصنيف و تعليم سرگرم بود تا در ششم جمادى الاولى سال 948 بدرود حيات گفت ، و در بقعهء منصوريهء شيراز به خاك سپرده شد . اين بقعه در مدرسهء منصوريه واقع و مزار صدر الدين محمد دشتكى و پسرش غياث الدين است . دربارهء او نوشته‌اند « 2 » كه از بيمارى آتشك ( سيفليس ) كه در آن روزگار شايع بود ، بسيار بيم داشت و « از آن جهت از جميع اهل عالم متنفر گشته\r\n\r\n\r\n","description":"","footnote":"\r\n( 1 ) - دربارهء او بنگريد به : طرائق الحقائق ، ج 3 ، ص 51 . - مجالس المؤمنين ، قسمت حكما . - حبيب السير ، تهران خيام ، ج 4 ، ص 603 - 604 . - آثار عجم ص 458 - 459 . - بهارستان سخن ، مدارس ، 1958 ، ص 602 - 603 . - روضات الجنات ، ج 7 ص 176 - 177 . - سلم السموات كازرونى و جز آنها .\r\n( 2 ) - روملو ، احسن التواريخ ، ص 303 .\r\n","page_name":" 300 ","page_number":318},
  {"content":"\r\n\r\nبود و دست بدست هيچ فردى از افراد انسانى نمىرساند بملاحظهء آنكه مبادا آتشك داشته باشد . اگر گاهى ارادهء مصافحه با اكابر و اعالى نمودى دست در آستين كشيده مصافحه كردى » . - از تأليفات مهم او در كلام و حكمت يكى كتاب حجة الكلام است كه در مبحث معاد از آن بر حجة الاسلام غزّالى تاخته است . - ديگر شرح اثبات الواجب صدر الدين محمد ، و كتابى هم در اين موضوع از خود غياث الدين بنام « مشارق » كه نشان دهندهء مطالعات دقيق او در همين مورد از گفتار محمد بن زكريا و شكوك در اين بابست . - كتاب ديگرش « مرآة الحقايق » نام دارد كه غياث الدين در آن مدعى مخالفت خود با ديگر حكيمان در سى مسألهء فلسفى شده و گفته است كه آنها را كه از زمرهء اشراقات نوريست ، در رؤيايى كه ديده ، در جهان « هورقليايى » كشف نموده است و به همين سبب مىگويد كه اين كتاب را بر بنياد كشف نهاده است نه برهان . اين كتاب را غياث الدين در هفت قسمت كه هريك مجلى نام دارد تأليف نموده است بدين شرح : 1 » مبادى فلسفى 2 ) مسائل طبيعى 3 ) مسائل فلكى 4 ) امور عام 5 ) مقولات 6 ) واجب الوجود و خلقت 7 ) معاد .\r\nدر مرآة الحقايق ، بسى مبحثهاى تازهء حكمى آمده و غياث الدين در پاره‌يى از آنها با مشّائيان و هم با اشراقيان بمخالفت برخاسته است . در همين كتاب باثر ديگرى از مؤلف آن اشاره شده است باسم « معارف منصورى » كه در آن سخن از وجود مستقل صورتهاى عقلى ( همانند مثل افلاطونى ) مىرود « 1 »\r\nغياث الدين منصور در كتابهاى خود چندبار بر ملا جلال دوانى تاخته و نوشته‌هاى او را بباد انتقاد گرفته است . بعيد نيست كه انگيزهء اصلى اين خرده - گيريها رفتار نارواى دوانى در اوايل جوانى با او بوده باشد . تفصيل واقعه چنينست كه غياث الدين در هجده سالگى خود چندى پيش از نوشتن شرح هياكل النور روزى همراه پدر به خدمت دوانى رسيد و مطلبهاى دشوارى را بطريق بحث و مناظره\r\n\r\n\r\n","description":"","footnote":"\r\n( 1 ) - آقاى محمد تقى دانش‌پژوه خلاصهء سودمندى را ازين كتاب در « فهرست كتابخانهء دانشگاه تهران » ج 3 ، ص 353 - 354 بازنموده است .\r\n","page_name":" 301 ","page_number":319},
  {"content":"\r\n\r\nدر محضر او مطرح كرد درحالى كه دوانى در او نمىنگريست و بهيچروى پاسخى بپرسشهاى او نمىداد . امير صدر الدين محمد ازين بىالتفاتى دوانى برآشفت و بپارسى به دو گفت : « بنده‌زاده چنين مىگويد . . . » ملا جلال در پاسخ گفت : « شما بفرمائيد تا ببينم چه‌ميگوييد . . . » « 1 » چندى بعد كه امير غياث الدين شرح هياكل النور را مىنوشت جواب اين بىاعتنايى را داد .\r\nكتاب هياكل النور از شيخ شهيد شهاب الدين يحيى سهروردى ( كشته در 587 ه ) فيلسوف اشراقى نوآوريست كه پيش ازين تأثير آشكار حكمت خسروانى را در انديشه‌هاى او بتفصيل بازنموده‌ام « 2 » و اين كتاب كه شيخ شهيد آن را در هفت « هيكل » نوشته ، دربارهء جسم و جان و جهات و خالق و عدم تناهى حوادث و جاويدان بودن روح و نبوت است و چندبار شرح شده مثل شرح ملا جلال دوانى بنام « شواكل الحور » و شرح تركى شيخ اسمعيل مولوى انقروى ( م 1020 ه ) و شرح همين غياث الدين منصور كه بتصريح خود آن را در بيان لغزشهاى دوانى در شواكل الحور نوشته و نام آن را به « شواكل الغرور » برگردانده و كتاب خود را « اشراق هياكل النور لكشف ظلمات شواكل الغرور » ناميده است « 3 » .\r\nوى بجز اين كتاب اثرهاى ديگرى را از دوانى رد كرده است مثل حاشيهء آن استاد بر شمسيه و بر تهذيب كه پيش ازين ياد كرده‌ام ، وانموذج العلوم و رسالة الزوراء او ، و بهرحال مانند پدر خود امير صدر الدين محمد بن شرف المله ابراهيم ، ملقب به « صدر العلماء » كه با علامهء دوانى مشاجرهء قلمى داشت ، همان شيوه را چه در حيات پدر و چه بعد از آن دنبال نمود ، و با ترتيب دادن « محاكمات » ميان آن‌دو استاد سعى كرد تا سخنان پدر را در برابر دوانى بر كرسى نشاند و از اين راه محاكمات ميان آن‌دو را در حواشى بر شرح تجريد - و در حواشى بر شرح مطالع - و در\r\n\r\n\r\n","description":"","footnote":"\r\n( 1 ) - روضات الجنات ، ج 7 ص 177 .\r\n( 2 ) - همين كتاب ، ج 2 چاپ پنجم ، 2536 ( 1356 ) ص 297 - 305 .\r\n( 3 ) - كشف الظنون ، ستون 2047 و فهرست دانشگاه تهران ج 3 ص 144 .\r\n","page_name":" 302 ","page_number":320},
  {"content":"\r\n\r\nحواشى شرح عضدى فراهم آورد .\r\nغياث الدين اثرهاى متعدد ديگر در حكمت و كلام و ديگر اقسام علم دارد ، مانند حاشيه بر شرح حكمة العين - نجم الدين دبيران و بر شرح الهيات شفا و بر شرح اشارات ، و كتاب التجريد فى الحكمة ، آمال الايمان در علم كلام ، دليل الهدى در علم كلام ، اخلاق منصورى ، تعديل الميزان كه كوتاه شدهء منطق « شفا » است ، رسالة فى الكمالات الالهيه ، حاشيه بر تفسير كشاف زمخشرى ، تفسير سورهء هل اتى ، « اللوامع و المعارج » در هيئت كه در هژده سالگى تأليف نمود ، و « معالم الشفاء » در پزشكى ، كتاب « خلاصة التلخيص فى المعانى و البيان » و جز آنها .\r\nخاندان دشتكى بعد از امير صدر الدين محمد و امير غياث الدين منصور تا ديرگاه خدمتهاى علمى و ادبى خود را دنبال كرد . دو پسر غياث الدين منصور يعنى اشرف الدين على و صدر الدين محمد « 1 » داراى مقامات علمى و تأليفاتى در زمينهء دانشهاى شرعى و عقلى بوده‌اند و فرزندان و عم زادگانشان هم بشيوهء آنان رياست و علم را باهم جمع داشتند . يكى از اعقاب صدر الدين محمد بن غياث الدين بنام نظام الدين احمد بن ابراهيم بن سلام اللّه ، ملقب به « سلطان الحكما » و « سيد العلماء » كه نسبش به چهار واسطه بغياث الدين منصور مىرسد از جملهء مؤلفان در كلام و حكمت بوده است . او رساله‌هايى دارد كه به اثبات الواجب كبير و اثبات الواجب وسيط و اثبات الواجب صغير معروفست . در اثبات الواجب كبير ، نظام دشتكى روش ارسطو را در اثبات هستى خداوند كافى ندانسته و خود بروشى آن را ثابت نموده است . وى در اين كتاب نام گروهى از حكيمان اسلامى را از فارابى تا دوانى و نياى خود ياد مى - كند . وفاتش در سال 1015 اتفاق افتاد . نواده‌اش سيد عليخان كبير نامش را در سلافة العصر آورده و شرح حالش را مذكور داشته است . « 2 »\r\n\r\n\r\n","description":"","footnote":"\r\n( 1 ) - دربارهء آن‌دو بنگريد بروضات الجنات ، ج 7 ص 180 ببعد .\r\n( 2 ) - و نيز بنگريد بامل الآمل ، ج 2 ص 9 ، روضات الجنات ، ج 7 ، ص 197 ؛ الذريعه ج 1 ، ص 103 ؛ فهرست كتابخانهء دانشگاه تهران ، ج 3 ص 131 .\r\n","page_name":" 303 ","page_number":321},
  {"content":"\r\n\r\nاين سيد على خان يعنى صدر الدين على بن معصوم بن احمد معروف به سيد على خان مدنى و ملقب به كبير ( م 1118 ه ) صاحب سلافة العصر و كتاب طراز اللعة و چند كتاب ديگر از اديبان بسيار معروف زمان خود و از عالمان بزرگ شرعى بوده و بعد ازين بنام و اثرهايش اشاره خواهد شد .\r\nنواب صمصام الدوله ( مير عبد الرزاق ) يكى ديگر از اعقاب غياث الدين منصور را نام مىبرد كه باسم نياى خود موسوم بوده و در شعر « فكرت » تخلص مىكرده است ، و مىگويد كه همشيره زادهء مير محمد زمان مشهديست و قسمتى از دوران جوانى را در شيراز و اصفهان گذرانده و سپس بهندوستان رفته و ملازم عالمگير پادشاه ، اورنگ زيب ( 1069 - 1118 ه ) شده و « منصب پانصدى » يافته است ؛ و چند مطلع مطبوع از غزلهايش را نيز نقل كرده است « 1 » .\r\n\r\nشمس الدّين محمّد خفرى\r\nاز شاگردان مشهور صدر الدين محمد دشتكى عالم معروف شمس الدين محمد بن احمد خفرى « 2 » ( م 942 ه ) است .\r\nوى بيشتر عمر خود را در شيراز و كاشان گذرانيده و در اين شهر اخير متقلد كارهاى دينى بوده است . خفرى چند كتاب و رساله در حكمت دارد مثل اثبات واجب ؛ تحقيق الهيولى ؛ سواد العين كه حاشيه‌ييست بر شرح ميرك بخارى ( شمس الدين محمد بن مباركشاه ) بر حكمة العين نجم الدين دبيران ؛ رسالهء حل مالاينحل در مبحثى از منطق ؛ شرح تجريد الكلام تا آخر بحث وجود ذهنى ؛ حاشيه بر الهيات شرح تجريد .\r\n\r\nمصلح الدّين لارى\r\nاز شاگردان مير غياث الدين منصور دشتكى ، مصلح الدين محمد انصارى لارى ( م 979 ه ) است كه از سنيان شافعى\r\n\r\n\r\n","description":"","footnote":"\r\n( 1 ) - بهارستان سخن ص 602 - 604 .\r\n( 2 ) - دربارهء او بنگريد بروضات الجنات ، ج 7 ص 194 و 197 ؛ تاريخ نظم و نثر در ايران ، سعيد نفيسى ، تهران 1344 ، ص 385 ؛ طرائق الحقائق ج 3 ص 57 ؛ حبيب السير ، تهران خيام ، ج 4 ص 611 ؛ مجالس المؤمنين ، مجلس حكما ؛ بستان السياحه در ذيل بلوك خفر .\r\n","page_name":" 304 ","page_number":322},
  {"content":"\r\n\r\nمذهب لاربود . وى دوران جوانى را در شيراز به تحصيل علم در خدمت جلال الدين دوانى و مير كمال الدين حسين بن محمد لارى و مير غياث الدين منصور گذراند و از آنان دانشهاى زمان را فرا گرفت و سپس عازم هند شد و چندگاهى در عهد همايون ( م 963 ه ) و جلال الدين اكبر ( 963 - 1014 ه ) در آن ديار بسر برد و در سال 963 ه به سفر حج و آنگاه باستانبول رفت و پس از سه چهار سال رهسپار آمد شد و چون توليت مدرسهء خسرو پاشا را در آن شهر بسال 967 بوى سپردند همانجا ماند تا بسال 979 درگذشت . وى كه جامع دانشهاى زمان خود بود چند كتاب فارسى و تازى در حكمت و كلام و رياضى و تاريخ و ادب و دانشهاى دينى داشت مانند شرح رسالهء زوزاء جلال الدين دوانى و حاشيه بر شرح ميبدى بر هداية الحكمهء اثير الدين ابهرى و حاشيه بر تهذيب المنطق و الكلام تفتازانى و حاشيه بر طوالع - الانوار قاضى بيضاوى در كلام و تعليقه بر تفسير بيضاوى و حاشيه بر مطول تفتازانى و شرح كافيهء ابن حاجب . ازين دانشمند كتابى به فارسى در علم هيئت بازمانده و آن شرحيست بر رسالهء فارسى قوشچى بنام « رسالة فى علم الهيئة » كه بنوشتهء قوشچى « مشتمل است بر يك مقدمه و دو مقاله » . مقدمه دربارهء اصول علم هندسه است و مقالهء اول « در بيان احوال اجرام علوى » و مقالهء دوم « در بيات هيأت زمين و قسمت او باقاليم و بيان آنچه لازم آيد او را بحسب اختلاف اوضاع علويات » « 1 » .\r\n\r\nميرزاجان باغ‌نوى\r\nديگر از حكمت‌شناسان سدهء دهم ملّا حبيب اللّه معروف بملا - ميرزاجان باغ‌نوى « 2 » شيرازى ( م 994 ه ) است كه صاحب روضات او را بانتحال آثار مير غياث الدين منصور دشتكى متهم كرده « 3 » . وى چند كتاب در جستارهاى فلسفى دارد مانند حاشيه بر اثبات واجب قديم دوانى و حاشيه بر حاشيهء\r\n\r\n\r\n","description":"","footnote":"\r\n( 1 ) - بنگريد بفهرست : نسخه‌هاى خطى فارسى كتابخانهء ملى پاريس ، بلوشه ، ج 2 ص 66 ؛ و نيز رجوع شود بتاريخ نظم و نثر در ايران و در زبان فارسى ، ص 355 - 356 .\r\n( 2 ) - باغ نو نام محله‌ايست در شيراز .\r\n( 3 ) - روضات الجنات ، ج 7 ص 179 ، و دربارهء او بنگريد به همان كتاب ج 3 ص 12 .\r\n","page_name":" 305 ","page_number":323},
  {"content":"\r\n\r\nقديم دوانى بر شرح تجريد و حاشيه بر شرح ميرك بخارى بر حكمة العين نجم الدين دبيران .\r\n\r\nميرداماد\r\n« 1 » در اوايل سدهء يازدهم هجرى بنام چند تن از حكيمان و حكمت‌شناسان معروف بازمىخوريم كه بزرگتر از همهء آنان مير محمّد باقر بن مير شمس الدين حسينى استرابادى مشهور به « ميرداماد » و متخلّص به « اشراق » ( م 1041 ه ) جامع علوم معقول و منقول و از عالمان رتبهء اول عهد خود در اين هردو دسته از دانشهاست . مادرش دختر محقق كركى و به همين سبب پدرش مير شمس الدّين ملقّب به « داماد » بود و مير محمّد باقر را به نسبت پدر « مير داماد » مىگفتند . مير داماد دوست و همتاى شيخ بهاء الدين محمد عاملى بوده و اين هردو در خدمت شاه عباس بزرگ مقام و منزلت خاص داشته‌اند . آثارش در رشته‌هاى مختلف عقلى و نقلى متعدّد و از آن ميان چند اثر مهم در حكمت است مانند : قبسات ، عيون المسائل ، نبراس الضياء ، خلسة الملوك ، الرّواشح السماوية ، السّبع الشّداد ، خلق الاعمال ، الافق المبين ، حبل المتين ، تقويم الايمان ، صحيفهء ملكوتيه ، الصراط - المستقيم ، عرش التقديس ، علم واجب و كتاب فارسى جذوات و مثنوى موسوم به « مشرق الانوار » در برابر مخزن الاسرار نظاميست . آموختگارى او نزد دائيش شيخ - عبد العالى ( م 984 ه ) پسر محقق كركى ، و مير فخر الدين محمد سماكى استرابادى شاگرد مير غياث الدين منصور دشتكى شيرازى ، و سيد نور الدين على عاملى شاگرد شهيد ثانى ، و شيخ حسين بن عبد الصمد پدر شيخ بهائى صورت گرفت و خود نيز\r\n\r\n\r\n","description":"","footnote":"\r\n( 1 ) - دربارهء او مىتوان بمأخذهاى بسيار مراجعه كرد . از آن جمله است : امل الآمل چاپ بغداد ج 2 ص 249 كه او را با عنوان الامير الكبير ياد كرده ؛ سلافة العصر از سيد على خان مدنى چاپ مصر 1334 ه ق ص 485 ببعد ؛ روضات الجنات ج 2 ص 62 ببعد ؛ قصص العلماء ص 238 - 240 ؛ تاريخ عالم آراى عباسى ، تهران امير كبير ج 1 ص 146 - 147 ؛ رياض الشعراء چاپ تهران 1316 ص 278 ؛ تذكرهء نصرآبادى تهران 1317 ص 151 - 152 ؛ ريحانة الادب ج 4 ص 117 - 121 ؛ آتشكدهء آذر چاپ آقاى دكتر سادات ناصرى ص 924 - 925 ؛ مجمع الفصحاء چاپ قديم ج 2 ص 7 ؛ اسلام ايرانى ، هانرى كربن ، ج 4 ، ص 9 - 53 .\r\n","page_name":" 306 ","page_number":324},
  {"content":"\r\n\r\nشاگردان مشهورى تربيت كرد كه ملا صدراى شيرازى بزرگوارترين آنانست .\r\nدربارهء او نوشته‌اند كه مردى عابد بود و در خواندن قرآن زياده‌روى مىكرد و خود در بيان احوال خويش مدعى كراماتى از قبيل رؤيت على بن ابى طالب در يكى از خلسه‌هايش شد كه شرح آن را خوانسارى در روضات آورده است « 1 » . او ابو على بن سينا را « سهيم سالف و شريك دارج » خود مىناميد و رباعى مستزاد متوسطى دارد كه باسقبال و بتضمين مصراعى از رباعى مشهور آن حكيم سروده و بمقام بلند علمى خود در آن اشاره كرده و آن‌چنين است :\r\n تجهيل من اى عزيز آسان نبود * بى از شبهات\r\nمحكم‌تر از ايمان من ايمان نبود * بعد از حضرات\r\nمجموع علوم ابن سينا دانم * با فقه و حديث\r\nوينها همه ظاهرست و پنهان نبود * جز بر جهلات \r\nكار اساسى مير داماد در نزديك ساختن فلسفه و دين ، بىگمان گامى نو نيست كه او در اين راه برداشته باشد . اين كاريست كه از دوران كوشايى معتزليان و اشعريان و مشائيان آغاز يافت و در محيط تشيع عهد صفوى بر شدت آن بسى افزوده شد .\r\nبا اينهمه كوششهاى مير داماد در اين راه و همچنين در آوردن حكمت مشاء برنگ اشراقى آن قابل توجهست . وى در الافق المبين از « تناهى زمان » و در نتيجهء آن از « حدوث دهرى » كه يكى از نوآوريهاى او در حكمت است ، سخن مىگويد و در همين كتاب و نيز در قبسات بحث در اصالت وجود و اصالت ماهيت را بپيش مىكشد و سرانجام باصالت ماهيت تن در مىدهد ولى شاگرد مشهورش ملا صدرا در اين هردو مطلب در طريقى مخالف استاد خود گام نهاد و بعضى از حكمت‌شناسان ديگر كه بعد ازو آمدند همچنان انديشه‌هاى مير داماد را دربارهء زمان مردود شمردند مانند محمد بن محمد زمان كاشانى « 2 » در كتاب خود بنام « مرآة الزمان » ، و جمال الدين\r\n\r\n\r\n","description":"","footnote":"\r\n( 1 ) - روضات الجنات ، ج 2 ص 64 - 65 .\r\n( 2 ) - دربارهء او بنگريد به روضات الجنات ج 7 ص 124 - 126 .\r\n","page_name":" 307 ","page_number":325},
  {"content":"\r\n\r\nخوانسارى ( م 1125 ه ) در حاشيهء خود بر حاشيهء خفرى بر الهيات تجريد ؛ ليكن محمد اسمعيل بن محمد حسن مازندرانى معروف به « خواجويى » « 1 » ( م 1173 ) در رسالهء « ابطال الزّمان الموهوم » ميان انديشهء داماد و ريشه‌هاى آن و ردّ خوانسارى حكومت و داورى كرده و در آن اشارتى دارد بعقيدهء محمد طاهر بن محمد حسين قمى شيخ الاسلام قم ( م 1098 ه ) در كتاب « بهجة الدّارين » كه وجود زمان را پيش از آفرينش جهان بعنوان امتدادى نامتناهى تصور مىكرد و اين هم بنوبهء خود بى - شباهت نيست بگفتار محمد بن زكرياى رازى ( م 313 ) كه زمان را مانند قدماى چهارگانهء ديگر امرى وجودى و « قديم » مىشمرد و البته در اين انديشه از اعتقاد ايرانيان به « قدماى خمسه » پيروى مىكرد ، چنان كه در ذكر حال او و حكمت وى در مجلد اول ازين كتاب و نيز در كتاب « تاريخ علوم عقلى در تمدن اسلامى » سخن گفته‌ام ، و اين را هم بايد دانست كه رازى خالق را در فوق آن « پيشينگان پنجگانه » يعنى : روان ، خرد ، جاى ، گاه ، توم ( هيولى ) مىگذارد و در اين صورت زمان نزد او قديم بالعرض مىگردد كه همانند است با پنداشت زمان در انديشهء پاره‌يى از متكلّمان كه آن را مفهومى منتزع از ابديّت وجود خالق شمرده‌اند . - بهرحال مير داماد مبحثى خاص را دربارهء زمان در عهد مورد مطالعهء ما گشود كه پس ازو مدتها بازماند . مير در اثرهاى خود از پيشينيان مانند فارابى ، ابن سينا ، شيخ اشراق و فخر رازى و مانندگانشان بسيار ياد كرده و بنوشته‌هاى آنان استناد جسته است .\r\nچنان كه پيش ازين گفتم مير داماد شعر فارسى مىسروده و « اشراق » تخلّص مىكرد . ازوست :\r\n چشمى دارم چو روى شيرين همه آب * بختى دارم چو چشم خسرو همه خواب\r\nجسمى دارم چو جان مجنون همه درد * جانى دارم چو زلف ليلى همه تاب \r\n*\r\n\r\n\r\n","description":"","footnote":"\r\n( 1 ) - منسوب بمحّلهء « خواجوى اصفهان » كه خانهء محمّد اسمعيل مذكور در آنجا بود .\r\n","page_name":" 308 ","page_number":326},
  {"content":"\r\n\r\n*\r\n نتوان ز غم تو دل بتدبير بريد * كودك نتوان بمهد از شير بريد\r\nبر من نتوان بست بزنجير دلت * وز تو نتوان دلم بشمشير بريد \r\n*\r\n هجران تو چون وصال جاويد شود * مَه از تو به از هزار خورشيد شود\r\nحسرت ز تو شيرين‌تر از اميّد شود * اى واىِ كسى كه از تو نوميد شود \r\n*\r\n ز آن پيش كه خاك ما فلك كوزه كند * بازيچهء دور چرخ فيروزه كند\r\nبر مرقد ما خرام تا روحِ قدس * از تربت ما حيات دريوزه كند \r\n*\r\n جان در غمت از جهان جدايى دارد * سر در رهت آرزوى پايى دارد\r\nدل وصل تو مىخواست قضا گفت آرى * اين جغد كنون سَرِ همايى دارد \r\n*\r\n دل عادت چشم جنگجوى تو گرفت * جان كرد هزيمت سركوى تو گرفت\r\nگفتم كه خط تو جانب من گيرد * آن هم طرف روى نكوى تو گرفت \r\n*\r\n از شرم رخت چهره نهان دارد مهر * وز عشق توتب در استخوان دارد مهر\r\nمهر تو كه نور مهر و مه سايهء اوست * من دارم و من ، گر آسمان دارد مهر \r\n*\r\n اى عشق مگر مايهء بود آمده‌اى * كز سر تا پا تمام سود آمده‌اى\r\nنقصان به تو از چشم بد كس مرساد * كآرايش دكان وجود آمده‌اى \r\n*\r\n اشراق دل از غم بتان شاد مكن * بتخانه ز سنگ كعبه آباد مكن\r\nاين دير فنا را سر آبادى نيست * اندر ره سيل خانه بنياد مكن \r\n\r\n","description":"","footnote":"","page_name":" 309 ","page_number":327},
  {"content":"\r\n\r\n\r\nمير فندرسكى « 1 »\r\nاز همدورگان مشهور مير داماد ، امير ابو القاسم فرزند ميرزا بيگ پسر امير صدر الدين موسوى فندرسكى معروف به « مير فندرسكى » است كه پيرامون سال 970 ه ولادت يافته و در سال 1050 بهشتاد سالگى در اصفهان بدرود حيات گفته و در تخت پولاد به خاك سپرده شده است . وى با شاه عباس نخستين و جانشينش شاه صفى همزمان و از بزرگداشت آن دو برخوردار بود . تذكره‌نويسان او را در عصر و زمان خود بلكه در همهء عهدها و زمانها بىمانند شمرده و در اين راه البته طريق مبالغه پيموده‌اند ولى بهرحال او جامع معقول و منقول و مردى دانا و وارسته و صوفىمنش و از مصاحبت صاحب جاهان و مقامداران برحذر بود . پشمينه مىپوشيد و با مردم تنك مايه مىجوشيد . گويند روزى شاه عباس بتعريض در اثناى سخن با مير گفت « شنيده‌ام بعضى از طلبهء علوم در سلك اوباش حاضر و بمزخرفات ايشان ناظر مىشوند » و مير كه مقصود را دريافته بود گفت :\r\n« من هر روزه در كنار معركه‌ها حاضرم و كسى را از طلّاب در آنجا نمىبينم ! » « 2 » . وى مدتى را بطريق سير آفاق و انفس در سرزمين هند گذراند و دوبار بمعرفى آصف خان\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، تهران 1317 ص 153 - 154 .\r\n* طرائق الحقايق ، ج 3 ص 70 .\r\n* رياض العارفين هدايت ، تهران 1316 ص 276 - 278 .\r\n* ريحانة الادب ، ج 3 ص 231 - 232 .\r\n* آتشكدهء آذر ، بتصحيح آقاى دكتر سادات ناصرى ، تهران ص 792 - 797 .\r\n* روضات الجنات فى احوال العلماء و السادات ، ج 2 ص 68 و 354 و در حاشيهء ص 354 - 355 داستانى از ملا محمد نراقى دربارهء مير فندرسكى نقل شده و بىگمان از كرامتهاى ساختگى دربارهء اوست . آگهى خوانسارى دربارهء فندرسكى هم سخت ناچيزست .\r\n* فهرست نسخه‌هاى خطى فارسى در كتابخانهء موزهء بريتانيا ، ريو ، ج 2 ، لندن 1881 ص 815 .\r\n* ترجمهء تاريخ ادبيات ايران ، ادوارد برون ، ج 4 ، تهران 1316 ص 261 و 286 .\r\n( 2 ) - رياض العارفين ، ص 276 .\r\n","page_name":" 310 ","page_number":328},
  {"content":"\r\n\r\nوزير شاه جهان ، يك بار بسال 1037 و بار ديگر در 1046 ه با آن پادشاه ديدار كرد و سرانجام در عهد فرمان‌روايى شاه صفى ( 1038 - 1052 ه ) باصفهان بازگشت و بقول نصرآبادى « آن پادشاه قدردان بديدنش رفته ، باوجود اين اعتبار تغيير در اوضاع او بهم نرسيده همان در عالم بىتكلّفى و بىتعلّقى سيار بود تا روح پر فتوحش در بهشت جاويدان مأوا گرفت » . بنابر آنچه در دبستان مذاهب آمده وى بر اثر معاشرت با بعض پيشوايان زرتشتيان هند با انديشه‌هاى آنان آشنايى يافت « 1 » و گذشته ازين اقامتش در هندوستان موجب شد كه بافكار هندوان در حكمت و عرفان نيز راه جويد و همين امر مايهء تمايل وى بتدوين منتخبى از كتاب « جوگ باشست » « 2 » و نوشتن شرحى بر آن گرديد . جوگ باشست تفسيريست از عرفان هندى بدست « آناندان » كشميرى كه بامر جلال الدين اكبر پادشاه تيمورى هند ( 963 - 1014 ه ) مانند بسيارى ديگر از كتابهاى معتبر هندويى بپارسى درآمد . گزارندهء اين كتاب از سانسكريت بپارسى نظام الدين پانىپتى است . مير فندرسكى ازين ترجمه منتخبى ترتيب داد و بر آن شرحى نوشت و بعدها فرهنگى براى آن تنظيم شد كه گويا از خود مير نباشد « 3 » .\r\nاز ميان اثرهاى ديگر مير معروفتر از همه كتاب اوست در موضوعات علوم بنام « صناعيه » به فارسى كه پيش ازين بدان اشاره كرده‌ام « 4 » . ديگر رساله‌يى باسم « مقولة الحركة و التحقيق فيها » كه در آن گويد هر حركتى بمحرّك اول كه خالق يگانه است باز مىگردد و اعتقاد بر مثل افلاطونى را درين مورد باطل مىشمارد . ديگر پاسخنامه‌ييست به فارسى دربارهء « ذاتى و تشكيك و عدم تشكيك او » كه مسئله‌ييست\r\n\r\n\r\n","description":"","footnote":"\r\n( 1 ) - فهرست نسخه‌هاى خطى فارسى در كتابخانهء موزهء بريتانيا ، ريو ، لندن 1881 ، ج 2 ص 815 - 816 .\r\n( 2 ) -  Yoga - Vasishtha  يا  Jog - Basishth \r\n( 3 ) - فهرست كتابخانهء مدرسهء عالى سپهسالار ، ابن يوسف شيرازى ، ج 2 255 ؛ فهرست كتابخانهء دانشگاه تهران ، ج 3 ، ص 428 - 429 .\r\n( 4 ) - همين كتاب و همين جلد ص 287 .\r\n","page_name":" 311 ","page_number":329},
  {"content":"\r\n\r\nميان مشّائيان و اشراقيان . مير در آغاز اين پاسخنامه گويد : « معتقد اين ضعيف آنست كه نشايد ذاتى مقول بتشكيك باشد » « 1 » .\r\nهمچنانكه نوشته‌ام مير ابو القاسم شعر فارسى مىسرود و قصيده‌يى حكيمانه از او كه بسيار لحن اشراقى و عرفانى دارد ، مشهورست . آن قصيده را آقا محمد صالح خلخالى شرح كرده است « 2 » . قصيدهء ياد شدهء مير باستقبال از قصيدهء استادانه و حكيمانهء ابو معين ناصر بن خسرو قباديانى سروده شد كه بدين مطلع است :\r\n چيست اين گنبد كه گويى پرگهر درياستى * يا هزاران شمع در پنگانى از ميناستى \r\nو منتخبى از قصيدهء مير چنين « 3 » :\r\n چرخ با اين اختران نغز و خوش و زيباستى * صورتى در زير دارد هرچه بر بالاستى\r\nصورت زيرين اگر با نردبان معرفت * بررود بالا ، همان با اصل خود يكتاستى « 4 »\r\nاين سخن را درنيابد هيچ فهم ظاهرى * گر ابو نصرستى و گر بو على سيناستى\r\nجان اگرنه عارضستى زير اين چرخ كهن * اين بدنها نيز دايم زنده و برپاستى\r\nهرچه عارض باشد او را جوهرى بايد نخست * عقل بر اين دعوى ما شاهدى گوياستى \r\n\r\n\r\n","description":"","footnote":"\r\n( 1 ) - فهرست كتابخانهء دانشگاه تهران ، ج 3 ص 191 .\r\n( 2 ) - طرائق الحقائق ج 3 ص 236 .\r\n( 3 ) - در اين قصيده استعمال ياء در پايان بيتها گاه درست و گاه بيرون از قاعدهء دستور زبان فارسى است . مثلا در بيت نخستين از قصيده مير فندرسكى دستور فصحاى پارسى گوى را در اين راه به كار نبست و ليكن در بيت دوم دانسته يا نادانسته قاعده را رعايت نمود .\r\nاستعمال اين ياء ، بجز معنى استمرار و مداومت عمل ، تنها در جمله‌هاى شرطى و رجايى و تشبيهى و جواب شرط مجاز است ، و چون در اينجا مجال توضيح بيشتر ندارم خواننده را دست‌كم به همين قصيدهء استاد ناصر بن خسرو قباديانى كه در متن ذكر كرده‌ام ، مراجعه مىدهم تا بداند كه استادان پارسىگوى پيشين در رعايت دستورهاى زبانى چگونه عمل مىكرده‌اند .\r\nآن قصيده بتمامى در نسخه‌هاى چاپى ديوان ناصر خسرو و در مجمع الفصحاء هدايت ، چاپ قديم ، ج 1 ص 629 - 630 درج شده است .\r\n( 4 ) - مير در اين بيت همان انديشه را گنجانده است كه در رسالهء « مقولة الحركة » آورد .\r\n","page_name":" 312 ","page_number":330},
  {"content":"\r\n\r\n مىتوانى توز خورشيد اين صفتها كسب كرد * روشنست و بر همه تابان و خود تنهاستى\r\nصورت عقلى كه بىپايان و جاويدان بود * با همه هم بىهمه مجموعه و يكتاستى\r\nجان عالم گويمش گر ربط جان دانى بتن * در دل هر ذره هم پنهان و هم پيداستى\r\nهفت ره بر آسمان بالاى ما فرمود حق * هفت در از جانب دنيا سوى عقباستى\r\nمىتوانى از رهى آسان شدن بر آسمان * راست باش و راست رو كآنجا نبايد كاستى\r\nره نيابد بر درى از آسمان دنيا پرست * در نه بگشايند بر وى گرچه درها واستى\r\nهركه فانى شد به او يابد حيات جاودان * چون به خود افتاد ، كارش بىشك از مَوتاستى\r\nاين گهر در رمز دانايان پيشين سفته‌اند * پىبرد بر رمزها هركس كه او داناستى\r\nزين سخن بگذر كه اين مهجور اهل عالمست * راستى پيدا كن و اين راه روگر راستى\r\nهرچه بيرونست از دانش نيايد سودمند * خويش را كن ساز اگر امروز وگر فرداستى\r\nنيست حدّى و نشانى كردگار پاك را * نى برون از ما و نى با ما و نى بىماستى\r\nقول زيبا نيست بىكردار نيكو سودمند * قول با كردار زيبا لايق و زيباستى\r\nگفتن نيكو بنيكويى نه چون كردن بود * نام حلوا بر زبان راندن نه چون حلواستى\r\nعقل كشتى آرزو گرداب و دانش بادبان * حق تعالى ساحل و عالم همه درياستى\r\nنفس را چون بندها بگسست يابد نام عقل * چون ببندى بررسى بند دگر برجاستى\r\nگفت دانا نفس ما را بعد ما حشرست و نشر * هر عمل كامروز كرد او را جز افرداستى\r\nگفت دانا نفس ما را بعد ما باشد وجود * در جزا و در عمل آزاد و بىهمتاستى\r\nنفس را نتوان ستود ، او را ستودن مشكل است * نفس بنده عاشق و معشوق آن مولاستى\r\nگفت دانا نفس را وصفى نيارم هيچ گفت * نه به شرط شىء باشد نه به شرط لاستى\r\nاين سخنها گفت دانا ، هركسى از وهم خويش * در نيابد اين سخنها كاين معمّا هاستى\r\nبيتكى « 1 » از بو معين « 2 » آرم در استشهاد اين * گرچه او در باب ديگر لايق اينجاستى \r\n\r\n\r\n","description":"","footnote":"\r\n( 1 ) - استعمال « بيتكى » در مقام استشهاد بگفتار استادى بلندمرتبه چون ناصر خسرو خالى از غرابت نيست !\r\n( 2 ) - مقصود ابو معين ناصر بن خسرو قباديانى بلخى متكلم و اديب و شاعر بزرگ است چنان كه در متن گذشت .\r\n","page_name":" 313 ","page_number":331},
  {"content":"\r\n\r\n هركسى چيزى همى گويد بتيره راى خويش * تا گمان آيد كه او قسطاى بن لوقاستى « 1 »\r\nكاش دانايان پيشين مىبگفتندى تمام * تا خلاف ناتمامان از ميان برخاستى\r\nخواهشى اندر جهان هر خواهشى را در پى است * خواهشى بايد كه بعد از وى نباشد خواستى \r\nاين رباعى هم از ميرست :\r\n دنيا بگذاشتم باهل دنيا * دنيا نكند قبول مرد دانا\r\nالّا سه چهار چيز ناچارى را * آب رز و باده و شراب و صهبا \r\nاز بازماندگان مير ابو القاسم فندرسكى يكى مير ابو طالب فندرسكى بود كه بر التكملة فى شرح التذكرهء شمس الدين محمد خفرى ، كه خود شرحيست بر تذكرة الهيئة اثر خواجه نصير الدين طوسى ، حاشيه‌يى نوشت « 2 » ؛ و ديگر سيد محمد فند - رسكى كه در پايان سدهء سيزدهم و آغاز سدهء چهاردهم هجرى در تهران بسر مىبرد و صاحب طرائق الحقائق او را مىشناخت و وى را ستوده و مرگش را بسال 1313 ه در تهران نوشته است « 3 » .\r\n\r\nآقا حسين خوانسارى « 4 »\r\nاز شاگردان معروف مير فندرسكى حسين بن آقا جمال الدين خوانسارى ( م 1098 ه ) است كه حكيم و متكلّم و محدّث و فقيه بزرگ عهد خود بود و بسبب اهميتى كه در حوزه -\r\n\r\n\r\n","description":"","footnote":"\r\n( 1 ) - مراد قسطا بن لوقا البعلبكى پزشك و فيلسوف و رياضىدان مسيحى ، مترجم نام‌آور كتابهاى علمى از يونانى بتازيست كه در سده‌هاى دوم و سوم هجرى مىزيست و من در كتاب « تاريخ علوم عقلى در تمدن اسلامى » بتفصيل دربارهء او سخن گفته‌ام . بنگريد به آن كتاب ، چاپ چهارم ، ( 1355 خورشيدى ) صفحه‌هاى 71 - 73 و 345 - 347 . قسطا را بايد يكى از چند پايه‌گذار دانشهاى عقلى در تمدن اسلامى دانست كه اتفاقا نزديك بهمهء آنان نامسلمان و ادامه دهندهء سنتهاى مراكز علمى ايران و كناره‌هاى بالايين فرات و كشورهاى نزديك درياى ميانه ( مديترانه ) بوده‌اند .\r\n( 2 ) - فهرست كتابخانهء دانشگاه تهران ، ج 3 ص 910 ؛ گاهنامه سال 1311 ص 163 .\r\n( 3 ) - طرائق الحقائق ، ج 3 ، ص 309 - 310 .\r\n( 4 ) - دربارهء او بنگريد به :\r\n","page_name":" 314 ","page_number":332},
  {"content":"\r\n\r\nهاى علمى يافت به « محقق خوانسارى » مشهور گشت و نيز به علت آنكه پدر و پسرش هردو جمال الدين نام داشتند ازو با لقب « ذو الجمالين » ياد شده است . وى در حكمت شاگرد مير فندرسكى بود و در فقه و حديث شاگرد ملا محمد تقى بن مقصود على مجلسى ، و علاوه‌براين دو چند تن از استادان مشهور عهد خود را درك و در محضر آنان تلمّذ نمود و خود نيز گروه بزرگى از عالمان معقول و منقول را تربيت كرد . آقا حسين خوانسارى در دوران پادشاهى شاه سليمان ( 1077 - 1105 ه ) اعتبار بسيار و بر شخص سلطان نفوذ فراوان داشت و اين ارجمندى او دستمايه‌يى وافر براى ترويج دانشهاى عقلى و حمايت از حكمت و حكيمان گشت . محقق خوانسارى چند اثر در حكمت دارد كه مهمتر از همهء آنهاست : حاشيه بر شرح اشارات طوسى ؛ دو حاشيه بر كتاب الشفاء ؛ ترجمهء الهيات شفا به فارسى ؛ الجبر و الاختيار ؛ الجزء الّذى لا يتجزّأ ؛ حاشيه بر شرح تجريد قوشچى ؛ رساله در شبهات ( شبهة الاستلزام ، شبهة الطفره ، شبهة الايمان و الكفر ) ؛ شرحى بر هيئت فارسى قوشچى . از آقا حسين مجموعه‌يى از منشآت مانده كه حاوى چند نامه و وقفنامه و قباله و نظاير آنهاست و ارزش انشائى خاصّى ندارد « 1 » . وفاتش بسال 1098 ه در اصفهان اتّفاق افتاد و در تخت فولاد به خاك سپرده شد و به حكم شاه سليمان قبه‌يى بر آرامگاه او بنا نهادند كه هنوز برجاست . از جملهء مادّه تاريخهاى وفات اوست : « رفت از جهان كسى كه نيامد عديل او » و « امروز هم\r\n\r\n\r\n","description":"","footnote":"\r\n* روضات الجنات ، چاپ قم ، ج 2 ، ص 349 - 358 .\r\n* امل الآمل ، بغداد ، ج 2 ، ص 42 .\r\n* تذكرهء نصرآبادى ، تهران 1317 ، ص 152 - 153 .\r\n* ريحانة الادب ، ج 3 ، ص 487 - 488 .\r\n* رياض العارفين ، تهران 1316 ، ص 316 .\r\n* نتايج الافكار ، بمبئى ، 1336 ، ص 190 - 191 .\r\n* قصص العلما ، چاپ تهران ، ص 281 .\r\n* آتشكدهء آذر ، تهران ص 1048 - 1050 .\r\n( 1 ) - مجلهء يادگار ، سال اول ، شمارهء 8 ص 38 - 40 .\r\n","page_name":" 315 ","page_number":333},
  {"content":"\r\n\r\nملائكه گفتند يا حسين » ( - 1098 ) . وى شعر پارسى مىسرود و ازوست :\r\n چيزى نمانده در ره دين شيخ ساده را * جز دامن ردا كه كند صاف باده را \r\n*\r\n تا دست بهمّت رسايى نزنى * برمنّت خلق پشت‌پايى نزنى\r\nچون حلقه مباش در جهان چشم تهى * تا هر ساعت در سرايى نزنى \r\n*\r\n اى باد صبا طرب فزا مىآيى * از طرف كدامين كف پا مىآيى\r\nاز كوى كه برخاسته‌اى راست بگو * اى گرد به چشم آشنا مىآيى \r\n*\r\n تا كى پى هر صورت زشتى باشى * در مذهب آب و گل كنشتى باشى\r\nدل بر نكنى ز قالبى چند تهى * خاكت بر سر كه كم ز خشتى باشى \r\n\r\nآقا جمال خوانسارى\r\nپسر آقا حسين خوانسارى ، آقا جمال هم از فقيهان و متكلمان و حكمت‌شناسان عهد خود بود و همراه چند تأليف در فقه و اصول كتابهايى هم در حكمت داشت كه از آنهاست حاشيه بر شفا و حاشيه بر اشارات .\r\nمرگش در 1125 ه روى داد و گورش در تخت فولاد اصفهان ، در مزار پدرش هست « 1 » .\r\n\r\nملّا مسيحاى شيرازى\r\nمحمد مسيح بن اسمعيل فسايى از شاگردان آقا حسين خوانسارى بود كه گذشته از تأليف در حكمت بتازى و بپارسى شاعرى مىكرد و چندى هم شيخ الاسلام فارس بود . از اثرهاى او يكى كتاب اثبات واجب به فارسى است . در شعر « معنى » تخلّص مىكرد و با ميرزا محمّد محمد طاهر نصرآبادى صاحب تذكره دوستى و رابطه داشت مرگش در تذكرهء نصرآبادى بسال 1115 و در بعضى از مأخذهاى ديگر 1127 ه نوشته شده است . اين بيتها ازوست :\r\n\r\n\r\n","description":"","footnote":"\r\n( 1 ) - روضات الجنّات ، ج 2 ص 214 - 216 .\r\n","page_name":" 316 ","page_number":334},
  {"content":"\r\n\r\n بپيرى پيش گيرند اهل دنيا دامن خواهش * قَد اين خارها چون خم شود قلاب مىگردد\r\nهمچو داغ لاله بخت ما نقاب وصل ماست * گر در آغوش توييم از پيرهن در آتشيم\r\nرنگش ز شوخ چشمىِ نظّاره بشكند * بر روى او بديدهء معنى نظر كنيد « 1 » \r\n\r\nميرزا محمد شروانى « 2 »\r\nميرزا محمد بن حسن شروانى داماد ملا محمد تقى مجلسى و از شاگردان آقا حسين خوانسارى بود . وى همراه اثر - هاى متعددش در موضوعهاى دينى چند كتاب در حكمت دارد مانند حاشيه بر شرح تجريد قوشچى ، حاشيه بر حاشيهء قديم دوانى و حاشيه بر شرح حكمة العين و رساله‌يى به فارسى در باب توحيد و نبوت و امامت ، رساله‌يى در معنى بداء ، رساله در معنى اختيار ، رساله در كائنات جو ، رساله‌يى در هندسه و كتاب انموذج العلوم و جز آنها . وى شعر فارسى مىسرود . ازوست :\r\n ياد تو كنم دلم پر از خون گردد * وين ديدهء اشك خيز جيحون گردد\r\nهرچند ز ديده اشك حسرت بارم * در سينه‌ام آتشِ غم افزون گردد \r\n\r\nتجلّى « 3 »\r\nميرزا على رضاى اردكانى متخلص به « تجلى » از شاگردان مشهور محقق خوانسارى است . وى از كدخدازادگان اردكان فارس بود كه در آغاز جوانى باصفهان رفت و در آنجا بكسب دانش پرداخت و پس از مدّتى تعلّم در خدمت محقّق مذكور سفرى بهند كرد و از جانب بزرگان آن ديار مهربانيها ديد ليكن در آنجا دير نماند و باصفهان بازگشت و بسبب مقام علمى كه داشت در آن شهر شهرت بسيار يافت و بمرتبهء مدرّسى مدرسهء والده رسيد و شاه عباس دوم بسال 1072 محلى را در اردكان برسم سيورغال به دو واگذاشت و او در همان حال كه حوزهء درسى خود را اداره مىكرد بتأليف و تصنيف و سرودن\r\n\r\n\r\n","description":"","footnote":"\r\n( 1 ) - تذكرهء نصرآبادى ص 174 ؛ فهرست كتابخانهء دانشگاه تهران ، ج 3 ص 133 .\r\n( 2 ) - دربارهء او بنگريد به : روضات الجنات ، ج 7 ص 93 ببعد ؛ تذكرهء نصرآبادى ص 157 .\r\n( 3 ) - رجوع شود به : بهارستان سخن ، مير عبد الرزاق خوافى ، ص 575 - 578 ؛ تذكرهء نصرآبادى ، تهران 1317 ص 168 - 170 ؛ آتشكدهء آذر ، بمبئى ، ص 265 ؛ روضات الجنات ، ج 2 ، ص 353 ؛ سرو آزاد ، مير غلامعلى آزاد ، ص 115 - 116 .\r\n","page_name":" 317 ","page_number":335},
  {"content":"\r\n\r\nشعر نيز سرگرم بود و با اين حال پس از چند سال مسند تدريس را رها كرد و به مكه و از آنجا بشيراز رفت و همانجا بود تا بسال 1085 ه بدرود حيات گفت . تجلّى در موضوعهاى علمى و دينى اثرهايى دارد از آن جمله است رساله‌يى به فارسى در منع نماز جمعه در غيبت امام كه ملحقاتى بر آن در رد رسالهء ملّا محمّد باقر خراسانى دربارهء وجوب عينى آن افزود كه خود حكم رساله‌يى مستقل دارد . ملا محمد گيلانى معروف به « سراب » رساله‌يى در رد رسالهء على رضا تجلى نوشت . تجلى تفسيرى به فارسى بر قرآن و رساله‌يى هم به فارسى دربارهء امامت دارد بنام سفينة النجاة و گذشته ازينها ديوان قصيده و غزل « 1 » و يك مثنوى بنام معراج الخيال « 2 » ازو در دستست . از اوست :\r\n از اضطراب كار مهيا نمىشود * سيل از دويدنست كه دريا نمىشود\r\nبازآ كه بىجمال تو آغوش عشرتم * همچون كمان حلقه ز هم وا نمىشود \r\n*\r\n نقابش از صفاى چهره صبح اندود مىگردد * گل رخسارش از مهتاب گردآلود مىگردد\r\nفلك را آه گرم عشقبازان مضطرب دارد * چو فانوس خيال اين آرزو از دود مىگردد \r\n*\r\n آن را كه منزّه نبود ذات و صفات * از درس كلام و حكمتش نيست نجات\r\nدر طبع بَدان بجهل برگردد علم * در طينت مار سَمّ شود آب حيات \r\n*\r\n گر نگذرى از طريقهء علم و عمل * هر تفصيلى كه هست يا بى مجمل\r\nكثرت همه از وجود اصلى خيزد * از نفس دوم دو تا ببيند احول \r\n*\r\n در حسن و حيا آب روان در كشتست * در دل اثرش چو شعله در انگشتست\r\nمشمار نكو حسن خراباتى را * چون معنىِ بيتِ هجو خوبش ز شست \r\n\r\n\r\n","description":"","footnote":"\r\n( 1 ) - فهرست كتابخانهء مجلس شوراى ملى ايران ، ج 3 ص 666 .\r\n( 2 ) - ضميمهء فهرست نسخه‌هاى خطى فارسى كتابخانهء موزهء بريتانيا ، ريو ، ص 235 .\r\n","page_name":" 318 ","page_number":336},
  {"content":"\r\n\r\n\r\nصدر الدّين شيرازى « 1 »\r\nنام‌آورترين فيلسوف عهد صفوى صدر المتألهين صدر الدين - محمد بن ابراهيم قوامى شيرازى معروف به « ملا صدرا » ست .\r\nوى مراحل واقعى تعلم فلسفى را در خدمت استاد بزرگ عهد خود مير محمد باقر داماد گذرانده و در دانشهاى منقول شاگردى شيخ بهاء الدين عاملى كرده و خود جامع همهء دانشهاى عقلى و نقلى زمان خويش بوده است . وى در اين هردو دسته از دانشها تأليفات پرارزش از خود بيادگار نهاد ، خواه در حكمت كه با ذوق اشراقى و عرفانى خود مبحثهاى خاصى را در آن بپيش كشيد ، و خواه در تفسير قرآن‌كه چندين رساله مقرون بتأويلهاى فلسفى در اين راه بوجود آورد ، يا در ديگر دانشهاى دينى كه در همهء آنها همساز با انديشه‌هاى عرفانى و حكمى خود كار كرد و به علت اينهمه « تجاوزها » كه بمرزهاى اعتقادى قشريان روزگار « مرتكب » گشت از آسيب اعتراضها و تكفيرهاى ظاهر بينان بر كنار نماند . شيخ محمد باقر خوانسارى مىنويسد « 2 » :\r\n« در چندين كتاب از مصنفاتش سخنانيست كه با ظواهر شريعت سازگار نيست ، و ظاهرا مبتنى است بر اصطلاحهايى كه ويژهء اوست و نمىتوان آنها را بهيچروى\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* امل الآمل ، شيخ حرّ عاملى ، چاپ نجف ، ج 2 ص 233 .\r\n* روضات الجنات ، چاپ قم ج 4 ص 120 - 122 .\r\n* سلافة العصر ص 491 .\r\n* اعيان الشيعه ، ج 5 ص 99 .\r\n* الذريعه ج 2 ص 232 و موردهاى ديگر در ذكر كتابهايش مانند ج 2 ص 60 و ج 6 ص 19 و ج 7 ص 99 و جز آنها .\r\n* طرائق الحقائق ، ج 1 ص 96 - 97 .\r\n* ترجمهء جلد چهارم از تاريخ ادبيات برون ، چاپ اول ص 261 و 280 .\r\n* الكنى و الالقاب ، ج 2 ص 410 .\r\n*\r\n Henry Corbin , Terre Celeste et Corps de Resurrection , 1960 , - p . 181 - 182 - En - Islam iranien'IV'P . 54 - 122 . \r\n( 2 ) - ترجمه از روضات الجنات ، ج 4 ص 121 .\r\n","page_name":" 319 ","page_number":337},
  {"content":"\r\n\r\nدليل كفر و تباهى اعتقاد او شمرد ، اگرچه اين امر مايهء بدگمانى گروهى از فقيهان بزرگ به او و بكتابهاى او و بلكه فتوى دادن بكافريش شده است ؛ و از ميان اين فقيهان عالم يكى در وصف شرحى كه صدر الدين بر اصول كافى نوشته چنين گفت كه : شرحهاى كافى بسيار و همه در مرتبه‌يى بلند هستند ولى نخستين كسى كه آن را شرح كفرآميز كرده اين صدر است ! . . . و باز صاحب لؤلؤة « 1 » از او ضمن استادان دامادش مولى محسن فيض در حكمت و كلام ياد كرده و گفته است : اما مولى - صدر الدين مذكور صدر الدين محمد بن ابراهيم مشهور بملّا صدرا حكيم و فلسفى و صوفى بحت « 2 » بوده و هنگامى كه به سفر مىرفت در بصره بسال 1050 درگذشت ، و او را پسرى دانشمندست . . . بنام ميرزا ابراهيم كه مردى فاضل و عالم و متكلم بزرگوار شريف و جامع بيشتر دانشها خاصه دانشهاى عقلى و رياضى بود و يكى از ياران ما « 3 » بعد از ستايش او گفت كه او براستى مصداق يخرج الحّى من الميّت است « 4 » ، و او دانش را از چند تن و از آن جمله از پدرش آموخت ليكن بر مسلك او راه نپيمود و خلاف طريقهء پدر در تصوف و حكمت بود ، و در زمان دولت شاه عباس دوم بسال 1070 در شيراز درگذشت و از تأليفهاى او حاشيه‌يى بر شرح لمعه تا كتاب زكات ، و كتاب عروة الوثقى در تفسير است . »\r\nاينست لحن عالمان شرعى زمان ملا صدرا و بعد ازو درباره‌اش ، و به همين سبب است كه ازو ، با همهء جلالت قدر و رجحانى كه در تفكر بر بيشتر از آنان داشته ، در چند كتاب اين عهد كه در شرح عالمان نوشته شده ، بسيار باختصار ياد كرده‌اند و از\r\n\r\n\r\n","description":"","footnote":"\r\n( 1 ) - مقصود لؤلؤة البحرين تأليف شيخ يوسف بن احمد البحرانى ( م 1186 ه ) است و اين مطلب در صفحهء 131 آن كتاب نقل شده .\r\n( 2 ) - بحث بفتح اول و سكون دوم و سوم : ساده و خالص از هرچيز .\r\n( 3 ) - مراد عالمى از عالمان دينست .\r\n( 4 ) - مىخواهد بگويد كه پديد آمدن چنين پسرى ديندار از آن‌چنان پدر بىدين ملحد مصداق فراز آمدن زنده است از مرده ! و اين بدترين بدگوييست كه عالمان دين از صدارى بيچاره كرده‌اند !\r\n","page_name":" 320 ","page_number":338},
  {"content":"\r\n\r\nزندگانيش اطلاع زياد در دست نيست ؛ ولى با تحقيقاتى كه در اين چند سال اخير شده ، و بويژه با پژوهشهاى بخش ايرانشناسى انستيتوى ايران و فرانسه كه فاضل فقيد معاصر استاد هانرى كربن « 1 » سرپرستى مىكرد ، كارهاى اساسى دربارهء او انجام گرفت . گذشته ازينها چون از اواخر عهد صفوى ببعد اثرهاى ملا صدرا در حوزه‌هاى تدريس و تحقيق فلسفى محلّ مراجعهء استادان و دانشجويان اين فنّ بود ، تقريبا همهء كتابها و رساله‌هاى اساسى او چندبار بطبع رسيد و گذشت روزگار ، برغم معاندان كج‌انديش ، مقام و مرتبهء بلند او را به صورتى روزافزون حفظ كرد و بمدارج بلند رسانيد . علاوه بر اين آثار ملا صدرا بسبب همين اهميت كه گفتيم ، مورد تحقيق بسيارى از حكمت‌شناسان و آموزندگان فلسفه قرار گرفت و بر آنها شرحها و حاشيه‌ها نوشته شد .\r\nصدر المتألّهين بعد از طى مراحل تحصيل در خدمت استادان خود نزديك ده سال در ده « كهك » نزديك قم انزوا اختيار كرد و ايام خود را برياضت و مكاشفه گذرانيد و بعد از آن بشيراز رفت و در مدرسهء اللّه ورديخان بتعليم حكمت پرداخت و تا پايان عمر خود هفت بار پياده به سفر حج رفت و در بازگشت از آخرين سفر در بصره بدرود حيات گفت ( 1050 ه ) .\r\nاثرهاى ملّا صدرا در حكمت و بعضى از رشته‌هاى علوم شرعى متعدّدست و شمارهء آنها از كتاب و رساله از چهل در مىگذرد و جز رسالهء سه اصل همهء آنها بتازيست . از جملهء مهمترين كتابهاى او در حكمت است : « الحكمة المتعالية » معروف به « الاسفار الاربعة » ، اتصاف الماهية بالوجود ، رسالهء تصوّر و تصديق ، شرح بر قسمت طبيعى و الهى هدايهء اثير الدين ابهرى ، الشواهد الربوبية ، الحكمة العرشية ، الواردات القلبية ، المظاهر الالهية ، المسائل القدسية ، المبداء و المعاد ، المشاعر ، طرح الكونين ، كسر اصنام الجاهلية ، اتحاد العاقل و المعقول ، اكسير العارفين فى معرفة طريق الحق و اليقين ، اجوبة عن مسائل عويصة ، حدوث العالم ، حاشيه بر شرح حكمة الاشراق\r\n\r\n\r\n","description":"","footnote":"\r\n( 1 ) -  Henry Corbin \r\n","page_name":" 321 ","page_number":339},
  {"content":"\r\n\r\nقطب الدين شيرازى ، حاشيه بر الهيات شفا . - تفسيرهاى فلسفى او را پيش ازين نام برده‌ام . تقريبا همهء كتابها و رساله‌هاى ملا صدرا جداگانه و يا جمعا ( مجموعهء رسائل او ) هركدام يك يا چندبار چاپ شده است .\r\nبر اثرهاى صدر الدين شيرازى بسبب اهميت وافر و رواج شديد آنها در حوزه - هاى فلسفى و در ميان حكمت‌شناسان سه قرن اخير شرحها و حاشيه‌هايى نوشته شده و بعضى از آنها نيز موضوع بحث موافقان و مخالفان انديشه‌هاى فلسفى او و رد و ايراد آنان بر يكديگر گرديده است .\r\nشرحهايى كه بر كتاب اسفار ملا صدرا نوشته شده متعددست مثلا از حكمت شناسان متأخر حاجى ملا هادى سبزوارى ، ميرزاى جلوه ، ملا محمد اسمعيل بن محمد سميع اصفهانى ، ميرزا محمد رضاى قمشه‌يى ، ملا عبد اللّه زنّوزى ، آقا على مدرس تبريزى ، ملا على نورى ، ميرزا محمود قمى و سيد محمد مشكات بيرجندى بر آن حاشيه‌هايى نگاشته‌اند « 1 » ؛ و الشواهد الربوبيهء او را على بن جمشيد نورى در سال 1246 ه به صورت پراگنده شرح كرد و ميرزا احمد اردكانى آن را در سال 1245 ه بپارسى درآورد « 2 » ؛ المشاعر را شيخ احمد احسائى بطريق رد و انكار شرح نمود و نيز محمد جعفر بن محمد صادق لنگرودى ، زين العابدين بن محمد جواد نورى ، ملا على نورى ، ملا اسمعيل اصفهانى و ميرزا احمد اردكانى بر آن شرحها يا حاشيه‌هايى نوشتند كه بعضى از آنها بطبع رسيده است « 3 » ؛ الحكمة العرشيه در شرحى كه احسائى بر آن نوشته بمورد ايراد وى درآمده و سپس ملا محمد اسمعيل اصفهانى شرح ديگرى بر آن نگاشت و بر شرح احسائى ايرادها گرفت و باز همين كار را زين العابدين -\r\n\r\n\r\n","description":"","footnote":"\r\n( 1 ) - دربارهء اسفار و حاشيه‌هاى آن بنگريد به : الذريعه ج 2 ص 60 و ج 6 ص 19 و ج 7 ص 99 ؛ و فهرست كتابخانهء دانشگاه تهران ج 3 ص 2207 .\r\n( 2 ) - دربارهء اين هردو رجوع شود به فهرست كتابخانهء دانشگاه تهران ج 3 ، ص 244 و ص 299 .\r\n( 3 ) - ايضا همان فهرست ، ج 3 ص 282 .\r\n","page_name":" 322 ","page_number":340},
  {"content":"\r\n\r\nبن محمد جواد نورى كرد « 1 » .\r\nاكنون براى نمونه موضوعهاى بعضى از كتب صدر المتألهين را با رعايت كمال اختصار مىآورم : كتاب « الحكمة المتعالية » يا « اسفار اربعه » در چهار قسمت وجود ، جوهر و عرض ، الهى و نفس است و اختصاص دارد بكلّيات انديشهء صدراى شيرازى در حكمت طبيعى و حكمت الهى كه در آن برهان و شهود را بهم آميخته و از اين دو راه ببيان مطالب مهمى دربارهء اصالت وجود ، حركت جوهرى ، اتحاد عاقل و معقول ، حدوث عالم ، تجرّد خيال ، مثال افلاطونى و عالم مثال ، معاد ، با رعايت جانب استدلال توفيق يافته است .\r\nالشواهد الرّبوبّيه در ميان كتابهاى ملّا صدرا ارزش خاص دارد زيرا چنان كه او خود گفته بسيارى از انديشه‌هاى خود و اسرار حكمت خويش را كه بتفاريق در كتابهايش آورده و يا اصلا از بيم نامحرمان نتوانسته است آشكارا بگويد در اين كتاب مندرج ساخته است . صدر المتألهين اين كتاب را بر پنج مشهد منقسم كرده و در آنها معانى عامّه ، وجود واجب و آفرينش ، معرفت معاد ، معاد جسمانى و بهشت و دوزخ ، و نبوت را مورد بحث قرار داده است .\r\nدر « الحكمة العرشيه » از معرفت واجب الوجود و معاد سخن رفته است ؛ و الواردات القلبيّه موقوف شده است بر بيان اسرارى از حكمت الهى كه از حكيمان ديگر بعاريت نگرفته و از اشراقاتيست كه بر قلب صدر الدين وارد گرديده است ؛ و كتاب المشاعر اختصاص بحكمت الهى دارد و در آن از وجود واجب و يگانگى صفتهاى او و خلقت سخن مىرود و بر مبناى معرفت وجود كه از بنيادهاى اصلى حكمت صدراييست ، شناخت وجود خالق و موضوع معاد و مسألهء اتحاد عاقل و معقول و مانند اين جستارها بمورد بحث و تحقيق در مىآيد . در رسالهء « طرح الكونين » بدين اصل توجّه شده است كه معاد و رستاخيز براى همهء هستيهاست و جملگى « هستها » بجهان الهى و ملكوتى بازگشت خواهند داشت .\r\n\r\n\r\n","description":"","footnote":"\r\n( 1 ) - ايضا همان كتاب و همان جلد ، ص 301 .\r\n","page_name":" 323 ","page_number":341},
  {"content":"\r\n\r\nپيداست كه نه شرح كتابهاى ملا صدرا ، كه پر است از انديشه‌هاى تازه و غامض او در فلسفه ، و نه شرح حكمت او چنان كه خواننده را از چندى و چونى آن بتمامى آگاه سازد ، در اين مختصر ميسر نيست . آنچه گفته شد به قصد ترسيم دورنمايى از مطلبهاى اساسى كتابهايش بود ، و دربارهء خلاصهء حكمت او بايد اين چند كلمه را به ياد داشت كه در انديشهء فلسفى او سير حكمت و عرفان اسلامى ايران بمرحلهء كمال پيوست و استدلال و ذوق و وحى و شهود و اشراق با ديدى بسيار وسيع دربارهء عالم امكان و مبانى وجود باهم در آميخت و به صورت واحدى درآمد چنان كه جدا شمردن آنها از يكديگر نه جائز است و نه ممكن .\r\nوى در حكمت مبحثهاى مهمّى را يا ابداع كرد و يا اگر پيش ازو مطرح بود بكمال رسانيد و در نوشته‌هاى خود آورد مانند وحدت ، تشكيك ، اصالت وجود ، تجرّد خيال و خلّاقيّت آن ، اتحاد عاقل و معقول ، حركت جوهرى و مانندهء آنها .\r\nبالاتر از همهء اينها در انديشهء او كارى كه از دوران فعّاليت نخستين دانايان معتزلى در پيوند دادن دين و فلسفه آغاز شده و در تمام دورهء اسلامى امتداد يافته بود ، به نتيجه رسيد و به همين سبب اگرچه اين حكيم عاليقدر در حيات خود از طعن فقيهان در امان نماند ، و بعد ازو هم تا چندگاه حمله‌هايى به دو و بنظام فلسفى او شد ، ليكن آثارش زود بمورد مراجعه و تعلّم و تعليم حوزه‌هاى عالمان علمى و متعلّمان مذهب شيعه درآمد و هنوز هم در شمار كتابهاى عالى درسى آنان و در رديف شرح اشارات و كتاب الشفا و حكمة الاشراق و شرح‌هاى آنها قرار دارد و اگر بخواهيم موضوع را از ديد شيعهء اماميّه بنگريم آثارش از نوشته‌هاى حكيمان ديگر برتر است چه گفتار بو على بر پايهء سخنان يونانيانست كه آنهمه طرف طعن و بدگويى عالمان و شاعران اسلامى بوده‌اند ، و مقالات شيخ اشراق بسبب ريشه داشتن در انديشه‌هاى ايرانى چنان بود كه جان گوينده را بر سر گفتار خود نهاد و حال آنكه ملا صدرا كوشيد تا در هر مورد و مقامى واردات و اشراقات خود را بر آيه‌هاى قرآن و گفتارهاى منسوب بپيامبر اسلام و پيشروان شيعه انطباق دهد و بدانها استشهاد نمايد\r\n\r\n","description":"","footnote":"","page_name":" 324 ","page_number":342},
  {"content":"\r\n\r\nو ازين راه به بينونت دين و حكمت ، كه داستانى بلند در درازاى تاريخ تمدّن اسلامى دارد ، پايان بخشد .\r\n\r\nشمساى گيلانى « 1 »\r\nشاگرد ديگر مير داماد كه او هم در حكمت شهرت يافت شمس الدين محمد گيلانى مشهور به « ملا شمسا » ست كه با همدورهء خويش مّلا صدرا مكاتبه داشت و فيلسوف شيرازى او را از بزرگترين برادران خود مىخواند « 2 » . وى عمر خود را در سفرهاى پياپى بزيارتگاهها چون مكه و مشهد مىگذراند و چندگاهى در مكه « مجاور » بود چنان كه در « رسالة فى علم اللّه » كه بسال 1048 ه در مكه نوشت خود را « محمد الشهير بشمسا الجيلانى . . . المجاور بمكة » معرفى نمود و در رسالهء ديگرى كه يكسال پيش از آن ، در ماه صفر 1047 ، دربارهء وجود واجب و هستى مخلوقات پرداخته باقامت خود در حجاز اشاره نموده است .\r\nپيش از آن در سال 1045 كه رساله‌يى در اثبات حدوث عالم مىنوشت با تمام آن در شهر مشهد اشاره نمود و سپس رسالهء ديگرى ازو بنام مسالك اليقين مىبينيم كه آن را بسال 1060 در مشهد به پايان رسانيد . پس مجاورتش در مكّه دايم و تا پايان حيات نبود . رساله‌هاى شمسا را نمىتوان مانند اثرهاى همدورهء نام‌آورش صدرا ، بعنوان كارهاى اساسى در حكمت معرفى كرد و از آنها آشكارا برمىآيد كه او درهم آهنگ ساختن باورداشت‌هاى شيعه و بنيادهاى فكرى فلسفه دنبالهء كار استاد خود و حوزهء فلسفى اصفهان را گرفته و همان راه را ادامه داده است . غير از رساله‌هايى كه ازو نام برده‌ام از وى رساله‌هاى ديگرى بنام اثبات وحدة الواجب ، حاشيهء شرح تجريد ، و دو رسالهء فارسى بنام « اظهار الكمال على اصحاب الحقيقة\r\n\r\n\r\n","description":"","footnote":"\r\n( 1 ) - دربارهء او بنگريد بروضات الجنات ، ج 3 ، ص 350 ، ذيل احوال محمد زمان تبريزى .\r\n( 2 ) - در پاسخ ملا صدرا بملا شمسا دربارهء بعضى از مقولات حركت و خاصه حركت كمّى و ادراكهاى جزئى انسان و حيوان و حدوث يا عدم حدوث نفس . . . رسالهء موجود در كتابخانهء دانشگاه تهران ( ج 3 ، ص 179 ) .\r\n","page_name":" 325 ","page_number":343},
  {"content":"\r\n\r\nو الحال » و « بيان احوال موجودات » باقىمانده است « 1 » .\r\n\r\nفيّاض لاهيجى « 2 »\r\nاز شاگردان مقرّب صدر المتألّهين ملا عبد الرزاق بن على لاهيجى قمى متخلّص به « فيّاض » ( م 1072 ه ) است . دربارهء او و پسرش ميرزا حسن قمى پيش ازين در مبحث كلام اشارتى داشته و بيان حالش را ببعد موكول كرده بودم . وى شوى دختر ملا صدرا بود و نوشته‌اند كه عنوان قلمى ( تخلّص ) فياض را استادش به دو داد چنان كه داماد ديگرش ملا محسن را « فيض » خواند . اصل عبد الرزاق از لاهيجانست و چون ديرگاه در شهر قم ماند و در مدرسهء معصومهء آن شهر تدريس كرد به « قمى » شهرت يافت . وى در حكمت و كلام و منطق و\r\n\r\n\r\n","description":"","footnote":"\r\n( 1 ) - همهء اين رساله‌ها كه ياد كرده‌ام در كتابخانهء دانشگاه تهران موجود و از جملهء كتابهاى پر ارزشيست كه مرحوم استاد سيد محمد مشكات بيرجندى سالها پيش بدان دانشگاه بخشيد . فهرست كتابخانهء دانشگاه تهران ، ج 3 ، صفحه‌هاى 136 ، 150 ، 198 ، 235 ، 247 ، 272 ، 307 ، 308 ، 354 .\r\n( 2 ) - دربارهء او بنگريد به :\r\n* تذكرهء نصرآبادى ، تهران 1317 ، ص 156 .\r\n* نتايج الافكار ، محمد قدرت اللّه گوپاموى هندى ، بمبئى 1336 ، ص 538 - 539 .\r\n* امل الآمل ، شيخ حر عاملى ، بغداد ، ج 2 ص 148 .\r\n* الذريعه ، آقا شيخ آقا بزرگ تهرانى ، ج 14 ، ص 238 و ذيل كتابهاى او .\r\n* بهارستان سخن ، مير عبد الرزاق خوافى ، مدارس 1958 ، ص 503 - 504 .\r\n* ريحانة الادب ، ج 3 ، ص 233 - 235 .\r\n* مجمع الفصحاء ، هدايت ، ج 2 ، ص 27 .\r\n* رياض العارفين ، هدايت ، تهران 1316 ، ص 391 .\r\n* ترجمهء تاريخ ادبيات برون ، ج 4 ، ص 261 و 286 .\r\n* روضات الجنات ، ج 4 ، ص 196 - 198 .\r\n* آتشكدهء آذر ، چاپ تهران ص 846 - 850 .\r\n* الكنى و الالقاب ، ج 3 ، ص 30 .\r\n* فهرست نسخه‌هاى خطى فارسى در كتابخانهء ملى پاريس ، بلوشه ، ج 3 ، ص 386 .\r\n* ضميمهء فهرست نسخه‌هاى خطى فارسى در كتابخانهء موزهء بريتانيا ، ريو ، ص 205 .\r\n H . Corbin , Terre Celeste et Corps de Resurrection , p . 182 . \r\n","page_name":" 326 ","page_number":344},
  {"content":"\r\n\r\nادب و شعر و در دانشهاى منقول دست داشت و در همهء آنها توانا بود . وفاتش را صاحب روضات الجنّات باشتباه در سال 1051 نوشته است و بعضى ديگر آن را بسال 1072 ذكر كرده‌اند و چون او ديرگاه بعد از استاد خود ، تا دوران سلطنت شاه عباس ثانى ، مىزيست ، تاريخ دوم درست به نظر مىرسد ، درحالىكه همدرس و همدامادش فيض نزديك بيست سال بعد از مرگش زنده بود .\r\nفياض در كلام و حكمت آثار متعدد دارد . دربارهء دو كتاب فارسيش در كلام بنام گوهرمراد و سرمايهء ايمان ، كه هردو تا بعهد ما در تعليم اين دانش به كار مىرود ، پيش ازاين اشارتى داشتم و بعد ازين بجاى خود دربارهء آنها سخن خواهم گفت .\r\nدر آغاز اين هردو كتاب توضيح كافى دربارهء علم منطق آمده است . از آثار مشهور ديگر او كتاب « مشارق الالهام فى شرح تجريد الكلام » است كه در آن ببحث در امور عامه توفيق يافته از آغاز تا مسألهء كلام الهى را بمورد شرح و تحقيق درآورده است . اين كتاب چندبار بطبع رسيد . - ديگر حاشيه‌ييست بر حاشيهء شمس الدين محمد خفرى بر الهيات تجريد ، كه آن را بدرخواست شاگردان خود ترتيب داد . - ديگر حاشيه‌ييست بر قسمت جواهر و اعراض از شرح تجريد قوشچى كه در آن بويژه ببيان اختلاف حكيمان از يونان تا شيخ اشراق در موضوع علم واجب - الوجود پرداخته است . - ديگر حاشيه‌ييست بر حاشيهء ملا عبد اللّه يزدى بر تهذيب - المنطق سعد الدين تفتازانى . - ديگر حاشيه بر شرح اشارات خواجه نصير الدين طوسى .\r\nاز كتابهاى معتبر ديگر لاهيجى است : شرح الهياكل فى حكمة الاشراق ؛ حدوث - العالم ؛ شوارق الالهام در حكمت ؛ الكلمات الطيّبة در حكومت ميان مير داماد و ملا صدرا در اصالت ماهيت ( مير داماد ) يا اصالت وجود ( صدرا ) . اين كتاب اخير را لاهيجى بنام شاه عباس ثانى ( 1052 - 1078 ه ) نگاشته و چندبار چاپ شده است .\r\nهمچنانكه پيش ازين گفتم پسر لاهيجى يعنى ميرزا حسن قمى كه از بهترين شاگردان پدر خود بود ، مانند پدر در كلام و حكمت هردو اثرهايى به فارسى و بتازى دارد . كتاب معروفش در حكمت « مصابيح الهدى و مفاتيح المنى » است به عربى ،\r\n\r\n","description":"","footnote":"","page_name":" 327 ","page_number":345},
  {"content":"\r\n\r\nو رساله‌يى به فارسى در پاره‌يى از جستارهاى فلسفى كه محل اختلاف و نظر است .\r\nاو كتابى در اخلاق بشيوهء اهل ايمان دارد بنام جمال الصالحين به فارسى كه در مبحث حكمت عملى بدان اشاره خواهد شد .\r\nملا عبد الرزاق لاهيجى شعر فارسى مىگفته و در شعر « فيّاض » تخلص مىكرده و نسخه‌هايى از ديوان قصيده و غزلش در دستست و بطبع رسيده . از او در شمار شاعران اين عهد سخن خواهم گفت و نمونه‌هايى از غزلهاى وى نقل خواهد شد .\r\n\r\nفيض كاشانى « 1 »\r\nمحمد محسن بن شاه مرتضى بن شاه محمود كاشانى معروف به ملا محسن فيض ( م 1091 ه ) شاگرد و داماد ديگر ملا صدرا و از نامبرداران عهد خود در دانشهاى معقول و منقول بود . چنان كه پيش ازين هنگام مطالعه در علم حديث ديده‌ايم يكى از واپسين كتابهاى چهارگانهء ( الكتب الاربعة -\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* امل الآمل ، چاپ نجف ، ص 305 - 306 .\r\n* سلافة العصر ، سيد ميرزا على بن احمد ، ص 499 .\r\n* الكنى و الالقاب ، ج 3 ، ص 34 - 39 .\r\n* الذريعه ، ج 2 ، ص 124 و 398 و موردهاى ديگر .\r\n* ريحانة الادب ، ج 4 ، ص 369 .\r\n* آتشكدهء آذر ، چاپ بمبئى ص 245 - 246 .\r\n* تذكرهء روز روشن ، تهران 1343 ، ص 641 .\r\n* مجمع الفصحا ، ج 2 ، ص 25 - 26 .\r\n* روضات الجنات چاپ قم ، ج 6 ، ص 79 - 103 و ، ج 1 ، ص 133 .\r\n* رياض العارفين ، تهران 1316 ص 388 .\r\n* تذكرهء نصرآبادى ، تهران 1317 ص 155 .\r\n* نتايج الافكار ، بمبئى 1336 ص 541 .\r\n* فهرست كتابخانهء مدرسهء عالى سپهسالار ، ج 1 ، و 2 ، خاصه ، ج 2 ، ص 651 دربارهء ديوان او .\r\n* ترجمهء ، ج 4 ، از تاريخ ادبيات ايران ، ادوارد برون ، تهران 1316 ص 282 - 285 .\r\n Henry Corbin . Terre Celeste et Corps de Resurrection de \r\n","page_name":" 328 ","page_number":346},
  {"content":"\r\n\r\nالمتأخّرة ) شيعهء اماميه بنام « وافى » از همين ملا محسن فيض است و او بدنبال تأليف اين كتاب مشروح ، از راه اختصار آن كتاب « شافى » و تكملهء آن را بنام « نوادر - الاخبار » فراهم آورد كه هرسه از كتابهاى بسيار معتبر دوازده اماميان در دورانهاى اخيرست . خوانسارى در روضات الجنات شرح مفصّلى در معرّفى اثرهاى معروف اين مرد پركار آورده و گفته است كه شاگرد فيض ، سيد نعمة اللّه جزائرى شوشترى مىگفت : استاد ما فيض نزديك دويست كتاب و رساله تأليف نمود .\r\nولادتش بسال 1007 ه در كاشان اتفاق افتاد . پدرش شاه مرتضى در آن شهر بسبب شهرت علمى و كتابخانهء بزرگى كه داشت محل عنايت و توجه اهل دانش بود و فرزندانش همگى در دانشهاى زمان خود صاحب مقام و مرتبه‌يى شدند مانند :\r\nنور الدين كاشانى اخبارى صاحب كتاب مصفاة الاشباح در اخلاق و ترجمهء فارسى كتاب حقائق ملا محسن در اسرار دين . اين نور الدين پدر ملا محمد هادى شارح كتاب - المفاتيح ( يعنى مفاتيح ابواب الجنان در فقه از فيض ) و صاحب بعضى اثرهاى ديگرست . - پسر ديگر شاه مرتضى عبد الغفور و پسر عبد الغفور محمد مؤمن هم از عالمان كار آمد زمان در دانشهاى شرعى بودند و اين محمد مؤمن در محضر عمّ خود فيض تربيت يافت و دوران تدريس خود را در شهر اشرف مازندران ( - بهشهر ) گذرانيد « 1 » . - پسر فيض يعنى علم الهدى محمد هم از عالمان معروف دينى و در حيات پدر مشهور بفضل و سرگرم تعليم بود « 2 » . - دائى فيض ، نور الدين كاشانى مشهور به « ملا نورا » هم در عهد شاه عباس دوم شهرت و اعتبار تمام داشت و بدين ترتيب ملاحظه مىشود كه خاندان فيض بقول ميرزا محمد باقر خوانسارى از « كبار بيوتات - العلم و العمل و الفضل و الادراك » بود و ظهور عالم جامعى چون فيض از آن خاندان دانش تازگى نداشت خاصه كه او بعد از طىّ مراحل مقدماتى علوم رخت اقامت بشيراز\r\n\r\n\r\n","description":"","footnote":"\r\n l , Iran Mazdeen a l'lran shi'ite . Paris 1960 , p . 183 . \r\n( 1 ) - روضات الجنات ، ج 6 ، ص 80 .\r\n( 2 ) - فهرست كتابخانهء مدرسهء عالى سپهسالار ، ج 1 ، ص 65 ، 81 ، 398 .\r\n","page_name":" 329 ","page_number":347},
  {"content":"\r\n\r\nكشيد و در آنجا از محضر دو استاد بزرگ عهد خود بهره برداشت . ازين دو استاد يكى سيد ماجد بن محمد صادقى بحرانى محّدث و فقيه و قاضى شيراز و اصفهان « 1 » ، و ديگر صدر الدين محمد بن ابراهيم شيرازيست ، و اختصاص واقعى فيض در تعلم بيشتر به اين دانشمند بزرگ دوم يعنى ملا صدراست كه در خدمت او تقّرب بسيار داشته مانند فياض لاهيجى بشرف دامادى او رسيده و از محضرش در حكمت و اصول كسب فيض نموده و هم بفرمان استادش عنوان قلمى ( - تخلّص ) فيض براى خود انتخاب نموده است ؛ و غير ازين‌دو از چند تن ديگر از عالمان كسب دانش كرد مانند شيخ محمد بن حسن بن شهيد ثانى ، خليل قزوينى و محمد صالح مازندرانى كه هرسه از شاگردان شيخ بهاء الدين عاملى بودند .\r\nبحث در احوال و آثار فيض بسبب كوشش پردامنهء علمى او و به علت عمر دراز و شهرت و نفوذ فراوان و جانبداريها و ستيزه‌جوييها كه با او شده ، سخن ما را بدرازا خواهد كشانيد . شمارهء كتابهاى او بسيار و ارزش بعضى از آنها هم بسيار است . عدد كتابهايى را كه بعضى از عالمان از وى ديده‌اند تا بهشتاد برشمرده‌اند « 2 » و سيد نعمة اللّه جزائرى شاگرد فيض شمارهء آنها را تا دويست بالا برده است « 3 » .\r\nوى در حكمت دنبالهء شيوهء استاد خود را رها نكرد بلكه مانند او سخت بذيل اشراق تمسّك جست چنان كه ازين بابت دچار طعن گروهى از همدستاران گرديد .\r\nفيض در عرفان ، و يا بهتر بگوييم در بحثهاى فلسفى خود كه منجّر باشراق و عرفان مىشد ، بسيار متمايل بانديشه‌ها و اثرهاى محيى الدين بن العربى « 4 » و طبعا معتقد بوحدت وجود بود كه نزد عالمان قشرى از هر كفرى زشت‌تر و از هر پليدى پليدتر است ، و اين خود كافى بود كه قشريان بر او بثازند و او را با منزلتى كه در\r\n\r\n\r\n","description":"","footnote":"\r\n( 1 ) - دربارهء او بنگريد بروضات الجنات ج 6 ص 74 - 76 ؛ امل الآمل ج 2 ص 225 .\r\n( 2 ) - روضات الجنات ، ج 6 ص 87 .\r\n( 3 ) - ايضا ج 6 ص 93 .\r\n( 4 ) - دربارهء او رجوع كنيد به همين كتاب ، ج 3 ، ص 198 - 170 .\r\n","page_name":" 330 ","page_number":348},
  {"content":"\r\n\r\nحديث و فقه دارد ، بدين سبب و به علت اشتغال بحكمت ، ملامت و سرزنش كنند .\r\nاز جملهء اين بدگويان يكى شيخ يوسف بن احمد بحرانى ( 1186 ه ) محدث و فقيه اخبارى معروف « 1 » صاحب كتاب لؤلؤة البحرين است كه فيض را در آن كتاب بسبب مقالاتى كه بر وفق فيلسوفان و صوفيان داشت ، و بويژه بانگيزهء باور داشت وحدت وجود ، سخت نكوهيده و گفته است كه از فيض رساله‌يى قبيح مطالعه كرده است كه در آن آشكارا بدين مطلب اشاره شده و مؤلف آن به « عقايد ابن العربى زنديق » رفته و بسيارى از گفتارهايش را با عنوان « يكى از عارفان » در آن رساله آورده است . شيخ يوسف خود كتابى بنام « النّفحات الملكوتيه » دارد كه در رد بر صوفيانست و بعضى از سخنان فيض را از رسالهء ياد شده و از اثرهاى ديگرش در آن كتاب نقل كرده و در پايان سخنش از فسادى كه زادهء سركشى انديشه‌ها و لغزش گامهاست به خدا پناه برده است و يقينست كه اين « طغيان الافهام و زلل الاقدام » را براى ملا محسن مىپنداشته و او را در مقصود داشته است .\r\nديگر از جملهء اين بدگويان سختگير ملا محمد طاهر قمى متكلم و محدث اخبارى ( م 1098 ه ) صاحب كتاب « حجة الاسلام » است كه فيض را « الشيخ المجوسى » مىخواند و پيش ازين دربارهء مخالفت او با حكيمان و حكمت و با صوفيان و تصوف سخن گفته‌ام « 2 » .\r\n\r\n\r\n","description":"","footnote":"\r\n( 1 ) - دربارهء او بنگريد بروضات الجنات ، چاپ قم ، ج 8 ، ص 203 - 208 .\r\n( 2 ) - شگفت است كه اين مرد خود نيز از شر زبان هم پيشگان خود در امان نماند چنان كه در مجلس يكى از عالمان معاصر و معارض او بنام ملا خليل قزوينى ، از ( استادان فيض و شاگرد شيخ بهاء الدين محمد عاملى ) دربارهء وجه تسميهء « قم » اين داستان برساخته را مىگفتند كه : پيغامبر در شب معراج ، هنگام سير در آفاق و انفس ، مردى را با كلاه سرخ درين مكان بر منبر ديد كه سرگرم گمراه كردن مردم بود ! از جبرئيل ( كه درين سفر راهنما و مهماندار او شده بود ) پرسيد كه آنجا كجاست و اين كيست كه بر منبر است ؟ جواب داد كه آنجا منزلگاه پيروان تو و دوستداران خاندان تست ( يعنى عالمان شيعه كه بر سازندگان همين داستانند ) و اين‌كه بر منبر است شيطانست كه خلق را بگمراهى مىكشاند . پيامبر چون\r\n","page_name":" 331 ","page_number":349},
  {"content":"\r\n\r\nديگر شيخ على شهيدى عاملى بود كه به چهار پشت بشهيد ثانى عالم معروف و سند شيعى مىپيوست . وى در رساله‌يى كه در تحريم غنا نوشت افكارى بفيض نسبت داد كه بنا بر رأى عالمان دين خلاف شرع و موجب گمراهيست مثل اعتقاد بوحدت وجود و عقيده بمخلّد نبودن كفّار در آتش دوزخ و نجات نيافتن اهل اجتهاد . فيض هم دائما در طرف نقيض اين شيخ على شهيدى بود و سخنان وهن‌انگيز دربارهء او مىگفت و از آن جمله او را « شيخ على هضم رابع » مىناميد و درين تعبير بانتساب وى در چهار نسل بشهيد ثانى نظر داشت « 1 » و ازو گذشته بعضى ديگر از مخالفان خويش را از ميان عالمان دين ، از حمله‌ها و طعنهاى خود بىنصيب نمىگذاشت تا آنجا كه او را « كثير الطعن على المجتهدين » معرفى كرده‌اند خاصه در رسالهء او موسوم به « سفينة النجاة » ، تا بجايى كه از آن كتاب چنين برمىآيد كه بگروهى از عالمان دين نسبت كفر و الحاد داده است « 2 » و بهرحال بازار مخالفت ميان فيض و مخالفان او گرم بود ، و اين خود نموداريست از آنچه بين عالمان دين در دورهء مورد مطالعهء ما مىگذشت تا سرمشق همگان باشد .\r\nپيداست كه موافقان فيض هم كوشيدند تا تهمت الحاد را ازو رفع كنند زيرا اين مرد فاضل يكى از « محمدون اربعه » و مؤلف يكى از « كتب الاربعة المتأخره » بود . از جملهء اين مدافعان سيد نعمة اللّه جزائرى شوشتريست كه در خدمت فيض شاگردى كرده بود و او توجه استاد را باصول عرفان و داشتن لحن عرفانى و اشراقى در بحثهاى حكمى دليل صوفى بودنش نشمرده است « 3 » . علاوه بر اين خود فيض هم\r\n\r\n\r\n","description":"","footnote":"\r\nحقيقت حال را دريافت بانگ بر ابليس زد كه : « قم يا ملعون » و بدين سبب نام آن مكان « قم » شد ! . . . ملا خليل گفت : « آن شيطان كه پيامبر ديد اكنون نيز در اين مكان مبارك بر منبر مىرود و مردم را از راه راست باز مىدارد ! » و مراد او همين ملا محمد طاهر قمى شيخ الاسلام قم بود . ( روضات الجنات ، ج 4 ، ص 144 ) .\r\n( 1 ) - روضات الجنات ، ج 2 ، ص 81 .\r\n( 2 ) - ايضا همان جلد ، ص 90 .\r\n( 3 ) - ايضا ، ج 3 ، ص 93 ببعد و بويژه ص 98 - 99 .\r\n","page_name":" 332 ","page_number":350},
  {"content":"\r\n\r\nدربارهء مدعيان تصوف نظرهاى خاص داشت كه ضمن بيان احوال او در روضات - الجنات به صورت تلخيص آمده است . ميرزا محمد باقر خوانسارى نيز لحنى مدافعه آميز از اين عالم فاضل نشان داده چنان كه با مراجعه بترجمهء حالش در روضات آشكار مىشود « 1 » . كسان ديگرى هم مانند شيخ حرّ عاملى با همهء دشوار خوارى كه در بيان مقام علمى عالمان داشت ، در امل الآمل ؛ و سيد عليخان شيرازى در سلافة العصر از فيض با احترام بسيار ياد كرده‌اند .\r\nاثرهاى ملا محسن فيض ، همچنانكه گفته‌ام ، متعدّدست و پيش ازين بعضى را بمناسبت ذكر كرده‌ام . از آثار ديگرش ذكر اين كتابها در اينجا مناسبست : كتاب علم - اليقين در چهار مقصد شناخت خداوند ، شناخت فرشتگان ، شناخت پيامبران و كتابها - يشان ، شناخت روز شمار كه جستارهايى از دانش كلام را با شيوهء عرفانى و فلسفى دربر دارد . - كتاب انوار الحكمة كه خلاصه و برگزيده‌ييست از علم اليقين . - كتاب المعارف كه آن نيز كوتاه شده از علم اليقين است . - كتاب عين اليقين يا « الانوار و الاسرار » دربارهء بنيادهاى علم و شناخت آسمانها و زمين و آنچه ميان آنهاست همراه با گفتار - هاى حكمى و برهانهاى عقلى و مكاشفه‌هاى ذوقى كه بتوصيهء مؤلف بايد از نااهل پنهانش داشت زيرا بنظروى « هو مخّ العلم و لبّ الحكمة و لباب المعرفة و عين الحق\r\n\r\n\r\n","description":"","footnote":"\r\n( 1 ) - خاصه در ص 99 - 100 از جلد مذكور كه در آن دفاعى خردمندانه از فيض و صدرا دربارهء اتهام آنان بتصوف كرده و ميان اهل عرفان و حقيقت و صوفيان حرفه‌يى تميزى عالمانه داده و كلمات الطريفهء فيض و كتاب « كسر اصنام الجاهليهء » ملا صدرا را دليل قاطع صوفى نبودن آن‌دو شمرده و آنگاه بر شيخ يوسف بحرانى صاحب لؤلؤة البحرين تاخته و ازينكه ملا صدرا و ملا محسن را از جماعت صوفيان پنداشته سخت بشگفت افتاده و گفته است علت اين اشتباه دورى شيخ يوسف از طريقهء ارباب معقول و فرق ننهادن ميان مكاشفه‌هاى صاحبان علم و فهم و بىرسميهاى نادانان و كانايان و تفاوت بين بهشتيان و دوزخيان و جدايى ميان راستگويان و دروغپردازان بود و آنگاه اين عبارت را از يكى از كتابهاى رجال دربارهء براءت فيض از انتساب بصوفيان نه عارفان شاهد آورده است : « كان من جهابذة المحدثين رمى بالتصوف و حاشاه ثم حاشاه ، بل هومن العرفاء الاماجد . . . » روضات ، ج 6 ، ص 99 - 100 .\r\n","page_name":" 333 ","page_number":351},
  {"content":"\r\n\r\nو زبدة نتائج الافكار » . فيض آن را در سال 1036 ه باتمام رسانيد و چنان كه از تعريف آن آشكارست كتابى اساسيست در بيان انديشه‌هاى خاص مؤلف . اين كتاب بهمراه كتاب عين اليقين بسال 1303 در تهران چاپ شد . - كتاب « المحجّة البيضاء فى احياء كتاب الاحياء » كه چند سال پيش از اين بطبع رسيده و تهذيبى است از احياء علوم الدين غزّالى و تأييد مطالب بازمانده با اخبارى كه از امامان يا سخنانى كه از عالمان شيعى روايت شده و بقول فيض همان احياء العلوم غزالى است كه شيعى امامى شده است . - كتاب الحقايق كه خلاصه‌ييست از محجة البيضاء . - اصول المعارف كه خلاصه‌ييست از عين اليقين . - الكلمات المكنونة در دانشهاى اهل معرفت و گفتار - هايشان . - الكلمات المخزونه كه كوتاه شدهء الكلمات المكنونة است . - كتابى اللآلى المستخرجة من الكلمات المكنونة كه منتخبى از كلمات مكنونة است « 1 » . - كتاب الكلمات الطريفة در ذكر منشاء اختلاف امت اسلام « 2 » و در همين كتابست كه فيض به آنها كه تصوف را پيشه‌يى ساخته و بحقيقت آن نپرداخته‌اند مىتازد . دربارهء اين كتاب فيض قطعهء زيرين را ساخته است :\r\n كلمات طريفهء ما را * بشنو و فهم كن به كار آور\r\nبرسانش بسمع گمشدگان * ره نماشان بدين ديار آور\r\nآنكه او قابل هدايت نيست * در دلش خارها ببار آور\r\nزين سخنها كه هريكى بحريست * آب در جوى روزگار آور\r\nشد خزان باغ علم از شبهات * چمن علم را بهار آور\r\nكار دين شد كساد و بىرونق * تازه آبى به روى كار آور \r\n- كتاب الانصاف كه فيض در آن سرگذشت علمى خود را بيان كرد و نشان داد كه چگونه متمايل بشيوهء فيلسوفان و عارفان شد و كتابهايى همانند آنان پرداخت . -\r\n\r\n\r\n","description":"","footnote":"\r\n( 1 ) - كلمات مكنونه در عرفان و حكمت همراه با آيه‌هاى قرآن و خبر است در صد « كلمه » و اللآلى چهل كلمهء برگزيده از كلمات مكنونه است و اين هردو كتاب چندبار در هند و ايران چاپ شد . فيض در اين دو كتاب بسيارى شعر از شاعرانى مانند سنايى و مولوى و سعدى و شيخ محمود شبسترى و عراقى و عرفى و ديگران ، و از خود آورده است .\r\n( 2 ) - شرح قسمتهايى ازين كتاب در روضات الجنات ، ج 6 ، ص 94 ببعد آمده است .\r\n","page_name":" 334 ","page_number":352},
  {"content":"\r\n\r\nهدية الاشراف خلاصه‌ييست از كتاب الانصاف كه چندبار بطبع رسيد .\r\nفيض يكى از شخصيت‌هاى بارز انديشه و دانش در سدهء يازدهم است چنان كه بايد كوشش‌هاى او را در حكمت و علم دنباله و نتيجهء وجودى علم و فكر مير داماد و ملا صدرا از طرفى و شيخ بهاء الدين عاملى و شاگردان او و شيخ ماجد بحرانى و حوزهء علمى وى از طرف ديگر ، دانست كه در وجود واحد فيض گردآمد و او را يك تنه بجاى چند تن از برگزيدگان دانشهاى عقلى و نقلى سدهء دهم و آغاز سدهء يازدهم هجرى قرار داد ، و پيداست كه شخصيتى چنين كه با چند جنبهء فكر و علم به كار پردازد دور از پذيرفتاريها و ناپذيرفتاريهاى طبقات گوناگون عالمان نخواهد ماند . او هم محّدثى جامع بود و هم فقيهى كامل و هم متتبّع در كلام و اصول و هم عارفى كه بسر منشاء حقايق عرفانى راه يافته و هم حكيمى اشراقى كه استدلال و اثبات را از طريقهء مشّائيان به ارث برده و هم متفّكرى كه گاه به خود آزادى بيرون جستن از قيدهاى سنّتى و تعليمى مىداده و بعد از سير در دنياى ويژهء خود رخصت بازگشت بعالم عادى و رسمى به خويش مىبخشيده است . به همين سبب است كه نمىتوان او را تنها دنباله‌رو ملا صدرا شمرد ، بلكه او ادامه دهندهء مكتبى است در حكمت كه آن را مكتب فلسفى اصفهان ناميده‌ام « 1 » ، و در همان حال « جامع » پركاريست براى تدوين عالمانه و ظريفانهء سنّتهاى علمى كه صاحبان علوم منقول در حوزه‌هاى علمى شيعه داشته و از راه تعليم به دو رسانيده بودند .\r\nفيض شاعرى متوسط هم بود و مجموعهء بزرگ اشعارى به زبان پارسى ازو بازمانده كه مشتمل است بر انواع شعر از قصيده و غزل و قطعه و رباعى در منقبت و مناجات و بيان مطلبهاى عرفانى و اخلاقى و جز آنها ، جز آنكه در همهء آنها نه خشكى زهد و تعبّدى كه از مرد فقيه و محدث انتظار مىرود رخنه كرده نه آنچه از عارفى كه بكنه ذوقيّات رسيده باشد . از اوست :\r\n به هوش باش كه حرف نگفتنى نجهد * نه هر سخن كه بخاطر رسد توان گفتن\r\nيكى زبان و دو گوش است اهل معنى را * اشارتى بيكى گفتن و دو بشنفتن \r\n\r\n\r\n","description":"","footnote":"\r\n( 1 ) - همين كتاب و همين جلد ، ص 293 .\r\n","page_name":" 335 ","page_number":353},
  {"content":"\r\n\r\n سخن چو سود ندارد نگفتنش اولى است * كه بهترست ز بيدارى عبث خفتن \r\n*\r\n در عهد صبا كرده جهالت پستت * ايّام شباب كرده غفلت مستت\r\nچون پير شدى رفت نشاط از دستت * كى صيد كند ماهى دولت شستت \r\n*\r\n باشد باشد كه يار حاضر باشد * باشد باشد كه يار ناظر باشد\r\nباشد كه در اوّل نظر آخر گردم * تا يار مرا اول و آخر باشد \r\n*\r\n اى آنكه گمان كنى كه دارى همه چيز * اينك روى از جهان گذارى همه چيز\r\nيا بى باقى اگر ز فانى گذرى * دارى همه چيز اگر ندارى همه چيز \r\n*\r\n با من بودى منت نمىدانستم * يا من بودى منت نمىدانستم\r\nچون من ز ميان شدم تو گشتى پيدا * تا من بودى منت نمىدانستم \r\n\r\nقاضى سعيد قمى « 1 »\r\nشاگرد ملا محسن فيض و ملا عبد الرزاق لاهيجى كه جانشين واقعى آنان شمرده مىشود ، حكيم عارف و اديب و مفسّر مشهور ، قاضى ميرزا محمد سعيد بن محمد مفيد ، معروف به « قاضى سعيد قمى » و « ملا سعيدا » و « حكيم كوچك » ( م 1103 ه ) است . وى بسبب آنكه منصب قضاى قم را به عهده داشت به قاضى شهرت يافت . نوشته‌اند كه نزد شاه عباس دوم مقامش بلند و حرمتش بسيار بود و اگرچه در صف عالمان دين قرار داشت ليكن بسبب شاگردى نزد دو استاد ياد شده و همچنين در خدمت ملا رجبعلى تبريزى كه شرح حالش خواهد آمد ، ميلى شديد بحكمت و عرفان يافت و در همين راه نامبردار شد .\r\nاز اثرهاى او رساله‌يى در تحقيق معنيهاى « اسماء اللّه » ؛ و حاشيه‌يى بر شرح اشارات ؛\r\n\r\n\r\n","description":"","footnote":"\r\n( 1 ) - دربارهء او بنگريد به : روضات الجنات ، ج 4 ، ص 9 - 11 ؛ طرائق الحقائق ، ج 3 ، ص 72 ؛ الكنى و الالقاب ، ج 3 ، ص 52 ؛ تذكرهء نصرآبادى ص 167 ، و جز آنها .\r\n","page_name":" 336 ","page_number":354},
  {"content":"\r\n\r\nو كتابى فارسى بنام « كليد بهشت » و نيز مجموعه‌يى موسوم به « اربعينّيات » در حكمت و عرفان شهرت دارد كه پس ازين دربارهء آن سخن خواهيم گفت . - ديگر از اثرهاى فلسفى او « الانوار القدسيّه » است شامل سه مبحث كه هريك را « نور » ناميده و هر نور را منقسم به چند « فتوح » ساخته و در آنها از هيولى و صورت و نفس بشيوهء عارفان سخن گفته است . - ديگر تعليقاتيست كه بر « اثولوجيا » « 1 » منسوب بارسطو نوشته ، و چون بنابر يك خبر كه عالمان شيعى از پيامبر روايت مىكنند ، آن فيلسوف يونانى را از پيامبران شمرده ، دربارهء اين كتاب منسوب به دو گفته است كه آن را نمىتوان از راه معمول دريافت زيرا اسرار مذكور در آن از منشاء نبوّت و ولايت آمده است « 2 » و در راه شناخت آنها بايد تن برياضت درداد و ازين طريق بخاندان رسالت نزديك شد .\r\n\r\n\r\n","description":"","footnote":"\r\n( 1 ) -  Theologia  دربارهء اين كتاب بنگريد بتوضيحاتى كه چند سطر بعد در متن خواهد آمد .\r\n( 2 ) - دربارهء نبوت ارسطو از پيغمبر اسلام خبرى روايت كرده‌اند كه متن آن در كتاب تعليقات اثولوجياى قمى بدينگونه نقل شده است : « قال النبى فى شأن ارسطو انّه كان نبيّا قد جهله قومه لو ادركنى لاستفاد منّى » و اين مطلب را عبد الرزاق لاهيجى هم در محبوب - القلوب ( ص 14 و 107 ) و مير فندرسكى در كتاب صناعيه كه پيش ازين شناخته‌ايم ( تهران ، 1317 ، ص 18 ) آورده‌اند ، و نيز شيخ بهاء الدين عاملى در حديقهء هلاليه و لاهيجى در محبوب القلوب از على بن طاوس ( م 664 ) نقل كرده‌اند كه بيشتر فيلسوفان مانند هرمس و و ابرخس ( هيپارخس ) و بطليموس و نظاير آنان پيامبران بوده‌اند . براى اطلاع از مفصّل اين مجمل بنگريد بيادداشت دوست فاضلم آقاى محمد تقى دانش‌پژوه آملى تبرستانى در حاشيهء صفحهء 208 از ج 3 فهرست كتابخانهء دانشگاه تهران .\r\nنگارندهء اين سطرها كه با خواندن شرح هدايهء ميبدى تعلم حكمت را نزد استاد فقيد خويش شيخ محمد حسين فاضل تونى آغاز كرد ، هنگام اعتراض بر دو برهان تطبيقى و سلمى در اثبات تناهى ابعاد ، همين سخن را دربارهء نبوت ارسطو ، همراه با اعتراض و پرخاش بسيار سخت آن وجود ارجمند عزيز ، شنيد . خداى بزرگ روان پاكش را بانوار قدوّسى و ملكوتيش بپوشاناد . پيداست كه خبر مذكور مانند هزاران خبر و حديث ديگر كه از پيامبر اسلام نقل شده ، ساخته و پرداختهء عالمان ذينفع اسلامى بوده است . اين نكته را هم بدانيم كه اسمعيليان ، حكيمان بزرگ يونان را در زمرهء انبياء خاصّه درآوردند .\r\n","page_name":" 337 ","page_number":355},
  {"content":"\r\n\r\nاين كتاب اثولوجيا كه عالمان اسلامى گاه نام آن را از راه ترجمه « الّربوبيه » و گاه باصطلاح خود « الهيات » و بندرت بسنّت حكيمان سريانى « الميامر » « 1 » مى - نويسند ، اصلا مأخوذست از فصلهاى چهارم و پنجم و ششم از كتاب « تاسوعات » « 2 » فلوطينس « 3 » فيلسوف نو افلاطونى بزرگ ( 203 يا 205 - 270 ميلادى ) اسكندريه كه بهمت شاگردش فرفوريوس « 4 » ( 232 يا 233 - 304 ميلادى ) از مقالات استاد در شش بخش و هر بخش مركب از نه كتاب ترتيب داد و به همين سبب به « تاسوعات » ( - نه - گانه‌ها ) موسوم گرديد . اثولوجيا كه سه فصل ازين كتابست باستقلال به صورت كتابى ميان حكيمان اسكندريه و حوزه‌هاى دنباله‌رو آن ، از آن جمله حوزه‌هاى فلسفى اسلامى انتشار يافت و با اينكه مسلّما از فلوطين است از ديرباز بنام ارسطو شهرت گرفت و عالمان اسلامى هم آن را از آغاز تا بانجام هميشه از آثار ارسطو شمرده‌اند و اين يكى از چند علّت اصلى آميزش حكمت ارسطوئى با حكمت نو افلاطونى در تمدّن اسلاميست .\r\nدر چهار ميمر نخستين از ميمرهاى ده‌گانهء اثولوجيا از مبداء اول ، عقل كلّى ، نفس كلى ، نفس ناطقه ، نفسهاى بهيمى و ناميه و طبيعى ، شرف عالم عقلى و لزوم خلع بدن و تسكين حواس و وساوس نفسانى براى عروج بعوالم عقلانى سخن مىرود در ميمر پنجم از خالق و كيفيت ابداع ، در ميمر ششم از كواكب ، در ميمرهاى هفتم تا نهم از نفوس شريفه و نفس ناطقه و بقاى آن بعد از مرگ جسم و در ميمر دهم از علت اولى و آنچه ازو پديد آمده « 5 » .\r\n\r\n\r\n","description":"","footnote":"\r\n( 1 ) - ميامر جمع كلمهء سريانى ميمر بمعنى مبحث و گفتار است . اثولوجيا جمعا ده ميمر دارد . ( تاريخ علوم عقلى در تمدن اسلامى ، از نگارندهء اين كتاب ، موارد مختلف خاصه ص 357 - 358 ) .\r\n( 2 ) -  Les Enneades  .\r\n( 3 ) -  Plotinos  .\r\n( 4 ) -  Prophyrios de Batanea  شاگرد فلوطين و لونگين -  Longin  از حكيمان بزرگ نو افلاطونى مؤلف كتاب ايساغوجى  Isagoge  است .\r\n( 5 ) - دربارهء اثولوجيا بنگريد بتاريخ علوم عقلى ، دكتر صفا ، موارد مختلف خاصه ص 357 - 358 .\r\n","page_name":" 338 ","page_number":356},
  {"content":"\r\n\r\nاين كتاب كه از آن نسخه‌هايى در كتابخانه‌هاى ايران داريم ، از ديرباز محل عنايت و توجه خاص حكيمان و حكمت‌شناسان بود و چون يكى از اثرهاى بنيادى در فلسفهء نو افلاطونى و اشراقيست مير داماد و شاگردان و پيروانش بدان نگرش ويژه‌يى داشتند . مىگويند مير داماد هفتاد بار آن را خواند تا دريافت و اگر اين سخن از راه مبالغه گفته شده باشد دست‌كم نشان دهندهء علاقه‌ييست كه او ، با مشرب اشراقى خود ، بدين كتاب داشت . و علت توجه قاضى سعيد بدان هم همين رواج و ارزشى است كه اثولوجيا در حوزهء عقلى استاد استادانش داشته است و نيز بسبب عشق و كششى كه آنان بعرفان و حكمت ذوقى داشتند ، و اصولا در آثار ملا سعيدا بحثهاى ژرف حكمى و كلامى با ذوق اشراق و عرفان همراهست و حتى او خبرها و حديثهاى رائج ميان عالمان شيعهء امامى و تكليفهاى دينى از قبيل نماز و اعمال آن و موضوع قرائتهاى هفتگانهء قرآن را بتأويلهاى ذوقى و عرفانى مىآرايد و در معرض توجيهات دور و دراز خود قرار مىدهد .\r\nاز ويژگيهاى سعيدا آنست كه خلاف استاد استادانش صدراى شيرازى به اصالت وجود اعتقاد ندارد بلكه با پذيرفتارى اصالت ماهيت نظر مير داماد و فيلسوفان پيش ازو را تأييد مىكند و اين نكته را بويژه در كتاب نفحات الهيّه بمورد بحث و تحقيق درمىآورد .\r\nقاضى سعيد با همين شيوهء تأويل اشراقى و عرفانى به نوشتن مجموعهء معروف « اربعينيات » خود همت گماشت و اگرچه مىخواست در اين مجموعه چهل رساله از خلاصهء مطالعات خويش در اسرار حكمت و عرفان بپردازد ، ليكن تنها به نگارش ده رساله توفيق يافت بدينگونه : 1 ) در « روح الصلاة » كه بنام استاد خود فيض كاشانى نگاشته اسرار نماز و اعمال آن را بشيوهء تأويلى فيلسوفان و عارفان توجيه نمود ، و 2 ) در الكشف عن القراآت السبع موضوع اين اختلاف در خواندن قرآن را با بحثهاى فلسفى اشراقى « حلّ » كرد ، و 3 ) در الفوائد الرضويه ، كه تفسيرى فلسفى است از « حديث رأس الجالوت » يعنى گفت‌وگوى امام هشتم شيعيان با\r\n\r\n","description":"","footnote":"","page_name":" 339 ","page_number":357},
  {"content":"\r\n\r\nراهبر يهوديان ، همين كار را كرده و در مقدمهء آن گفته است كه حكمت بتمامى آنست كه در « كتاب » ( قرآن ) و سنت و علمى كه از « مدينة العلم » ( على بن ابى طالب ) برخاسته است ، آمده و در خبرهاى امامان بسى حقايق براى عابدان و عالمان نهفته است و پيداست كه چنين حكمى را جز با تأويلهاى حكمى نمىتوان ثابت كرد و اين همان راهيست كه عالمان دينى اسلام هنوز هم دنبال مىكنند . و 4 ) در رسالهء مرقات الاسرار دربارهء ربط حادث بقديم و حدوث زمانى عالم و ضمنا در موضوع اصالت ماهيّت و نفى اصالت وجود سخن مىگويد و باثبات مثل افلاطونى همّت مىگمارد ، و 5 ) در النفحات الالهيه و الخواطر الالهاميه باز نفى اصالت وجود و اثبات اصالت ماهيت را بپيش مىكشد ، و 6 ) در الانوار القدسيه كه مشتمل بر سه « نور » است به ترتيب دربارهء هيولى ، صورت ، و نفس سخن مىگويد . در ديباچهء اين رساله ملا سعيد از عالمان شرع كه ستيزه‌گرىهاى ديرين را با دانش و فرهنگ و اصحاب خرد و حكمت دنبال مىكردند ، شكايت مىكند و آنان را بدكارانى مىداند كه جاى هاديان امّت را گرفته و بر اهل دانش تهمت بىدينى و الحاد مىزنند و سرانجام نفرين و لعنت نثارشان مىدارد ، و 7 ) در المقصد الاسنى فى تحقيق ماهيّة الحركة و وجودها ضمن بحث در اين موضوع مهم فلسفى بابطال وجود ذهنى مىپردازد ، و 8 ) در الحديقة الورديّة فى السوانح المعراجيّة موضوع معراج را مورد تأويل فلسفى و عرفانى قرار مىدهد ، و 9 ) البرهان القاطع ترجمه‌ييست از رسالهء وجود استادش ملا رجبعلى تبريزى از فارسى به عربى . دربارهء آن پس ازين سخن خواهم گفت ، و 10 ) الطلائع و البوارق يا البوارق الملكوتيه رساله‌يى مفصل در يك مقدمه و شش « طليعه » است و هر طليعه به چند « بارقه » تقسيم مىشود .\r\nقاضى در اين رساله از بسيارى مبحثهاى فلسفى با روش عرفانى گفت‌وگو مىكند « 1 » .\r\n\r\nملّا رجبعلى تبريزى\r\nاز جملهء استادان معروف حكمت در سدهء يازدهم ملا رجبعلى تبريزى فاضل عارف مشرب متخلص به « واحد » بود\r\n\r\n\r\n","description":"","footnote":"\r\n( 1 ) - دربارهء اين مجموعه بنگريد بفهرست كتابخانهء دانشگاه تهران ، ج 3 ، ص 2124 - 2135 .\r\n","page_name":" 340 ","page_number":358},
  {"content":"\r\n\r\n( م 1080 ه ) كه در اصفهان اقامت داشت و چند تن از بزرگان زمان را در آنجا تربيت كرد . صاحب رياض العلما دربارهء وى نوشته است كه وى حكيم ماهر منطقى و مورد احترام در عهد شاه عباس دوم بود و شاگردانى چون محمد تنكابنى و حكيم محمد حسين « 1 » و محمد سعيد معروف به « حكيم كوچك » را تربيت كرد و اين آخرى ، ( يعنى قاضى سعيد ) هم نزد پادشاه محترم بود و دانشهاى حكمى را بيشتر در خدمت عبد الرزّاق لاهيجى در قم فراگرفت و همانجا بود تا درگذشت « 2 » ، و ازو در زمرهء بزرگانى كه در مدرسهء شيخ لطف اللّه اصفهان تربيت شده يا تدريس كرده‌اند ، ياد نموده و در آنجا يكى ديگر از شاگردان معروفش مير قوام الدين تهرانى صاحب كتاب عين الحكمه را هم نام برده‌اند « 3 » . باز هم در ميان شاگردان معروف او نام ملا عباس مولوى صاحب اصول الفوائد در اصول مسائل فلسفى است ، و محمد تنكابنى مذكور همان محمد بن عبد الفتاح تنكابنى معروف به « سراب » ( م 1124 ه ) صاحب كتابها و رساله‌هاى فارسى و عربى در موضوعهاى دينى و در كلام و حكمت و از آن جمله كتاب توحيد و كتابى در اثبات وجود صانع قديم است « 4 » .\r\nميرزا طاهر محمد نصرآبادى در ذكر حال « مولانا رجبعلى » گفته است كه مدتى در مدرسهء شيخ لطف اللّه بدرس و افاده سرگرم بود « بعد از آن بعبّاس‌آباد سكنى نموده شاه جنت مكان شاه عباس ثانى بنا بر ارادتى كه بايشان داشت خانه‌يى در شمس‌آباد كه محله‌ييست در بيرون حصار اصفهان خريده . . . » « 5 » .\r\nسال وفاتش همچنانكه نوشته‌ام 1080 هجريست و ميرزا محمد طاهر نصرآبادى\r\n\r\n\r\n","description":"","footnote":"\r\n( 1 ) - حكيم محمد حسين برادر قاضى سعيد قمى بود كه ترجمهء حالش گذشت . نام او را محمد محسن هم نوشته‌اند . وى نويسندهء تفسيرى از قرآن به فارسى است .\r\n( 2 ) - نقل از روضات الجنات ، ج 4 ص 10 در ذيل ترجمهء قاضى سعيد قمى .\r\n( 3 ) - ايضا ج 3 ص 351 .\r\n( 4 ) - دربارهء او بنگريد باعيان الشيعه ج 45 ص 271 ؛ روضات الجنات ، ج 7 ص 106 ببعد ؛ الذريعه ج 12 ص 203 ؛ ريحانة الادب ج 3 ص 5 و مأخذهاى ديگر .\r\n( 5 ) - تذكرهء نصرآبادى ص 154 .\r\n","page_name":" 341 ","page_number":359},
  {"content":"\r\n\r\nمعاصر او ماده تاريخى كه همين سال از آن حاصل مىشود در مرگ او يافت « 1 » .\r\nاز اثرهاى مهم ملا رجبعلى كتابيست به فارسى بنام « وجوديه » يا « اثبات واجب » در يك مقدمه و پنج مطلب و يك « خاتمه » ، و در آن مسائلى مىآورد از قبيل اشتراك لفظى وجود ميان واجب و ممكن و تعيين اينكه صفت غير از ذاتست ، و اينكه خداوند خالق را صفتى نيست زيرا يا خود او خواهد بود يا زائد بر او و اين هر دو باطلست . ازين كتاب نسخه‌هايى در دستست « 2 » و سعيد اى قمى هم چنان كه ديده‌ايم ترجمه‌يى از آن به عربى ترتيب داد . « 3 »\r\nملّا رجبعلى مانند بسيارى از حكيمان و عارفان عهد خودش شعر مىسرود .\r\nتخلصش در شعر « واحد » است و از اوست « 4 » :\r\n اى آنكه به راى تست راى همه‌كس * وى آنكه تويى مرا بجاى همه‌كس\r\nدر پاى تو اوفتاده‌ام دستم گير * كوتاه كن از ميانه پاى همه‌كس \r\n*\r\n واحد كه بكوى دوست منزل دارد * غم نيست اگر غم تو در دل دارد\r\nپيوسته به تعمير بدن مشغول است * بيچاره هميشه دست در گل دارد \r\n*\r\n واحد كه چو آتش ببرت مىگردد * گر خاك شود خاك درت مىگردد\r\nگر آب شود روان بسوى تو شود * ور باد شود گرد سرت مىگردد \r\n* *\r\n\r\n\r\n","description":"","footnote":"\r\n( 1 ) - مرگش را در 1008 ( رياض العارفين ص 409 ) و 1065 ( فهرست كتابخانهء دانشگاه تهران ج 3 ص 132 ) هم نوشته‌اند كه درست به نظر نمىآيد .\r\n( 2 ) - فهرست كتابخانهء آستانهء قدس رضوى ج 4 ص 151 ؛ فهرست كتابخانهء دانشگاه تهران ج 3 ص 132 .\r\n( 3 ) - از ملا رجبعلى تبريزى در طرائق الحقائق ، ج 3 ص 72 هم يادى شده و در آنجا كتاب كليد بهشت باشتباه به او نسبت يافته است .\r\n( 4 ) - نقل از تذكرهء نصرآبادى ، ص 154 .\r\n","page_name":" 342 ","page_number":360},
  {"content":"\r\n\r\nپيداست كه برشمردن همهء مؤلفان حكمت و حكمت‌شناسان اين عهد كه از سدهء دهم آغاز و بميانهء سدهء دوازدهم انجام يافت ، درين مختصر ممكن نيست و من حتى از ذكر چند تن كه در اين راه شهرتى حاصل نموده‌اند چشم پوشيده و به همين سبب هم از آوردن ترجمهء حال و توضيح اثرهاى برخى ديگر كه بمرتبه‌هاى بلندترى رسيده بودند دست بازداشته‌ام ، مانند : ابو جعفر محمد تقى استرابادى مرده بسال 1058 هجرى از شارحان فصوص الحكم فارابى ؛ و ملا سيد محمد باقر ابن محمد مؤمن سبزوارى ( م 1090 ه ) كه حاشيهء معروفى بر شفاى بو على سينا دارد ، و محمد اسمعيل خواجويى مازندرانى ( م 1173 ه ) صاحب كتاب ابطال زمان الموهوم و جز آنان .\r\n\r\nدانشهاى رياضى\r\nآغاز عهد صفوى در دانش‌هاى رياضى ميراث‌دار پيشرفتهايى بود كه آن علم‌ها در دوران تيمورى خاصه در مكتب سمرقند حاصل كرده بودند ، ليكن عهدى كه شايستگى چنين ميراثى نداشت گنجينهء گرانبهايى را كه بچنگ آورده بود در كوتاه زمانى از كف داد . رياضىدانان اين عهد يا از بازماندگان قرن نهم و تربيت شدگان مستقيم آنان بوده و در شهرهاى آسياى صغير ( روم ) و ايران بسر مىبرده‌اند و يا ادامه دهندگان مكتب آنان كه بتدريج از شماره‌اشان كاسته مىشد . در ميان جويندگان « جامعيّت » هم بندرت كسانى بودند كه مقدماتى ازين دسته دانشها كسب مىكردند و گاه رساله‌هاى متوسطى در اين‌باره از خود برجاى مىنهادند و بر رويهم در ميانشان كسى كه او را بتوان جانشين رياضىدانان بزرگ پيشين دانست ، وجود نداشت .\r\n\r\nميرم چلبى\r\nيكى از تربيت‌شدگان عهد تيمورى كه در آغاز اين عهد مىزيست ملا محمود بن محمد بن قاضىزادهء رومى معروف به « ميرم چلبى » ( م 931 ه ) است . دربارهء نياى او قاضىزاده پيش از اين سخن\r\n\r\n","description":"","footnote":"","page_name":" 343 ","page_number":361},
  {"content":"\r\n\r\nگفته شد « 1 » و او خود در دوران سلطنت با يزيد دوم ( 886 - 918 ه ) و جانشين وى « قاضى عساكر ولايت آناطولى » بود . از آثارش يكى كتاب فارسى « دستور العمل و تصحيح الجدول » در شرح مقالهء نخستين از كتاب زيج جديد سلطانى يا زيج الغ بيكى است . ميرم در آغاز اين كتاب ملا على قوشچى « 2 » شاگرد قاضىزاده را « حضرت جدّى و افتخارى علامة العالم . . . مولانا على القوشجى » معرفى كرده و ازين برمىآيد كه او هم نياى ميرم چلبى و قاعدة نياى مادرى او بود و دور نيست كه در تربيت وى سهمى داشته بوده باشد . ميرم گويد كه شرح قوشجى بر زيج الغ بيك « 3 » « مقصورست بر براهين هندسى و تعلقى بتوضيح اعمال ندارد » و ازين روى خواسته بود كه طريقهء عمل را در تنظيم جدولها نشان دهد و درين شرح توانسته است تنها بمقالت اول زيج ياد شده كه منحصر است به « تواريخ » بپردازد « 4 » .\r\nميرم چلبى دو كتاب فارسى ديگر در هيئت دارد بنام « ربع مجيب » « 5 » و « ربع المقنطرات » « 6 » در بيست فصل كه بنام سلطان با يزيد مذكور نوشت .\r\nتاريخ مرگ او را حاج خليفه ذيل « رسالة فى الربع المجيب » سال 931 ه ( احدى و ثلاثين و تسعمأته ) نوشته ليكن بلوشه ، نمىدانم باستناد كدام مأخذ ، سال 932 ه ضبط كرده است .\r\n\r\nعبد العلى بيرجندى\r\nرياضىدان و منجّم بزرگ ديگرى كه در آغاز اين عهد شهرت بسيار يافته و تربيت شدهء استادان قرن نهم بود ، ملا عبد العلى بيرجندى ( نظام الدين عبد العلى بن محمد حسين بيرجندى حنفى ، م 934 ه )\r\n\r\n\r\n","description":"","footnote":"\r\n( 1 ) - همين كتاب ، ج 4 ص 104 - 105 .\r\n( 2 ) - دربارهء او بنگريد به همين كتاب ، ج 4 ، ص 105 - 106 .\r\n( 3 ) - آن شرح موسوم است به « سلم السماء » .\r\n( 4 ) - دربارهء دستور العمل و تصحيح الجدول رجوع شود بفهرست نسخه‌هاى خطى فارسى در كتابخانهء ملى پاريس ، بلوشه ، ج 2 ص 68 - 69 .\r\n( 5 ) - كشف الظنون ، چاپ استانبول ، ستون 867 .\r\n( 6 ) - فهرست نسخه‌هاى خطى فارسى در كتابخانهء ملى پاريس ، ج 2 ، ص 69 .\r\n","page_name":" 344 ","page_number":362},
  {"content":"\r\n\r\nاست . شهرت او در اوايل سدهء دهم چندان بود كه غياث الدين خواندمير ضمن اشاره باحوالش او را « جامع اصناف علوم محسوس و معقول و حاوى انواع مسائل فروع و اصول » معرفى كرد و گفت « در علم نجوم و حكميات بىمثل و بدلست » « 1 » و هم بتصريح خواندمير حكمت و رياضى را نزد منصور بن معين الدين كاشانى فرا گرفت . پدر اين منصور يعنى معين الدين شاگرد و خواهرزادهء غياث الدين جمشيد كاشانى و همكار و دستيار او در بناى رصد سمرقند و تنظيم زيج گوركانى ( زيج الغ بيكى ) بود « 2 » . بيرجندى غير ازين استاد به خدمت چند تن از استادان سدهء نهم رسيد و از آنان دانشهاى عقلى و نقلى را فراگرفت « علم حديث را نزد خواجهء حافظ غياث مطالعه نموده . . . و ساير علوم متداوله را از مولانا كمال الدين شيخ حسين القنوى كسب كرده و در خدمت شيخ الاسلامى مولانا سيف الدين احمد التفتازانى و مولانا كمال الدين مسعود شروانى نيز شرط تلمذ بجاى آورده . . . » « 3 » . از اين استادان كه خواندمير برشمرده كمال الدين شيخ حسين از عالمان بزرگ عهد خود و محتسب هرات بود و بسال 888 ه درگذشت « 4 » ؛ و سيف الدين احمد بن قطب الدين يحيى بن محمد بن سعد الدين مسعود تفتازانى شيخ الاسلام هرات و جامع معقول و منقول بود و بسال 916 بامر شاه اسمعيل بقتل رسيد « 5 » ؛ و « خواجه حافظ غياث » از محدثان بزرگ سدهء نهم است كه محل تدريسش هرات بود و بسال 897 ه در همان شهر درگذشت « 6 » ؛ و كمال الدين مسعود شروانى از عالمان بزرگ در دانشهاى عقلى و نقلى بود و از آثار مهمش شرح حكمة العين است ، وفاتش بسال 905 ه در هرات اتفاق افتاد « 7 » .\r\n\r\n\r\n","description":"","footnote":"\r\n( 1 ) - حبيب السير ، تهران خيام ، ج 4 ، ص 615 .\r\n( 2 ) - دربارهء او بنگريد به همين كتاب ، ج 4 ، ص 8 و 102 ؛ و بحبيب السير ج 4 ، ص 21 و 34 .\r\n( 3 ) - حبيب السير ، ج 4 ، ص 108 .\r\n( 4 ) - ايضا همان جلد ص 349 .\r\n( 5 ) - حبيب السير ، تهران خيام ، ج 4 ، ص 349 .\r\n( 6 ) - ايضا همان جلد ، ص 337 .\r\n( 7 ) - ايضا همان جلد ، ص 343 .\r\n","page_name":" 345 ","page_number":363},
  {"content":"\r\n\r\nبدين ترتيب ملاحظه مىشود كه بيرجندى تحصيل دانشهاى عهد خود را بتمامى نزد معروفترين استادان زمان ، در هرات انجام داد و سپس شروع بشرح كتابهاى مشهور در رياضيات و تأليف كتابهايى در دانشهاى ديگر كرد . دربارهء او نوشته‌اند كه :\r\n« بصفت تواضع و پرهيزگارى و حلم و ديندارى اتصاف » داشت « 1 » . سال درست وفاتش همان 934 هجريست كه نوشته‌ام و علاوه بر آن سالهاى 911 و 916 و 924 هم ضبط كرده‌اند « 2 » .\r\nاثرهاى بيرجندى متعدد و از آن جمله است : شرح الفوائد البهائية فى الحساب كه اصل آن تأليف عماد الدين عبد اللّه بغدادى است و بسال 675 ه بنام شمس الدين محمد جوينى فراهم آمد ، و بيرجندى آن را در سال 891 شرح كرد و حاج خليفه گويد « 3 » كه آن شرحى بزرگ و بسيار سودمند است . - شرح تذكرة النصيرية فى الهيئة از خواجه نصير الدين طوسى . اين كتاب خواجه نصير به علت اختصار و اشتمال بر مطالب فشردهء علم هيئت چند بار شرح شده و كاتب چلبى ( - حاج خليفه ) از آنها در ذيل نام مذكور ياد كرده و در پايان بشرح بيرجندى اشاره نموده و گفته است كه آن را نديده « 4 » . اين شرح بعربيست و بيرجندى آن را در ربيع الاول سال 913 ه باتمام رسانيده و از آن نسخه‌هايى موجودست . - شرح تحرير مجسطى كه متن آن هم از خواجه نصير طوسيست و عبد العلى بيرجندى كار خود را دربارهء آن بسال 931 بپايان برده است . - شرح شمسيّة فى الحساب كه متن آن اثر حسن بن محمد نيشابورى معروف به « نظام اعرج » ( م 828 ه ) است « 5 » . - شرح زيج جديد سلطانى ( زيج گوركانى ، زيج الغ بيكى ) كه بسال 929 ه انجام پذيرفته . - شرح بيست باب در معرفت اسطرلاب از خواجه نصير الدين طوسى كه در سال 893 سمت اتمام پذيرفت . - كتاب بيست\r\n\r\n\r\n","description":"","footnote":"\r\n( 1 ) - حبيب السير ج 4 ، ص 616 .\r\n( 2 ) - تاريخ نظم و نثر در ايران و در زبان فارسى ، سعيد نفيسى ، ص 806 .\r\n( 3 ) - كشف الظنون ، ستون 1296 .\r\n( 4 ) - كشف الظنون ، ستون 392 .\r\n( 5 ) - ايضا همان كتاب ستون 1062 .\r\n","page_name":" 346 ","page_number":364},
  {"content":"\r\n\r\nباب در معرفت تقويم و اختيارات بپارسى كه ملا مظفر گنابادى آن را شرح كرد . - شرحى به عربى بر « الملخّص فى الهيئة » تأليف محمود بن محمد چغمينى خوارزمى ( م 745 ه ) « 1 » . - رساله در ابعاد و اجرام كه موضوع آن بحث در بعدهاى ستارگان از مركز عالم و مقدار جرم آنهاست « 2 » و بيرجندى آن را بسال 930 تأليف كرد « 3 » . - رسالهء تشريح در پرگار . - كتاب مسالك و ممالك يا عجايب بلاد . - تحفة الحاتميه در اسطرلاب - رساله‌يى در تقويم كه بسال 883 نوشت ، و چند كتاب ديگر « 4 » .\r\n\r\nخفرى\r\nشمس الدين محمد خفرى ( م 942 ه ) كه نام او را پيش ازين ديده‌ايم ، بر تذكرة النصيريهء خواجه نصير الدين شرحى نوشته و نام آن را « التكملة فى شرح التذكره » نهاده و آن را بسال 932 ه بپايان برده است . مير ابو طالب فندرسكى نوادهء مير ابو القاسم فندرسكى چنان كه پيش ازين گفتم بر اين كتاب حاشيه نوشت . ديگر از اثرهاى خفرى « منتهى الادراك فى مدارك الافلاك » است در هيئت كه در 910 بپايان رسانيد « 5 » .\r\n\r\nغياث الدين منصور\r\nغياث الدين منصور دشتكى شيرازى ( م 948 ه ) كه ذكر او در شمار حكيمان اين عهد گذشته ، چند كتاب در رياضى و هيئت نوشت . از آن جمله است اللوامع و المعارج كه در هجده سالگى تنظيم كرد .\r\nديگر كتاب السفير فى الهيئة در چهار باب و هر باب شامل چهار فصل كه دوره‌يى اجمالى در اين فنست و در پايان آن مؤلف طالبان تفصيل در اين باب را بكتاب اللوامع خود مراجعه داده است . ديگر كتاب الاساس در علم هندسه و كتاب كفاية الحساب « 6 » .\r\n\r\n\r\n","description":"","footnote":"\r\n( 1 ) - همين كتاب ، ج 2 ص 274 .\r\n( 2 ) - دربارهء اين دانش بنگريد بكشف الظنون ستون 3 ذيل « علم الابعاد و الاجرام » .\r\n( 3 ) - فهرست نسخه‌هاى خطى فارسى كتابخانهء ملى پاريس ، ج 2 ص 59 ، و جز آن .\r\n( 4 ) - دربارهء ملا عبد العلى بيرجندى غير از مأخذهايى كه ذكر شد بنگريد بتاريخ نظم و نثر در ايران و در زبان فارسى ، سعيد نفيسى ، ص 283 و 384 و 806 - 807 .\r\n( 5 ) - ايضا تاريخ نظم و نثر در ايران ص 385 .\r\n( 6 ) - روضات الجنات ، ج 7 چاپ قم ، ص 179 .\r\n","page_name":" 347 ","page_number":365},
  {"content":"\r\n\r\n\r\nدانشمند ابيوردى\r\nاز رياضىدانان بنام اين عهد ابو الحسن بن احمد ابيوردى معروف بدانشمند است كه در همهء دانشهاى زمان خود بويژه در رياضيات مهارت داشت و معروفست كه هجده مسئله در رياضى از زمان‌هاى قديم باقى مانده بود كه خواجه نصير طوسى شش تا و دانشمند ابيوردى دوازده تاى آنها را حل كردند و ابيوردى درين زمينه رساله‌يى بنام حل لاينحل نوشت . در بارهء او نوشته‌اند چنان هوشيار بود كه در چهارده سالگى شرح تجريد را با حواشى آن و در بيست و پنج سالگى مجسطى را درس مىگفت و حافظه‌اش چنان بود كه هر كتاب را يك بار مىخواند و به ياد مىسپرد . وى بيشتر در كاشان در مصاحبت خان ميرزا پسر معصوم بيگ كه از جانب شاه تهماسب حكمران آن شهر بود بسر مىبرد و معلم او بود و سرانجام در يكشنبه بيست و سوم رمضان سال 969 درگذشت و در اردبيل به خاك سپرده شد . ابو الحسن دانشمند در الهيات و كلام و رياضيات تأليفهايى داشت كه از آن ميان دو كتاب مشارق و مرآت الافلاك در رياضيات و نجوم و اثرهاى ديگرى مانند حاشيه بر شمسيّه و حاشيه بر تهذيب المنطق و الكلام تفتازانى در حكمت بود . وى شعر نيز مىسرود « 1 » .\r\n\r\nمظفّر گنابادى\r\nمظفر بن محمد قاسم بن مظفر گنابادى معاصر شاه عباس بزرگ بسال 1005 ه بر بيست باب بيرجندى شرحى نوشت و اين متن و شرح بارها چاپ شد . وى كتابى در احكام نجوم دارد بنام تنبيهات المنجمين كه آن را بسال 1031 ه بنام شاه عباس تأليف نمود « 2 » و چون اثرهايش در شمار كتابهاى درسى بوده در عهد خود و بعد از آن شهرت بسيار يافت .\r\n\r\nمحمد باقر يزدى\r\nاز تربيت شدگان اواخر سدهء دهم هجرى كه در نيمهء نخستين از سدهء يازدهم سرگرم كارهاى ارزندهء خود در رياضيات و آموزش و تأليف در اين زمينه بود ، خاتم المهندسين ملا محمد باقر بن زين العابدين\r\n\r\n\r\n","description":"","footnote":"\r\n( 1 ) - دربارهء او بنگريد بتاريخ نظم و نثر در ايران و در زبان فارسى ، سعيد نفيسى ، ص 391 - 392 .\r\n( 2 ) - فهرست كتابخانهء دانشگاه تهران ، ج 3 ، ص 906 .\r\n","page_name":" 348 ","page_number":366},
  {"content":"\r\n\r\nيزدى « 1 » ، زنده در 1047 ه و شايد تا بخشى از نيمهء دوم سدهء يازدهم است كه دوران پادشاهى شاه عباس اول ( 996 - 1038 ه ) و جانشينش شاه صفى ( 1038 - 1052 ه ) را درك كرده بود و اينكه بعضى دوران حياتش را تا عهد شاه سليمان ( 1077 - 1105 ه ) كشانده‌اند درست به نظر نمىآيد . وى استاد شيخ بهاء الدّين محمد عاملى ( 953 - 1031 ه ) بوده و غير از استاد ديگر شيخ بهاييست بنام ملّا عبد اللّه بن حسين يزدى صاحب شرح قواعد در فقه و حاشيه بر شرح شمسيه و التهذيب فى المنطق « 2 » .\r\nنواده و همنامش محمد باقر بن محمد حسين بن محمد باقر هم از مؤلفان رياضى بود و چنان مىنمايد كه دانش او تا چند گاه در خاندانش بميراث ماند . از اثرهاى ملا - محمد باقر يزديست مطالع الانوار در علم هيئت ، عيون الحساب در يك مقدمه ( در تعريف و تقسيم عدد ) و هفت باب كه هر باب به چند « مطلب » تقسيم مىشود و آن هفت باب چنين است : 1 ) حساب صحاح 2 ) كسور 3 ) حساب ستاره‌شناسان با نشانه‌ها و جدولهاى نجومى و تبديل كسور هندى و ستينى و سياقى به يكديگر 4 ) مساحت 5 ) تناسب 6 ) خطائين 7 ) جبر و مقابله ؛ و فصلهايى در قاعده‌هاى كلّى حساب همراه با حلّ يكصد و چهل و هشت مسئله . وى در اين كتاب بكاميابى خود در حل بعضى از معادلات جبر كه پيش ازو ميسّر نشده بود اشاره مىكند .\r\nبر كتاب عيون الحساب محمد باقر يزدى يكى از رياضىدانان معروف بعد ازو بنام ملا على محمد مهندس اصفهانى ( م 1293 ه ) شرحى بنام تكملة العيون نوشته و نوادهء ملا محمد باقر هم كه پيش ازين ذكر او گذشته كتاب نياى خود را شرح كرده و آن را كفاية الالباب فى شرح مشكلات عيون الحساب ناميده و بنام شاه سلطان - حسين ( 1105 - 1135 ه ) تمام كرده است .\r\n\r\n\r\n","description":"","footnote":"\r\n( 1 ) - دربارهء او رجوع شود به : گاهنامه تأليف سيد جلال الدين طهرانى ، 1311 شمسى ؛ تاريخ رياضيات تأليف دكتر غلامحسين مصاحب ؛ فهرست كتابخانهء مجلس شوراى ملى و فهرست كتابخانهء معارف ( - كتابخانهء ملى ايران ) ؛ فهرست كتابخانهء دانشگاه طهران ج 3 ، ص 921 - 925 و 932 .\r\n( 2 ) - امل الآمل ، ج 2 ص 160 - 161 .\r\n","page_name":" 349 ","page_number":367},
  {"content":"\r\n\r\nاز تأليفهاى ديگر ملا محمد باقر يزدى حاشيهء اوست بر « التكملة فى شرح - التذكره » از شمس الدين محمد خفرى . - ديگر حاشيه بر تحرير خواجه نصير طوسى از « كتاب الاشكال الكريه » تأليف منالاوس اسكندرانى « 1 » رياضىدان سدهء نخستين ميلادى « 2 » . - ديگر حاشيه بر تحرير خواجهء طوسى از كتاب مخروطات ابلّونيوس « 3 » رياضىدان سدهء سوم پيش از ميلاد « 4 » . - ديگر حاشيه بر تحرير خواجه از كتاب « الكرة - المتحركه » اثر اوطولوقوس بيثانى « 5 » رياضىدان سدهء چهارم پيش از ميلاد « 6 » . - ديگر كتاب فتوحات غيبيّه در ذكر برهانهاى اعمال هندسى ابو الوفاء بوزجانى ( 328 - 387 ه ) « 7 » .\r\n\r\nبهاء الدين عاملى\r\nشاگرد ملا محمد باقر يزدى ، شيخ بهاء الدين محمد بن حسين عاملى ( 953 - 1031 ه ) معروف بشيخ بهايى ، اگرچه مقام و مرتبهء بلند استادش را در رياضيات و نجوم كسب نكرد ، ليكن بسبب جامعيّتى كه داشت و نيز به علت تقرب بشاه عباس و ارجمندى ميان عالمان شرعى در سده‌هاى اخير بعنوان يكى از رياضىدانان بزرگ پنداشته و شمرده شده است . نام او تاكنون چند بار در اين كتاب آمده و شرح حالش را در شمار شاعران اين دوران ذكر خواهم كرد . او چند كتاب و رساله در هيئت و حساب و اسطرلاب و جز آنها دارد كه مهمتر از همه كتاب « خلاصة الحساب » است به عربى در حساب و هندسه و جبر و مقابله و بعضى مبحثهاى ديگر باختصار . اين كتاب چند بار شرح و ترجمه و در ايران و هند و عثمانى چاپ شده است . شيخ بهايى اين كتاب را بروش نظام الدين نيشابورى معروف به نظام اعرج « 8 » در كتاب الشمسيّة فى الحساب نوشت . بر اين كتاب شاگرد شيخ بهايى\r\n\r\n\r\n","description":"","footnote":"\r\n( 1 ) -  Menelaos D'Alexandrie  .\r\n( 2 ) - همين كتاب ، ج 3 ص 267 - 268 .\r\n( 3 ) -  Appolonius de Pergamon  .\r\n( 4 ) - همين كتاب ، ج 3 ص 269 - 270 .\r\n( 5 ) -  Autolycus de Pythane  .\r\n( 6 ) - همين كتاب ج 3 ص 263 .\r\n( 7 ) - همين كتاب ، ج 1 ، چاپ پنجم ، 1356 ، ص 334 .\r\n( 8 ) - همين كتاب ، ج 3 ص 273 .\r\n","page_name":" 350 ","page_number":368},
  {"content":"\r\n\r\nجواد بن اسعد كاظمى ، اندكى بعد از مرگ استاد خود شرحى به عربى نوشت كه در سال 1273 ه ق در تهران بطبع رسيد .\r\nشاگرد ديگر شيخ بنام محمد اشرف بن حبيب اللّه طباطبائى در 1038 شرحى ديگر در يك مقدمه و ده باب و خاتمه بر آن نوشت . از شاگردان ديگر شيخ بهايى ، شمس الدين على خلخالى و شمس الدين محمد گيلانى هم آن را شرح كرده‌اند و باز شرحهاى ديگر بر آن كتاب ترتيب يافته است ، و از جملهء شرحهاى فارسى آن « كنز الحساب » است كه معتمد الدوله فرهاد ميرزا پسر عبّاس ميرزاى نايب السلطنه آن را بسال 1256 پرداخت و اين شرح دوبار در تهران چاپ شد .\r\nعلت توجه بسيار بخلاصة الحساب آن بود كه اين كتاب مدتها از عهد شيخ بهايى ببعد كتاب درسى بوده و ميان طالبان علم دست‌بدست مىگشته است و به همين سبب هم يك بار آن را بنظم عربى درآوردند ( ميرزا قوام الدين محمد بن محمد مهدى قزوينى مرده در حدود 1150 ه ) ، و يك بار هم بدست نسلمن « 1 » بآلمانى ترجمه و بسال 1843 م در برلين چاپ شد .\r\nشيخ بهايى اثرهاى متعدد ديگرى در رياضيات و هيئت دارد مانند الصّحيفه به عربى در اسطرلاب و شرح آن بنام حدائق الصالحين كه شيخ خود ترتيب داد ؛ و كتاب التحفة الحاتميّه در اسطرلاب به فارسى ؛ و كتاب تشريح الافلاك كه خلاصه‌ييست در علم هيئت و جزو كتابهاى درسى ميان طالبان دانش رائج بوده و چند شرح بر آن نوشته شده و چندبار بطبع رسيده است . . . و جز آنها .\r\nهمچنانكه گفتم اهميت آثار شيخ بهايى در آنست كه آنها را به قصد تدوين كتابهاى درسى براى طالبان علم ترتيب مىداده و در تدوين آنها طريق اختصار و سهولت بيان مىسپرده است و ازينروى هم از دوران زندگانيش در مدرسه‌هاى قديم رواج يافت و چون شيخ شخصيت مطلوب و محترم دينى هم شمرده شده ناگزير اين گونه كتابهايش ، با آنكه در ذكر پاره‌يى از دانشهاى معقولست ، ميان طالبان\r\n\r\n\r\n","description":"","footnote":"\r\n( 1 ) -  G H F . Nesselmann \r\n","page_name":" 351 ","page_number":369},
  {"content":"\r\n\r\nعلمهاى شرعى متداول و محّل اعتنا بود و اين توجه و اقبال بنوبهء خود در حجيّت و سنديت آثارش مؤثر افتاد ، در صورتى كه او را نمىتوان ، حتى با مقايسه با استادان قريب العهدش ، در مقام والايى از دانشهاى رياضى قرار داد « 1 » .\r\n\r\nدر قلمرو گوركانيان هند\r\nكوششهايى كه در قلمرو گوركانيان هند دربارهء دانشهاى رياضى مىشده شايستهء ياد كردنست زيرا آنچه آنجا درين زمينه فراهم آمده به فارسى است و از پاره‌يى نظرها تازگى دارد . از جملهء كارهاى سودمند آن ديار ترجمهء بعضى از كتابهاى رياضى هندى بود ، به همراه ديگر ترجمه‌ها از سانسكريت بپارسى . يكى از آن كتابها « ليلاوتى » « 2 » در جبر است كه شيخ ابو الفيض فيّاضى شاعر مشهور ( م 1004 ه ) بامر جلال الدين اكبر ( 963 - 1014 ه ) از سانسكريت بپارسى در آورد . متن سانسكريت اين كتاب كه تأليف « بهاسكر اچارىّ » « 3 » است در كلكته ( 1832 ميلادى ) و ترجمهء انگليسى آن در بمبئى ( 1816 ميلادى ) و لندن ( 1817 ميلادى ) و ترجمهء پارسى در كلكته ( 1828 ميلادى ) چاپ شد . ازين بهاسكرا كتاب ديگرى در جبر بنام « بيج‌گنت » « 4 » بدست عطاء اللّه رشيدى ابن احمد نادر بپارسى منظوم نقل شد ( 1044 ه ) . اين منظومه كه يك مقدمه و پنج مقاله دارد بطبع رسيده است .\r\nترجمه‌يى فارسى از كتاب خلاصة الحساب شيخ بهاء الدين عاملى ، كه پيش - ازين شناخته‌ايد ، به صورت منتخبى از آن بسال 1092 ه در هند انجام شد . انتخاب\r\n\r\n\r\n","description":"","footnote":"\r\n( 1 ) - شرح‌حال و اثرهاى شيخ بهايى بعد ازين خواهد آمد . دربارهء اثرهاى رياضى او بنگريد به : امل الآمل ، ج 1 ص 155 - 156 ؛ روضات الجنات ص 59 از ج 7 ببعد ؛ الذريعه ج 2 ، ص 29 و موردهاى ديگر ؛ احوال و اشعار فارسى شيخ بهايى تأليف سعيد نفيسى ، تهران 1316 خورشيدى ؛ فهرستهاى كتابخانه‌هاى مجلس شوراى ملى ايران ، دانشگاه تهران ، آستانهء قدس رضوى ، كتابخانهء معارف ( - ملى ) ؛ تاريخ رياضيات تأليف دكتر غلامحسين مصاحب و جز آنها .\r\n( 2 ) -  Lilavati \r\n( 3 ) -  Bhaskarachrya \r\n( 4 ) -  Vijaganita \r\n","page_name":" 352 ","page_number":370},
  {"content":"\r\n\r\nكننده و گزارنده لطف اللّه بن استاد احمد معمار لاهورى متخلّص به « مهندس » است .\r\nوى رساله‌يى فارسى بنام « خواص اعداد » در چهار مقاله دارد . برادرش عطاء اللّه كه او هم شاعر بود ، منظومه‌يى فارسى در حساب و جبر ترتيب داد شامل ده باب و آن را بنام شاهزادهء دانشمند داراشكوه ( م 1069 ه ) درآورد .\r\nزيج شاهجهانى كه ببهانهء تنظيم جدول نجومى سلطنت شاهجهان ( 1037 - 1068 ه ) بدست ملا فريد ابراهيم دهلوى منجّم دربار شاهجهان تنظيم شد ، شامل يك مقدمه و چهار مقاله است و در آن از شيوهء تدوين و فصل‌بندى زيج الغ بيكى پيروى و نمونه بردارى شد .\r\nزيج ديگرى در دورهء سلسلهء گوركانيان هند به فارسى تنظيم شد بنام « زيج جديد محمد شاهى » كه مؤلف آن « راجه جى سنگ سوائى » « 1 » معاصر ناصر الدين محمد شاه ( 1131 - 1161 ه ) و حاكم اگره و مالوه بود « 2 » .\r\n* * در پايان اين مقال كه بدانشهاى رياضى اختصاص داشت ، يادآورى مىشود كه در عهد مورد مطالعهء ما كارى كه شايستهء بيان باشد در علم موسيقى انجام نگرفت و اين را هم بايد دانست كه دوران چيرگى دانشهاى شرعى نمىتوانست فرصت مناسبى براى رشد علم موسيقى باشد بويژه كه در اين عهد تأليف كتابها و رساله‌ها و اظهار نظرهاى مكرر عالمان شرعى شيعى در بيان حرمت غنا و شنيدن لحنهاى موسيقى رواج داشت و از آن جمله است كتاب صدر الدين محمد معروف بصدر ثانى پسر غياث الدين منصور دشتكى شيرازى بنام « الذكرى » كه بسال 991 ه تأليف كرد و در آن بآيتهايى از قرآن در حرام بودن موسيقى استناد جست و حديثهايى از پيامبر و از پيشوايان شيعه در اين‌باره نقل نمود « 3 » ، و بعد ازو چند تن ديگر از عالمان\r\n\r\n\r\n","description":"","footnote":"\r\n( 1 ) -  Rajah Jai - Singh SaWa'i \r\n( 2 ) - دربارهء چند اثر مذكور در « قلمرو گوركانيان هند » بنگريد به : فهرست نسخه‌هاى خطى فارسى در كتابخانهء موزهء بريتانيا ، چارلزريو ، ج 2 ، ص 449 - 461 .\r\n( 3 ) - روضات الجنات ، ج 7 ص 187 .\r\n","page_name":" 353 ","page_number":371},
  {"content":"\r\n\r\nشرع تا پايان عهد صفوى رساله‌هايى در اين باره دارند و اين خود غير از فتواها - ييست كه فقيهان گاه بمناسبت در اثرهاى خود و يا هنگام رد بر صوفيان در تحريم غنا و سماع داده‌اند ، و ميرزا محمد باقر موسوى خوانسارى صاحب روضات الجنّات فى احوال العلماء و السادات ، كه خود از عالمان معروف اماميه است ، بصراحت نوشته كه « حرّم الاماميّه و الشيعه الغناء و آلاتها مطلقا » « 1 » .\r\nاما وضع در ميان مسلمانان بيرون از ايران چنين نبود چنان كه بعضى از شاعران كه در هند و روم مىزيسته‌اند چنان كه خواهيم ديد موسيقىدان و نوازنده بوده‌اند و گذشته از آن مصنفانى را در آن سامانها مىيابيم كه كار مؤلفان قديم موسيقى را در عهد مورد مطالعهء ما ادامه مىداده‌اند مانند عبد العزيز مراغى نوادهء عبد القادر مراغى كه در روم مىزيسته و كتاب نقاوة الادوار را بنام سلطان سليمان ( 926 - 974 ه ) تأليف كرده و در آن استخراج نه دايره از ادوار موسيقى را مدعى شده و گفته است كه فارابى بر اوتار قديم دو تار افزوده و كامل نام گذاشته و عبد الرحمن دوتار ديگر بر آن بيفزود و اكمل نام داد و من دوتار ديگر اضافه كردم و مكمّل ناميدم « 2 » .\r\n\r\nپزشكى و داروشناسى و دانشهاى طبيعى ديگر\r\nپزشكى و داروشناسى و دانشهاى طبيعى ديگر در اين عهد همان حال را داشتند كه براى دانشهاى رياضى ياد كرده‌ايم ، يعنى در آغاز هنوز بازمانده‌يى از جريانهاى عهد تيمورى و حوزه‌هاى تربيتى دانشمندان آن روزگار در ايران ديده مىشود ، و آن بتدريج از ميان مىرود و بانحطاط مىگرايد . اين خاصيت عمومى عهديست كه در بارهء آن مطالعه مىكنيم . همهء دانشها در آغاز هنوز بازمانده‌يى از توش و توان خود\r\n\r\n\r\n","description":"","footnote":"\r\n( 1 ) - روضات الجنات ، ج 7 ، ص 187 .\r\n( 2 ) - تاريخ نظم و نثر در ايران و در زبان فارسى ، ص 814 .\r\n","page_name":" 354 ","page_number":372},
  {"content":"\r\n\r\nداشتند و سپس اندك‌اندك از نيروى آنها كاسته شد ، خاصّه كه در گيرودار نشر تشيّع بعضى از پزشكان حاذق كه شيعى نبوده و يا بپذيرفتن اين مذهب تن در نمىدادند بقلمرو دولت عثمانى و يا به سرزمين هند و يا بفرارود نزد ازبكان و اميران سنى مذهب آن ديار رفتند چون حكيم عين الملك دوايى شيرازى كه از جانب مادر نوادهء علامه جلال دوانى بود . وى در لاهور زيست و در پايان سدهء دهم هجرى در ديار هند بدرود زندگانى گفت . گروهى نيز كه در ايران سامان اقامت نمىديده و عرصهء رفاه را بر خود تنگ مىيافته‌اند همچون حكيم ابو الفتح گيلانى و برادرانش نور الدين محمد و حكيم همام عزم ديار هند مىكردند و همانجا مىماندند . اين هرسه معاصر جلال الدين اكبر بوده‌اند و از ميان آنان حكيم ابو الفتح نفوذ بسيار داشته و در حمايت و تربيت شاعران و اديبان ايرانى كه بهند مىرفتند مىكوشيده است و ما دربارهء او و برادرانش بجاى خود سخن خواهيم گفت .\r\n\r\nسلطانعلى گونابادى\r\nاز پزشكان آغاز عهد صفوى سلطانعلى گونابادى مؤلف كتاب دستور العلاج است به فارسى كه آن را بسال 933 ه در دو مقاله نوشت : مقالهء اول كه از بيست و پنج فصل تشكيل شده دربارهء بيماريهاى موضعى و مقالهء دوم كه در هشت فصل است از بيماريهاى عمومى گفت‌وگو مىكند .\r\nسلطانعلى در مقدمهء اين كتاب گفته كه تا سال نهصد و سى و سه چهل سال ( و در نتيجه از روزگاران واپسين تيمورى ) در خراسان و ماوراء النهر ، بويژه در سمرقند دانش پزشكى مىآموخت و در ملازمت ابو المنصور كوچكونجى خان ازبك ( پسر ابو - الخير خان و نوادهء دخترى الغ بيك ) معروف به « كوچوم خان » ( پادشاهى از 916 تا 936 ه ) بسر مىبرد و اين كتاب را بدرخواست يكى ديگر از خانان ازبك باسم ابو - المظفر محمود سلطان ( پدر عبيد اللّه خان ازبك ) تأليف نمود و در سال 934 باتمام رسانيد . چندى بعد سلطانعلى بدستور ابو الغازى سلطان ابو سعيد خان ازبك پسر كوچوم خان مذكور كه از 936 تا 939 فرمانروايى داشت ، كتاب فارسى ديگرى موسوم به « مقدمهء دستور العلاج » تنظيم كرد . اين كتاب در يك مقدمه و دو مقاله شامل\r\n\r\n","description":"","footnote":"","page_name":" 355 ","page_number":373},
  {"content":"\r\n\r\nچندين فصل « در بيان حفظ صحّت و بيان حد طب و احوال تندرستى و بيمارى و احوال نبض و غيره » تدوين شده است « 1 » . دستور العلاج سلطانعلى گونابادى غير از دستور العلاج ديگريست كه « جانى محمد كاظم بن فتح الدين محمد كاشانى فتح خانى » نوشته است و آن هم به فارسى و در دو مقاله است . مقالهء نخستين كه به بيست و سه فصل تقسيم مىشود دربارهء همهء بيماريها و مقالهء دوم منحصرا دربارهء حمّيات ( تبها ) است « 2 » .\r\n\r\nيوسفى هروى « 3 »\r\nپزشك معروف ديگرى كه از پايان عهد تيمورى باقىمانده و در آغاز اين عهد چند اثر فارسى در طب از خود باز نهاده يوسف بن محمد بن يوسف طبيب هروى مشهور به يوسفى ( م 950 ه ) است . وى اصلا از اهل خواف بود و قسمت بزرگى از دوران حياتش را در هرات گذراند و در اواخر زندگانى خود ظاهرا از بيم سرخ‌كلاهان بهند رفت و در دربار ظهير الدين بابر ( 932 - 937 ه ) و همايون ( 937 - 963 ه ) بسر مىبرد و بنام آن‌دو چند كتاب تاليف كرد و در همان ديار بود تا بسال 950 ه درگذشت . اهميت او بويژه در آنست كه براى آسان كردن دانش پزشكى چند منظومه در اين فن سرود كه در سطرهاى\r\n\r\n\r\n","description":"","footnote":"\r\n( 1 ) - دربارهء اين دو كتاب و مختصرى از احوال سلطانعلى گونابادى و آثار و معاصرانش بنگريد بفهرست نسخه‌هاى فارسى كتابخانهء موزهء بريتانيا ج 2 ص 472 - 473 ؛ فهرست نسخه‌هاى فارسى كتابخانهء ملى پاريس ، ج 2 ص 121 ، 131 و 133 .\r\n( 2 ) - فهرست نسخه‌هاى خطى فارسى در كتابخانهء ملى پاريس ، بلوشه ، ج 2 ، ص 116 - 117 .\r\n( 3 ) - دربارهء يوسفى هروى طبيب بنگريد به :\r\n* تاريخ نظم و نثر در ايران و در زبان فارسى تا پايان قرن دهم هجرى ، سعيد نفيسى ، تهران ، 1344 ، ص 282 و 398 - 399 و 808 .\r\n* كشف الظنون ، حاج خليفه ، چاپ استنبول ستون 567 .\r\n* فهرست كتابخانهء دانشگاه تهران ، ج 3 ، محمد تقى دانش‌پژوه ، ص 744 و 754 و 793 و 796 و 797 و 804 .\r\n*\r\n E . Blochet , Catalogue des Manuscrits persans , tome II , pp , 121 - 124 et 131 - 133 . \r\n","page_name":" 356 ","page_number":374},
  {"content":"\r\n\r\nآينده به آنها اشاره خواهم كرد . از اثرهاى منظوم و غيرمنظوم اوست : 1 ) علاج - الامراض در نشانه‌هاى بيمارىها و مداواى هريك كه منظومه‌يى مركب از 289 رباعى بود و يوسفى از آن در مقدمهء كتاب جامع الفوائد خود ياد كرد . 2 ) شرح اين منظومه كه آن را جامع الفوائد ناميده است و آن بچاپ رسيده است . 3 ) قصيده‌يى در حفظ صحّت كه بسال 937 ه بنام ظهير الدين بابر ساخت و در آن شرايط حفظ صحت را در خوردن و آشاميدن و خواب و بيدارى در فصلها و هواهاى مختلف و جز آن شرح داد . 4 ) رياض الادويه كه در سال 946 بنام همايون تأليف كرد . 5 ) دلائل البول كه بسال 942 نوشت و شناخت بيماريها را با نگرش پيشاب در آن باز نموده است . 6 ) دلائل الّنبض كه در آن از شناخت بيماريها بدلالت نبض سخن رفته و يوسفى آن را در سال 942 تأليف كرده . 7 ) جواهر اللغه يا بحر الجواهر در بيان واژه‌ها و اصطلاحهاى پزشكى كه بسال 924 از نگارش آن بازرسته بود . 8 ) منظومه‌يى بشيوهء نصاب الصبيان در ذكر و شرح نامهاى داروها از هندى بپارسى كه بدين بيت آغاز مىشود :\r\n نام هر چيزى بهندى بشنو از من اى پسر * خاصه نام هردوايى نفع بردارى مگر . \r\n9 ) فوائد الاخيار كه منظومه‌ييست در طب و رؤيا كه در هر دو يا سه بيت از آن يكى از مسئله‌هاى پزشكى توضيح داده شده و يوسفى آن را بسال 912 بپايان برده و چنين آغاز مىشود :\r\n بدان چون‌كه گفتى سپاس و درود * كه در فن طبّست اين قطعه‌ها\r\nفوائد شدش نام و هر حرف ازوست * ز درياى حكمت درى بىبها \r\n10 ) رسالهء منظوم مأكول و مشروب ببحر متقارب مثمن مقصور يا محذوف در تدبيرهاى پزشكى براى خوردنيها و آشاميدنيها ، و چنين آغاز مىشود :\r\n زبان را چو در اول اين كلام * ز حمد و تحيّت رساندى بكام\r\nبدان اى خردمند روشن‌ضمير * كه گويد چنين يوسفىّ حقير \r\n\r\n","description":"","footnote":"","page_name":" 357 ","page_number":375},
  {"content":"\r\n\r\n كه اين نسخه بهر تو كردم رقم * ز تدبير مأكول و مشروب هم . . . \r\n11 ) بدايع الانشاء كه آن را در سال 940 براى پسرش رفيع الدين حسين نوشت .\r\nدر همين اوان كسان ديگرى را مىيابيم كه در پزشكى تأليفاتى داشته و در اين فن مشهور زمان خود بوده‌اند مانند حكيم علاء الدين تبريزى كه از يك خاندان پزشكى در تبريز بود و كتابى فارسى شامل واژه‌ها و اصطلاحهاى پزشكى بنظم الفبايى موسوم به « كامل علايى » بنام شاه اسمعيل صفوى ( م 930 ه ) تأليف كرد « 1 » ؛ و غياث الدين منصور دشتكى شيرازى ( م 948 ه ) حكيم و متكلّم معروف كه دو كتاب در پزشكى نوشت بنام معالم الشفا و مختصرى از آن موسوم به « شافيه » « 2 » .\r\nبجز كتابهايى كه بعضى از پزشكان ايرانى مهاجر بهندوستان ( مانند يوسفى مذكور ) در اين دوره تأليف كرده‌اند ، كتابهاى ديگرى هم به فارسى در آن ديار بوجود آمد كه غالبا اثر پزشكان هندى يا باشنده در هند بود ، از آن جمله است :\r\nمعدن الشفاء سكندر شاهى تأليف بهوه بن خواص خان ( م 924 ه ) كه از بزرگان درگاه سكندر شاه لودى ( 894 - 923 ه ) ابن بهلول لودى ، و مدتى حاجب خاص و سپس « مير عدل » ( وزير دادگسترى ) او بود « 3 » . اين كتاب در سه بابست : 1 ) در مقدمات علاج 2 ) تشريح بدن انسان 3 ) بيماريها و درمان آنها « 4 » . - كتاب ديگرى بنام « شافيه در علاج » باسم جلال الدين اسكندر در هند تأليف شده است « 5 » كه معلوم نيست همين سكندر شاه لودى باشد « 6 » . - ديگر ازينگونه كتابها كتاب « علاجات -\r\n\r\n\r\n","description":"","footnote":"\r\n( 1 ) - تاريخ نظم و نثر در ايران ، ص 814 .\r\n( 2 ) - روضات الجنات ، ج 7 ، ص 179 .\r\n( 3 ) - دربارهء او بنگريد بتاريخ فرشته ج 1 ص 330 ، 345 ، 350 .\r\n( 4 ) - دربارهء اين كتاب بنگريد بفهرست نسخه‌هاى خطى فارسى در كتابخانهء موزهء بريتانيا ، ج 2 ص 471 .\r\n( 5 ) - فهرست نسخه‌هاى خطى فارسى در كتابخانهء ملى پاريس ج 2 ، ص 97 - 99 .\r\n( 6 ) - زيرا در اصل كتاب او را متمايز ننموده‌اند و ميدانيم كه سكندر شاههاى ديگرى\r\n","page_name":" 358 ","page_number":376},
  {"content":"\r\n\r\n\r\nنور الدّين شيرازى\r\nداراشكوهى » است از نور الدين عبد اللّه حكيم شيرازى ساكن هند كه آن را بنام محمد داراشكوه پسر شاهجهان نوشته است . اين داراشكوه همان شاهزادهء فاضل از خاندان گوركانى هند است كه بسال 1069 كشته شد . كتاب علاجات داراشكوهى كه بنام او تأليف شده از جملهء اثرهاى جامع و ارزندهء پزشكى و داروشناسى است كه طبيبان متأخر ايرانى بپارسى فراهم آورده‌اند زيرا مؤلّف آن ، چنان كه خود گفته ، ببسيارى از كتابهاى معتبر پزشكى پيش از خود مراجعه و از آنها استفاده كرده مانند آثار محمد بن زكرياى رازى ، يوحنّا بن سرافيون ، ابو على بن سينا ، حنين بن اسحق ، يحيى ( يوحنا ) بن ماسويه . . .\r\nو همچنين بعضى از كتابهاى پزشكى يونانيان كه ترجمهء آنها بوى رسيده بود .\r\nنور الدين شيرازى اين كتاب را بيك مقدمه بنام « مفتاح » و ده گفتار و يك خاتمه تقسيم نموده است . بخش « مفتاح » خود در چهل و دو مقاله است و مؤلف بنابر شيوهء پزشكان گنديشاپورى در آن از روانشناسى و سخن در جهان بزرگ و جهان كوچك ( عالم كبير و عالم صغير ) و رؤيا و مانندهء اين جستارها گفت‌وگو كرده و آنگاه ده « گفتار » در پزشكى آورده و « خاتمه » را بقرابادين اختصاص داده است . در گفتار سوم از قسمت پزشكى اين كتاب جستارهايى از موسيقى و نجوم و حساب و هندسه و مقياس‌ها و جز آنها كه بيرون از طبست سخن رفته ولى گفتار واپسين يعنى گفتار دهم به « علاج صبيان و كودكان » اختصاص يافته است . در اين كتاب بسى از اصطلاح‌هاى پزشكى هندى و داروهايى كه در آن ديار به كار مىرفته ديده مىشود . « 1 »\r\n\r\n\r\n","description":"","footnote":"\r\nدر سلسله‌هاى متأخر هند بوده‌اند مثل سكندر شاه تغلقى ( 795 ه ) و سكندر شاه افغانى ( م 962 ه ) و دو سكندر شاه از پادشاهان بنگاله و سكندر شاه گجراتى ( م 932 ه ) و جز آنان .\r\n( 1 ) - بنگريد بفهرست نسخه‌هاى فارسى در كتابخانهء ملى پاريس ، بلوشه ، ج 2 ، ص 103 - 104 .\r\n","page_name":" 359 ","page_number":377},
  {"content":"\r\n\r\n\r\nشاه ارزانى « 1 »\r\nپزشك بزرگ ديگرى كه بعد ازين در ديار هند باثرهاى پارسى او باز مىخوريم مير محمد ارزانى بن مير حاجى مقيم معروف بشاه ارزانى يا مير محمد اكبر است كه از صوفيان قادرى هند و از پزشكان مشهور آن ديار بوده و در عهد اورنگ زيب ( 1069 - 1118 ه ) مىزيسته است و آثارش را تاكنون بارها بطبع رسانيده‌اند . وى دانش پزشكى را در هند و در شيراز آموخت و سپس بتأليف چند كتاب فارسى در اين رشته توفيق يافت كه از آن جمله است 1 ) طب الاكبر كه اصلا ترجمه‌ييست از شرح اسباب و علامات نفيس بن عوض كرمانى « 2 » با اضافاتى از كتابهاى ديگر كه گزارنده در مقدمه نام آنها را مىآورد . مير محمد اكبر اين ترجمه و تأليف را بسال 1112 ه بپايان برد ، و آن بارها در هند و ايران بطبع رسيد ( كلكته 1830 ميلادى ؛ دهلى 1265 ه ؛ بمبئى 1264 ه و 1275 ه و 1279 ه ؛ تهران 1275 ه ؛ لكنهو 1289 ه ) . - 2 ) كتاب ميزان - الطّب كه مختصريست در پزشكى بپارسى و مير محمد اكبر آن را براى بهره‌مندى شاگردانش تأليف نموده و بسه مقاله در كلّيات و داروهاى مفرد و مركّب و بيماريها و درمان آنها منقسم ساخته است . اين كتاب در كلكته بسال 1836 ميلادى و در كانپور بسال 1874 و در لكنهو بدون تاريخ چاپ شده است . - 3 ) كتاب مجرّبات اكبرى در باب داروهاى مركب كه در چندين باب تأليف و در هريك از آن بابها بيماريها و داروهاى مربوط به آنها شناسانده شده است . اين كتاب را در لكنهو بسال 1280 ه و در بمبئى بسال 1278 ه چاپ كرده‌اند . - 4 ) كتاب قرابادين قادرى كه مير محمد اكبر آن را بسال 1126 ه نوشت و چون از پيروان سلسلهء قادريّه بود ، كتاب را بدين نام موسوم و آن را در بيست و سه باب تأليف نمود و در هريك از آنها كيفيت تركيب هر دارو را در ذيل نام مرضى كه با آن دارو بهبود يابد شرح\r\n\r\n\r\n","description":"","footnote":"\r\n( 1 ) - دربارهء او و آثارش رجوع شود به همين كتاب ج 4 ص 109 .\r\n( 2 ) - دربارهء او و اثرهايش بنگريد بفهرست نسخه‌هاى فارسى در كتابخانهء موزهء بريتانيا ج 2 ص 478 - 480 .\r\n","page_name":" 360 ","page_number":378},
  {"content":"\r\n\r\nداد . اين كتاب بسال 1277 ه در بمبئى و در 1286 ه در دهلى چاپ شد . شاه ارزانى در مقدمهء كتاب قرابادين قادرى از كتابهاى ديگرى كه تأليف كرده مثل مفرح القلوب و تعاريف الامراض نيز نام برده و بدين طريق مىبينيم كه وى از پزشكان پركار عهد خود بوده و نظر بارزش كارهايش اثرهاى او رواج بسيار يافته و در هند شايع شده بود .\r\n\r\nداروشناسى\r\nاز ميان مبحثهاى طب قديم درين دوره بسيار محلّ توجّه بود و بجز فصلهايى كه در كتابهاى پزشكى بدين موضوع اختصاص مىيافت ، چند كتاب مستقّل نيز دربارهء آن تأليف گرديد . در سطرهاى گذشته بنام رياض الادويهء يوسفى و دو كتاب مجربات اكبرى و قرابادين قادرى از شاه ارزانى بازخورده‌ايم كه اعادهء ذكر آنها لازم نيست و اينك نام چند كتاب پارسى ديگر را كه درين زمينه تأليف شده و بعضى از آنها هنوز هم شهرت دارد ، درينجا مىآورم :\r\n\r\nمحمد بن يوسف هروى\r\nاز پزشكان آغاز سدهء دهم محمد بن يوسف هروى كتاب بحر الجواهر را با مراجعه بكتابهاى معروف پزشكى و داروشناسى بسال 938 ه تأليف كرد . در اين كتاب نام داروها و اصطلاحهاى طبى و پزشكان بنظم الفبايى آمده است و آن بسال 1288 ه در ايران چاپ شد .\r\n\r\nحكيم شفايى\r\nمظفّر بن محمد حسينى شفايى كاشانى اصفهانى معروف به « حكيم شفايى » ( م 963 ه ) چند كتاب در پزشكى و داروشناسى داشت و از آن جمله است كتابى بنام طب شفايى يا قرابادين شفايى كه يكى از عالمان دينى ترسا بنام « آنژدوسن ژزف » « 1 » اهل تولوز آن را با عنوان فارما كوپئا - پرسيكا « 2 » ترجمه كرده و بسال 1681 در پاريس بطبع رسانيده است « 3 » . اين حكيم شفايى بجز حكيم شفايى ديگر ( حكيم شرف الدين حسن بن حكيم ملاى اصفهانى\r\n\r\n\r\n","description":"","footnote":"\r\n( 1 ) -  Le pere Ange de Saint - Joseph \r\n( 2 ) - داروشناسى پارسى  Pharmacopoea Persica \r\n( 3 ) - بلوشه ، فهرست نسخه‌هاى فارسى در كتابخانهء ملى پاريس ، ج 2 ص 101 - 102 .\r\n","page_name":" 361 ","page_number":379},
  {"content":"\r\n\r\n( م 1037 ه ) از معاصران شاه عباس اول است كه طب مىدانست و آن دانش را از پدرش حكيم ملا و برادرش حكيم نصيرا آموخت و بر در مسجد اصفهان مطب داشت « 1 » .\r\n\r\nعماد طبيب\r\nعماد الدين محمود بن مسعود بن محمود طبيب شيرازى مشهور بعماد طبيب در اواخر دوران شاه تهماسب ( م 984 ه ) و پايان سدهء دهم هجرى شهرت بسيار داشت . پزشكى را از آغاز جوانى نزد پدر آموخت و سپس به خدمت امير عبد اللّه خان استاجلو حاكم شروان و پس از آن به خدمت شاه تهماسب صفوى درآمد و بنام او كتابى در قرابادين به عربى نوشت موسوم به « المركبات الشاهية » « 2 » و گويا بعد از اين تاريخ بهند رفت زيرا در مقدمهء كتاب ديگر خود به فارسى دربارهء « طريق خوردن چوب چينى و فوايد آن » « 3 » گويد كه بيست سال در هند بسر برده . از اثرهاى ديگر او به فارسى رسالهء « مفرح ياقوتى » است « 4 » و ديگر رسالهء « افيونيه » « 5 » و ديگر « ينبوع » در پزشكى « 6 » .\r\n\r\nكمال الدين گيلانى\r\nاز پزشكان عهد شاه عباس نخستين يكى كمال الدين افضل بن يحيى گيلانى بود . از وى كتابى فارسى در داروشناسى بازمانده است بنام « جامع الجوامع » در چهل « فائده » و در آن انواع داروهاى مفرد و مركب و طريق آماده كردن و استعمال آنها را شرح داده است « 7 » .\r\n\r\nحكيم مؤمن\r\nمحمد مؤمن حسينى تنكابنى ديلمى معروف بحكيم مؤمن از پزشكان و داروشناسان معروف معاصر شاه سليمان صفوى\r\n\r\n\r\n","description":"","footnote":"\r\n( 1 ) - تاريخ نظم و نثر در ايران و در زبان فارسى ، سعيد نفيسى ، ص 514 - 515\r\n( 2 ) - فهرست نسخه‌هاى خطى فارسى كتابخانهء موزهء بريتانيا ، ج 2 ص 474 .\r\n( 3 ) - فهرست نسخه‌هاى خطى فارسى كتابخانهء ملى پاريس ، ج 2 ص 126\r\n( 4 ) - فهرست كتابخانهء دانشگاه تهران ، ج 3 ، ص 808 .\r\n( 5 ) - فهرست كتابخانهء آستانهء قدس رضوى ، مشهد ، ج 3 ص 243 .\r\n( 6 ) - فهرست ريو ، ج 2 ، ص 474 .\r\n( 7 ) - ايضا ، ص 476 .\r\n","page_name":" 362 ","page_number":380},
  {"content":"\r\n\r\n( 1077 - 1105 ه ) است . پدرش مير محمد زمان و نياى او از طبيبان دربار صفوى و خود او پزشك ويژهء شاه سليمان بود و بنام وى كتاب معروف خود تحفة المؤمنين را در معرفت داروهاى مفرد و مركب با استفاده از مأخذهاى مختلف قديم و شرح و توضيح كافى دربارهء هريك از آنها و چگونگى ساختن و آماده كردن داروها در دو بخش فراهم آورد . اين كتاب جامع و سودمند چندبار در ايران به چاپ رسيد .\r\n\r\nمحمد مسيح طبيب\r\nمحمد مسيح بن محمد صادق هم از پزشكان عهد شاه سليمان بود و پس از وى چند سالى از عهد شاه سلطان حسين را نيز درك كرد . پدرش محمد صادق پزشك بود و محمد مسيح پزشكى را در محضر حكيم محمد مؤمن فراگرفت و مانند استاد خود در داروشناسى ماهر بود . معجون مسيحى و مفرح مسيحى از نسخه‌هاى اوست و جز اين كتابى در فن خود دارد بنام « دستور مسيحى » « 1 »\r\n\r\nمحمد هاشم تهرانى\r\nيكى ديگر از معاصران شاه سليمان بنام محمد هاشم بن محمد طاهر تهرانى در سال 1103 ه از تأليف كتابى مشروح به فارسى در داروشناسى باسم « مصباح الخزائن و مفتاح الدّفائن » فراغت يافت و آن را بنام آن پادشاه درآورد . اين كتاب از يك مقدمه و پنج مقاله و يك خاتمه تشكيل شده و هريك از آنها را چند فصل است . البته اين كتاب غير از كتاب ديگرى به همين نام از حاج زين العطّار صاحب اختيارات بديعى است كه در مجلد پيشين از آن ياد شده « 2 » . محمد هاشم كتاب ديگرى به فارسى در شناخت سودمنديهاى چوب چينى دارد بنام « عين الحيوة » و نيز كتاب فارسى ديگرى در پزشكى در يك مقدمه و دو مقاله بسال 1079 ه بنام شاه سليمان تأليف نموده و نام آن را تحفهء سليمانى نهاده است . « 3 »\r\n\r\n\r\n","description":"","footnote":"\r\n( 1 ) - بلوشه ، فهرست نسخه‌هاى فارسى كتابخانهء ملى پاريس ، ج 2 ، ص 107 .\r\n( 2 ) - بنگريد به همين كتاب ، ج 4 ، ص 278 .\r\n( 3 ) - دربارهء محمد هاشم تهرانى و اثرهايش بنگريد بفهرست بلوشه ، ج 2 ص 107 - 108 و 133 .\r\n","page_name":" 363 ","page_number":381},
  {"content":"\r\n\r\n\r\nنظام الدين احمد\r\nيكى از پزشكان ايرانى قرن يازدهم بنام نظام الدين احمد گيلانى در هند و در خدمت قطب شاهيان گلكنده بسر مىبرد . اين خاندان از 918 تا 1098 ه در گلكنده فرمانروايى داشت و نظام الدين احمد از آن سلسله با سلطان عبد اللّه ( 1020 - 1083 ه ) معاصر بود و در خدمت وى بسر مىبرد و كتاب فارسى اسرار الاطبّا را در شناخت بعضى داروها بنام او نوشت و آن را در چهار فصل ترتيب داد . وى كتاب ديگرى بپارسى در « درمان بواسير » دارد . اين پزشك ببعضى خرافات و اوهام در دانش پزشكى اعتقاد داشته و آنها را در گفتارهاى طبّى خود راه داده است و ازينروى در ذكر داروها و درمانها حتى بخاصيت چيزهايى مثل دندان و استخوان و سرگين جانوران ، كشتن بوم و وارونه سوار شدن بر خر هم اشاره مىكند . وى نام و خاصيّت داروهاى هندى را هم همراه داروهاى ديگر در كتاب خود آورده است « 1 » .\r\nچند داروشناس ديگر هم در پايان اين عهد اثرهايى از خود بر جاى نهاده‌اند مانند مسيح الملك محمد يوسف معاصر با احمد شاه درانى ( 1160 - 1187 ه ) صاحب رسالهء چوب چينى در ذكر فايده‌ها و راه به كار بردن آن « 2 » ؛ محمد شريف خان دهلوى معاصر شاه عالم ( 1173 - 1221 ه ) و محمد شاه ثانى ( 1221 - 1253 ه ) صاحب كتاب فارسى « تأليف شريف » در ذكر داروهاى هندى و خواص آنها به ترتيب حروف ، و كتاب فارسى علاج الامراض كه آن را بسال 1177 تأليف نمود « 3 » .\r\nدر دامپزشكى نيز كتابهايى به فارسى ازين عهد در دستست . مراد ما از دامپزشكى دانشى است كه موضوع آن تربيت و نگاهداشت جانوران اهليست و ايرانيان آن را به ستور پزشكى و شكره‌دارى ( تربيت و نگاهداشت مرغان شكارى ) منقسم\r\n\r\n\r\n","description":"","footnote":"\r\n( 1 ) - از كتابهايش نسخه‌هايى در كتابخانهء دانشگاه تهران موجودست . فهرست آن كتابخانه ج 3 ، ص 717 و 751 .\r\n( 2 ) - فهرست نسخه‌هاى خطى فارسى در كتابخانهء ملى پاريس ، ج 2 ، ص 132 .\r\n( 3 ) - ايضا همان كتاب و همان جلد ، ص 110 - 111 .\r\n","page_name":" 364 ","page_number":382},
  {"content":"\r\n\r\nمىكردند و دانشى كه بدين نامها داشتند از دوران پيش از اسلام بعهد اسلامى منتقل شد و باقى ماند .\r\nدربارهء تيماردارى ستوران بويژه اسب از ديرباز كتابهايى خاص باسم فرس - نامه يا خيل‌نامه ، و يا گاه بخشهايى در كتاب‌هاى متناسب ( مثلا در آداب الحرب و الّشجاعة از فخر مدبّر « 1 » ) فراهم آمد ، و در عهد مورد مطالعهء ما بيشتر كتابهايى كه درين‌باره نوشته‌اند در هند تأليف شد ، خواه آنچه از سانسكريت بپارسى درآورده و خواه به فارسى تصنيف كرده باشند . از اين كتابهاست دفترى كه گويا بسال 983 در دوازده باب و هر باب در چند فصل دربارهء اسب و اسب‌دارى و بيماريها و درمانها و علوفهء اسبان و جز اين جستارها در آن سخن رفته است « 2 » . - و كتاب « سالهوتر « 3 » » كه عبد اللّه بن صفى آن را بسال 1000 ه از سانسكريت بپارسى درآورد « 4 » ، و ترجمه‌يى ديگر از همين كتاب باعنوان « فرسنامه » با سرپرستى و مقدّمهء عبد اللّه خان فيروز جنگ ( م 1054 ه ) معاصر شاهجهان ( 1037 - 1068 ) ترتيب يافت « 5 » . اين سالهوتر يا ساليهوترا كتابى بود كه « دورگرسى » « 6 » پسر « سرگرسى » بسانسكريت در شناخت اسبان و بيماريها و درمان آنها تأليف كرده و از كتابهاى اساسى هندى در اين باب بود .\r\nاز مؤلفان ايرانى كه در هند بتأليف چنين كتابهايى مبادرت جسته باشند شيخ محمد بن ابو طالب زاهدى گيلانى است كه « رسالهء فرسنامهء » خود را در حدود سال 1127 ه دربارهء اسب و شناخت آن و بيماريهايش نوشت . وى دفتر فارسى ديگرى\r\n\r\n\r\n","description":"","footnote":"\r\n( 1 ) - بنگريد به همين كتاب ، ج 3 ، ص 1167 - 1170 .\r\n( 2 ) - فهرست نسخه‌هاى خطى فارسى كتابخانهء موزهء بريتانيا ، ج 2 ، ص 481 .\r\n( 3 ) -  Salihotra  در هندى .\r\n( 4 ) - ايضا فهرست نسخه‌هاى خطى فارسى موزهء بريتانيا ، ج 2 ، ص 480 - 481 .\r\n( 5 ) - فهرست نسخه‌هاى خطى فارسى در كتابخانهء ملى پاريس ، ج 2 ، ص 140 .\r\n( 6 ) -  Durgarasi \r\n","page_name":" 365 ","page_number":383},
  {"content":"\r\n\r\nدارد بنام « رساله در خواص الحيوان » در يك مقدمه و دو باب « 1 » . - ميرزا نظام الدين احمد در سال 1071 ه بفرمان شاه عباس دوم ( 1052 - 1077 ه ) كتابى بنام مضمار دانش بپارسى نوشت در يك مقدمه ، سه مرحله و يك خاتمه ، كه در آن دربارهء خلقت اسب و اهلى كردن و صفتهاى نيك و بد آن و درمان بيماريهايش سخن گفت « 2 » .\r\nچند كتاب هم دربارهء تربيت و نگاهداشت مرغان شكارى از اين عهد بازمانده است مانند « بازنامه » تأليف محبّ على خان ملقب به « خان خاص محلّى » مرده بسال 989 ه ، فرزند نظام الدين على خليفهء مرغلانى وزير ظهير الدين بابر . وى در اواخر زندگانى حكمران دهلى بود و كتاب خود را نزديك به شصت سالگى در شصت و يك باب نوشت و در آن آئين شكار و اوصاف مير شكار و چگونگى صيد و پرورش باز و ديگر مرغان شكارى و نشانهاى تندرستى و بيمارى آنها خاصه باز ، و راه درمان كردن آن و همچنين چگونگى گزينش و پرورش يوز ( سگ شكارى ، تازى ) را شرح داده است . بازنامهء ديگرى داريم از شاعرى بتخلّص « بهادر » ، از پيروان سلسلهء قادريّه معاصر اورنگ زيب ( 1069 - 1118 ه ) در چهل و سه باب و تقريبا در همان مطلبهاى كتاب پيشين « 3 » .\r\n\r\n3 - دانشهاى ادبى\r\n\r\nالف - دانشهاى ادبى فارسى\r\nمطالعهء عمومى : در دانشهاى ادبى اين عهد ، بويژه سدهء دهم و بخشى از سدهء يازدهم ، همان شيوه‌يى دنبال مىشد كه در عهد تيموريان ديديم زيرا بيشتر تربيت\r\n\r\n\r\n","description":"","footnote":"\r\n( 1 ) - فهرست نسخه‌هاى خطى فارسى موزهء بريتانيا ، ج 2 ، ص 483 .\r\n( 2 ) - ايضا ص 482 - 483 .\r\n( 3 ) - دربارهء اين هردو بازنامه بنگريد بفهرست نسخه‌هاى خطى فارسى كتابخانهء موزهء بريتانيا ، ج 2 ، ص 485 .\r\n","page_name":" 366 ","page_number":384},
  {"content":"\r\n\r\nشدگان پايان قرن نهم و آغاز قرن دهم در آغاز اين دوران ادامهء حيات مىدادند و تا چندگاه سرگرم همانگونه كارهايى بودند كه در مركزهاى علمى و ادبى عهد تيمورى در پيش داشتند ، منتهى در عهد صفوى جريانى پيش آمد كه اشتغال بادب عربى و تأليف و تدوين كتابهاى فراوانى را بدان زبان و فنون وابستهء بدان افزايش بسيار داد و آن مهاجرت خاندانهاى متعددى بود از عالمان شيعى جبل عامل و بحرين ( - بحران ، الاحساء ) و مركزهاى شيعى عراق عرب بايران و سكونت در شهرهايى مانند تبريز و شيراز و قم و مشهد و قزوين و اصفهان . دربارهء انگيزهء اين مهاجرتها پيش از اين سخن گفتيم و تأثير آن را در فساد و تباهى زبان فارسى بعد از اين روشن خواهيم كرد .\r\nاين عالمان تازيگوى در تعليم و تأليف طبعا به زبان عربى سخن مىگفتند و شاگردان و تربيت شدگان آنان نيز همين رسم را دنبال مىكردند . اينست كه در اين دوره كه عهد بىاعتنايى به زبان و ادب پارسى بود ، دورهء احياء مجدد زبان و ادب عربى و فنون وابستهء به آن در ايرانست تا بدانجا كه بسيارى از تربيت شدگان مكتبهاى دينى و فلسفى اين دوران ، اگرچه ايرانى بودند ، ليكن يا در نوشتن به پارسى عاجز و ناتوان بودند و يا از آن ننگ داشتند و براى نگارش مطلبهاى « عاليه » يى كه در ديدگانشان براستى درست و استوار مىنمود ، نارسا مىشمردند .\r\nبا اينهمه شگفتى در آنست كه كتابهاى اساسى در ادب عربى ، خواه تأليف و خواه شرح و تلخيص و حاشيه ، كه ازين عهد داريم ، بيشتر در قلمرو دولت عثمانى ، فراهم آمد كه محل اجتماع مردمى دانشمند شده بود كه گروهى از آنان از ايران گريخته و بدان سامان پناه برده بودند ، و كارهايى كه در ايران در زمينهء زبان و ادب عربى انجام مىگرفت بندرت بپايهء آن آثار مىرسيد .\r\nاما زبان فارسى در دربارهاى روم و هند همچنان مقام و مرتبهء خود را حفظ مىكرد و حتى دربار گوركانيان هند زبان رسمى دربارى و لسان اهل علم و ادب و سياست و دين بود و بدين سبب بزرگان و نام‌آوران عهد بدان توجّه خاص\r\n\r\n","description":"","footnote":"","page_name":" 367 ","page_number":385},
  {"content":"\r\n\r\nمىكردند و براى آموزش و آموختگارى آن كتابهاى بسيار در لغت و دستور و انشاء و ترسّل ( نامه‌نگارى ) ترتيب يافت .\r\nارتباط ميان زبان فارسى و تركى ، كه نتيجهء رويدادهاى زمان بود ، در اين ميان موجب تأليف كتابهايى خاصه در لغت فارسى بتركى و برعكس شد ، و يا - وسيله‌يى براى شرح ديوانها و كتابهاى درسى فارسى و تدوين رساله‌هايى در دستور زبان فارسى و نظاير اين كارها گرديد و بتدوين لغت‌نامه‌هايى از تركى بپارسى و يا از پارسى بتركى كشيد .\r\n\r\nفرهنگهاى پارسى\r\nكار بسيار بنيادى ادب فارسى اين دوران در راه ايجاد فرهنگهاى فارسى انجام گرفته و تشويق‌كنندگان اصلى در اين راه پادشاهان تيمورى هند بوده‌اند كه بسيرت نياكان خود در بزرگداشت سخنوران ايرانى از بخشش سيم و زر دريغ نمىكردند . گذشته ازين زبان فارسى كه در هند و روم و آسياى مركزى زبان دين و تصوف و ادب و شعر و سياست و اشرافيت شده بود ، بسى از طبقات را بتعليم و تعلم خود سرگرم مىساخت . بر اثر اين انگيزه‌ها و در نتيجهء نياز فراوان دلباختگان شعر و ادب پارسى كه بتتبّع آثار استادان پيشين سرگرم بوده و يا خود به شاعرى و نويسندگى و انشاء و ترسّل اشتغال داشته‌اند ، چندين لغت‌نامهء مشروح كه هنوز هم از كتابهاى مرجع در لغت فارسى است ، تدوين شد كه بيشتر آنها از آثار قرن دهم و يازدهم تا ميانهء سدهء دوازدهم و چند تاى معدود از قرنهاى بعد است ؛ و همچنانكه گفته‌ام سهم اصلى و اساسى درين راه با مؤلّفانيست كه يا هندى بوده و يا از ايران بديار هند رفته و در پناه پادشاهان و بزرگان آن ديار بتأليف و تصنيف پرداخته‌اند .\r\nاز حيث فن لغت‌نويسى فارسى پيشرفت تدريجى كه از ديرباز آغاز شده بود ، در اين عهد ادامه داشت . چنان كه مىدانيم نخستين فرهنگهاى كهن مثل فرهنگ منسوب بابو حفص سغدى و فرهنگ منسوب بقطران تبريزى و لغت فرس اسدى و ماننده‌هاى آنها كه در مجلدهاى پيشين اين كتاب ديده‌ايم ، براى بيان مشكلات\r\n\r\n","description":"","footnote":"","page_name":" 368 ","page_number":386},
  {"content":"\r\n\r\nزبان درى تدوين مىشد و در آنها پاره‌يى از لغتهاى دشوار كه در شعر پارسى به كار رفته براى آنان كه لهجهء درى نداشتند ، توضيح داده مىشد . بهترين لغت‌نامه كه چنين خاصيتى داشت لغت‌نامهء اسدى ( لغت‌فرس ) بود . اين روش مدتها در زبان فارسى به كار مىرفت تا آنكه پارسىشناسان و فارسى گويان هند و ايرانيان هندنشين كار خود را آغاز كردند و بتدريج از زبان درى سره يا بقول خود از « لغت فرس و پهلوى و درى » بسوى زبان گفتارى پارسىگويان در شعر و نثر متمايل شدند و كوشيدند دشواريهاى اين زبان بويژه مشكلات آثار شاعرانى مانند فردوسى و انورى و نظامى و خاقانى و مانندگان آنان را بيان كنند و مقدارى از واژه‌هاى تازى و تركى و بعضى از لغت‌ها و تركيبها و استعاره‌ها و كنايه‌ها را كه در زبان اديبان به كار مىرفته است ، با آن لغتهاى « فرس و پهلوى و درى » بياميزند و حتى بقول خود و چنان كه صاحب فرهنگ جهانگيرى كرد ، از زبان « زند و پازند و اوستا » هم درين راه بهره بردارند و بدين ترتيب نام ايزدان و امشاسپندان و اسم روزها و ماهها و فرشتگان موكّل بر آنها و جشنها و بسى ازينگونه واژه‌ها هم در لغت - نامه‌ها راه جست كه نمونهء كامل آن را نخست در فرهنگ جهانگيرى و سپس در فرهنگهايى كه مأخذ اصليشان همين لغت‌نامه بود ، مىبينيم . اما جمال الدين حسين اينجو هنوز بمرحله‌يى نرسيده بود كه همهء اينها را بهم بياميزد بلكه آنها را در پنج قسمت جدا از يكديگر آورد و پشت سر هم قرار نداد و اين كار ، يعنى درهم آميختن همهء اين واژه‌ها ، اگرچه كمى پيش از جمال الدين اينجو بگونه ناتمام و ناقص آغاز شده بود ، با كوشش كسانى چون محمد حسين بن خلف تبريزى صاحب برهان قاطع و كسانى كه دنبالهء كار او را گرفتند ، صورت عمل پذيرفت . كار اين دسته چنان بود كه با تفحّص در لغت‌نامه‌هاى پيش از خود و خاصه فرهنگ جهانگيرى ، همهء واژه‌هاى فارسى و تازى و تركى و بعضى از تركيبات لغوى را بنظم هجايى دنبال هم قرار دادند ، ولى كارهاى نهايى درين راه در دورهء بعد و بويژه پس از آشنايى اديبان ايرانى با شيوهء كار اروپائيان در اين زمينه انجام گرفت كه بجاى خود باز نموده\r\n\r\n","description":"","footnote":"","page_name":" 369 ","page_number":387},
  {"content":"\r\n\r\nخواهد شد .\r\nدر مقدمهء بيشتر اين لغت‌نامه‌ها كه بتدريج اسم « فرهنگ » بر آنها گذارده شده و باقىمانده است ، بنابر رسمى كه از بلاد روم آغاز شده و در سرزمين هند به تكامل رسيده بود ، خلاصه‌يى از بعضى مطلبها مانند تعريف زبان فارسى و درى و پهلوى و تاريخ آنها ( البته بسيار سطحى و مقرون بقلّت اطلاع ) و مبحث‌هايى از دستور زبان فارسى و قاعده‌هاى املاء و همچنين پاره‌يى قاعده‌هاى لغوى آمده است كه بايد آنها را مقدمهء تدوين كتابهايى در صرف و نحو فارسى ( دستور زبان فارسى ) دانست . اين گونه بحثها هم در مقدمهء فرهنگهاى اين دوره بويژه فرهنگ جهانگيرى گسترش كافى يافت و سپس در فرهنگهاى ديگر بيش و كم از آن تقليد شد .\r\nبعضى از فرهنگهاى اين دوره لغت‌نامه‌هايى براى فهم واژه‌ها و تركيبهاى دشوار معينى از شاعران و نويسندگانست مانند لطائف اللغات اثر عبد اللطيف بن عبد اللّه عباسى ، و مفتاح المعضلات شيخ برهان الدين سيكرى وال و امثال آنها ، و در بعضى ديگر نظر مؤلفان بتوضيح واژه‌هاى دشوار چند كتاب يا ديوان معدود از بزرگان گذشته بود مانند كشف اللغات و الاصطلاحات تأليف عبد الرحيم بن احمد سوربهارى ، و فرهنگ دساتير ، و لغات جوك « 1 » تأليف نظام الدين پانىپتى ( سدهء دهم ) و جز آنها .\r\nنظم واژه‌ها در همهء اين فرهنگها الفبايى است به اين صورت كه بعضى حرف دوم واژه را باب و حروف اول را فصل يا عكس آن قرار مىداده و بعضى حرف آخر را باب و حرف اول را فصل مىساخته‌اند . . . در صورت اول مثلا واژهء « پدر » را مىبايست در باب دال بىنقطه و فصل پ يافت ، و در صورت دوم همان واژه در باب « پ » و فصل دال بىنقطه يافته مىشود .\r\nشمارهء فرهنگهايى كه در عهد مورد مطالعهء ما تأليف شد بسيار است . برخى از آنها در شمار فرهنگهاى خوب فارسى است و چند بار در ايران و هند بطبع رسيد ،\r\n\r\n\r\n","description":"","footnote":"\r\n( 1 ) - دربارهء آن رجوع شود به همين جلد ذيل نام مير ابو القاسم فندرسكى ص 311 .\r\n","page_name":" 370 ","page_number":388},
  {"content":"\r\n\r\nو از برخى ديگر كه كم ارج‌ترند نسخه‌هايى در كتابخانه‌هاى هند و ايران و اروپا پراگنده است . بيشتر اين فرهنگها همچنانكه گفته‌ام در هند بدست فارسىدانان هند يا ايرانيان هندنشين تأليف شد و از آنهاست : تحفة السعادة تأليف محمود فرزند شيخ ضياء الدين محمد كه بسال 916 تأليف شد . - مؤيد الفضلا اثر محمد پسرلاد كه بسال 925 ترتيب يافت . - مدار الافاضل فراهم آوردهء اللّه داد فيضى سرهندى در سال 1001 . - سرمهء سليمانى اثر تقى الدين محمد اوحدى ( سدهء يازدهم ) . - فرهنگ جهانگيرى تأليف جمال الدين حسين اينجو بتاريخ 1017 ه . - برهان قاطع جمع آوردهء محمد حسين بن خلف تبريزى بسال 1062 ه . - كشف اللغات و الاصطلاحات تنظيم كردهء عبد الرحيم فرزند احمد سور بهارى بسال 1060 ه . - لطائف اللغات تأليف عبد اللطيف پسر عبد اللّه عباسى ( سدهء يازدهم ) . - مفتاح المعضلات اثر شيخ برهان سيكرىوال ( سدهء 10 - 11 ) . - فرهنگ رشيدى تأليف عبد الرشيد تتوى در سال 1064 ه . - چراغ هدايت تصنيف سراج الدين على خان آرزو بسال 1147 ه . - مصطلحات الشعرا اثر سيالكوتى مال متخلص به « وارسته » بسال 1180 . - بهار عجم تأليف راى تيكچند بهار بسال 1162 ه . - چهار عنصر دانش اثر امان اللّه حسينى ( م 1046 ه ) . - غياث اللغات از محمد غياث الدين كه چندين سال پس از دورهء مطالعهء ما يعنى بسال 1242 ترتيب يافت .\r\nدستهء ديگرى از فرهنگهاى اين عهد در ايران پديد آمده است و آنها عبارتند از :\r\nتحفة الاحباب حافظ اوبهى ( تأليف در 936 ه ) . - نسخهء ميرزا يا فرهنگ ميرزا ابراهيم ( سدهء دهم ) . - مجمع الفرس يا فرهنگ سرورى از محمد قاسم سرورى ( م بعد از 1036 ه ) . - بحر الفضائل تأليف محمد بدر خزانهء بلخى ( سدهء يازدهم ) .\r\nعيب عمدهء اين كتابها آنست كه بر اثر نداشتن روش دقيق در جمع‌آورى لغت بيشتر آنها از ارزش علمى عاريند . در بسيارى از موردها اتفاق افتاده است كه قرائت غلط واژه‌هاى تازى يا تركى و فارسى وسيلهء ايجاد لغتى جديد براى لغت نويسان شد مثلا « نوين » يا « نويان » مغولى به صورت نوبان و نوبن ثبت شده\r\n\r\n","description":"","footnote":"","page_name":" 371 ","page_number":389},
  {"content":"\r\n\r\nو با معنى شاهزاده بعنوان لغت فارسى جاخورده است و جز آن و جز آن . مطلب ديگر آنكه در دورهء جلال الدين اكبر دسته‌يى از پارسيان هند بمقصودهاى خاصى چند كتاب بنام « دساتير » و « شارستان » و « آيين هوشنگ » جعل كردند و در آنها لغتهاى برساختهء بسيار بعنوان لغتهاى ناب فارسى ، و مطلبهايى برساخته دربارهء تاريخ ايران باستان كه مطلقا دروغست وارد نمودند . اين كتابهاى مجعول واژه‌هايى بىبنياد پديد آورد مانند پرخيده ، اپرخيده ، فرنودسار ، سفرنگ ، سمراد و جز آنها كه بعنوان لغتهاى خالص فارسى در فرهنگها ، بويژه از برهان قاطع ببعد ، راه جست و در دوران قاجارى و حتى بعد از آن محل استفادهء كسانى قرار گرفت كه به گمان خود خواستند پارسى ناب بنويسند و آنگاه آنها را در اثرهاى خود به كار بردند و نوشته‌هاى نامفهومى از اين راه پديدآوردند . مطلبهاى برساختهء تاريخى هم از كتابهاى ياد شده در اثرهاى دورهء قاجارى كه دربارهء ايران قديم نوشته‌اند ، راه جست .\r\nبعد از طرح اين كليات ، اينك مطالعه‌يى اجمالى دربارهء هريك از فرهنگهاى معروف اين عهد و معرفى كوتاهى از آن سودمند به نظر مىرسد :\r\n\r\n1 ) [ تحفة السعادة يا فرهنگ سكندرى 
  ]\r\nاز فرهنگهاى فارسى موجود كه ساختهء آغاز اين دورانست كتاب تحفة - السعادة يا فرهنگ سكندرى فراهم آوردهء مولانا محمود فرزند شيخ ضياء الدين محمد شاعر همزمان سلطان سكندر لودى معروف به « سكندر ثانى » ( 894 - 923 ه ) پسر بهلول لودى . خاندان لودى كه از 855 ه بوسيلهء بهلول در قلمرو پيشين سلسلهء تغلقيه تشكيل شده بود ، بعد از جانشين اين « سكندر ثانى » يعنى با پادشاهى سلطان ابراهيم ( 923 - 930 ه ) منقرض شد و ديرنپاييد . بنابر اشارهء محمد قاسم فرشته در گلشن ابراهيمى ، كه فراهم آوردن تحفة السعاده را در عهد سكندر ثانى استوار داشته ، مولانا محمود تاريخ يا منظومه‌يى دربارهء پادشاهى سكندر پسر بهلول پرداخته بود و بهرحال روشنست كه او بعد از ستودهء خود اسكندر در گذشت زيرا در شعرى از مرگ آن پادشاه ياد مىكند و مىگويد :\r\n\r\n","description":"","footnote":"","page_name":" 372 ","page_number":390},
  {"content":"\r\n\r\n سكندر شه هفت كشور نماند * نماند كسى چون سكندر نماند \r\nكتاب فرهنگ سكندرى با ديباچه‌يى نخست بشعر و سپس بنثر آغاز مىشود بدينگونه :\r\n ابتدا مىكنم بنام حكيم * كوست محى العظام و هى رميم\r\nبعد نعت رسول صاحب جود * مدح شاه جهان بگو محمود\r\nبه كه سازى بنامه خامه روان * در ثنا و دعاى شاه جهان\r\nپادشاه جهان سكندر نام * دين اسلام ازو گرفته نظام \r\nوى در همين ديباچه مراد خود « خواجه شيخ سعيد الدين » را نيز ستوده است .\r\nمحمود از شعرهايى نيز كه سروده درين ديباچه ياد كرده و گفته است كه بسى از دوستان ازو خواسته‌اند تا فرهنگى فراهم آورد كه آنان را در خواندن و شناختن گفتارهاى گويندگان پيشين ياورى كند « گفتند كه مطلوب ما كلى است كه جزوى چند از لغات مختلف ملخّص و معرّب و مصحّح از كتب اساليف تأليف كن تا اغلب لغات ابيات شعراى شيرين كلام و فضلاى عالى نام معلوم گردند و على الخصوص اشكال الفاظ اشعار فصاحت شعار مفهوم گردند » . اين درخواست او را بر آن داشت تا واژه‌هاى درى و پارسى و زبان فرارودى ( ماوراء النهرى ) و تركى و برخى از واژه‌هاى تازى را در دفتر خود گرد آورد و از واژه‌نامه‌هايى كه در زمان او بر سر دستها بود يارى جست و تحفة السعاده را در دهم صفر سال 916 ه بپايان رسانيد و درين‌باره گفت :\r\n بر گذشته دهم ز ماه صفر * سنهء تسع مائه سته عشر\r\nكه شد از فضل ذو الجلال تمام * كرده‌ام تحفة السعادت نام « 1 » \r\n\r\n2 ) مؤيد الفضلا\r\nفرهنگ مشهور ديگريست از واژه‌هاى پارسى و تازى و تركى متداول در آثار استادان شعر فارسى و يا در اصطلاحهاى عارفان و فقيهان\r\n\r\n\r\n","description":"","footnote":"\r\n( 1 ) - دربارهء اين كتاب رجوع كنيد به :\r\nفهرست كتابخانهء ملى پاريس ج 2 ، ص 200 - 201 ؛ فهرست كتابخانهء موزهء بريتانيا ج 2 ، ص 493 .\r\n","page_name":" 373 ","page_number":391},
  {"content":"\r\n\r\nو پزشكان و مغنّيان كه بدست محمد پسرلاد پيرامون سال 925 ه ترتيب يافت و محمّد لاد در فراهم آوردن آن از كتابهاى مشهور لغت تازى و پارسى پيش از آن تاريخ و بعضى كتابهاى ديگر بهره برگرفت بشيوه‌يى كه در خواندن و دريافتن معناهاى شاهنامهء استاد طوس و ستّهء سنايى و پنج گنج نظامى و ديوانهاى عنصرى و انورى و ظهير فاريابى و خاقانى و سعدى و حافظ و سلمان ساوجى بتوان از آن يارى جست و اين يكى از موردهاى نادريست كه مؤلف يك واژه‌نامهء فارسى كتاب خود را با استناد بر اثرهاى ادبى معيّن و نه بر حفظ و بتصادف و اكتفا بر بيان لغتهاى دشوارى كه بنظرش مىرسيد ، فراهم آورده است . سرورى ازين كتاب در فرهنگ خود كه بسال 1008 ه ترتيب داده بهره برده است « 1 » .\r\n\r\n3 ) تحفة الاحباب\r\nفرهنگ ديگريست كه در آغاز اين عهد بدست يكى از بازماندگان دورهء تيمورى تأليف شد . فراهم آورندهء آن حافظ اوبهى است كه از « اوبه » يكى از ديه‌هاى هرات برخاسته بود و در هرات زندگى مىكرد و در خدمت وزير خراسان كه نامش را نمىبرد بسر مىبرد . گويا اين وزير خواجه كريم الدين حبيب اللّه ساوجى بوده باشد كه در سال 928 ه بهرات رفت و در حضور بزرگان آن شهر فرمان شاه اسمعيل را دائر بر حكومت دورميش خان و وزارت خود اعلام داشت . تأليف تحفة الاحباب بسال 936 ه بپايان رسيد و حافظ بابها و فصلهاى كتاب را بنابر حرفهاى اول و آخر واژه‌ها تنظيم نمود . ازين كتاب در تأليف فرهنگ جهانگيرى و مجمع الفرس سرورى استفاده شد . نسخه‌يى از تحفة الاحباب در كتابخانهء موزهء بريتانيا موجود و در فهرست آن كتابخانه مذكورست .\r\n\r\n4 ) مدار الافاضل\r\nفراهم آورده اللّه داد فيضى پسر اسد العلما على شير سرهندى ، كه از آن نسخه‌هاى متعدد در دستست ، بسال 1001 ه با مراجعه بلغت‌نامه‌هاى معتبر تازى به فارسى و فارسى به فارسى تنظيم شده و ريشهء هر واژه‌يى با نشانهء « ع » - ( عربى )\r\n\r\n\r\n","description":"","footnote":"\r\n( 1 ) - فهرست كتابخانهء مجلس شوراى ملى ايران ج 3 ، ص 120 ؛ فهرست كتابخانهء ملى پاريس ج 2 ، ص 201 - 202 ؛ فهرست كتابخانهء موزهء بريتانيا ج 2 ، ص 494 .\r\n","page_name":" 374 ","page_number":392},
  {"content":"\r\n\r\nو « ف » ( فارسى ) و « ت » ( تركى ) روشن گرديده است .\r\n\r\n5 ) سرمهء سليمانى\r\nدر بيان واژه‌هاى دشوار فارسى و برخى از نامهاى تاريخى و جغرافيايى و داروها و پاره‌يى اصطلاحها و كنايه‌ها و مانند آنها ، فراهم آوردهء تقى الدين محمد اوحدى بليانى ( سدهء يازدهم ) كه شرح‌حال و آثارش را بعد ازين خواهيم ديد .\r\n\r\n6 ) نسخهء ميرزا\r\nيا فرهنگ ميرزا اثر ميرزا ابراهيم بن ميرزا شاه حسين اصفهانى از جمله لغت‌نامه‌هاييست كه در پايان دوران پادشاهى شاه تهماسب ( 930 - 984 ) فراهم آورده شد . مؤلف اين كتاب واژه‌هاى فارسى و عربى يا تركى را كه در فارسى به كار رفته ذكر نموده و اساس كار او در اين تأليف كتاب شرفنامهء منيرى « 1 » بوده چنان كه تعبيرات ابراهيم فاروقى مؤلف آن فرهنگ را گاه عينا نقل نموده و تنها بعضى كلمات بر آن افزوده است و شايد سبب اشتهار اين كتاب به « نسخهء ميرزا » همين دزدى و انتحال از كتاب شرفنامهء منيرى باشد تا بدينوسيله نموده شود كه اين كتاب در حقيقت نسخه‌ييست كه ميرزا ابراهيم مذكور از اثر ميرزا ابراهيم فاروقى ترتيب داد . صاحب نسخهء ميرزا پسر ميرزا كمال الدين شاه حسين اصفهانيست كه بروزگار جوانى در اصفهان بنائى و معمارى مىكرد و سپس در خدمت داروغهء آن شهر درآمد و با خدمتهايى كه كرد منظور نظر شاه اسمعيل شد و بمرتبهء وكالت آن پادشاه رسيد و چندى اين كار بزرگ را برعهده داشت تا بسال 929 ه در توطئهء دشمنان كشته شد « 2 » و ازو دو پسر ماند يكى ميرزا اسمعيل كه زندگانى خوشى داشت و ديگر ميرزا ظهير الدين ابراهيم يعنى همين صاحب نسخهء ميرزا . بقول امين رازى وى « همواره نقش همنشينى اهل فضل و اصحاب طبع بر لوح خاطر مىنگاشت و با آنكه اكثر اوقاتش بتنگ‌دستى و پريشانى گذشتى هرگز ادراك تنگدلى و اظهار دلتنگى ننمودى . . . و ميرزا ابراهيم خط نستعليق را در غايت جودت تحرير مىنموده\r\n\r\n\r\n","description":"","footnote":"\r\n( 1 ) - بنگريد به همين كتاب ، ج 4 ، ص 112 - 113 .\r\n( 2 ) - احسن التواريخ روملو ص 177 - 180 ؛ هفت اقليم ، تهران ، ج 2 ، ص 398 - 400 .\r\n","page_name":" 375 ","page_number":393},
  {"content":"\r\n\r\nو گاه‌گاه بشيوهء جدّ و روش هزل بيتى يا رباعيى انشاء مىكرده . . . » « 1 » . اسكندر بيك تركمان « 2 » او را در زمرهء خوشنويسان عهد شاه تهماسب ياد كرده و گفته است كه « در شعر فهمى و تتبّع لغات فرس دعوى انفراد مىنمود ، رساله‌يى كه در لغات فرس تأليف نموده اكنون در عراق شايع است » و از لحن عبارت او دربارهء ميرزا ابراهيم چنين برمىآيد كه در سال تأليف عالم‌آرا ( 1025 ه ) زنده نبود . از چند بيت كه امين رازى ازو نقل كرده اين رباعى پرمعنى و زيباست :\r\n رندان گاهى ملك جهان مىبازند * گاهى بنگاهى دل و جان مىبازند\r\nاين قسم قمار را نه چندست نه چون * هر نوع برآيد آن‌چنان مىبازند \r\nاگرچه نسخهء ميرزا در مرتبهء فرهنگهاى مشروحى كه پيشتر و پستر ازو فراهم آمده نيست ، ليكن بهرحال در شمار مأخذهاى فرهنگ‌نويسان بعد ازو مثل جمال الدين حسين اينجو در فرهنگ جهانگيرى و محمد قاسم سرورى در فرهنگ سرورى درآمده است « 3 » .\r\n\r\n7 ) فرهنگ جهانگيرى\r\nكه نامى جهانگير يافته تأليف نوّاب عضد الدوله جمال - الدين حسين اينجو « 4 » ( م 1035 ه ) است . پدرش فخر الدين حسن نام داشته و به علت\r\n\r\n\r\n","description":"","footnote":"\r\n( 1 ) - هفت اقليم ، ج 2 ، ص 401 .\r\n( 2 ) - عالم آراى عباسى ، تهران 1350 ، ص 172 .\r\n( 3 ) - ازين فرهنگ سه نسخه در كتابخانهء مدرسهء عالى سپهسالار است و آقاى ابن يوسف شيرازى احتمال داده است كه تاريخ تأليف آن سال 980 يعنى چهار سال مانده بپايان دوران شاه تهماسب است ( فهرست آن كتابخانه ج 2 ، ص 231 ) و هم او مقايسه‌يى ميان اين فرهنگ و شرفنامهء منيرى كرده و چگونگى كار ميرزا ابراهيم را در نسخه‌بردارى بىدريغ از آن فرهنگ نشان داده است . نسخه‌يى ديگر از اين فرهنگ در كتابخانهء مجلس شوراى ملى ايرانست ( فهرست آن كتابخانه ج 3 ، ص 109 - 110 ) .\r\n( 4 ) - دربارهء او بنگريد به :\r\n* فارسنامه ناصرى گفتار دوم ص 41 - 42 و 44 .\r\n","page_name":" 376 ","page_number":394},
  {"content":"\r\n\r\nسيادت به « شاه حسن » مشهور بوده است . صاحب فارسنامه در ذيل عنوان سادات اينجو ( انجو ) كه در شيراز مىزيسته‌اند گويد « 1 » كه شاه حسن انجوى شيرازى « بعد از تحصيل كمالات علميه بهندوستان رفته در مملكت گجرات توقف نمود و در سال نهصد و بيست و هشت برهان نظام الدين شاه هند وى او را از گجرات بولايت احمد نگر خواسته مسائل و احكام مذهب اثنى عشريه را ازو بياموخت » . مقصود ازين برهان نظام الدين شاه هندوى ، برهان اول از سلسلهء نظامشاهيان احمد نگر ( دكن ) است كه از سال 914 تا 961 پادشاهى كرد . خاندان اينجو ( انجو ، انجويه ) ى شيراز از سادات حسنى هستند كه از ديرباز در آن شهر مىباشيدند و به كارهاى شرعى اشتغال مىداشتند . در دوران پادشاهى شاه تهماسب دو تن از آن خاندان بنام مير شاه محمود و مير شاه ابو تراب به ترتيب شيخ الاسلام و قاضى القضاة ايران شدند . از همين خاندان شاه حسن مذكور بهند رفت و در آنجا بماند و چنان كه ديديم كار نياكان خود را در آن ديار دنبال كرد و پسرش جمال الدين حسين نخست مدتى در خدمت پادشاهان دكن بود و سپس در سال 994 به خدمت جلال الدين اكبر درآمد و با ماهانه 85 روپيه به خدمت ديوانى پرداخت و در عهد جهانگير ( 1014 - 1037 ه ) حكومت ولايت بهار يافت و در سال 1027 لقب عضد الدوله به دو ارزانى شد تا بسال 1035 در شهر اگره چشم از جهان فرو بست . وى در مقدمهء فرهنگ خود گويد كه از آغاز\r\n\r\n\r\n","description":"","footnote":"\r\n* تاريخ نظم و نثر در ايران و در زبان فارسى ، سعيد نفيسى ، ص 397\r\n* فرهنگ جهانگيرى چاپ لكنهو 1293 ه .\r\n* فرهنگ جهانگيرى با تصحيح و مقدمهء آقاى دكتر رحيم عفيفى استاد دانشگاه فردوسى ، مشهد ، سال 1351 تا 1354 خورشيدى ، در سه مجلد .\r\n* فهرست نسخه‌هاى خطى فارسى در كتابخانهء ملى پاريس ، ج 2 ص 205 - 211 .\r\n* فهرست نسخه‌هاى خطى فارسى در كتابخانهء موزهء بريتانيا ج 2 ص 496 - 497 .\r\n* فهرست كتابخانهء مدرسهء عالى سپهسالار ، ج 2 ص 212 - 215 .\r\n( 1 ) - گفتار دوم ، ص 44 .\r\n","page_name":" 377 ","page_number":395},
  {"content":"\r\n\r\nجوانى با دوستان ديوانهاى شاعران قديم را مىخواند « و چون اكثر اشعار ايشان مشتمل بود بر لغات پارسى و پهلوى و درى و اصطلاحات در شعر و غير آن ، ناچار بكتب لغات پارسى كه آن را فرهنگ مىخوانند رجوع افتاد » ليكن يا آنها را در اين فرهنگها نمىيافت و يا اگر پيدا مىكرد چندان در معنى باهم اختلاف داشتند كه گرهى از كار او در حل مشكل نمىگشودند . اين نقصها و كمبودهاى ديگر جمال - الدين را بر آن داشت تا بتحقيق و تتبّع در لغت فارسى بپردازد و پس از سى سال چندان لغت و اصطلاح فراهم آورد كه هيچيك از فرهنگ‌نويسان ديگر بدانها نرسيده بودند و از بس درين رشته تتبّع و تفحّص كرده بوده قولش پيش اهل فن مقبول و بيان او در معنيهاى لغتها و اصطلاحها برهان قاطع شده بود تا بجايى كه سلطان جلال الدين اكبر در سال 1005 او را به خدمت خواست و گفت : « از آن زمان كه عربان را بر بلاد عجم استيلا دست داده زبان پارسى با كلام عرب آميزش پذيرفته اكثر لغات پارسى و درى و پهلوى متروك بل نابود گشته بنابرين شرح كتبى كه در قديم الايام پارسى زبانان پرداخته‌اند و معانى اشعارى كه شعراى باستان بزيور نظم آراسته‌اند در سراپردهء اخفا و ستر حجاب مخفى و مستور مانده و لهذا قبل ازين چندى از بنده‌هاى درگاه افاضل پناه را به ترتيب كتابى مشتمل بر جمع لغات پارسى باستان و مصطلحات امر فرموده بوديم ، هيچكدام از عهدهء آن بيرون نتوانستند آمد ، بايد كه تو درين فن شريف كتابى بنام نامى و اسم سامى ما مرتب‌سازى . . . » .\r\nبدينگونه حسين اينجو در كار ايستاد و لغت‌نامه‌هايى را كه پيش‌ازو فراهم آمده بود از « فرهنگ ابو حفص سغدى » « 1 » كه قديمترين آنها بود تا فرهنگ مؤيد - الفضلاى محمد لاد و فرهنگ سرورى كه قريب بعهد او بودند ، همه را جمع آورد . شمارهء اين فرهنگها كه اينجو برشمرده به 44 مىرسد و گذشته ازين او از كتابهاى ديگر در تفسير قرآن و پزشكى و تاريخ و جغرافيا بهره برگرفت و فرهنگ خود را كه به نظر او كاملترين آنها بود ترتيب داد اما چون بنتيجهء كار او\r\n\r\n\r\n","description":"","footnote":"\r\n( 1 ) - دربارهء او بنگريد به همين كتاب ، ج 1 ، چاپ پنجم ، 1356 ، ص 178 - 179 .\r\n","page_name":" 378 ","page_number":396},
  {"content":"\r\n\r\nبنگريم آن را چندان بزرگ كه او پنداشته نمىيابيم و از آن چنين برمىآيد كه او از هريك ازين كتابها كه برشمرده بهره‌يى اندك برداشته و آنها را بتمامى ننگريسته و از آنها لغت و اصطلاح بيرون نكشيده است و او درين مقدمه همان شيوه‌يى را در بزرگ نشان دادن كار خويش در پيش گرفته كه آن ديگران داشتند و هريك بسيارى كتاب براى مأخذ كار خويش ذكر كرده‌اند تا كار را بزرگ جلوه دهند ليكن چون به كار آنان برسيم نتيجه را بسيار ناچيز و ناكافى مىيابيم . بهرحال اين فرهنگ بعد از مرگ جلال الدين اكبر يعنى در عهد پادشاهى جهانگير ، بسال 1017 بپايان رسيد و باسم اين پادشاه اخير ناميده شد .\r\nفرهنگ جهانگيرى در بيست و چهار باب به ترتيب حروف تهجى فارسى ، و يك « مقدمه » در دوازده « آيين » و يك « خاتمه » تأليف شده است . در مقدمه بعضى از مبحثهاى دستورى زبان فارسى را ، چنان كه ذيل عنوان « دستور زبان فارسى » خواهيم ديد ، آورد و در خاتمه « كنايات و اصطلاحات و استعارات و لغات مركبه از پارسى و عربى و لغات عربيّه كه دانستن آنها ضرور بود و از آن گزيرى نبود و آنها را داخل اصل كتاب كه مشتمل بر فرس قديم است مناسب ننمود ، هركدام را در درى على حده درج نمود » و هر درى را بر چند « جلوه » مرتب گردانيد .\r\nدرهاى پنجگانهء خاتمه كه در مقام خود خالى از اهميت نيست چنين است : در اول مشتمل بر كنايات . در دوم مشتمل بر لغات مركبه از پارسى و عربى يا دو كلمهء عربى كه بروش پارسى آورده باشند يا پارسى و تركى يا پارسى و لغت ديگر . در سيوم مشتمل بر لغاتى كه يكى از حروف بيگانه در آن يافته شده . در چهارم مشتمل بر لغات زند و پازند و وستا . در پنجم مشتمل بر لغات غريبه .\r\nموفقيت حسين اينجو در دست يافتن بر واژه‌هاى زند و پازند و اوستا نتيجهء همكارى يكى از ايرانيان زردشتى است كه آزاد منشى جلال الدين اكبر او را به « اگرا » و « فتح پورسيگرى » كشانيده بود . جمال الدين حسين در شرح واژهء « برسم » « 1 »\r\n\r\n\r\n","description":"","footnote":"\r\n( 1 ) - برسم از اصل  baresman  در اوستا ، دسته گياهى است كه « دستور » هنگام\r\n","page_name":" 379 ","page_number":397},
  {"content":"\r\n\r\nمىگويد : « شرح اين لغت از مجوسى است كه در دين خود بغايت فاضل بود و اردشير نام داشت و مجوسيان او را موبد مىدانستند و حضرت عرش آشيانى « 1 » محض از براى « 2 » تحقيق لغات فرس . . . از كرمان طلبيده بودند » . ملاقات كسى از خاندان سيادت و شريعت با مردى زردشتى و همنشينى و كسب اطلاع ازو در محيط تعصب آلود ايران آن روزگار بهيچروى امكان نداشت ولى آزاد انديشى جلال - الدين اكبر در هند اين كار را امكان‌پذير كرد و ازين راه مقدارى لغت از ريشهء پهلوى و اوستايى در فرهنگ جهانگيرى و بعد از آن در فرهنگهاى ديگرى كه با استفاده از آن تأليف شد ، راه يافت و از آن جمله است برهان قاطع و فرهنگ ناصرى يا انجمن آراى ناصرى رضا قليخان هدايت كه چنان كه خواهيم ديد تنظيم جديديست از فرهنگ جهانگيرى . جمال الدين اينجو دربارهء چگونگى بهره بردن از موبد اردشير كرمانى گويد : « فقير حقير كه راقم اين حروفم پيرى از پارسيان را كه در دين زردشت بود ديدم كه جز وى چند از كتاب زند وستا داشت . چون مرا رغبت و شعف تمام بجمع لغات فرس بود ، و در فرس از زند و ابستا كتابى معتبرتر و بزرگتر نيست ، به جهت تحقيق لغات با او صحبت مىداشتم و اكثر لغاتى كه در خاتمهء اين كتاب‌اند از ژند و پاژند و ابستا نقل شده از تقرير آن زردشتى . . . » و اين نخستين بار ، بعد از پشت كردن ايرانيان مسلمان بر گذشتهء خود بود كه كسى از ميان آنان دوباره آهنگ روى آوردن بدان مىنمود . آيا اين هم يكى از بركتهاى وجود جلال الدين اكبر نبود ؟\r\n\r\n8 ) مجمع الفرس\r\nيا فرهنگ سرورى يا لغت فرس سرورى كتاب مشهور ديگرى در لغت فارسى است ، تأليف محمد قاسم بن حاجى محمد كاشانى متخلص به\r\n\r\n\r\n","description":"","footnote":"\r\nبرگزاشتن آيينهاى دينى در دست مىگيرد و بجانب آسمان نگاه مىدارد . بنگريد به :\r\n C . de Harlez , Manuel de la langue de l'Avesta , Paris 1882 , p . 389 . \r\n( 1 ) - مراد جلال الدين اكبرست كه هنگام پايان يافتن فرهنگ جهانگيرى درگذشته بود .\r\n( 2 ) - محض از براى : تنها براى ، فقط براى .\r\n","page_name":" 380 ","page_number":398},
  {"content":"\r\n\r\n« سرورى » « 1 » ( م بعد از سال 1036 ه ) . بنابر اشارهء تقى الدين محمد اوحدى بليانى صاحب عرفات العاشقين همزمان و همشهرى او ، پدرش مردى كفشگر بود و او خود حافظه‌يى چنان نيرومند داشت كه سى هزار بيت بخاطر سپرده بود و چنان كه تقى الدين گفته لغت‌نامه‌يى در بيان معنى واژه‌هاى دشوار شعرهاى نظامى و برخى از شاعران ديگر ترتيب داده بود . مسكنش اصفهان بود و در آنجا جهانگرد مشهور ايتاليايى « پيترو دلّاوالّه » « 2 » را بسال 1032 ملاقات كرد و پيرامون چهار سال پس ازين ديدار بهند رفت چنان كه بسال 1036 ه در لاهور مىگذراند و گويا چندگاهى از دوران پادشاهى شاهجهان ( 1037 - 1068 ه ) را هم درك كرد و سپس به زيارت كعبه رفت و در راه درگذشت . او را نبايد با مصطفى پسر شعبان سرورى ( م 969 ه ) گزارندهء گلستان سعدى اشتباه كرد . نصرآبادى دربارهء او مىنويسد « سرورى كاشى محمد قاسم نام داشته ، به غير از ربط بشعر تتبع لغات فرس هم نموده چنانچه فرهنگى هم در آن باب نوشته ، سهل و مختصر است ، اگرچه بعنوان اشتباه تكرارى در لغت واقع شده اما خيلى زحمت كشيده ، نسخه‌يى كه در ايران نوشته سهل و مختصر است اما در هند كه رفت فرهنگ مير جمال الدين انجوى را به نظر گذاشته فرهنگ مبسوطى\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* كشف الظنون ، چاپ استانبول ، ستون 1558 .\r\n* تذكرهء نصرآبادى ، تهران 1317 ، ص 291 .\r\n* صبح گلشن ، سيد على حسن ، هند 1295 ه ، ص 203 .\r\n* سفينهء خوشگو ، بندرا داس متخلص بخوشگو ، پتنا 1959 ميلادى .\r\n* رياض الشعراء واله داغستانى ، خطى .\r\n* تاريخ نظم و نثر در ايران و در زبان فارسى ، ص 397 - 398 .\r\nفهرست نسخه‌هاى فارسى در كتابخانهء موزهء بريتانيا ج 2 ، ص 498 - 499 .\r\n* فهرست نسخه‌هاى فارسى در كتابخانهء ملى پاريس ، ج 2 ، ص 215 - 216 .\r\n* فهرست كتابخانهء مدرسهء عالى سپهسالار ، ج 2 ، ص 219 - 223 .\r\n* فهرست كتابخانهء دانشگاه تهران ، ج 2 ، ص 443 - 444 .\r\n( 2 ) -  Pietro della valle \r\n","page_name":" 381 ","page_number":399},
  {"content":"\r\n\r\nنوشت » .\r\nگويا آن فرهنگ « سهل و مختصر » كه سرورى در ايران نوشته بود همان باشد كه حاجى خليفه هم آن را ديده و با عنوان « الوجيز لغت سرورى عجم » در ذيل عنوان علم اللغه از آن ياد كرده و گفته است كه به ترتيب حروف مرتب شده . البته مراد او از « وجيز » همين معنى مختصر است كه در گفتار نصرآبادى مىبينيم اما سخن نصر - آبادى در اينكه نسخهء كوتاه لغت سرورى در ايران و پيش از تهيهء نسخهء مفصل مجمع الفرس در هند ، فراهم آمده درست نيست بلكه سرورى در هند نسخه‌يى تنظيم نكرد مگر آنكه شايد كتاب خود را با افزودن بعضى يادداشتها تكميل كرده و نسخهء مشروحترى فراهم آورده باشد . وى در مقدمهء مجمع الفرس گويد كه بعد از تفحص در آثار شاعران قديم و يارى جستن از شانزده فرهنگ پارسى كه پيش از او تأليف شده بود بسال 1008 كتاب خود را بنام شاه عباس تدوين كرد .\r\nاين فرهنگ يك ديباچه و بيست و چهار باب بشمار حرفهاى الفباى فارسى ، و خاتمه‌يى دارد و در آن لغتهاى عربى و واژه‌هاى سادهء فارسى ذكر نشده است ، و براى روشن كردن معناى بسيارى از لغتها بشعر شاعران استشهاد گرديده و نيز تلفظ هر كلمه‌يى بشيوهء لغت‌نويسان با دادن يك كلمهء هم‌وزن مشهور معين شده است .\r\nبعد از آنكه فرهنگ جهانگيرى و شامل اللغهء قراحصارى كه از فارسى بتركى است ، و فرهنگ تحفة السعادهء ملا محمود بن شيخ ضياء الدين در ايران بدست سرورى رسيد ، نسخهء ديگرى از فرهنگ خود فراهم آورد يعنى همان مجمع الفرس را در تحرير جديد مشروحتر و كاملتر ساخت و شايد مقصود نصرآبادى از آن نسخهء « سهل و مختصر » همان نسخه يا تحرير نخستين از مجمع الفرس باشد و اين ظاهرا همان « الوجيز لغت سرورى عجم » است كه كاتب چلبى ذكر كرده و گفته بنام شاه عباس است . كتاب مجمع الفرس در تهران بطبع رسيد .\r\nسرورى تحرير سومى از مجمع الفرس دارد كه آن را « خلاصة المجمع » ناميده و بنام اعتماد الدوله حاتم بيك وزير شاه عباس پرداخته است . اين اختصار را\r\n\r\n","description":"","footnote":"","page_name":" 382 ","page_number":400},
  {"content":"\r\n\r\nسرورى بدان قصد انجام داد كه نسخه بردارى از فرهنگ خود را آسانتر كند . وى در مقدمهء اين نسخهء كوتاه شده گفته است : « بندهء مذنب جانى سرورى كاشانى چون از تأليف مجمع الفرس باز پرداخت ديد كه بعضى از ياران بواسطهء اينكه ايجاز در كلام مطلوبست يا به جهت آنكه در اجرت كاتب تخفيفى شود ، در نوشتن آن ابيات استشهاد و اعراب كه صحت لغت بدان منوط و مربوطست ، حذف مىكنند و چهرهء شاهد اين نسخه را از حلى ربط عاطل مىسازند . بنابر تمهيد اين مقدمات بخاطر اين ضعيف رسيد كه با تصحيح حروف . . . خلاصه‌يى بنويسم و مجملى مرقوم گردانم از آن نسخه كه مؤلف است از شانزده كتاب . . . تا جمعى كه معانى آن لغات را مفصل و لغات را مستشهد خواهند بمجمع الفرس رجوع فرمايند و بعضى كه مجمل و محذوف الاستشهاد خواهند به اين خلاصه توجه كنند و زبان قلم را از انتخاب و قلم زبان را از اعتراض قاصر و كوتاه سازند و اين نسخه را به خلاصة - المجمع موسوم ساختم . . . » « 1 » .\r\nنام سرورى را در شمار شاعران عهد او نيز مىبينيم . سخنانى كه ازو نقل شده چندان نيست ولى استوارست ، و از آنهاست « 2 » :\r\n بصحراى غمت منزل گرفتم * چو صحرا كوه غم در دل گرفتم\r\nدم رفتن بدستى دامن جان * بدستى دامن قاتل گرفتم \r\n*\r\n رويش چو به زير زلف ديدم * گفتم صبحى نهفته در شام\r\nيا صيادان چشم مستش * خورشيد فگنده‌اند در دام \r\n\r\n\r\n","description":"","footnote":"\r\n( 1 ) - نقل از فهرست مدرسهء عالى سپهسالار ، ج 2 ، ص 222 - 223 . نسخه‌يى كه ضياء - الدين حدائق ( ابن يوسف ) شيرازى ديده بود در كتابخانهء حاجى محتشم السلطنه اسفند - يارى ( رئيس پيشين مجلس شوراى ملى ايران كه اينك چندساليست درگذشته ) محفوظ و بسال 1018 ه كتابت شده بود ، يعنى در حيات سرورى و سالها پيش از سفرش بهند .\r\n( 2 ) - نقل از تذكرهء نصرآبادى ، ص 291 .\r\n","page_name":" 383 ","page_number":401},
  {"content":"\r\n\r\n*\r\n بىدست طلب بدامن پير زدن * كس را نشود مقام عرفان مسكن\r\nچون رشته كه نگشود رهش تا ننهاد * سر در قدم راست روى چون سوزن \r\n*\r\n دلا بصدق امانت گزين كه تا يا بى * امان ز حيلهء آن گوژپشت بىسروبن\r\nچو خامه باش كه نگرفته مىكند هردم * كنار صفحه پر از گوهر خوشاب سخن\r\nنه چون دوات كه بسيار گيرد و كم‌كم * همىدهد اگرش نى كنند در ناخن \r\n\r\n9 ) برهان قاطع\r\nلغت‌نامهء بسيار مشهوريست از محمد حسين بن خلف تبريزى متخلص به « برهان » كه از مؤلفان و شاعران سدهء يازدهم هجرى ساكن هندوستان بود و كتاب خود را بنام سلطان عبد اللّه ( 1035 - 1083 ه ) از قطب شاهيان گلكنده درآورد . اين سلسله از جملهء چند سلسلهء پادشاهان هندوستانست كه پس از تجزيهء ممالك تغلقيه در آن سامان پيدا شده و بيشتر آنان ناشران ادب فارسى بوده‌اند .\r\nبرهان كتاب برهان قاطع را با استفاده از فرهنگ جهانگيرى ، فرهنگ سرورى ، سرمهء سليمانى و صحاح الادويهء حسين انصارى با حذف شواهد و مكررات و افزايش پاره‌يى واژه‌ها و استعاره‌ها و تركيبهاى لغوى فراهم آورد و كار اصلى او در تأليف همين تهذيب و تنظيم و فراهم آوردن همهء واژه‌هاى آن كتابهاى اصلى در يك كتابست و او حتى مقدمهء كتاب خود را كه در بيان بعضى از قاعده‌هاى دستور فارسى است از كتاب فرهنگ جهانگيرى « بوجه تلخيص » اقتباس نموده است . با اين حال تأليف او در شهرت از همهء كتابهاى مأخذش در گذشته و بعد از تأليف از جملهء مرجعهاى اساسى در لغت فارسى شده است .\r\nپيداست كه در برهان قاطع واژه‌هاى فارسى و تركى يا عربى كه فارسى - زبانان به كار برده‌اند يك جا فراهم آمده و در كنار هم قرار گرفته‌اند و برهان مانند جمال - الدين حسين اينجو آنها را از يكديگر جدا نكرد و يا مانند سرورى بگرد آوردن واژه‌هاى فارسى اكتفا ننمود و با توجه بكيفيت تأليف بعضى از فرهنگها كه ياد\r\n\r\n","description":"","footnote":"","page_name":" 384 ","page_number":402},
  {"content":"\r\n\r\nكرده‌ايم ، روشن مىشود كه برهان در اين كار هم مبتكر نبود .\r\nبرهان قاطع در بيست و نه « گفتار » و هر گفتارى در چند « بيان » است و مقدّمهء آن درنه « فائده » تنظيم شده كه در آنها به زبان درى و پهلوى و فارسى ، و حرفهاى تهجّى ، و دال و ذال فارسى ، و تبديل حرفهاى فارسى به يكديگر ، و ضميرها ، و برخى فرنهادهاى دستورى و انشائى ديگر پرداخته و در اين راه قسمتهايى از مقدمهء فرهنگ جهانگيرى را كه در دوازده آيين تنظيم شده محلّ استفاده قرار داده است . تأليف برهان قاطع بسال 1062 پايان يافته و برهان ماده تاريخ زيرين را بدين مناسبت سروده است :\r\n چو برهان از سر توفيق يزدان * مر اين مجموعه را گرديد جامع\r\nپى تاريخ اتمامش قضا گفت : * كتاب نافع برهان قاطع \r\nنقصهاى فرهنگ برهان قاطع بسبب شهرت بسيارى كه حاصل كرد ، محل اعتناء پارسىشناسان بعد شد و در نتيجه كتابهايى به صورت تعليق بر آن ترتيب يافت خواه در راه تكميل كردن آن و خواه در ذكر اشتباههايى كه در آن راه يافته است . ازينگونه كتابهاست « قاطع برهان » و « ساطع برهان » و « رافع هذيان » و جز آنها . ترجمه‌يى تركى نيز از برهان شده است بنام « تبيان نافع » بدست سيّد احمد عاصم عنتابى از پارسىشناسان آغاز سدهء سيزدهم روم « 1 » .\r\nبرهان قاطع چندين بار در هند و ايران چاپ شد . از چاپهاى مهم آن يكى چاپ كلكته بسال 1233 ه ( 1817 ميلادى ) است با مقدمه‌يى مشروح و افزودن تكمله‌يى بر آن از 3717 واژه و تركيب فارسى كه از نظر « برهان » ساقط شده بود و اين مجموعهء جديد « ملحقات برهان قاطع » نام دارد . چاپ كاملتر و بهتر برهان قاطع كار مشهور دوست فاضل فقيدم دكتر محمّد معين است كه با مقدمه‌يى جامع و با حواشى بسيار در شرح ريشهء واژه‌ها و تصحيح خطاهاى صاحب برهان قاطع و افزودن بسيارى از لغت‌ها در حاشيه و دادن معادل واژه‌هاى فارسى در ساير زبانها\r\n\r\n\r\n","description":"","footnote":"\r\n( 1 ) - دانشمندان آذربايجان ، محمد على تربيت ، تهران 1314 ، ص 68 - 69 .\r\n","page_name":" 385 ","page_number":403},
  {"content":"\r\n\r\nو لهجه‌هاى ايرانى در چهار مجلد ( از سال 1331 تا 1335 خورشيدى و چندبار پس از آن تاريخ ) در تهران بطبع رسيد چنان كه بايد آن را تأليف پر ارج تازه‌يى در لغت فارسى شمرد كه بمراتب بر آنچه برهان بن خلف فراهم آورده بود برترى دارد . آمرزش خداى بر او باد .\r\n\r\n10 ) كشف اللغات و الاصطلاحات\r\nاز جملهء كتابهاى نادر لغت درين دوره است كه اختصاص بشرح واژه‌ها و اصطلاحهايى دارد كه در دستهء معينى از اثرهاى ادبى يعنى در كتابهاى اهل تصوّف و عرفان به كار رفته و طبعا لغتهايى از اصل فارسى و عربى باهم در آن گردآمده است . گردآورندهء اين لغت‌نامه عبد الرّحيم فرزند احمد سوربهارى از ناحيهء بهار هندوستانست . وى كه خود از مشايخ تصوف بود ، در مقدمهء كتاب حكايت مىكند كه بسيارى از هم طريقتان از وى دربارهء معنى واژه‌ها و اصطلاحهايى كه ميان آنان متداول بود پرسشهايى مىكردند و او بتدريج پاسخهاى خود را بدان پرسشها مىنوشت . در همان حال هم پسر او شيخ شهاب كه ديوان قاسم انوار را مىخواند از كثرت واژه‌هاى عربى آن به زحمت افتاده بود و او در جست‌وجوى معناى آنها به چند كتاب لغت فارسى و عربى مراجعه كرد و معنى دلخواه را در آنها نيافت . پس همّت بتأليف كتاب كشف اللغات و الاصطلاحات گماشت و با مراجعه به چند كتاب لغت و بعضى از كتابهاى اهل تصوف كتاب خود را بسال 1060 ه تأليف كرد . حاجى خليفه « 1 » صاحب اين كتاب را شيخ عبد الرحيم بن شيخ احمد مشهور به سوربهارى معرفى كرده است .\r\n\r\n11 ) لطائف اللغات\r\nفرهنگيست از واژه‌هاى مثنوى كه عبد اللطيف پسر عبد اللّه عبّاسى از اديبان اواخر قرن يازدهم هجرى ترتيب داد و او همانست كه بعد از ويراستارى چند سالهء مثنوى نسخه‌يى از آن بنام « نسخهء ناسخه » فراهم آورد و مقدمه‌يى باسم « مرآة المثنوى » بر آن افزود و شرحى از مثنوى موسوم به ( لطائف -\r\n\r\n\r\n","description":"","footnote":"\r\n( 1 ) - كشف الظنون ستون 1494 ؛ و نيز بنگريد بفهرست بلوشه ج 2 ص 202 و فهرست ريو ، ص 495 .\r\n","page_name":" 386 ","page_number":404},
  {"content":"\r\n\r\nالمعنوى » تأليف نمود . كتاب لطائف اللغات بسال 1877 ميلادى در هند بطبع رسيد « 1 » .\r\n\r\n12 ) مفتاح المعضلات\r\nهم يكى ازين قبيل لغت‌نامه‌هاست كه براى دريافتن واژه - هاى دشوار فارسى و تازى در يك اثر معين ادبى فراهم آمده . مؤلف آن شيخ برهان سيكرى وال « 2 » از معاصران جلال الدين اكبر ( 963 - 1014 ه ) است و او اين كتاب را « در فراهم آوردن الفاظ مغلقهء مكتوبات » شيخ ابو الفضل بن مبارك وزير و منشى معروف ( م 1011 ه ) تأليف كرد و چون در ديباچه ابو الفضل علّامى را با دعاى « نور اللّه مرقده » ياد كرده پس تأليف كتاب بعد از كشته شدن آن منشى فاضل بوده است . « 3 »\r\nدربارهء بخشهايى از منشآت ابو الفضل فرهنگهاى ديگرى نيز ترتيب يافته است « 4 » .\r\n\r\n13 ) فرهنگ رشيدى\r\nكه از جملهء چند فرهنگ فارسى معروفست اثريست از سيّد عبد الرّشيد تتوى پسر سيد عبد الغفور حسينى مدنى تتوى . منشاء او شهر تتهه ( - تته ) از شهرهاى ناحيهء سند در پاكستان امروزى و اصلش از سادات مدينه و خود باشندهء هند در عهد پادشاهى شاهجهان ( 1037 - 1068 ه ) و در شمار دانشمندان و بزرگان معروف عهد خويش بود . وى همانست كه كتاب منتخب اللغات شاهجهانى را بسال 1046 هجرى بنام شاهجهان پرداخت و اين لغت‌نامهء فارسى را هجده سال پس از آن بسال 1064 ه باز بنام همان پادشاه درآورد . بعد ازين تاريخ تنها اطلاعى كه ازو در دستست يافتن ماده تاريخ جلوس اورنگ زيب عالمگير ( 1068 - 1118 ه ) است در آيهء  أَطِيعُوا اللَّهَ وَ أَطِيعُوا الرَّسُولَ . . . *  الآية ، و بنابر اين تا سال 1068 زنده بود و پس از آن خبرى از او در دست نيست .\r\n\r\n\r\n","description":"","footnote":"\r\n( 1 ) - بنگريد به همين كتاب ، ج 3 ، چاپ دوم ، تهران 1353 ص 466 ؛ و ضميمهء فهرست ريو ، ص 119 ؛ و فهرست مدرسهء عالى سپهسالار ، ج 2 ، ص 227 ؛ و فهرست كتابخانهء مجلس شوراى ملى ايران ، ج 3 ص 107 .\r\n( 2 ) -  Sikrival  .\r\n( 3 ) - فهرست نسخه‌هاى خطى فارسى در كتابخانهء ملى پاريس ، بلوشه ، ج 2 ، ص 204 - 205 .\r\n( 4 ) - ضميمهء فهرست ريو ، ص 118 .\r\n","page_name":" 387 ","page_number":405},
  {"content":"\r\n\r\nفرهنگ او ، چنان كه خود در ديباچهء آن گفته ، جمع ميان دو فرهنگ معروف پيش ازو يعنى فرهنگ جهانگيرى و فرهنگ سرورى است با مقدمه‌يى كه مأخوذست از فرهنگ جهانگيرى و تلخيصى از آن . رشيدى بسيارى از استشهادهاى صاحبان دو فرهنگ مذكور را باشعار پارسى در توضيح معنى لغتها زائد دانسته و نيز بيان معناى دسته‌يى از واژه‌ها را كه در آنهاست ناقص و غير وافى به مقصود شمرده و همچنين آوردن يك لغت را در چند مورد ، به علت تغييرهاى جزئى در تلفظ يا نگارش و اين گونه چيزها كارى ناصواب خوانده است . كار رشيدى در تأليف اين فرهنگ تا حدّى ماننده است با كار محمد حسين برهان در تدوين برهان قاطع .\r\nاين كتاب در بيست و چهار باب است و در پايان هر فصل از هر باب استعاره‌هايى كه بواژه‌هاى آن فصل مربوطست ذكر شده . فرهنگ رشيدى را در هند و ايران چاپ كرده‌اند .\r\n\r\n14 ) چراغ هدايت\r\nفرهنگى است در توضيح واژه‌هاى دشوار اشعار . مؤلف آن سراج الدين على « 1 » متخلص به « آرزو » يكى از شاعران پارسىسرا و هندىگوى بود كه بسال 1101 ه در اكبرآباد هند متولّد شد . نسبش بشيخ كمال الدين يكى از اعقاب نصير الدين چراغ دهلى مىرسيد و او بعد از كسب مقدمات در سال 1132 ه بدهلى رفت و نام آورانى چون مؤتمن الدّوله اسحق خان و پسرش نجم - الدوله مقدم وى را بزرگ داشتند و بعد از چند سال از دهلى بلكنهو هجرت نمود و در آنجا بسال 1169 ه درگذشت . وى در سال 1164 تذكره‌يى بنام مجمع النفائس تأليف نمود . اثر مهمش فرهنگيست بنام « سراج اللغة » كه در آن واژه‌هاى دشوار شاعران پيشين را كه در فرهنگ جهانگيرى و سرورى و برهان قاطع نيامده ،\r\n\r\n\r\n","description":"","footnote":"\r\n( 1 ) - دربارهء سراج الدين عليخان آرزو بنگريد بخزانهء عامره ، و بتذكرهء نتايج الافكار ، بمبئى 1336 ، ص 79 - 82 ؛ و به :\r\n Garcin de Tassy , Litterature Hindoui , Vol . 1 , p . 69 ; Rieu Cat , of Pers . Mss . p . 501 - 502 \r\n","page_name":" 388 ","page_number":406},
  {"content":"\r\n\r\nتوضيح داد ، و آن را بسال 1147 ه بپايان برد . آرزو در آن كتاب واژه‌ها را بر دو دسته كرد : دستهء نخستين واژه‌هاى دشوارى كه پارسىگويان هند به كار نمىبردند ، و دستهء دوم واژه‌ها و تركيبهايى كه در هند درست به كار نمىرفته است . در كتاب چراغ هدايت اين هردو دسته از واژه‌ها به ترتيب الفبايى منظم شد . اين كتاب در حاشيهء غياث اللغات بسال 1874 ميلادى در هند چاپ شد . از اثرهاى ديگر سراج الدين على خان كتاب تنبيه الغافلين در نقد او بر سخن حزين لاهيجى ، و شرحى بر اسكندر - نامهء نظاميست كه يك بار در حاشيهء اسكندرنامهء نظامى چاپ بمبئى ( 1277 ه ) بطبع رسيد .\r\n\r\n15 ) چهار عنصر دانش\r\nفرهنگ مشروحيست از واژه‌هاى فارسى و عربى تأليف امان اللّه حسينى متخلص به « امانى » و مخاطب به « خانه‌زاد خان فيروز جنگ » پسر مهابتخان زمانه بيگ مخاطب به « خان خانان سپهسالار » پسر مير محمد غيور كابلى .\r\nوى چنان كه گفته خواهد شد ، از رجال معروف دوران نور الدين جهانگير ( 1014 - 1037 ه ) و شهاب الدين شاه جهان ( 1037 - 1068 ه ) بود و شغلهاى بزرگ از قبيل حكومت كابل بر عهده داشت و در دوران شاهجهان لقب « خان زمان » بر عنوانهايش افزوده شد . مرگش بسال 1046 اتفاق افتاد . از وى ديوان شعر و مجموعه‌يى بنام گنج باد آورد و يك كتاب در تاريخ و كتابى بنام « امّ العلاج » در پزشكى باقى ماند « 1 » .\r\nاز اوست :\r\n بر دور جام ما بنويسند نام ما * تا نام ما بدَور بماند ز جام ما\r\nدوران اگر بكام نگرديد گومگرد * اين بس كه دَور جام بگردد بكام ما \r\nامانى چهار عنصر دانش را بنام جهانگير و بفرمان او نوشت و در آن بيشتر واژه‌هاى\r\n\r\n\r\n","description":"","footnote":"\r\n( 1 ) - دربارهء پدرش مهابتخان و خود او بنگريد به مآثر الامراى مير عبد الرزاق صمصام - الدوله شاهنواز خان خوافى و به بهارستان سخن هم ازو ، چاپ مدراس 1958 ميلادى ، ص 485 - 487 ؛ و به تذكرهء نتايج الافكار مولانا محمد قدرت اللّه گوپاموى هندى ، ص 46 - 47 ؛ و بفهرست نسخه‌هاى خطى فارسى در كتابخانهء موزهء بريتانيا ، ج 2 ، ص 509 - 510 .\r\n","page_name":" 389 ","page_number":407},
  {"content":"\r\n\r\nفارسى و عربى را كه محل حاجت فارسى خوانان بود ، فراهم آورد . مقدمهء اين كتاب هم مانند بسيارى ديگر از فرهنگها كه بعد از فرهنگ جهانگيرى سمت تأليف يافته از آن كتاب با تغيير اندك نقل شده است و متن كتاب در چهار بخش ، هريك بنام « عنصر » ترتيب يافته . عنصر نخستين لغت‌نامه‌يى عربى است كه لغتهاى آن از قاموس ، صراح ، كنز اللغات ، كشف اللغات و جز آنها گرفته شده . عنصر دوم شامل واژه - هاى فارسى است . عنصر سوم تركيبهاى مجازى و استعارى و لغتهاى زند و پازند و عنصر چهارم اصطلاحهاى پزشكيست .\r\n\r\n16 ) بحر الفضائل\r\nفرهنگيست فارسى شامل لغتهاى فارسى و تازى . مؤلف آن محمّد بدر خزانهء بلخى پسر قوام پسر رستم پسر احمد پسر محمود بدر خزانهء بلخى ( سدهء يازدهم هجرى ) است . وى در مقدمهء اين لغت‌نامه گويد كه مقصودش از تأليف اين كتاب توضيح واژه‌هاى دشوار پارسى و تازيست كه در اثرهاى شاعران و نثر نويسان فارسى به كار رفته و به همين سبب در تدوين اين لغت‌نامه به بسيارى از اثرهاى شاعران و نويسندگان پارسى مراجعه كرده از قبيل ديوان رودكى و عنصرى و عمعق بخارى و خاقانى و انورى و نظامى و سعدى ، و شرف الدين شفروه و امير خسرو دهلوى و كليله و دمنه و ديوان ظهير فاريابى ، بعضى از ترسّل‌ها ، رساله‌هايى در اصطلاحهاى صوفيان ، و جز آنها . چند لغت‌نامهء عربى نيز در شمار مأخذهاى او بود مانند تاج المصادر ابو جعفر مقرى بيهقى ( م 544 ه ) « 1 » و كتاب الصّحاح جوهرى فارابى ( م 398 ه ) « 2 » و مقدمة الادب جار اللّه زمخشرى ( م 538 ه ) « 3 » و المغرب فى لغة - الفقه از امام ابو الفتح مطرّزى خوارزمى ( م 610 ) « 4 » و السّامى فى الاسامى تأليف ابو الفضل احمد بن محمد ميدانى نيشابورى ( م 518 ه ) « 5 » و چند لغت‌نامهء ديگر تازى .\r\n\r\n\r\n","description":"","footnote":"\r\n( 1 ) - بنگريد به همين كتاب ج 2 ، چاپ پنجم ، ص 320 - 321 .\r\n( 2 ) - ايضا همين كتاب ، ج 1 ، چاپ پنجم ، 1356 خورشيدى ص 354 .\r\n( 3 ) - ايضا همين كتاب ، ج 2 ، ص 320 .\r\n( 4 ) - ايضا همين كتاب ، ج 2 ، ص 321 .\r\n( 5 ) - ايضا همان جلد ، ص 318 .\r\n","page_name":" 390 ","page_number":408},
  {"content":"\r\n\r\nگذشته ازين چند كتاب در تفسير قرآن نيز مورد مراجعهء محمّد بدر خزانه بوده است و بدين ترتيب ملاحظه مىشود كه بحر الفضائل بسبب كثرت منابع كتابى بزرگ شده كه مؤلف آن را به دو قسم كه هريك جلدى جداگانه است منقسم ساخته ولى از ذكر شاهد براى هر لغتى خوددارى نموده و حتى در توضيح دادن واژه‌ها نيز باختصار كوشيده و ضعف خود را در شناخت فارسى ازين راه آشكار ساخته است « 1 » . محمد بدر خزانه شرحى بر مخزن الاسرار نظامى گنجه‌يى نيز نوشته و آن را بسال 1091 ه باتمام رسانيده است .\r\n\r\nلغتنامه‌هاى فارسى بتركى\r\nمقصود ازين دسته از لغت‌نامه‌ها آنهاست كه از فارسى بتركى و يا از تركى به فارسى است . تأليف اين گونه فرهنگ - ها در قرن نهم هجرى در روم رواج داشت و اين بسبب نشر روزافزون زبان پارسى بود در ظل توجه و علاقهء سلاطين عثمانى و بزرگانى كه در خدمت آنان بودند . پيش ازين « 2 » بفرهنگهاى معروفى كه حليمى در سدهء نهم و رستم مولوى در آغاز سدهء دهم در اين زمينه تأليف كرده‌اند اشاره‌يى نمودم و نيز گفتم كه « كوشش لغت‌نويسان ترك زبان پارسىدان در تأليف لغت‌نامه‌هاى پارسى بتركى و حتى گاه ترتيب منظومه‌هايى بدين آهنگ در سدهء دهم امتداد يافت » و اينك بايد بر آن گفتار اين سخن را نيز بيفزايم كه در عهد صفوى ايران جولانگاه بسيار مساعدى براى زبان تركى شده بود و از اين روى مىبينيم كه از سدهء دهم ببعد تأليف لغت‌نامه‌هاى فارسى تركى منحصر بسرزمين روم نبود بلكه در ايران و فرارود ( ماوراء النهر ) نيز چند كتاب درين راه بوجود آمد .\r\n\r\n[ شامل اللغة 
  ]\r\nبعد از لغت‌نامه‌هاى مشهورى كه در مجلد پيشين نام برده‌ام ، از كتابهاى قابل ذكر يكى كتاب شامل اللغة است به فارسى تأليف حسن بن حسين قراحصارى . وى درين\r\n\r\n\r\n","description":"","footnote":"\r\n( 1 ) - دربارهء او بنگريد بفهرست بلوشه ، ج 2 ، ص 186 - 187 ؛ و بضميمهء فهرست ريو ، ص 157 .\r\n( 2 ) - همين كتاب ، ج 4 ، ص 113 - 114 .\r\n","page_name":" 391 ","page_number":409},
  {"content":"\r\n\r\nكتاب واژه‌هاى پارسى را باعتبار حرفهاى آخر آنها بنظم الفبائى درآورد و آنها را بشمارهء حرفها به باب و سپس به « نوع » تقسيم نموده و براى هريك مترادفى يا توضيحى بتركى آورده و كتاب خود را بنام سلطان با يزيد عثمانى ( 887 - 918 ه ) پرداخته است . اين كتاب يكى از مأخذهاى كتاب نعمة اللّه است كه بعد ازين شناخته خواهد شد ، و نيز سرورى از آن در تحرير مجدّد فرهنگ خود استفاده كرد . « 1 »\r\n\r\n[ دقائق الحقائق 
  ]\r\nكتاب مشهور ديگرى از سدهء دهم در لغت فارسى بتركى داريم بنام دقائق الحقائق تأليف احمد بن سليمان معروف به ابن كمال پاشا ( م 940 ه ) كه نام او و اثرهايش خاصه كتاب نگارستان را در ذيل نام نويسندگان پارسى اين عهد خواهيم ديد . ابن - كمال پاشا كوشيده است تا در « دقائق الحقائق » واژه‌هاى همسان و مترادف ( مثل :\r\nبزرگ و بزرگوار ، سترك و كلان ؛ و مانند : خاشاك و خاشه ، خس و خسك ) را برگزيند و معناى هريك را شرح دهد . در حقيقت بايد گفت اين لغت‌نامه كه اصلا به ترتيب الفبايى تنظيم نشده بيشتر بنحوهء استعمال واژه‌ها در ادب فارسى توجه داشته تا ببيان معناى هرواژه ، و نظم دادن آنها به صورت لغت‌نامهء عادى ؛ و به همين سبب احمد بن خضر اسكوبى شاعر معروف به علوى آن را بنظم الفبايى حرفهاى اول هرواژه درآورده و لغت‌نامهء منظمى از آن ترتيب داده است .\r\n\r\n[ لغت نعمة اللّه 
  ]\r\nديگر لغت نعمة اللّه است به فارسى تأليف نعمة اللّه بن احمد بن قاضى مبارك رومى كه آن را بسال 947 ه تأليف نمود . نعمة اللّه در مقدمهء اين كتاب گفته كه با استفاده از چند لغت‌نامهء فارسى و انتخاب واژه‌ها از آنها ، اين كتاب را در سه قسمت فراهم آورده است : 1 ) مصادر 2 ) قواعد زبان درى 3 ) اسمهاى جامد و مشتق ؛ و ترتيب حروف را بر قاعدهء لغت‌نامهء اقنوم عجم « 2 » بسه باب مفتوح و مكسور و مضموم نهاد تا حركت اول هر كلمه معلوم باشد و هر لغت را جداگانه توضيح داد و در پايان گفت كه اين لغت‌نامه را « بنام خود اضافت كردم يعنى لغت نعمة اللّه نام نهادم » . حاجى خليفه\r\n\r\n\r\n","description":"","footnote":"\r\n( 1 ) - فهرست ريو ، ج 2 ، ص 513 .\r\n( 2 ) - دربارهء آن بنگريد به همين كتاب ، ج 4 ، ص 116 .\r\n","page_name":" 392 ","page_number":410},
  {"content":"\r\n\r\nاين كتاب را « نعمة اللّه فى لغة الفرس » ناميده است « 1 » . وفات نعمة اللّه رومى بسال 969 ه اتفاق افتاد . ازين لغت‌نامه نسخه‌هاى متعدد در كتابخانها موجودست .\r\n\r\n[ لغت مثلّث 
  ]\r\nديگر لغت مثلّث است از فارسى بتركى تأليف محمّد بن بدر الدّين منشى ( م 1001 ) . درين لغت‌نامه واژه‌هايى ضبط شده كه بيك املاء نوشته مىشود ولى برحسب اصوات بسه گونه تلفظ مىشود . مؤلف آن يعنى محمد بن بدر الدين آق - حصارى صارو خانى بوده و شعر فارسى مىسروده و در شعر « منشى » تخلص مىكرده است . وى دربارهء لغت مثلّث كه در آن با روش ابتكارى خودكار كرده و آن را بسال 991 ه بپايان برده ، مىگويد :\r\n مثلث هست فكر بكر منشى * كسى ديگر نكرد اين شيوه در كار\r\nبود تاريخ تا روز قيامت * بطعن بىحدش مخراش اى يار \r\n\r\n[ جنان الجنان 
  ]\r\nاز تأليفهاى ديگر محمد منشى لغت‌نامه‌ييست فارسى بنام جنان الجنان كه آن را بسال 993 ه تنظيم كرده و دربارهء تاريخ آن گفته است :\r\n بوى تاريخ آيدت فايح * نشر اين روضه را چو طى نكنى \r\nولى اثر اساسى و مهمش تفسير قرآنيست بنام نزيل التنزيل و معروف به تفسير المنشى كه آن را بسال 981 بنام سلطان مراد خان عثمانى تأليف نموده و در پاداش عنوان « مشيخة الحرم النبوى » بوى ارزانى شده و او در مدينه مجاور بود تا درگذشت « 2 » .\r\n« سودى بسنوى » شرح ديوان حافظ را به خواهش همين محمد منشى تأليف نمود .\r\n\r\n[ الفاظ جليّه فى بيان لغات تركيّه 
  ]\r\nديگر الفاظ جليّه فى بيان لغات تركيّه است از خواجه طبيب بخارى نقشبندى شامل لغتهاى تركى شرقى به فارسى و بحثى دربارهء دستور زبان تركى كه بنام ناصر - الدين محمد شاه غازى ( 1131 - 1161 ه ) از خانان فرارود در پنجاه فصل و يك خاتمه تنظيم كرد .\r\n\r\n\r\n","description":"","footnote":"\r\n( 1 ) - كشف الظنون ، ستون 1965 .\r\n( 2 ) - كشف الظنون ، ستون 459 و 1950 . تاريخ وفاتش را حاج خليفه يك بار 1000 ( ستون 459 ) و بار ديگر 1001 نوشت .\r\n","page_name":" 393 ","page_number":411},
  {"content":"\r\n\r\n\r\n[ لغت سنگلاخ 
  ]\r\nديگر لغت سنگلاخ است و آن كتاب مشهوريست در لغت تركى جغتائى كه امير على شيرنوايى ( م 906 ه ) در آثار خود آورده است . مؤلف اين كتاب ميرزا مهدى خان استرابادى ( م بعد از سال 1161 ه ) منشى معروف نادر است كه ذكر احوال و آثار او در شمار نويسندگان و مترسلان در اين دوره خواهد آمد . ميرزا مهدى خان مقدمه‌يى بر اين كتاب بنام « مبانى اللغه » در دستور زبان تركى نوشت كه بدعوى خويش خود آن را استخراج كرده است . اين كتاب براى آگهى از زبان تركى به همان ميزان ارزش دارد كه برهان قاطع براى زبان فارسى و در آن ضمن توضيح واژه‌ها و تركيبهاى تركى از شعر امير على شير شواهد بسيار نقل شده است .\r\nاين كتاب را حكيم باشى محمد بن عبد الصبور خوئى معاصر و ملازم عباس ميرزا - نايب السلطنه با حذف واژه‌هاى مشتق و شواهد و بعضى مكررات ، تلخيص كرده و « خلاصهء عباسى » ناميده و در مقدمهء آن « قواعد و ضوابط لغت تركى » را بيان نموده است . دربارهء توضيح واژه‌هاى تركى جغتائى كه امير على شير در اثرهاى خود آورده كتاب ديگرى بنام « مقاليد تركيه » موجودست كه فتحعلى بن كلبعلى سپانلو بسال 1232 ه تأليف كرده است « 1 » .\r\nتأليف و تدوين لغت‌نامه‌هاى ديگر از فارسى بتركى يا از تركى به فارسى در دورهء مورد مطالعه ، و بعد از آن بنحو بسيار وسيعى در قلمرو دولت عثمانى و به صورت محدودى در آسياى مركزى ادامه داشت ولى از آن ميان بدانچه معرفى شده است بسنده مىكنم .\r\n\r\nدستور زبان فارسى\r\nبه همان ميزان كه ترك زبانان و هندوان بآگهى از لغت فارسى نياز داشتند ، شناختن دستور زبان فارسى نيز براى آنان ناگزيران بود و به همين سبب درين دوره بدنبال عهد پيشين شاهد تأليف كتابهايى درين زمينه هستيم . اين را بايد دانست كه لغت‌نويسان فارسى اين دوران همچنانكه\r\n\r\n\r\n","description":"","footnote":"\r\n( 1 ) - فهرست كتابخانهء مجلس شوراى ملى ، ج 3 ، ص 100 ؛ فهرست كتابخانهء مدرسهء عالى سپهسالار ، ج 2 ، ص 173 - 176 و 268 ؛ فهرست بلوشه ، ج 2 ، ص 220 - 224 .\r\n","page_name":" 394 ","page_number":412},
  {"content":"\r\n\r\nدر صفحه‌هاى گذشته ديديم ، هريك مقدمه‌يى براى لغت‌نامهء خود ترتيب داده و در آن دربارهء تعريف زبان فارسى ( و درى و پهلوى ) و تاريخ و قاعده‌هاى آن سخن گفته‌اند و آنها را فى الواقع بايد در زمرهء نخستين طرحهاى دستور زبان فارسى بشمار آورد . از ميان اين مقدمه‌ها آن‌كه نخستين بار از همه مشروحتر و بهتر تنظيم شد مقدمه‌ييست كه جمال الدين حسين اينجو بر فرهنگ جهانگيرى نگاشت و آن بسبب اشتمال بر بسيارى از فرنهادهاى دستورى بوسيلهء لغت‌نويسان بعدى تقليد و به صورت كوتاه‌شده‌يى در مقدمهء فرهنگهايشان نقل شد . مقدمهء جهانگيرى در دوازده « آيين » است بدين شرح : « آيين اول در بيان اطلاق اسم فارس بر ملك ايران و آنكه در زمان قديم و عهد باستان از كجا تا بكجا را فارس مىناميده‌اند و تعداد زبان فارسى كه چند است و ذكر فصاحت و تفضيل آن بر ديگر زبانها . - آيين دوم در چگونگى زبان فارسى . - آيين سوم در تعداد حروف تهجى كه نزد پارسىزبانان متداول است و بيان تفرقهء حرف دال و ذال منقوطه و تعيين صيغ آن‌كه چند است . - آيين چهارم در ذكر ترتيب اين كتاب كه بر چه سان و چند بابست . - آيين پنجم در بيان تفرقه ميان حروف و علامات هر حرفى . - آيين ششم در بيان تجوّز تبديل هريك از حروف بيست و چهارگانه بحروف ديگر در بعضى از مواضع براى آسانى منشيان و شاعران . - آيين هفتم در بيان ضمائر . - آيين هشتم در ذكر حروف و كلماتى كه به جهت ترتيب و حسن كلام بياورند و آن را در معنى مدخلى نباشد . - آيين نهم در بيان حروف و كلماتى كه باواخر اسماء و افعال به جهت حصول معانى گوناگون در آورند و بدون تركيب افادهء معنى نكند . - آيين دهم در بيان حروف مفرده‌يى كه در اوايل و اواخر كلمات بياورند به جهت دريافت معانى مختلفه . - آيين يازدهم در املاء . - آيين دوازدهم در عقد انامل . »\r\nبدينگونه مىبينيم كه بعضى از مقدمات كار دستورنويسان بدست مؤلفان لغت - نامه‌هاى فارسى انجام شد . قسمتى ديگر را كسانى كه دستورهايى دربارهء انشاء\r\n\r\n","description":"","footnote":"","page_name":" 395 ","page_number":413},
  {"content":"\r\n\r\n« ترسّل » مىنوشتند انجام دادند و همچنانكه پيش ازين گفتم « 1 » قديمترين آنها محمد ميهنى نويسندهء كتاب دستور دبيرى است . بخشى ديگر را نيز كسانى كه دربارهء فرنهادهاى سخنورى فارسى كار مىكردند ( مانند شمس قيس رازى در المعجم ) انجام دادند و اما كار اصلى و اساسى در اين زمينه بهمت پارسىشناسان ترك زبان و هندوان و هندنشينان انجام گرفت همچنانكه گام آغازى و فرجامى را در تدوين فرنهادهاى دستورى زبان تازى ايرانيان برداشتند .\r\nپيشينهء كار پارسىشناسان ياد شده را پيش ازين « 2 » تا پايان سدهء نهم و آغاز سدهء دهم ياد كرده و گفته‌ام كه پس از آن روزگار كوششهايشان در اين راه دنبال شد و دفترهاى تازه‌يى درين زمينه پديد آمد خواه تنها دربارهء دستور فارسى يا فرنهادهاى دستورى و آيين‌هاى سخنورى براى آماده كردن منشيان و نويسندگان .\r\nاز جملهء آن كتابهاست : رسالهء يائيّه از ابن كمال پاشا ( م 940 ه ) صاحب كتاب دقائق الحقائق در لغت و نويسندهء كتاب نگارستان كه پيش ازين نام او را آورده‌ام .\r\n\r\nيائيّه\r\nدر شرح گونه‌هاى « ياء زائد » است كه در آخر واژه‌ها و فعلهاى فارسى مىآيد و كمال پاشا بيست گونه از آنها را يافته و معرّفى نموده است و از شاعران پيشين بيتهايى برسم استشهاد آورده . چنان كه مىبينيد اين كمال پاشا درين رساله هم مانند كتاب دقائق الحقائق بيشتر بنحوهء استعمال واژه‌ها در متنهاى ادبى كار داشته است تا بتدوين كتابى مستقل در دستور زبان فارسى « 3 » .\r\n\r\n[ التحفة الهادية 
  ]\r\nيكى ديگر از تركان عثمانى ، محمد بن حاجى الياس ( سدهء دهم هجرى ) دفترى به فارسى براى آموزش بنيادهاى دستورى فارسى بكودكان نوآموز نوشته است بنام التّحفة الهاديه يا « دانستن » ، از آنروى كه با اين واژه آغاز شده است . ده\r\n\r\n\r\n","description":"","footnote":"\r\n( 1 ) - همين كتاب ج 4 ، ص 115 .\r\n( 2 ) - ايضا ، ص 115 - 116 .\r\n( 3 ) - نسخه‌يى از آن در كتابخانهء مدرسهء عالى سپهسالار موجود است . فهرست آن كتابخانه ، ج 2 ، ص 399 - 400 .\r\n","page_name":" 396 ","page_number":414},
  {"content":"\r\n\r\nبخش ازين كتاب دربارهء صرف فعل و چهار فصل آن شامل واژه‌هاى دستياب فارسى با گزارش آنها بتركى عثمانيست « 1 » .\r\n\r\n[ جامع القواعد 
  ]\r\nكتاب فارسى ديگرى بنام « جامع القواعد » بسال 1174 ه در دستور زبان فارسى همراه با قاعده‌هاى سخنورى نگاشته شد . نگارندهء آن محمد قلى خان متخلص به - محبّ از پارسىدانان هندنشين همزمان با شاه عالم جلال الدين ( 1173 - 1202 ه ) پادشاه گورگانى هند بود و چنان كه در ديباچهء دفتر خود گفت آن را با بهره برداشتن از كتابهاى استادان پيشين و فراز آمدهاى انديشهء خود نوشته است . اين دفتر در شش « مقاله » فراهم آمده است كه در آنها از حرف و كلمه و جمله ، گونه‌هاى مصدر و چگونگى ساختن فعل گذشته و آينده و تصريف فعلها ، حرفهاى منفصل و فرنهادهايشان ، نحو و اشتقاق و دو باب در عروض و قافيه سخن رفته است . « 2 »\r\nچندين رسالهء با نام و بىنام ديگر در دستور زبان فارسى در سرزمين هند تأليف شده و در دستست كه بعضى از آنها بطبع رسيده و از بعضى ديگر نسخه‌هايى موجودست مانند قانون نصيرى تأليف صفدر على ؛ آمد نامهء بديع اثر سكهرام داس « 3 » ؛ كتابى از نظام الدين احمد كه بسال 1188 تأليف شد ، كتابى كه شيخ عبد الباسط ( زاده در 1099 ه ) در هفده باب تأليف كرد ، كليد الفاظ عجم ؛ تحقيق القوانين ؛ رسالهء « شرح آمدن » در تصريف افعال فارسى و جز آنها كه همگى در هند به قصد آموختن و فراگرفتن زبان فارسى بويژه براى نوآموزان فراهم آمد « 4 » .\r\n\r\n\r\n","description":"","footnote":"\r\n( 1 ) - كشف الظنون ستون 376 ؛ فهرست نسخه‌هاى خطى فارسى در كتابخانهء ملى پاريس ، ج 2 ، ص 167 . نسخهء موجود ازين كتاب در كتابخانهء ملى پاريس بنابر توضيح ادگار بلوشه از آغاز سدهء 17 است بنابرين قاعدة عهد مؤلف آن جديدتر از سدهء دهم هجرى نيست .\r\n( 2 ) - فهرست نسخه‌هاى فارسى كتابخانهء موزهء بريتانيا ، ص 519 - 520 .\r\n( 3 ) - سكهرام داس ولد نيلكنته ابن بهكوتيداس كايته\r\n(  Sukhramdas b . nilkanth b Bhagwatidas Kayath  )\r\n( 4 ) - دربارهء اين دفترها بنگريد به : فهرست نسخه‌هاى فارسى در كتابخانهء موزهء بريتانيا\r\n","page_name":" 397 ","page_number":415},
  {"content":"\r\n\r\n\r\nدانشهاى بلاغى فارسى\r\nچنان كه در شرح دانشهاى بلاغى فارسى در سدهء نهم ديده‌ايم « 1 » در آن قرن معماسازى و تأليف رساله‌هايى در فنّ معمّا رواج بسيار يافت . دنبالهء اين كار بسدهء دهم و پس از آن كشيد و در تذكرهء نصرآبادى كه در اواخر عهد صفوى تأليف شده فصلى دراز بمعماگويان اختصاص يافته كه نام گروهى بزرگ از شاعران دوران مذكور را در آن مىبينيم « 2 » و اين نشانه‌يى از رواج معما در عهد باريك‌انديشى شاعران پارسى گويست .\r\nطبعا بررسى اثرهاى گذشتگان بويژه كتابهاى مشهور معما مثل حلل مطرّز از شرف الدين على يزدى و دستورهاى سه‌گانهء جامى و نوشته‌هاى ديگر دورهء مقدم مثل آثار مير حسين معمايى و سيد شريف معمايى و كمال الدين محمد بدخشى و يوسف بديعى و سيفى بخارايى « 3 » و جز آنان در چنين دوره‌يى رواج بسيار داشت و گذشته ازين چند كتاب هم در همين عهد ، خواه در شرح كارهاى مؤلفان پيشين و خواه باستقلال ، نوشته شد كه هيچيك ارزش خاص تازه‌يى ندارند و اهميت آنها بيشتر در ادامه دادن كار مؤلفان گذشته است .\r\nدر اوايل اين دوره و اواخر عهد تيمورى شاعرى بنام حقيرى كه خود معما ساز بود ، رساله‌يى منظوم در معما پرداخت و آن را بسال 918 ه بپايان برد « 4 » . اين\r\n\r\n\r\n","description":"","footnote":"\r\nج 2 ، ص 520 ، 521 و ضميمهء آن فهرست ص 118 ؛ فهرست نسخه‌هاى خطى فارسى در كتابخانهء ملى پاريس ، بلوشه ، ج 2 ، ص 166 - 167 .\r\n( 1 ) - همين كتاب ، ج 4 ، ص 119 ببعد .\r\n( 2 ) - تذكرهء نصرآبادى ، تهران 1317 ، ص 492 ببعد ( در ذكر الغاز و ساير اشعار مرموزه ) .\r\n( 3 ) - دربارهء آن نوشته‌ها بنگريد به همين كتاب ، ج 4 ، ص 118 ببعد .\r\n( 4 ) - نسخه‌يى ازين منظومه جزو مجموعه‌يى بشمارهء 883 در كتابخانهء مجلس شوراى ملى ايران موجود است . ( فهرست آن كتابخانه ، ج 3 ، ص 132 ) .\r\n","page_name":" 398 ","page_number":416},
  {"content":"\r\n\r\nحقيرى بايد همان باشد كه امير على شير « 1 » و ميرزا محمد طاهر نصرآبادى « 2 » نامش را ملا شهاب الدين و سام ميرزا « 3 » « شهاب معمايى » نوشته‌اند . سام ميرزا گويد كه شهاب معمايى در باب معما رساله‌يى « درسلك نظم آورده است » و ميرزا محمد طاهر گفته است كه « ملا شهاب الدين حقيرى » ماده تاريخى در فوت آصفى ( م 923 ه ) ساخته است ، و همين حقيرى را مولوى محمد مظفّر حسين بهرات نسبت داده است « 4 » و بنابراين اسم كامل او چنين مىشود : ملّا شهاب الدّين بن نظام الدّين هروى متخلّص بحقيرى و چون او در تاريخ مرگ آصفى زنده بود ، پس وفاتش بعد از آن تاريخ يعنى بعد از سال 923 ه اتفاق افتاد .\r\nديگر ازينگونه مؤلفان محمود بن عثمان لامعى برسوى ( م 938 ه ) « 5 » مؤلف « شرح معمّيات اسماء حسنى » است . اين معميات اسماء حسنى مثنوىييست در نود و نه بيت ببحر رمل مسدس در ذكر اسماء حسنى از « اللّه » تا « الصّبور » و چنين آغاز مىشود :\r\n نيست حدّ خامه از حدّ إله * دم زدن ، بايد زبان دارد نگاه « 6 » . \r\nديگر مصطفى بن شعبان سرورى كه معميات جامى را شرح كرد و باز شرحى ديگر از معميات « على كر » كه مختصريست به فارسى در ذكر فرنهادهاى معما ، بسال 955 ترتيب داد « 7 » .\r\n\r\n\r\n","description":"","footnote":"\r\n( 1 ) - مجالس النفائس چاپ تهران ، ص 70 و 239 .\r\n( 2 ) - تذكرهء نصرآبادى ، تهران 1317 ، ص 471 .\r\n( 3 ) - تحفهء سامى ، تهران 1314 ، ص 127 .\r\n( 4 ) - تذكرهء روز روشن ، تهران 1343 ، ص 218 .\r\n( 5 ) - كشف الظنون ، ستون 1035 .\r\n( 6 ) - نسخه‌يى ازين كتاب در كتابخانهء مجلس شوراى ملى است . فهرست آن كتابخانه ، ج 3 ، ص 132 .\r\n( 7 ) - كشف الظنون ، ستون 1742 .\r\n","page_name":" 399 ","page_number":417},
  {"content":"\r\n\r\nضياء الدين اردوبادى متخلص بشفيعى « 1 » شرحى بر معميات مير حسين معمايى نوشته است . قابل ذكر است كه مير حسين معمايى خود هم در شعر شفيعى تخلص مىكرد « 2 » ، و اين مير حسين شفيعى معمايى البته غير از مير حسين بن محمد شيرازى معمايى است .\r\nمحمّد بن على نونداكى ( يا : يونداكى ) « 3 » از اديبان سدهء دهم نيز شرحى بر معميات مير حسين معمايى دارد كه در آن از حلل مطرز شرف الدين على يزدى و منتخب حلل مطرز ، هم از شرف الدين ، و حلية الحلل نور الدين عبد الرحمن جامى ، و از افكار الشريف سيد شريف معمايى ، و « ضابطهء حل معما » ى كمال الدين بدخشى و برخى ديگر از اين گونه دفترها نقلهايى كرد . نسخهء موجود ازين كتاب در كتابخانهء مجلس شوراى . ملى ايران مورخست بتاريخ 974 ه به خط محمد بن سلطان حسين طوسى « 4 » ، و بنابر اين مصنّف كتاب پيش ازين تاريخ و بعد از دوران تأليف معميات مير حسين معمايى ( آغاز قرن دهم ) زنده بود « 5 » . نسخهء ديگر ازين كتاب كه در كتابخانهء\r\n\r\n\r\n","description":"","footnote":"\r\n( 1 ) - در چاپ اول ج 4 از اين كتاب حاضر ص 119 ، اسم مذكور « شفيقى » چاپ شد .\r\nدر طبع اول كشف الظنون هم « شفيقى » است .\r\n( 2 ) - تذكرهء روز روشن ، ص 427 ، و نيز بنگريد بحاشيهء ص 401 ، ج 2 ، از فهرست كتابخانهء دانشگاه تهران تأليف ع . منزوى .\r\n( 3 ) - اين واژه در كشف الظنون ، ستون 1742 ، يونداكى ثبت شده ولى بعضى ( ابن يوسف شيرازى ، فهرست كتابخانهء مجلس شوراى ملى ايران ، ج 3 ، ص 129 ، باستناد نسخهء موجود در آن كتابخانه ) آن كلمه را نونداكى نوشته‌اند . اسم نونداك را در كتابهاى جغرافيايى كه در دسترس داشتم نيافته‌ام ، اين واژه در فرهنگها بمعنى ناگاه ، بغتة ، فورا ثبت شده . نونده ( - نوندك ) نيز بمعنى تازه ، بديع و نوظهور است ولى گمان نمىرود كه صاحب اسم خواسته باشد ازين معنى استفاده‌يى كند .\r\n( 4 ) - فهرست كتابخانهء مجلس شوراى ملى ، ج 3 ، ص 128 .\r\n( 5 ) - در كشف الظنون ( ستون 1743 ) نوشته شده است كه يونداكى اين كتاب را بسلطان عبد العزيز عثمانى ( 1277 - 1293 ه ) اهداء كرد و اين بسيار بعيد به نظر مىرسد و نونداكى مذكور ظاهرا معاصر بود با سلطان سليمان اول ( 926 - 974 ه ) .\r\n","page_name":" 400 ","page_number":418},
  {"content":"\r\n\r\nدانشگاه تهران موجودست بتاريخ 986 ه كتابت شده است « 1 » .\r\nكاتب چلبى ( حاجى خليفه ) در شمار كسانى كه بعد از مير حسين معمايى ( م 904 ه ) كتابهايى خواه به صورت شرح يا باستقلال در باب معما نوشته باشند عبد الوهّاب صابونى و شيخ ابراهيم نيازى و خواجگى بلخى و بعضى ديگر را هم نام مىبرد « 2 » كه يقينا ميانهء آغاز سدهء دهم و 1067 ه ( سال فوت حاجى خليفه ) مىزيسته‌اند .\r\nبا مطالعه در سطرهاى گذشته اين معنى آشكار مىشود كه تأليف كتاب و رساله و نگارش شرح و حاشيه دربارهء معما تا اواخر سدهء دهم ادامه يافت و بعد از آن اگرچه معماگويى از رونق نيفتاد ليكن با وجود كتابهاى مشروحى كه درين باره نوشته شده بود نيازى بتأليف جديد درين راه نبود .\r\nدر علم عروض و قافيه چند كتاب ازين دوره بازمانده است كه هيچگونه تازگى در آنها ديده نمىشود و بيشتر زادهء نياز اهل زمان ببيان كوتاه و ساده‌يى درين دو فن است . از جملهء اينهاست رساله‌يى در قافيه تأليف امير برهان الدين عطاء الله حسينى نيشابورى . وى از تربيت‌شدگان هرات در عهد سلطان حسين بايقرا و مدرس مدرسهء سلطانيه و مدرسهء اخلاصيّه در آن شهر بود و از كتابهايش رساله‌يى در قافيه و كتابى در صنايع شعرى شهرت داشت . در اواخر روزگار خويش از هرات بمشهد انتقال يافت و در آنجا بود تا بسال 929 ه درگذشت « 3 » . وى در مقدمهء كتاب خود در فن قافيه گفته است كه آن را « بعرف شعراى عجم » نوشت و از كتاب ديگر خود بنام « تكميل الصناعه » انتخاب نمود . مطالب كتاب قافيهء او همانست كه در ديگر كتابهاى اين فن ديده مىشود « 4 » .\r\n\r\n\r\n","description":"","footnote":"\r\n( 1 ) - فهرست كتابخانهء دانشگاه تهران ، ج 2 ، ص 403 .\r\n( 2 ) - كشف الظنون ، ستون 1742 .\r\n( 3 ) - حبيب السير ، تهران ، خيام ، ج 4 ، ص 353 .\r\n( 4 ) - نسخه‌يى از آن در كتابخانهء موزهء بريتانيا موجودست . ضميمهء فهرست ريو ، ص 125 .\r\n","page_name":" 401 ","page_number":419},
  {"content":"\r\n\r\nديگر كتابيست در عروض و قافيه موسوم به « جمع مختصر » كه بنام مؤلف آن « عروض و قافيهء وحيدى تبريزى » يا « مختصر وحيدى » نيز خوانده مىشود .\r\nوحيدى تبريزى از شاعران سدهء دهم هجرى بود كه اگرچه تبريزيست ولى چون ديرگاهى در قم سكونت داشت سام ميرزا او را بنام « وحيدى قمى » ياد كرده و گفته است « 1 » كه از جملهء نادره‌گويان قم است و در اواخر عمر بگيلان رفته و همانجا بسال 942 درگذشته است . وى براى تبريز نيز شهرانگيزى ساخت . در خلاصة - الاشعار هم باصل تبريزى او و با شيدنش در قم اشارت رفته و آمده است كه « رساله‌يى در عروض و قافيه نوشته كه در اكثر بلاد عراق و آذربايجان مشهورست » .\r\nوى كتابى در لغت فارسى بنام « مفتاح البدايع » تأليف كرد و ديوان شعرى ازو باز - مانده است « 2 » و ازين كتاب وى نيز نسخه‌هايى يافته مىشود « 3 » .\r\nرساله‌يى ديگر در عروض تأليف مير محمد مؤمن حسينى استرابادى است كه از عالمان دوران شاه تهماسب صفوى ( 930 - 984 ه ) و معلم فرزند او حيدر ميرزا بود و بعد از كشته شدن آن شاهزاده كه اندكى بعد از مرگ پدر اتفاق افتاده بود ، و در زمان پادشاهى شاه اسمعيل دوم ( 984 - 985 ه ) بهندوستان رفت و در دكن به خدمت سلطان ابراهيم قطب شاه ( 957 - 989 ه ) رسيد و بعزت پذيرفته شد و سپس بملازمت جانشينش محمد قلى ( 989 - 1020 ه ) درآمد و بر حرمت و نفوذش افزوده شد و اسكندر بيك تركمان مىنويسد « 4 » كه در سال 1025 ه زنده بود . آذر « 5 » و امين رازى « 6 » او را در شمار شاعران استراباد ذكر كرده و بيتهايى ازو آورده‌اند . رسالهء او در\r\n\r\n\r\n","description":"","footnote":"\r\n( 1 ) - تحفهء سامى ، تهران 1314 ، ص 126 .\r\n( 2 ) - دانشمندان آذربايجان ، مرحوم محمد على تربيت ، تهران 1314 ، ص 393 - 394 .\r\n( 3 ) - در كتابخانهء شخصى مؤلف نسخه‌يى عكسى از اين كتاب موجودست .\r\n( 4 ) - عالم‌آراى عباسى ، تهران 1350 ، ص 146 .\r\n( 5 ) - آتشكده ، تهران ، بتصحيح آقاى دكتر سادات ناصرى ، ص 798 - 799 .\r\n( 6 ) - هفت اقليم ، تهران ، ج 3 ، ص 113 - 115 .\r\n","page_name":" 402 ","page_number":420},
  {"content":"\r\n\r\nعروض يك مقدمه و دو فصل و يك خاتمه دارد . از دو فصل مذكور فصل نخستين بوزنهاى متداول و مطبوع كه اشعار شاعران مشهور بدانهاست اختصاص يافته و فصل دوم بوزن‌هايى كه چنين نيستند « 1 » .\r\nكتابى در شرح همين رسالهء مير محمد مؤمن موجودست بنام « لعل قطبى » .\r\nمؤلف آن محمد مشهور به « نصيراى همدانى » است كه از منشيان و شاعران همزمان مير محمد مؤمن و مانند او از بستگان دربار قطب شاهيان گلكندهء دكن بود و كتاب خود را هم بنام قطب شاه لعل قطبى ناميد . ميرزا محمد طاهر نصرآبادى دربارهء او مىنويسد كه بفنون مختلف خاصه رياضى آشنا و در انشاء « صاحب ثمر » بوده و در « تقرير شعر معانى رنگين » داشت و ديوانى متضمن هزار و يك بيت ازو باز مانده بود و در سال 1030 ه درگذشت « 2 » . از اوست :\r\n نگاه گرم تو روى سخن به من دارد * كه چشم پرسخنت با دلم سخن دارد\r\nبهار مىرود اما ز سبزهء خط تو * زمانه سر خط تعليم صد چمن دارد\r\nچو توتيا كه بكاغذ كنند ، باد صبا * غبار كوى تو بر برگ ياسمن دارد \r\n*\r\n وقتست كه دهقان فلك گردد سست * وز سنبله‌اش حبّه نماند چو نخست\r\nدر چرخ هلال نيست ، گويم به تو راست * يك پره ز چرخهء فلك مانده درست \r\nكتاب لعل قطبى را نصيرا در شرح عروض مير محمد مؤمن و به علت درسى بودن آن فراهم آورد و بسال 1021 ه يعنى دورانى كه هنوز مير محمد مؤمن زنده بود ، بپايان برد و در آن گذشته از شرح مطالب محمد مؤمن مطلبهاى تازه‌يى از خود افزود كه مدعيست جاى ديگر نتوان يافت « 3 » .\r\n\r\n\r\n","description":"","footnote":"\r\n( 1 ) - نسخه‌يى ازين رساله در كتابخانهء مدرسهء عالى سپهسالار موجودست . ( فهرست آن كتابخانه ، ج 2 ، ص 442 - 443 ) .\r\n( 2 ) - تذكرهء نصرآبادى ، تهران 1317 ، ص 166 - 167 .\r\n( 3 ) - نسخه‌يى ازين كتاب در مدرسهء عالى سپهسالار موجودست ( فهرست آن كتابخانه ، ج 2 ، ص 443 ) .\r\n","page_name":" 403 ","page_number":421},
  {"content":"\r\n\r\nكتاب ديگر در اين گونه مطالب دستور الشّعرا در عروض و قافيه و بديع و سرقات شعريست تأليف محمد مازندرانى متخلص به « امانى » در يك مقدمه ، سه مقاله و خاتمه . مقدمه در تعريف شعر و شاعر ، مقالهء اول در علم عروض ، مقالهء دوم در علم قوافى ، مقالهء سوم در صنايع و بدايع شعرى و خاتمه دربارهء سرقات شعرى است « 1 » . مؤلف اين كتاب در سدهء يازدهم مىزيسته و تاريخ مرگش را 1061 ه نوشته‌اند « 2 » .\r\nكتاب معتبر ديگرى بنام « مطلع » تأليف رضى الدين محمد بن محمد شفيع از مستوفيان خاصهء دوران شاه عباس دوم ( 1052 - 1077 ه ) در دستست كه بسال 1063 ه تأليف شد . در مقدمهء كتاب كه با نثرى استوار و منشيانه نگارش يافته ، مؤلف آن را بخليفه سلطان وزير فاضل شاه عباس ثانى « 3 » تقديم داشته است ، و در اول كتاب گفته كه آن را در دو « مصراع » پرداخته : « مصراع اول متضمن شرح عروض و قوافى ، مصراع ثانى محتوى بر صنايع شعرى بر وجهى وافى . مصراع اول شامل چهار « ركن » و هر ركن محتوى سه « حرف » است . ركن اول در تعريف شعر و تفصيل اقسام اشعار و حدّ عروض و وزن و تعداد اسباب و اوتاد و شرح حروف و حركات .\r\nركن دوم در حد تقطيع و بيان ازاحيف و تعداد فروعى كه از استعمال ازاحيف متولد گردند . ركن سيّم در شرح بحورى كه از تركيب اركان منبعث گردند و ثبت دواير و فكّ بحور و تفصيل بحور اصلى و فرعى . ركن چهارم از مصراع اول در علم قوافى . - مصراع ثانى در صنايع و بدايع شعرى در چهار ركن : ركن\r\n\r\n\r\n","description":"","footnote":"\r\n( 1 ) - ازين كتاب نسخه‌هايى در كتابخانهء آستانهء قدس رضوى ( فهرست آن كتابخانه ، ج 3 ، ص 172 ) و مجلس شوراى ملى ( فهرست ، ج 3 ، ص 126 ) و كتابخانهء دانشگاه تهران ( فهرست ، ج 2 ، ص 387 ) موجودست .\r\n( 2 ) - ترجمهء ج 4 تاريخ ادبيات ايران ، ادوارد برون ، تهران 1316 ص 167 و 172 .\r\n( 3 ) - دربارهء او و مقام ادبيش بنگريد به تذكرهء نصرآبادى ، ص 15 - 16 .\r\n","page_name":" 404 ","page_number":422},
  {"content":"\r\n\r\nاول در بيان آنچه بفن معانى و بيان اختصاص دارد . ركن ثانى در ذكر صنايع معنوى . ركن ثالث در ذكر صنايع لفظى . ركن رابع در ذكر ساير آنچه ضرور است در اتمام اين بناى رفيع » « 1 » . اين كتاب بسيار خوب تدوين شده و بسط و توضيح وافى مطالب در آن نشانه‌ييست بارز از كمال اطلاع رضى الدين محمد از دانشهاى بلاغى عربى و فارسى « 2 » .\r\n\r\nترسّل و انشاء\r\nترسل و انشاء همراه با سبكهاى متغيّر نثر درين عهد بحيات خود ادامه مىداد و گروهى از منشيان كوچك و بزرگ در روم و ايران و هند سرگرم كار بودند كه طبعا نام و شيوهء گفتارشان را در سرگذشت نثر فارسى خواهيم ديد . كتابهايى هم در تعليم فن ترسل و انشاء ازين دوره داريم كه ارزش آنها بيشتر در بيان فرنهادهاى نگارندگى است نه در ذات انشاء و نويسندگى مثل رساله‌يى « در احكام دانستن انشاء و املايى كه ضرورست » ( سدهء يازدهم هجرى ، هند ) « 3 » يا « رساله در بيان الفاظى كه در ترسّلات به كار آيد » ( سدهء يازدهم هجرى ، هند ) « 4 » و رساله‌يى ديگر در همينگونه مطلبها از ابو القاسم بن محمد رضا مجلس‌نويس نصيرى ( سدهء يازدهم ، هند ) « 5 »\r\nمجموعه‌هايى ديگر در دستست كه بشيوهء مؤلفان پيشين در آنها گذشته از بيان فرنهادهاى انشاء ، نمونهاى منشآت بعنوان سرمشق نامه‌نگارى و بيان دستورهايى\r\n\r\n\r\n","description":"","footnote":"\r\n( 1 ) - نقل باختصار از مقدمهء كتاب مطلع .\r\n( 2 ) - ازين كتاب نسخه‌يى همراه ديوان حسن خان شاملو در كتابخانهء ملى پاريس بشمارهء 2061 .  Suppl  از مجموعهء نسخه‌هاى فارسى ديده‌ام كه اگرچه اندك نقصى دارد ليكن نسخهء خوبيست . نسخه‌يى هم ازين كتاب در كتابخانهء مدرسهء عالى سپهسالار است ( فهرست آن كتابخانه ، ج 2 ، ص 450 - 451 ) .\r\n( 3 ) - فهرست نسخه‌هاى خطى فارسى در كتابخانهء موزهء بريتانا ، چارلز ريو ، ج 2 ، ص 504 - 506 .\r\n( 4 ) - ايضا ، همان جلد ص 508 .\r\n( 5 ) - ايضا ، همان جلد ، ص 519 .\r\n","page_name":" 405 ","page_number":423},
  {"content":"\r\n\r\nدر چگونگى عنوانها و خطابها و لقبها و صفتهايى كه بايد براى هريك از طبقات مردم در نامه - نگارى به كار بر دو لحنى كه بايد هنگام خطاب به آنان داشت آمده است . اين گونه مجموعه‌ها از آن بابت اهميت داشت كه منشيان نوكار يا متوسط از آنها هنگام تنظيم نامه‌ها استفاده مىكردند تا بتوانند حد هركس را رعايت كنند يا در نامه‌هايى كه از جانب مخدوم خود و بصحهء آنان فراهم مىآوردند ، دچار خطا و اشتباه نشوند .\r\nازينگونه دفترها در عهدى كه مطالعه مىكنيم بسيار بود چه بيشتر منشيان هند و روم بدانها ضمن كارهاى دربارى و ادارى نياز داشتند . از جملهء آنهاست :\r\nلطائف الانشاء كه يكى از منشيان عهد سلطان سليم عثمانى ( م 926 ه ) بنام او فراهم آورده است و آن دفتريست در يك مقدمه متضمن فرنهادها و دستورهاى نامه‌نگارى ، و سه « مطلب » كه به ترتيب به زبان فارسى ، تركى و عربى اختصاص يافته و هريك داراى دو بخش است : بخش نخستين در رسائل سلطانى و بخش دوم در رسائل اخوانى ؛ و هر بخش به چند قسمت جزئى ديگر ، بحسب موضوعهايى كه در نامه‌نگارى متداول بوده منقسم گرديده است « 1 » .\r\nديگر صحيفة الاخلاص است كه مجموعه‌ييست از چند نامهء خوش عبارت از عبد الغفّار صديقى حسينى خراسانى نيشابورى هروى كه آن هم بنام سلطان سليم عثمانى تنظيم گرديده است . مؤلف آن‌كه در نيشابور ولادت يافته و در هرات مسكن گزيده بود ، در سال تأليف كتاب در بخارا بسر مىبرد و كتاب خود را از آنجا براى سلطان سليم فرستاد . عبد الغفار در نگارش نامه‌هاى اين مجموعه از نور الدين عبد الرحمن جامى تقليد كرده و به همين سبب بلوشه او را بحدس يكى از شاگردان جامى شمرده است و شايد با عبد الغفور لارى اشتباه كرده باشد « 2 » .\r\nديگر كتاب بدايع الانشاء معروف به « انشاء يوسفى » است از مولانا حكيم يوسفى منشى همايون ( 937 - 963 ه ) كه كتاب خود را بسال 940 ه براى پسرش رفيع -\r\n\r\n\r\n","description":"","footnote":"\r\n( 1 ) - فهرست نسخه‌هاى خطى فارسى در كتابخانهء ملى پاريس ، ج 2 ، ص 276 - 277 .\r\n( 2 ) - ايضا ، همان جلد ، ص 276 - 277 .\r\n","page_name":" 406 ","page_number":424},
  {"content":"\r\n\r\nالدين حسين تأليف كرد و در آن مقدارى نامه بعنوان سرمشق براى رسته‌هاى مردم از مرتبه‌ها و مقامهاى گوناگون نوشته و مرتب كرده است . اين كتاب در هند بطبع رسيده است .\r\nكتاب ديگر ازين قبيل ارشاد الطّالبين يا « انشاء هركرن » است از هركرن پسر متهراداس كنبوه « 1 » مولتانى . وى بنابر آنچه در مقدمهء كتاب گفته آن را به خواهش دوستان در فن نامه‌نگارى نوشته و بهفت باب تقسيم نموده و در هريك از آنها سرمشق‌هاى لازم را دربارهء نوشتن نامه‌هاى سلطانى ، فرمانها ، پروانه‌ها ، عريضه‌ها نامه‌هاى اخوانى ، تمسك نامه‌ها و قباله‌نامه‌هاى شرعى ، دستك‌ها و سرنامه‌ها و جز آنها معلوم كرده است . هركرن خود مدتها منشى اعتبار خان از بزرگان درگاه جهانگير ( 1014 - 1037 ) بود و در 1033 درگذشت . كتاب ارشاد الطالبين بسال 1781 ميلادى در كلكته و بسال 1869 در لاهور بطبع رسيد « 2 » .\r\nكتاب ديگر « ترسل منصورى » است از منصور بن محمد بن على كه از اواخر روزگار شاه تهماسب ( 930 - 984 ه ) تا پيرامون سال 1032 ( زمان شاه عباس بزرگ ) ازو خبر داريم . وى در مقدمهء كتاب گفته است كه براى استفادهء طالبان فن انشاء مقدارى از نامه‌هاى « امناء » عهد خويش را فراهم آورده است تا سرمشق كار باشد .\r\nاين نامه‌ها معمولا بنام شاه تهماسب ( سالهاى 954 ، 961 ، 971 ، 972 ه ) يا بعد از آن ( 1032 ه ) است « 3 » .\r\nكتابهاى ديگرى هم درين زمينه وجود دارد مانند تحفة السلطانيه از حسن پسر گل محمد ( سدهء يازدهم هجرى ) « 4 » ؛ ضوابط الانشاء از سيد على نقى خان پسر سيد\r\n\r\n\r\n","description":"","footnote":"\r\n( 1 ) -  Harkarn B . Mathuradas Kanbuh \r\n( 2 ) - فهرست نسخه‌هاى خطى فارسى در كتابخانهء ملى پاريس ، بلوشه ، ج 2 ، ص 277 - 278 ؛ و فهرست نسخه‌هاى خطى فارسى در كتابخانهء موزهء بريتانيا ، ج 2 ، ص 530 .\r\n( 3 ) - ايضا ، فهرست كتابخانهء موزهء بريتانيا ص 529 - 530 .\r\n( 4 ) - فهرست بلوشه ، ج 2 ، ص 278 .\r\n","page_name":" 407 ","page_number":425},
  {"content":"\r\n\r\nحشمت على ( سدهء دوازدهم ه ) « 1 » و جز آنها كه همگى بر گردهء كارهاييست كه ديده‌ايم و تقريبا در بردارندهء همان مطلبها با نمونه‌هاى ديگر از انشاء اين و آن .\r\n\r\nب - دانشهاى ادبى عربى\r\n\r\nلغتنامه‌هاى عربى\r\nدرين دوره نهضتى كه از دوران پيش در تدوين لغت‌نامه - هاى تازى بپارسى پيدا شده بود همچنان ادامه داشت ، اما بيشتر در بيرون از ايران خاصه در هند ، و بجاى آن در ايران كه محل رواج فرهنگ عربى شده بود چند لغت‌نامهء تازى بتازى تأليف گرديد و يا بر كتابهاى مشهور لغت كه پيش ازين عهد نوشته شده بود حاشيه‌ها و شرحهايى ، بيشتر به عربى ، ترتيب يافت .\r\nدر مورد شرح لغت‌نامه‌هاى عربى قديم ، بيش از همه دو كتاب صحاح اللغه و قاموس محل توجه بود : از كتاب صحاح اللغهء فارابى « 2 » اختصار خوبى بدست ملا محمد عيشى ( م 1016 ه ) ترتيب يافت چنان كه گفته‌اند كه از مختار الصحاح محمد بن ابو بكر رازى كه آن را بسال 660 ه تنظيم كرده بود ، بهتر است « 3 » . - اختصار ديگرى از صحاح بهمّت محمود بن احمد زنجانى بنام « تنقيح الصحاح » « 4 » ، و تهذيبى از همان كتاب باسم ( ترويح الارواح » هم بوسيلهء او فراهم آمد « 5 » .\r\n\r\n\r\n","description":"","footnote":"\r\n( 1 ) - فهرست ريو ، ج 2 ، ص 530 - 531 .\r\n( 2 ) - دربارهء او بنگريد به همين كتاب ، ج 1 ، چاپ پنجم ، 1356 خورشيدى ص 354 .\r\n( 3 ) - كشف الظنون ، ستون 1073 .\r\n( 4 ) - ازين كتاب نسخه‌يى در كتابخانه مدرسهء عالى سپهسالار است ( فهرست ، ج 2 ، ص 166 ) .\r\n( 5 ) - كشف الظنون ص 1073 .\r\n","page_name":" 408 ","page_number":426},
  {"content":"\r\n\r\nوضع كتاب قاموس المحيط فيروزآبادى « 1 » نيز همين بود و پيداست كه در خارج از ايران توجه به اين كتاب پرارزش بيشتر رواج داشت « 2 » و اگر بخواهم آنها را در شمار اثرهاى ادب‌شناسان ايرانى بياورم كارى دور از انصاف كرده‌ام . تنها ذكر نام يكى از آنها را كه در همهء كشورهاى اسلامى رواج دارد ، در اينجا لازم مىدانم و آن شرح و تكمله‌ييست بسيار مشروح از قاموس بنام « تاج العروس من جواهر - القاموس » تأليف سيد محمد مرتضى حسينى واسطى ( م 1205 ه ) كه اثر خود را در ده مجلّد پرداخت و آن تاكنون چندبار در مصر و لبنان بطبع رسيد .\r\nاز جملهء كارهاى اديبان پارسىگوى ايران و هند كه دربارهء اين كتاب كرده‌اند يكى شرحى است به فارسى از محمد بن حسن شروانى ( م 1098 ه ) كه اسمعيل پاشا بدان اشاره كرده است . ديگر دو كار سودمند است از محمد يحيى بن محمد شفيع قزوينى ( سدهء يازدهم ه ) به فارسى كه نخستين ترجمه‌يى از قاموس است بنام « ترجمان - اللغه » كه يك بار بسال 1273 ه در حاشيهء قاموس و بارى ديگر نيز به همين گونه چاپ شد و دومين تكمله‌ييست بر قاموس بنام « الجموع و المصادر » كه در آن جمعها و مصدرهايى كه به نظر صاحب قاموس نرسيده است گردآمده و در دو « مقصد » ، هريك شامل چند باب ، مذكور افتاده است . از اين كتاب نسخه‌هايى در كتابخانهء مدرسهء عالى سپهسالار وجود دارد .\r\nترجمهء ديگرى از قاموس داريم بنام « قابوس » كه در آن گذشته از قاموس فيروزآبادى از برخى لغت‌نامه‌هاى ديگر هم براى افزودن لغتها و اصطلاحها استفاده شده . نام گزارنده محمد حبيب اللّه است و او كار خود را بسال 1147 آغاز كرد و آن را بنام ناصر الدين محمد شاه پادشاه غازى گوركانى ( 1131 - 1161 ) درآورد « 3 » .\r\n\r\n\r\n","description":"","footnote":"\r\n( 1 ) - دربارهء او بنگريد به همين كتاب ، ج 3 ، چاپ دوم ، ص 286 .\r\n( 2 ) - كشف الظنون ستونهاى 1308 - 1310 ، ديباچهء تاج العروس چاپ بيروت .\r\nفهرست كتابخانهء مدرسهء عالى سپهسالار ، ج 2 ، ص 237 - 241 .\r\n( 3 ) - نسخه‌هايى ازين كتاب در كتابخانهء موزهء بريتانيا ج 2 ، ص 511 ؛ فهرست كتابخانهء مجلس شوراى ملى ج 3 ، ص 111 موجودست .\r\n","page_name":" 409 ","page_number":427},
  {"content":"\r\n\r\nريو « 1 » بترجمهء پارسى ديگرى از قاموس اشاره مىكند كه عبد الرحمن بن حسين بسال 1207 ه انجام داد . علاوه بر اينها و يكى دو كار مهم ديگر كه در ايران شده يك كتاب معروف بنام منتهى الارب از قاموس منشأ گرفته است كه به زودى دربارهء آن سخن خواهم گفت .\r\nاز لغتنامه‌هاى عربى به عربى كه درين عهد ترتيب يافته باشد يكى طراز اللغة است تأليف سيد عليخان كبير ( صدر الدين على بن امير نظام الدين احمد ، م 1118 ه ) از بازماندگان غياث الدين منصور دشتكى شيرازى . وى بسبب آنكه در مدينه متولد شده بود به « مدنى » هم معروفست . چندى در هند بسر برد و در سال 1116 بشيراز بازگشت و در آنجا بدرود حيات گفت . سيد عليخان غير از طراز اللغه كه نسخه‌هاى آن رايجست چند كتاب ديگر در دانشهاى ادبى دارد . طراز اللغه كتابيست مفصل ولى ناتمام در لغت عربى و مؤلف آن كوشيده است در ذيل هر واژه اگر در آيه يا خبر يا مثل و يا در اصطلاحهاى علمى آمده باشد ، آنها را هم تفسير و توضيح كند .\r\nكتاب معتبر ديگر درين زمينه مجمع البحرين است از شيخ فخر الدين طريحى نجفى مجاور مشهد ( م 1085 ه ) در بيان واژه‌هاى دشوار قرآن و حديثهاى اماميان در دو مجلّد كه بارها در ايران چاپ شد .\r\nاز لغتنامه‌هاى عربى به فارسى كه درين عهد تأليف شده يكى منتخب اللغات شاهجهانى است از عبد الرشيد بن عبد الغفور حسنى مدنى تتوى كه باز نام او را ذيل فرهنگ رشيدى ديده‌ايم . اين كتاب بنام شاهجهان گوركانى ( 1037 - 1068 ه ) تأليف شده و واژه‌هاى آن برگزيده‌ييست از لغتنامه‌هاى معتبر عربى با رعايت اين شرط كه مورد استعمال باشد يعنى از ذكر لغتهاى غريب عرب كه ميان پارسى - گويان متداول نيست صرف نظر شد و مؤلّف در شرح واژه‌ها سعى كرد كه از « فارسى عام فهم خاص‌پسند » استفاده كند . عبد الرشيد در مقدمهء اين كتاب بر شيوهء فيروزآبادى\r\n\r\n\r\n","description":"","footnote":"\r\n( 1 ) - فهرست نسخه‌هاى خطى فارسى در كتابخانهء موزه بريتانيا ج 2 ، ص 511 .\r\n","page_name":" 410 ","page_number":428},
  {"content":"\r\n\r\nدر تدوين قاموس نه عيب برشمرده كه بعضى از آنها وارد است و سعى نموده كه كتاب خود را از آن نقصهاى نه‌گانه بر كنار دارد . منتخب اللغات شاهجهانى بسال 1046 بپايان رسيد و اين ماده تاريخ كه ضمنا مأخذهاى كتاب نيز در آن آمده بدين مناسبت سروده شده است :\r\n نسخهء جامع ز لغات عرب * از نسخ معتبره منتخب\r\nنسخهء قاموس و مهذّب صحاح * كنز و اسامى و مصادر صراح « 1 »\r\nيافته اتمام بعهد شهى * از حق و از خلق جهانش آگهى\r\nسلطنت آراى ممالك ستان * شاه جهان ثانى صاحبقران\r\nاز پى تاريخش بىقال و قيل * گفت خرد منتخب بىبديل \r\nازين كتاب نسخه‌هاى خطى بسيار موجودست و بسال 1223 ه در كلكته بطبع رسيد .\r\nكتاب بسيار مهم و معتبر ديگر در لغت عربى به فارسى ، كه از كتابهاى مورد مراجعهء اهل ادب در هند و ايرانست و تاكنون چندبار در اين دو كشور چاپ شده ، منتهى الارب فى لغات العرب است . مؤلف آن عبد الرّحيم بن عبد الكريم صفى پورى است كه براى تنظيم اين لغتنامهء اساسى مفصّل از كتابهاى معتبر لغت عربى به عربى و عربى به فارسى مثل صحاح و ديوان الادب و تاج المصادر و صراح اللغه و جز آنها استفاده كرده لغت‌نامهء تازه و كاملى از زبان تازى به فارسى ترتيب داد . واژه‌ها در اين لغت‌نامه به ترتيب حرف اول و دوم با رعايت ريشه‌هاى آنها مرتب شده و عبارتها و تعبيرها و معادلهاى فارسى كه در توضيح واژه‌هاى عربى آورده بسيار استادانه و اصيل است . لغت‌نويسان بزرگ دوران اخير ايران مثل ناظم الاطبّاء نفيسى در « فرنودسار » و على اكبر دهخدا در « لغت‌نامهء دهخدا » از آن كتاب بسيار بهره‌ور شده‌اند .\r\n\r\n\r\n","description":"","footnote":"\r\n( 1 ) - دربارهء اين لغت‌نامه‌ها در مجلدات پيشين اين كتاب سخن گفته‌ام . بدانها مراجعه شود .\r\n","page_name":" 411 ","page_number":429},
  {"content":"\r\n\r\nاقدام به شرح نصاب الصّبيان ابو نصر فراهى ( م 640 ه ) « 1 » و يا تقليد از آن در اين دوره ادامه داشت . از جملهء تقليدهايى كه درين عهد از آن شده « نصاب نزهة الصبيان » است كه « عبد المجيد » نامى آن را بسال 1108 هجرى بنظم در آورد و « تاريخ اختتامش كه زياده صد و هشت سال [ بر هزار 
  ] از هجرت نبويست عليه السلام برين‌گونه در سلك نظم كشيد :\r\n للله الحمد كه اين نظم لطافت آگين * يافت اتمام در ايام سعادت آمود\r\nسال تاريخ چو جستم ز « نهانخانهء دل » * ناگهان پير خرد نظم نو آيين فرمود » « 2 » \r\nيكى از چند شرحى كه در اين دوره براى نصاب الصبيان فراهى فراهم آمد « شرح نصاب الصبيان » كريم دشت بياضى كوهستانى معاصر جلال الدّين اكبر ( 963 - 1014 ه ) است كه اشعار فراهى را با اضافات منظومى كه پدرش فصيح محمد به قصد تكميل نمودن نصاب سروده بود ، شرح كرد « 3 » .\r\nكتابها و رساله‌هاى ديگرى در لغت عرب بصورتهاى گوناگون مثل مجموعه‌هاى لغت ، فعل ، اسم ، مصدر و همانند اينها ازين دوره در دستست كه بيشتر در راه آسان كردن آموزش زبان تازى فراهم آمده و نام آنها در فهرستهاى كتابخانه‌هاى ايران و انيران ياد شده و دوباره‌گويى آنها درينجا بايستگى ندارد .\r\n\r\nصرف و نحو عربى\r\nكتابهاى اساسى صرف و نحو كه در حوزه‌هاى درسى اين عهد رواج داشت ، مانند قرن نهم همان كتابهاى معتبر درسى است كه در سده‌هاى هفتم و هشتم هجرى فراهم آمده بود « 4 » و به همين سبب هم دنبالهء كار شرح‌نويسى و حاشيه‌پردازى بر آنها درين دوران گرفته شده و گروهى\r\n\r\n\r\n","description":"","footnote":"\r\n( 1 ) - بنگريد به همين كتاب ، ج 3 ، ص 284 - 285 .\r\n( 2 ) - فهرست نسخه‌هاى خطى كتابخانهء ملى پاريس ، ج 2 ، ص 186 .\r\n( 3 ) - ايضا ، همان جلد ص 188 - 189 .\r\n( 4 ) - دربارهء آن كتابها بنگريد به همين كتاب ج 3 ، 287 - 296 .\r\n","page_name":" 412 ","page_number":430},
  {"content":"\r\n\r\nدر ايران و انيران بدين كارها سرگرم شده‌اند . مثلا بر شرحى كه نور الدين عبد الرحمن جامى ( م 898 ه ) بر كافيه « 1 » ، بنام « الفوائد الضّيائيه » نوشته « 2 » ، همچنانكه پيش ازين گفتم عبد الغفور لارى ( م 912 ه ) و عصام الدين اسفراينى ( م 943 ه ) بر آن حاشيه نگاشته‌اند و بر حاشيه‌هاى آن دو چندين حاشيه و شرح در فرارود و ايران و روم پرداخته شد كه بيشتر آنها را كاتب چلبى در كشف الظنون زير عنوان « الكافية فى النّحو » ياد كرده است « 3 » مانند حاشيهء ملازادهء كردى ( م پس از 1070 ه ) بر حاشيهء عصام الدين و حاشيهء مصلح الدين محمد لارى ( م 979 ه ) « 4 » كه در آن نظرهايى نسبت بهردو حاشيهء عبد الغفور و عصام الدين اظهار كرده است ؛ و حاشيهء شهاب - الدين احمد عبادى ( م 994 ه ) بر حاشيهء عصام الدين .\r\nگذشته از اينها حاشيه‌هاى متعدد ديگر بر الفوائد الضيائيهء جامى نوشته‌اند و اين بسبب انتشار فراوان آن در سده‌هاى دهم و يازدهم ميان نحويان بوده است ، و يكى از آنهاست حاشيه‌يى از سيد نعمت اللّه جزائرى ( م 1112 ه ) بر قسمتى از فوائد ، و شرح و ترجمهء فارسى آقا هادى مازندرانى « 5 » .\r\nشافيهء ابن حاجب نيز كه در صرف است همين حال را داشت و مانند كافيه بر آن شرحها و حاشيه‌ها نوشته شد ليكن در تمام دورهء مورد مطالعهء ما غلبهء شارحان و حاشيه‌نويسان آن كتاب با ادب‌شناسان روم بود و در ايران از شرحهاى قابل ذكر بعد از شرح عصام الدين اسفراينى ، شرح و ترجمه‌ييست كه آقا محمد هادى ماندرانى ياد شده ، پسر ملا صالح مازندرانى و دخترزادهء ملا محمد تقى مجلسى بر آن\r\n\r\n\r\n","description":"","footnote":"\r\n( 1 ) - مقصود « مقدمة النحو » مشهور به « كافيه » است از ابن حاجب ( م 646 ه ) بنگريد به همين كتاب ، ج 3 ص 288 .\r\n( 2 ) - بنگريد به همين كتاب ، ج 4 ، ص 115 .\r\n( 3 ) - كشف الظنون ، ستونهاى 1372 - 1373 .\r\n( 4 ) - دربارهء او رجوع كنيد به همين كتاب و همين جلد ص 304 - 305 .\r\n( 5 ) - دربارهء او در سطرهاى آينده سخن خواهيم گفت .\r\n","page_name":" 413 ","page_number":431},
  {"content":"\r\n\r\nنگاشته است . اين آقا محمد هادى يا آقا هادى ( م 1120 ه يا اندكى دنبال‌تر از آن « 1 » ) بسبب آنكه اثرهاى خود را خلاف همطرازان به فارسى مىنوشت ( مثل شرح كافيه ، شرح صحيفهء سجّاديه ، شرح معالم ، همين شرح و ترجمهء شافيه و ترجمهء قرآن ) « مترجم » لقب يافته بود .\r\nاز كتابهاى معروف نحو كه درين دوره تأليف شده و در مركزهاى آموزشى قديم بسيار رواج داشته كتاب فوائد الصّمدية است و آن مختصريست در نحو تازى كه شيخ بهاء الدين عاملى ( 1031 ه ) براى برادرش عبد الصّمد نوشته است . آن را باختصار « صمديه » مىگويند و چندين شرح بر آن نوشته‌اند و آن با شرح و بى - شرح چندبار بطبع رسيده است . مهمترين شرح اين كتاب آنست كه سيد عليخان كبير « 2 » ( م 1118 . ه ) نگاشت . وى شرحى مبسوط به عربى بنام « الحدائق النّديّه » معروف به « شرح كبير » بر صمديه نوشته و آن را در سال 1099 ه بپايان برد و چون اين شرح بسيار مفصل شد آن را كوتاه كرد و شرح عربى ديگر بنام « الفرائد البهيّه » ترتيب داد كه بشرح صغير معروفست . اين هردو شرح بسالهاى 1274 ه و 1270 هجرى در تهران چاپ شد . سيد عليخان كبير دو كتاب معروف ديگر در نحو دارد يكى بنام موضح الرّشاد در شرح ارشاد و ديگر كتاب الزّهره .\r\n\r\nعلوم بلاغت عربى\r\nشيوهء كار در دانشهاى بلاغى تازى يعنى معانى و بيان و بديع و جز آنها نيز همان بود كه در ديگر دانشهاى ادبى اين عهد رواج داشت ، يعنى : نظر در كتابهاى گذشتگان و كوشش در درس دادن ، فراگرفتن ، باز گفتن و سرانجام نوشتن حاشيه و احيانا شرح يا تلخيص آنها . اين هنر رائج نام‌آوران ايران در روزگار نزديك بما بود و بس ، و شخص پركار\r\n\r\n\r\n","description":"","footnote":"\r\n( 1 ) - مرگ او را در سال مذكور در متن نوشته‌اند ، با اين حال صاحب روضات الجنات ( ذيل نام پدرش محمّد صالح مازندرانى ) گويد كه او تا فتنهء افغانان زنده بود ، يعنى تا سال 1135 ه .\r\n( 2 ) - بنگريد به همين جلد ، ص 410 .\r\n","page_name":" 414 ","page_number":432},
  {"content":"\r\n\r\nكوشنده‌يى كه خود كارى كرده باشد ، مثل سيد عليخان مدنى ، در ميان آنان نادر است . در چنين حالى باز هم بايد بسراغ دانشمندان بازمانده از عهد تيمورى و تربيت شدگانشان رفت كه تا سدهء يازدهم مىزيستند و بعد از آن به همان ميزان كه از خرد ايرانيان كاسته مىشد ذوقشان نيز درين زمينه‌ها كاستى مىپذيرفت .\r\nاز جملهء كتابهايى كه دنبالهء كار پيشينيان دربارهء آن گرفته شد كتاب تلخيص المفتاح است كه خطيب قزوينى ( م 739 ه ) از مفتاح العلوم سكّاكى فراهم آورده و در آن انحصارا به خلاصه كردن قسمت مربوط بعلوم بلاغى پرداخته بود و آنگاه چون آن را سخت كوتاه يافت خود شرحى بر آن نوشت و « الايضاح » ناميد « 1 » ، و بر خشتى كه او نهاد خشتها تا ثريّا بالا رفت ! از جملهء كسانى كه در عهد مورد مطالعهء ما درين‌باره كوششى كردند اينها هستند : از ايرانيان ساكن روم عصام الدين اسفراينى ( م 943 ه ) ، عبد الرّحيم بن احمد عبادى ( م 963 ه ) صاحب « معاهد التنصيص » در شرح شعرهاى شاهد تلخيص ؛ مصلح الدّين محمد لارى ( م 979 ه ) مؤلف شرحى بر مطوّل تفتازانى ؛ و از ايرانيان ديگر ملا ميرزا جان باغ نوى شيرازى ( م 994 ه ) نويسندهء حاشيه‌يى بر مطول ؛ ملا عبد اللّه بن شهاب - الدين يزدى ( م 981 ه ) « 2 » صاحب حاشيه‌هايى بر مختصر و بر مطول و بر حاشيه‌هاى ملا عثمان خطائى ( م 901 ه ) بر مطول و مختصر و نيز بر حاشيهء مير سيد شريف كه بر مطول نوشته بود ؛ قاضى نور اللّه شوشترى ( م 1019 ه ) و آقا رضى قزوينى ( م 1096 ه ) و محمد بن حسن شروانى ( 1098 ه ) هم بر حاشيه‌هاى خطايى مذكور حاشيه نوشته‌اند ؛ شيخ بهاء الدين محمد عاملى و حسين بن شهاب الدين كركى - عاملى ( م 1074 ه ) و سيد عبد اللّه بن نور الدين شوشترى جزائرى ( م 1173 ) حاشيه - هايى بر مطول دارند « 3 » .\r\n\r\n\r\n","description":"","footnote":"\r\n( 1 ) - بنگريد به همين كتاب ، ج 3 ، ص 293 .\r\n( 2 ) - در كشف الظنون ( ستون 476 ) 1015 ثبت شده .\r\n( 3 ) - دربارهء اين حاشيه‌ها و اطلاعات مشروح ديگر درين مورد بنگريد به : كشف -\r\n","page_name":" 415 ","page_number":433},
  {"content":"\r\n\r\nاز تأليفات معروف كه درينگونه دانشها شده كتاب عربى « انوار الربيع فى انواع البديع » است كه سيّد عليخان كبير آن را در شرح قصيدهء بديعيهء خود ساخت . آن قصيده بدين بيت آغاز مىشود :\r\n حسن ابتدائى ذكر جيرة الحرم * له براعة شوقى يستهل دمى \r\nو در 147 بيت و متضمن 153 صنعت بديعى است و در هريك از ابيات صنعتى كه در آن نهفته است ذكر شده مثلا همين بيت ياد شده داراى صنعت « براعت استهلال » است . سيد عليخان كتاب انوار الربيع خود را بر شالدهء همين صنعتهاى بديعى و در شرح اين قصيده بنا نهاده و در ذكر صنعتها بيتهايى از شاعران مشهور تازيگوى برسم استشهاد آورده است . اين كتاب در ايران و هند طبع شده است .\r\n\r\nكتابهاى رجال\r\nدر ذيل دانشهاى ادبى عربى اشاره‌يى كوتاه بكتابهاى رجال مذهبى شيعه درين عهد بىمناسبت نيست چه بيشتر آنها به عربى و در شمار اثرهاى معروفيست كه عربىدانان اين دوره ، كه عادة از عالمان شرعى شيعه بوده‌اند ، پديد آورده‌اند . در اين كتابها سرگذشت عالمان مذهب شيعه ، سلسلهء تعليم يا سلسلهء اجازه‌هاى آنان ، اثرها و نظرها ، حوزهء تعليم ، شاگردان و بازماندگانشان سخن رفته است و بدينگونه مىبينيم كه در آنها دانشهايى از قبيل « علم رجال الحديث » و « دراية الحديث » و نگارش فهرست كتابهاى عالمان شيعه بهم پيوند يافته و ازين راه شيوه‌يى نو در شناخت عالمان شيعه و اثرهايشان فراهم آمده است كه بكتابهاى مذكور رنگ ادبى داده و تا بروزگار ما ، با سير تكاملى ، بر همان قرار مانده است بگونه‌يى كه در آنچه زير عنوان ياد شده ذكر خواهد شد زندگينامهء محدّثان ، راويان ، مفسران ، فقيهان ، متكلمان ، اديبان ، شاعران تازيگوى و حتى بعضى از پارسىسرايان كه بيان حالشان موضوع تذكره‌هاى شعر است\r\n\r\n\r\n","description":"","footnote":"\r\nالظنون ستون 476 ببعد ذيل تلخيص المفتاح ؛ الذّريعه ، ج 6 ذيل عنوان تلخيص المفتاح ؛ فهرست كتابخانهء دانشگاه تهران ، ج 2 ، ص 350 - 355 ؛ فهرست كتابخانهء مدرسهء عالى سپهسالار ، ابن يوسف شيرازى ، ج 2 ، ص 409 و 411 و 424 و 426 .\r\n","page_name":" 416 ","page_number":434},
  {"content":"\r\n\r\nدر كنار هم قرار گرفته است ، خواه مبناى تأليف در اين گونه كتابها ذكر نام رجال مذهبى ( بنظم الفبايى ) و يا ذكر نام كتابهايشان ( بنظم الفبايى و موضوعى ) و مانند آنها باشد .\r\nتأليف كتابهاى رجال در ميان شيعيان دوازده امامى تاريخى كهن دارد ولى كتابهاى اساسى درين زمينه يعنى كتابهاى پنجگانهء آنان در سدهء پنجم هجرى فراهم آمد « 1 » و از آن پس عالمان شيعه در تأليف نظاير آنها يا نوشتن شرح و ذيل بر اثرهاى پيشينيان ، بىكار ننشستند و بويژه از سدهء دهم ببعد درين راه گامها را استوارتر كردند چنان كه حاصل كارهايشان از آن روزگار تا بامروز از ده‌ها كتاب و رساله در گذشته كه بيشتر به عربى و ندرة به فارسى است و بعضى از آنها به چندين مجلد برمىآيد « 2 » .\r\nاز ميان آنچه تا ميانهء سدهء دوازدهم در اين زمينه تأليف شده كتابهاى زيرين درينجا شايستهء ذكرند :\r\nمجمع الرّجال تأليف ملا عناية اللّه قهپايى كه بسال 1016 ه از رجال‌كشى و نجاشى و ابن غضائرى و رجال طوسى و فهرست طوسى يك جا و بنظم الفبايى فراهم آمد .\r\nمجالس المؤمنين قاضى نور اللّه شوشترى ( م 1019 ه ) به فارسى كه هم متضمن ذكر بسيارى از رجال شيعه در زمينه‌هاى گوناگون مذهبى و عرفانى و علمى و ادبى و كتابى بسيار پرارزش در نوع خود است و چندبار طبع شده .\r\n\r\n\r\n","description":"","footnote":"\r\n( 1 ) - مقصود اختيار رجال‌كشى ؛ رجال طوسى ؛ فهرست ( هرسه از شيخ الطائفهء طوسى م 460 ه ) ؛ و رجال ابو العباس نجاشى ( م 450 ه ) ؛ و الرجال الضعفاء ابن غضائرى ( سدهء پنجم ) است . - اختيار الرجال شيخ الطائفه برگزيده‌ييست از كتاب معرفة الناقلين ابو عمر و محمد بن عمركشى از عالمان مذهبى سدهء چهارم هجرى .\r\n( 2 ) - آقاى ع . منزوى در جلد دوم فهرست كتابخانهء دانشگاه تهران تحقيقى سودمند درين باره كرده است بدانجا مراجعه شود . ص 482 ببعد و 637 ببعد .\r\n","page_name":" 417 ","page_number":435},
  {"content":"\r\n\r\nمنهج المقال از ميرزا محمد استرابادى ( م 1021 ه ) كه 6665 تن از رجال را در آن معرفى كرده و بسال 1306 در تهران همراه امل الآمل چاپ شده . ميرزا محمد كتابهاى كوچكترى درين باب بنام تلخيص المقال و الوجيز دارد .\r\nزبدة الرّجال از خداوردى افشار ( سدهء يازدهم هجرى ) .\r\nنقد الرّجال از مير مصطفى حسينى تفرشى ( م 1021 ه ) كه در تهران بطبع رسيده و بر آن حاشيه‌ها و شرحهايى نوشته‌اند .\r\nامل الآمل از محمد بن حسن حرّ عاملى ( م 1104 ه ) كه بيشتر در ذكر عالمان شيعى جبل عامل و دنبالهء خاندانهايشان در ايران و احيانا بعضى ديگر از عالمان مذهبى نوشته شده و چندبار بطبع رسيده است و مير محمد ابراهيم قزوينى ( 1145 ه ) ذيلى بر آن بنام تتميم امل الآمل نوشت .\r\nسلافة العصر از سيد عليخان مدنى ملقب به « كبير » ( م 1120 ه ) كه در مصر بطبع رسيده است .\r\nرياض العلماء اثر ملا عبد اللّه افندى پسر ميرزا عيسى اصفهانى ( م 1131 ه ) در دو بخش : بخش اول دربارهء عالمان شيعى و بخش دوم دربارهء عالمان سنّى .\r\nغير ازين چند كتاب مهم كه برشمرده‌ام چند كتاب و رسالهء ديگر در همين عهد تأليف شده و گذشته از آنها در دورهء بعد از صفويان تا بروزگار ما چندين كتاب معتبر و بسيار مشروح ديگر درين زمينه تأليف شده است كه بجاى خود از آنها ياد خواهم كرد .\r\n\r\n","description":"","footnote":"","page_name":" 418 ","page_number":436},
  {"content":"\r\n\r\n\r\nفصل پنجم زبان و ادب فارسى از نخستين سالهاى سدهء دهم تا ميانهء سدهء دوازدهم هجرى\r\n\r\nسرآغاز\r\nفصل پنجم از اين جلد ، همچنانكه در جلدهاى پيشين ديده‌ايد ، اساسىترين فصل و مشروحترين آنهاست ، زيرا موضوع آن ادب فارسى بمعنى اخصّ آنست و فصلهاى پيشين در حكم مقدّمه‌يى بود براى اين يك . وسعت دامنهء گفتار درين فصل مرا بر آن مىدارد كه بخش‌هاى آن را بگونهء خاصّى ، چنان كه در دو جلد سوم و چهارم ديده‌ايد ، تقسيم نمايم . پس اين فصل بنحو ذيل براى فاصلهء زمانى ميان اوايل قرن دهم و اواسط قرن دوازدهم تنظيم مىشود :\r\n1 - بهرهء نخست : وضع عمومى زبان فارسى .\r\n2 - بهرهء دوم : شعر فارسى .\r\n3 - بهرهء سوم : شاعران پارسىگوى .\r\n4 - بهرهء چهارم : نثر فارسى .\r\n5 - بهرهء پنجم : پارسىنويسان .\r\n\r\n","description":"","footnote":"","page_name":" 419 ","page_number":437},
  {"content":"\r\n\r\nنكتهء شايستهء توضيح آنست كه درين فصل بيشتر از جستارهاى پيشين ، دايرهء بحثها و جست‌وجوهايم از مرزهاى ايران بيرون مىرود و تا آن سرزمينها كه دامنهء شعر و ادب فارسى بدانها كشيده شده بود ، گسترش مىيابد ، و من بدنبال شاعران و نويسندگان پارسىگوى و تشويق‌كنندگان آنان و خدمتگزاران ادب پارسى تا بهر جاى از روم و هند و فرارود كه شايسته باشد پيش خواهم رفت و هر پارسىگوى استاد را كه در اين سرزمينها بيابم ، خواه ايرانى و خواه هندو و رومى ، موضوعى براى باز گفت حال و ياد كرد گفتار او خواهم ساخت . هر مشوّق شاعران و اديبان پارسى درين مبحث براى من چون برادريست كه از كوى و برزن من برخاسته و با من زيسته باشد خواه ترك و تاجيك يا رومى و هندى .\r\nاميدوارم اين كار كه مشوب به هيچ شائبهء سياسى نيست ، دست آويز تأويلهايى چنان كه مىدانيم و مىشناسيم نگردد و از گامهاى انديشه‌ام درين راه غبار ملالى بر صفحهء خاطرى ننشيند .\r\n\r\n","description":"","footnote":"","page_name":" 420 ","page_number":438},
  {"content":"\r\n\r\n\r\nبهرهء نخست وضع عمومى زبان فارسى از نخستين سالهاى سدهء دهم تا ميانهء سدهء دوازدهم هجرى\r\n\r\nرواج زبان فارسى\r\nتاريخ رواج و انتشار زبان فارسى از آغاز سدهء پنجم هجرى شروع مىشود ، به نحوى كه در جلدهاى پيشين گذشت . در آن روزگار كه دولت صفوى در ايران تأسيس مىشد دامنهء نشر اين زبان بهمراه پيروزيهاى دولت عثمانى حتى به طرف شبه جزيرهء بالكان در اروپا گسترده مىشد ، و از جانبى ديگر در سرزمين هند جانشينان دولت بهمنى دكن و لوديان و شير - شاهيان دهلى و پادشاهان و حاكمان مستقل بنگاله و گجرات و كشمير و خانديش و جز آنها هريك بنوعى ميراث‌دار زبان و ادب فارسى در هند بودند ، و در آنسوى آمويه دريا تا ميانه‌هاى آسيا ازبكان و خانان مغول بپارسىدانى و پارسىگويى ميل مىكردند اما در آغاز عهد صفوى حادثهء جديدى در هند رخ داد كه بابى نو در رواج و نفوذ زبان و ادب پارسى گشود و آن سرزمين را ببزرگترين پناهگاه نويسندگان و مؤلفان و شاعران فارسىگوى مبدل ساخت و آن حملهء ظهير الدين بابر است از سال 932 ه بهندوستان و تشكيل سلسلهء گوركانيان هند كه گردش آن از آغاز تا ديرگاه بدست رجال ايرانى و يا تربيت شدگانشان انجام يافت و آن را به صورت يك دولت تمام عيار ايرانى در خارج ايران درآورد كه حتى از اجراى آيينهاى گوناگون ما ، بيرون از ساحت كشور ما ، نكته بنكته و موبمو ابا و امتناعى\r\n\r\n","description":"","footnote":"","page_name":" 421 ","page_number":439},
  {"content":"\r\n\r\nنداشت .\r\nازين تاريخ تا مدتها زبان فارسى به صورت زبان رسمى دربار هند و زبان سياست و ادب و شعر درآمد و ديرى نكشيد كه شاعران بسيار از ميان مردم آن سامان در كشمير و لاهور و دهلى و ديگر جايها برخاستند و در آن ديار كتابهاى معتبر در انواع گوناگون نثر و نظم به فارسى پرداخته شد . پيداست كه همين توجه به زبان و ادب پارسى در هند مايهء آن شد كه بسيارى از گويندگان ايرانى كه بازار رائجى در ايران نداشتند بدرگاه پادشاهان و سران و بزرگان آن ديار ، كه بيشترشان از ايران بدانجا رفته بودند ، روى آورند و عده‌يى از آنان با خانواده‌هاى خود در آن مرزوبوم باقى بمانند و كانونهاى فعالى براى نشر و بقاء و دوام زبان و ادب پارسى در آن سرزمين بوجود آورند .\r\nبنابراين با آنكه دوران صفوى دورهء مساعدى براى زبان و ادب فارسى در ايران نبود ، بر اثر توجهى كه در قلمرو دولت عثمانى و بوسيلهء اميران ترك و مغول آسياى مركزى و بويژه بهمت فرمانروايان هند و فرمانگزارانشان در آن سرزمين شبه قارّه بپارسى و پارسىگويان مىشد ، سده‌هاى دهم و يازدهم و دوازدهم هجرى را يكى از بهترين دوره‌هاى رواج و روايى اين زبان در آسيا مىتوان دانست و طبعا همين امر بفراوانى نوشته‌ها و سروده‌هاى نويسندگان و شاعران ياورى بسيار نمود و مايهء آن شد كه دوران صفوى يكى از بارورترين دوره‌هاى تاريخ براى ادب فارسى شود و من اين معنى را در سرآغاز بهرهء دوم از همين فصل و در ذيل عنوا - نهايى كه بعد از آن خواهد آمد مشروحتر و روشنتر بازخواهم گفت .\r\nاما اين رواج و انتشار روزافزون دليل آن نبود كه پارسى به همان ميزان از استوارى باقى بماند كه در دورانهاى پيشين بود بلكه دگرگونگيهايى كه از سدهء نهم و آغاز سدهء دهم در آن رخ داده بود و در جلد چهارم ازين كتاب بتفصيل باز - نموده‌ام ، در اين عهد با نيروى بيشترى ادامه داشت و انگيزه‌هايى نوهم بر آنچه پيش ازين بود به اين دگرگونى ياورى مىداد .\r\n\r\n","description":"","footnote":"","page_name":" 422 ","page_number":440},
  {"content":"\r\n\r\n\r\nتركى و تركىگويى\r\nپيش ازين « 1 » ديده‌ايم كه قيام شاه اسمعيل صفوى همراه بود با چيرگى چندين قبيله و عشيره از تركمانان كه همگى ترك‌خوى و تركىگوى بودند و از عهد آن پادشاه تا بهرى از دوران پادشاهى شاه عباس زمام بيشتر كارها را در دست داشتند و بر اثر غلبه و فرمانروايى آنان زبان تركىزبان حكمداران و سپاهيان و سپاهيگرى شد و بدينگونه محيط مساعدى كه براى نشر زبان و فرهنگ تركان در ايران فراهم آمده بود ، نه تنها با تشكيل دولت صفوى از ميان نرفت بلكه بوجود خود ادامه داد و از دوران شاه عباس ببعد هم اگرچه او بسيار از قدرت قزلباشان كاست ، ليكن اولا اين كاهش بيشتر از راه بركشيدن كسانى از همان تركان و تركىگويان كه بىاتكاء بر قبيله‌ها و به صرف جانبازى مقام و منزلتى يافته بودند ، انجام گرفت « 2 » نه از راه نابود كردن و بيكار نمودن قزلباشان ؛ و ثانيا بيشتر كسانى كه بفرمان پادشاه بمقامهاى لشكرى و حكومت شهرها و استانها گماشته شده بودند از ميان قزلباشان و اويماقهاى تابع آنها انتخاب شده بودند ، خاصه از طايفه‌هاى شاملو ، استاجلو ، ذو القدر ، قاجار ، افشار ، تركمان ، روملو ، بيات ، جغتاى خراسان و جز آنها ، « 3 » و به همين سبب است كه مىبينيم تا پايان عهد صفوى همان محيط فرهنگى كه همراه غلبهء قزلباشان در ايران پديد آمد برقرار بوده است .\r\nبهرحال اين دورهء طولانى از حيث رواج زبان تركى و نفوذ آن در اصطلا - حات ديوانى و در حوزه‌هاى امارت و حكومت ، بويژه در ميان طبقهء سپاهى ، امتدادى بود از دوران تيمورى و غلبهء تركمانان قراقويونلو و آق‌قويونلو ، و با تسلط صفويان نه تنها تغيير محسوسى ازين حيث مشاهده نشد بلكه حتى ادب تركى هم در زير لواى جانشينان شيخ صفى الدين اردبيلى از رواج و توسعه باز نايستاد .\r\n\r\n\r\n","description":"","footnote":"\r\n( 1 ) - همين جلد ص 128 - 131 .\r\n( 2 ) - بنگريد بعالم‌آراى عباسى ص 1088 - 1089 .\r\n( 3 ) - ايضا ص 1084 - 1087 .\r\n","page_name":" 423 ","page_number":441},
  {"content":"\r\n\r\nقزلباشان چنان كه پيش ازين ديده‌ايم ، تركمانانى بودند كه بيشتر از روم و از كناره‌هاى درياى سياه و درياى مازندران و برخى از ناحيتهاى آناطولى و آذربايجان فراهم آمده و درين سرزمين اخير كسب قدرت نموده و در تمام دورهء شاه اسمعيل و در بخشى از عهد تهماسبى در آنجا متمركز بوده‌اند . شاه اسمعيل خود در بين اين تركمانان برآمده و زبان مادريش تركى بود ، و مانند گويندگان ترك‌زبان عهد خويش به فارسى و تركى هردو شعر مىسرود .\r\nپس چراغ دولت صفوى در كانون فعّالى از ترك‌خويى و تركىگويى درخشندگى آغاز كرد و اگرچه از همان ابتدا پارسىگويان فاضلى در ميان اهل آن دولت راه جستند ، ليكن آن زبان تركى كه در اردوى شاه اسمعيل بود هيچگاه از رواج و روايى نيفتاد .\r\nاز ميان لهجه‌هاى تركى ، تركى آذربايجانى در ايران آن عهد پاگرفت و داراى ادبيات شايستهء اعتنا گرديد و نخستين شاعر بزرگ آن بنيان‌گذار پادشاهى صفوى ، شاه اسمعيل بود كه ديوان تركيش چنان كه پيش ازين « 1 » گفتم بوسيلهء آكادمى علوم آذربايجان شوروى باعنوان « شاه اسمعيل خطائى اثرلرى » بسال 1966 ميلادى انتشار يافته است و او در شعر تركى خطائى تخلص مىكرد .\r\nدر همان عهد شاه اسمعيل و پسرانش ميان اطرافيان ايشان شاعرانى بودند كه بتركى و گاه هم تركى و فارسى شعر مىساختند . سام ميرزا ازين گروه كه همگى معاصر او بودند ، چند تن را نام برده و از آنجمله‌اند يوسف بيگ از طايفهء استاجلو كه بتركى و فارسى سخن مىگفت « 2 » ؛ و نارنجى سلطان پسر يارى سلطان شهرزورى كه در خدمت شاه اسمعيل و پس ازو در ملازمت برادرش بهرام ميرزا مىگذراند « 3 » ؛ و خيالى كه « از شعراى تركىگوى كم كسى را رتبهء شعر او بود ،\r\n\r\n\r\n","description":"","footnote":"\r\n( 1 ) - همين كتاب ، ج 4 ، ص 137 .\r\n( 2 ) - تحفهء سامى ، تهران 1314 ، ص 184 .\r\n( 3 ) - ايضا . همان كتاب و همان صفحه .\r\n","page_name":" 424 ","page_number":442},
  {"content":"\r\n\r\nديوان تمام كرده و قصايد دارد ، در مثنوى نيز خوب بود ، جواب‌گوى و چوگان « 1 » گفته » « 2 » ؛ و ديگر يوسف بيگ توشمال كه اصلش از تركان جغتاى بود و به فارسى و تركى شعر مىسرود « 3 » ؛ و ديگر طفيلى ابدال از تركان خراسان « 4 » .\r\nپيداست كه ازينگونه شاعران تركىگوى بسيار بودند و غالب سرداران و حاكمان و اميرانى از طايفه‌هاى قزلباش ، كه نصرآبادى نامشان را در « فرقهء اول » از صف اول كتاب خود آورده « 5 » و شعر پارسى از آنان نقل كرده بحدس نزديك بيقين از قبيل همان تركان پارسىگوى تركىسراى بوده‌اند كه سام ميرزا از آن سخن گفته است و بعبارت ديگر در زمرهء شاعران ذواللسانين عهد خويش بوده و كم و بيش زبان بشاعرى مىگشوده‌اند .\r\nاز ميان اين گونه شاعران دو زبانه بعضى در عهد صفوى نام‌آور و صاحب ديوان شده‌اند مانند فضولى بغدادى ( م 963 ه ) معاصر شاه اسمعيل و شاه تهماسب كه غير از ديوان غزل و قصيده بتركى مثنويهاى ليلى و مجنون ، شاه و گدا ، بنگ و باده و جز آن نيز سروده است ؛ و يا مانند ميرزا امان اللّه امانى از سران قزلباش كه از عهد شاه تهماسب تا قسمتى از دوران شاه عباس زندگى كرد و ازو ديوان فارسى و تركى در دستست . وفاتش ظاهرا اندكى بعد از سال 1016 اتفاق افتاد .\r\nاين نكته پيش ازين نيز روشن شده است كه ادب تركى خواه تركى جغتايى و خواه تركى آذربايجانى و ديگر لهجه‌هاى آن همگى از شعر و نثر پارسى متأثر و زير تأثير مستقيم آنها و با همان قالبها ، وزنها ، تركيبها و تعبيرها ، همان موضوعات ، همان نوعها از غزل و قصيده و جز آن بوجود آمده است چنان كه گاه همان فارسى همراه با فرنهادهاى دستورى تركى است نه چيزى ديگر و ازينجاست كه همهء شاعران\r\n\r\n\r\n","description":"","footnote":"\r\n( 1 ) - مقصود گوى و چوگان و يا كارنامهء قاسمى گناباديست .\r\n( 2 ) - تحفهء سامى ص 185 .\r\n( 3 ) - ايضا ، ص 186 .\r\n( 4 ) - ايضا ، ص 186 .\r\n( 5 ) - تذكرهء نصرآبادى ص 15 - 53 .\r\n","page_name":" 425 ","page_number":443},
  {"content":"\r\n\r\nترك كه در دوران تيمورى و صفوى در فرارود و ايران زيسته‌اند ، و طبعا آنان كه در سطرهاى پيشين معرفى كرده‌ام ، به زبان فارسى شعر مىساخته‌اند .\r\nاين رابطهء بسيار نزديك ميان فارسى و تركى از جانبى ، و افتادن قدرت فرمانروايى در دست تركمانان قزلباش و نفوذ شديد آنان و زبان و فرهنگشان در دستگاه سلطنت موجب آن بود كه زبان تركى همان اثر شديدى را كه از سدهء هفتم در زبان فارسى يافته بود حفظ كند .\r\nدر جلدهاى گذشته دسته‌هايى از واژه‌ها و تركيبهاى مغولى و تركى يا تركيبهاى مخلوط از آنها و واژه‌هاى فارسى را كه در شعر و نثر به كار رفته ياد كرده‌ام و اينك ببعضى ديگر كه در شعر و نثر اين عهد متداول بوده و از نوشته‌هاى همين دوره استخراج شده است اشاره مىكنم و فقط بايد بدانيم كه اين عشرى از اعشار واژه‌هاى تركى در پارسى آن زمانست و كسانى كه طالب نمونهاى بيشترند بايد بكتابهاى زمان بنگرند « 1 » .\r\nقدغن ( تأكيد . قدغن كردن - سفارش اكيد كردن . اكنون بمعنى منع كردن و ممنوع به كار مىرود . ) بيگ . بيگم . قشلاق . ييلاق . يورش . منقلاى ، منغلاى ( جلودار سپاه ) . جلو . ايل . جلوريز . ايلخى ( رمهء اسبان ) . ايلغار ( هجوم ) . يزك ( پيش‌قراول ) . تومان . اردو . يورت ( منزل و مقام ) . لو ( پسوند انتساب در مورد عشيره‌ها و قبيله‌ها ) . اويماق ( شعبه از يك ايل ) . قشون . قزل . باش ( سر ) . قزلباش :\r\n\r\n\r\n","description":"","footnote":"\r\n( 1 ) - اين واژه‌ها بانحصار از چهار كتاب درين عهد كه در آغاز و ميانه و پايان عهد صفوى تأليف شده استخراج گرديده است تا نشانهء تمادى استعمال آنها در تمام دوران صفوى باشد و آنها عبارتند از احسن التواريخ روملو ، عالم آراى اسكندرى ، عالم آراى صفوى از مؤلف بىنام ، و رستم التواريخ از محمد هاشم آصف . هريك از واژه‌ها كه در متن آورده‌ام چندين‌بار در كتابهاى مذكور و در بسى از كتابها و اثرهاى آن عهد و زمان به كار رفته است و ازين روى ذكر نام و كتاب و شمارهء صفحه را درين راه لازم نديدم . خواننده با مراجعه‌يى مختصر بدان كتابها و ديگر اثرهاى مشابه شاهدهاى بسيار در استعمال هرواژه و نيز واژه‌هاى بسيار ديگر ازين قبيل خواهد يافت .\r\n","page_name":" 426 ","page_number":444},
  {"content":"\r\n\r\n( سرخ‌سر ) . قزل بورك ( سرخ كلاه ) . باشى ( رئيس ، مدير ، و به صورت پسوند در بسيارى از شغلها به كار مىرفته ) . قاپو . قرق . قولوق . قلتاق ( جزء چوبى از زين ) .\r\nكسكن ( گرز ) . كنگاش ( راىزنى ) . مچلكا ( سند ، شرط و عهد ) . سيبه ، سيبا ( سنگر ) . يساق ( مجازات ) . يساول ( ملازمى كه پيشاپيش بزرگان حركت مىكرد ) .\r\nاخترمه ( غنيمت ) . قيلوقه ( نوعى شكنجه ) . ساخلو ( پادگان ) . سيورغال ( تيول ) .\r\nسيورسات ( ملزومات ) ، و جز آنها و جز آنها . . .\r\nگذشته ازينگونه واژه‌ها كه معمولا به حالت بسيط يا مركب به كار مىرفته و بسيارى از آنها در زبان فارسى باقى مانده‌اند ، اصطلاحهاى ادارى و نظامى و ديوانى بسيار تركى يا مركب از تركى و فارسى براى شغلها و مقامهاى گوناگون متداول بود مانند :\r\nقورچى ( سلاح‌دار ) . قورچىباشى ( رئيس سلاحداران ) . قاپوچى ( دربان ) .\r\nقاپوچى باشى ( حاجب ) . ديوان بيگى . بيگلربيگى ( حاكم كل ، استاندار ، بزرگ شهر ) . قرقچى . كشيك‌چى . اونچى ، اونچى باشى ( اونچى يعنى آرد ) . اياغ‌چى باشى .\r\nايشيك آقاسى ( رئيس حاجبان ، داروغهء ديوانخانه ) . ايلچى ( سفير ) . ايل‌بيگى ( رئيس عشاير ) : باشماق‌چى ( كفش‌دار ) . طوقچى ( علمدار ) . نسق‌چى ( متصدى نظم اردو ) . يورتچى ، يورتچى باشى . قرقچى ، قرقچى باشى . چرك ( نان ) ، چركچى .\r\nايلخان . بيگابيگى ( امير الامرا ) و جز آنها . . .\r\nدر تقويم نيز شيوهء سالشناسى تركان به كار مىرفت يعنى هر سال بتقويم هجرى ( سال قمرى ) و با نام تركى نموده مىشد مثل توشقان ئيل . پيچى ئيل و تخاقوى ئيل و جز آن .\r\nنامهاى خاص تركى براى آدمى و مكانها نيز در آن دوره بسيار معمول بود مانند ساروقپلان ، قرابيگ ، ارغون ، كپك ، قايتمس و مانند آنها .\r\nبعد از صفويان ، دورهء افغانان زودگذر و ناپايدار بود ، نادر خود از طايفهء ترك‌نژاد افشار برخاست و بدينگونه چيرگى ترك زبانان و ترك زبانى تا پايان عهدى كه\r\n\r\n","description":"","footnote":"","page_name":" 427 ","page_number":445},
  {"content":"\r\n\r\nمطالعه مىكنيم امتداد يافت .\r\n\r\nتغيير زبان آذرى\r\nاما تأثير زبان تركى در پارسى و در لهجه‌هاى محلى به همين حدّ باقى نماند ، بلكه تمادى غلبهء تركان بر ايران اندك‌اندك كار را بتغيير زبان در برخى از ناحيتهاى ايران خاصه در آذربايجان كشانيد چنان كه درين دوره لهجهء آذرى كه از لهجه‌هاى قديم ايرانيست در آن سامان از ميان رفت و جز در برخى از ناحيتها باقى نماند .\r\nاين نكته را بايد بدانيم كه دامنهء تردّد تركان غز آسياى مركزى ، كه از اوايل سدهء پنجم و آخرين سالهاى عمر سلطان محمود غزنوى ( م 421 ه ) در ايران آغاز يافته بود ، به زودى بآذربايجان كشيده شد چنان كه در همان اوان كه سلطان دسته‌هايى از آنان را در خراسان به سختى سركوب كرده بود ، دستهء بزرگى خراسان را ترك گفته بعراق و آذربايجان روى آورد و گروهى از اين دسته كه در مهاجرت خود از حدود اصفهان بجانب شمال غربى ايران توجه كرده بودند مورد استفادهء امير ابو منصور و هسودان بن مملان ( پادشاهى از 410 ببعد ) از اميران روّادى آذربايجان « 1 » قرار گرفتند ليكن چون به زودى مزاحم كار و هسودان شدند ، آن پادشاه آنان را از آذربايجان بيرون راند « 2 » . اين تركان تا مدتى كه در آذربايجان بوده و در جنگهاى و هسودان بمنزلهء سربازان مزدور كار مىكرده‌اند ، در چادرهاى خود و جدا از آذربايجانيان بسر مىبرده و به همين سبب به « تركان خر گاهى » موسوم بوده‌اند « 3 » و چون به زودى از آذربايجان رانده شدند ادنى اثرى در آن ديار ، چه در زندگانى اجتماعى و چه در زبان مردم نكردند .\r\nبعد از آن تاريخ اگرچه اتابكان آذربايجان‌نژاد تركانه داشتند ليكن چنان كه مىدانيم از جملهء بزرگترين خاندانهاى مشوق شعر و ادب پارسى در عهد خود بوده\r\n\r\n\r\n","description":"","footnote":"\r\n( 1 ) - همين كتاب ، ج 2 ، چاپ ششم ص 44 .\r\n( 2 ) - ايضا ، ص 86 .\r\n( 3 ) - ايضا ، ص 86 .\r\n","page_name":" 428 ","page_number":446},
  {"content":"\r\n\r\nو هيچگونه اثرى در ضعف يا تغيير زبان محلى آذربايجان يعنى آن لهجهء ايرانى معروف كه آن را « آذرى » مىگوييم نداشته‌اند و عجبست كه استقرار متمادى ايلخانان مغول و چوپانيان و جلايريان و تركمانان سپيد گوسپند و سيه گوسپند نيز هيچيك در اين راه اثر قابل ملاحظه‌يى از خود برجاى ننهاد ، و حتى در تمام اين دورهء متمادى كه از سدهء هفتم تا ابتداى سدهء دهم بدرازا كشيد آذربايجان از جملهء مركزهاى مهمّ ادبى و بويژه در دوران قدرت بايندريان تبريز محل اجتماع نويسندگان و شاعران پارسىگوى بود و تا پايان اين دوره مطلقا در متنهاى تاريخى و جغرافيايى نشانه‌يى از تغيير لهجهء ايرانى آن ديار در دست نيست و حتى تا ميانهء سدهء يازدهم هجرى ، يعنى در تاريخى كه يك قرن و نيم از دوران پادشاهى صفويان مىگذشت اطلاع موثق داريم كه زبان رائج آذربايجان هنوز زبان ايرانى آذرى بود و آن مطلب صريحيست كه از سياحتنامهء اوليا محمّد ظلّى بن درويش معروف باوليا چلبى ( م 1089 ه ) دربارهء آذربايجان برمىآيد . وى كه دوبار ، نخست از 1056 تا 1058 ه و دوم از 1058 تا ميانهء سال 1060 در آذربايجان و كردستان بوده ، مىگويد كه زبان او يعنى تركى را مردم آذربايجان در نمىيافته‌اند « 1 » .\r\nاز رسالهء روحى انارجانى « 2 » هم درست به همين نتيجه مىرسيم . وى از معاصران سلطان محمد خدابنده پادشاه ( 985 - 996 ه ) و شاه عباس اول ( 996 - 1038 ) بوده و گويا همان باشد كه در مجمع الخواص صادقى افشار ( معاصر شاه عباس ) بعنوان روحى تبريزى معّرفى شده « 3 » و رسالهء خود را در بيان رسمها و عادتهاى مردم تبريز\r\n\r\n\r\n","description":"","footnote":"\r\n( 1 ) - مقدمهء رسالهء روحى انارجانى بقلم شادروان سعيد نفيسى ، ج 2 ، فرهنگ ايران زمين .\r\n( 2 ) - منسوب به انارجان كه گويا همان ديه انار  Onar  نزديك مشكين شهر كنونى باشد .\r\nايضا بنگريد بمقدمهء رسالهء روحى انارجانى مذكور .\r\n( 3 ) - ترجمهء مجمع الخواص صادقى افشار ، تبريز 1327 ، ص 276 - 277 .\r\n","page_name":" 429 ","page_number":447},
  {"content":"\r\n\r\nاز طبقه‌هاى مختلف نوشته « 1 » و در پايان فهرست مشروحى از « اصطلاحات و عبارات جماعت اناث و اعيان اجلاف تبريز » را بر آن افزوده است كه همهء آنها بى هيچگونه استثناء از لهجهء قديم ايرانى آذربايجانست كه اصطلاحا از آن بآذرى تعبير مىكنيم و اين نشان مىدهد كه مسلما تا زمان او زبان تبريزيان و بتبع آن زبان شهرها و آبادانيهاى ديگر آذربايجان به همان نحو كه از گفتار اوليا چلبى بر - مىآيد آذرى بوده است نه تركى و تغييرى كه در زبان قسمتهاى بزرگى از آذربايجان بلهجه‌يى كه از آن بتركى تعبير مىكنند ، بعد از آن روزگار حاصل گرديده است « 2 » و آن نوعى از تركى است كه بناى آن بر زبان اصلى آذرى و فارسى نهاده شده است باضافهء فرنهادهاى دستورى تركى و مقدارى از واژه‌هاى تركى كه به نسبت با واژه‌هاى آذرى و فارسى و عربى دخيل كم و با فعلها و رابطه‌ها در بين بيست تا سى درصد از مجموع زبان تركى آذربايجانيست .\r\nبا توجه به آنچه گذشت معلوم مىگردد كه تغيير زبان آذرى بتركى در آذربايجان از آخرهاى سدهء يازدهم صورت پذيرفته است ولى نبايد اين تغيير را دفعى پنداشت بلكه امرى تدريجى بوده و حتى دوران غلبهء تركى بر آذرى در\r\n\r\n\r\n","description":"","footnote":"\r\n( 1 ) - دربارهء اين رساله و معرفى مطالب آن بنگريد به : مقالهء شادروان عباس اقبال آشتيانى در مجلهء يادگار ، سال دوم ( 1324 شمسى ) شمارهء 3 ، ص 43 - 50 ؛ و بمقدمهء رسالهء روحى انارجانى از شادروان سعيد نفيسى كه در آذرماه سال 1333 نگاشته و بهمراه اصل آن رساله در « فرهنگ ايرانزمين » منتشر ساخته است .\r\n( 2 ) - درين باب بنگريد برسالهء شادروان سيد احمد كسروى در باب زبان آذرى ، تهران 1304 ؛ و بمقالهء شادروان عباس اقبال آشتيانى با عنوان زبان تركى در آذربايجان در شمارهء سوم از سال دوم مجلهء يادگار ص 1 - 9 ؛ و بمقالهء « زبان مردم تبريز در پايان سدهء دهم و آغاز سدهء يازدهم هجرى » از مجموعهء مقالات آقاى دكتر ماهيار نوابى ، ج 1 شيراز 1355 خورشيدى ؛ و مقدمهء رسالهء روحى انارجانى از مرحوم سعيد نفيسى كه در پاورقى صفحهء پيش ياد كرده‌ام ؛ و به « مختصرى در تاريخ تحول نظم و نثر پارسى » از نگارنده ، چاپ چهارم ، انتشارات ابن سينا ، ص 68 - 69 .\r\n","page_name":" 430 ","page_number":448},
  {"content":"\r\n\r\nنيمهء دوم سدهء يازدهم نيز گويا همين حال را داشته است .\r\nاما مبداء اين تغيير را بايد نهضت قزلباشان در آذربايجان دانست . پيش ازين ذيل عنوان « امتداد غلبهء تركان » « 1 » و همچنين دربارهء مبادى تشكيل دولت صفوى گفته‌ام كه همهء قزلباشان از قبايل متعدد ترك بوده‌اند كه هريك بشعبه‌ها و باصطلاح آن زمان به « اويماقات » منقسم مىگرديده است . زبانشان تركى و رسم و راهشان ايلى بود و چون در همه كارها مانند للگى شاهزادگان ، ادارهء كارهاى لشكرى و كشورى ، حكومت بر شهرها و ديارها ، مستقيم يا غيرمستقيم دخالت داشتند ، طبعا در اهل زمانهء خود از درباريان و خاندانهاى سلطنتى گرفته تا مردم عادى مؤثر بودند ، در رابطهء خود با ديگران و ديگران با آنان زبان تركى را به كار مىبردند و گذشته ازين خاندانهايشان كه در اردبيل و تبريز و ديگر شهرهاى آذربايجان استقرار يافته بودند كانونهايى دائم براى نشر زبان تركى بوده‌اند .\r\nاين انگيزه‌ها سبب گرديد كه زبان تركى بتدريج از آغاز چيرگى شاه - اسمعيل و قزلباشان بر آذربايجان بسيار زيادتر از آنچه از دوره‌هاى مقدم بر آنان انتظار مىرفت ، در زبان مردم آن ديار اثر كند و با يك حركت تدريجى در آن رخنه نمايد ، تمام عنصرهاى مطلوب از بنياد لغوى آن را نگاه دارد و صورت ظاهر و هيأت خارجى آن را بگونه‌يى در آورد كه وسيله‌يى براى ارتباط ذهنى جانبين گردد .\r\nزبانى كه ازين آميزش پديد آمد همانست كه آن را تركى آذربايجانى مىناميم و آن نوعى يا لهجه‌يى از تركيست كه چنان كه گفته‌ام بنياد لغوى آن در حقيقت همان آذرى پيشين و فارسى و عربى دخيل در فارسى باضافهء مقدار نسبة كمترى از واژه‌هاى تركيست « 2 » ولى چيرگى اساسى و بنيادى فرنهادهاى دستورى\r\n\r\n\r\n","description":"","footnote":"\r\n( 1 ) - همين جلد ، ص 128 - 131 .\r\n( 2 ) - در مقالهء زبان كنونى آذربايجان ( مجموعهء مقالات ماهيار نوابى ) ، ص 1 - 146 بيش از سه هزار واژهء آذرى و فارسى در زبان رايج آذربايجان نشان داده شده است .\r\n","page_name":" 431 ","page_number":449},
  {"content":"\r\n\r\nو لسانى تركى ( فعلها ، پيشوندها و جز آنها ) هيأت ظاهرى تركى بدان داده است .\r\nگويا محيط آغازى اين حركت تدريجى اردبيل و تبريز بوده و بعد از آن شهر - هاى ديگر آذربايجان در اين راه گام نهادند و سرانجام تركى زبان اغلب اهل آن ديار گرديد .\r\nبا اين حال هنوز در بعضى از جايهاى آذربايجان همان زبان آذرى كهن باقىمانده است كه قرابت بسيار با لهجه‌هاى مركزى ايران دارد مانند لهجهء هرزن ديلى كه در محال هر زن رائجست و لهجه‌هاى متداول در محال حسنو در قراجه داغ و بعضى از ديه‌هاى هروآباد و خلخال و جز آنها .\r\n\r\nادامهء تأثير و نفوذ عربى\r\nچنان كه پيش ازين « 1 » گفته‌ام همراه نشر تشيّع در ايران عهد صفوى و احياء دانشهاى مذهبى اين فرقه و مهاجرت گروهى بزرگ از عالمان تازىنژاد شيعه با خاندانها و نزديكان خود به ايران ، دورهء جديدى از نفوذ فرهنگ تازى در ايران آغاز شد .\r\nدر حوزه‌هاى مذهبى شيعه درين عهد زبان اصلى تعليم و تأليف عربى بود و نگارش كتاب و رساله به فارسى درين راه بندرت و تنها از باب « هدايت خلق » انجام مى - گرفت . در مدرسه‌هاى بىشمار آن دوران هركس كه زانوى تعلّم بر زمين مىزد با دستور زبان تازى ، نه پارسى ، آموختن ادب آغاز مىنمود و تا پايان كار در هر رشتهء مجاز كه تحصيل مىكرد با كتابهاى عربى سروكار داشت و چون به كار ادب و يا تأليف در زمينه‌هاى مختلف علمى و دينى مىپرداخت آموختگارى و خوگرى وى با زبان تازى بسراغش مىآمد و او را باستعمال بيش از دربايست واژه‌ها و تركيبهاى تازى برمىانگيخت و يا بر آنش مىداشت كه يكباره از زبان مادرى چشم بپوشد و تازىنويسى آغاز كند .\r\nاما داستان نفوذ زبان تازى در زبان فارسى حديثى تازه نبود و همراه چيرگى تازيان و پراگنده شدن كيش اسلام در ايران آغاز شد و با انگيزه‌هايى كه در\r\n\r\n\r\n","description":"","footnote":"\r\n( 1 ) - همين جلد ، ص 126 - 128 .\r\n","page_name":" 432 ","page_number":450},
  {"content":"\r\n\r\nجلدهاى پيشين بازنموده‌ام ، بگونه‌يى روزافزون ، ريشه دوانيد و افزايش يافت ، و پيداست كه دوران صفوى ازين فرنهاد بر كنار نبود ، با اين تفاوت كه انگيزهء ياد شده در آغاز اين گفتار ، بر انگيزه‌هاى ديگرى كه پيش از آن وجود داشت افزوده شد و شدت اين تأثير و نفوذ را دو چندان كرد ، بگونه‌يى كه اگر سيرى كوتاه در نوشته‌هاى آن عهد كنيم به كار بردن واژه‌ها و تعبيرها و تركيبهاى تازى را در همهء انواع نثر بوسعت بسيار و بفراوانى مشاهده مىكنيم و از چگونگى كاربرد آنها در يك حالت آميختگى شديد و جوش‌خوردگى با واژه‌ها يا حرفها و نشانهاى پيوند فارسى « 1 » به آسانى مىتوان دريافت كه اين نفوذ سطحى و تنها حاصل ادب‌آموزى نويسندگان و شاعران زمان نيست ، بلكه نفوذى ژرف و عمقى در زبان همگانى آن عهدست كه آميزه و آميغى از فارسى و عربى ، و زبانى بود بيشتر تازى و كمتر پارسى ! درين زبان آميخته گاه كار به آنجا مىكشد كه از واژه‌هاى پارسى نشانى نيست و واژه‌هاى تازى تنها و بهمراهى حرفها و نشانهاى پيوند فارسى به كار مىرود « 2 » و اگر چنين نباشد شمار واژه‌ها و تركيبهاى تازى بر واژه‌هاى پارسى ( بجز حرفها و\r\n\r\n\r\n","description":"","footnote":"\r\n( 1 ) - مراد لغتهاى مركبّست كه ازين دوره و يا از آخرهاى سدهء نهم ببعد در زبان فارسى راه جسته و بيشتر آنها هنوز هم باقىمانده‌اند ، و آنها يا تركيبهاييست كه يك جزء آن عربى و جزء ديگر فارسيست ، خواه بىياورى حرفها و نشانهاى پيوند باشد مانند : مفقود گرديدن ، شيوع يافتن ، تعدى كردن ، اختيار نمودن ، مرعى داشتن ، مبالغه فرمودن ، علمدار ، بىقرار ، بداقبال ، عالم افروز ، عافيت‌سوز ، خوشحال ؛ و خواه به يارى حرف اضافه ( - كسرهء اضافه ) مثل : شاهدان گلستان ، سرپنجهء اقبال ، عرصهء آسمان و جز آنها .\r\nدر نوع ديگر ازين لغتهاى مركب دو يا چند جزء تازى بوسيلهء حرفها و نشانهاى پيوند فارسى بهم پيوسته‌اند و اين نوع را شمارى نيست مانند : ابواب التفات ، عرض اقدس اعلى ، شآمت ظلم ، حدت شوق ، فارسان مصاف نظم ، عاكفان كعبهء مراد ، صيد معنى ، بحر خاطر ، صرصر حادثه و جز آنها و جز آنها . . .\r\n( 2 ) - مانند : حقايق حال بر ضمير منير اشرف جلوهء ظهور يافت . حضرت اعلى ظل اللهى بالهام غيبى بخاطر آوردند ( عالم آراى عباسى ص 1048 ) و . . .\r\n","page_name":" 433 ","page_number":451},
  {"content":"\r\n\r\nنشانهاى پيوند ) برترى بسيار دارد . « 1 »\r\nاز كتابهاى اين دوره واژه‌هاى مفرد و مركّب زيرين را مىتوان بعنوان نمونهايى از آنچه ميان سخنوران متداول بود ، يافت كه بعضى از سده‌هاى گذشته ( هفتم تا دهم ) و بعضى از همين عهد است . تركيبهايى كه نقل مىشود يا تمام عربى و يا آميخته از تازى و پارسى و مقدارى از آنها از جنس تركيبهاى اضافى يا وصفى است :\r\nابكار افكار . حجلهء خاطر . مشّاطهء اصلاح . منظور نظر . حسن معانى . جلوه -\r\n\r\n\r\n","description":"","footnote":"\r\n( 1 ) - براى نمونه درينجا عبارتهايى را از چند كتاب دوران صفوى نقل مىكنم تا ميزان كاربرد واژه‌هاى مفرد يا تركيبهاى تمام عربى يا تركيبهاى آميغى در آنها ، و نسبت مجموع آنها را با واژه‌هاى فارسى بشناسيم :\r\n« در حوالى آن بلده شنيدند كه پانصد نفر از تجار با متاع وافر و اموال متكاثر از تبريز متوجه رومند . قوّت طامعهء ايشان به حركت آمده . . . » ( احسن التواريخ ص 126 ) ؛ « مولانا قطب الدين بغدادى در جامعيت علوم عقلى و نقلى بر اقران رجحان بسيار و تفوق بىشمار داشت ، ذهن دراكش كشاف غوامض معارف يقينى و فهم با ادراكش حلال مشكلات مسايل دينى ، باوجود استجماع فضايل و دانش در فن انشاء و سخن پردازى سرآمد منشيان بلاغت شعار و در شيوهء عبارت آرايى مقتداى سخنوران فصاحت آثار » ( احسن التواريخ حوادث سال 970 ) .\r\nدرين چند سطر بر رويهم 54 واژهء مفرد و مركب داريم كه تنها ده‌تاى آنها ( يعنى اندكى كمتر از بيست درصد ) فارسى است و باقى يا عربى خالص و يا تركيبى از فارسى و تازى عبارت زيرين از محبوب القلوب معروف بشمسه و قهقهه است :\r\n« اگر عدم جنسيّت را موقوف اليه آن امر مىدانند بديهيست كه انسان سركردهء قبيلهء جميع موجوداتست ، از آنجا كه حق جلّ و علا را بدين طايفه نظر اعانتهاى عظيم است يمكن كه بآبروى سعادت او رونق تمام به اين دودمان بهم رسد . اگر ملك بسبب خلف وعده اين جوان را مأيوس ازين اميد سازد يمكن كه حرمان او را تأثيرات عظيمه باشد و خللها روى در سلسله گذارد . »\r\nدرين عبارت بجز حرفها و نشانهاى پيوند ، در برابر سى و يك واژه يا تركيب عربى و تركيبهاى آميغى ، كمتر از دوازده واژهء فارسى ديده مىشود ! و اين حال در بيشتر و نزديك به تمام اثرهاى منثور دوران صفوى مشهودست .\r\n","page_name":" 434 ","page_number":452},
  {"content":"\r\n\r\nگاه فيض . جلوه‌گرى . جلوه‌شناس . جلباب خفا . عرايس سخن . شاهد نوآيين .\r\nتماشايى . ممر . مستور . نشأه . ارباب حسن . طلعت . اتفاق اقامت . شاهد ماه جبين .\r\nمشّاطگى كلك انجم‌نگار . نقدجان . لآلى منظوم . در سلك بيان كشيدن . عروس - رعنا . زيور عاريتى . ( از كارستان ملا منير ، نسخهء خطى ) .\r\nتلبيس و تلقين ابليس . خلاف شرع متين . جادونفس . نكته طراز . سحر - پرداز . صحيفهء روزگار . رواق عشق و محبّت . خمخانهء حقيقت و معرفت . حكايت پركيفيت ( معدن الجواهر ملا طرزى ، خطى ) .\r\nموى دقايق . روى حقايق . طعام كلام . در معانى . فصل الخطاب . خرقهء خلق .\r\nعامهء رعايا . اجناد سپاهى . ارباب حسد . باب نفاق . اصحاب غرض . بازار نفاق .\r\n( نگارستان كمال پاشازاده ، خطى ) .\r\nباغ فضل . ايام عيش و نشاط . هنگام مسرّت . آثار انظار . سطح خاك .\r\nساحت افلاك . صحن چمن . دوستان موافق . ساقى سحاب . لطف سرشار . مبذول داشتن . تكليف كردن . نشأهء آب . رسّام ربيع . الواح اغصان . منشى ندرت نگار .\r\nصفايح گلشن . خطّ ريحان . فقرات رنگين . ماشطهء صبا . عروسان باغ . عقيقين جام .\r\nنسيم بهارى . مشام روزگار . معطر ساختن . جمال جهان‌آرا . لعبت نوشاد .\r\nتماشائيان . اطفال دبستان . تماشاى حسن . ساقى روزگار . باده مروق . ديرخراب .\r\nسبزهء مطّرا . ( بهار دانش از عنايت كنبوه ، خطى ) .\r\nاشهب زرّين ستام . منزل نور . عرصهء آسمان . عنان سمند . رعناخرام . زمام جواد سعادت . ركاب دولت . كف آمال . سرپنجهء اقبال . طىّ مراحل . مراحل اشتياق .\r\nادهم قلم . مرحلهء مراد . رأى مؤاخات مسير . دل بىقرار . وادى استخبار . حقايق حالات . حالات سعادت دلالات . حدّت شوق . شوق ملاقات . آتش التهاب .\r\nروانهء حضور . مخفى و مسور بودن . جليل الشأن . عظيم الشأن . نظام حال . مذهب حنيف . اهل اسلام . تحقق يافتن . رويّه . طريقه . مرعى داشتن . ملحوظ داشتن .\r\nحدود و ثغور . مصون داشتن . محروس داشتن . ( از منشآت ميرزا مهديخان استرآبادى .\r\n\r\n","description":"","footnote":"","page_name":" 435 ","page_number":453},
  {"content":"\r\n\r\nچند سطر . نسخهء خطى ) . جريان يافتن . شاهدان گلستان . عالم‌افروز . دست تطاول .\r\nنهب و غارت . شيوع يافتن . درازدستى فتنه . دست تعدّى دراز شدن . مسدود گرديدن . مفقود گرديدن . شآمت ظلم و ستم . بعالم آخرت رفتن ( مردن ) . جلاى وطن . اختيار نمودن . اقطار آفاق . متفرق شدن . تفرقه جستن . حال خلايق . احوال عالم . سلسلهء نظام جهان . از انتظام افتادن . نيّر عالم‌افروز . سلطنت عظمى . خلافت كبرى . ساحت حال . عنايت الهى . رحمت نامتناهى . وسعت‌آباد جهان . افق عظمت .\r\nابد مدّت . علمداران قضا . اعلام ظفر . دار المؤمنين . دارالسلطنه . ايّام حيات . امر - بمعروف . نهى از منكر . مبالغه فرمودن . اغراقات شاعرانه . اكاذيب باطله . سمع قبول . ابواب التفات . مؤيد . مقال . مهد عليا . قرب منزلت . قصيدهء غرّا . عرض اقدس اعلى . حليهء صدق و صواب . ( حدائق الخلد ، جلد هشتم از خلد برين تأليف محمد يوسف قزوينى برادر ميرزا طاهر وحيد قزوينى ، خطى ) .\r\n\r\nپارسى آشفته و آشفته‌گويان پارسى\r\nچنين آميختگى شديد حاصل سده‌هاى پياپيى از راهجويى بىامان تازى در پارسيست و نمىتوان آن را يك جا بدوران صفوى بازبست ، با اين تفاوت كه در دورانهاى كهن‌تر اين آميختگى بيشتر در زبان اديبان و درس خواندگان روزگار بود نه در زبان ساده‌يى كه نزديك بهمهء طبقه‌هاى جامعه به كار برند .\r\nدرين دوره چنان كه از همهء نوشته‌هاى ساده از قبيل داستانهاى منثور كه در هند و ايران نگارش‌يافته و متنهاى تاريخى غيرمصنوع برمىآيد آن زبان آميختهء فارسى كه ديده‌ايم ، همه‌جا به كار رفته و در واقع زبان مكتوب همگان بوده و يقينا در گفت‌وگو ( تخاطب ) نيز از همين زبان استفاده مىشده است زيرا مردم جوراجورى كه از شهرها و ناحيتها و حتى سرزمينهاى گوناگون در شهرهاى بزرگ ايران و هند گردمىآمدند و در دربارها و درگاهها و ديوانها و پادگانها بسر مىبردند زبانها و لهجه‌هاى مختلف داشتند و محتاج بيك زبان رابط بودند كه همين فارسى آميخته‌يى بود كه دست فرسود ترك و تازى و هند و نيز گشت و درين گيرودارها از اصالت\r\n\r\n","description":"","footnote":"","page_name":" 436 ","page_number":454},
  {"content":"\r\n\r\nآن بيش از پيش كاسته شد و در همان حال نفوذ و رواج روزافزونش در سرزمينهاى غيرايرانى توانست مايه‌يى نو براى بعضى نابسامانيها در آن گردد و يك دگرگونى ژرف را در آن باعث شود .\r\nزبان شعر فارسى اگرچه ازين نابسامانيها تا اندازه‌يى بر كنار بود ، اما آن زبان آميخته و از اصالت بازمانده تا چندگاه از عهد صفوى رخنهء كمترى در آن داشت زيرا شاعران زمان با آنكه از شكستن برخى سنّتهاى لغوى و لفظى ابا نداشتند ، زبانى بهتر و گزيده‌تر در شعر خود به كار مىبردند و علت اين امر آن بود كه در تمرين شاعرى و آموختن آن ناگزير باثرهاى استادان پيشين مراجعه مىكردند و بخشى از سروده‌هايشان را به ياد مىسپردند و اين ورزش ذهنى بيقين فصاحتى در گفتارشان مىآفريد و بيان بهترى در زبان خامه‌اشان مىنهاد .\r\nبا اين حال تأثير زبان متداول عهدشان در شعر يكى از مايه‌هاى اصلى تفاوت سخن آنان با سخن پيشينيان بود و حتى در بعضى از آنان كه شيوهء گذشتگان را در شعر دنبال نمىكردند موجب لغزشهاى لفظى بسيار مىگشت .\r\nبهر تقدير ، زبان فارسى در عهد صفوى ، آنگونه كه در اثرهاى ادبى مىبينيم ، در حالتى ممتد از دگرگونگى سير مىكرد و اين دگرگونى بصورتهاى مختلف مانند ساده‌تر شدن برخى از واژه‌ها ، تغيير يافتن معنى بعضى از آنها ، متداول شدن واژه‌هاى تازه ، رواج يافتن تعبيرها و تركيبهاى نو تحقّق مىيافت و بهرصورت با زبان ادبى استوار دورانهاى پيش تفاوت مىپذيرفت و عدم توجه به همين دگر - گونگيست كه بيشتر سخنوران عهد بازگشت و معاصر ما را باحساس نوعى از فساد و انحطاط در زبان فارسى آن عهد كشانيد اما اگر در زبان سخنوران دوران صفوى به نشانهايى از فساد و انحطاط باز مىخوريم ازين جهت نيست بلكه به علت - هاى ديگريست ، مثلا بدين سبب كه بيشتر گويندگان از مردم عادى و از پيشه‌وران و يا بىسرمايگان از ادب فارسى بودند ؛ و يا آنكه عده‌يى از همين گويندگان اصلا پارسى زبان نبودند و از ديار تركان و هندوان برمىخاستند ؛ و يا آنكه سنّتهاى\r\n\r\n","description":"","footnote":"","page_name":" 437 ","page_number":455},
  {"content":"\r\n\r\nادبى قديم كه اهل قلم را كاركشته و مجرّب ببار مىآورد بندرت اجراء مىشد .\r\nطبيعى است كه گفتار اين گونه كسان مىتوانست آلوده بلغزشها و خطاهايى باشد كه عادة در زبانهاى تخاطب جاريست و رواج همان خطاهاست كه موجب شد تا بسيارى از غلطها چهرهء صواب پذيرد و در غزلها و قصيده‌ها و مثنويها و يا در نوشته‌هاى ديگر رخنه كند و رفته‌رفته توجه بفرنهادهاى دستورى و لغوى براى كسانى كه صبح و شام خود را در « خيالبندى » و مضمون‌يابى مىگذراندند امرى ثانوى گردد و سست‌گويى و كم‌مايگى بمداومت و استمرار بينجامد .\r\nاين سست‌گويى و كم‌مايگى بلايى بود كه از سدهء نهم دامنگير ادب فارسى شد و هيچ تازگى نداشت ، اما در عهد مورد مطالعهء ما همچنانكه گفته‌ام انگيزه‌هاى تازه بر آنچه پيش از آن بود افزوده شد ، و چون اين وضع در دوره‌يى طولانىتر و در سرزمينهايى پهناورتر جريان داشت طبعا پيامدهاى آن آشكارتر از پيش بود چنان كه ذكر نمونه‌هايى از خطاها و لغزشهاى سخنوران زمان نيازمند بحثى مفصل است پس درين‌باره تنها بذكر شاهدهاى زيرين ، بىرعايت نظم تاريخى ، بسنده مىشود :\r\n باشد هميشه يار درون دلم مدام * آن زهره‌ام كجاست كه بينم بسوى دل \r\n( ثنايى )\r\nهميشه و مدام تكرار يك معنى است .\r\n بس‌كه گلش دست ستم خورده شد * شيفته چون خاطر پژمرده شد \r\n( بينش كشميرى )\r\nيعنى بر گلش . . . و « شيفته » بمعنى آشفته نيست !\r\n اساس پارسايى را شكستم تا چه پيش آيد * سر بازار رسوايى نشستم تا چه پيش آيد \r\n( سقّاى ماوراء النهرى )\r\nاساس را نمىشكنند ؛ بر سر بازار ، نه سر بازار .\r\n گلندامى كه مىجوشد نزاكت از گريبانش * بدست خويش بندم برگ گل گيرم چو دامانش \r\n\r\n","description":"","footnote":"","page_name":" 438 ","page_number":456},
  {"content":"\r\n\r\n( ناصر على سهرندى )\r\nنزاكت ، واژه‌يى برساخته از نازك است ! - برگ گل را اگر ببنديد از آن‌چه مىماند ؟\r\n نزاكتهاست در آغوش ميناخانهء حيرت * مژه بر هم مزن تا نشكنى رنگ تماشا را \r\n( بيدل )\r\nنزاكت بر كنار ، رنگ تماشا چگونه رنگيست و آن را چگونه مىشكنند ؟\r\n حسرت دميده‌ام گل داغم بهانه‌ييست * طاوس جلوه زار تو آيينه خانه‌ييست \r\n( بيدل )\r\nكشته از بس‌كه فزونست كفن نتوان كرد ! و باز اين دو بيت از او :\r\n شكار وحشى چشم سياه او گردم * كه عكس موج خط سرمه رشتهء رم اوست\r\nترشح مايهء نازى ، دلى را محو احسان كن * تبسّم مىكنى آيينه برگير و نمكدان كن \r\nاولى نامفهوم و دومى غلط و بىمزه است ! و باز ازوست در صنعت بىمعنى گفتن :\r\n رم بيتابى تغيير رنگى گردش حالى * فسردى بىخبر جهدى كه شايد واكنى بارى \r\nرم حركت ناگهانى حيوانست از احساس ترسى يا ديدن موجودى و سايه‌يى ترسناك ، معلوم نيست كه بيتابى چگونه رم مىكند . بىتابى را مضاف تغيير رنگ و گردش حال قرار داده و حال آنكه بايد بيتابى از . . . باشد .\r\n سير گلشن كن اگر تشنهء ديدار خودى * آب از چشمهء آيينه رود در جوها\r\nياد چشم تو اگر در دل صحرا گذرد * سرمهء ناز فروشند رم آهوها \r\n( اسير )\r\nمعنى مصراع دوم از بيت اول چيست ؟ چشمهء آيينه كه از آن آب بجوى ميرود چگونه چيزيست ؟ در مصراع دوم از بيت دوم فعل جمع و فاعل آن مفرد است !\r\n مىرسد از چمن آيينهء آشفتهء ناز * مىتوان يافت كه غارت زدهء ناز خود است \r\n( اسير )\r\nاستعاره‌يى كه در مصراع اول مىبينيم چگونه قابل توجيه است ؟ آيينهء آشفته چه معنى دارد ؟ و معشوق يا معشوقهء شاعر آيينهء ناز كسى نبود بلكه مىبايست « جوهر ناز » خود باشد .\r\n\r\n","description":"","footnote":"","page_name":" 439 ","page_number":457},
  {"content":"\r\n\r\n كواكب مىنمودى در زمانه * چو چشم گربه در تاريك خانه \r\n( زلالى خوانسارى )\r\nفعل براى كواكب بايد جمع باشد . نميدانم شاعر زمانه يعنى دوران را بمعنى آسمان پنداشته يا جهان ( گيهان ) ؟ بيت در وصف شبست و مقصود گوينده اينست كه درخشش ستارگان در تاريكى شب مانندهء روشنى چشم گربه در خانه ( اتاق ) تاريك بود . تشبيه زيباست ولى كلام نادرست !\r\n من كى گفتم وفا ندارى * دارى امّا بما ندارى \r\n( زلالى )\r\nبما يعنى با ما ! و اين استعمال ب اضافه بجاى باء معيّت از غلطهاى بسيار بسيار رائج سده‌هاى نهم تا دوازدهمست چنان كه در شعرهاى منقول از شاعران عهد بتكرار خواهيد ديد .\r\n ز موج لاله از بس خورده پهلو * بود راهش به صد بار يكى مو \r\n( طغرا )\r\n« صد بار يكى » معنى ندارد . شايد مقصود صد بار باريكتر باشد .\r\n خلعت دنيا زياد از خويشتن دردسر است * آنچه مىآيد زياد از آستين چين مىشود \r\n( قاسم مشهدى )\r\n« زياد از خويشتن » تركيب درستى نيست . مقصود شاعر « زائد از اندازهء خويشتن » است .\r\n رفتى و از اشك بلبل بر چمن طوفان گذشت * روز بر گل چون چراغان شب باران گذشت \r\n( ميرزا رضى دانش )\r\n« شب باران » بجاى شب بارانى به كار رفته .\r\n خاك بباد رفتهء آن شوخ جلوه‌ايم * گردد پرى بشيشه هوا از غبار ما \r\n( شوكت بخارى )\r\nظاهر كلام در مصراع نخستين آنست كه شاعر خاك معشوق شوخ جلوهء خويش است كه بر باد رفته . پس معشوق شاعر مرده و خاك شده و آن خاك تبديل بعاشق\r\n\r\n","description":"","footnote":"","page_name":" 440 ","page_number":458},
  {"content":"\r\n\r\nاو يعنى شوكت بخارى گرديده است كه اكنون حكايت از برباد رفتن ( نه بباد رفتن ) خود مىكند ! آيا واقعا شوكت چنين معناى زنندهء زشتى را اراده كرده بود ؟ و آيا مىخواست دشنامى نثار معشوقهء خود كند ؟ بنگريد كه ندانستن زبان چها مى - كند ! پيشينيان كه بموجودهاى موهومى مانند جنّ و پرى اعتقاد داشتند چنين مى - پنداشتند كه جادوگران آنها را تسخير مىكنند و در شيشه بزندان مىافگنند .\r\nشوكت مىپندارد كه چون خاك بر باد رفته و غبار او را اگر در شيشه كنند پرى كه در شيشه است به هوا تبديل مىشود ! آيا آشفته‌گويى بيش ازين ممكن است ؟ و باز او مىگويد :\r\n افتادگيست خرقهء ما بخيه نقش ماست * از جاده كرده‌اند مگر پود و تار ما ؟ \r\nاين بيت هم از همان قماش است كه بيت پيشين بود .\r\n معاندان كه مرا دلخراش انفاسند * بلفظ ناس و بمعنى تمام نسناسند\r\nبرغم خود همه گلچين عقل وز آن غافل * كه در مجاور گلزار دهر كنّاسند \r\n( طالب آملى )\r\nتركيب دلخراش انفاس بسيار زشتست اگرچه مىتوان براى آن تعبيرى دست و پا كرد و اما شاعر « در مجاور » را بجاى « مجاور » يا « در مجاورت » به كار برده است !\r\n آميختهء برق نفس چون كشم آهى * در خرمن گردون نگذارم پر كاهى\r\nدود نفس شعله چو خاشاك بسوزد * آميزش اين برق مبيناد گياهى \r\n( طالب آملى )\r\nمصراع نخستين از بيت اول يعنى « چون آهى كشم كه آميخته با برق نفس [ من 
  ] باشد . . . » و بيت دوم نارساست مگر آنكه ناسخان در آن دست برده و خرابش كرده باشند .\r\n نزاكت اينقدر نى برگ گل نى ياسمن دارد * كه هر عضوت به خوبى يوسفى در پيرهن دارد \r\n( اسير )\r\nاز نزاكت سخن نمىگوييم ! اما در مصراع دوم بخاطر حفظ رديف « دارد » را بجاى « باشد » آورده است .\r\n\r\n","description":"","footnote":"","page_name":" 441 ","page_number":459},
  {"content":"\r\n\r\n ز چشم بىنگه بودم خراب‌آباد غارتها * بحيرانى مژه برداشتم كردم عمارتها\r\nهجوم داغ شوقت كرد ايجاد سرشك من * عرق ريزست هرجا جمع مىگرد حرارتها \r\n( بيدل )\r\nدر مصراع اول از بيت اول شاعر فرق خراب و « خراب‌آباد » را ندانسته و مژه برداشتن را بمعنى مژه بالا كردن آورده است . در مصراع دوم از بيت دوم عرقريز معنى « عرق‌انگيز » دارد ولى در پارسى عرقريز يعنى آنكه عرق مىريزد نه آنچه موجب عرقريزى شود .\r\nاينها و صدها مورد ازينگونه خطاها ، آن هم از زبان اهل بلاغت ، خرابى و فساد زبان اهل مدرسه يا تمام سوادان و نيم‌سوادان زمان را بنيكى مىرساند و در نثر هم وضع بر همين منوالست و اگر بسراغ « اهل عمائم » آن روزگار برويم كار را بسى آشفته‌تر مىيابيم چنان كه « گفتن نتوانيم » .\r\nپيداست كه اين فساد و تباهى زبان بگفتار اهل فلسفه « دفعى » نبود بلكه بتدريج و بمرور زمان حاصل شد . در آغاز اين عهد آن تباهيها كه مرده ريگ دوران تيمورى بود و در جلد چهارم برشمرده‌ام ، وجود داشت و در دو سده و نيم ديگر اندك‌اندك تباهيهاى ديگر در زبان اهل ادب راه جست . احمدك زيبا بود آبله نيز برآورد !\r\nدر پايان اين مقال بايد گفت كه اين آشفته‌گويى و كم‌مايگى را نبايد بپاى همهء گويندگان آن زمان گذارد زيرا گروهى از آنان را مىشناسيم كه پاىبند همهء سنتهاى سخنورى بوده و پاى در جاى پاى استادان پيشين مينهاده‌اند .\r\n\r\n","description":"","footnote":"","page_name":" 442 ","page_number":460},
  {"content":"\r\n\r\n\r\nبهرهء دوم شعر فارسى از نخستين سالهاى سدهء دهم تا ميانهء سدهء دوازدهم هجرى « 1 »\r\n\r\nرواج شعر و ترويج شاعرى\r\nدولت صفوى در ايران و دولت گوركانى در سرزمين هند هنگامى پا مىگرفت كه ادب فارسى خاصّه شعر به صورت يكى از پايه‌هاى اصلى « كماليّات » مورد توجه و استقبال همهء بزرگان روم و ايران و هند بود . هر شاه و شاه‌زاده و امير و اميرزاده ، و همهء آنان كه مىخواستند بر مسندهاى قدرت و جلال تكيه زنند خود را ناگزير از فراگرفتن ادب مىدانستند و يا بدان تظاهر مىكردند ، و اين « ادب » همان مفهوم وسيعى را داشت كه « فرهنگ » از ايران عهد ساسانى ببعد داشته و خطّ و انشاء و شعر و دانشهاى ادبى و مقدماتى از دانشها و اطلاعات گوناگون را در بر مىگرفته است .\r\nاينكه مىبينيم در پايان عهد تيمورى تقريبا همهء شاهان و شاه‌زادگان تيمورى و بايندرى و عثمانى و بهمنى و مغولى يا شاعر صاحب ديوان بوده و يا بهرحالى خود را در جرگهء پارسىگويان و يا ترويج‌كنندگان شعر و ادب فارسى در مىآورده‌اند « 1 » ، از آن بابت بود كه نمىخواستند از آن جنبهء كمالى مقبول عامه محروم باشند و يا به بيمايگى متهم گردند و همين حالت از پايان سدهء نهم و آغاز سدهء\r\n\r\n\r\n","description":"","footnote":"\r\n( 1 ) - بنگريد به همين كتاب ، ج 4 ، ص 129 ببعد .\r\n","page_name":" 443 ","page_number":461},
  {"content":"\r\n\r\nدهم بشاهان و شاهزادگان صفوى و گوركانى هند و اميران جزء دكن و ديگران انتقال يافت چنان كه اگر بخواهيم همهء شاهان و شاهزادگان و يا اميران و بزرگان عهد را كه به نحوى در ترويج و يا شركت در كار ادب و شعر كوشيده‌اند ، برشماريم محتاج تأليف كتابى مشروح خواهيم بود .\r\nدر همان حال كه شاهان و بزرگان روم و ايران و فرارود و بويژه هند تلاش پرثمر خود را درين باب ادامه مىدادند ، بسيارى از اهل علم ، حتى عالمان دين ، و اديبان و ادب‌شناسان و شاعرانى كه از ميان مردم برمىخاستند در احراز اين خاصيت كمالى مىكوشيدند و اين كوششهاى خود را بصورتهاى گوناگونى مانند شاعرى ، تأليف و تدوين كتابها در بيان مبحثهاى مختلف ادبى از تاريخ و قصص گرفته تا تذكره و لغت ، آشكار مىنمودند و نتيجهء اين امر آن شد كه معرّفى كتابهاى اين عهد در رشته‌هاى شعر و ادب بواقع نيازمند تدوين فهرستى طولانى باشد .\r\nبيشتر اين كوششها برگرد محور شعرشناسى و شاعرشناسى دور مىزد زيرا شعر روى رزمهء اين كماليّات و اصل و مبناى آنها شمرده مىشد ؛ مالها براى شعر و شاعران صرف مىگرديد و سيم و زر بسيار در اين راه بذل مىشد تا بجايى كه بعضى از شاعران را ، چنان كه خواهيم ديد ، در ايران و هند با پول كشيدند و هموزنشان سكهء رائج بدانان بخشيدند و اين بخشندگيها بنوبهء خود بر رواج شعر و تربيت شاعران و افزايش شمارهء آنان تأثير داشت .\r\nبه همين نسبت هم تا آنگاه كه اين روحيه در سرزمينهاى ياد شده وجود داشت شعر و شاعرى در حال نشر و شمارهء شاعران در افزايش بود و از آن روزگار كه روحيهء ياد شده در مركزهاى قدرت سستى يافت از شمار شاعران استاد كاسته شد . پس اين نكته را نبايد از ياد برد كه وضع شعر و ادب در اين دوران طولانى بيك حال نبود . از آغاز كار تا ديرگاه در راه رواج و انتشار سير مىكرد و سپس دورهء توقف و پس از آن انخذال آن بخصوص در دربار شاهان صفوى و دستگاههاى\r\n\r\n","description":"","footnote":"","page_name":" 444 ","page_number":462},
  {"content":"\r\n\r\nقدرت ايرانى شروع شد ، به همان حال و وضعى كه در دانشهاى عقلى و ادبى گفتيم و ديديم .\r\n\r\nهند ، قرارگاه شعر و ادب فارسى\r\nسهم اصلى و اساسى در گزاردن اين خدمت شگرف با دربار گوركانيان هند و پادشاهان جزء دكن و اميران و بزرگانى بود كه بيشتر از ايران بدان سامان مىرفته و چون قدرت و ثروتى حاصل مىكردند درگاه خود را به روى اديبان و ادب‌شناسان و شاعران مىگشودند و كيسه‌هاى سيم و زر بپاى آنان مىريختند ؛ و بايد اذعان كرد كه اگر چنين نمىبود شعر و ادب پارسى در آن روزگار چنان رشدى كه يافته بود حاصل نمىكرد .\r\n\r\nبهمنيان و پادشاهان جزء دكن\r\nدر آن اوان كه ظهير الدين بابر بسرزمين هند لشكر مىكشيد ، سلسلهء پادشاهان بهمنى كه دكن و ميسور را در تصرّف داشت بضعف مىگراييد و آمادهء انقراض مىشد و بجاى آن در دكن چند حكومت جزء پديد مىآمد كه از ميان آنها بويژه سلاطين نظامشاهى در احمدنگر ( از 896 تا 1004 ه ) و عادلشاهى در بيجاپور ( از 895 تا 1097 ه ) و قطب شاهى در گلكنده ( از 918 تا 1098 ه ) در نگاهداشت شاعران و مؤلفان ايرانى بر ديگران پيشى داشتند .\r\nاين سلسله‌هاى مختلف در بزرگداشت ادب و اديبان فارسى ميراث‌دار پادشاهان بهمنى بودند و دربارهاى خود را بوجود وزيران و منشيان و شاعران ايرانى مىآراستند و گذشته ازين عالمان دينى ايرانى و مشايخ صوفيه بويژه جانشينان شاه - نعمة اللّه ولى در نزد آنان مقام و منزلت خاص داشتند زيرا سيد نعمة اللّه ( م 834 ه ) در حيات خود پسرش شاه سيد نور اللّه را بدكن فرستاد و او نزد پادشاهان بهمنى مقام بلند و در ميان مردم نفوذ بسيار داشت تا آنكه بعد از مرگ شاه نعمة اللّه پسر و جانشينش شاه سيّد خليل اللّه بسبب رنجشى كه از ميرزا شاهرخ گوركانى حاصل كرده بود ببرادر پيوست .\r\n\r\n","description":"","footnote":"","page_name":" 445 ","page_number":463},
  {"content":"\r\n\r\nميرزا قاسم فرشته درين باب مىنويسد : « چون كاشف اسرار ازلى شاه نعمة اللّه ولى در سنهء اربع و ثلثين و ثمانمائه در قريهء ماهان وديعت حيات سپرده بحظاير قدس تشرّف فرمود ، شاه خليل اللّه نيز مع مخدومزاده‌هاى ديگر شاه حبيب اللّه غازى و شاه محب اللّه بدكن تشريف حضور ارزانى فرمود . شاه حبيب اللّه بدامادى سلطان احمد شاه « 1 » اختصاص يافت و شاه محبّ اللّه بدامادى شاه‌زاده علاء الدّين « 2 » معّزز گشت . . . و على اىّ حال به اين وصلت اولاد شاه خليل اللّه با على مراتب دنيوى فايز گشته صاحب اعتبار گشتند . . . » حبيب اللّه به كار ارشاد پرداخت و محبّ اللّه در كار - هاى ديوانى و لشكرى مرتبهء بلند يافت و در اختلافهاى اواخر روزگار بهمنيان دخالت مىورزيد و عاقبت در همان انقلابها بسال 864 كشته شد « 3 » .\r\nبهرحال اين نكته روشنست و پيش ازين هم در بيان حال بعضى از شاعران مانند حكيم آذرى « 4 » و نويسندگان مثل خواجهء جهان عماد الدين محمود « 5 » ديده‌ايم كه در دربار پادشاهان مذكور گروهى از اهل ادب و شعر و نثر فارسى بسر مىبرده و از بخششهاى آنان برخوردار بوده‌اند و درين باب شواهد بسيار در كتابها پراگنده است .\r\nسلسله‌هاى عماد شاهى دربرار ( 890 - 980 ه ) ، و بريد شاهى در بيدار ( 898 - 1018 ه ) ، و قطب شاهى در گلكنده ( 918 - 1098 ه ) ، و عادل شاهى در بيجاپور ( 895 - 1097 ه ) ، و نظامشاهى در احمدنگر ( 896 - 1004 ) كه جاى بهمنيان را در دكن گرفتند و اصل بيشتر آنان و بزرگان درگاهشان هم به ايران مىرسيد ، با همان رجال دستگاه بهمنى و با همان زبان فارسى و همان فرهنگ ايرانى آميخته\r\n\r\n\r\n","description":"","footnote":"\r\n( 1 ) - مراد احمد شاه ثانى بهمنى است كه از 838 تا 862 ه پادشاهى مىكرد .\r\n( 2 ) - مراد علاء الدين همايونشاه بهمنى است كه بعد از پدرش احمد شاه از 862 تا 865 سلطنت نمود .\r\n( 3 ) - تمام اطلاعات مربوط بفرزندان شاه خليل اللّه كه در تاريخ فرشته آمده عينا در طرائق الحقائق ج 3 ص 38 ببعد با ذكر مأخذ نقل شده است .\r\n( 4 ) - همين كتاب ، ج 4 ص 323 - 333 .\r\n( 5 ) - همين كتاب ، ج 4 ص 499 - 514 .\r\n","page_name":" 446 ","page_number":464},
  {"content":"\r\n\r\nبا فرهنگ هندى بر سرزمين دكن فرمانروايى كردند و حتى بعضى از آنها مثل عادل - شاهيان اولين‌بار اعتقاد بمذهب اثنى عشرى را در سرزمين هند آشكار نمودند « 1 » .\r\nدربارهء مؤسس همين سلسلهء عادل شاهى يوسف عادلشاه ( 895 - 916 ه ) از قول شاه طاهر دكنى « 2 » كه از پيشروان مذهب اسمعيلى در عهد خود و صاحب نفوذ بسيار در دكن بوده است ، نقل شده كه گفته است « 3 » بعد از مهاجرت از ايران و عزيمت بسوى دكن « در زمانى كه ببندر كووه رسيدم با سيد احمد هروى كه مردى كهنسال بود و عمر عزيز را در مملكت دكن خدمت يوسف عادلشاه صرف كرده ملاقات كردم . مردى بود خوش محاوره و خوش منظر ، و از فنون علم صاحب وقوف و در روزگار يوسف عادل شاه و اسمعيل عادل شاه « 4 » بمنصب صدارت معزّز و مكرّم بوده ، و من تا وقتى كه در بندر كووه بودم بنقل حكايات رنگين و لطيفه‌هاى نمكين زنگ كلفت و اندوه از آينهء ضمير مىزدود ، شنيدم كه مىگفت : يوسف عادل شاه تجربهء روزگار بسيار داشت و بسخاوت و علم موصوف بود و بشجاعت و عدالت و بانواع حسنات معروف ، خطّ نستعليق را خوب نوشتى و در علم عروض و قافيه وقوف تمام داشتى و در علم موسيقى سرآمد روزگار بود ، طنبور و عود نيكو نواختى و اهل هرفن را اعزاز و اكرام نمودى ، و همواره در مجلس او شعر قدما خوانده شدى ، و گاهى نيز خود شعر گفتى و اين اشعار ازوست :\r\n تا بار غم عشق كشد قافلهء ما * گلها شكفد هر طرف از مرحلهء ما\r\nبا آنكه بجان با تو نكرديم بخيلى * پيش دگران بهرچه كردى گلهء ما\r\nتبخاله بلب آمد و بربارهء عشقت * رفتيم كه شد هادى ره آبلهء ما\r\nما مسئلهء فقه ندانيم چو يوسف * آسان شده از عشق بتان مسئلهء ما \r\n* *\r\n\r\n\r\n","description":"","footnote":"\r\n( 1 ) - طرائق الحقائق ، ج 3 ص 44 .\r\n( 2 ) - دربارهء او بنگريد ببخش نويسندگان فارسى در همين جلد .\r\n( 3 ) - طرائق الحقائق ج 3 ص 44 - 45 .\r\n( 4 ) - جانشين يوسف عادلشاه كه از 916 تا 941 پادشاهى كرد\r\n","page_name":" 447 ","page_number":465},
  {"content":"\r\n\r\n گر وارسى به درد دل ناتوان من * كى مىبرد بمرگ كسان رشك جان من\r\nدرد دل خود ارنكنم كار مشكل است * ظاهر كه مىكند به تو درد نهان من\r\nبا آنكه صد رهم بجفا آزموده‌اى * تيغى كشيده‌اى ز پى امتحان من\r\nاى گل رسيده است به گوش تو قصه‌ام * بلبل بخواند وقت سحر داستان من\r\nگويا كه بلبلان چمن نقل كرده‌اند * حرفى ز بىوفايى گل از زبان من\r\nيوسف بزارى دل من گوش كس نكرد * كو بحث آنكه گوش كند نكته‌دان من \r\n* *\r\n دوشينه بر آستان يار از سردرد * مىماليدم سر و دو دست و رخ زرد\r\nبر حلقهء در دست زدم گفت چرا ؟ * بيهوده بود كوفتن آهن سرد ! » \r\nنظامشاهيان احمد نگر دكن نيز همين وضع را در نشر مذهب دوازده اماميان و زبان و ادب فارسى و فرهنگ ايرانى و پرورش عالمان و اديبان پارسىگوى داشتند و درين راه بويژه كوششها و همكاريهاى شاه طاهر دكنى ، پيشواى اسمعيليان كه از بيم شاه اسمعيل بهند گريخته بود ، شايان توجهست « 1 » . خود او و برادرش شاه جعفر و فرزندانش شاه حيدر و شاه ابو الحسن نيز با نظامشاهيان احمدنگر و عادلشاهيان بيجاپور رابطهء نزديك داشته‌اند و درين‌باره باز هنگام تحقيق در احوال شاه طاهر دكنى سخن خواهم گفت .\r\nبسيارى از اديبان و شاعران ايران كه در سدهء دهم و يازدهم بهندوستان رفتند در خدمت همين پادشاهان جزء دكن بسر مىبرده و آنان را مدح مىگفته‌اند و چون بيشتر پادشاهان مذكور يا خود شعر مىسروده و يا دوستدار شعر فارسى بوده‌اند ، با آن اديبان و شاعران رابطهء دوستانه مىداشته و آنان را در شمار نديمان خود در مىآورده‌اند و مراجعه بسرگذشت شاعرانى چون ملك قمى ، نظيرى نيشابورى ، ظهورى ترشيزى ، نويدى اصفهانى و عرشى و همانندگانشان اين معنى را روشنتر خواهد كرد .\r\n\r\n\r\n","description":"","footnote":"\r\n( 1 ) - بنگريد بتاريخ فرشته جلد دوم از مقالهء سوم ضمن احوال نظام شاه بحرى و نيز رجوع شود بطرائق الحقائق ، ج 3 از ص 57 ببعد .\r\n","page_name":" 448 ","page_number":466},
  {"content":"\r\n\r\n\r\nپادشاهان دهلى و ديگر جايهاى هند\r\nمقارن همين احوال در دهلى و ديگر جايهاى هند هم شعر و ادب فارسى خريدارانى داشت . در اين اوان هندوستان در دست چندين دولت بزرگ و كوچك مسلمان بود مانند حكومت لوديان و شيرشاهيان در دهلى ، و پادشاهان بنگاله ، مالوه ، گجرات ، كشمير و خانديش كه همهء آنها كم‌وبيش پارسى دوست و گاه پارسىسراى بوده‌اند و از آن ميان سكندر شاه لودى ( 894 - 923 ه ) دومين پادشاه از سلسلهء لوديان دهلى « با شاعران نشست و برخاست بسيار داشت و خود هم صاحب طبع بود و گاه‌گاهى نظمى بتخلص گلرخ به آن روش قديم هندوستانيان مىگفت و صحبت او بشيخ جمالى ازين رهگذر خوش برآمده بود و اين چند بيت از نتايج طبع سلطانست كه در غايت تقّيد بصنعت گفته :\r\n سروى كه سَمَن پيرهن و گُل بدنستش * روحيست مجسّم كه در آن پيرهنستش\r\nمشك ختنى چيست كه صد مملكت چين * در حلقهء آن زلف شكن در شكنستش\r\nگلرخ چه كند گوهر دندان ورا وصف * همچون دُرِ سيرابِ عَدَن در دهنستش » « 1 » \r\nتوجه همين سكندر شاه باعث شده بود كه دهلى بيش از روزگاران گذشته اهميت ادبى يابد چنان كه مقارن حملهء ظهير الدين بابر بهندوستان ( 932 ه ) ، درين راه با شهرهاى ايران رقابت مىكرد و نه تنها بيشتر مسلمانان در آنجا و سرزمينهاى تابع آن پارسىدان بودند بلكه « كافران به خواندن و نوشتن خطّ فارسى كه تا آن زمان در ميان ايشان معمول نبود پرداختند » « 2 » . پيداست كه مقصود از « كافران » كسانيست كه كيش هندويى داشتند و از اين پس و بويژه در عهد گوركانيان چند شاعر و نويسندهء پارسىگوى از ميان آنان برخاستند و « يكى از شعراى عهد سلطان سكندر برهمن بود « 3 » . مىگويند كه با وجود كفر كتب علم رسمى را درس ميگفت و اين مطلع ازوست . . .\r\n\r\n\r\n","description":"","footnote":"\r\n( 1 ) - منتخب التواريخ ، عبد القادر بداؤنى ، كلكته 1865 ، ج 1 ص 323 .\r\n( 2 ) - تاريخ فرشته ، محمد قاسم فرشته ابن هندو شاه استرابادى ، ج 1 ص 344 .\r\n( 3 ) - او غير از چندربهان برهمن است كه ترجمهء حالش را در بخش شاعران خواهيد ديد .\r\n","page_name":" 449 ","page_number":467},
  {"content":"\r\n\r\n دل خون نشدى چشم تو خنجر نشدى گر * ره گم نشدى زلف تو ابتر نشدى گر » « 1 » . \r\n\r\nعصر گوركانيان هند\r\nهمهء اين دلنمودگيها كه در هند نسبت به زبان و ادب فارسى شده بود بمنزلهء پيش‌درآمدى بود براى آغاز عصر گوركانى در آن سرزمين ، كه بىهيچگونه ترديد يكى از بهترين دوره‌هاى ترويج زبان و شعر فارسى در سرزمين هندو عهد تشويق و ترغيب مؤلفان و نويسندگان و شاعران پارسىگوى بحّد اعلاى امكان در سراسر دوران تاريخ ادب فارسيست و ديگر هيچگاه نظيرى نيافت و نخواهد يافت .\r\nبحقيقت بايد گفت كه نهضت دوران گوركانيان هند در ادب فارسى نجات بخش واقعى شعر و ادب فارسى از زبونى و رهايى دهندهء آن از تنهايى و انخذالى بود كه چيرگى تركان قزلباش و ملايان عرب‌نژاد و تربيت‌يافتگان تازيخوى آنان ، برايش در عهد صفوى فراهم آورده بود . اندك توجه و نگرشى كه صفويان در آغاز عهد خود بشعر پارسى كردند زود با توبه و زهدمآبى شاه تهماسب از ميان رفت و از دو پسرش اسمعيل و محمد نيز كارى برنيامد ، و اگر در همان مدّت همايون و اكبر و جهانگير و شاهجهان و داراشكوه « 2 » و وزيران و سپهسالاران و صوبه‌دارانشان با دست و دل گشاده خريدار شعر و ادب پارسى نمىشدند آنهمه داوطلب شاعرى و اديب و نويسنده در ايران عهد صفوى تربيت نمىشد و راهى هند نمىگرديد . حتى بايد اذعان داشت كه نگرش خاص شاه عبّاس بشاعران پارسىگوى و تشويقهايى كه از آنان مىكرد از باب تشبّه بجلال الدين اكبر و دربار ادب‌گستر او بود و پس از مرگ او كمتر دنبال شد .\r\n\r\nشاهان و شاهزادگان گوركانى هند و شعر پارسى\r\nاين شاهان و شاهزادگان گوركانى هند ، در حقيقت ظرافت طبع و گرايش بشعر و ادب پارسى و صنعتهاى ظريف ايرانى را از نياكان با ذوق خود به ارث برده بودند . دربارهء شاهان و\r\n\r\n\r\n","description":"","footnote":"\r\n( 1 ) - منتخب التواريخ بداؤنى ، ج 1 ، ص 323 .\r\n( 2 ) - نام جهانگير و شاهجهان و وليعهدش داراشكوه به علت توجهى كه بشعر و ادب پارسى داشته‌اند در اينجا آمده است نه بسبب همزمانى با شاه تهماسب و دو پسرش اسمعيل ثانى و محمد خدابنده .\r\n","page_name":" 450 ","page_number":468},
  {"content":"\r\n\r\nشاهزادگان تيمورى ايران و دل نمودگيهايشان بشعر پارسى پيش ازين در جلد چهارم سخن گفته‌ام و در اينجا بشمّه‌يى از كارهايشان در هند ، و نيز بخلاصه‌يى از اشتغالات ادبى آنان اشاره خواهم كرد :\r\nظهير الدين محمد بابر شاه ( م 937 ه ) با همهء سرگرميها كه در زدوخورد با ازبكان و تسخير كابل و بدخشان و قندهار و سپس فتح هندوستان داشت ، از پرداختن به كارهاى ادبى و علمى غافل نمىنشست . « از مؤلّفاتش رساله‌ييست در عروض و رساله‌ييست در فقه حنفى و تاريخيست در وقايع احوال خود ( - واقعات بابرى ) ، و صحبت فضلا و علما را بسيار دوست مىداشته و خود نيز طبع شعر داشته و شعر هموار مىگفته ، از آن جمله اينست :\r\n آمد بهار و دلشده‌يى را كه يار نيست * پرواى لاله‌زار و هواى بهار نيست\r\nدر روزگار فتنه بسى ديده‌ام ولى * چشم تو فتنه‌ييست كه در روزگار نيست \r\nمولانا شهاب الدين معمّايى « 1 » رساله‌يى در تبيين و توضيح علم معمّا نظم كرده بديشان فرستاد و پادشاه بعد از مطالعه اين رباعى گفته باصلهء لايق بوى روان ساخته :\r\n نامت ز عجم رفته بملك عربست * و ز نامهء تو در دل محزون طربست\r\nهركس بدر آرد از معمّا نامى * نام از تو برآورد معمّا عجبست . . . » « 2 » \r\nتخلصش در شعر « بابر » بود « 3 » و او بتركى نيز شعر مىسرود « 4 » و ديوانش بطبع رسيده « 5 » .\r\n\r\n\r\n","description":"","footnote":"\r\n( 1 ) - وى از اديبان مشهور آغاز قرن دهم هجريست . بابر در « واقعات بابرى » دربارهء وقايع هشتم ماه ربيع الاول سال 935 نوشته است كه « خواندمير مورخ كتاب حبيب السير و مولانا شهاب الدين معمايى و ميرزا ابراهيم قانونى كه از هرات آمده بودند و هريك در فن خود نظير و همتا نداشتند در آن روز آمده ملازمت كردند و نوازشات يافته از جملهء مقربان گشتند . ( نقل از تاريخ فرشته ، ج 1 ، ص 392 )\r\n( 2 ) - هفت اقليم ، امين احمد رازى ، تهران ، ج 1 ص 426 - 427 .\r\n( 3 ) -\r\n نوروز و نوبهار و مى و دلبرى خوشست * با بربعيش كوش كه عالم دوباره نيست . \r\n( 4 ) - همين كتاب ، ج 4 ، ص 133 .\r\n( 5 ) - و نيز بنگريد بتاريخ فرشته ، بمبئى 1832 ، ج 1 ، ص 394 .\r\n","page_name":" 451 ","page_number":469},
  {"content":"\r\n\r\nنصير الدين همايون ( 937 - 963 ه ) پسر و جانشين بابر هم گذشته از معاشرت با اديبان و شاعران و هنرمندان و نگهداشت آنان ، خود شعر پارسى مىسروده و « همايون » تخلص مىكرده ، و چنان كه ابو الفضل علّامى نوشته ديوانى داشته كه نسخهء آن در كتابخانهء اكبر پادشاه محفوظ بوده است « 1 » . وى كه با سپهسالار معروف خود محمّد بيرام خان « 2 » دوستى داشت ، زمانى كه بيرام در قندهار بسر مىبرد اين رباعى را برايش فرستاد :\r\n اى آنكه انيس خاطر محزونى * چون طبع لطيف خويشتن موزونى\r\nچون مىدانى كه بىتو چون مىگذرد * چون مىپرسى كه در فراقم چونى « 3 » \r\nامين احمد رازى « 4 » سه رباعى زيرين را از همايون نقل كرده است :\r\n يا رب كه رضاى دل درويشان ده * اين ريش دل شكسته را درمان ده\r\nحد نيست كه گويم اين بده يا آن ده * چيزى كه رضاى تو در آنست آن ده \r\n*\r\n جمعست دلم با تو درون خانه * در تفرقه‌ام بىتو چو در ويرانه\r\nچون با تو شوم با خودم و هشيارم * چون بىتو شوم بىخودم و ديوانه \r\n*\r\n يا رب بكمال لطف خاصم گردان * واقف بحقايق خواصم گردان « 5 »\r\nاز عقل جفاكار دل افگار شدم * ديوانهء خودخوان و خلاصم گردان . \r\nمعروفست هنگامى كه همايون از بيم شير شاه افغان و نفاق برادران بايران\r\n\r\n\r\n","description":"","footnote":"\r\n( 1 ) - آيين اكبرى ، كلكته 1877 ، ج 1 ، ص 368 .\r\n( 2 ) - بشرح حالش در همين جلد رجوع كنيد و نيز بنگريد بمآثر الامراء ، مير عبد الرزاق خوافى ، ج 1 ، كلكته 1888 ، ص 371 - 384 .\r\n( 3 ) - تاريخ فرشته ، ج 1 ص 451 .\r\n( 4 ) - هفت اقليم ، ج 1 ، ص 436 .\r\n( 5 ) - اين مصراع از تاريخ اكبرى ج 1 ص 271 نقل شده و در نسخهء چاپى هفت اقليم چنين است : « از زمرهء عارفان خواصم گردان » .\r\n","page_name":" 452 ","page_number":470},
  {"content":"\r\n\r\nپناه مىبرد در « غرهء شوال 950 محبت نامه‌يى بنام شاه تهماسب ماضى صفوى نوشت كه معنون به اين ابيات بود :\r\n خسروا عمريست تا عنقاى عالى همتم * قلهء قاف قناعت را نشيمن كرده است\r\nروزگار سفلهء گندم نماى جو فروش * طوطى طبع مرا قانع بارزن كرده است\r\nدشمنم شيرست اما پشت بر من كرده بود * وين زمان از ناحفاظى روى بر من كرده است\r\nالتماس از شاه آن دارم كه با من آن كند * آنچه با سلمان على در دشت ارژن كرده است . . . » « 1 » \r\nمولوى محمد مظفر حسين صبا مؤلف روز روشن دنبال بيتهاى زبرين « اين چند شعر از كلام همايون » آورده است :\r\n داغ عشق تو بر جبين منست * خاتم لعل تو نگين منست\r\nتا كه گشتم چو خاك بر در تو * پشت بام فلك زمين منست \r\n*\r\n دريا دليم و ديدهء ما معدن دُرست * گر دست ما تهيست ولى چشم ما پُرست \r\n*\r\n اين نه سروست كه در باغ قد افراخته است * شمع سبزست كه پروانهء او فاخته است \r\n*\r\n اى دل مكن اضطراب در پيش رقيب * حال دل خود مگوى با هيچ طبيب\r\nكارى كه ترا به آن جفاكار افتاد * بس قصهء مشكلست و بس امر عجيب \r\n*\r\n اى آنكه جفاى تو بعالم علمست * روزيكه ستم نبينم از تو ستمست\r\nهر غم كه رسد از ستم چرخ بدل * ما را چو غم عشق تو باشد چه غمست \r\nاز شعرهاى ديگر او دو غزل در تاريخ فرشته « 3 » و ديگر مأخذها نقل شده است .\r\n\r\n\r\n","description":"","footnote":"\r\n( 1 ) - روز روشن ، تهران 1343 ، ص 931 - 932 .\r\n( 2 ) - ايضا ص 932 .\r\n( 3 ) - تاريخ فرشته ، ج 1 ، ص 451 .\r\n","page_name":" 453 ","page_number":471},
  {"content":"\r\n\r\nوى گروهى از شاعران پارسىگوى را در دربار خود داشته مثل جلالى هندى ، نادر سمرقندى ، جنونى بدخشانى ، خواجه ايوب ماوراء النهرى ، دردى سمرقندى و قاسم كاهى و جز آنان .\r\nغير از همايون ، پسران ديگر بابر ميرزا كامران ( م 964 ه ) و ميرزا عسكرى ( م 961 ه ) و ميرزا هندال ( م 958 ه ) هم هرسه شاعر بودند . اين غزل از ميرزا كامرانست :\r\n چشم بر راه تو داريم و شد ايامى چند * وقت آن شد كه نهى جانب ما گامى چند\r\nبهر صيد دل ما دانهء خال تو بس است * هردم از زلف منه بر سر آن دامى چند\r\nآنكه هرگز نفرستد سوى ما پيغامى * چه شود گر كندم شاد بدشنامى چند\r\nما خراباتى و رنديم ، تو با ما منشين * حيف باشد كه نشينى تو و بدنامى چند\r\nكامران اين غزل تر بهمايون بفرست * باشد ارسال كند سوى تو انعامى چند \r\nو اين رباعى از ميرزا عسكرى :\r\n اى عسكرى ارمست مدامى خوش باش * ور معتقد باده و جامى خوش باش\r\nگفتى بخرابات نباشم بىاو * با يار اگر در اين مقامى خوش باش \r\nو رباعى زيباى ذيل را ميرزا هندال سروده :\r\n ز آن قطرهء شبنم كه نسيم سحرى * از ابر جدا كند به صد حيله‌گرى\r\nتا بر رخ گل فشاند اى رشك پرى * حقا كه هزار بار پاكيزه‌ترى « 1 » \r\nجلال الدين اكبر پادشاه ( 963 - 1014 ه ) جانشين همايون ، در مرتبه‌يى از ترويج شعر پارسى و پرورش شاعرانست كه هيچكس از شاهان ايران و هند و منتسب به فرهنگ ايرانى بدان نرسيده است و عجيبست كه سپهسالار اين پادشاه يعنى ميرزا عبد الرحيم خان خانان پسر بيرام خان در تشويق شاعران و گردآوردن آنان در درگاه خود با مخدوم خويش همچشمى و با او آهنگ همسرى داشت و ازينرو بسيارى از شاعران عهد آن‌دو ستايشگر هردو بوده و ببارگاه اين دو بزرگ بيكسان تعلق و\r\n\r\n\r\n","description":"","footnote":"\r\n( 1 ) - دربارهء اين سه شاهزاده بنگريد بهفت اقليم ، تهران ، ج 1 ، ص 449 - 456 .\r\n","page_name":" 454 ","page_number":472},
  {"content":"\r\n\r\nارتباط داشته‌اند . دربارهء اين سردار بزرگ شعرگوى و شعر دوست بجاى خود سخن خواهم گفت اما مخدوم نام‌آورش اكبر با آنكه باندازهء پدر از دانشهاى زمان آگاه نبود ، شعر فارسى را ازو بهتر مىسرود . دربارهء او گفته‌اند كه روز آدينه آغاز ماه جمادى الاولى سال 987 در فتحپورسيگرى بر منبر رفت و بيتهاى زيرين را كه خود سروده بود بجاى خطبه برخواند :\r\n خداوندى كه ما را خسروى داد * دل دانا و بازوى قوى داد\r\nبعدل و داد ما را رهنمون كرد * بجز عدل از خيال ما برون كرد\r\nبود وصفش ز فهم و عقل برتر * تعالى شأنه اللّه اكبر \r\nدربارهء زنى هندو منيار نام كه چورى ( دستبند ) مىفروخته چنين گفت :\r\n منيار كه خون شد دلم از دورى او « 1 » * من يار غمم ز دست مهجورى او\r\nدر آينهء چرخ نه قوس قزحست * عكسى است نمايان شده از چورى او \r\nو اين بيتها كه بقول امين رازى « بين الجمهور مشهور » بود ، ازوست :\r\n دوشينه بكوى مىفروشان * پيمانهء مى بزر خريدم\r\nاكنون ز خمار سرگرانم * « زر دادم و دردسر خريدم » « 2 » \r\n*\r\n از بار گنه خميده پشتم چه كنم * نى راه به مسجد نه كنشتم چه كنم\r\nنى در صف كافر نه مسلمان جايم * نى لايق دوزخ نه بهشتم چه كنم \r\n*\r\n شبنم مگو كه برورق گل فتاده است * كآن قطره‌ها ز ديدهء بلبل فتاده است \r\n*\r\n\r\n\r\n","description":"","footnote":"\r\n( 1 ) - اين مصراع را در بعضى از تذكره‌ها چنين ضبط كرده‌اند : « من يار دلم كه خون شد از دورى او » ( روز روشن ، تهران ، ص 70 ) ولى آنكه در متن آمده از هفت اقليم و از عرفات عاشقين است . گويا آنها كه معنى منيار را نمىدانسته‌اند بيت را به گمان خود اصلاح نمودند . در نسخهء چاپى هفت اقليم اين اسم باشتباه « ميناز » چيده شده .\r\n( 2 ) - اين مصراع تضمين است .\r\n","page_name":" 455 ","page_number":473},
  {"content":"\r\n\r\n گريه كردم ز غمت موجب خوشحالى شد * ريختم خون دل از ديده دلم خالى شد « 1 » \r\nاين نكته را نبايد فراموش كرد كه بعضى از مؤلّفان مانند ملّا عبد القادر بداؤنى در منتخب التواريخ ( چاپ كلكته ، 1868 ميلادى ) و نوّاب محمّد صديق حسنخان مؤلف تذكرهء شمع انجمن ( چاپ بهوپال 1293 ه ) جلال الدين اكبر را ضمن متهم داشتن بكفر و الحاد به بيسوادى هم موصوف كرده‌اند ، ليكن اگرچه اين پادشاه مانند پدر و نياى خود و بسنّت خاندانش فرصت فراگيرى دانشهاى زمان نداشت ، امّا هم از كردار و گفتارش ، و هم از اشارات معاصرانش و از آن جمله ابو الفضل علّامى در اكبرنامه ، پيداست كه فارسى نيك مىدانست و با اثرهاى شاعران بزرگى چون مولوى و حافظ آشنايى داشت . امّا والاترين فضيلت او در نظر پارسىگويان همانا تشويق و ترغيب سخنوران پارسى و بزرگداشت آنان و نواختنشان بمال و نعمت بسيار بود و همين كار ستودهء او بود كه مايهء جلب پارسى گويان ايران و هند بدرگاه وى و نيز انگيزه‌يى بزرگ در تحريض صاحب طبعان روزگار بوقف كردن عمر در راه شعر و ادب پارسى و آموختن آنها گشت كه طبعا دنبالهء آن پس از زوال عمر آن نيكمرد ، بدين آسانيها منقطع نمىگرديد . سنّتى هم كه او در دربار گوركانيان هند از حيث انتخاب ملك الشعرا و ترتيب دادن صفهاى شاعران در تشريفات رسمى و تعيين راتبه و وظيفه براى سخنوران و برگماشتن بعضى از فاضلان بتأليف كتابهاى فارسى و يا ترجمه از هندى بپارسى گذارده بود ، تا ديرگاه باقى ماند و حتى قشرپرستيهاى اورنگ زيب هم نتوانست رخنه‌يى در آن پديد آورد . گذشته ازينها دل نمودگيهاى جلال الدين اكبر بشعر و شاعران پارسى موجب شد كه بزرگان درگاه او از ميرزا عبد الرحيم خانخانان گرفته تا همهء\r\n\r\n\r\n","description":"","footnote":"\r\n( 1 ) - دربارهء اشعار جلال الدين اكبر پادشاه بنگريد به : هفت اقليم ، تهران ، ج 1 ، ص 449 ، عرفات العاشقين ، تقى الدين اوحدى ، خطى ؛ روز روشن ، تهران 1343 ، ص 69 - 70 ؛ نتايج الافكار ، بمبئى 1336 ، ص 43 - 44 ؛ تذكرهء ميخانه ، تهران 1340 ، حاشيهء ص 158 - 159 و جز آنها .\r\n","page_name":" 456 ","page_number":474},
  {"content":"\r\n\r\nمنصبداران خرد و بزرگ ديگر و همچنين اميران و شاهان تابع او در قندهار و كابل و سند و هند ، هريك بگونه‌يى همّت بتربيت و نگهداشت سخنوران پارسى بگمارند .\r\nبدينگونه بايد پذيرفت كه بارورى ادب پارسى كه بر اثر تشويقهاى شاهان و شاهزادگان تيمورى از عهد ميرزا شاهرخ و پسرش ميرزا بايسنقر آغاز شده و در دوران پادشاهى سلطان حسين بايقرا در مركز ادبى و هنرى هرات بكمال رسيده بود ، با پادشاهى جلال الدين اكبر از سرگرفته شد و اين بار ثروت سرشار پادشاهان و اميران هندو دكن خاصه گوركانيان و وزيران و سرداران و صوبه‌داران و پايه‌وران بارگاه آنان نيروى بيشترى بدرخت تناور پارسى و بارورى دراز آهنگ آن در هند و ايران بخشيد و حتى پادشاهان صفوى را كه يكچند ، از دوران توبه‌كارى تهماسب و انقلابهاى بعد ازو تا عهد استقرار قدرت شاه عباس ، نسبت به نگهداشت شاعران پارسىگوى كم اعتنا گرديده بودند ، به خود آورد و وضعى را كه در عهد شاه عباس و اندكى بعد ازو در ايران خواهيم ديد ، نسبت بتربيت سخنوران باعث شد .\r\nشمارهء شاعرانى كه در دربار جلال الدين اكبر بسر مىبرده و يا بدان انتساب داشته و از دور و نزديك او را مدح مىگفته‌اند بسيار است . ابو الفضل علّامى در آيين اكبرى ذيل عنوان « قافيه سنجان » شاعران زيرين را كه منتسب بدربار اكبر بوده‌اند ، ذكر كرده است « 1 » : ملك الشعرا فيضى - خواجه حسين ثنايى مشهدى - غزالى مشهدى - عرفى شيرازى - نظيرى نيشابورى - حزنى اصفهانى - قاسم كاهى - ميلى هروى - جعفر بيك قزوينى - خواجه حسين مروى - حياتى گيلانى - شكيبى اصفهانى - انيسى شاملو - صالحى هروى - محوى همدانى - حرفى ساوجى - قرارى گيلانى - عتابى نجفى - ملا محمّد صوفى مازندرانى - جدايى - وقوعى نيشابورى - خسروى قائنى - وفايى اصفهانى - شيخ ساقى - رفيعى كاشى - غيرتى شيرازى - حالتى - سنجر كاشى - جذبى - تشبيهى كاشانى - اشكى قمى - اسيرى رازى - فهمى رازى - قيدى شيرازى - پيروى ساوجى - كامى سبزوارى - پيامى -\r\n\r\n\r\n","description":"","footnote":"\r\n( 1 ) - آيين اكبرى ، كلكته 1877 ، ص 235 - 262 .\r\n","page_name":" 457 ","page_number":475},
  {"content":"\r\n\r\nسيّد محمّد هروى - قدسى كربلايى - حيدرى تبريزى - سامرى - قريبى - فسونى شيرازى - نادرى ترشيزى - نوعى مشهدى - بابا طالب اصفهانى - سرمدى اصفهانى - دخلى اصفهانى - قاسم ارسلان مشهدى - غيورى حصارى - قاسمى مازندرانى - رهى نيشابورى .\r\nگذشته ازينان گروهى از شاعران معروف را مىشناسيم كه در دربار اكبر مىزيسته و يا وابسته به آن بوده‌اند مانند : بايزيد هروى - درويش بهرام سقاى ماوراء النّهرى - حرفى كشميرى - صبوحى جغتايى - مشفقى بخارى - فكرى مشهدى - صبوحى كابلى - نويدى نيشابورى - روغنى - سهمى بخارى - شيخ حسين صوفى چشتى - فارغى كابلى - هاشم قصّه خوان متخلص به محترم و جز آنان .\r\nازين پس تا چندگاه شمارهء شاعران بارگاه گوركانيان هندو بزرگان درگاهشان فراوان و عاطفت پادشاهان و رجال دربارهء آنان فزايان بود .\r\nنور الدين جهانگير پادشاه ( 1014 - 1037 ه ) نخستين ميراث‌دار اين گنجينهء بزرگ بود كه هم خود و هم بانوى تهرانيش نور جهان بيگم ( م 1055 ه ) شاعر و دوستدار شاعران و حامى آنان بوده‌اند . جهانگير كه پيش از پادشاهى سليم نام داشت ، پس از جلوس خود را بنام جهانگير و بلقب نور الدّين خواند . وى چه در دوران وليعهدى و چه در عهد پادشاهى گروه بزرگى از شاعران را در شمار ستايشگران خود داشت . مانند نياى خود بابر « واقعات » حيات خويش را از زمان ولادت تا هنگام تأليف كتابى بنام توزك جهانگيرى يادداشت نمود امّا نه بتركى بلكه به فارسى ، و بعضى از طبع‌آزماييهاى ادبى خود را هم در شمار اين واقعات درآورد . يك بار بيت زيرين را از ميرزا عبد الرحيم خانخانان :\r\n بگذر مسيح از سرما كشتگان عشق * يك زنده كردن تو به صد خون برابرست \r\nبر بديهه چنين جواب گفت :\r\n از من متاب رخ كه نيم بىتو يك نفس * يك دل شكستن تو به صد خون برابرست \r\nو چون خواند چند تن از شاعران درين استقبال با او همراهى كردند . بار ديگر كه عادل خان از سران بزرگ دولتش را بسردارى و ولايت سراسر دكن برگزيد اين\r\n\r\n","description":"","footnote":"","page_name":" 458 ","page_number":476},
  {"content":"\r\n\r\nرباعى را بر تصوير خويش به خط خود نوشت و برايش فرستاد :\r\n اى سوى تو دائم نظر رحمت ما * آسوده‌نشين بسايهء دولت ما\r\nسوى تو شبيه خويش كرديم روان * تا معنى ما ببينى از صورت ما \r\nوقتى خانخانان مصراع مشهور جامى « بهر يك گل زحمت صد خار مىبايد كشيد » را تتبع كرد و غزلى بدان وزن و قافيه سرود . ميرزا رستم صفوى « 1 » و ميرزا مراد پسر او نيز بدين وزن و قافيه طبع آزمودند و چون اين معنى بعرض جهانگير رسيد مطلع ذيل را بر بديهه سرود :\r\n ساغر مى بر رخ گلزار مىبايد كشيد * ابر بسيارست مى بسيار مىبايد كشيد \r\nبدينگونه استقبالها و نيز ببعضى از بيتها و رباعيها كه بمناسبتهايى مىسرود ، در توزك او چندبار اشاره شده است « 2 » . غزل و رباعى را بد نمىساخت و بنام خود جهانگير تخلّص مىكرد . در خدمت فيضى فيّاضى شاگردى كرده و زيردست ميرزا عبد الرحيم خانخانان برآمده بود . ازوست :\r\n من چون كنم كه تير غمت بر جگر رسد * تا چشم نارميده دگر بر دگر رسد\r\nمستانه مىخرامى و مست تو عالمى * اسپند مىكنم كه مبادا نظر رسد\r\nدر وصل دوست مستم و در هجر بىقرار * داد از چنين غمى كه مرا سربسر رسد\r\nمدهوش گشته‌ام كه بپويم ره وصال * فرياد از آن زمان كه مرا اين خبر رسد\r\nوقت نياز و عجز جهانگير هر سحر * اميد آنكه شعله و نور اثر رسد « 3 » \r\nبيتهاى زيرين را در وصف كشمير ساخته :\r\n شده مشكبو غنچه در زير پوست * چو تعويذ مشكين ببازوى دوست\r\nغزلخوانى بلبل صبح‌خيز * تمنّاى ميخوارگان كرده تيز\r\nبهرچشمه منقار بط آبگير * چو مقراض زرين بقطع حرير \r\n\r\n\r\n","description":"","footnote":"\r\n( 1 ) - متخلص به « فدايى » . دربارهء او به زودى سخن خواهم گفت .\r\n( 2 ) - بنگريد به « تورك جهانگيرى » چاپ لكنهو ، صفحه‌هاى 112 ، 150 ، 234 ، 246 .\r\n( 3 ) - نقل از توزك جهانگيرى ص 77 .\r\n","page_name":" 459 ","page_number":477},
  {"content":"\r\n\r\n بنفشه سر زلف را خم زده * گره در دل غنچه محكم زده « 1 » \r\nو اين بيتها در وصف مجلسى است كه همسرش نور جهان بيگم آراسته بود :\r\n دل‌افروز بزمى شد آراسته * به خوبى بدان‌سان كه دل خواسته\r\nفگندند در پيش اين سبز كاخ * بساطى چو ميدان همّت فراخ\r\nز بس نكهت بزم مىرفت دور * فلك نافهء مشك بود از بخور\r\nشده جلوه‌گر نازنينان باغ * رخ افروخته هر يكى چون چراغ « 2 » \r\nو نيز او راست :\r\n اى آنكه غم زمانه پاكت خورده * اندوه دل وسوسه ناكت خورده\r\nمانندهء قطره‌هاى باران به زمين * جا گرم نكرده‌اى كه خاكت خورده \r\n*\r\n هركس بضمير خود صفا خواهد داد * آيينهء خويش را جلا خواهد داد\r\nهرجا كه شكسته‌يى بود دستش گير * بشنو كه همين كاسه صدا خواهد داد \r\nهمسر محبوب جهانگير پادشاه ، نورجهان بيگم دختر اعتماد الدوله غياث - الدين محمّد تهرانى از تبار خواجه ارجاسب اميدى رازى بود . هم شاعران را تشويق مىكرد و هم خود شعر مىسرود . دربارهء او و سخنش ، آنجا كه از تبار خواجه ارجاسب ياد خواهيم كرد سخن گفته خواهد شد .\r\nشهاب الدين محمد شاهجهان ( 1037 - 1068 ه ) پسر و جانشين جهانگير در ذوق و دانش و ادب و ارث پدر و نياكان خود بود . بمعمارى و هنرهاى ظريف دلنمودگى بسيار نشان داد . عمارت تاج محلّ دراگره كه براى آرامگاه زن محبوبش ممتاز محلّ دختر آصف الدوله ( برادر نور جهان بيگم ) ساخته و خود نيز در آن مدفونست ، از شاهكارهاى فنّ معمارى در جهانست . وى در شعر و دانش شاگرد قاسم بيگ تبريزى و حكيم دوايى گيلانى و شيخ ابو الخير و وحيد الدّين گجراتى بود . دربارش بوجود بسيارى از فاضلان و پزشكان و شاعران زمان آراسته بود : از شاعران حاجى محمد\r\n\r\n\r\n","description":"","footnote":"\r\n( 1 ) - توزك جهانگيرى ، ص 191 .\r\n( 2 ) - ايضا ص 303 .\r\n","page_name":" 460 ","page_number":478},
  {"content":"\r\n\r\nجان‌قدسى ، ابو طالب كليم كاشانى ملك الشعرا ، سعيداى گيلانى ، حكيم ركناى كاشى ، ميرزا محمد طاهر آشنا ، امان اللّه امانى ، الهى همدانى ، حكيم حاذق گيلانى ، مير يحيى كاشى ، ميرزا رضى دانش ، صيدى تهرانى ، صائب تبريزى و جز آنان ؛ و از مورخان و نويسندگان ملّا منير لاهورى صاحب « انشاء منير » ، ملّا عبد الحميد لاهورى مؤلف پادشاهنامه ، محمد صالح كنبوه لاهورى نويسندهء « عمل صالح » يا شاهجهان‌نامه ، ميرزا جلال طباطبايى مؤلف شاهجهان‌نامه . - مىنويسند كه شاهجهان در بخشش درم و دينار بشاعران بىاختيار بود چنان كه در پاداش قصيده‌يى از حاجى محمد جان قدسى به وزن او روپيه بخشيد و ازين راه پنجهزار و پانصد روپيه نصيب شاعر شد « 1 » .\r\nپسر و وليعهد شاهجهان ، داراشكوه ( م 1069 ه ) نويسنده و شاعرى فاضل بود ، با عارفان و شاعران مصاحبت و معاشرت داشت . نوشته‌اند « 2 » كه بميرزا رضى دانش ( م 1076 ) در پاداش بيت زيرين از غزلى « 3 » :\r\n تاك را سيراب كن اى ابر نيسان در بهار * قطره تا مى مىتواند شد چرا گوهر شود \r\nصد هزار روپيه برسم انعام بخشيد و خود در جواب آن چنين سرود :\r\n سلطنت سهل است خود را آشناى فقر كن * قطره تا دريا تواند شد چرا گوهر شود \r\nكوشش او در ترجمهء اثرهاى عرفانى و حكمى هند به فارسى ، بهمّت خود يا بدست كسانى كه برمىگزيد ، در حقيقت دنبالهء كار جلال الدّين اكبر در شناساندن\r\n\r\n\r\n","description":"","footnote":"\r\n( 1 ) - پادشاه‌نامهء عبد الحميد لاهورى ، كلكته 1867 ، ج 2 ص 142 .\r\n( 2 ) - بهارستان سخن ، مدراس 1958 ، ص 569 ؛ نتايج الافكار ، بمبئى 1336 ص 247 .\r\n( 3 ) - تمام آن غزل اينست :\r\n موسم آن شد كه ابر تر چمن پرور شود * نكهت گل مايهء شور جنون در سر شود\r\nتاك را سيراب كن اى ابر نيسان در بهار * قطره تا مى مىتواند شد چرا گوهر شود \r\n","page_name":" 461 ","page_number":479},
  {"content":"\r\n\r\nميراث فكرى و ادبى و دينى هندوان به مسلمانان بود . دربارهء اين شاهزادهء آزاده كه او را بتهمت الحاد با اهل و تبار از ميان بردند ، بهنگام مطالعه در وضع نثر پارسى ياد خواهم كرد .\r\nاورنگ‌زيب عالمگير پادشاه ( 1069 - 1118 ه ) آخرين پادشاه بزرگ از گوركانيان هند بود كه در پادشاهيش چيرگى و شكوهمندى آن خاندان بحدّ اعلاى خود رسيد . وى منشى ماهرى بود و بدانشهاى ادبى وقوف تمام داشت . در دوران شاهزادگى و صوبه‌دارى دكن بشعر و ادب و معاشرت با شاعران توجّه داشت « 1 » ، ليكن بعد از آنكه بر پدر عصيان ورزيد و برادر خود داراشكوه را كه وليعهد بود مقيّد ساخته ببهانهء اينكه عالمان شرع بالحادش فتوى داده‌اند ، كشت ، خود سياست دينى سختى در پيش گرفت و آن آزادمنشى را كه جلال الدّين اكبر نسبت بهندوها داشت و جهانگير و شاهجهان هم آن را رها نكرده بودند ، ببهانهء دينى از ميان برد و حتى بر آنان جزيه مقرّر كرد و از اين راه بر تشويش خاطرشان افزود « 2 » . بدنبال چنين سياست رياكارانه‌يى اورنگ‌زيب نسبت بشاعران هم همان رفتارى را كه پيش ازو شاه تهماسب صفوى در ايران داشت تكرار نمود بدين معنى كه « بنا بر پاس مراتب شريعت . . . با شعر رغبتى و با شعرا توجهى » نمىكرد « 3 » و حتى بشاعران توصيه مىنمود كه بعد از آن فكر شعر نكنند « 4 » . با اينهمه در عهد او هنوز بازماندهء شاعران پيشين و شاعران ديگرى كه هم در عهد وى نام برآوردند در هند بسيار بودند كه گروهى از آنان از هند برخاستند مانند غنى كشميرى ، ناصر على سهرندى ( سرهندى ) ،\r\n\r\n\r\n","description":"","footnote":"\r\n نالهء بلبل نهان در پردهء برگ گل است * بىدماغم كاش ازين يك پرده نازكتر شود\r\nما بذوق گريهء مستى درين بزم آمديم * مى بده ساقى به قدر آنكه چشمى تر شود\r\nراز پوشيدن نيايد دانش از بيتاب عشق * در ميان انجمن پروانه خاكستر شود . \r\n( 1 ) - بهارستان سخن ، ص 604 .\r\n( 2 ) - مآثر الامراء ، مير عبد الرزاق خوافى ، ج 2 كلكته 1890 ص 208 .\r\n( 3 ) - بهارستان سخن ، مير عبد الرزاق خوافى ، ص 537 ، 584 .\r\n( 4 ) - ايضا ص 537 .\r\n","page_name":" 462 ","page_number":480},
  {"content":"\r\n\r\nغنيمت كنجانى گجراتى ، عبد القادر بيدل و ديگران ؛ و حتى عده‌يى از شاعران ايرانى و هندى در عهد او و بفرمان او صاحب مقامهاى بلند دولتى شدند مانند حسن بيگ رفيع قزوينى ، ميرزا رضى دانش مشهدى ، ملّا سالك يزدى ، عاقل خان خوافى و جز آنان . و شگفتست كه همين اورنگ‌زيب دخترى شاعر داشت بنام زيب النساء بيگم متخلص به « مخفى » كه نامش را در شمار شاعران همين عهد خواهم آورد .\r\nوى قصيده و غزل مىسرود و در شاعرى شاگرد ملّا محمّد سعيد اشرف - مازندرانى بود « 1 » .\r\nبعد از اورنگ‌زيب با آنكه دوران ضعف سلسلهء گوركانيان هند آغاز شد ، درخت تناور فارسى همچنان بارورى داشت و هندوستان بوجود شاعران متعدّدى كه نامشان زينت بخش تذكره‌هاى متعدد هنديست آراسته بود ، و گذشته از آنان شاعران استادى مانند واله داغستانى و محمّد على حزين و نظايرشان هنوز هوس گلگشت هند داشتند و از ايرانزمين بدان سامان رخت اقامت مىكشيدند . شاهان گوركانى هم با همه دشواريها كه در كار حكومتشان پديد آمده بود ، نه از ياوريهاى خود بشاعران پارسىگوى باز مىايستادند و نه از پرداختن بشعر و ادب پارسى .\r\nآخرين آنان بهادر شاه ثانى ( 1253 - 1275 ه ) بود كه در شعر « ظفر » تخلص مىكرد و اين غزل ازوست :\r\n بتى ، سركشى ، كافرى ، كج كلاهى * برخ آفتابى برخسار ماهى\r\nمعطّر كنِ مغز جان دو عالم * بعنبر فشانّىِ زلف سياهى\r\nنه در خاكسارى چو من بىنوايى * نه در ناز و تمكين چو او پادشاهى\r\nفگند از سر زلف آن ماه خوبان * ظفر بر من بىبضاعت نگاهى « 2 » \r\n\r\nخاندانها و خانان هند\r\nدرين جستار شناخت بعضى از بزرگان هند در عهد پادشاهى گوركانيان محل توجهست . شايد عنوانى كه برگزيده‌ام\r\n\r\n\r\n","description":"","footnote":"\r\n( 1 ) - بهارستان سخن ، ص 587 .\r\n( 2 ) - نقل از « فارسىگويان پاكستان » ، دكتر سيد سبط حسن رضوى ، راولپندى ، 1353 خورشيدى ، ص 31 .\r\n","page_name":" 463 ","page_number":481},
  {"content":"\r\n\r\nرسانندهء مقصود من نباشد ولى دربرگيرندهء بسيارى از دولتيان و صاحب نفوذان عهد گوركانيست كه يا بشعر فارسى پرداخته و يا شاعران فارسى را در كنف حمايت گرفته‌اند و در ميان آنان حتى گاه بنام پزشكان و مستوفيان عهد گوركانى هم باز - مىخوريم . اين را هم بگويم كه مراد من درينجا بدست دادن چند نمونه است از چگونگى كردار و رفتار بزرگان آن عهد دربارهء شعر و شاعران پارسى و نيز سرگرم بودن بسيارى از سران و سرداران دولت گوركانى بشعر و ادب و پيروى از پادشاهان و مخدومان خود درين زمينه ، و اگر بخواهم درين مبحث بذكر همهء آن بزرگان و كار و كردارشان بپردازم سخن بسيار بدرازا خواهد كشيد .\r\nخاندان ارغونيان تته نخستين خاندان معتبريست كه درينجا شايستگى ذكر دارد . اين خاندان يك طبقهء جديد از اميران محلى سند بود كه از سال 962 بقدرت رسيد . چهارمين فرمانروا ازين خاندان ميرزا جانى بيگ « 1 » بسال 999 پس از لشكر كشى ميرزا عبد الرحيم خان خانان مطيع جلال اكبر پادشاه گرديد و همچنان در فرمانبردارى بسر مىبرد تا بسال 1008 ه بدرود حيات گفت . وى شعر پارسى مىسرود و اين دو رباعى ازوست :\r\n خوش آن وقتى كه عشق غمخوارم بود * آه شب و گريهء سحر كارم بود\r\nبدگردى چرخ بين كه با من نگذاشت * كالاى غمى كه زيب بازارم بود \r\n*\r\n عشقى خواهم كه از خودم پاك كند * آب مژه‌يى كه دهر نمناك كند\r\nپايى كه بيابان امل را سپرد * دستى كه گريبان هوس چاك كند \r\nپسرش ميرزا غازى بيگ وقارى « 2 » پس از مرگ پدر بجاى او معيّن گشت و\r\n\r\n\r\n","description":"","footnote":"\r\n( 1 ) - دربارهء او بنگريد بهفت اقليم ، تهران ج 1 ، ص 467 - 469 و بمأخذهايى كه دربارهء پسرش ميرزا غازى بيگ اشاره خواهم كرد .\r\n( 2 ) - دربارهء او بنگريد به :\r\n* مآثر الامراء ، مير عبد الرزاق خوافى ، ج 3 ، كلكته ، ص 345 - 348 .\r\n* هفت اقليم ، امين احمد رازى ، تهران ، ج 1 ص 467 - 469 .\r\n","page_name":" 464 ","page_number":482},
  {"content":"\r\n\r\nمحل عنايت اكبر پادشاه و پس از وى جهانگير پادشاه بود چنان كه جهانگير گذشته از ولايت سند صوبه‌دارى قندهار را نيز بر عهدهء او نهاد و او در همانجا بود تا بسال 1020 يا 1021 در بيست و پنج سالگى بدست يكى از غلامانش مسموم شد . وى يكى از مشوقان بزرگ شاعران بود و آنان را در درگاه خود بعزت نگاهدارى مىنمود و از ستايشهايشان برخوردار بود . از جملهء شاعران درگاه اويند : مرشد بروجردى ، مير نعمة اللّه و صلى ، طالب آملى ، محوى اردبيلى ، سرورى يزدى ، ملا اسد قصه‌خوان ، شمساى زرين قلم ، مير عبد الباقى قصه‌خوان ، مير الهى همدانى ، بزمى و چند تن ديگر ، و ازين ميان مرشد بروجردى را با نامه‌هاى لطف‌آميز از شيراز بسند خواند و او را بسيار معزز و مكرم مىداشت و لقب خانى و منصب وكالت به دو رزانى كرد . و او خود مردى با ذوق بود ، در موسيقى دست داشت ، نغمه‌شناس و طنبورنواز ماهر بود ، شعر مىسرود و بگفتار فخر الزمانى در ميخانه : شعرش كم از شعراى . . . جزو زمان » وى نبود ، غزل را خوب مىساخت و ديوانش از قصيده و غزل و مثنوى بقول فخر الزمانى به پنجهزار بيت مىرسيد . ساقى نامه‌اش در 88 بيت ببحر متقارب مثمن مقصور يا محذوف در تذكرهء ميخانه ( ص 294 - 299 ) نقل شده است . ازوست :\r\n در عهد تو ما را همه با غير خطابست * سرپنجهء مژگان و گريبان عتابست\r\nدر بزمگه حيرت تو بىخبران را * كيفيت ديدار تو از جنس شرابست\r\nآهم ز غم موى تو همنافهء مشكست * اشكم ز گل روى تو همطبع گلابست\r\nاز ديدن گل ديده اگر تيره نگشتى * آيينه چرا پيش تو با چشم پرآبست\r\nاز روز ازل نغمه پرستيم وقارى * ديوانگى ما گُلِ مضراب رُبابست \r\n\r\n\r\n","description":"","footnote":"\r\n* تذكرهء ميخانه ، تهران 1340 ، ص 290 - 299 متن و حاشيه .\r\n* روز روشن ، تهران 1343 ، ص 908 .\r\n* ايضاح المكنون ، اسمعيل پاشا ، ج 1 ، استنبول 1945 ، ستون 538 .\r\n* عرفات عاشقين ، تقى الدين اوحدى ، خطى .\r\n* صحف ابراهيم ، على ابراهيم خان خليل ، خطى .\r\n","page_name":" 465 ","page_number":483},
  {"content":"\r\n\r\n* *\r\n اگر هوشمندى و پاكيزه راى * بميخانه شو زين سپنجى سراى\r\nكه تا هى زنى اين سراى فسوس * كند روز عيش ترا آبنوس\r\nفلك پير زاليست بىآبروى * ازو آب و رنگ جوانى مجوى\r\nازو گر تمنى كنى مردمى * زند سنگ بر شيشهء خرمى\r\nاميد نكويى ازو داشتن * بود تخم در رهگذر كاشتن \r\nحكيم مسيح الدين ابو الفتح گيلانى پسر مولانا عبد الرزاق از درباريان فاضل اكبر پادشاه و از حاميان بزرگ اهل ادب و شعر در هندوستان بود . پدرش حكيم عبد الرزاق يا بقول ملّا عبد الفتاح فومنى « 1 » « ملّا عبد الرزاق دانشمند » وزير كيا احمد سلطان ( خان احمد ) گيلانى فرمانرواى ولايت « بيه‌پيش » گيلان بود و او به شرحى كه خواهيم ديد از دست فرستادهء شاه تهماسب منهزم و مقيّد گرديد و چند تن از بزرگان درگاهش و از آن جمله مولانا عبد الرزاق را هم ببند افگندند و « حسب الفرمان شاه تهماسب بزندان بقلعهء الموت فرستادند » « 2 » و او در همانجا بدرود حيات گفت پسران حكيم عبد الرّزاق يعنى حكيم مسيح الدين ابو الفتح و حكيم همام الدين و حكيم نور الدين گيلان را ترك گفتند و از آنجا بنابر شرحى كه در ترجمهء حال حكيم قرارى ( - حكيم نور الدين ) خواهيم ديد بعراق و خراسان و سپس بهند رفتند و در سال بيستم از پادشاهى جلال الدين اكبر ( - 983 ه ) در دربار آن پادشاه باحترام پذيرفته شدند . ازين تاريخ حكيم ابو الفتح « ملازمت » اكبر يافت و « هرسه برادر بمنصب در خور سرافرازى يافتند » « 3 » و « چون حكيم ابو الفتح شايستگى ديگر داشت و بمزاج روزگار آشنا و بنبض زمانه شناسا بود در پيشگاه خلافت ترقى نموده سال\r\n\r\n\r\n","description":"","footnote":"\r\n( 1 ) - تاريخ گيلان ، تهران 1349 ، ص 48 .\r\n( 2 ) - دربارهء اين واقعه بنگريد بتاريخ گيلان عبد الفتاح فومنى ، تهران 1349 ، ص 45 - 49 ؛ و نيز بعالم‌آراى عباسى ، تهران ، ج 1 ص 110 ببعد .\r\n( 3 ) - مآثر الامراء ، مير عبد الرزاق خوافى ، ج 1 كلكته 1888 ميلادى ، ص 558 .\r\n","page_name":" 466 ","page_number":484},
  {"content":"\r\n\r\nبيست و چهارم ( - 987 ه ) بصدارت و امينى صوبهء بنگاله تعيين گرديد . پس از آنكه امراى فتنه‌سرشت بنگ و بهار اتفاق نموده ، مظفر خان ناظم آنجا را از ميان برداشتند حكيم و بسيارى از دولتخواهان پادشاهى بقيد افتادند . او روزى قابو ديده خود را از فراز قلعه انداخت و بدشوار رويى و آبله‌پايى بمأمنى رسيده احرام حضور بست . چون بآستان بوسى فايز شد بر قرب و اعتبارش افزوده بر اقران و امثال خود رجحان گرفت ، اگرچه در منصب از هزارى فراتر نرفت امّا در رتبه از پايهء وزارت و وكالت درگذشت . . . » « 1 » و سرانجام بسال 997 در موكب جلال الدّين اكبر سر راه كشمير بكابل ، چند روز بعد از مرگ امير عضد الدّولهء شيرازى مؤلف فرهنگ جهانگيرى درگذشت . حرفى ساوجى از شاعران درگاه جلال الدين اكبر تاريخ واقعه را چنين يافت :\r\n امسال دو علّامه ز عالم رفتند * رفتند ، مؤخّر و مقدّم رفتند\r\nتا هردو موافقت نكردند بهم * تاريخ نشد كه « هردو باهم رفتند » ( - 997 ) \r\nجلال الدّين اكبر از غايت عنايتى كه به حال او داشت « هم بعيادت سايهء عاطفت انداخته پرسش نمود « 2 » و هم پس از فوت قرين تأسف و اندوه گشته وقت نزول بحسن ابدال بفاتحه ترويح روح او فرمود . حكيم دقيقه‌شناس هوشيار مغز بيدار دل عالى فطرت بود . فيضى در مرثيهء او گويد :\r\n تقريرش از حقايق تقدير ترجمه * تدبيرش از مآثر اقبال ترجمان \r\nدر مهم‌سازى خلايق خود را معاف نداشتى و هرچه ازو ظهور يافتى به ميزان خرد سنجيده نمودى ، كريم الصّفات محسن زمان و بكمالات يگانهء روزگار بود ، و ممدوح شعراى وقتست ، خصوص ملا عرفى شيرازى كه اكثر قصائد غرّا در مدح او گفته . اين قطعه از يكى از قصيده‌هاى اوست :\r\n\r\n\r\n","description":"","footnote":"\r\n( 1 ) - مآثر الامراء ، ج 1 ، ص 558 - 559 .\r\n( 2 ) - و همين پادشاه در دلدارى و تسلى حكيم همام برادر حكيم ابو الفتح بوى گفت كه « او ترا يك برادر بود و ماراده ،\r\n از حساب دو چشم يك تن كم * وز شمار خرد هزاران بيش » \r\n( مآثر الامراء ، ج 1 ص 565 ) .\r\n","page_name":" 467 ","page_number":485},
  {"content":"\r\n\r\n آسمان گفت ندانم كه حلول از چه نكرد * صورتش پيشتر از صورت عالم به محل\r\nز آنكه چون روز ارادت ز افق سر برزد * صبحدم دولت او زاد و شبانگاه ازل\r\nزين سخن جوهر فعّال برآشفت و بگفت * كاى تنك بهره ز فهم رصد علم و عمل\r\nبيم آن بود ز خاصيّت يكتايى او * كه هيولى نپذيرد صور مستقبل . . . » « 1 » \r\nاين مسيح الدّين ابو الفتح سه برادر داشت : حكيم نور الدّين كه قرارى تخلّص مىكرد و شرح حالش را جداگانه آورده‌ام ؛ حكيم لطف اللّه كه چندى بعد از ورود برادرانش بهند بدان سرزمين وارد شد و بوساطت حكيم مسيح الدّين منصبى در دستگاه دولتى به دو واگذار شد ولى او دير نپاييد و زود درگذشت ؛ سومين حكيم همام الدّين بود كه اصلا همايون نام داشت و بعد از آنكه بادو برادر ديگر به خدمت جلال الدين اكبر پيوست نخست همايونقلى و بعد از آن همام نام گرفت . شرح حالش بتفصيل در مآثر الامراء مير عبد الرّزاق خوافى ( جلد اول ص 563 - 565 ) آمده و پس ازين در ذيل عنوان حكيم قرارى ( برادرش ) بنام او و فرزندانش اشاره خواهد شد .\r\nحكيم ابو الفتح و برادرانش ، كه همگى در هند باقىمانده و همانجا فرزندانى بهم رسانده و درگذشته‌اند ، تعلّقى خاص به زبان و ادب فارسى و فرهنگ ايرانى داشته و خود نيز گذشته از احراز مقام‌هاى ديوانى و اشتغال به كارهاى دولتى شعر مى گفته‌اند ، و از ميان آنان خاصّه حكيم ابو الفتح از حاميان شاعران پارسىگوى كه از ايران بدربار اكبر مىرفته‌اند بود و بقول معاصر مشهورش ملّا عبد الباقى نهاوندى كه ضمن بيان حال خواجه حسين ثنايى در مآثر رحيمى آورده « . . . قدردان دانشمندان و تربيت كنندهء بىخان و مانان عراق و خراسان [ بودو 
  ] تربيت و رعايت و احسان آن عاليجاه مرحوم نسبت به اين فرقهء گرامى [ شاعران 
  ] و ساير خلق اللّه در ميان طوايف و انام مشهورست . . . » و اين مرد فاضل شاعرانى معروف چون همين خواجه حسين ثنايى و عرفى شيرازى و حياتى گيلانى و نظاير اين بزرگان را كه بدربار جلال الدين اكبر روى نهاده بودند در كنف حمايت گرفت و بشهرت رسانيد .\r\n\r\n\r\n","description":"","footnote":"\r\n( 1 ) - مآثر الامراء ، ج 1 ، ص 558 - 560 .\r\n","page_name":" 468 ","page_number":486},
  {"content":"\r\n\r\nباز هم ازين حكيم در ذكر حال حكيم قرارى و حكيم حاذق سخن خواهد رفت .\r\nمحمد بيرام بدخشانى ملقب به « خان خانان » « 1 » يكى ديگر از رجال بزرگ گور - كانيان هند بود كه با تشويق شاعران نامى جاويد از خود باز گذاشته است . وى خود شاعر بود و در شعر بنام خويش « بيرم » تخلّص مىكرد . نسبش بسه واسطه به « على شكر بيك بهارلو » مىرسيد و آن طايفه از قبيله‌هاى تركمان قراقويونلو بود و على شكر بيك در عهد تسلّط آن قوم همدان و دينور و كردستان و توابع آنها را باقطاع داشت و ناحيهء على شكر كه اكنون اليشتر يا الشتر نام دارد ، بنام او موسومست . پسرش پير على بيگ در دوران فترت حكومت تركمانان مذكور چندى در عراق و فارس گيرودارى داشت و عاقبت در فارس كشته شد و پسرش يار بيگ با فرزند خود يوسف قلى بيگ ببدخشان شتافت و پس از چندى بدرگاه ظهير الدين بابر ( م 937 ه ) پيوست . محمّد بيرامعلى يا بيرام خان پسر يوسف قلى بيگ در بدخشان ولادت يافت و پس از مرگ پدر ببلخ رفت و پس از كسب مقدمات دانش و ادب در شانزده سالگى به خدمت همايون پادشاه ( 937 - 963 ه » پسر ظهير الدّين بابر درآمد و بر اثر فداكاريهايى كه در ركاب او كرد به زودى از جملهء مصاحبان و دوستان نزديكش گرديد چندانكه او را « يار وفادار ، برادر نيكوسير ، فرزند سعادتمند » خطاب مىكرد و در سال 963 ه او را اتاليق ( استاد و مربّى ) شاهزاده محمّد اكبر نموده بهمراه او بصوبه‌دارى پنجاب فرستاد .\r\nوى در سفر همايون بايران در ركابش بود و در بازگشت بهند مرتبهء سپهسالارى يافت .\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* هفت اقليم ، تهران ، ج 1 ، ص 456 - 461 .\r\n* مآثر رحيمى ، ج ، ص 61 .\r\n* مآثر الامراء ، مير عبد الرزاق خوافى ، كلكته ، ج 1 ، 1888 ميلادى ، ص 371 - 384 .\r\n* ذخيرة الخوانين ، چاپ كراچى ، ص 11 .\r\n* تاريخ نظم و نثر در ايران ، سعيد نفيسى ، ص 455 - 456 .\r\n* تاريخ عالم‌آراى عباسى ، تهران 1350 ، ص 97 و 99 .\r\n* آتشكدهء آذر ، تهران ، ص 49 - 50 .\r\n* تاريخ فرشته ، ج 1 ص 472 و ج 2 ص 463 - 469 .\r\n* بهارستان سخن ، ص 457 - 458 .\r\n* مقدمهء ديوان بيرام خان ، چاپ كراچى ، 1971 ميلادى ( بانگليسى ) .\r\n","page_name":" 469 ","page_number":487},
  {"content":"\r\n\r\nبعد از مرگ همايون ، جلال الدين اكبر كه در غرهء ربيع الاول سال 963 ه بر تخت سلطنت جلوس كرده بود ، به بيرام خان عنوان « وكيل السلطنه » و لقب خان خانان و خطاب « خان بابا » ارزانى كرد و بست و گشاد همهء كارهاى مملكت و سپاه را بر عهدهء او گذارد . با اين حال بوسوسهء فتنه‌جويان اندك‌اندك ميان پادشاه و اونقار افتاد چنان كه در سال 967 كارش با اكبر بجنگ كشيد و بشكست خان انجاميد ليكن اكبر پادشاه او را زينهار داد و گرامى داشت و رخصت داد تا به سفر حج رود و او در آهنگ اين سفر در گجرات بخنجر يكى از معاندان از پاى درآمد ( 968 ه ) . جسد او را بدهلى بردند و در سال 985 بمشهد انتقال دادند . وى بر مذهب دوازده امامى و در اعتقاد خود راسخ بود .\r\nبيرام خان از بزرگترين كسانيست كه در استوار ساختن پايه‌هاى پادشاهى گوركانيان هند دخالت و تأثير داشته و به همين نسبت بمرثبه‌هاى بلندى از قدرت و ثروت رسيده بود و ازينروى تاريخ‌نويسان هند ازو بسيار سخن گفته‌اند ، ليكن ارزش او تنها در جنگها و پيروزيهايش نيست بلكه بيشتر از اين جهتست كه او در تربيت شاعران و اهل علم و ادب و بزرگداشت آنان يكى از نخستين سرمشقهاى رجال عهد گوركانى هند بوده است و بويژه در ترغيب و تشويق شاعران و عالمانى كه از ايران بهند مىرفته‌اند مبالغه مىكرد و بدين سبب گروهى از سخنوران بعهد قدرت و شوكت او از ايران بهند رفتند و در دستگاه امارتش بگرمى پذيرفته شدند .\r\nبيرم خان شعر فارسى مىسرود و بنام خود تخلص مىكرد « 1 » . ديوانش در دستست و بسال 1971 در كراچى بطبع رسيد . گذشته ازين مجموعه‌يى بنام « دخليّه » ازو شهرت داشت كه متضمّن تصرّفات او در شعر بعضى از گويندگان به قصد بهتر ساختن لفظها يا مضمونهاى آنها بود . ازوست :\r\n\r\n\r\n","description":"","footnote":"\r\n( 1 ) - در ستايش على بن ابى طالب گويد :\r\n شها غلام تو بيرم كه از عنايت تست * كه گشته سلطنت ظاهرى ميسر او\r\nولى به خاك جناب تو روى خويش نسود * از آن‌چه سود كه بر چرخ سود افسر او\r\nز هجر خاك درت حال ابترى دارد * ز گردش فلك و اختر ستمگر او \r\n","page_name":" 470 ","page_number":488},
  {"content":"\r\n\r\n اى كوى تو كعبهء سعادت ما را * وى روى تو قبلهء عبادت ما را\r\nخوش آنكه بجذبهء عنايت‌سازى * وارسته ز قيد رسم و عادت ما را \r\n*\r\n اى واقف اسرار نهان همه‌كس * وى در همه‌حال رازدان همه‌كس\r\nبىياد تو من نيم زمانى هرگز * اى ذكر تو بر سر زبان همه‌كس \r\n*\r\n اى در دلم از هر خم زلفت‌بندى * هر بندى را بجان من پيوندى\r\nدر هرچه نظر كنيم مانند تو نيست * مانند تو كس نيست ، تو بىمانندى \r\n*\r\n حرفى ننوشتى دل ما شاد نكردى * ما را به زبان قلمى ياد نكردى\r\nآباد شد از لطف تو صد خانهء ويران * ويرانهء ما بود كه آباد نكردى \r\nميرزا عبد الرحيم خانخانان « 1 » پسر محمّد بيرام خان خانخانان يكى از بزرگترين\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* مآثر رحيمى ، ملا عبد الباقى نهاوندى ، چاپ كلكته 1924 - 1931 كه تماما وقف بر احوال او و شاعران و دانشمندانيست كه يا در ملازمت او بوده و يا به نحوى با او ارتباط داشته‌اند .\r\n* مآثر الامراء ، مير عبد الرزاق خوافى ، ج 1 ، كلكته 1888 ص 693 - 713 .\r\n* تذكرهء ميخانه ، ملا عبد النبى فخر الزمانى ، تهران ، 1340 موردهاى مختلف بمناسبت ذكر حال ستايش‌گران او و نيز حاشيهء همان كتاب ص 303 - 304 از آقاى احمد گلچين معانى .\r\n* عرفات عاشقين ، تقى الدين اوحدى بليانى ، خطى .\r\n* آتشكدهء آذر ، تهران بتصحيح آقاى سادات ناصرى ص 59 - 60 .\r\n* هفت اقليم محمد امين رازى ، ج 1 ص 461 - 464 .\r\n* تذكرهء نصرآبادى ، تهران 1317 ، ص 55 - 56 .\r\n* بهارستان سخن ، مير عبد الرزاق خوافى ، مدارس 1958 ، ص 457 - 461 .\r\n* نتايج الافكار ، محمد قدرت اللّه گوپاموى هندى ، بمبئى 1336 ص 265 - 267 .\r\n* تاريخ نظم و نثر در ايران تا قرن دهم ، سعيد نفيسى ، تهران 1344 ، ص 361 - 362 .\r\n* مجمع الفصحاء ، هدايت . ج 1 ، ص 29 - 30 .\r\n","page_name":" 471 ","page_number":489},
  {"content":"\r\n\r\nحاميان و تشويق‌كنندگان شاعران پارسىگوى در هند بود . ولادتش در چهاردهم صفر سال 964 ه در لاهور اتفاق افتاد و هنگامى كه پدرش را كشتند ( 968 ه ) وى چهار ساله بود و بهمت بعضى از دوستان با مادرش از معركهء تاراجگران نجات يافته در سال 969 با گره برده شد و جلال الدين اكبر او را تحت حمايت و تربيت درآورد و بعد از رسيدن بسن رشد و تميز خطاب « ميرزا خان » داد و او از آن پس بسرعت مدارج مختلفى را مانند « مير عرضى حضور » و جز آن طى كرده در سال 991 ه به « اتاليقى » شاهزاده سليم ( كه بعد از پادشاهى نور الدين جهانگير ناميده شده ) ارتقاء جست و بعد از آن اتاليقى شاهزادگان ديگر ، مراد و دانيال نيز به او واگذار شد . سال بعد يعنى در 992 ه گجرات را فتح نمود و به « خان خانان » ملقّب گرديد . در سال 999 ه ولايت سند را از دست ارغونيان بيرون آورد و ميرزا جانى بيگ را باطاعت پادشاه گوركانى درآورد « 1 » .\r\nبعد از پيروزيهاى ياد شده خانخانان مأمور فتح دكن شد و از آن پس چه در عهد اكبر و چه در دوران جهانگير پادشاه در دكن و در حال جنگ و صلح با پادشاهان جزء آن سامان و يا شركت در حادثه‌ها و لشكركشيهاى ديگر گذراند و درين دوران دراز جز چندگاه كه فتورى در كارش روى داده بود ، هميشه با احترام و در مقام بلند خانخانانى بسربرد تا بسال 1036 در هفتاد و دو سالگى در دهلى درگذشت و تاريخ وفاتش را « خان سپهسالاركو » - ( 1036 ) يافتند . گورش متصل بمقبرهء همايون در دهلى است .\r\nبهترين شرح دربارهء ارزش ادبى او آنست كه مير عبد الرزاق خوافى در\r\n\r\n\r\n","description":"","footnote":"\r\n( 1 ) - شكيبى اصفهانى از شاعران ملازم خانخانان دربارهء اين فتح يك مثنوى ساخته كه اين بيت از آنست :\r\n همايى كه بر چرخ كردى خرام * گرفتى و آزاد كردى ز دام \r\nو مراد ازين « هما » ميرزا جانى مذكور بود . معروفست كه خانخانان در پاداش سرودن اين مثنوى هزار اشرفى بشكيبى بخشيد و ميرزا جانى نيز همان مبلغ براى همين يك بيت به دو داد و گفت : « رحمت خدا مرا هما گفتى ، اگر شغال مىگفتى زبانت كه مىگرفت ؟ ! » ( مآثر الامراء ، ج 1 ص 698 ) .\r\n","page_name":" 472 ","page_number":490},
  {"content":"\r\n\r\nمآثر الامراء ( ص 709 ببعد ) آورده و گفته است . « خانخانان در قابليّت و استعداد يكتاى روزگار بود ، و او عربى و فارسى و تركى و هندى روان داشت ، شعر خوب مىفهميد و مىگفت ، رحيم تخلّص مىكرد و گويند كه باكثر زبانها حرف مىزد و سخا و همّت او ضرب المثل هند است بلكه برخى حكايات مستبعد شمارند . گويند روزى بربراتها دستخط مىكرد ، بربرات پياده‌يى بجاى هزار تنگه هزار روپيه دستخط كرد و همان بجاى داشت . مكرّر شعرا را در صله بزر سرخ سنجيد . روزى ملا نظيرى گفت كه لك روپيه ( يكصد هزار ) چقدر توده مىشود ، نديده‌ام ! فرمود از خزانه بيارند و چون جمع كردند ملّا گفت شكرا للّه كه بسبب نوّاب من اينقدر زر ديدم ! فرمود كه بملّا دهند كه حالا شكر الهى كند . همواره مبلغهاى خطير بدرويشان و علما باعلان و اخفا مىداد ، و بدوردستها ساليانه مىفرستاد . اجتماع اهل كمال از هر فن در وقت او مثل عهد سلطان حسين ميرزا « 1 » و مير على شير « 2 » بود . بالجمله در شجاعت و سخاوت و دانش و تدبير ملكى سرآمد روزگار بود » « 3 » . اگرچه پدرش بيرام خان دوازده امامى معتقدى بود ليكن ميرزا عبد الرحيم بمصلحت روزگار اظهار تسنّن مىكرد و پسرانش هم سنّى متعصّب بودند . از آنان يكى شاهنواز - خان و ديگرى داراب خان بود و ديگرى ميرزا رحمن كه از زنى هندى داشت و يكى ديگر ميرزا عبد اللّه نام كه از كنيزكى بزاد . پسرخوانده‌يى « ميان فهيم » نام داشت كه بسيار با تدبير و ديندار و درويش دوست ليكن در كار سپاهيگرى سختگير و سختكش بود . ولى پس از مرگ خان خانان بيشتر ياران و نزديكانش بدشمنى صاحب نفوذان ديگر از ميان رفتند و كسى از خاندانش برنخاست .\r\nامين رازى كه معاصر او بود درباره‌اش گويد « 4 » « در سرايش بر اصناف فضلا گشاده و هميشه افاضل كرام هم‌صحبتش مىباشند و مدام فصحاى عالى مقام در\r\n\r\n\r\n","description":"","footnote":"\r\n( 1 ) - دربارهء او بنگريد به همين كتاب ، ج 4 ، ص 526 - 528 .\r\n( 2 ) - ايضا همين كتاب ، ج 4 ص 382 - 386 .\r\n( 3 ) - مآثر الامراء ، ج 1 ص 709 - 711 .\r\n( 4 ) - هفت اقليم ، تهران ، ج 1 ص 462 .\r\n","page_name":" 473 ","page_number":491},
  {"content":"\r\n\r\nخدمتش بسر مىبرند ، تقويت علما و رواج فضلا و فصحا درين روزگار ازوست و اينكه بزرفانى نام باقى مىخرد اوست . . . »\r\nتقريبا همهء شاعران مشهور سدهء دهم و آغاز سدهء يازدهم كه بهند رفته‌اند بنوعى از بخششهاى خان خانان برخوردار بوده‌اند و از آنانند رسمى قلندر ، نظيرى نيشابورى ، شكيبى اصفهانى ، عرفى شيرازى ، حياتى گيلانى ، نوعى خبوشانى ، كفرى ، ملك قمى ، ظهورى ترشيزى ، خواجه حسين ثنايى ، حكيم فغفور لاهيجانى ، محمد باقر خرده ، مير دوستى سمرقندى ، مير غرورى كاشانى ، كامل جهرمى ، محبعلى سندى ، شرارى همدانى ، شاه نظر قمشه‌يى ، نادم گيلانى ، محمد مؤمن وجودى و جز آنان .\r\nاثر معروف او ترجمهء واقعات بابريست از تركى به فارسى كه در سال 997 باتمام رسانيد و از نظر جلال الدين اكبر پادشاه گذرانيد و « آفرين فراوان اندوخت » « 1 » وى در شعر « رحيم » و « رحيمى » تخلص مىكرد . از اوست :\r\n شمار شوق ندانسته‌ام كه تا چندست * جز اين قَدَر كه دلم سخت آرزومندست\r\nبكيش صدق و صفا حرف عهد بيگانه است * نگاه اهل محبت تمام سوگندست\r\nنه دام دانم و نه دانه ، اين قدر دانم * كه پاى تا بسرم هرچه هست دربندست\r\nخيال آفت جان گشت و خواب دشمن چشم * بلاى نيم شبست اين نه عهد و پيوندست\r\nمرا فروخت محبت ولى ندانستم * كه مشترى چه كسست و بهاى من چندست\r\nاداى حق محبت عنايتيست ز دوست * و گرنه خاطر عاشق به هيچ خرسندست\r\nبدوستى كه بجز دوستى نمىدانم * خداى داند و آنكو مرا خداوندست\r\nاز آن خوشم بسخنهاى دلكش تو رحيم * كه اندكى باداهاى عشق مانندست \r\n*\r\n نشان يافتن صد هزار مضمونست * نخوانده نامهء ما را چو پاره‌پاره كند\r\nبهاى خون من و صد هزار همچومنست * كه من به خون طپم و قاتلم نظاره كند \r\n*\r\n چه حالتست ندانم جمال سلمى را * كه بيش ديدنش افزون كند تمنى را \r\n\r\n\r\n","description":"","footnote":"\r\n( 1 ) - مآثر الامرا ، ج 1 ، ص 696 - 697 .\r\n","page_name":" 474 ","page_number":492},
  {"content":"\r\n\r\n رسيد و مضطربم كرد و آنقدر ننشست * كه آشناى دل خود كنم تسلى را \r\n*\r\n در راه وفا نيازمندى چه خوشست * دل سوختگى و دردمندى چه خوشست\r\nزلف تو كه دل شكارى لاغر اوست * از دل صيدى ازو كمندى چه خوشست \r\n*\r\n جاسوس دلم بسوى تو بوى تو بس * درمان مجازيان همين خوى تو بس\r\nاستاد پريشانى من موى تو بس * مشاطهء روى تو همين روى تو بس \r\n*\r\n سرمايهء عيش جاودانى غم تو * بهتر ز هزار شادمانى غم تو\r\nگفتى كه چنين واله و شيدات كه كرد * دانى غم تو وگر ندانى غم تو \r\n*\r\n آنم كه حيات خود بسائل دهمى * گر سر طلبد بتيغ قاتل دهمى\r\nاز دست دل آنچنان بتنگم امروز * گر خاك طلب كنند من دل دهمى \r\nدر عهد جلال الدين اكبر ، غير از كسانى كه ياد كرده‌ام بزرگان ديگر هم به كار ادب و شعر توجه خاص داشتند مانند خان زمان متخلص به « سلطان » و خان اعظم كوكلتاش برادر همشير اكبر . اين دو هم بشيوهء بزرگان عهد شاعران را بجاه و مال مىنواختند چنان كه گويندگانى بزرگ مثل غزالى مشهدى در خدمت خان زمان ، و جعفر هروى ، سهمى ، مدامى ، بدخشى و مقيمى در ملازمت خان اعظم بسر مىبردند . اين رباعى از خان اعظم كوكلتاشست :\r\n عشق آمد و از جنون برومندم كرد * وارسته ز صحبت خردمندم كرد\r\nآزاد ز بند دين و دانش گشتم * تا سلسلهء زلف كسى بندم كرد \r\nزمانه بيگ مهابتخان خانخانان از رجال بزرگ ايرانيست كه از اواخر عهد ميرزا - عبد الرحيم خانخانان شروع بترقّى كرد و كوششهاى آن سردار معروف را در فتح دكن دنبال نمود . وى پسر غيور بيگ شيرازى از سادات رضويهء آن شهر بود كه چون بكابل رفت و آنجا اقامت گزيد بكابلى شهرت يافت . پسرش زمانه بيگ خدمت\r\n\r\n","description":"","footnote":"","page_name":" 475 ","page_number":493},
  {"content":"\r\n\r\nخود را در هند بعهد جلال الدين اكبر آغاز كرد و در ابتداى پادشاهى جهانگير خطاب « مهابتخان » يافت و بصوبه‌دارى كابل و بعد از آن بصوبه‌دارى بنگاله مأمور شد . در سال اول جلوس شاهجهان ( 1037 ) مرتبهء سپهسالارى و خطاب خان خانان بوى تفويض گشت و تا هفت سال از دوران شاهجهان نيز زنده و در استقرار پادشاهى او مؤثر بود . شرح حالش بتفصيل در مآثر الامراء مير عبد الرزاق خوافى ( ج 3 ، ص 385 - 409 ) و بعضى ديگر از كتابهاى تاريخ و تراجم و تذكره‌ها آمده و مرگش بسال 1045 بوده است . « گويند نقد كم داشت ، كرور روپيه سالى مداخل بود ، همه را خرج مىكرد ، صاحب همت بود ، روزى گفت . . . مرد آنست كه بهر وجه زر پيدا كند و صرف نمايد ، ليكن پوشاك خاصهء او همگى به پنج روپيه نمىكشيد ، طعام هم كم داشته . . . و اصلا بتكلّف آشنا نبود . . . از علم بهره‌يى نداشت . . . اما احوال و انساب پيشينيان از هر قوم و طايفه سر زبان داشته . شيفتهء صحبت ايرانى بود ، مىگفت خلاصهء آفرينش‌اند . . . گاهى شعر هم مىگفت اما اظهارش مكروه مىدانست . . . » ( مآثر الامراء ) « فهمى بس بلند و حوصله‌يى فراخ داشته ، با شعراى عصر كريمانه پيش مىآمد و هر سخنورى را به قدر حالت تعظيم مىكرد و خود بحسب تكليف وقت شعر مىگفت ، ديوان مختصرى دارد . . . » ( سفينهء خوشگو ) . پسر اين زمانه بيگ يعنى ،\r\nخان زمان بهادر ، ميرزا امان اللّه متخلص به « امانى » « 1 » هم در حيات پدر و بعهد پادشاهى شاهجهان مقامى بلند يافت و پيروزيهايى بر دست او ميسر گشت و بنوبت\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* مآثر الامراء ، ج 1 از ص 740 ببعد .\r\n* بهارستان سخن ، ص 485 - 487 .\r\n* عرفات عاشقين ، خطى .\r\n* رياض الشعراء واله داغستانى ، خطى .\r\n* نتايج الافكار ، ص 46 - 47 .\r\n* تذكرهء ميخانه متن و حاشيه از ص 765 ببعد .\r\n* تذكرهء نصرآبادى ص 59 .\r\n","page_name":" 476 ","page_number":494},
  {"content":"\r\n\r\nصوبه‌دارى چند ولايت برعهدهء او گذارده شد . در پايان حيات چند سالى بملازمت شاهزاده محمد اورنگ زيب بهادر در دولت‌آباد بسربرد تا بسال 1047 درگذشت و « رستم زمانه مرد » - ( 1047 ) را تاريخ وفاتش يافتند . « گويند دم واپسين بافاقه آمده اين بيت مشهور برسخت :\r\n جان بلب دارد امانى چون چراغ صبحدم * جنبشى ز آن آستين خواهم كه كار آخر شود \r\nدر شجاعت و سپاهيگرى يگانهء وقت و بسيار غضوب و غيور بود و با وصف آن حلم و تواضع را بمرتبه‌يى ورزيده كه آنهايى كه با پدرش مدّعى جان بودند براى او بساط محبّت و يكدلى مىگستردند . . . در فهم و دانش هم بىنظير وقت بود ، تاريخى متضمّن حالات جميع سلاطين زمين برشتهء تأليف كشيده ، مجموعهء گنج بادآورد نيز جمع اوست . امانى تخلص مىكرد ، صاحب ديوانست . . . » « 1 »\r\nعبد النبى فخر الزمانى ضمن بيان حال خود شمّه‌يى دربارهء شعر دوستى و شاعر پرورى ميرزا امان اللّه آورده « 2 » . وى پزشكى مىدانست و در شعر شاگرد مرشد - خان « 3 » بود . ازوست :\r\n بر دور جام ما بنويسيد نام ما * تا نام ما بدور بماند ز جام ما\r\nدوران اگر بكام نگرديد گومگرد * اين بس كه دور جام بگردد بكام ما \r\n*\r\n ز دست رفتم و ذوق مى از دماغ نرفت * خراب گشتم و از دل غم اياغ نرفت\r\nاگر شراب نباشد بكعبه نتوان شد * كسى بخانهء تاريك بىچراغ نرفت \r\n*\r\n بيگانهء خويشم آشنا مىخواهم * در پهلوى عندليب جا مىخواهم\r\nچون غنچه مهياى شكفتن شده‌ام * تحريك نسيمى از صبا مىخواهم \r\nاين سه غزل او از بياض ميرزا بيدل [ نسخهء شمارهء  Add . 16 , 802  كتابخانهء موزهء بريتانيا 
  ] نقل مىشود :\r\n\r\n\r\n","description":"","footnote":"\r\n( 1 ) - نقل از مآثر الامراء ، ج 1 ، ص 747 - 748 .\r\n( 2 ) - تذكرهء ميخانه ، ص 765 - 766 .\r\n( 3 ) - دربارهء او بنگريد به همين جلد بخش شاعران .\r\n","page_name":" 477 ","page_number":495},
  {"content":"\r\n\r\n تيغ كرشمه داده‌اى نرگس سرمه‌ساى را * از همه بيشتر بزن زخم به من خداى را\r\nاز دم سرد زاهدان صومعه ز مهرير شد * كو قدحى كه بشكنم سردى اين هواى را\r\nگر ببتى خدا مرا گرم كند بعاشقى * منّت آن بجان نهم شكر كنم خداى را\r\nحشمت فقر امانى ار عرضه دهد ، ز روى عجز * پادشه آرزو كند سلطنت گداى را \r\n* *\r\n ز روى چون بهارت دل بسير گلشنست امشب * نه مهتاب و نه شمع و كلبهء ما روشنست امشب\r\nنسيم و عندليبم گو صلاى باغ كمتر زن * ز خون ديده يك خرمن گلم در دامنست امشب\r\nبشهد شكر مىشويم زبان از شكوهء دوران * ببخت خويش مىنازم كه نازش با منست امشب\r\nز شوق شمع روى او فنا شد جامهء جانها * همين فانوس را بينم كه با پيراهنست امشب\r\nنه با بلبل همى سازد نه با پروانه مىسوزد * ببخت خود نمىدانم چرا دل دشمنست امشب\r\nامانى يار مهمانست و محروم از رخش چشمم * ز بيم صبحدم از بس بسوى روزنست امشب \r\n* *\r\n يوسف مصر اگر نيست مرا يارى هست * عشق هرجا كه بود گرمى بازارى هست\r\nدر سواد خط خوبان نظرم خيره كجاست * عينكى گر نبود ساغر سرشارى هست\r\nچون تو دامن كشى از من نكشم دست از تو * گر ترا نيست به من كار ، مرا كارى هست\r\nگوشه‌يى گير دلا كعبه و بتخانه مخواه * همه‌جا مشغلهء سبحه و زنّارى هست\r\nبسياهى ز سيه بختى امانى خو كرد * تار زلف تو اگر نيست شب تارى هست \r\nتبار خواجه ارجاسب اميدى تهرانى « 1 » از خاندانهاى بزرگ رياست و صدارت\r\n\r\n\r\n","description":"","footnote":"\r\n( 1 ) - دربارهء اين خاندان از مأخذهاى زيرين استفاده شد :\r\n* هفت اقليم ، تهران ، ج 3 ، ص 63 - 81 .\r\n* مآثر الامراء مير عبد الرزاق خوافى ، كلكته ، ج 1 ، ص 127 - 151 و موردهاى متعدد ديگر بمناسبت ذكر بزرگان اين خاندان .\r\n* بهارستان سخن ، مير عبد الرزاق خوافى ، ص 465 - 472 .\r\n* تذكرهء ميخانه ، تهران 1340 ، حاشيهء ص 441 - 442 و متن آن در چند مورد .\r\n* سروآزاد ، مير غلامعلى آزاد ، لاهور 1913 ، ص 51 - 53 .\r\n* عرفات العاشقين ، تقى الدين اوحدى ، خطى .\r\n* نتايج الافكار ، ص 158 .\r\n* تاريخ نظم و نثر در ايران و در زبان فارسى ، ص 513 ذيل فريبى تهرانى ، هجرى تهرانى ، سلامى و كلامى اصفهانى ، ص 382 ذيل امين احمد رازى .\r\n","page_name":" 478 ","page_number":496},
  {"content":"\r\n\r\nدر عهد گوركانيان هند بود . دربارهء نياى اعلاى اين خاندان يعنى خواجه ارجاسب اميدى رازى پيش ازين سخن گفته‌ام « 1 » . پسرش خواجه محمّد طاهر نيز شعر مى - سرود ولى اختصاصش بيشتر بترسّل و انشاء بود . فرزند او خواجه محمّد شريف متخلّص به « هجرى » در عهد شاه تهماسب صفوى ( 930 - 984 ه ) چند سال وزارت بيگلربيگى خراسان داشت و سپس هفت سال بوزارت يزد و ابرقوه و بيابانك و بعد از آن بوزارت اصفهان گمارده شد و در اصفهان دو برادر شاعر بنام « سلامى » و « كلامى » او را مىستوده‌اند و او خود غزل را خوب مىسرود . وفاتش در 984 ه اتفاق افتاد . ازوست :\r\n آتشِ خَرمنِ من سوخته خرمن داند * همچو من سوخته‌يى سوز دل من داند\r\nبىغمان پاى بدامان فراغت دارند * پاىِ عشّاق كجا لذّت دامن داند\r\nهجرى از روى تو و بوى تو مىيابد فيض * باغبان قدر گل و لذّت گلشن داند \r\n*\r\n اى ياد تو پيوسته انيس دل ناشاد * گر از تو فراموش كنم از كه كنم ياد\r\nهر گل بلباسى ز تو با پيرهن چاك * هر مرغ برنگى ز تو در ناله و فرياد\r\nهجرى نشود كار تو از زلف بتان راست * گويا كه ز روز ازل اين طرح كج افتاد \r\nدو پسر ديگر خواجه محمّد طاهر يعنى خواجه ميرزا احمد و خواجه خواجگى بشعر و ادب توجّه داشتند و ازين سه برادر پسران مشهور بر جاى ماندند بدين شرح :\r\nاز خواجه محمد شريف : خواجه محمّد طاهر كه نام نياى خود داشت ، و خواجه غياث الدين محمد كه ذكرش در سطرهاى آينده خواهد آمد .\r\nاز خواجه ميرزا احمد كه شاه تهماسب به دو محبّت بسيار داشت ، ميرزا - محمد امين . از خواجه خواجگى : خواجه شاپور .\r\nميرزا محمد امين پسر ميرزا احمد تهرانى ( امين احمد رازى ) همانست كه كتاب پرارزش هفت اقليم را تأليف كرد ؛ و خواجه شاپور پسر خواجگى شاعرى نام‌آور بود كه ترجمهء حالش در بخش شاعران از همين جلد خواهد آمد ؛ و خواجه\r\n\r\n\r\n","description":"","footnote":"\r\n( 1 ) - همين كتاب ، ج 4 ص 425 - 431 .\r\n","page_name":" 479 ","page_number":497},
  {"content":"\r\n\r\nمحمّد طاهر پسر خواجه محمد شريف در شعر و صلى تخلص مىكرد و در نثر نيز استاد بود . ازوست :\r\n چند از عشق دلابى سروسامان باشيم * بلكه يك‌چند ازين كرده پشيمان باشيم\r\nهجر و وصلست كز آن شاد و غمينست عاشق * ما چه در هجر و چه در وصل پريشان باشيم\r\nگر بوصليم جگر خستهء خار رشكيم * ور بهجريم دل آزردهء هجران باشيم\r\nوصلِ آميخته با رشك كم از هجران نيست * و صلى از وصلِ چنين به كه گريزان باشيم \r\nخواجه غياث الدين محمد اعتماد الدوله برادر خواجه محمّد طاهر و صلى مردى اديب و دانشمند و در انشاء توانا بود ، خطّى خوش و تتبعّى بسيار در ديوانهاى استادان داشت و بر سر همهء اينها مردى خوشرفتار و كارگزار و نيكو گفتار بود . وى پس از مرگ پدر با خان‌ومان بهند هجرت كرد و پس از تحمّل سختيها در راه بفتح - پورسيگرى پايتخت جلال الدين اكبر رسيد و بوسيلهء ملك مسعود بازرگان ، قافله - سالار كاروانى كه غياث الدين از قندهار تا هند در آن راه مىپيمود ، به خدمت پادشاه گوركانى معرفى و به كار گماشته شد و بر اثر كاردانى و حسن تدبير مدارج ترقى را طى كرد تا آنكه بمنصب ديوانى بيوتات رسيد .\r\nدرين ميان همسر ميرزا غياث بيگ در اندرون شاهى آمدوشد داشت و دخترش مهر النساء كه در راه سفر هندزاده شده بود با او همراه بود . شاهزاده سليم كه پس از جلوس خود را جهانگير خواند ، آن دختر را مىديد و به دو مهر مىورزيد .\r\nپس از چندگاه مهر النساء بشوى رفت ليكن شويش در توطئه‌يى جان باخت و مهر النساء در ششمين سال پادشاهى جهانگير ( 1020 ه ) به عقد جهانگير پادشاه درآمد و به « نور جهان بيگم » موسوم گرديد .\r\nغياث الدين محمد ، كه در آغاز پادشاهى جهانگير لقب اعتماد الدوله يافته بود ، پس از اين خويشاوندى بوكالت كل پادشاه و منصب ششهزارى ذات و سه هزار سوار و علم و نقاره سرافراز شد و همچنان در مقام بلند خود بود تا بسال 1031 درگذشت .\r\nوى همچنانكه گفتم مردى دانشمند بود و بشعر و ادب دلنمودگيها داشت ، در ترسل و خط استاد بود ، بسيار شعر به ياد داشت و شعرشناس قابلى بود و به همين سبب شاعران\r\n\r\n","description":"","footnote":"","page_name":" 480 ","page_number":498},
  {"content":"\r\n\r\nو اهل ادب و انشاء را گرامى مىداشت .\r\nاز پسران او ميرزا ابو الحسن آصفخان از همه بيشتر در جادهء ترقى سير كرد و ازين حيث جاى پدر را گرفت . دخترش ارجمند بانو بيگم مخاطب به « ممتاز محل » در سال هفتم جهانگيرى - ( 1021 ه ) به عقد شاهجهان درآمد و ازينروى پدرش ميرزا ابو الحسن مقامات بلند يافت . نخست لقب « اعتقاد خان » و سپس عنوان « آصفخان » به دو داده شد و در سال بيست و يكم جهانگيرى ( 1035 ه ) مرتبهء وكالت كل يافت و نظر بكوششهايى كه بعد از جهانگير پادشاه در استقرار سلطنت شاه جهان كرد ، خطاب « عمو يمين الدوله آصفخان » و منصب نه هزارى ذات و نه هزار سوار كه تا آن هنگام به كسى داده نشده بود ، بوى ارزانى گرديد و پس از فوت زمانه بيگ مهابتخان ( 1045 ه ) بمرتبهء سپهسالارى رسيد با خطاب « خانخانان » ، و در سال پانزدهم از پادشاهى شاهجهان يعنى بسال 1052 بدرود حيات گفت .\r\nپسر او ميرزا ابو طالب خانجهان برادر ممتاز محل بيگم ، كه در سال بيست و يكم جهانگيرى ( 1035 ه ) خطاب « شايسته خان » و منصب پنجهزارى يافته بود ، در سال سىام شاه جهانى ( 1067 ه ) با لقب « خانجهان » صاحب‌منصب ششهزارى و ششهزار سوار شد و در آغاز پادشاهى اورنگ زيب عالمگير ( 1069 ه ) با لقب « امير الامراء » صوبه‌دار دكن و سپس صاحب صوبهء بنگال و آخر الامر صوبه‌دار اكبرآباد گرديد و در همين سمت درگذشت .\r\nبهرحال رجال اين خاندان بزرگ تا اواخر عهد گوركانيان هند عهده‌دار مقامهاى بلند بوده و در بيشتر از مهمات هند دخالت داشته‌اند و برشمردن همهء آنان خارج از وظيفهء من در اين كتابست « 1 » . بيشتر مردان و زنان اين خاندان اهل شعر و ادب و مشوّق شاعران و اديبان بوده‌اند ، چنان كه ببعضى از آنان اشاره شد ، و اما\r\nنورجهان بيگم دختر اعتماد الدولهء تهرانى كه بر اثر تأثيرش در مزاج جهانگير\r\n\r\n\r\n","description":"","footnote":"\r\n( 1 ) - مير عبد الرزاق خوافى بيشتر از بزرگان اين خاندان را تا آخرهاى عهد گوركانيان هند در كتاب معروفش مآثر الامراء و در بهارستان سخن معرفى كرده است . بدانها رجوع كنيد .\r\n","page_name":" 481 ","page_number":499},
  {"content":"\r\n\r\nپادشاه قدرت بسيار حاصل كرده بود ، در كارهاى ملك تصرف و دخالت مىنمود و به غير از « خطبه » آنچه از بايستگيهاى پادشاهى بود به او تعلق مىگرفت و حتى چون دخترى را كه از شوهر نخستين خود داشت بشهريار پسر خرد جهانگير نامزد ساخته بود ، بانديشهء وليعهدى او افتاد و مزاج جهانگير را از وليعهدش شاهجهان منحرف ساخت و اين امر مايهء پديدآمدن فتنه‌هاى بزرگ در كشور گرديد ليكن جانفشانيهاى مهابتخان خانخانان در طرفدارى از شاهجهان عاقبة الامر كار را بسود او تمام كرد و به همين سبب بعد از مرگ جهانگير پادشاه ( 1037 ه ) دست نورجهان بيگم از كارها كوتاه شد و او در لاهور بسر مىبرد تا بسال 1055 درگذشت . وى زنى تيزهوش و خوش‌ذوق و بديهه‌گوى و لطيفه‌پرداز بود . ازوست :\r\n از پنجهء من چاك گريبان گله دارد * وز گريهء من گوشهء دامان گله دارد\r\nسنبل بچمن نافه بچين مشك بتاتار * از نكهت آن زلف پريشان گله دارد\r\nگه بت شكنم گاه به مسجد زنم آتش * از مذهب من گبر و مسلمان گله دارد\r\nدر بزم وصال تو بهنگام تماشا * نظّاره ز جنبيدن مژگان گله دارد « 1 » \r\n*\r\n گشادِ غنچه اگر از نسيم گلزارست * كليد قفل دل ما تبسّم يارست\r\nنه گل شناسد و نه رنگ و بو نه عارض و زلف * دل كسى كه بحسن و ادا گرفتارست \r\nمير عبد الرزاق خوافى نوشته است كه او مخفى تخلص مىكرد « 2 » ليكن مىدانيم كه مخفى تخلص زيب النساء بيگم فرزند محيى الدين اورنگ‌زيب عالمگير بود و دربارهء او بجاى خود سخن خواهم گفت ، و نيز تخلص شاعر ديگرى لاهيجانى معروف به « مخفى كو كنارى » بود كه ديوانش در هند بطبع رسيده است .\r\nخاندان ركن السلطنه خواجه ابو الحسن تربتى هم يكى ديگر از خاندانهاى ايرانى بود كه در دستگاه گوركانى هند اعتبار و نفوذ بسيار بهم رسانيد . خواجه\r\n\r\n\r\n","description":"","footnote":"\r\n( 1 ) - نقل از نتايج الافكار ، ص 158 . مؤلف اين كتاب غزل نقل شده را « در بياض يكى از ثقاة » ديده و از آن بكتاب خود آورده است .\r\n( 2 ) - بهارستان سخن ، ص 468 .\r\n","page_name":" 482 ","page_number":500},
  {"content":"\r\n\r\nابو الحسن و پسرش خواجه ظفر خان احسن و نواده‌اش ميرزا محمد طاهر آشنا ملقب به « عنايت خان » در پرورش شاعران و اديبان پارسىگوى شهرت فراوان در عهد خود حاصل نمودند . دربارهء اين پدر و پسر و نواده بعد ازين ذيل عنوان « احسن » در بخش شاعران سخن خواهم گفت ، اما در اينجا بد نيست اين عبارتها را از صمصام - الدوله شاهنواز خان مير عبد الرزاق خوافى دربارهء احسن نقل كنم كه گفت : « . . . زرها بمردم ايران مىداد ، خصوص در حق شعرا طرفه بذل و كرم مىفرمود . سخنوران صاحب استعداد دل از اوطان برداشته روى اميد بدرگاهش مىگذاشتند و بمنتهاى متمنّا مىرسيدند ، خود نيز شعر را بكمال رسانيده . . . » « 1 » و او چون صاحب ديوانست بعد ازين در شمار شاعران ياد خواهد شد و افزودن اين نكته دور از مناسبت نيست كه درگاه ظفر خان احسن مانند دستگاه امارت ميرزا عبد الرحيم خانخانان محل اجتماع شاعران استاد بود و بويژه كشمير در دورهء صوبه‌دارى او از جملهء مركزهاى مهم ادب فارسى گرديد .\r\nميرزا قوام الدين قزوينى آصفخان متخلّص به « جعفر » از جملهء همين اميران فاضل ايرانى در درگاه تيموريان هندست كه از شاعران مشهور عهد خود بود و دربارهء او جداگانه در بخش شاعران از همين جلد سخن خواهم گفت .\r\nرستم ميرزاى صفوى و پسرش ميرزا مراد هم ازينگونه بزرگان ايرانى در ديار هند بوده‌اند . رستم ميرزا پسر سلطان حسين ميرزا پسر بهرام ميرزا پسر شاه اسمعيل اول بود كه چندى حكومت قندهار داشت ولى در فتنهء اوزبك بسردارى عبد اللّه خان ثانى ( پادشاهى از 991 ه تا 1006 ه ) ناگزير آنجا را رها كرد و بهند رفت و در خدمت اكبر پادشاه درآمد . در عهد پادشاهى جهانگير بخطاب برادرى ممتاز گرديد . بعد از مرگ ميرزا غازى بيگ وقارى بسال 1021 چند گاهى حكومت سند داشت . وى در شعر فدايى تخلص مىكرد و از جملهء مشوّقان و حاميان شعراى ايرانى در هند بود . ازوست :\r\n\r\n\r\n","description":"","footnote":"\r\n( 1 ) - مآثر الامراء ، ج 2 ، كلكته 1890 ص 761 - 762 .\r\n","page_name":" 483 ","page_number":501},
  {"content":"\r\n\r\n پا بِرهَنه از كفشِ بمنّت بهتر * چون نيست وفا ، ترك محبّت بهتر\r\nدر مذهب من زود بدوزخ رفتن * بسيار ز انتظار جنّت بهتر \r\n*\r\n برچيده دلم بساط ايمانى را * كج باخته‌ام نرد خدادانى را\r\nابروى بتى قبله‌نما ساخته‌ام * بر طاق نهاده‌ام مسلمانى را \r\nاگر بخواهم بهمينگونه دربارهء همهء اميران و بزرگان درگاه گوركانيان هند كه بيشتر ايرانى يا ايرانىنژاد بوده و بشعر و شاعران پارسى دلنمودگيها مىنموده‌اند ، سخن گويم كار بسيار به درازا خواهد كشيد . مراجعه بكتاب پرارزش مآثر الامراء مير عبد الرزاق خوافى كافيست كه ما را با فهرست درازى از نامهاى اين گونه بزرگان آشنا سازد . اينان به همان ميزان در نشر پارسى و رسمى كردن آن در سرزمين هند مؤثر بودند كه پادشاهان گوركانى ، جانشينان ظهير الدين بابر ، درين راه اثر داشتند . يادشان بخير و نامشان جاويد باد .\r\n\r\nهندوان پارسىگوى\r\nبازتاب اين همه نيكوداشت و دلنمودگى به زبان و ادب پارسى آن شد كه زبان ما در عهد گوركانيان هند بيشتر از روزگاران گذشته رواج يابد و در ميان رده‌هاى گوناگون از مردم آن سرزمين رسوخ نمايد .\r\nدر بسيارى از شهرها و ناحيتها و مركزهاى بزرگ سياسى و اقتصادى هند مانند سند و كشمير و لاهور و دهلى و اگره و سرزمين دكن كسانى بودند كه از راه آموزش پارسى روزگار مىگذراندند و شاگردان بسيار زيردست خود داشتند كه از ميانشان شاعرانى ظهور مىنمودند . مثلا شيخ محسن فانى كشميرى ( م 1081 ه ) از پارسى - شناسان و پارسىگويان مشهور هند ، خود شاگرد ملا يعقوب صرفى كشميرى و از پيروان شيخ محب اللّه اله‌آبادى بود و در كشمير « اوقات گرامى پيوسته بشغل درس و تدريس معمور مىداشت و از علقهء تدريس او اكثرى از اهل كمال مثل ملا محمّد طاهر غنى و حاجى اسلم سالم علم شهرت برافراشتند » « 1 » و ممتاز محمّد سعيد اعجار -\r\n\r\n\r\n","description":"","footnote":"\r\n( 1 ) - نتايج الافكار ، بمبئى 1336 ، ص 542 .\r\n","page_name":" 484 ","page_number":502},
  {"content":"\r\n\r\nشاهجهان‌آبادى ( م 1117 ه ) كه خود از شاعران مشهور هند است ، بتربيت شاگردان پارسىخوان اشتغال داشت « 1 » ؛ و مير غلامعلى آزادبلگرامى ( م 1200 ه ) مؤلّف و شاعر نامبردار نيز بتربيت شاگردانى ازين قبيل سرگرم بود « 2 » ؛ و ازينگونه نمونها ، اگر بخواهم درينجا ياد كنم ، بسيار و بسيارند ، و پرورش يافتگان اين قبيل استادان و يا سخنوران ايرانى كه بهند مىرفته و در آنجا مىمانده و واسطهء انتقال فرهنگ ايرانى بهند مىگرديده‌اند ، بنوبهء خود شاعرى و نويسندگى آغاز مىكرده و وسيلهء ظهور پارسىگويانى ديگر در نسلهاى بعد از خود مىگرديده‌اند و ازينروى مىبينيم كه شاعران پارسىگوى صاحب ديوان يا مؤلفان و منشيان و نويسندگان صاحب اثر در عهد مورد مطالعهء ما در هند بسيارند كه معدودى از آنان اصل و منشاء ايرانى دارند و باقى همگى از هندوان مسلمان شده يا بازمانده در كيش هندويى هستند .\r\nازين پارسىگويان مشهور هند گروهى را در شمار شاعران و مؤلفان اين عهد نام خواهم برد مانند فيضى فياضى ، ابو الفضل علّامى ، هاشمى دهلوى ، مظهر اكبر - آبادى ، ناصر على سرهندى ( سهرندى ) ، گرامى كشميرى ، بيدل عظيم‌آبادى ، فقير دهلوى . . . و پيداست كه اين چند تن را بسبب شهرت بسيارشان از ميان ديگران برگزيده‌ام و گرنه با مراجعه‌يى مختصر و گذرا بتذكره‌هاى مرقوم در هند بنام گروهى بزرگ از آنان باز مىخوريم كه ذكر حال و نقل نمونهايى از اثرشان درين كتاب بواقع دشوارست و براستى مىتوان از فهرست نام و حال و اثر شاعرانى از كشمير و سند و لاهور و دهلى و ديگر جايهاى هند كتابهاى مشروح ترتيب داد چنان كه دربارهء بعضى از آنها چنين كارى شده است ، با اين حال ذكر نام بعضى از آن بزرگان در پايان اين گفتار خالى از فايده‌يى نيست ، مانند : شاه فضل اللّه جمالى دهلوى ( م 942 ه ) ؛ ملا شاه لاهورى ( م 1072 ه ) ؛ چندربهان برهمن اكبرآبادى ( م 1073 ) ؛ شيداى فتحپورى ( م 1080 ه ) ؛ ميرزا جلال الدين سيادت لاهورى ( م 1100 ه ) ؛ بينش كشميرى م 1100 ه ) ؛ اعجاز شاهجهان‌آبادى ( م 1117 ه ) ؛ محمد افضل سرخوش ( م 1117 ه ) ؛ بهوپت راى -\r\n\r\n\r\n","description":"","footnote":"\r\n( 1 ) - نتايج الافكار ، ص 56 .\r\n( 2 ) - ايضا ، ص 83 .\r\n","page_name":" 485 ","page_number":503},
  {"content":"\r\n\r\nبيغم بيراگى ( م 1132 ) ؛ مير سيد محمد شاعر بلگرامى ( 1150 ه ) ؛ شرف الدين على پيام اكبرآبادى ( م 1150 ه ) ؛ مير محمد افضل ثابت اله‌آبادى ( م 1151 ه ) ؛ آفرين لاهورى ( م 1154 ه ) ؛ ثبات اله‌آبادى ( م 1162 ه ) ؛ سراج الدين عليخان آرزو اكبر - آبادى ( م 1169 ه ) ؛ لال شيورام داس جيا اكبرآبادى ( م 1144 ه ) ؛ مير محمّد هاشم موسوى خان جرأت اورنگ‌آبادى ( م 1175 ه ) و بسيارى اديبان و منشيان و مؤلفان پارسىگوى ديگر . بجز شاعرانى كه از ميان سرايندگان هند برگزيده‌ام و در بخش شاعران ياد خواهم كرد ، از چند نويسنده و منشى هندى همراه نويسندگان و مؤلفان ايرانى هم بجاى خود سخن خواهم گفت .\r\nدر ذيل اين مقال بايد بگويم كه اگر درين كتاب نام اين شاعران يا مؤلفان هندى را مىآورم ، خداى ناخواسته مرادم تجاوز بمفاخر سرزمينهاى ديگر نيست بلكه اين كار از باب ارتباط و انتساب بسيار نزديك آن بزرگانست بفرهنگ ايرانى ، و بسبب خدمت شايسته‌يى كه آن آزادمردان بادب فارسى كرده‌اند . ازينروى جايشان در دل ماست و اگرچه از خاك ما دورند ولى در خاطر ما و در ياد ما و همواره در كنار ما و با ما هستند ، و گزافه نيست اگر بگويم از بسيارى ساكنان ايران ايرانىترند و در خدمت به زبان پارسى مقامشان بربسى از زادگان اين آب و خاك كه پارسى را لگد - مال كرده‌اند برترى دارد . يادشان گرامى باد و نامشان جاويدان .\r\n\r\nهند تفرجگاه اهل ذوق و ادب ايران\r\nتشويقهاى گونه‌گون و زرفشانيهاى پياپى در مقدم شاعران و منشيان و نويسندگان و ادب‌شناسان پارسىگوى باعث بود كه آنان از مركزهاى مختلف ادبى ايران بويژه از شهرهايى مانند شيراز و كاشان و اصفهان و مشهد و تهران و تبريز و همدان ، پس از آموختن ادب و تمرين و سرآمدن درين راه ، بازار كاسد ايران را رها كنند و بهند روى آورند . نبايد پنداشت كه آغاز اين توجه پا گرفتن دولت بابرى در هند بود ، بلكه فضل تقدم درين راه با پادشاهان جزء دكن است كه تا چند گاهى از عهد قدرت گوركانيان هند هنوز سرگرم تشويق و ترغيب گويندگان پارسى بودند و بزرگانى را چون شاه طاهر دكنى و خور شاه بن قباد حسينى و ملك قمى و ظهورى ترشيزى و نظيرى نيشابورى در كنف حمايت خود داشتند .\r\n\r\n","description":"","footnote":"","page_name":" 486 ","page_number":504},
  {"content":"\r\n\r\nبا اينهمه بايد روىآورندگان بهند را بيشتر در قلمرو گوركانيان و در دربار - هاى آنان يا در دستگاههاى امارت سرداران و صوبه‌دارانشان جست‌وجو كرد چنان كه گاه ازدحام عالمان و اديبان و نويسندگان و شاعران ايرانى در آن حريمهاى امنيت و رفاه شگفت‌انگيز است و ما اين نكته را با مرور در صحايف پيشين بنيكى دريافته‌ايم . ازين زائران هند بعضى بصرافت طبع و بابتكار خود بار سفر برمىبستند و گروهى ديگر با نامه و خواهش پادشاهان و بزرگان آن ديار آهنگ آن ديار مى - كردند . مراجعه‌يى بسرگذشت مرشد بروجردى ، حسن بيگ و روح الامين و بعضى ديگر از بزرگان ادب در همين جلد مىتواند ما را در باور داشت اين سخن بيشتر ياورى كند ، ولى از سويى ديگر شوق « شكرستان هند » چنان در دلها جاى گرفته بود كه كمتر بنامه و نويد حاجت مىافتاد و اين « شوق سفر هند » بدانگونه آشكار و برملا بود كه خود بايجاد مضمونهايى در شعر آن دوره انجاميد ، مانند :\r\n دلم را آرزوى هند خون كرد * كه خون بادا دل هند جگرخوار \r\n( مشرقى )\r\n حبّذا هند كعبهء حاجات * خاصه ياران عافيت جو را\r\nهركه شد مستطيع فضل و هنر * رفتن هند واجبست او را \r\n( فياض )\r\n سوى زلفش مىكشد آشفته سامانى مرا * مىكند تكليف هندوستان پريشانى مرا \r\n( فياض )\r\nو اين « تكليف پريشانى » فياض بيان كنندهء همان معنى كاسد بودن بازار ادب در ايرانست كه خواهم گفت و رباعى زيرين از طالب آملى اين معنى را بسيار روشنتر و بىپرده بيان مىكند :\r\n طالب گل اين چمن ببستان بگذار * بگذار كه مىشوى پريشان بگذار\r\nهند و نبرد تحفه كسى جانب هند * بخت سيه خويش بايران بگذار \r\nو ازينگونه شاعران و اديبان كه از بخت سياه خويش در ايران بامان مىآمدند بسيار بودند كه همگى بنوعى در آتش اشتياق هند مىسوختند . ميرزا صائبا مىفرمود :\r\n\r\n","description":"","footnote":"","page_name":" 487 ","page_number":505},
  {"content":"\r\n\r\n همچو شوق سفر هند كه در هر سر هست * رقص سوداى تو در هيچ سرى نيست كه نيست \r\nو واقعا سفر هند مايهء كمال و نام‌آورى شاعران ايرانى بود زيرا آنجا تفرّجگاه پارسى سرايان و محل اجتماع استادانشان شده بود ؛ با رفتن بهند بيك تير دو نشان مىزدند :\r\nنام‌آورى و ثروت ، افزايش استعداد و مهارت در هنر شعر . همان صائب استاد كه در تواناييش ميان معاصران شكى نيست ، مىگويد :\r\n هند را چون نستايم كه درين خاك سياه * جامهء شهرت من شعلهء رعنايى يافت \r\n*\r\n پيش ازين هرچند شهرت داشت در ملك عراق * سير ملك هند صائب را بلند آوازه كرد \r\nحسن بيگ رفيع قزوينى هم كه از دورى راه هند دلخوش نبود مىخواست بعد طريق را با توقفهاى كوتاه در سفر جبران كند ، ليكن چون او را با نامه بهند طلب كردند در شوق ديدار آن ديار سر از پا نشناخته راه پيمود . دل به دريا زد و رفت ، درحالى كه مىگفت :\r\n راه دور هند پا بست وطن دارد مرا * چون حنا شب در ميان رفتن بهندستان خوشست « 1 » \r\nاين شوقها ، نام يابيها ، كامرواييها و مال‌اندوزيها باعث بود كه گاه يك خاندان از شاعران و اديبان راه هند را در پيش مىگرفتند چنان كه گويى لاهور و كشمير يا اگره و بيجاپور و برهانپور شهرها و ديارهايى از ايرانست كه خاندانى ازينسوى آن بدانسوى رود و خانه و زندگى را ازينجا بدانجا كشاند و همانجا رحل اقامت افگند ، بباشد و ببالد و بميرد و به خاك رود . خاندانى بزرگ چون تبار خواجه ارجاسب اميدى تهرانى وقتى در ايران سامان اقامت نيافت بنه كن راه هند پيش گرفت و از آن مردانى مشهور مانند محمد امين رازى صاحب هفت اقليم ، شاپور تهرانى شاعر بزرگ ، اعتماد الدوله غياث بيگ پدر نورجهان بيگم وعدهء كثير ديگر در هند شهرت و مقام و نفوذ سياسى و نظامى و دربارى حاصل كردند و مصدر كارهاى بزرگ شدند . - سه برادر بنام حكيم ركنا ، حكيم نصيرا و حكيم قطبا ، و پسرخاله‌اشان طالب با زن و دو دختر و خواهرش كه در عقد نصيرا بود ، خان‌ومان خويش را در ايران رها كردند\r\n\r\n\r\n","description":"","footnote":"\r\n( 1 ) - بهارستان سخن ، ص 371 .\r\n","page_name":" 488 ","page_number":506},
  {"content":"\r\n\r\nو بهند روى نهادند و همانجا ماندند و مردند . - جدّ مير محمد زمان راسخ شاعر مشهور « 1 » ، بنام مير عماد در عهد جلال الدين اكبر عراق عجم را به قصد هند رها كرد و همانجا رحل اقامت افگند و اعقابش در كارهاى ديوانى و ادبى نام يافتند و از آن ميان راسخ در شمار شاعران بزرگ پارسىگوى هند درآمد . ازينگونه خاندانها بسيارند و با مرورى در فهرست نامهاى بزرگان و اميرانى كه مير عبد الرزاق خوافى در مآثر الامراء ذكر كرده مىتوان بكثرت آنها پىبرد و اگر نامهاى شاعران و اديبان و عالمانى را كه در تذكره‌ها و تاريخهاى هند ياد شده بر آن فهرست مذكور بيفزاييم از فراوانى آنها بحيرت مىافتيم و در اينجاست كه معنى سخن آنان كه بازگشتن از هند را مايهء پشيمانى مىشمردند دريافته مىشود . ملا عبد النبى فخر الزمانى قزوينى گويد « 2 » : « اين مثل ميان عالميان اشتهار سرشارى دارد كه هريك نوبت گشت هند نمود و بهره‌يى ازين ملك فيّاض برداشت ، وقتى كه بايران رفت ، اگر در راه اين سرزمين و اين بلاد نميرد ، البته در آرزوى اين خاك مرادبخش ميرد » اين گفتار با سخن كليم بىشباهت نيست كه در توصيف هند گفته است :\r\n توان بهشت دوم گفتنش به اين معنى * كه هركه رفت ازين بوستان پشيمان شد \r\nو باز از يك غزل او كه بهنگام بازگشت از نخستين سفر هند بايران سروده ، اين بيتها شايستهء نقلست :\r\n ز شوق هند ز آنسان چشم حسرت برقفا دارم * كه روهم گر به راه آرم نمىبينم مقابل را\r\nاسير هندم وزين رفتن بى جا پشيمانم * كجا خواهد رساندن پرفشانى مرغ بسمل را\r\nبايران مىرود نالان كليم از شوق همراهان * بپاى ديگران همچون جرس طى كرده منزل را \r\nاما اقامت هند همواره با اين دلگرميها همراه نبود و حتى بعضى سفر بهند را\r\n\r\n\r\n","description":"","footnote":"\r\n( 1 ) - بهارستان سخن ، ص 605 - 606 .\r\n( 2 ) - تذكرهء ميخانه ، ص 258 - 259 .\r\n","page_name":" 489 ","page_number":507},
  {"content":"\r\n\r\nنوعى از « ابتلاء » مىشمرده‌اند چنان كه در لطائف الخيال محمد بن محمد عارف شيرازى هنگام سخن گفتن از حال قدسى مشهدى مىبينيم كه « روزگار سفله‌پرور او را بعد از پنجاه سالگى به اضطرار سفر هند مبتلا نموده . . . » ، و حيدرى « 1 » شاگرد لسانى شيرازى كه اكثر بهند سفر مىكرد در قصيده‌يى از نابرخوردارى خود از آن ديار شكايت كرده است . اين رباعى گله‌آميز هم ازوست :\r\n در كشور هند شادى و غم معلوم * در عالم غم خاطر خرّم معلوم\r\nجايى كه بيك روپيه آدم بخرند * آدم معلوم و قدر آدم معلوم \r\nميرزا محمد رضا همدانى متخلص به « اميد » ( م 1159 ه ) كه شرح حالش را جداگانه خواهيم ديد ، از سختيهاى اقامت هند بعلى پناه برده و گفته است :\r\n از هند نجات من بامداد عليست * وز درد شفاى دلم از ياد عليست\r\nكى از دگرى چشم ترحّم دارم * اميد من از على و اولاد عليست \r\nمير سنجر كاشانى پسر مير حيدر معمّايى كه ترجمهء حالش را خواهيد ديد ، اگرچه از بخت سياهى كه در ايران داشت بهند گريخت ليكن از آن ديار دلى خوش بغنيمت نيافت و در ساقىنامهء مشهور خود شرحى مستوفى از تاريكى بازار هند باز گفت « 2 » :\r\n چه سودم رسيد از خريدار هند * بسوداى تاريك بازار هند\r\nسيه روزم از كيد هندوى خويش * نمىآرم از شرم بر روى خويش\r\n. . . دريغا كه اين هند بيدادگر * فرو برده دندانم اندر جگر\r\nز هندم مجال گريزست كى * كه درياست در پيش و پيلم ز پى\r\nاز آنم چو پيلان جنگى بخشم * كه هندم شب تيره آيد به چشم . . . \r\nغنى كشميرى ( م 1079 ه ) هند را بنمكزارى مانند كرده است كه در آن نهال شادمانى را شادابيى نباشد :\r\n\r\n\r\n","description":"","footnote":"\r\n( 1 ) - دربارهء او بنگريد بهفت اقليم ، تهران ، ج 3 ، ص 242 - 245 ؛ آتشكدهء آذر ، تهران ص 114 - 115 ؛ دانشمندان آذربايجان ص 125 - 126 .\r\n( 2 ) - اين ساقى نامه در ديوان سنجر و نيز در تذكرهء ميخانه از ص 325 ببعد ثبت است .\r\n","page_name":" 490 ","page_number":508},
  {"content":"\r\n\r\n در نمكزار سواد هند شادابى كمست * گر گل ابرى نمايانست آن هم بىنمست \r\nو از بخت مدد مىخواست تا او را از هواى دلگير هند برهاند و بباغ كشمير برساند و آنگاه با تباشير صبح وطن از حرارت غريبى خويش بكاهد :\r\n كر دست هواى هند دلگير مرا * اى بخت رسان بباغ كشمير مرا\r\nگشتم ز حرارت غريبى بىتاب * از صبح وطن بده تباشير مرا \r\nاظهار اين گونه ملالتها در اثرهاى شاعرانى كه بهند رفته و آنجا مىباشيده‌اند كم نيست امّا گويا بيشتر نتيجهء دورى آنان از يار و ديار بود نه محرومى از نعمتهاى آن سامان ؛ ولى اين نكته قابل ذكرست كه چندين تن از شاعران استاد ما مانند عرفى شيرازى و قدسى مشهدى و محوى اردبيلى و جز آنان در آن ديار از آسيب و به او اسهال درگذشتند و بسى ديگر مثل طالب و سنجر جوانى را در گرو نعمتهاى آن سرزمين گذاشتند ، و مادر شرح‌حال گروهى از شاعران كه درين مجلّد آمده چندبار بدينگونه گرفتاريها كه داشته‌اند باز مىخوريم « 1 » .\r\n* * * \r\nكشور بىرواج « 2 »\r\nاگر بهمت قطب شاهيان و عادلشاهيان و گوركانيان ، هند سر - زمين روايى سخن پارسى و فرهنگ ايرانى شده بود ، كشورى كه سرچشمهء آن ادب و فرهنگ بود در راهى ديگر سير مىكرد . آنجا جولانگاه شمشيرزنان تركمان ورداپوشان تازىگوى يا تازيخوى گرديده بود .\r\nنه چون سرزمين هند نعمت وافر داشت و نه پادشاهان و بزرگانى نعمت‌بخش و گشاده دست . درستست كه در طول دوران صفوى جسته و گريخته بدوستدارانى از ادب و\r\n\r\n\r\n","description":"","footnote":"\r\n( 1 ) - فخر الزمانى در ميخانه ، ضمن بيان حال خود از گرفتارى خويش ببيمارى باد - فرنگ كه نوعى جوشش پردرد و واگير بود ، و نيز فرار از طاعون و و با كه لاهور را فرا - گرفته بود ، سخن مىگويد ( ص 769 - 770 ) و اين نمودارى كوچك از گرفتارى ايرانيانيست كه در طمع مال روى بهند مىنهادند . بيمارى آتشك ( سيفليس ) نيز در آن ديار ، چنان كه در ايرانزمين ، بيداد مىكرد و ظاهرا حامل آن بيمارى خطرناك بايران و هند دريانوردان اروپايى بوده‌اند .\r\n( 2 ) - اين تعبير از « صفى صفاهانى » است چنان كه در سطرهاى آينده خواهيد ديد .\r\n","page_name":" 491 ","page_number":509},
  {"content":"\r\n\r\nتشويق كنندگانى از شعرا باز مىخوريم ، مانند شاه عباس و مير ميران و امام قليخان و سلطان ابراهيم صفوى و حسن خان و حسينخان شاملو كه دربارهء هريك بجاى خود سخن خواهد رفت ، اما نه شمارهء اين گروه بوفور نظايرشان در هند بود و نه ثروتى كه در اختيار داشتند و نه سخاوتمندى و فراخ دستيى كه در چنين حال و مقامى بايسته است . بعضى از شاهان و رجال مملكت هم اصلا در چنين حطّى سير نمىكردند و با كفهاى فشردهء خود بر ناروايى بازار دانش و ادب در ايران مىافزودند . در شكايتنامه‌يى كه رستمدارى در مقدمهء رياض الابرار آورده چيرگى عالمان دين هم به صورت انگيزه‌يى بزرگ درين راه وصف شده و اين نيز به تمام معنى درستست . شاعران نيز هريك به نحوى ازينگونه شكايت نامها در سخنان خود دارند . مثلا آقا صفى صفاهانى كه شرح حالش را خواهيم ديد ، سرزمين ايران را كشور بىرواج خوانده و آرزوى رفتن بهند كرده است ، چنين نيز كرد و آنجا در خدمت دو بزرگمرد ايرانى يعنى ميرزا جعفر آصفخان و زمانه بيگ مهابتخان بمال و مقام رسيد . وى در ساقىنامهء خود كه در ايران سروده بود ، گويد :\r\n بيا ساقى از احتياجم برآر * وزين كشور بىرواجم برآر\r\nبهندم رسان خوش در آن مرزوبوم * بويرانه تا كى نشينم چو بوم\r\nبملك عراقم چو گنجى به خاك * و يا موم در آتش تابناك \r\nو مير سنجر كاشانى با آنكه از هند دلخوش نبود و « حبّ وطن » خاطرش را مىخست « 1 » ، از آشكار ساختن اين راز تن نمىزد كه :\r\n نبودش وطن وسع گنجائيم * بغربت از آن كرد هرجائيم\r\nمرا داشت بر روى تركش خدنگ * ز دستم برون داد از آن بىدرنگ\r\nز كف دادهء بىدرنگش منم * كه بر روى تركش خدنگش منم \r\nاين عبارت « وسع گنجايى » يعنى آمادگى براى پذيرفتارى شخصيت شاعر كه مير سنجر به كار برده باز هم در گفتار گويندگان عهد بتعبيرهاى ديگر ديده مىشود ،\r\n\r\n\r\n","description":"","footnote":"\r\n( 1 ) - اشاره است به اين بيت از ساقىنامهء او :\r\n شبى خاطرم خست حب وطن * غم غربتم كرد بس ممتحن \r\n","page_name":" 492 ","page_number":510},
  {"content":"\r\n\r\nحتى در بيان گوينده‌يى راجع بگويندهء ديگر كه « كشور بىراوج » بلندى قدر او را برنتافت چندانكه آن را رها كرد و بهند رفت . در شرح‌حال حكيم ركناى كاشى ( مسيح ) مرده بسال 1066 ه ، خواهيم ديد كه چندى ملازم شاه عباس بود ليكن سرانجام دچار بىمهرى او شد و ناگزير ايران را رها كرد و روى بهند نهاد . بعضى از معاصران كه بمرتبهء بلندش در شاعرى معترف بودند ازين پيش‌آمد متأثر شدند و از آن جمله مشرقى او را بگوهرى گرانبها ماننده كرد كه « ايران » از « بىجوهرى » او را بفروخت و از دست داد :\r\n گوهرى بفروخت ايران آخر از بىجوهرى * كز شرف شد پنجهء خورشيد و دست مشترى . . . \r\nاز اين گونه سخنان باز هم در اثرهاى شاعران آن عهد و زمان مىيابيم و اگر هم چيزى نگفته و اظهار اسرارى نكرده باشند نفس عمل آنان در هجرت از ايران و تحمل دشواريهاى سفرى دراز تا بهندوستان ، خود بيان كنندهء همين حقيقتى است كه بر زبان صفى و سنجر و مشرقى رفت .\r\nنخستين كسى كه در دوران صفوى بىعلاقگى خود را نسبت بشاعران و شنيدن قصيدهء مدحى و غزل و قطعه از آنان ابراز كرد شاه تهماسب بود كه چنان كه خواهيم ديد ازين راه شاعران را متوجه سرودن شعر در منقبت و مرثيهء امامان كرد و يا بعبارت ديگر اين نوع شعر را كه سابقهء طولانى در ادب فارسى پيدا كرده بود ، بنوى رواج و روايى بخشيد ، و اگرچه اين كار او از رواج غزل و ترانه و ظهور شاعران غزلگوى بسيار پيش‌گيرى نكرد اما طبعا از ميزان اجتماع شاعران در دربار صفوى كاست چنان كه حتى تشويقهاى شاه عباس اول از چند شاعر نتوانست از هجوم آنان بهندوستان جلوگيرى كند ، و درست در گيرودار شكوه و جلال شاه - عبّاسى بعضى از شاعرال [ از آن جمله مير عقيل كوثرى م 1015 ه در آغاز منظومهء فرهاد و شيرين خود 
  ] از كساد بازار شعر در ايران شكايت داشتند و بعد از روزگار آن پادشاه جليل هنوز آن شكايت به قوت خود باقى بود چنان كه از گفتار مير محمد - قلى سليم مرده در سال 1057 در بيت زيرين برمىآيد :\r\n\r\n","description":"","footnote":"","page_name":" 493 ","page_number":511},
  {"content":"\r\n\r\n نيست در ايرانزمين سامان تحصيل كمال * تا نيامد سوى هنُدستان حنا رنگين نشد \r\nملا محمد صوفى مازندرانى ( م 1035 ه ) كه بعد از چندگاه سياحت در ايران باحمدآباد گجرات رفته و آنجا را مقرّ دائم خود ساخته بود ، دربارهء ناروايى فضل و دانش در زادگاه خود ، در ساقىنامهء خويش چنين گفته است :\r\n مرا گرچه طبعيست گيتى فروز * در ايران زمين چون چراغم بروز\r\nندارم به هر بوم و بر نيّتى * نيرزم بيك نان بىمنتى\r\nحقيرم به هر كوى و هر انجمن * چو فضل اندر ايران و درد رعدن\r\nندارد به من رغبتى هيچكس * در ايران چنانم كه در ديده خس\r\nازين بوم و بر مهر برداشتم * همه بوده نابوده انگاشتم\r\nچنان مىروم زين ديار خراب * كه ماهى ز خشكى رود سوى آب\r\nچو رفتم ازين منزل چون قفس * چو عمر شده بازنايم ز پس . . . « 1 » \r\nاوجى ( م 1050 ) راست مىگفت كه شاعران تهى دست چون بهند مىرفتند توانگر مىشدند :\r\n مفلسان از سفر هند غنى گرديدند * وقت آنست كه از هند شود ايرانى \r\nو كليم كاشانى ( م 1061 ) كه در نخستين سفر خود بهند نتوانست بيش از دو سال و اندى دورى از وطن را تحمل كند « 2 » ، در غزل زيرين سرخوردگى خود را از سرزمين اجدادى و از وطنى كه « تمام خس و خار بىكسى » بود ، بيان مىكند و ديار غربت را اگرچه با خاك ميهن برابرى نمىتوانست كرد ، بر آن ترجيح مىنهد و غزل شيواى زيرين را در ذكر همين معنى مىسرايد :\r\n نگويمت كه دل از حاصل جهان بردار * بهرچه دسترست نيست دست از آن بردار\r\nاگر نسيم رياض وطن هوس دارى * بناله دامن خرگاه آسمان بردار\r\nبعندليب شنيدم كه باغبان مىگفت * ز گلبنى كه بود سركش آشيان بردار\r\nبه راه عشق كه زارى و عجز مىطلبند * ز ساز و برگ سفر چون جرس فغان بردار \r\n\r\n\r\n","description":"","footnote":"\r\n( 1 ) - تذكرهء ميخانه ، ص 492 .\r\n( 2 ) - بشرح حالش در همين جلد مراجعه كنيد .\r\n","page_name":" 494 ","page_number":512},
  {"content":"\r\n\r\n پياله گر به كف آيد بپند گو منگر * چو گل بود نظر از روى باغبان بردار\r\nاگرچه صرفه پسنديده نيست از مستان * چو شيشه جلوه كند شمع از ميان بردار\r\nزمانه هرچه دهد در بهاى عمر بگير * ز بد معامله گلخن بگلستان بردار\r\nوطن تمام خس و خار بىكسى است كليم * برو سواد وطن را از آستان بردار \r\nعلّت اساسى اين بىتوجّهى نخست آن بود كه دولت صفوى ، همچنانكه چندبار گفته‌ام ، بدست تركمانان پايه‌گذارى شده و خاندان سلطنتى تا مدتى طولانى با همين تركمانان مواصلت داشت و زبان اصليش تركى بود نه فارسى و شعر فارسى را هم ، كسانى چون شاه اسمعيل و پسران او و شاه تهماسب و فرزندان و فرزندزادگانش كه همه تركزاد بوده‌اند « 1 » ، بهمانگونه مىسرودند كه عبيد اللّه خان اوزبك يا ابو الغازى عبد اللّه خان اوزبك يا غازىگراى خان حاكم قريم ( كريمه ) و ديگر تركان پارسى سراى ، و اين درست حالتى است مقابل وضع خانوادگى و دربارى خاندان بابرى كه تا چند پشت به فارسى چون زبانى اصلى و خانوادگى مىنگريستند و از مربّيان ايرانى ( زن و مرد ) براى تربيت فرزندان خود استفاده مىكردند . اينجا فارسى « شكر » بود و آنجا تركى « هنر » .\r\nعلّت بزرگ ديگر نفوذ و دخالت تركمانان قزلباش در كارهاى اساسى و اصلى كشور بود كه از عهد شاه اسمعيل اول تا مدّتى طولانى ادامه داشت و اگرچه از ميان اين تركمانان بعضى مشوّق پارسى سرايان بوده‌اند ليكن چيرگى با كسانى بود كه جز به كارهاى لشكرى و حكومتى نمىپرداختند و اگر شاعرى مدّاح را به خود راه مىدادند چون يكى از اسباب بزرگى و رياست به دو مىنگريستند .\r\nهمّ شاهان و بزرگان دولت آن عهد بجاى توجّه بادب بيشتر مصروف تربيت و نگهداشت عالمان دين بود ، چنان كه در فصلهاى مربوط ديده‌ايم ، و اين تربيت و بزرگ داشت را سياست دينى صفويان و نيازشان بتقويت بنياد تشيّع ايجاب مى كرد و طبعا زيانش بحوزه‌هاى علوم عقلى و بادب و شعر متوجّه مىشد .\r\nاز بزرگترين شاعران عهد شاه تهماسب كه در نو كردن شيوهء غزلگويى اثر\r\n\r\n\r\n","description":"","footnote":"\r\n( 1 ) - سلطان خانم مادر شاه اسمعيل دوم و سلطان محمد از طايفهء موصلوى تركمان بود .\r\n","page_name":" 495 ","page_number":513},
  {"content":"\r\n\r\nبسيار داشته ميرزا شرف جهان قزوينى متخلص به « شرف » است . فخر الزمانى دربارهء او مىنويسد « 1 » كه : « جمعى از معاندان بعرض اشرف اقدس فرمانرواى ايرانزمين رسانيدند كه آن نوباوهء بستان سيادت يكى از ارباب تعصّب اهل تسنن است .\r\nشاه بعد از استماع اين خبر . . . از آن منبع فصاحت و بلاغت بغايت مكدّر شد و از نظر كيميا اثرش بينداخت . بهر تقدير در حين حيات و بعد از وفات والد خود از سعادت ملازمت پادشاهى و تفاخر بندگى شاهنشاهى بىبهره ماند » .\r\nهمين پادشاه با رفتار نابهنجارى كه با قاسمى گنابادى كرد باعث شد كه او درگاه صفويان را بعد از سرودن دو منظومه در پادشاهى شاه اسمعيل و شاه تهماسب رها كند و بدربارهاى امن‌ترى روى آورد . درين‌باره باز هم سخن خواهم گفت .\r\nاز دورهء همين فرمانروا تا بعهد شاه عباس صفوى يكى از شاعران پركار بنام ضميرى اصفهانى و معروف به « خسرو ثانى » مورد عنايت پادشاهان بود اما نه بخاطر هنرش بلكه از آنروى كه رمّالى مىدانست و « رمّال خاصّه » دربار بود !\r\nشاه اسمعيل دوم با آنكه خود شعر مىگفت و « عادلى » تخلص مىكرد ، بيچاره خواجه حسين ثنايى ( م 995 ه ) را كه بعد از كشته شدن ممدوح خود سلطان ابراهيم - ميرزا صفوى [ هم بفرمان اين پادشاه بسال 984 ه 
  ] بدرگاه « مرشد كامل » پناه برده بود رنجاند و از خود راند . مىگويند خواجه حسين « اين قصيده بر سبيل تهنيت جلوس و ره‌آورد بايستادگان آستان او گذرانيد :\r\n بر تخت جم سكندر گيتى ستان نشست * يوسف ز چه برآمد و بر آسمان نشست \r\nاين قصيده را بغايت خوب گفته است و ليكن از گردش فلك كجروش مرضىّ طبع آن پادشاه نشد و فرمود كه نام من درين قصيده نيست ، البته ثنايى اين قصيده را براى سلطان ابراهيم ميرزا گفته بود كه الحال به من مىگذراند . ازو در خشم شد . بنابر آن خواجه حسين ثنايى از بيم جان ننگ فرار بر فخر قرار ترجيح داده از ايران بدار الامان هندوستان آمد . . . » « 2 »\r\n\r\n\r\n","description":"","footnote":"\r\n( 1 ) - تذكرهء ميخانه ، ص 152 .\r\n( 2 ) - تذكرهء ميخانه ، ص 204 - 205 .\r\n","page_name":" 496 ","page_number":514},
  {"content":"\r\n\r\nدربارهء حكيم ركناى كاشى متخلص به « مسيح » و « مسيحا » « مسموع شد كه از شاه عبّاس ماضى نسبت به او كم‌توجّهى و كم شفقتى ظاهر شد ، اين بيت را گفته روانهء هندوستان شد :\r\n گر فلك يك صبحدم بر من گران باشد سرش * شام بيرون مىروم چون آفتاب از كشورش \r\nدر آن ولايت اعتبار بهم رسانيده بعد از مدتى بكاشان مراجعت [ كرده 
  ] و در زمان پادشاه جنت مكان شاه صفى باصفهان آمده وضيع و شريف شاديها نمودند ، بعضى از اهل حسد بدگويى او نموده چندان التفاتى از پادشاه نيافت » « 1 » .\r\nميرزا صائبا كه بعد از بازگشت از هند در عهد شاه عباس ثانى بگرمى پذيرفته شد و عنوان ملك الشعرايى يافت ، در جلوس شاه سليمان دچار بىمهرى شاه نو گشت چنان كه در تمام عمر توجّهى به او ننمود . تذكره‌نويسان درين مورد گناه را بر عهدهء صائب نهاده و از يافتن اسم سليمان در مطلع قصيده‌يى كه صائب در تهنيت جلوس آن پادشاه ساخته بود :\r\n احاطه كرد خط آن آفتاب تابان را * گرفت خيل پرى در ميان سليمان را \r\nافسانه‌يى ساختند و گفتند چون شاه سليمان در به دو جلوس نورسته و نوخط بود ازين بيت رنجيد . . . غافل از اينكه آن پادشاه در آغاز جلوس هنوز نام نياى خود صفى را داشت و سليمان اسم ثانوى اوست كه چندى بعد اختيار كرد ، و اگر واقعا رنجشى از ميرزا صائب داشت بعلّتى ديگر بود .\r\n\r\nخريداران سخن در ايران\r\nدرستست كه ايران عهد صفوى و نادرى به نسبت با سند و هند و دكن متاع سخن را خريدارى نمىكرد ، امّا بهرحال پيكر شعر و ادب كه در عهد تيمورى و بايندرى توانى داشت ، هنوز افتان و خيزان در سرزمين فردوسى و سعدى راه خود را دنبال مىنمود . شاه اسمعيل و فرزندانش درست همان تربيتى را در « ادب » و « فرهنگ » داشتند كه جوانان خاندانهاى بزرگ عهدشان حاصل مىكردند . دربارهء شاه اسمعيل و اشتغالش بشعر تركى و فارسى پيش ازين سخن گفتم « 2 » ، پسرانش تهماسب ، سام ، بهرام و القاص -\r\n\r\n\r\n","description":"","footnote":"\r\n( 1 ) - تذكرهء نصرآبادى ، ص 215 .\r\n( 2 ) - همين كتاب . ج 4 . ص 136 - 139 .\r\n","page_name":" 497 ","page_number":515},
  {"content":"\r\n\r\nميرزا همگى شعر مىسروده و از ادب و ترسّل بهره‌يى داشته‌اند . تذكرهء شاه تهماسب مشهورست ، در شعر « عادل » تخلص مىكرد و اين رباعى را در بيست سالگى هنگام توبه از حشيش و شراب و مناهى ديگر سرود :\r\n يكچند پى زمرّد سوده شديم * يكچند بياقوت تر آلوده شديم\r\nآلودگيى بود بهر رنگ كه بود * شستيم به آب توبه آسوده شديم « 1 » \r\nسام ميرزا ( م 984 ه ) خود در تحفهء سامى بسيار بشعردوستى و شعرخوانى خود اشاره كرده و با گروهى از شاعران عهد خويش معاشرت داشته است ، شعر مىگفته « و سامى » تخلص مىكرده و ديوان داشته است . دربارهء او و اثر معروفش تحفهء سامى و شعرش در شمار تذكره‌نويسان سخن خواهم گفت . برادر ديگرش بهرام ميرزا ( م 955 يا 956 ه ) در جوانى درگذشت ، اين رباعى او تناسبى عجيب بحالش دارد :\r\n بهرام درين سراچهء پرشروشور * تا كى بحيات خويش باشى مغرور\r\nكردست درين باديه صيّاد اجل * در هر قدمى هزار بهرام بگور « 2 » \r\nسام ميرزا اين رباعى را ازو نقل كرده است :\r\n افسوس كه در خيال و خوابيم همه * در پردهء ظلمت و حجابيم همه\r\nپيوسته بفكر ناصوابيم همه * و ز شومى نفس در عذابيم همه \r\nالقاص ميرزا كه از جانب برادرش تهماسب حاكم شيروان بود ، از سال 953 ببعد تا پايان زندگانى در طغيان با او بسر مىبرد . اين رباعى ازوست :\r\n چون شير درنده درشكاريم همه * دايم بهواى نفس ياريم همه\r\nچون پرده ز روى كارها بردارند * معلوم شود كه در چه كاريم همه \r\nاز پسران شاه تهماسب سلطان محمد ميرزا شعر مىسرود و فهمى تخلّص مىكرد و اسمعيل ميرزا نيز شاعر بود با تخلّص عادلى تا نام زنگى را كافور نهاده باشند .\r\nازوست :\r\n شادم بخدنگ تو كه ناوك فگنان را * سوى هدف خويش نهانى نظرى هست \r\n\r\n\r\n","description":"","footnote":"\r\n( 1 ) - تذكرهء شاه تهماسب ، برلين 1343 ه ق ، ص 31 .\r\n( 2 ) - آتشكده ، تهران ، ص 49 ؛ مجمع الفصحا ، ج 1 ، ص 19 .\r\n","page_name":" 498 ","page_number":516},
  {"content":"\r\n\r\n چون غنچه چه دانى تو كه در خلوت نازى * كز بهر تو چون باد صبا در بدرى هست\r\nاز خندهء پنهانى لعل تو توان يافت * كز حال دل گمشده او را خبرى هست \r\n*\r\n دوران ما را ز وصل شادان نكند * جز تربيت رقيب نادان نكند\r\nهرگز نرساند دل ما را بمراد * كارى بمراد نامرادان نكند « 1 » \r\nپسر بهرام ميرزا ، سلطان ابراهيم ميرزا ، والى خراسان در عهد شاه تهماسب ، و شاه‌زاده‌يى بسيار مستعدّ و صاحب ذوق و هنرمند بود . نستعليق را خوش مىنوشت ، مصورى ماهر بود ، در موسيقى و علم ادوار و تصنيف قول ( آهنگ‌سازى ) مهارت داشت ، ساز رانيك مىنواخت ، درودگرى و سازتراشى و خاتم‌بندى مىدانست .\r\nدر مدت حكمرانى خراسان با شاعران و اديبان مصاحبت داشت و آنان را تربيت و تشويق مىكرد ، كتابخانهء عالى و چينىخانه‌يى ممتاز داشت . او نيز مانند بسيارى ديگر از شاهزادگان صفوى طعمهء بيداد شاه اسمعيل ثانى گرديد ( 984 ه ) . در شعر جاهى تخلص مىكرد و صاحب ديوان بود . ازوست :\r\n تا از سمن تو سنبل آمد بيرون * صد ناله ز من چو بلبل آمد بيرون\r\nپيوسته ز سبزه گل برون مىآيد * اين طرفه كه سبزه از گل آمد بيرون « 2 » \r\nپسر سلطان محمّد ، عباس ميرزا ( شاه عبّاس اول ) كه در شعر بنام خود تخلص مىنمود ، در ترغيب شاعران و نگهداشت و تشويق آنان بيشتر از همهء صفويان كوشش داشت و نمونه‌هايى از رفتار نيكش با شاعرانى از قبيل اقدسى ، شفايى ، مير حيدر معمايى ، فصيحى ، حكيم ركناى مسيح ، انيسى و نظاير آنان در تذكره‌ها ذكر شده است و در ضمن بيان حال هريك بدانها اشاره خواهد شد . گذشته ازين\r\n\r\n\r\n","description":"","footnote":"\r\n( 1 ) - آتشكده . تهران . ص 75 ؛ مجمع الفصحاء ، ج 1 ، ص 39 . - و نيز دربارهء شاعرى بهرام ميرزا و شاه تهماسب و سام ميرزا و پدرشان شاه اسمعيل بنگريد به « روضة السلاطين » فخرى هروى ، چاپ حيدرآباد سند ، 1968 ميلادى ؛ و همچنين دربارهء اشعار القاص ميرزا بنگريد به : آتشكده ، تهران ، ص 43 ؛ مجمع الفصحاء ، ج 1 ، ص 10 . - و دربارهء سخن سلطان - محمد ميرزا رجوع شود به تحفهء سامى ، ص 10 .\r\n( 2 ) - آتشكده ، تهران ، ص 50 - 51 ؛ عالم‌آراى عباسى ، تهران 1350 ، ص 209 .\r\n","page_name":" 499 ","page_number":517},
  {"content":"\r\n\r\nدر دفترخانهء شاهى كه او داشت گروهى از منشيان و شاعران مشهور زمان مانند ميرزاشانى و ميرزا رضى آرتيمانى و مشرقى و ميرزا شفيع خوزانى گردآمده بودند و اين دفترخانه بعد از مرگ شاه عباس همچنان محل اجتماع و نگهداشت اديبان زمان بود ، و دور نيست كه اين پادشاه قسمتى از اين كوششها را بهم چشمى با معاصر خود جلال الدين اكبر انجام مىداد . وى خود نيز گاه شعر مىسرود . ازوست :\r\n محبت آمد و زد حلقه بر دل و جانم * درش گشودم و شد تا بحشر مهمانم\r\nنه هست هستم و نه نيستم ، نمىدانم * كه من كيم ، چه كسم ، كافرم ، مسلمانم ؟\r\nاگر مسخّر كفرم كه بست زنّارم * وگر متابع دينم كجاست ايمانم ؟\r\nازينكه هردو نيم بلكه عاشقم عاشق * محبت صنمى كرده نامسلمانم\r\nاگرچه هيچم و از هيچ كمترم ، امّا * يگانه گوهر درياى بحر امكانم\r\nعجب كه از الم عشق جان برد عباس * كه درد بر سر دردست و نيست درمانم \r\nصادقى افشار كتابدار وى در مجمع الخواص گفته است كه پادشاه مزبور « اگرچه بشعر گفتن تنزل نمىكند ولى وقتى ارادهء شعر گفتن كند چنين گويد :\r\n ز غمت چنين كه خوارم ز كسان كنار دارم * من و بىكسى و خوارى بكسان چه‌كار دارم\r\nمگذار بار ديگر بدلم ز سر گرانى * كه به سينه كوه حسرت من بردبار دارم\r\nمگشا زبان بپرسش بگذار تا بميرم * كه ز جور بيحد تو گله بىشمار دارم \r\nاين بيت زيبا نيز ازوست :\r\n هركس براى خود سر زلفى گرفته است * زنجير از آن كمست كه ديوانه پُر شدست « 1 » . \r\nاز جملهء كارهاى سودمندش اين بود كه بعضى از عالمان و اديبان را مأمور تدوين كتابى مىكرد و هرساله مزدى به دو مىداد تا كار را بپايان برد . برخى از آن مؤلفان براى آنكه دوران انتفاع را درازتر كنند تدبيرهايى مىانديشيدند مانند مير صدر الدين پسر ميرزا شرف جهان قزوينى كه مأمور تأليف كتابى بنام تذكرة الشعرا بود\r\n\r\n\r\n","description":"","footnote":"\r\n( 1 ) - تذكرهء نصرآبادى ، تهران 1317 ، ص 8 - 9 ؛ ترجمهء مجمع الخواص صادقى افشار ، تبريز 1327 ، ص 5 - 6 ؛ آتشكده ، تهران ، ص 76 - 77 ؛ دانشمندان آذربايجان ، محمد على تربيت ، تهران 1314 ، ص 253 - 254 .\r\n","page_name":" 500 ","page_number":518},
  {"content":"\r\n\r\n« قرب ده سال هر ساله مبلغى كلّى از نوّاب كامياب مالك رقاب اشرف همايون ابو المظفر شاه عباس بهادر خان خلّد اللّه ملكه ابدا مىگرفتند كه تذكره را تمام كنند . . . » « 1 » . - او بقول نصرآبادى با آنكه « كم متوجّه خواندن و نوشتن شده بود اما بقدرت ادراك در نظم و نثر تصرّفاتى مىنمود كه فصحا و بلغا در آن حيران بودند » « 2 » و اين نكته كه نصرآبادى بدان اشاره كرده از ظرافتها و لطيفه گوييهاى آن مرد هوشمند با شاعران عهد بحقيقت مىپيوندد . مثلا روزى شكوهى همدانى و مير - الهى همدانى در « قهوه‌خانهء عرب » در اصفهان نشسته بودند ، شاه عباس بدانجا درآمد و از شكوهى پرسيد « كه چكاره‌اى » و چون او خود را شاعر معرّفى كرد از وى شعرى خواست ، شكوهى اين بيت خود را خواند :\r\n ما بيدلان بباغ جهان همچو برگ گل * پهلوى يگدگر همه در خون نشسته‌ايم \r\nشاه عباس او را تحسين كرد ولى گفت كه ماننده كردن عاشق ببرگ گل « اندكى ناملايم است » « 3 » ؛ آنگاه از مير الهى پرسيد كه تخلص شما چيست ؟ گفت :\r\nالهى . شاه دست بر سر مير گذاشت و گفت : « الهى ! » « 4 » .\r\nيكى ديگر از شاعران عهد او زمانى يزدى « 5 » بود كه ديوان خواجه حافظ را جواب گفت و نسخه‌يى بهمراه نامه‌يى براى پادشاه فرستاد و نوشت كه « ديوان خواجه را جواب گفته‌ام » و شاه عباس بالاى نامه‌اش پاسخ داد كه « جواب خدا را چه خواهى گفت ! » « 6 »\r\nوى در نهمين سال پادشاهى خود شانى تكّلو را در برابر ستايشى كه از على بن ابى طالب كرده بود ، بزر كشيد « 7 » . اين بخشش شگفت‌انگيز كه نشانه‌يى از\r\n\r\n\r\n","description":"","footnote":"\r\n( 1 ) - از گلستان هنر قاضى احمد بن مير منشى قمى ، نقل از تاريخ تذكره‌هاى فارسى ، گلچين معانى ، ج 1 تهران 1348 ، ص 267 .\r\n( 2 ) - تذكرهء نصرآبادى ، ص 9 .\r\n( 3 ) - تذكرهء نصرآبادى ، ص 239 .\r\n( 4 ) - ايضا همان كتاب ، ص 255 .\r\n( 5 ) - دربارهء او و الهى همدانى در بخش شاعران سخن خواهم گفت .\r\n( 6 ) - تذكرهء نصرآبادى ، ص 245 .\r\n( 7 ) - عالم آراى عباسى ، ص 515 - 516 ؛ تذكرهء نصرآبادى ، ص 8 - 9 .\r\n","page_name":" 501 ","page_number":519},
  {"content":"\r\n\r\nتجديد سياست دينى شاه اسمعيل و شاه تهماسب بود ، بعضى از شاعران ديگر را رنجيده‌خاطر ساخت ، چنان كه ملا عجزى تبريزى كه بوسيلهء ملا عليرضاى خوشنويس در مجلس شاه عباس راه يافته و از ملازمان او شده بود « روزى در محوطهء طويلهء قزوين كه حرف بزركشيدن ملاشانى در ميان افتاد . . . گفت چرا مرا بزرنمىكشى كه به از ملاشانيم ؟ » و شاه عباس بمناسبت مقام و محلّ در پاسخ او گفت : « ملاشانى در خزانه بود ، چون تو در طويله‌اى ترا با سرگين بايد كشيد ! » « 1 » . او چنان كه در ذكر حالش نوشته‌اند گاه غزلى را براى جوابگويى طرح مىكرد و خود نيز در آن شركت مىنمود « 2 » . اظهار نظر او دربارهء معمّا كه نوع رايجى از شعر در آن روزگار بود ، و نصرآبادى نقل كرده بامزه است . شاه مىگفت : « معمّا بلنگرچينى ختايى مىماند كه سرپوش بر سر داشته باشد و گرسنه‌يى به گمان اينكه طعامست سرپوش بردارد و پر از كاه به نظر آيد ! » و حق با اوست .\r\nشاه عباس ثانى هم كه پاره‌يى از خويهاى نيا را به ارث داشت دربارهء اهل ادب و دانش و سخنورى توجهى مىنمود و آن ديگران اگر احيانا چنين مىكردند پيروى از سنّت مىنمودند نه اظهار علاقه ، چه اشتغالات آنان بمطلبهاى ديگرى بود كه مشهور است .\r\n\r\nصاحب قدرتان محلى\r\nبر رويهم توجه و علاقهء پادشاهان صفوى بشعر و ادب كم و نسبت بدلنمودگيهايشان به « اهل عمائم » ناچيز بوده است و اگر بخواهيم آن را در كفّه‌يى برابر آنچه در هند بود بنهيم حاصلى كه ازين مقايسه بدست مىآيد به گفتن نمىارزد ؛ و ظهور شاعران متعدّد را در عهد صفوى در واقع مديون ادامهء سنّت عهد تيمورى و شوق‌انگيزى بازار هند و نيز توحه چند تن معدود از صاحب قدرتان محلّى ايران نسبت باهل علم و ادب هستيم .\r\nاز جملهء اين صاحب قدرتان مشوّق غياث الدين محمد مير ميران و پسرش شاه خليل الله از بازماندگان خاندان شاه نعمة اللّه ولى در ايرانند كه بسبب وصلت\r\n\r\n\r\n","description":"","footnote":"\r\n( 1 ) - تذكرهء نصرآبادى ، ص 9 .\r\n( 2 ) - ايضا همان صفحه\r\n","page_name":" 502 ","page_number":520},
  {"content":"\r\n\r\nبا خاندان صفوى اهميت و اعتبارى خاص داشتند و در يزد بساط حكومتى شاهانه گسترده بودند « 1 » . اينان درست به همان آيين پادشاهان شاعران را مىپرورده و در جشنها و روزهاى بار از آنان شعر مىشنيدند ، و خاندان حكومتى همزمانشان در كرمان يعنى ولى سلطان افشار و پسرش بكتاش بيگ كه دختر مير ميران را بزنى داشت مانند خويشاوندان ياد شدهء خود در تربيت سخنوران ديار خويش و نگهداشت آنان مىكوشيده‌اند .\r\nهمزمان با اين دو خاندان حاكمى بفرمان شاه طهماسب در كاشان بسر مىبرد بنام محمد سلطان كه « در ايام حكومت او اهل نظم رعايت بسيار مىيافته‌اند و شعر و شاعرى در شهر مذكور رواج تمام داشته است » « 2 » و يكى از علتهاى اصلى كثرت عدد شاعران كاشان در سدهء دهم و بعد از آن وجود همين مرد شعر دوست و تشويق و تربيت او بوده است .\r\nچنان كه در شرح‌حال شاعرانى چون فصيحى و اوجى و مشرقى و ناظم هروى و شوكت بخارى خواهيم ديد « 3 » ، خاندانى از طايفهء شاملو در هرات چندين شاعر استاد را در كنف حمايت و تربيت داشت . ازين خاندان حسينخان ، پسرش حسنخان و نوادگانش عباسقلى خان وصفى قليخان ديرگاهى از عهد صفوى در هرات حكومت داشته و چند تن از آنان شعر پارسى مىسروده و شاعران را مىپرورده و بساختن منظومه‌هايى مىگماشته‌اند . از اين خاندان در ذيل نام حسنخان شاملو ( م 1040 ه ) در بخش شاعران با تفصيل بيشتر سخن خواهم گفت .\r\nاز همينگونه قدرتمندان محلى بوده‌اند مرتضى قلى خان پرناك و پسرش محمد قليخان حاكم شبانكارهء فارس « 4 » ؛ و خان احمد گيلانى و مانندگانشان .\r\n\r\n\r\n","description":"","footnote":"\r\n( 1 ) - دربارهء آنان بنگريد به : جامع مفيدى ، ج 3 ، تهران 1340 ، ص 60 ببعد و نيز رجوع كنيد بشرح‌حال وحشى بافقى در همين جلد .\r\n( 2 ) - تذكرهء ميخانه ، تهران ، ص 181 .\r\n( 3 ) - و نيز بنگريد بتذكرهء نصرآبادى ، از ص 20 ببعد\r\n( 4 ) - بنگريد به همين جلد ذيل نام مرشد بروجردى ؛ و نيز تذكرهء ميخانه ، ص 598 ؛ و مآثر رحيمى ج 3 ، ص 781 ببعد .\r\n","page_name":" 503 ","page_number":521},
  {"content":"\r\n\r\nاين خان احمد گيلانى « 1 » پسر سلطان حسن كاركياو از سلسله‌يى از پادشاهان محلى بود كه در ولايت بيه‌پيش گيلان حكومت داشتند و بسبب خدمتى كه هنگام پناهندگى شاه اسمعيل بدان ولايت كردند محل عنايت وى و شاه تهماسب بودند ، چنان كه همين خان احمد در سال 943 ه با آنكه كودكى يك ساله بود پس از مرگ پدرش سلطان حسن بفرمان شاه تهماسب بجاى او منصوب گرديد و چندسالى بعد حكومت همهء گيلان يعنى دو قسمت بيه‌پس و بيه‌پيش بدست او افتاد ليكن بغرور جاه بر خداوند - گار خويش عصيان ورزيد و ازينروى بسال 974 مقيد و در قلعهء قهقهه و سپس در قلعهء اصطخر زندانى شد و همچنان در حبس بود تا آنكه سلطان محمد خدابنده پادشاه بهنگام جلوس خود ( 985 ه ) او را آزاد ساخت و با خود بقزوين برد و خواهر خود شاهزاده مريم سلطان را به عقد وى درآورد و او همچنان در گيلان حكومت داشت تا بسال 1000 ه از بيم شاه عباس به خاك عثمانى گريخت و آنجا بسال 1005 ه درگذشت « 2 » .\r\nخان احمد مردى اديب و عالم بود . در ادب و شعر و موسيقى و هيئت و حكمت دست داشت و با صاحبان اين فنون معاشرت و مصاحبت مىنمود و درگاه او يكى از بزرگترين محلهاى اجتماع دانشمندان و شاعران پارسىگوى در ايران\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* عالم آراى عباسى ، تهران 1350 ، ص 110 - 113 و 135 و 168 و 175 و 223 و موردهاى ديگر از آن كتاب .\r\n* تاريخ گيلان عبد الفتاح فومنى ، تهران 1349 ، ص 41 ببعد .\r\n* تذكرهء ميخانه ، ص 453 ببعد ( متن و حاشيه ) .\r\n* نتايج الافكار ، ص 35 - 36 .\r\n* خلاصة الاشعار ، خطى .\r\n* آتشكده ، تهران ، ص 41 - 42 ( متن و حاشيه ) .\r\n* ترجمهء مجمع الخواص ، تبريز ، 1327 ، ص 12 - 13 .\r\n* مجمع الفصحاء ، ج 1 ، ص 8 .\r\n( 2 ) - سال مرگش در نتايج الافكار و آتشكده و مجمع الفصحا باشتباه 920 ثبت شده است .\r\n","page_name":" 504 ","page_number":522},
  {"content":"\r\n\r\nبود . وزيرش مولانا عبد الرزاق پدر حكيم مسيح الدين ابو الفتح گيلانى بود كه ذكرش گذشته است ، مدتها صدارت خان را بر عهده داشت ، و از دانشمندان معروف عهد خود بود . حكيم عبد الرزاق پس از مقيد شدن احمد خان در سال 974 بفرمان شاه تهماسب مأخوذ و در قلعهء الموت محبوس شد و همانجا درگذشت . - بهرحال گيلان در دورهء شكوه و جلال خان احمد از مركزهاى اجتماع شاعران و اديبان و عالمان بود ليكن چون او دوبار مقيد و محبوس گرديد آن اجتماع ارزشمند دوبار دستخوش تفرقه شد و بعضى از آنان كه در اين جمع بودند ناگزير بهندوستان پناه بردند ، مثلا بعد از 974 كه گيلان بدست سپاهيان شاه تهماسب افتاد حكيم مسيح الدين ابو الفتح پسر مولانا عبد الرزاق مذكور با برادران خود پس از چندى سرگردانى در ايران بهند رفت و بدرگاه جلال الدين اكبر پيوست ، يا حكيم فغفور لاهيجانى و حياتى گيلانى بعد از برچيده شدن بساط خان احمد راه هند پيش گرفتند و آنجا علم شهرت برافراشتند ، چنان كه در ذكر حالشان خواهيد ديد . از ملازمان معروف ديگر خان احمد مولانا عبد الجبار استرآبادى خوشنويس و اديب بود « 1 » و ديگر حكيم كمال الدين شيرازى « 2 » و ديگر محمد مؤمن عودنواز موسيقىشناس « 3 » و جز آنان .\r\nخان احمد شعر مىسرود و « احمد » تخلص مىكرد و به همين سبب نامش را در تذكره‌ها بهمراه ديگر شاعران مىيابيم . ازوست :\r\n بخت وارون ، دوست دشمن ، يار يارى ديگرست * نيست دوران آنچه ديدى ، روزگارى ديگرست\r\nبر مراد خاطر اغيار خواهد خواريم * دشمنان را پيش آن مه اعتبارى ديگرست\r\nسوزدم دل در چمن هرگه كه بينم لاله را * كز غم عشق تو او هم داغدارى ديگرست\r\nنيست جرمى تا كشى اى مه من ديوانه را * بىگناهم ، گر تو خواهى كشت كارى ديگرست \r\n\r\n\r\n","description":"","footnote":"\r\n( 1 ) - عالم آراى عباسى ، تهران 1350 ، ص 175 .\r\n( 2 ) - ايضا همان كتاب ، ص 168 .\r\n( 3 ) - ايضا ، ص 191 .\r\n","page_name":" 505 ","page_number":523},
  {"content":"\r\n\r\n*\r\n برون ز كوى تو با خون ديده خواهم رفت * هزار طعن ز مردم شنيده خواهم رفت\r\nبپاى بوس تو چون آمدم چه دانستم * كه پشت دست بدندان گزيده خواهم رفت \r\n*\r\n شام فراق كار من زار مشكلست * صبح وصال گر ندمد كار مشكلست\r\nجان دادنم بپاى تو آسان بود ولى * محروميم ز دولت ديدار مشكلست\r\nشايد اجل مدد كند احمد كه وارهم * از محنت حيات كه بسيار مشكلست \r\n*\r\n زمانه مرهم ريشى نمىنهد بر دل * كه بر جراحت من كار نيشتر نكند\r\nمراست طاقت يك نالهء دگر احمد * نعوذ باللّه اگر در دلش اثر نكند \r\n*\r\n از كينهء چرخ واژگون مىگريم * وز جور زمانه بين كه چون مىگريم\r\nبا قدّ خميده چون صراحى شب و روز * در قهقهه‌ام « 1 » و ليك خون مىگريم \r\n*\r\n ايام شباب رفت و خيل و حشمش * تلخست مىپيرى و من مىچشمش\r\nخم گشته قدم ز پيرى و من ز عصا * زه كرده‌ام اين كمان و خوش مىكشمش \r\n* * *\r\nسخن گفتن دربارهء همهء اين گونه قدرتمندان محلّى كار را بدرازا مىكشاند ، و چون هنگام مطالعه دربارهء دانشمندان و مؤلفانى كه پيش ازين ديده‌ايد ، يا دربارهء سخنورانى كه بعد از اين خواهند آمد ، بنام اين گونه بزرگان باز مىخوريد ، همين اشارهء كوتاه را دربارهء چند نمونه از آنان كافى مىدانم .\r\n\r\nخواندگاران سخنور\r\nدر همان روزگار كه شاه اسمعيل صفوى متخلص بخطايى سرگرم ايجاد ديوان تركى خود بود « 2 » ، خواندگار « 3 » روم سلطان -\r\n\r\n\r\n","description":"","footnote":"\r\n( 1 ) - ايهامست بدژ قهقهه كه در آن محبوس بود .\r\n( 2 ) - بنگريد به همين كتاب ، ج 4 ، ص 136 - 137 .\r\n( 3 ) - پيش ازين ديده‌ايم كه « خواندگار » يا « خوندگار » ( - خداوندگار ) عنوان خطابى سلاطين عثمانى بود .\r\n","page_name":" 506 ","page_number":524},
  {"content":"\r\n\r\nسليم عثمانى ( 918 - 926 ه ) ديوان فارسى خويش را ترتيب مىداد درحالىكه به عكس بنيانگذار سلسلهء صفويه از وى شعر تركى بسيار كم و گويا تنها يك بيت روايت شده است . دربارهء شاعرى او و پسرش سلطان سليمان خان قانونى ( 926 - 974 ه ) متخلّص به « محبى » پيش ازين « 1 » سخن گفته‌ام و تكرار آن درينجا شايسته نيست .\r\nتنها اين نكته را بايد يادآورى كنم كه نسخهء ديوان فارسى سلطان سليم كه در جلد گذشته از قول فخرى هروى مؤلف روضة السلاطين بدان اشاره نموده‌ام در كتابخانهء ملى پاريس از نظر گذشت « 2 » كه در حدود يكهزار و پانصد بيت از قصيده ( در ستايش خدا و پيامبر ) و غزلست كه در آنها گاه سليم « 3 » و گاه سليمى « 4 » تخلص كرده است ، و از آن براى تتميم فائده اين سه غزل نقل مىشود :\r\n اى ز سوداى سر زلف تو حيرانى ما * بر سر كوى غمت حشمت سلطانى ما\r\nشانهء سنبل مشكين تو شد پنجهء غير * حق عليمست كز آنست پريشانى ما\r\nهردو زلفت كه بود مطلع ديباچهء حسن * سر خط عشق ازو شد خط ديوانى ما\r\nدور از خاك درت رونق شاهى جستيم * بجز اين نيست در ايّام پشيمانى ما\r\nيا رب از غيرنهان دار چو سرّ ابدى * عشق آن عارض و غم خوردن پنهانى ما\r\nصيد كرديم بافسون سخن خوبان را * گو بدانند مه و مهر پريخوانى ما\r\nچون نسيميم كم آزار سليمى كه دهند * همه آفاق گوايى بمسلمانى ما \r\n*\r\n در دلم باز از غم تو گفت‌وگويى ديگرست * ماهرويان را ملال ماه‌رويى ديگرست\r\nجلوهء خوبى مزن اى شمع بر چشمم بسى * كآتشم در جان ز عشق عشوه‌جويى ديگرست\r\nگر ترا خو با جفا و جور و بيدادى شدست * بيدلان را نيز با هجر تو خويى ديگرست\r\nچون سليمى يكدل و يكروى عشق آن مهم * گرچه او را دل بسويى رو بسويى ديگرست \r\n\r\n\r\n","description":"","footnote":"\r\n( 1 ) - همين كتاب ، ج 4 ، ص 142 - 143 .\r\n( 2 ) - نسخهء خطى فارسى بشمارهء (  350 Ancien fonds persan  )\r\n( 3 ) -\r\n سليم خصم سيه دل چه داند اين حالت * كه از ظهور الهيست فتح لشكر ما \r\n( 4 ) -\r\n سوخت از حسرت سليمى رحم كن بر حال او * ماه من تا كى فروزى آتش رخسار را \r\n","page_name":" 507 ","page_number":525},
  {"content":"\r\n\r\n*\r\n روزى كه شود خاك ره يار سر من * ترسم كه برد باد ز كويش اثر من\r\nگفتم كه مگر خال لبت نقطهء جانست * لب بست كه ننشست مگس بر شكر من\r\nپامال غمم كرد قَدِ دوست چو سايه * يعنى كه بجايى مرو از خاك در من\r\nصراف بسى وصف در و گوهر خود گفت * خنديد كه بهتر نبود از گهر من\r\nگفتى نبود عاشق زارى چو سليمى * احسنت ، زهى دلبر صاحب نظر من \r\nپسر و جانشين سلطان سليم ، يعنى سليمان قانونى هم با همه اشتغالهاى نظامى و سياسى « گاهى بنظم اشعار خاطر شريف خود را مىگماشت » « 1 » ، و اين دو پادشاه كه نام برده‌ام درست معاصر و معارض دو پادشاه بزرگ صفوى يعنى شاه اسمعيل و پسرش شاه تهماسب بودند و سنّت پارسىگويى و پارسىسرايى و ترغيب صاحب سخنان فارسى را از عثمانيان پيشتر از خود بعهد صفوى كشانيدند و بعد از آنان اين سنّت همچنان تا ديرگاه از دورهء مورد مطالعهء ما امتداد داشت و نه تنها خاندان سلطنتى بلكه رجال و بزرگان كشور و خاندانهاى معروف و نيز مشايخ صوفيهء مولويه و بكتاشيه ، در روم و بعضى از كشورهاى تابع عثمانى به زبان و ادب پارسى توجه و اشتغال داشته آن را بعنوان يك زبان اشرافى مىآموخته و بگرد آوردن نسخه‌ها از شعر پارسى مى - پرداخته و بانشاء و ترسل بدين زبان آشنايى حاصل مىنموده‌اند ، ولى نه دلنمودگى خواندگاران بپارسى و پارسىگويى بپادشاهان هند و ايران مىرسيده و نه استقبال پارسىگويان بدرگاه آنان و بزرگان درگاهشان ( مگر در آغاز عهد صفوى و در بحبوحهء كشتار و آزار سنيان و عالمان و اديبان سنّى چنان كه ديده‌ايم ) ، زيرا آنان هم همان تعصب صفويان را بنوعى ديگر و در مقام واكنش نسبت بسياست قزلباشيه ، داشته‌اند ، و از اينروى « باب عالى » و درگاههاى وابسته به آن نمىتوانستند پناهگاههاى دلپذيرى براى آزادانديشان باذوق ايرانى باشند . ازين گذشته هرچه بر عمر سلسلهء آل عثمان افزوده گشت به همان نسبت توجه آنان و اهل روم از پارسى كاسته و بر تركى\r\n\r\n\r\n","description":"","footnote":"\r\n( 1 ) - تحفهء سامى ، ص 19 ؛ مجمع الفصحاء ، ج 1 ، ص 30 و جز آنها .\r\n","page_name":" 508 ","page_number":526},
  {"content":"\r\n\r\nاضافه شد . بيشتر شاعران پارسىگوى عهد صفوى هم كه در روم بسرمىبردند بقصدها و خواسته‌هاى ويژهء دربارى ، خاصه سرودن منظومه‌هايى بشيوهء حماسه‌هاى تاريخى در ذكر پيروزيها و جهانگشاييهاى خواندگاران ، مورد استفاده قرار مى - گرفتند و ازينروى نام گروهى از آنان را هنگام سخن گفتن دربارهء حماسه‌هاى تاريخى خواهيم ديد .\r\n\r\nتركان پارسىگوى\r\nبا غلبهء ازبكان و ديگر سلسله‌هاى مغول‌نژاد بر آسياى مركزى و برافتادن قطعى حكومت تيموريان ، رونق و رواج زبان و ادب فارسى در آن سامان آغاز كاستى و نقصان كرد ؛ ولى هنوز در عهد صفوى و خاصّه در نيمهء نخستين آن عهد خاندانهاى رياست و امارت در آن ديار برسم گذشته با زبان فارسى آشنايى داشته « 1 » ، بدان زبان شعر مىسروده و مؤلفان و شاعران پارسى - گوى را در خدمت نگاه مىداشته و بمال و نعمت مىنواخته‌اند . پيداست كه پناه جستن گروهى از اديبان و مؤلفان سنّى مذهب ايران هم كه از بيم قزلباشان بدان ديار روى آورده بودند ، بر ميزان اين رونق و روايى مىافزود « 2 » ، و گذشته از اينها بعضى از خانان و خان‌زادگان آن سامان كه معمولا از شعبه‌هاى حكّام مغول‌نژاد بوده‌اند ، خود به زبان فارسى شعر مىسروده و يا شاعرى را با اين زبان آغاز مىنموده‌اند و از آنجمله‌اند محمد شيبانى خان معروف به « شيبك خان » ( 906 - 916 ه » ؛ عبيد اللّه - خان ( 940 - 946 ه ) بن محمود خان ، برادرزادهء شيبك خان ؛ عبد اللطيف خان ( 947 - 959 ه ) ؛ رستم خان بن جانى بيگ ( 968 - 991 ه ) ؛ عبد العزيز بهادر خان ( 947 - 957 ه ) پسر عبيد اللّه خان ؛ سلطان ابو سعيد خان ( 975 - 980 ه ) بن كوجكنوجى خان ؛ جوانمرد - على خان ( 980 - 986 ه ) پسر سلطان ابو سعيد خان ، و گروهى ديگر ازينگونه خانان كه ذكرشان در پاره‌يى از تذكره‌ها آمده و از هريك اشعارى نقل شده است « 3 » .\r\n\r\n\r\n","description":"","footnote":"\r\n( 1 ) - بنگريد به همين كتاب ، ج 4 ، ص 145 - 146 .\r\n( 2 ) - همين جلد ، ص 50 - 51 .\r\n( 3 ) - رجوع شود به :\r\n* تحفهء سامى ، تهران 1314 ، ص 19 - 20 .\r\n","page_name":" 509 ","page_number":527},
  {"content":"\r\n\r\nاز ميان اين خانان كه برشمرده‌ام عبيد اللّه ازبك متخلّص به « عبيدى » شعر تركى و فارسى بسيار داشت . ازوست :\r\n از چه‌رو با من مسكين نظرى نيست ترا * مردم از هجر ز حالم خبرى نيست ترا\r\nجانب غير چرا مىنگرى از ره لطف * گوشهء خاطر اگر با دگرى نيست ترا\r\nسرم اى سروسهى خاك رهت گشت و هنوز * گاهگاهى بسرم چون گذرى نيست ترا\r\nريخت خون جگرم از ره ديده برهت * تا نگويند رقيبان جگرى نيست ترا\r\nدر ره عشق عبيدى چو گذشتى از جان * راست رو رَه كه درين ره خطرى نيست تر \r\n*\r\n بوى ارباب وفا از گل ما مىآيد * كعبه ز آنرو بطواف دل ما مىآيد\r\nنيست سرمنزل ما لايق هر نااهلى * هركه اهلست بسرمنزل ما مىآيد \r\n*\r\n اى قوم كه از شما وفايى نرسد * بر خلق خدا بجز جفايى نرسد\r\nسهلست اگر سرِ شما مىآرند * بايد قدم شما بجايى نرسد \r\n*\r\n گر ز مردم به تو آزار رسد باكى نيست * جهد كن كز تو بمردم نرسد آزارى \r\nو از عبد اللّه خان ثانى اين رباعى لطيف شايستهء نقلست :\r\n دور از تو كه آتشم بجان مىپيچد * در دامن دل پاىِ فغان مىپيچد \r\n\r\n\r\n","description":"","footnote":"\r\n* روضة السلاطين فخرى هروى ، حيدرآباد سند ، 1968 ميلادى ، ص 23 ببعد .\r\n* عرفات عاشقين ، تقى الدين اوحدى ، خطى .\r\n* مذكر الاحباب نثارى بخارى ، خطى . دربارهء اين كتاب بنگريد بتاريخ تذكره‌هاى فارسى ، گلچين معانى ، ج 2 ، تهران 1350 ، از ص 220 ببعد ، و بويژه فهرست شاعرانى از ميان پادشاهان كه در ص 232 نقل شده است .\r\n* آتشكدهء آذر ، تهران ، ص 77 و 78 .\r\n* ميخانه ، تهران 1340 ، ص 572 - 583 .\r\n* مجمع الفصحاء ، ج 1 ، ص 39 و 40 . - و جز آنها . . .\r\n","page_name":" 510 ","page_number":528},
  {"content":"\r\n\r\n ز آنگونه ز غمهات بجان مىپيچم * كز رشك بخويش آسمان مىپيچد \r\nو اين بيت زيبا در ميان بيتهايى كه از عبد العزيز خان تركستانى پسر ندر محمّد خان صاحب بلخ « 1 » و معاصر شاه عبّاس صفوى نقل كرده‌اند ، سزاوار حفظست :\r\n سبك خرام‌تر از باد در چمن بگذر * بپاى گل منشين آنقدر كه خار شوى \r\nو از رستم خان شيبانى پسر جانى بيگ سلطان بن سلطان ابو الخير خان اين قطعه مشهورست « 2 » :\r\n با آنكه جز گناه نكردم دمى مرا * بىنعمتى نماند در ايّام زندگى\r\nآنكو بفضل خويش مرا عقل و جان بداد * ز آن پيش كآيد از من بيچاره بندگى\r\nشايد كه لطف باز نگيرد بوقت مرگ * هنگام بىكسى و زمان فگندگى \r\n* * *\r\n\r\nاحوال شاعران\r\nنخستين نتيجهء تشويقها و ترغيبهايى كه از طرف اكثر شاهان و رجال عهد ، از هر جانب خاصه در شبه قارهء هند ، نسبت بسخنوران مىشد آن بود كه هركه طبعى داشت بشاعرى پرداخت و درين راه تمرين كرد و در انجمنهاى شاعران و محفلهاى آنان حضور يافت تا نامى برآورد و بمركزهاى قدرت و ثروت راه يابد ؛ و اين امر سبب فزونى شاعران در عهد مورد مطالعهء ما گرديد كه از ميان آنان عدهء كثيرى صاحب ديوان شدند . اتفاقا اين حالت در دنبالهء وضعى قرار گرفت كه در پايان دورهء تيموريان پديد آمده و بفزونى عدد شاعران انجاميده ، و اثر آن هم درست در پايان دورهء بايندرى و آغاز عهد صفوى آشكار شده بود .\r\nاين شاعران فراوان همگى درس خوانده يا از خاندانهاى دانش و ادب نبودند ، عده‌يى از آنان را مىشناسيم كه برسم دوران تيمورى « 3 » از ميان پيشه‌وران برميخاستند ، خواه آنكه از پيشهء خود دست بازداشته و تنها بشاعرى پرداخته باشند\r\n\r\n\r\n","description":"","footnote":"\r\n( 1 ) - مجمع الفصحا ، ج 1 ، ص 39 .\r\n( 2 ) - مجمع الفصحاء ، ج 1 ص 29 بنقل از مذكر الاحباب نثارى بخارى .\r\n( 3 ) - بنگريد به همين كتاب ، ج 4 ، ص 161 ( حاشيه ) و ص 170 - 172 .\r\n","page_name":" 511 ","page_number":529},
  {"content":"\r\n\r\nو خواه در همان شغل و كار نخستين باقى مانده باشند . از ميان اين طبقه گاه شاعران نامدارى مانند خواجه حسين ثنايى و خواجه شاپور تهرانى پديد مىآمدند اما بديهيست كه همگى را توانايى ارتقاء بچنين مقامها و مرتبه‌هاى بلند نبود .\r\nاين گونه پيشه‌وران شاعر بسيار و بعضى از آنان قابل ذكرند مثل آقا مسيّب چيت‌گر « 1 » ، و محمّد طاهر نقاش « 2 » كه شغلشان از عنوانشان پيداست ؛ ميرزا جانى عزّتى در دفترخانهء شاهى كار مىكرد و « در آن مرتبه نهايت راست قلمى به عمل مىآورد » ولى پس از چندگاهى ازين شغل دست بازداشت « 3 » . مير الهى همدانى شاعر صاحب ديوان مشهور مدتى در اصفهان قهوه‌چى بود و سپس بهند رفت .\r\nدوستش ملا شكوهى شاعر نيز همكار او بود « 4 » . شغل شاغل شاپور تهرانى بازرگانى بود چنان كه در ترجمهء حالش خواهيد ديد . منصف شيرازى برادر مقيما و شريفا اگرچه در شعر شهرت داشت ليكن زندگانى ببازارگانى مىگذراند « 5 » . زكى همدانى ( م 1034 ه ) « 6 » كه از شاعران نامدار عهد خود بود با ديوانى قريب به پنجهزار بيت ، بقول صادقى افشار در مجمع الخواص بنعلگرى اشتغال داشت و با كسب خود امرار معاش مىكرد و گويا به علت همين مناعت طبع بود كه نه به خدمت خود در دستگاه محمد قلى خان پرناك در شيراز ادامه داد و نه باوجود سفر بدكن چندان زمانى در آنجا باقى ماند و به همان شغل كه بقول صادقى بيگ « كم سود و پرزحمت » بود بسنده كرد . ملا على نقى قمى متخلّص به « قسمت » از شاعران اواخر عهد صفوى\r\n\r\n\r\n","description":"","footnote":"\r\n( 1 ) - تذكرهء نصرآبادى ، ص 369 .\r\n( 2 ) - ايضا ص 370 .\r\n( 3 ) - ايضا ص 256 .\r\n( 4 ) - ايضا ص 255 .\r\n( 5 ) - ايضا ص 251 .\r\n( 6 ) - دربارهء او بنگريد به : عرفات العاشقين اوحدى بليانى ، خطى ؛ ترجمهء مجمع - الخواص صادقى افشار ص 208 ؛ تذكرهء نصرآبادى ص 236 - 237 ؛ تذكرهء ميخانه ص 580 - 587 ؛ نتايج الافكار ص 302 - 304 .\r\n","page_name":" 512 ","page_number":530},
  {"content":"\r\n\r\nبنّا بود « 1 » ، و استاد محمّد رضا خوانسارى كارگرى مىنمود « 2 » ، و امير بيگ معاصر شاه صفى و شاه عباس ثانى قصّابى داشت « 3 » و ملا قدرتى اصفهانى بزّازى « 4 » و ملك محمّد اصفهانى صحافى « 5 » و امير جعفر كاشى معلّمى « 6 » و محمد طاهر اصفهانى شعر - بافى مىكرد « 7 » و ازينگونه شاعران كه هريك با پيشه‌يى امرار معاش كنند بسيار بودند و در ميان آنان بعضى در صف هنرمندان معروف عهد خود قرار داشتند مثلا صادقى بيگ افشار كتابدار شاه عباس كه بعد ازين دربارهء او سخن خواهد رفت خوشنويسى بود كه بازرگانان هر صفحه از رقم او را بسه تومان مىخريدند و بهندوستان مىبردند « 8 » ؛ و رمزى كه شرح حالش را خواهيد ديد منبّت‌كار ماهرى بود « 9 » .\r\nاشتغال اينهمه از اهل حرفه و صنعت بشعر صريحا معلوم مىدارد كه چگونه آرزوى شاعرى براى نمودن برترى نفسانى ، همهء دلها را فروگرفته بود . براى بعضى شغل شاغل بود و براى برخى ديگر وسيلهء تفريح خاطر ، و حتى بعضى ازين گويندگان كه نامشان بخشنامه‌وار در تذكره‌ها گردان شده در خواندن و نوشتن چندان مايه‌ور و توانا نبودند و مهارت در شاعرى را بيشتر از راه معاشرت با شاعران و بحفظ داشتن گفتار اين و آن و بصرافت قريحه و طبع كسب مىكردند .\r\nاما آنان كه شاعرى شغل و پيشه‌اشان بود بىزحمت و تعب تحصيل و تمرين بمقام بلند خود نمىرسيدند و مقبول خاص و عام نمىشدند . گاهى اين تحصيل و تمرين در يك خاندان بتمامى انجام ميشد . مثلا پسران ملا شمسا يعنى منصف و مقيما و شريفا همگى شاعر بودند « 10 »\r\n\r\n\r\n","description":"","footnote":"\r\n( 1 ) - تذكرهء نصرآبادى ص 368 .\r\n( 2 ) - ايضا ص 381 .\r\n( 3 ) - ايضا ص 419 .\r\n( 4 ) - ايضا ص 421 .\r\n( 5 ) - ايضا ص 423 .\r\n( 6 ) - ايضا ص 297 .\r\n( 7 ) - ايضا ص 423 .\r\n( 8 ) - ايضا ص 39 - 40 .\r\n( 9 ) - ايضا ص 373 .\r\n( 10 ) - ايضا ص 251 .\r\n","page_name":" 513 ","page_number":531},
  {"content":"\r\n\r\nو عظيما و مقيما و كريما پسران ملا قيدى شعر را از پدر آموختند « 1 » و مير سنجر كاشانى زير دست پدرش مير حيدر معمّايى تربيت شد « 2 » .\r\nبهرحال ، هر شاعرى استادى داشت و او كارهاى شاگرد را مىديد و او را امتحان مىكرد و نظر خود را دربارهء كيفيت كارش مىگفت يا به او ياد مىداد چه كند و چه ديوانهايى را بخواند تا نقصها و ناهمواريهاى طبع خود را از ميان ببرد و بقول خودشان طبعش گشاده شود . نمونه دادن درين مورد دشوارست و بهتر آن مىدانم كه بشرح‌حال شاعران در همين جلد بنگريد ، با اين حال بد نيست بدانيد كه ميرزا امان اللّه امانى ملقب به « خان زمان » معاصر شاهجهان در شاعرى شاگرد « مرشد خان » « 3 » بود و خان مرشد غزلهايش را ارزيابى مىكرد و عيب و هنرش را مىنمود . امانى در پايان يكى از غزلهاى خود گويد :\r\n اى امانى سوختى تا پخته شد مغز سخن * مرشد ما اين غزل را خام مىگيرد هنوز « 4 » \r\nشكيبى اصفهانى ( م 1022 ) شاگرد مير صبرى روزبهان اصفهانى بود و صائب تبريزى شاگرد حكيم ركناى مسيح ( م 1066 ه ) ، و غنى كشميرى ( م 1079 ه ) شاگرد فانى ، و نورس دماوندى ( م 1105 ه ) و مير نجات ( م 1126 ه ) و ملا محمد سعيد اشرف مازندرانى و راقم مشهدى و جوياى تبريزى و تأثير تبريزى از شاگردان صائب ( م 1081 ه ) بوده‌اند ؛ سرخوش ( م 1127 ه ) شاگرد منعم حكاك شيرازى و ماهر اكبرآبادى و موسوى خان فطرت بود و در همان حال با ناصر على سهرندى ( م 1108 ه ) كه ازو بسال بزرگتر بوده طرح معاشرت ريخت تا از محضر او نيز فايده برگيرد .\r\nاگر شاعرى در نزد استادى زانوى ادب بر زمين نمىزد و مدارج شاعرى را زير نظر او نمىپيمود ، اگرچه بمرتبهء استادى هم مىرسيد بر او طعن مىزدند و ازو عيب مىجستند چنان كه در احوال خواجه حسين ثنايى مىبينيم .\r\n\r\n\r\n","description":"","footnote":"\r\n( 1 ) - تذكرهء نصرآبادى ، ص 315 - 317 .\r\n( 2 ) - بشرح حالش در همين كتاب و همين جلد مراجعه كنيد .\r\n( 3 ) - بشرح‌حال او درين مجلد بنگريد .\r\n( 4 ) - تذكرهء ميخانه ، حاشيهء ص 766 .\r\n","page_name":" 514 ","page_number":532},
  {"content":"\r\n\r\nبيشتر شاعران بجز استاد معيّنى كه داشتند سعى مىكردند با حضور در جرگهء شاعران خود را ورزيده و از رموز فن آگاه كنند . اين جرگه‌ها در بعضى از شهرها به صورت اجتماع عادى سه يا چهار تن و بيشتر و كمتر درمىآمد كه در خانه‌يى و مكتبى و دكانى تشكيل مىشد . مثلا ميرزا قوام الدين آصفخان كه ترجمهء حالش را ذيل عنوان « جعفر » در همين جلد خواهيد ديد پيش از سفر هند در مكتب‌خانهء ملا خليل قارى در قزوين با او و با ميرزا سلمان حسابى و ضميرى اصفهانى ملاقات و مشاعره داشت . وى در آن اوان ديوان شرف جهان « 1 » را تتبع مىكرد تا طبع خود را تربيت نمايد ، پس « پاره‌يى از اشعار خود بر آن خردمندان فرو خواند . . . آن سه عزيز « 2 » بعد از استماع ابيات رنگين آن سخن آفرين آواز تحسين باوج علّيين رسانيدند ، مولانا ضميرى گفت . . . در مقابلهء اين فرد ميرزا شرف جهان چه فرموده‌ايد كه :\r\n اوراق گل ز حرف وفا ساده يافتم * بر حال بلبلان چمن خون گريستم \r\nچون جعفر بيگ بر متانت اين بيت مطلع شد از گفته‌هاى خود پشيمان شده در ساعت اوراق اشعار خود را در آب آن حوض كه با عزيزان مذكور در كنار آن نشسته بودند شست . » « 3 » . همين جعفر بيگ آصفخان بر اثر چنين تمرينها و تتبع سبكها و ديوانها توانست در زمرهء شاعران معروف عهد خود درآيد چنان كه شيرين و خسرو او را بهترين منظومه‌يى دانسته‌اند كه باقتفاء از نظامى ساخته شده « 4 » .\r\nنمونهء ديگر دكان طرّاحى مير محمود طرحى شيرازى ( سدهء دهم ) بود كه گروهى از شاعران شيرازى عهد در آن گرد مىآمدند مانند غيرتى شيرازى ، عرفى شيرازى ، عارف لاهيجى ، قيدى شيرازى ، قدرى شيرازى ، حسين كاشى مورخ ، مير ابو تراب محروم رازى ، تقياى ششترى ، رضاى كاشى و تقى الدين محمد اوحدى بليانى\r\n\r\n\r\n","description":"","footnote":"\r\n( 1 ) - شرح حالش را در بخش شاعران از همين جلد بخوانيد .\r\n( 2 ) - مقصود خليل قارى و حسابى و ضميريست كه در متن ديده‌ايد .\r\n( 3 ) - تذكرهء ميخانه ص 157 - 158 .\r\n( 4 ) - بنگريد بشرح‌حال جعفر در همين جلد .\r\n","page_name":" 515 ","page_number":533},
  {"content":"\r\n\r\nمؤلف تذكرهء عرفات عاشقين ، اوحدى بليانى در شانزده سالگى خود ( - 989 ه ) در اين اجتماع راه يافت و شعر خود را بر حاضران عرضه كرد ليكن بعلّت حداثت سن دعوى او را نپذيرفتند و شعر را از او ندانستند . پس عرفى از باب امتحان اوحدى غزلى را از ديوان امير خسرو دهلوى طرح كرد و او آن را در همان مجلس جواب گفت و روزهاى بعد كه غزلهاى بابافغانى در همان محفل طرح مى شد ، اوحدى نيز در استقبال و جوابگويى شركت مىنمود « 1 » .\r\nاز جايهايى كه اين گونه محفلهاى انس شاعران در آن بسيار تشكيل مىشد قهوه‌خانه بود . در عهد صفوى قهوه‌خانهاى بسيار در شهرهايى چون اصفهان و شيراز داير بود . چنين محلّ وقت‌گذرانى و استراحت نخستين بار در سدهء نهم هجرى ( قرن پانزدهم ميلادى ) در عربستان داير شد ، و آن پس از بردن قهوه از حبشه بدانجا بود . مردم درين محلّ گردمىآمدند و قهوه مىنوشيدند و ببعضى سرگرميها مثل بازى شطرنج و رقص و سماع و امثال اين كارها مىپرداختند . احداث اين گونه جايها به زودى در خاك عثمانى و مصر باب شد و از آنجاها در سدهء دهم ( سدهء شانزدهم ميلادى ) بايران و باروپا سرايت نمود « 2 » .\r\nقهوه‌خانهاى اصفهان از عهد شاه عباس تا پايان دوران صفوى متعدّد و محلّ اجتماع طبقات مختلف بود ، شاه عباس شخصا در بعضى از آنها حضور مىيافت و با حاضران بگفت‌وگو و مطايبه مىپرداخت چنان كه دربارهء شكوهى يزدى و الهى همدانى ديده‌ايم « 3 » و باز هم بجاى خود خواهيم ديد . درين قهوه‌خانها غالبا شاعران بديدن يگديگر مىرفته و باهم دربارهء شعر سخن مىگفته و غزلهاى خود را عرضه مىنموده و يا بطرح غزلهايى از استادان براى جواب گفتن مىپرداخته‌اند .\r\nروزى زلالى خوانسارى كه ترجمهء حالش را خواهيم آورد ، بقهوه‌خانه رفت در\r\n\r\n\r\n","description":"","footnote":"\r\n( 1 ) - سرگذشت طرحى شيرازى مستخرج از عرفات العاشقين اوحدى بليانى ، در تاريخ تذكره‌هاى فارسى ، احمد گلچين معانى ، ج 2 ، تهران 1350 ، ص 21 - 22 .\r\n( 2 ) - براى كسب اطلاع بيشتر درين باب بنگريد بآنسيكلوپدى لاروس (  Larousse \r\n( 3 ) - و نيز رجوع شود بتذكرهء نصرآبادى ص 239 و 255 .\r\n","page_name":" 516 ","page_number":534},
  {"content":"\r\n\r\nحالى كه « مسودهء اشعار در دست داشت ، بدست ملا غرورى « 1 » داد ، اين بيت را كه در تعريف براق برابر يك ديوان شعرست خط باطل بر آن كشيده بود :\r\n ز جستن جستن آن سايه در دشت * چو زاغ آشيان گم كرده مىگشت \r\nملّا غرورى گفت چرا اين بيت را خط باطل كشيده‌اى ؟ گفت بعضى ياران گفتند كه معنى ندارد » « 2 » . - از جملهء اين قهوه‌خانها كه شاعران بحضور در آن ميلى داشتند قهوه - خانه‌يى بود كه مظفر كاشى معروف به مظفر لنگ در آن مىباشيد و در آنجا با بزرگان و با شاعران مصاحبت مىنمود « 3 » .\r\nضمن مطالعهء حال بسيارى از شاعران بوجود محفلهايى ازين دست كه بر - شمرده‌ام در شهرهايى مانند يزد ، كاشان ، شيراز ، اصفهان ، مشهد و جز آنها باز مى - خوريم كه اهل ادب و شعر در آنها بملاقات يكديگر مىرفتند و باهم غزلى يا موضوعى را « طرح » مىكردند و در ساختن يا جواب گفتن آنها شركت مىورزيدند و يا دربارهء شعر استادان پيشين و حكومت بين شاعران بزرگ اظهار نظر من نمودند « 4 » . گاه نيز درين رابطه‌ها كارشان بعيب‌جويى از يكديگر مىكشيد چنان كه ميان ملّا شيداى فتچورى و محمّد جان قدسى و منير لاهورى « 5 » ؛ و ميان شيخ ناصر على سهرندى و ميرزا عبد القادر بيدل عظيم‌آبادى « 6 » رخ داد .\r\nمطرح كردن غزل و قصيده و قطعه درين محفلها و رابطه‌ها و استقبال كردن آنها گاه بفراهم آمدن يكدسته شعر ( غالبا غزل ) با يك وزن و قافيه در جنگها و ديوانهاى متعدّد منجر مىشد مثلا فغفور لاهيجى ( م 1030 ه ) غزلى دارد بمطلع :\r\n مجنون نيم دارم دلى چون سنگ طفلان در بغل * هم شور جانان در سر و هم شورش جان در بغل \r\nكه بعد ازو قدسى و سيّد و فصيحى و صائب و غالب و چند تن ديگر آن را تتبع نمودند\r\n\r\n\r\n","description":"","footnote":"\r\n( 1 ) - دربارهء او بنگريد بتذكرهء نصرآبادى ، ص 290 .\r\n( 2 ) - ايضا همان كتاب ، ص 230 .\r\n( 3 ) - ايضا ص 165 - 166 ؛ تذكرهء ميخانه ، ص 895 - 897 .\r\n( 4 ) - براى نمونه بنگريد بتذكرهء نصرآبادى ص 239 - 240 و 282 .\r\n( 5 ) - بهارستان سخن ص 477 - 483 .\r\n( 6 ) - ايضا بهارستان سخن ص 642 - 643 .\r\n","page_name":" 517 ","page_number":535},
  {"content":"\r\n\r\nو ازين راه يك سلسله غزل همسان پديدآوردند . ميرزا بيدل در بياض خود بيشتر اين غزلها را نقل كرده و من ديده‌ام « 1 » و حق آنست كه از ميان آنها غزل قدسى كه مير - عبد الرزاق خوافى « 2 » آن را « غزل عالمگير » خوانده از همه و حتى از غزل فغفور بهتر باشد .\r\nاز مطلبهاى گفتنى دربارهء شاعران دوران صفوى يكى مشابهت تخلّصهاى بسيارى از آنانست به يكديگر . مثل مخفى رشتى و مخفى ديگر بنام زيب النساء بيگم دختر اورنگ زيب كه هردو ديوان دارند ؛ غرورى كاشى و غرورى شيرازى ؛ قوسى تبريزى و قوسى شوشترى ؛ ذوقى اردستانى و ذوقى كاشى ؛ خضرى قزوينى و خضرى خوانسارى ؛ نويدى شيرازى و نويدى تهرانى و نويدى اصفهانى ؛ شعورى مشهدى و شعورى كاشى ؛ سالك قزوينى و سالك يزدى ؛ صوفى مازندرانى و چند صوفى تخلّص ديگر ؛ فيضى اكبرآبادى و معاصرش فيضى تربتى و معاصر ديگرش فيضى سرهندى ( سهرندى ) و فيضى اصفهانى كه همگى در دربار جلال الدين اكبرپادشاه جمع بودند و چند فيضى ديگر . فيضى اصفهانى بر اثر نفوذ فيضى اكبرآبادى ناگزير شد تخلّص خود را تغيير دهد . گاه بعضى از تخلّصها ببهاى گرانى خريدارى مىشد مانند تخلّص « وقارى » كه ميرزا غازى بيگ ترخان « 3 » والى سند و قندهار آن را بهزار روپيه از شاعرى ديگر خريد « 4 » .\r\nالبتّه شاعران اين عهد هم مانند دورانهاى گذشته با يكديگر دوستيها ، ذكر خيرها ، بدگوييها ، مدحها ، هجوها ، شوخيها و حتى بدانديشيها و توطئه‌گريها داشته‌اند كه بازگفتن همهء آنها سخن را بدرازا مىكشاند و هرچه بود بازتابى بود از حال جامعهء عهد و خوى و كردار همگان كه گويا تا عهد ما نيز چندان تغييرى نيافته باشد .\r\nپيداست كه در ترجمهء حال بعضى ازين شاعران كه در اين جلد آمده ، هرجا كه مناسبتى\r\n\r\n\r\n","description":"","footnote":"\r\n( 1 ) - كتابخانهء موزهء بريتانيا ، نسخه‌هاى فارسى بشمارهء :\r\n Add . 16 , 802 and 16 , 803 \r\n( 2 ) - بهارستان سخن ، ص 488 .\r\n( 3 ) - همين كتاب و همين جلد ، ص 464 - 466 .\r\n( 4 ) - تذكرهء ميخانه ، ص 293 .\r\n","page_name":" 518 ","page_number":536},
  {"content":"\r\n\r\nداشته باشد ازين مقوله‌ها سخن بميان خواهد آمد .\r\nاز جملهء اين روابط كه شايستهء بازگفتنست بحثها و مناظراتيست كه شاعران در انتقاد بر گفتارهاى يكديگر و يا تغيير و اصلاح آنها داشتند . يكى از آنها كه بسيار قابل توجّهست اعتراض شيدا فتحپورى ( م 1080 ه ) است بر قصيده‌يى از ميرزا محمد - جان قدسى ( م 1056 ه ) و حكومتى كه ملّا منير لاهورى ( م 1054 ه ) در قصيدهء خود ميان آن‌دو كرد . چند بيت از قصيدهء قدسى و اعتراضهاى شيدا بر آن بيتها و محاكمهء منيرى را مير عبد الرزاق خوافى در بهارستان سخن ( از ص 478 ببعد ) نقل كرده است .\r\nيكى ديگر ازينگونه اعتراضها آنست كه ملّا نشانى ( م 1020 ه ) بر فيضى مى كرد . فيضى فياضى ( م 1004 ه ) در بيتهايى كه ازو در مورد نوآوريهاى عهد نقل خواهم كرد بر بعضى از شاعران زمان كه ببهانهء توارديا « بهتر بستن معنى » ديگران مضمونها و نكته‌ها و معنيهاى اين و آن را تاراج مىكردند تاخته و در آن ميان خود را مبتكر شمرده است . ملا نشانى كه او « را با شيخ فيضى مباحثات و مشاعرات بسيار بوده و مكرّر كنايات بوى فرموده‌اند » « 1 » ، در بيتهاى زيرين از مثنوى خود بر آن استاد تاخته و گفته است :\r\n چند زنى لاف كه در ساحرى * سامريم سامريم سامرى\r\nهر نفسم معجزهء عيسويست * شعلهء نور شجر موسويست\r\nدر سخنم نادرهء روزگار * اهل سخن را منم آموزگار\r\nهر نفسم برده ز جادو شكيب * هر سخنم سحر ملايك فريب\r\nخسرو ملك همه دانى منم * حاكم اقليم معانى منم\r\nجوهرى سلك سخندانيم * صيرفى نقد سخنرانيم\r\nاين منم امروز درين داورى * شعلهء آتش به زبان آورى\r\nدعوى ايجاد معانى مكن * شمع نه اى چرب‌زبانى مكن \r\n\r\n\r\n","description":"","footnote":"\r\n( 1 ) - منقول از هفت آسمان ، تهران 1965 ص 129 .\r\n","page_name":" 519 ","page_number":537},
  {"content":"\r\n\r\n طبع تو هرچند در هوش زد * يك سخن تازه نشد گوشزد\r\nآنچه تو گفتى دگران گفته‌اند * در كه تو سفتى دگران سفته‌اند . . . الخ « 1 » \r\nدر پايان سخن بيان اين نكته لازمست كه شاعران اين عهد همه بازبسته بمركزهاى قدرت و بدربارهاى پادشاهان نبوده‌اند . پيش ازين ديديم كه گروهى از آنان هريك پيشه‌يى داشته و از حاصل كار و كوشش خود نان مىخورده‌اند . شمارهء اين گونه شاعران بسيار بود ، شعر را بصرافت طبع مىساختند و با شركت در محفلهاى شاعران ذوق شاعرانه را جلا مىبخشيدند . گروهى ديگر از زمرهء خانقاهيان بوده‌اند كه بنا بر رسم گذشتگان خود عواطف صوفيانهء خويش را از راه شعر بيان مىكردند و يا به گمان خود از راه سخنورى بهدايت خلق مىپرداختند . گروهى نيز مردم متعين و صاحب مقامى بودند كه در ميانشان از حاكمان و واليان و صوبه‌داران گرفته تا سپهسالاران و وزيران و شاه‌زادگان و پادشاهان ديده مىشدند . اين دسته در راه نمايش كمال معنوى خود گاه بطبع‌آزمايى هم مىپرداختند ، بعضى موفق بودند و بعضى براستى شاعرى را به خود مىبستند و تنها ارزش و اهميت كارشان اين بود كه ازين راه بمخالطت با شاعران و ترغيب و تشويق آنان كشانيده مىشدند .\r\nمهمترين گروه از شاعران آن عهد كه از بيشترشان ديوانها و منظومه‌هاى خوب بيادگار مانده آن دسته‌اند كه شاعرى پيشه‌اشان بود و به همين نام در خدمت پادشاهان و شاهزادگان و سپهسالاران و بيگلربيگيان و صوبه‌داران بسر مىبردند . اين دسته هم غزل‌سرا بودند ، هم قصيده‌ساز و هم مثنوىپرداز . غزل را براى دل خود مىسرودند ، قصيده را براى امرار معاش و اظهار مهارت در شاعرى و مثنويها را براى اثبات توانايى در پيروى از استادان بزرگى چون نظامى و خسرو و خواجو و جامى . پيداست كه راه يافتن بمركزهاى ثروت و قدرت بسبب آنكه هجوم خلايق بدانها بسيار بود ، دشوارى و صعوبتى هم داشت و كسى يا كسانى در اين نهضت انتجاعى كامياب‌تر بودند كه زبان‌آورتر و داناتر و تواناتر باشند .\r\nپس بيشتر آنان كه در زمرهء اين گروه اخير درآمده‌اند مانند وحشى ، محتشم ،\r\n\r\n\r\n","description":"","footnote":"\r\n( 1 ) - هفت آسمان ، ص 129 - 131 .\r\n","page_name":" 520 ","page_number":538},
  {"content":"\r\n\r\nفيضى ، عرفى ، نظيرى ، ظهورى ، طالب ، كليم ، قدسى ، صائب و ديگران ، سرآمد سخنوران عهد خويشند و مىتوان آنان را نگهبانان واقعى سخن در دوره‌يى دانست كه دربارهء آن سخن مىگويم . - پيداست كه اين سخنوران خود مرتبه‌هاى مختلفى داشتند و همه را نبايد در يك رديف درآورد اما بهرحال و بر رويهم از ديگر گويندگان زمان خود برگزيده‌تر بودند و به همين سبب هم از دولت هنرشان روزى مىخوردند و هم بخاطر ارزشى كه آن هنر داشت چون مردم كمال يافته و برگزيده‌يى در محفل بزرگان قوم و زورمندان و صاحب دولتان راه مىجسته و با آنان معاشرت مىنموده‌اند .\r\n\r\nشيوهء سخنورى ، ويژگيها و مرحله‌هاى تحول آن در عهد صفوى\r\n1 ) شعر فارسى در عهدى كه از اوايل سدهء دهم تا نيمهء سدهء دوازدهم بدرازا كشيده در يك سير تدريجى و مرحله بمرحله بپيش مىرفته و تحول و تغيير مىيافته - است . روشنست كه شعر ما هيچگاه بر يك حال نماند و مراجعهء مختصرى بجلدهاى پيشين همين كتاب نيز اين نكته را روشن مىسازد ، و اين معنى را هم درين گشت و گذارهاى اديبانه دريافته‌ايم كه هر تحوّلى مسبوق بسابقه‌ها و معلول علتهايى بود كه از ديرباز فراهم آمده و پىآمد آنها ديرگاهى بعد از وجود انگيزه‌ها محسوس گرديده است . تحول و دگرگونگى شعر در دوران صفوى هم همين‌حال را داشت و ما نمىتوانيم شيوهء شاعرى اين عهد را يك جا و دربست معلول قيام سرخ‌كلاهان يا غلبه و چيرگى عالمان شرع يا رواج زبان تركى و يا بروز تحول در زبان و همانند اين مطلبها بدانيم ، يا تصور كنيم كه درين عهد يك سبك و يك شيوه در شعر بوده - است و بس ، و آنگاه نظرى را كه نسبت به آن يك شيوه و سليقه داريم به تمام عهد صفوى تعميم دهيم و شعر آن دوره را يك جا خوب و يا بد بدانيم .\r\nشعر دوران صفوى مانند هنر آن عهد دنبال وضع و حالتى حركت مىكرد كه در اواخر سدهء نهم بود يعنى به طرف نكته سنجى ، مضمون‌آفرينى ، خيالپرورى و سادگى زبان . تمام شاعرانى كه در سدهء دهم ظهور كرده و بعضى از آنان مانند\r\n\r\n","description":"","footnote":"","page_name":" 521 ","page_number":539},
  {"content":"\r\n\r\nشرف قزوينى ، غزالى مشهدى ، وحشى بافقى ، ثنايى مشهدى ، عرفى شيرازى و محتشم كاشانى از استادان شعرند ، در همان‌حال كه بنابر رسم شاعران پايان سدهء نهم و آغاز سدهء دهم قدمهايى در نوآورى برمىداشتند ، سخت تحت تأثير زبان و شيوهء بيان شاعران نزديك بدان عهد و زمان خاصه حوزهء ادبى هرات بودند و حتى در طرح غزلها و نظم قصيده‌هاى خود بسيار باثرهاى آن بزرگان نظر مىدوختند ، و بهرحال زبان و شيوهء بيان و اظهار معنى و مقياس فصاحت و بلاغت كلام در نزد آنان همان نبود كه نزد شاعران ماقبل سدهء نهم مىبينيم و به همين سبب است كه در سخن آنان بينونت تمام با كلام گويندگان قديم مشاهده مىكنيم .\r\n2 ) پس نخستين مطلبى كه اينجا بايد در نظر داشت آنست كه از آغاز تا پايان عهد صفوى بايد آن مقياس فصاحت را كه در سخن شاعران سدهء چهارم و پنجم تا پايان سدهء هشتم بوده است رها كرد و مقياسهايى ديگر جست . نبايد بسيار دنبال ايستاد و بسيار پيش را نگريست و آن فضاى ميان توقّفگاه خود و نظرگاه خويش را فراموش كرد .\r\nهمهء كسانى كه بانحطاط شعر و فساد و تباهى مطلق سخن در عهد صفوى فتوى داده‌اند چنين مىكنند . قدمهاى انديشه را بتفاوت ميان يكى از سده‌هاى چهارم و هشتم مىنهند و در سخن شاعران عهد صفوى همان نحوهء تفكر و بيان را توقّع مىنمايند كه در سخن عنصرى و فرخى و فردوسى تا سعدى و حافظ ديده مىشود ، و بعبارت ديگر از شاعرانى چون غزالى مشهدى و نوعى خبوشانى تا كليم و مسيح و صائب و گرامى همان زبان و همان شيوهء سخنورى را مىخواهند كه از فردوسى و نظامى و خاقانى و سعدى انتظار دارند و حقّا كه چنين توقّع و انتظارى دور از توقّع و انتظار اهل تحقيق است .\r\n3 ) در عهد صفوى تعدد و تنوع سبكها از مطلبهاييست كه نبايد از نظر دور بماند . اين عهد نه دوره‌يى كوتاهست و نه محيط شاعرى آن منحصر بيك يا دو موضع محدود . دوره‌ييست كه دو قرن و نيم زمان گرفت و در اين زمان طولانى از روم تا دكن شاعرانى ظهور كردند و سخنورى نمودند . چگونه ممكن است شاعرانى را\r\n\r\n","description":"","footnote":"","page_name":" 522 ","page_number":540},
  {"content":"\r\n\r\nكه در اوايل اين دوره مىزيستند ، مثلا محتشم و وحشى را ، با شاعرانى از اواخر اين عهد ، مثلا صائب و نورس ، يكسان دانست و دربارهء همه بيك حكم اكتفا نمود ؟ و نيز چگونه مىتوان ضميرى اصفهانى ، غزالى مشهدى ، ولى دشت بياضى و عرفى شيرازى را با فيضى اكبرآبادى ، شوكت بخارى ، هاشمى دهلوى ، بيدل عظيم‌آبادى ، گرامى كشميرى و غنيمت كشميرى با يك نظر نگريست ؟\r\nبعبارت ديگر درين دورهء طولانى و در آن محيطهاى مختلف شيوه‌هاى مختلف وجود داشت نه يك شيوه كه على الرّسم بسبك هندى مشهور شده است . - بفرض آنكه در اين عهد ممتّد تنها يك سبك سخنورى مىداشتيم ، آيا درست بود كه آن را هندى بناميم ؟ در چنين حال تكليف آنهمه شاعر كه در ايران تربيت شده و بعضى از آنان حتى هند را در عالم رؤيا هم نديده بودند ، چه مىشود ؟ و اينكه بعضى نوشته‌اند كه چون بيشتر طرفداران اين شيوه بهند رفته و آنجا قصيده و غزل ساخته‌اند ، بايد سبكشان را « هندى » گفت ، بدنبال نوعى سفسطه و تخليط در استدلال خود رفته‌اند زيرا اگر قرار بر اقامت چندسالهء كسى در محلى باشد چرا محل تربيت او ازين حيث معتبر نباشد ولى محل سياحت و انتجاع وى درين راه به حساب آيد ، آن هم هند يعنى دربار گوركانيان و شاهان دكن ، كه از مهمترين جايهاى اجتماع عالمان و اديبان ايرانى و پايگاه بزرگ فرهنگ ايرانى در عهد صفوى بوده است .\r\nآن دسته هم كه هنگام تقسيم سبكهاى شعر فارسى از آغاز تا سدهء سيزدهم آنها را بسه سبك خراسانى ، عراقى و هندى منقسم داشته‌اند ، بيك تقسيم بسيار شتابزده ، كلى ، خيلى مبهم ، و حتى كاهل منشانه دست زده‌اند . چگونه مىتوان سبك خاقانى و ظهير و كمال الدين اسمعيل و سعدى و اوحدى و خواجو و حافظ را يكى دانست و همه را يك جا « عراقى » ناميد ؟ و به همان صورت چگونه شيوهء شاعرى شرف قزوينى و وحشى و ثنايى و فيضى و نوعى و نظيرى و ظهورى و طالب آملى و شاپور و اسير و كليم و مسيح و صائب و نورس و شوكت و ناصر على و همانندگانشان را مىتوان يكى شمرد و هندى نام داد ؟ ميان سخنهاى بعضى ازينان چنان تفاوتهايى هست كه حتى يك مبتدى آن را در نخستين نگاه درك مىكند ، و بين اين شاعران\r\n\r\n","description":"","footnote":"","page_name":" 523 ","page_number":541},
  {"content":"\r\n\r\nبواقع نمىتوان بجز در صفات عمومى و همگانى شعر فارسى وجه اشتراكى در سخنورى يافت مگر آنكه آنانرا در چند دسته جاى داد و براى شيوهء هر دسته نامى جست .\r\n4 ) بلى ، سبك هندى درستست ، ولى براى آن دسته از سخنوران بزرگ هند كه با آموختن فارسى و قرار داشتن زير تأثير محيط و داشتن لهجهء معيّنى از فارسى كه در آن سرزمين رائج شده بود ، شعر فارسى را بنوعى خاص و با زبانى ويژهء خود و تعبيرهاى سازگار با آن سرودند ، به نحوى كه سخنشان با گويندگان همعهدشان در ايران بسيار تفاوت يافته است ، و درين شيوه حتى فيضى را هم نمىتوان شركت داد درحالىكه او از هند است ولى در زمانى مقدم مىزيسته و تربيت يافتهء فارسىزبانان يا كسانى بود كه فارسى را مستقيما از اهل زبان آموخته بودند ، و خود او و برادرش ابو الفضل علامى اصرارى در احياء شيوهء استادان بزرگ نظم و نثر پارسى پيش از خود داشته‌اند .\r\nپس اين « سبك هندى » مىتواند شيوهء سخنورى شاعرانى پارسىگوى از سرزمين هند باشد كه از اواخر سدهء يازدهم ببعد در هند ظهور كرده‌اند و ما ترجمهء حال و اثرهاى بعضى از آنان مانند فانى ، غنى ، ناصر على ، جويا ، بيدل ، ثابت ، گرامى و چند تن ديگر را در شمار شاعران اين عهد خواهيم آورد .\r\n5 ) آنچه دربارهء تفاوت و تمايز دوره‌ها و شيوه‌هاى چندگانهء شعر فارسى اين عهد از يكديگر گفته‌ام پيشتر ازين چند بار بصورتهاى تقريبا مشابهى بر خامهء ناقلان سخن رفت ، و از آن جمله شرحى مستوفى است از ملّا عبد الباقى نهاوندى مؤلف « مآثر رحيمى » كه برسم مقدمه در آغاز ديوان عرفى شيرازى كه بدست محمد قاسم سراجاى اصفهانى در سال 1026 ه تنظيم شده است آمده . وى بعد از آنكه سير شعر را تا عهد سلطان حسين بايقرا ( م 911 ه ) شرح داده گويد « . . . در زمان ميرزاى مؤمى اليه مولانا عبد الرحمن جامى و مير عليشير نوايى و بابافغانى و اهلى شيرازى و خواجه آصفى و مير شاهى و ديگر دانشمندان و سخنوران بوده‌اند و طرز و روشى خاص كه از قدما تجاوز نموده ، بطرزى كه الحال در ميانهء مستعدّانست ، اختيار\r\n\r\n","description":"","footnote":"","page_name":" 524 ","page_number":542},
  {"content":"\r\n\r\nنموده‌اند و سخن‌آفرينيها كرده‌اند و آن طرز را مستعدّان و سخن‌سنجان پسنديده به آن رغبت نموده‌اند . . . چون اين سخن‌سنجان سر در نقاب خاك كشيدند جمعى ديگر صاحب عيار دار المعيار سخنرانى و سخندان دار الملك نكته‌دانى شدند مثل ميرزا شرف جهان و مولانا لسانى و شريف تبريزى و يحيى لاهيجانى « 1 » و مولانا محتشم كاشى و ضميرى اصفهانى و وحشى بافقى . اين طبقه غير از آن طرز را اختيار نموده‌اند ، كه بروش متأخرين آشناتر شده‌اند ، تا آنكه نوبت جهاندارى بميرزا قلى ميلى و خواجه حسين ثنايى و ولى دشت بياضى و محمد ميرك صالحى و قاضى نور الدين - اصفهانى و حزنى اصفهانى و فهمى و حاتم كاشى و مولانا ملك و مير الهى قمى و عرفى شيرازى و طوفى تبريزى و مير صبرى روزبهان و هلاكى همدانى و ميرزا حسابى نطنزى و شيخ على نقى كمره‌يى « 2 » و ديگر سخن سرايان بلاد عراق و خراسان رسيد .\r\nاين طبقه يكباره منكر طرز متقدّمين شدند و خواجه حسين ثنايى بيشتر از همه قدم در وادى تازه‌گويى نهاد . با آنكه ضميرى اصفهانى و محتشم كاشى و ديگران آن طرز را پسنديده مىداشته‌اند ، اين جماعت يكباره خود را از آن طرز و روش بيگانه ساختند و مستعدّان ايران را طرز اين جماعت كه با آغاز تازه‌گويى و زبان‌دانى وقوع درهم بود ، بغايت خوش‌آمده اشعار ايشان را در سفاين خاطر خود ثبت مىنمودند و هرچه بر زبان حقيقت ميان ايشان مىگذشت بدستور باد صبا در سراسر ايران و توران سيّار مىبود :\r\nتا آنكه روزگار ميدان سخنورى و عرصهء فصاحت و دانشورى را بوجود فايض - الجود حسّان الزمان مولانا عرفى شيرازى بيار است . . . و طرز متقدّمين و متأخرّين كه قبل از زمان سخن‌سنجى و نكته‌گزارى او در ميدان فصاحت اسب بلاغت رانده بودند منسوخ ساخته طرز تازه كه در ميان مستعدّان ربع مسكون پسنديده است ميانهء مردم عالم آورده و فاضلان اين فن و استادان اين علم به اين طرز معتقد شده پايهء سخنورى و مدار نكته‌پردازى بدان نهادند و شيخ ابو الفيض فيضى در هندوستان\r\n\r\n\r\n","description":"","footnote":"\r\n( 1 ) - مقصود قاضى يحيى لاهيجانيست ( م 952 يا 953 ه ) . آتشكده ، تهران ، ص 861 - 863 متن و حاشيه و مأخذهايى كه آنجا نشان داده شده است .\r\n( 2 ) - بيشتر اين گروه در شمار شاعران همين دوره در بخش شاعران معرفى خواهند شد .\r\n","page_name":" 525 ","page_number":543},
  {"content":"\r\n\r\nو جمعى ديگر از فحول شعراى ايران مثل حكيم ركناى مسيحى و حكيم شفايى اصفهانى و مولاناشانى تكلّو و ساير مستعدّان و موزونان اين روزگار طرز خود را به طرز او آشنا ساخته و نقود تأثير سخن را در سكّه‌خانهء معنى بنام نامى خود مسكوك ساخت . . . و پيش از او ديگرى به اين طرز و روش منتقل نشده حرف نزد . . . »\r\nحاصل سخن ملّا عبد الباقى نهاوندى آنست كه شاعران عهد سلطان حسين بايقرا ( 875 - 911 ه ) يعنى شاعران اواخر سدهء نهم و اوايل سدهء دهم طرز نوى پديد آوردند [ كه همان شعر ساده با زبان متمايل بمحاوره و همراه با مضمونهاى باريك و نكته‌هاى لطيف و خيالهاى دقيقست كه پيش ازين بازشناسانده‌ام « 1 » 
  ] ، و اين طرز را گروهى شاعران از لسانى ( م 942 ه ) تا وحشى ( م 991 ه ) يعنى تا پايان سدهء دهم ادامه دادند ، ولى در همين سده و سدهء بعد دستهء دومى از شاعران تازه‌گوى و طرفدار مكتب وقوع و بيان حال خود بر زبان حقيقت پيدا شدند كه بكلّى منكر طرز و روش پيشينيان بودند [ ميلى . . . على نقى كمره‌يى 
  ] ، تا آنكه دور شاعرى بعرفى شيرازى رسيد و او آن هردو طرز مذكور را منسوخ ساخت و شيوه‌يى تازه آورد كه گروهى از معاصران او [ فيضى . . . شانى تكلّو 
  ] آن را دنبال كردند .\r\nاين خلاصهء سخن عبد الباقى نهاونديست ليكن او در بيان شيوه‌ها و طرزهايى كه نام برده شاعرانى از سبكهاى متفاوت را در كنار هم نهاده است مثلا ميلى را از مخالفان شيوهء پيش از خود معرّفى نموده است و حال آنكه شيوه‌يى ساده در سخن دارد كه بر سياق دنبال‌كنندگان سبك آخر سدهء نهم و آغاز سدهء دهم است ، و بهر - حال او هرگز نوآورى نكرد و همچنين‌اند بعضى ديگر از دسته‌يى كه در رديف ميلى آمده‌اند مانند قاضى نور الدين اصفهانى ( نورى ) ، ولى دشت بياضى ، ملك قمى و ميرزا حسابى ، درحالىكه از ميان اين گروه خواجه حسين ثنايى پايه‌گذار شيوه‌يى نو است كه در شرح حالش باز خواهم نمود ، و عجيب است كه ميرزا عبد الباقى ولى دشت بياضى را كه معارض و مخالف طرز ثنايى بود و سخن او را بسخريه مىگرفت ، از همقدمان وى دانسته است . شايد مقصود ميرزا عبد الباقى ازينكه اين شاعران را\r\n\r\n\r\n","description":"","footnote":"\r\n( 1 ) - همين كتاب ، ج 4 ص 163 - 164 و بعد از آن .\r\n","page_name":" 526 ","page_number":544},
  {"content":"\r\n\r\nباهم و مثل هم طرفدار طرز و روش تازه‌يى دانسته است ، توجه و مبادرت همهء آنان ببيان وقوع و اظهار معانى در زبان حقيقت بوده است .\r\n6 ) آنچه ملّا عبد الباقى دربارهء شيوهء عرفى و پيروى دسته‌يى [ از فيضى تا حكيم ركناى مسيح و حكيم شفايى 
  ] ازو آورده محلّ تأمّلست . البتّه عرفى بر سر راه تكامل شيوه‌يى از سخنورى قرار داشت كه بعدها بهندى شهرت يافت ، و او را مىتوان يكى از ستونهاى آن بناى رفيع شمرد امانه همهء آن كاخ بلند ، و اگر در سخن او ، خاصه در غزلش ، دقيق شويم مىبينيم كه او بسيار در دنبال شاعران آغاز قرن نهم تا آغاز قرن دهم حركت مىكند منتهى قدرت و صلابت طبعش او را در شمار مستثنيات درآورده است .\r\nاز جملهء بيانهاى روشنى كه دربارهء سخنورى عرفى شده از مير عبد الرزاق - خوافى است كه گويد : « بيشترى از اساتذهء سخن‌شناس اتفاق دارند كه در كلام مولانا جزالت با سلاست و لطافت با متانت جمع آمده و بدين شيوازبانى و شيرين‌بيانى كم كسى بوده . در نظم قصايد چنان بلندمرتبه افتاده كه هيچكس را با وى ياراى شراكت و هم‌چشمى نمانده » « 1 » . حق همينست كه شاهنواز خان گفت زيرا عرفى با قدرت و قوت كم‌سابقهء طبع و قريحهء خود توانست سخن جزيل و استوار شاعران آغاز قرن نهم را با لطافت انديشهء غزلگويان پايان آن قرن درهم آميزد و با توانايى خاصّ خود در ايراد معناهاى لطيف و تركيبهاى تشبيهى و استعارى در بيانى سليس و روان بابى نو در كتاب شاعرى افتتاح نمايد نه آنكه شيوهء پيشينيان را درهم بريزد و بر روى آن كاخ درهم ريخته بنايى تازه برآورد ، و حال آنكه ثنايى با طرز خاصّ خود كه عبارت از گنجانيدن مفهومهاى بلند و خيالهاى دور و دراز در كلام كوتاه و فشرده است ، چنين كارى انجام داده است ، چنان كه در ذكر حالش خواهيم ديد .\r\n7 ) درينجا نقل سخن على ابراهيم خان خليل را در صحف ابراهيم لازم مىدانم كه دربارهء شيوهء بابافغانى « 2 » [ و اگر حقيقت را بخواهيم شيوهء متداول در عهد بابافغانى 
  ] و ادامه يافتن طرز او تا ديرگاهى از دورهء مورد مطالعهء ما ، صريحتر سخن\r\n\r\n\r\n","description":"","footnote":"\r\n( 1 ) - بهارستان سخن ، مدراس 1958 ، ص 420 .\r\n( 2 ) - همين كتاب ، ج 4 ص 411 - 417 .\r\n","page_name":" 527 ","page_number":545},
  {"content":"\r\n\r\nگفته است . وى دربارهء شيوهء سخنورى فغانى نوشته است كه « ملّا محتشم كاشانى و ملّا نظيرى نيشابورى و ملا عرفى شيرازى و ضميرى اصفهانى و ملّا وحشى بافقى و حكيم ركنا مسيح كاشى كه اساتذهء صاحب اقتدار و نامدار فن بلاغت و فصاحت‌اند ، همه متقلّد و متتبّع اويند اگرچه هركدام ازين بلند سخنان تصرّفى و اختراعى كاربند شده و به طرز خاصّى حرف زده‌اند اما در حقيقت جادهء رفتار اينان مسلك بابافغانيست » . على ابراهيم خان دنبالهء نفوذ سبك عهد فغانى ( م 922 يا 925 ه ) را تا بحكيم ركناى مسيح ( مسيحى ) كاشانى ( م 1066 ه ) كشانيده درين حكم طريق انصاف سپرده است ولى در اين ميان نامهاى بسيار مشهور ديگرى را فراموش كرده مثل نصيبى گيلانى ( م 944 ه ) ، غزالى مشهدى ( م 980 ه ) ، قاسم اردستانى ( م 986 ه ) ، نوعى خبوشانى ( م 1019 ه ) ، ظهورى ( م 1025 ه ) و شاپور تهرانى ( م 1040 ه ) و عده‌يى ديگر كه خواننده مىتواند با مرور در ترجمهء حال شاعران اين عهد همهء آنان را به آسانى تشخيص دهد .\r\nپس طرز بيان سادهء روان ولى استوار و درست و خالى از تكلّف همراه با نكته سنجى و مضمون‌آفرينى و بكارداشتن خيالهاى لطيف و عاطفه و احساس رقيق و بديع و پرشور ، بهمانگونه كه در سخن فغانى و همعصران و همطرازانش مىبينيم تا مدتى دراز از دوره‌يى كه محل مطالعهء ماست امتداد داشت و درين ميان طبعا راه تحوّل مىپيمود و با سليقه‌هاى شخصى شاعرانى كه ديده‌ايم و خواهيم ديد در آن تغييرهايى رخ مىداد ، باضافهء اينكه زبان فارسى هم درين مدّت در حال تحوّل طبيعى خود بود و مىتوانست بنوبهء خود در دگرگونى تدريجى سبك مؤثر باشد .\r\nو اينكه ملا عبد الباقى نهاوندى نوشته است شاعرانى چون « ميرزا قلى ميلى و خواجه ثنايى . . . الخ ، يكباره منكر طرز متقدّمين شدند » درست نيست بلكه ازين ميان آنكس كه طرزش با متقدّمان تفاوت يافت و شيوه‌يى نوبنياد نهاد ، خواجه - حسين ثنايى بود كه اتفاقا مورد طعن بعضى از معاصران خويش قرار گرفت ولى بهرحال مبداء تحوّلى در قصيده و غزل گرديد ، چنان كه به زودى خواهيم ديد .\r\n\r\n","description":"","footnote":"","page_name":" 528 ","page_number":546},
  {"content":"\r\n\r\nدر پايان اين مقال بهتر آنست كه نظر واله داغستانى را كه درست در پايان عهدى كه مطالعه مىكنيم مىزيسته است ، دربارهء بابافغانى و تأثير شيوه‌اش در شاعران عهد صفوى نقل كنم . وى نيز فغانى را موجد و مبتكر سبك تازه‌يى مىداند كه بعد ازو تا ديرگاه مورد تقليد استادان سخن بود و پيش از فغانى كسى بدان شيوه سخن نمىگفت . واله دنبالهء سبك فغانى را بدوران شاعرى ميرزا صائب ( م 1081 ) امتداد داده يعنى متجاوز از صد و پنجاه سال از تاريخ شعر فارسى را در زير سيطرهء سبك فغانى پنداشته است و گويد : « . . . باباى مغفور مجتهد فنّ تازه‌ييست كه پيش از وى احدى به آن روش شعر نگفته ، پايهء سخنورى را بجايى رسانيده كه عنقاى انديشه بپيرامون او نمىتواند پريد ، اكثر استادان زمان مثل مولانا وحشى يزدى و مولانا نظيرى نيشابورى و مولانا ضميرى اصفهانى و خواجه حسين ثنايى و مولانا عرفى شيرازى و حكيم شفايى اصفهانى و حكيم ركناى مسيح كاشى و مولانا محتشم و غير هم متتبّع و مقلد و شاگرد و خوشه‌چين خرمن طرز و روش اويند تا بميرزا صائب رسيد . ميرزاى مغفور كه شاگرد حكيم ركنا و حكيم شفايى است ، تغيير شيوه داده در طرز خود مجتهد و امام آن فن شده ، چنانچه « 1 » الحال شعراى زمان ، اكثر متتبّع طرز ميرزا صائب شده‌اند ، با آنكه در عهد ما ناطقى كه بنطق او يك لحظه گوش توان داد به نظر نمىآيد . . . راقم حروف تا ديوان فغانى را نديدم و تعمّق در آن ننمودم شعر نفهميدم و تا پى بروش او نبردم شعر نتوانستم گفت اگرچه حق آنست كه اكنون هم شعر نمىفهمم و نمىتوانم گفت ، ليكن اينقدر هست كه اگر فى الجمله موزون از ناموزون فرق توانم كرد بيمن فيض ديوان باباى مرحومست . »\r\n8 ) با نظرى اجمالى درين سير طولانى شعر و دگرگونيهاى آن از آغاز سدهء دهم تا ميانهء سدهء دوازدهم بنوعى از امتناع حكم كلى دربارهء آن پى مىبريم و آن را بكلّى خلاف تحقيق مىيابيم . طبيعى است كه مىتوان بعضى از ويژگيهاى شعر را ، چه لفظى و چه معنوى ، در اين دوره ، با توجّه بدسته‌بنديهايى كه شده ، در ذيل يك\r\n\r\n\r\n","description":"","footnote":"\r\n( 1 ) - بجاى چنان كه .\r\n","page_name":" 529 ","page_number":547},
  {"content":"\r\n\r\nعنوان آورد ، مثلا دربارهء توجّه عمومى شاعران بمضمون‌آفرينى و باريك انديشى ، يا بارسال مثل در شعر ، يا به بيان حال و واقعه در عشق ( وقوع ) و ماننده‌هاى اينها بطور كلّى ، امّا اينها هيچيك بيان حكم كلّى دربارهء سبك واحد شعر درين دوره نخواهد بود . - من ضمن بيان حال شاعرانى كه درين مجلّد آورده‌ام سعى نموده‌ام شاعرانى را كه به نحوى در سير تحولى شعر در عهد خود مؤثر بوده‌اند معرّفى كنم و طرز و شيوه‌اشان را بشناسانم ، و اگر خواننده از من متوقّع بحث بيشترى در سبك شعر اين دوره باشد بايد به آن نوشته‌ها رجوع نمايد و براى مثال ببيند كه وحشى و محتشم و عرفى و نظيرى و نوعى و مسيح و شاپور و ثنايى و زلالى و صائب و شوكت و بيدل و ديگران هريك چه ويژگيهايى در سخنورى داشته‌اند و يا چه كسانى بر شيوه و طريقهء آنان رفته‌اند زيرا حتى در يك عهد و زمان نمىشود براى مثال ميان سبك و شيوهء محتشم و وحشى تفاوتى نگذاشت و يا طرز زلالى و ملك را كه با يك سال فاصله درگذشته‌اند يكى پنداشت .\r\n9 ) آن عنصر از كلام شاعران اين عهد كه بيشتر از همه در تغيير سبكشان مؤثر افتاد معنى و مضمون است . مقصود آن نيست كه توجه بمعنى و مضمون ، يا بهتر بگوييم نكته سنجى و مضمون‌آفرينى پيش ازين دورهء پرتحوّل در شعر فارسى معمول نبود .\r\nچنين نيست ولى چنان كه مىدانيم از آغاز كار ميانهء معنى و لفظ شعر رعايت نوعى مساوات مبنى و اساس كار بود ولى هرچه بر عمر شعر فارسى افزوده شد كفّهء معنى بر لفظ چربيد زيرا توسعهء دانشها و ذوقيّات و سنتهاى شعرى در درازاى زمان باعث شد كه معنيهاى گوناگون و پردامنه بذهن شاعران متأخّر هجوم آورد و دايرهء لفظ را بهنگام سخنورى بر آنان تنگ سازد . هرچه هجوم اين معنيهاى شاعرانه سخت‌تر و پردامنه‌تر مىشد به همان نسبت بيان آنها نيز دشوارتر مىگرديد زيرا وقتى كه گوينده در سنگلاخ تصوّرها و خيالهاى دور و دراز افتد بيرون آمدن از آن دشوار مىگردد ، و يا ببيان ساده‌تر وقتى خيال پردامنه با معنيها ملازم و همدوش باشد ، اظهار معانى در لفظ كم امكان نمىيابد ؛ اما شاعران عهدى كه بدان پرداخته‌ايم بپيروى از سرمشقهايى كه تا آن وقت بدستشان رسيده بود ، عادت يافته بودند كه تاممكن است معنيهاى\r\n\r\n","description":"","footnote":"","page_name":" 530 ","page_number":548},
  {"content":"\r\n\r\nبلند را در كلام كوتاه بياورند و آنها را تا مىتوان در يك بيت و گاه در يك مصراع چنان بگنجانند كه قابل گردش در افواه گردد ، زود به ياد سپرده و اينجا و آنجا نقل شود .\r\n« مضمون » باشد ، مضمونى كه از زبانى بزبانى ديگر راه جويد و در نزد خواننده و شنونده تخيّل‌انگيز و اعجاب‌آميز افتد .\r\n10 ) اين پيروى از خيال و همدوش كردن آن با معنى و مفهوم ذهنى شاعر ، كه در بيان سخن‌سنجان آن عهد و زمان « خيال‌بندى » نام يافته است ، بنياد شعر يعنى كلام متخيّل موزونست ، و هميشه مايهء دلپذيرى شعر بود و هست ، امّا از آن هنگام محلّ ايراد شد كه شاعر از گنجانيدن آن در كلام عاجزماند و يا چنان دامنهء خيالش وسيع گرديد كه خواننده از لفظ او پى به آن خيال پردامنه نبرد و در نتيجه مدّعى تهى بودن سخن از معنى گرديد .\r\nدربارهء خواجه حسين ثنايى ( م 995 يا 996 ه ) نوشته‌اند كه نخستين بار چنين راهى در سخنورى پيش‌گرفت و به همين سبب مىگويند كه او « سركردهء تازه‌گويانست اول كسى است كه موجد روش متأخرين گرديده خطّ نسخ بر طرز قدما كشيد » « 1 » . -\r\nاين تازه‌گويى خواجه حسين ثنايى بدين معنيست كه بنياد كارش بر ابداع معنيهاى غريب و نكته‌هاى ديريابى بود كه بدنبال تصوّر و تخيلى ژرف فراز آمده بود و در لباس تشبيه‌هايى كه بيشتر خيالى و وهمى است ، و مجازها و استعاره‌ها و كنايه‌هاى بعيد بيان مىشد ، و چون در اين « خيال‌بندى » ها و نكته‌پردازيهاى متخيّلانهء دور از ذهن مظروف بر گنجايى ظرف فزونى دارد ، غالبا كلام شاعر مبهم و نارسا مىشد چنان كه گروهى از سخن‌سنجان معاصر ثنايى اين عيب را در سخن او يافته و اظهار كرده‌اند .\r\nملّا عبد الباقى نهاوندى در ترجمهء حال خواجه ثنايى نوشته كه « سخنان او را بعيب نارسايى لفظ و اينكه اكثر معانى او ناقص است و مطلب از ابياتش بيرون نمىآيد ،\r\n\r\n\r\n","description":"","footnote":"\r\n( 1 ) - بهارستان سخن ، ص 416 . ملا عبد الباقى نهاوندى نيز سخنى در همين حد دارد و دربارهء او گويد « چندان ابداع معانى غريبه و نكات عجيبه كه او كرده هيچيك از متأخرين نكرده و در متقدمين نيز سخن مىرود و طرز و روش خاصى دارد و آن روش او را مسلم است » . ( مآثر رحيمى ) .\r\n","page_name":" 531 ","page_number":549},
  {"content":"\r\n\r\nبخامى طبيعت منسوب ساختند » ( مآثر رحيمى ) و علت اين نارسايى كه بدان اشاره شده همان مبالغه در تخيّل و سعى در يافتن نكته‌هاى باريك زائد بر ظرف لفظ است كه شاعران و نكته‌سنجان عهد وى مانند ميرزا قلى ميلى ( م 983 ه ) و ولىدشت بياضى ( م 1002 ه ) را كه با او در خدمت سلطان ابراهيم ميرزاى صفوى والى خراسان بسر مىبردند بنكوهش وى برمىانگيخت . ولى دشت بياضى درين معنى گفت :\r\n اى فكر ترا شحنهء نقصان زده راه * دور از نفست اثر چو طاعت ز گناه\r\nمعنيت چو بخشش لئيمان ناقص * و الفاظ چو خلعت خسيسان كوتاه \r\nاين طرز ثنايى در سخنورى ، يعنى ايراد نكته‌ها و مضمونهاى باريك پرتخيل در كلامى كه وافى به مقصود نباشد ، پس ازو بوسيلهء بعضى از شاعران دنبال شد تا آنكه زلالى خوانسارى ( م 1025 ه ) دست بالاى دست او نهاد . وى در ابداع تركيبهاى خيالى چيره‌دست بود و تشبيه‌ها و استعاره‌هايش چنان با خيالهاى باريك همراهست كه خواننده را بدنيايى متراكم از تصوّر و توهّم مىكشاند و چون چنين خيالپردازى مبالغه‌آميز نيازمند كلامى وافيست كه شاعر از گنجانيدن آن در وزنهاى كوتاه مثنوى عاجز است ناگزير هم تركيبهايش ناقص مىشود [ مانند « غنچه‌خواه دشت » يعنى كسى كه در دشت دنبال غنچه و يا چيدن غنچه گردد ؛ « هوس پخت فضاى دشت و فرسنگ » يعنى آنكه هوس فضاى فرسنگ در فرسنگ دشت را داشته باشد . . . و جز آن 
  ] ، و هم معنى بعضى از بيتها قابل تأمل يا مبهم و گاه نامفهوم مىگردد چنان كه در ترجمهء حالش بيايد .\r\nبر سر راه اين « نهضت خيال‌بندى » شاعران ديگرى نيز ايستاده‌اند كه هريك در كوشش خويش بر پيشينيان كوس برترى نواخته و گامهايى فراختر برداشته است مثل :\r\nطالب آملى ( م 1035 ه ) ، كليم كاشانى ( م 1061 ه ) ، ميرزا جلال اسير ( م 1069 ه ) ، صائب تبريزى ( م 1081 ه ) ، راقم مشهدى ( پايان سدهء يازدهم ) و چند تن ديگر در ايران و در هند .\r\n11 ) درين « طرز خيال » و نكته‌پردازى و مضمون‌آورى هرچه از ثنايى دور شويم و بصائب نزديكتر گرديم صفاى انديشه و جلاى لفظ را بيشتر و بهتر احساس مى كنيم يعنى طرزى را كه مقرون بنقصها و ناهمواريها بود اندك‌اندك بىعيب‌تر و\r\n\r\n","description":"","footnote":"","page_name":" 532 ","page_number":550},
  {"content":"\r\n\r\nهموارتر مىيابيم و در آن با ظرافتهاى شاعرانه و حتى گاه با صلابتهاى حكيمانه‌رو با روى مىگرديم ، و بگفتار روشنتر به آن شيوه‌يى از سخنورى مىرسيم كه ميرزا صائب ( م 1081 ه ) با هنرنماييهاى استادانهء خويش آن را بنام خود منحصر ساخت . درين طرز تازه عنصر لفظ هم از تغيير و تبديل بر كنار نماند و با آنچه پيشتر از آن بود بسيار تفاوت حاصل كرد چنان كه پس ازين خواهيم گفت .\r\nدرين ميان نكته‌يى باقى مىماند كه نبايد فراموش كرد و آن اينستكه بعضى از سخن سنجان گذشته « طرز خيال‌بندى » را بميرزا جلال اسير ( م 1069 ه ) منحصر داشته‌اند . مثلا مير عبد الرزاق خوافى ( م 1171 ه ) درباره‌اش نوشته است كه او « در شعربانى بنياد خيال‌بنديست و خيال بندان زمان حال را بپيروى او سرافتخار بلندست ، اگرچه طرز خيال بطريق ندرت در اشعار قدما يافته مىشود و برخى از متأخّرين كه پيش از وى گام سپر وادى تازه‌گويى بودند نيز بدين روش و لوع تمام داشتند اما او اساس سخنورى بر همين طرز نهاد و اين قانون شگرف را بدست آيندگان قوافل وجود داد ، بلكه سخن را بمرتبه‌يى نازك ساخته كه تا موشكافان بزم معانى نظر به روى كار نيارند سررشتهء آن بدست نيايد و هرقدر كه تعمق به كار برند لطائف ديگر حاصل آيد و معهذا كلامش رطب و يا بس بسيار دارد . . . »\r\n« 1 » اين سخن مير عبد الرزاق شاهنواز خان را ديگران نيز تكرار كرده « 2 » و همه‌جا ميرزا جلال را بانى خيال‌بندى شمرده‌اند . آرى ، ميرزا جلال چنان اسير خيال خود بود كه بارها از فرنهادهاى دانش در تدبير ملك سخن غافل مىماند ، امّا با اين همه او بانى « طرز خيال » نيست بلكه در آن فضاى بىانتها از همهء طوطيان شكرشكن شيرين گفتار دور تر پرواز كرده و از آنسوى ديار انديشه‌ها گهگاه ره‌آوردهاى دلپذير بهمراه آورده است . بترجمهء حالش بنگريد .\r\nحق اينست كه چه در راه « خيال‌بندى » و « طرز خيال » و چه در ديگر ويژگيهاى\r\n\r\n\r\n","description":"","footnote":"\r\n( 1 ) - بهارستان سخن ، ص 446 .\r\n( 2 ) - از آن جمله احمد على هاشمى صاحب مخزن الغرائب در شرح‌حال اسير سخن مير عبد الرزاق را تلخيص كرده و بىذكر نام او نقل نموده است .\r\n","page_name":" 533 ","page_number":551},
  {"content":"\r\n\r\nسبك اخير ، هرچه پيش از صائب و يا در اوان جوانى او در دنياى شعر فارسى گذشته بود حكم مقدمه‌يى براى ظهور اين شاعر توانا داشت و پس از و طرز سخنش كه بگفتار خود او « شيوهء تازه » بود « 1 » ، بسرعت رواج گرفت زيرا در حكم دانه‌يى بود كه در زمينى آماده و بارور و مساعد براى كشت و ورز افشانده شود .\r\nدر ميان شاعرانى كه از آن پس در طرز خيال قدرت شگرف نشان دادند ذكر نام غنى كشميرى ( م 1079 ه ) ، شوكت بخارى ( م 1107 ه ) ، ناصر على سهرندى ( م 1108 ه ) ، جوياى تبريزى ( م 1118 ه ) ، بيدل عظيم‌آبادى ( م 1133 ه ) ، آفرين لاهورى ( م 1154 ه ) ، گرامى كشميرى ( م 1156 ه ) ، غنيمت كشميرى ( م 1158 ه ) لازمست كه بعضى از آنان درين طرز بغايت قصوى رسيده و از همه درگذشته‌اند و به همان نسبت هم در گفتار خود لغزشهايى دارند ، و همين گروه از گويندگان كه نزديك بتمامشان از هند برخاستند صاحبان واقعى سبك معروف به « هندى » هستند ، و درستست كه همهء اين شاعران هندى بر نشانه‌هاى پاى اسير و صائب در معنى و لفظ قدم مىنهادند ولى حقّا كه از آن‌دو در راه نكته‌يابى و اصرار در ايراد مضمونهاى باريك كه لفظ گنجايى آنها را ندارد بسيار دور تر رفتند چندانكه بعضى از بيتهايشان را بدشوارى و با تأويل و توجيه بايد دريافت ؛ و زياده‌رويهاى اينها و همهء كسانى كه از آن پس در هند و ايران خواسته‌اند شيوهء اسير و صائب را دنبال كنند باعث بدنام شدن و متروك ماندن آن طرز در سدهء سيزدهم و چهاردهم در ايران گرديده است خاصّه كه زبان اين دستهء هندىگويان هم ، به علت قطع ارتباط تدريجى ايران و هند از زبان سالم فارسى دور شد و به صورت يك لهجهء اختراعى فارسى درآمد كه قاعدة بايد آن را « فارسى هندى » ناميد .\r\n12 ) در طرز خيال مدار سخن بر تخيل و توهم است و شاعر در هر مورد ، خواه در تشبيه و استعاره و خواه در وصف و تمثيل ، يا هر مورد ديگر از بيان مطلب بنحو ساده و عادى آن امتناع داشت بلكه آن را با تركيبهاى تشبيهى و استعارى كه برپايهء\r\n\r\n\r\n","description":"","footnote":"\r\n( 1 ) -\r\n منصفان استاد دانندم كه از معنى و لفظ * شيوهء تازه نه رسم باستان آورده‌ام \r\n( صائب )\r\n","page_name":" 534 ","page_number":552},
  {"content":"\r\n\r\nتخيل و توهّم استوار باشد ، بيان مىكرد و به همين سبب تشبيهات خيالى و وهمى و استعاره‌هاى متخيّل ژرف در كلام اين دسته از شاعران بسيار است ، بحدّى كه گاه رسيدن بكنه معنيهاى آنان مشروط بر داشتن همان نازك خياليهاى گوينده مىگردد ، و يا خواننده بايد به همان عالم توهّم كه شاعر در آن سير مىنموده است وارد شود تا مقصود حقيقى او و مفهوم واقعى سخنش را درك كند .\r\nاز جملهء اختصاصهاى اين طرز آنست كه شاعر به خيال خود « تشخص » مىبخشد و سپس همان عملها و صفتها و نسبتها را كه براى يك جاندار متصور است براى آن « شخص خيالى » به كار مىبرد ، مثلا درين بيت از ناصر على سهرندى :\r\n كريمان با توانگر هم باحسان پيش مىآيند * نباشد چشم بر سامان دريا ابر نيسان را \r\n« ابر نيسان » بگونهء فردى ذيروح درآمده كه چشم نداشتن يعنى انتظار نداشتن چيزى از كسى [ كه درينجا درياى ثروتمند و صاحب سامانست 
  ] به او نسبت يافته و يا عمل او تصوّر گرديده است . و باز ناصر على در بيت زيرين :\r\n ندارد حيرت دل تاب حسن بىحجابش را * كه باشد صافى آيينه شبنم آفتابش را \r\nبراى دل تصوّر احساس تحير كرده و آنگاه آن حيرت را تشخص بخشيده و سخن از ناتوانى آن در برابر حسن بىحجاب معشوق بميان آورده است . حسن معشوق هم در نظر او زيبانگارى بىپرده است كه حتى حيرت را بحيرت مىافگند و بناتوانى مىكشاند . خيال‌انگيزتر از مصراع اول بيت بالا مصراع دوم آنست .\r\nمنظور من آن نيست كه درينجا صفحه‌ها از نقل اين گونه تعبيرها سياه كنم .\r\nمراجعهء خواننده بمنتخب اشعار بسيارى از شاعران در همين جلد براى او بيشتر از نقلهاى من سودمند خواهد بود امّا بيان اين نكته درينجا ناگزيرانست كه اين گونه تخيلهاى حاد و ساختن و پرداختن « اشخاص خيالى » بشعر نوعى از ابهام در معنى مىبخشد و معنيهاى ابهام‌انگيز بوجود مىآورد ، مثلا در اين بيت از بيدل :\r\n بس‌كه برق يأس بنياد من ناكام سوخت * مىتوان از آتش سنگ نگينم نام سوخت \r\nبرق يأس چنان بنياد حيات او را سوخته كه حتى آتش بر نگين انگشتريش\r\n\r\n","description":"","footnote":"","page_name":" 535 ","page_number":553},
  {"content":"\r\n\r\nافتاده و از شعلهء آن بيمست تا نامش نيز بسوزد . گويا بيدل اين مضمون را در مقابلهء مضمونى شبيه از صائب آورده باشد :\r\n دل آسوده‌يى دارى چه مىپرسى ز آرامم * نگين را در فلاخن مىنهد بىتابى نامم \r\nدرين بيت كثرت اضطراب و ناآرامى شاعر بنام او كه اينجا چون جاندارى پذيراى ناآراميست نيز سرايت كرده و او را بىتاب ساخته ، و آن بىتابى چنان شديدست كه از نام بنگين انگشترى ( كه پيشينيان اسم خود را بر آن مىكندند ) سرايت كرده است ، و اينك او را چنان از جاى خود مىكند و پرتاب مىكند كه سنگى را از فلاخن پرتاب نمايند !\r\nطالب آملى گويد :\r\n ز آن چهره گل بدامن انديشه مىكنم * خورشيد مىفشارم و در شيشه مىكنم \r\nدرين بيت انديشه چون كسيست كه قبايى و آن قبا دامانى داشته باشد و او آن دامان را از « گل چهرهء » معشوق پركند ، اما در اينجا مظروف چندان زياد و ظرف چنان كوچك است كه به « خورشيد فشرده » يى ماند كه در شيشه‌يى بگنجانند !\r\nاين بيت ميرزا عبد القادر بيدل هم خواند نيست :\r\n نقد پيرى ثمر عاقبت‌انديشى ماست * زندگى زير قدم ديد خمى پيدا شد \r\nزندگى گذران چون رهروى صاحب قدم در گذرگاه خود در جستجوى « نقد پيرى » خم شد و به زير قدم خويش نگريست . قامت خميدهء سالخوردگان بدينسان پديدآمده است !\r\nكار ابهام در بيت زيرين از بيدل سخت بالا مىگيرد ، در سخن گفتن از چنار بىثمر كه از راه مصلحت‌انديشى آتش در خود مىافگند تا ديگرانش بگناه بىثمرى نسوزانند :\r\n بهار بىثمرى جمله باب سوختنست * خيال مصلحت‌انديشى چنارم سوخت ! \r\nشوكت بخارى با آن لحن دلنوازى كه در سخنهاى خود دارد ، ديوانش را با اين بيت آغاز مىكند و همه‌جا به همين سياق پيش مىرود :\r\n الهى رنگ تأثيرى كرامت كن زبانم را * بموج اشك بلبل آب ده تيغ زبانم را \r\n\r\n","description":"","footnote":"","page_name":" 536 ","page_number":554},
  {"content":"\r\n\r\nتيغ زبانش را براى برش و تأثير بايد مانند هر شمشير آب داد ، اما از كدام آب ؟ از اشك بلبل ! نه ، از درياى اشك بلبل كه موج از آن برآيد !\r\nميرزا جلال اسير كه در ساختن اين گونه بيتها از پيشقدمان شناخته شده است در نزديك به تمام غزلهاى خود ازين قبيل بيتها آورده است . گويد :\r\n صبرم حريف عربدهء نيم باز نيست * شادم كه عمر رنجش بى جا دراز نيست \r\nناز معشوق چو سيه مستى عربده‌جويى مىكند و صبر شاعر با همه توانايى و زورمندى حريف آن عربده‌جوى غوغاگر نيست اما شاعر دلش را بدين خوش مىكند كه رنجش بيجاى وى دير نمىماند و عمرى دراز ندارد . تشخّص وجودهاى خيالى در همهء اين اجزاء آشكار است ؛ و نيز درين بيت او :\r\n سرمهء چشم هوس بادا كف خاكسترم * گر بدام شعله چون خاشاك بال‌وپر زنم \r\nشخص خيالى هوس چشمى دارد كه سرمه بر آن كشيده‌اند ، و شعله دامى است كه خاشاك چون مرغى در آن بال‌وپر مىزند ! ازينگونه بيتها بسيار و بسيار در ديوانش خواهيد يافت .\r\nاگر خواننده از من توقع توضيح هر بيتى [ كه طبعا سخن را بدرازا خواهد كشانيد 
  ] ، نداشته باشد ، مىتواند اين چند بيت ديگر را هم بخواند و خود آنها را تحليل و تعبير نمايد . از زلالى خوانسارى :\r\n ز بس لبريز مهرت شد درونم * نمىگنجد بخونم رنگ خونم\r\nچو مژگان‌تر كشى كرده حمايل * همه پيكان تيرش غنچهء دل\r\nپى نظّاره مهر از تاب آن‌رو * گرفته دست بر بالاى ابرو\r\nز جستن جستن آن سايه در دشت * چو مرغ آشيان گم كرده مىگشت \r\nاز ميرزا جلال اسير :\r\n پس از عمرى بسويم گر نگاهى كرد جا دارد * شهيد زخم شمشير تغافل اجرها دارد\r\nغيرت روا نداشت كه تنها گذارمش * عمر عزيز برقدم نامه برگذشت\r\nدر پريشانكدهء يأس بود فيض رسا * سايهء بيد خوش آينده شمالى دارد\r\nصبح خندان مىشود بر روى تيغ آفتاب * كاملى بايد كه از تقصير جاهل بگذرد \r\n\r\n","description":"","footnote":"","page_name":" 537 ","page_number":555},
  {"content":"\r\n\r\n گفتم ندهى دل نشنيدى سخنم را * از آينه ديدى چقدر ناز كشيدى ! \r\nاز كليم كاشانى :\r\n كه دل بر جا تواند داشت پيش چشم شهلايش * كشد ز آيينه بيرون عكس را مژگان گيرايش\r\nنيست نفس دون امانت‌دار يك جو اعتبار * حق بدست ماست گر چيزى به خود نسپرده‌ايم\r\nپيش پا را نتواند ز سيه روزى ديد * در كف هركه چراغى ز هنر يافته‌ام \r\nاز سليم تهرانى :\r\n چشم توام ز هوش تهى دست مىكند * يك سرمه‌دان شراب مرا مست مىكند\r\nدل از هواى صحبت جانانه پُر شدست * يك كس درون نيامده و خانه پُر شدست\r\nبفكر عشق بنازم كه خوب پيدا كرد * براى قفل جنون پرهء بيابان را \r\nاز حكيم ركناى مسيح :\r\n قطره‌ها جمع شد از ديدهء من دريا گشت * ناله‌ها پهن شد از سينهء من صحرا گشت\r\nفضاها بس‌كه پرشد از غبار خاطر تنگم * بهرجا سست گشتم تكيه بر ديوار خود كردم \r\nاز حكيم شفايى اصفهانى :\r\n پرستارى ندارم بر سر بالين بيمارى * مگر آهم ازين پهلو به آن پهلو بگرداند\r\nناتوان مرغ ضعيفى مگر افتاده بدام * كه صبا در خم زلفش قفس از مومى ساخت \r\nاز طالب آملى :\r\n لخت دل برمژه سيماب شد از گريهء ما * سرمه در چشم سفيداب شد از گريهء ما\r\nشوق نظّارهء رخسار تو از پردهء دل * اشك را رقص‌كنان بر سر مژگان آرد\r\nچنان ز حسن تو اجزاى بزم رفته ز هوش * كه گر صراحى مى بشكند صدا نكند\r\nطالب نگهم عزم لبى داشت كه ناگاه * پاى مژه لغزيد و بچاه ذقن افتاد\r\nمُردم ز رشك ، چند ببينم كه جام مى * لب بر لبت گذارد و قالب تهى كند \r\nاز ميرزا صائباى تبريزى :\r\n\r\n","description":"","footnote":"","page_name":" 538 ","page_number":556},
  {"content":"\r\n\r\n روشندلان هميشه سفر در وطن كنند * استاده است شمع و همان گرم رفتنست\r\nگذشت خواجه و چون عنكبوت مرده هنوز * مگس شكار كند تارهاى آمالش !\r\nروى شكفته شاهد جان فسرده است * آواز خنده شيون دلهاى مرده است\r\nشب كه صحبت بحديث سر زلف تو گذشت * هركه برخاست ز جا سلسله برپا برخاست \r\n13 ) اين خيالهاى تشخّص يافته يا اين « اشخاص خيالى » در مورد تمثيل از همه‌جا بهتر محلّ استفادهء شاعران بود . در چنين موردى شاعر نخست مطلبى را از هر باب و در هر موضوع كه بخواهد دعوى مىكند و سپس مثالى مىآورد كه از بس بداهت در معنى مىتواند مانند دليلى دعوى او را ثابت و مبرهن نمايد يا علّت آن را آشكار سازد و يا بعنوان نظير و عديل آن دعوى تلقى شود . مثلا در سه بيت زيرين از صائب تمثيل اول به قصد اثبات دعوى و تمثيل دوم به قصد بيان علّت و تمثيل سوم از باب نشان دادن شبيه و نظير است :\r\n سهل مشمر همت پيران با تدبير را * كز كمال بال‌وپر پرواز باشد تير را\r\nعالمى را كشت و دست و تيغ او رنگين نشد * تيزى شمشير پاك از خون كند شمشير را\r\nريشهء نخل كهنسال از جوان افزونترست * بيشتر دلبستگى باشد به دنيا پير را \r\nدر سه بيت ذيل از ميرزا محمد طاهر وحيد هم همان حال را مىبينيم كه در سه بيت منقول از صائب تبريزى ديده‌ايم :\r\n غلط مكن چو سرت گشت گرم فكر بلند * كه بازگشت نباشد فتاده را بر بام\r\nبشاهان مىرسد از زيردستان فيض پنهانى * بناى خانه را ار خشت زيرين محكمى باشد\r\nعيب خود نسبت بعاجز مىدهد فرمانروا * بار چون افتد مكارى چوب بر استر زند \r\nو در بيت زير از محمّد سعيد اشرف مراد ار تمثيل نشان دادن شبيه و نظير است :\r\n نقره چون انگشترى گرديد مىپيچد بلعل * مىشود در وقت پيرى حرص دنيا بيشتر \r\nگاهى اين تمثيل‌ها از لحاظ قوّت تخيّل و نيروى تصوير خيال در همان درجه و مرتبه است كه ممثّل له چنان كه درين بيت از ميرزا بيدل مىبينيم :\r\n سُرمه سنگين نكند شوخى چشم او را * درسِ تمكين ندهد گَرد رَمِ آهو را \r\nبهترين تمثيلها را بصورتهاى گوناگون مىتوان در ديوان صائب يافت چنان كه\r\n\r\n","description":"","footnote":"","page_name":" 539 ","page_number":557},
  {"content":"\r\n\r\nبايد او را درين‌باره سرآمد همهء شاعران پارسىگوى شمرد و كمتر غزلى ازو مىتوان يافت كه در همه يا بيشتر از بيتهاى آن كار گوينده بتمثيل نكشيده باشد .\r\nبترجمهء حالش بنگريد .\r\n14 ) نوعى از تمثيل ارسال مثل است و آن آوردن مثلى رائجست از آنچه ميان خلق شهرت يافته و شاعر براى اثبات مدعاى خود يا بيان حال خويش و اين گونه موردها از آن استفاده مىكند چنان كه در دو رباعى زيرين مىبينيم ، نخستين از جلال الدين اكبر پادشاه و دومين از بهاء الدين محمّد عاملى ( بهايى ) :\r\n دوشينه بكوى ميفروشان * پيمانهء مى بزرخريدم\r\nاكنون ز خمار سرگرانم * « زر دادم و دردسر خريدم » \r\n*\r\n تا منزل آدمى سراى دنياست * كارش همه جرم و كار حق لطف و عطاست\r\nخوش باش كه آن سرا چنين خواهد بود * « سالى كه نكوست از بهارش پيداست » \r\nازين مثلها بعضى سابقهء طولانى در زبان و ادب فارسى دارند و بعضى ديگر از كلام شاعران و نويسندگان بزرگ اخذ و در افواه منتشر شده و حكم مثَلِ سائر يافته‌اند ، و اينها عادة از نوع همان تمثيلهايى هستند كه شاعران به كار مىبرده‌اند و دربارهء آن سخن گفته‌ام . اين گونه مثلهاى سائر مأخوذ از گفتار شاعران پارسىگوى بسيار و قسمتى از آنها از سخنوران همين عهدست كه محلّ مطالعهء ماست ، و اينك چند نمونه از آنها :\r\nاز كليم كاشانى :\r\n گرچه محتاجيم چشم اغنيا بر دست ماست * هركجا ديديم آب از جو به دريا مىرود\r\nمىپذيرند بدان را بطفيل نيكان * رشته را پس ندهد هركه گهر مىگيرد\r\nما ز آغاز و ز انجام جهان بىخبريم * اول و آخر اين كهنه كتاب افتاده است\r\nروزگار اندر كمين بخت ماست * دزد دايم در پى خوابيده است\r\nچشمان تو ترك دل عاشق نتوانند * با شيشه‌گران كار بود باده‌كشان را\r\nتا توانى ناتوانان را به چشم كم مبين * يارى يك رشته جمعيت دهد گُلدسته را \r\n\r\n","description":"","footnote":"","page_name":" 540 ","page_number":558},
  {"content":"\r\n\r\nاز طالب آملى :\r\n مرا كيفيّتى ز آن چشم كافيست * رياضت‌كش ببادامى بسازد \r\nاز امانى :\r\n در ره عشق صلاح از من رسوا مطلب * كافر عشق چه‌داند كه مسلمانى چيست \r\nاز قُدسى :\r\n نيكو نبود هيچ مرادى بكمال * چون صفحه تمام شد ورق برگردد\r\nبار دل عارف نشود جلوهء دهر * آيينه ز عكس كوه سنگين نشود\r\nزود به كردم من بىصبر داغ خويش را * اوّلِ شب مىكشد مفلس چراغ خويش را \r\nاز سالك قزوينى :\r\n همّتِ برجسته از ننگ علائق فارغست * خار نتواند گرفتن دامن كوتاه را \r\nاز سالك يزدى :\r\n آشنايى كهنه چون گرديد بىلذّت بود * كوزهء نو يك دو روزى سرد سازد آب را \r\nاز واعظ قزوينى :\r\n سر برون آورد عكس از روزن آيينه گفت * فيض صحبت مىتواند سنگ را آدم كند \r\nاز مير صيدى :\r\n دست و دل بايد فراخ از جود صاحب مال را * تنگ چشمى مىكند سرگشته‌تر غربال را \r\nاز ميرزا جلال اسير :\r\n نيست آسان خاطر جمعى پريشان داشتن * مىگدازد برق خود را چون بخرمن مىزند \r\nاز قاسم خان جوينى :\r\n بعد ازين در عوض اشك دل آيد بيرون * آب چون كم شود از چشمه گل آيد بيرون \r\nاز ميرزا صائبا :\r\n ده در شود گشاده شود بسته چون درى * انگشت ترجمان زبانست لال را \r\n\r\n","description":"","footnote":"","page_name":" 541 ","page_number":559},
  {"content":"\r\n\r\n ريخت چون دندان اميد زندگى بىحاصل است * مىرسد بازى به آخر مُهره چون برچيده شد\r\nمحو شد نور خرد تا شد مرا سَودا بلند * روزها كوتاه گردد چون شود شبها بلند \r\nاز ميرزا عبد القادر بيدل :\r\n تواضعهاى ظالم مكر صيادى بود بيدل * كه ميل آهنى را خم شدن قلاب مىسازد\r\nمُرده هم فكر قيامت دارد * آرميدن چَقَدر دشوارست ! \r\nاين گونه تمثيلها كه حكم مَثلِ سائر يافته باشد در اشعار شاعران عهد صفوى بسيارست زيرا آن گويندگان چنان كه خواهيم ديد بسى از مضمونهاى شعرى را از محيط دَوروبَرِ خود و از زندگانى روزانه برمىداشتند و به همين سبب در سخنانشان نكته‌هاى قابل انطباق بر زندگى اجتماعى و فرنهادهاى اخلاقى فراوان يافته مىشود .\r\n15 ) درين ميان نبايد از بعضى بيتهاى مشهور آن عهد غافل بود كه از كثرت شهرت و رواج بحدّ شياع رسيده حكم مثل سائر يافته‌اند امّا مثل نيستند و عادة در توضيح مقال گوينده و اثبات يا تعليل و توجيه آن به كار مىروند و در چنين موردهاييست كه مىتوان آنها را جانشين و قائم مقام مَثَل دانست . از آنهاست :\r\n عمر اگر خوش گذرد زندگى خضر كمست * ور به سختى گذرد نيم نفس بسيارست \r\n( حسن بيگ رفيع قزوينى )\r\n شبهاى هجر را گذرانديم و زنده‌ايم * ما را بسخت جانى خود اين گمان نبود ! \r\n( شكيبى )\r\n ديدى كه خون ناحق پروانه شمع را * چندان امان نداد كه شب را سحر كند \r\n( حكيم شفايى )\r\n ز غارت چمنت بر بهار منّتهاست * كه گل بدست تو از شاخ تازه‌تر ماند \r\n( طالب آملى )\r\n\r\n","description":"","footnote":"","page_name":" 542 ","page_number":560},
  {"content":"\r\n\r\n تو اى كبوتر بام حرم ، چه‌مىدانى * تپيدن دل مرغان رشته برپا را \r\n( فيضى فياضى )\r\n كم طالعى نگر كه من و يار چون دو چشم * همسايه‌ايم و خانهء هم را نديده‌ايم \r\n( مير صيدى )\r\n جواب نامهء من غير نااميدى نيست * ز دست سودن بال كبوترم پيداست \r\n( سالك يزدى )\r\n تاك را سيراب كن اى ابر نيسان در بهار * قطره تا مَى مىتواند شد چرا گوهر شود \r\n( ميرزا رضى دانش )\r\n از تواضع مىتوان كردن مسخر عالمى * خاتم دست سليمانى همين پشت دو تاست \r\n( ناصر على )\r\n هركه امشب مى نمىنوشد بما منسوب نيست * پارسا در مجلس مستان نشستن خوب نيست \r\n( قدسى )\r\n هر سبز خطى را نرسد پيش تو دعوى * رعنايى طاوس ندادند مگس را \r\n( فيضى )\r\n به هوش باش دلى را بسهو نخراشى * بناخنى كه توانى گره‌گشايى كرد \r\n( صائب )\r\n سنگ بالين كن و آنگه مزهء خواب ببين * تا بدانى كه چه در زير سر مردانست \r\n( فياض )\r\n16 ) از مطلبهاى قابل توجّه در تاريخ شعر اين دوره اصرار شاعران بود بابتكار در سخنورى و آوردن معنيهاى تازه و مضمونها و حتى لفظهاى نو ، و بتعبير خودشان تازه‌گويى . چنين نهضتى طبعا نتيجهء خستگى و ملالت شاعران از تكرار انديشه‌ها و گفته‌هاى پيشينيان بود ولى توفيق نهايى آنان درين راه بدان سرعت كه پنداشته مىشد ميسّر نگرديد و كار اين تجديد سبك و شيوه تا نيمهء دوم از سدهء يازدهم يعنى دوران صائب بدرازا كشيد .\r\n\r\n","description":"","footnote":"","page_name":" 543 ","page_number":561},
  {"content":"\r\n\r\nاين توجّه بنوآورى امريست كه از آخرهاى عهد تيمورى ، از همان روزگار كه شاعرانى از قبيل فغانى و هلالى ظهور مىكردند ، قوّت گرفته و دنبالهء خود را بسدهء دهم و بشاعرانى مانند وحشى و عرفى و فيضى كشانيده بود .\r\nفيضى ( م 1004 ه ) در منظومهء مركز ادوار بحثى دارد كه نشان از ملامت شديد همعهدانش از پرداختن شاعر بظواهر و نينديشيدن بمعنى و مضمون مىدهد . حاصل سخنش اينست كه چنين شاعران هنر خود را در قافيه سنجى و آوردن رديف و عبارت پردازى دانسته از فكر نو و معنى نو كه در لفظ استادانه بيان شود غفلت دارند ، و توصيه مىكند كه بايد در اين راه واپس ننگريست و بلكه تنها به پيش رفت يعنى به راه تازگى و نوى ، بگرد سخن كس نگشت و از كسى معنى برنداشت . او مىپندارد كه باب فيض ازلى همواره باز است و بايد از راه تصفيهء باطن اين در را بسوى خود گشود ؛ نبايد بتاراج لفظ و معنى و خيال ديگرى رفت و گفت كه آرى اين معنى ديگريست ولى من به ازو پرورش داده‌ام ، يا آنكه معنى و مضمون ديگرى را آورد و دعوى توارد كرد ، و يا آنكه از شعر اين و آن ببهانهء تضمين ديوان خود را پر نمود .\r\nاينها همه كارهاى كودكانه و نابخردانه است ، بايد آمادهء بهره‌مندى از فيض ازلى بود كه هيچگاه منقطع نگرديده و نخواهد گرديد :\r\n شعر باندازهء جمعى ظريف * پيروى قافيه هست و رديف\r\nرفته و خود را بعبارت زده * فكرتشان خانهء غارت زده\r\nتا ز تو آراسته گردد سخن * معنى نو بايد و لفظ كهن\r\nدر ره دل پيش‌رو و پس مگرد * گرد بگرد سخن كس مگرد\r\nتصفيهء باطن مرتاض كن * رو بسوى مبداء فيّاض كن\r\nدزد سخن راه بجايى نبرد * كز كف او باز قفايى نخورد\r\nچند بتاراج سخن ساختن * بزم ز شمع دگر انداختن\r\nچند خيال دگر اندوختن * كيسه پى نقد دگر دوختن\r\nگر به تو گويم كه خيال تو نيست * وين همه انديشه مجال تو نيست\r\nبانگ برآرى كه نكو بسته‌ام * معنى او را به از و بسته‌ام \r\n\r\n","description":"","footnote":"","page_name":" 544 ","page_number":562},
  {"content":"\r\n\r\n گرچه تو اين حرف كزو بسته‌اى * خود بگرفتم كه نكو بسته‌اى\r\nماشطه با غاليه و سندروس * دعوى شويى نكند بر عروس\r\nقطع نظر كن ز خيال دگر * ز آنكه پسرخوانده نگردد پسر\r\nهرچه خدا داد به آن شادباش * طالب معنى خداداد باش\r\nقصد خيال دگران تا بكى * جود بمال دگران تا بكى\r\nگه بتوارد علم افراختن * گاه بتضمين سپر انداختن\r\nاينهمه از كودكى راه تست * وينهمه از فكرت كوتاه تست\r\nفيض ازل را نبود انقطاع * ملك ابد را نبود انتزاع \r\nامّا فيضى اگرچه ميان هنديان پارسىگوى در عهد خود يكتا بود ليكن تازگى سخنش چندان نبود كه بتواند گويندگان عهد را بر اين سياق راهبرى كند به همين سبب بود كه على احمد نشانى لاهورى ( م 1020 ه ) پسر مولانا حسين نقشى لاهورى انگشت بر سخن او نهاد و او را مقلد و تكراركنندهء لفظ و معنى اين و آن خواند و در ابياتى برهمان وزن مركز ادوار بر او تاخت و گفت :\r\n . . . دعوى ايجاد معانى مكن * شمع نه‌اى چرب زبانى مكن\r\nشعله سرشتا ز گهرهاى پاك * لاف مزن هست چو در كيسه خاك\r\nطبع تو هرچند دَرِ هوش زد * يك سخن تازه نشد گوشزد\r\nآنچه تو گفتى دگران گفته‌اند * در كه تو سفتى دگران سفته‌اند\r\nخانه كه از نظم بيا راستى * آب و گلش از دگران خواستى\r\nسقف منقش كه در آن خانه است * رنگ وى از خامهء بيگانه است\r\nطبع تو دارد روش باغبان * ساخته باغى ز نهال كسان\r\nسبزهء آن باغ ز راغِ دگر * هر گل رعناش ز باغ دگر\r\nغنچهء آن گرچه روانپرورست * ليك ز خون جگر ديگرست\r\nبيد كه بىميوه سرى بركشيد * برگش از آن دانه مشجر كشيد\r\nتازگى ان نه ز باران تست * از خوىِ پيشانى ياران تست\r\nچند پى نقد كسان سوختن * چشم بمال دگران دوختن \r\n\r\n","description":"","footnote":"","page_name":" 545 ","page_number":563},
  {"content":"\r\n\r\n جمع مكن نقد سخن پروران * كيسه مكن پر ز زر ديگران\r\nشربت بيگانه فراموش كن * آب ز سرچشمهء خود نوش كن\r\nكر خضرى آب حيات تو كو * ور شكرى شاخ نبات تو كو\r\nنخل صفت سر بفلك مىبرى * ميوه بجز خسته نمىآورى\r\nسرو كه بر چرخ بسايد سرش * چاشنى ميوه نباشد برش . . .\r\n. . . يك سخن از نظم تو نبود درست * مضحكهء اهل سخن نظم تست\r\nگرچه به روى تو نگويد كسى * عيب تو پيش تو نجويد كسى\r\nليك بغيب تو ملامت‌گران * انجمن آراى سخن پروران\r\nشعر ترا گر بميان آورند * عيب تو يك‌يك به زبان آورند\r\nشعر ترا پيش تو تحسين كنند * وز پس تو لعنت و نفرين كنند . « 1 » \r\nدعوت به « تازه‌گويى » و يا دعوى و بحث در اين راه در تمام سدهء يازدهم ادامه داشت و بر رويهم تقليد از ديگران خواه در لفظ و خواه در معنى و مضمون عيب شمرده مىشد و بهتر آن مىدانستند كه اگر سخن از خود ندارند لب از سخن فرو بندند .\r\nغنى كشميرى ( م 1079 ه ) چنين مىگفت .\r\n گر سخن از خود ندارى به كه بربندى دهان * تا بكى چون خامه‌دارى حرف مردم بر زبان « 2 » \r\nو كليم كاشانى ( م 1061 ه ) مدعى بود كه حتى يك معنى خود را دوبار بيان نمىكند تا چه رسد ببرداشتن و تكرار كردن معنى ديگران ، و استفادهء معنى را تنها از خدا جايز مىشمرد يعنى از « كلام خدا » :\r\n چگونه معنى غيرى برم كه معنى خويش * دوباره بستن كفرست در طريقت ما \r\n\r\n\r\n","description":"","footnote":"\r\n( 1 ) - نقل بانتخاب از هفت آسمان ، ص 129 - 131 .\r\n( 2 ) - گويا مقصودش از « خام گويان » در بيت زيرين همين‌گونه شاعران باشد كه از بىتوفيقى سخن و معنى ديگران را بعاريت مىپذيرفته‌اند :\r\n خام گويان بس‌كه مىسازند معنيها شهيد * شد زمين شعر آخر چون زمين كربلا ! \r\nو بهرحال او شعر را بمنزلهء علمى مىدانست كه شاعر بعد از كسب آن تواند بمرتبهء استادى رسيد :\r\n در علم شعر هركه شد استاد چون غنى * برداشت نسخه از ورق بورياى ما \r\n","page_name":" 546 ","page_number":564},
  {"content":"\r\n\r\n منم كليم بطور بلندى همّت * كه استفادهء معنى جز از خدا نكنم\r\nبخوان فيض الهى چو دسترس دارم * نظر بكاسهء در يوزهء گدا نكنم \r\nو غنى كشميرى ( م 1079 ه ) دعوى داشت كه اگر مضمونش شباهتى بمضمون ديگران يافت از « نزاكت » خواهد افتاد و او خود مضمون خويش را چنان مىآراست كه كسى را ياراى انتحال آن نباشد :\r\n از نزاكت اوفتد مضمون من * گر بمضمون كسى پهلو زند\r\nز مضمون بردن ياران نمىباشد غمى ما را * چنان بستيم معنى را كه نتواند كسى بردن \r\nاين توجه بآوردن « معنى جديد » يا « معنى برجسته » و لفظ نو عادة « اختراع سخن » و « تازه‌گويى » ناميده مىشد و گفتار و سبك « مخترعان سخن » و « تازه‌گويان » را « سخن تازه » و « شيوهء تازه » و « روش تازه » و « طرز تازه » مىناميدند ، چنان كه در بيتهاى زيرين مىبينيم : از طالب آملى :\r\n چو باغ دهر يكى كهنه گلشنم طالب * بهار تازهء من « معنى جديد » منست\r\nخيالبافى از آن پيشه ساختم طالب * كه « اختراع سخن » هاى خوش قماش كنم\r\nطالب عندليب زمزمه‌ايم * « سخن تازه » آفريدهء ماست\r\nطالب از هر روشى شيوهء ما تازه‌ترست * روش ماست كز آن تازه‌ترى نيست پديد \r\nاز كليم كاشانى :\r\n مىنهم در زير پاى فكر معنى از سپهر * تا به كف مىآورم يك « معنى برجسته » را \r\nاز صائب تبريزى :\r\n هركه چون صائب به « طرز تازه » ديرين آشناست * دم بذوق عندليب باغ آمل مىزند\r\nميان اهل سخن امتياز من صائب * همين بس است كه با « طرز » آشنا شده‌ام\r\nمنصفان استاد دانندم كه از معنى و لفظ * « شيوهء تازه » نه رسم باستان آورده‌ام \r\nاين شيوهء نو ، در هرحال و بهرنام ، موضوع گفت‌وگو ميان شاعران زمان و\r\n\r\n","description":"","footnote":"","page_name":" 547 ","page_number":565},
  {"content":"\r\n\r\nنكته‌دانان عهد بود و تذكره‌هايى كه در همان روزگار نوشته مىشد پر است از اشاره به اين مطلب « 1 » ، و از آن جمله است سخنان واله داغستانى در رياض الشعرا كه چندبار درين‌باره گفته است . وى در ذيل احوال بابافغانى ، پس از آنكه به امتداد سبكش تا متداول شدن شيوهء صائب اشاره كرده ، گفته است كه اكثر آنان كه در عهد او سخنگويى مىكرده‌اند شايستگى آن نداشتند كه كسى يك لحظه بگفتارشان گوش دهد ، و سپس در ذيل نام مير نجات اصفهانى ( م 1126 ) بذكر فسادى كه ببهانهء « نزاكت گويى » در شعر راه جسته بود پرداخته و ضمن تخطئهء شيوهء شاعرى مير نجات و زياده - رويهاى شاعرانى كه طرز او و زلالى و اسير را دنبال مىكردند نوشته است : « . . . اما در شاعرى آنچه مردم به او گمان دارند نبود ، بلكه مىتوان گفت كه خون مذمّت شعر بد بعد از زلالى خوانسارى و ميرزا جلال اسير و شوكت بخارايى در گردن مير نجات مرحومست ، چه زلالى و ميرزا جلال را در بعضى اشعار راه بوادى مهملات افتاده به اعتقاد خود اين‌روش را نزاكت‌گويى دانسته و حال آنكه از فرط بيمايگى درين وادى پى غلط كرده از منزل مقصود دور افتاده‌اند ، از عهدهء روش نزاكت‌بندى ملا - ظهورى ترشيزى به قوت طبع و زورمايه برآمده و هركس تتبّع او كند البته كارش بمهمل‌گويى مىانجامد . اما مير نجات مرحوم ماوراى روش آنها طرز تازه‌يى اختراع كرده است كه پسنديدهء طبع عوام شده ، يعنى تابع روزمرّهء اجامره و اوباش و بازاريان گرديده بطريق گفت‌وگوى ايشان بناى شاعرى را گذاشته است و چون اكثر خلق از دريافت دقايق مراتب سخنورى محروم و بدانچه مطابق سليقه و موافق طبعشان اتفاق افتاده باشد راغب مىباشند لهذا بروش او رغبت تمام پيدا شده اكثر به همان طرز مايل گرديده اگر موزون باشند تتبّع آن مىنمايند و برخى ديگر از\r\n\r\n\r\n","description":"","footnote":"\r\n( 1 ) - براى نمونه بنگريد بداورى مير عبد الرزاق خوافى دربارهء « طرز تازهء » زلالى در مثنوى سرايى ( بهارستان سخن ص 449 ) ، يا دربارهء ميرزا جلال اسير كه بانى « طرز خيال » مىداندش ( ايضا ص 446 ) ؛ و بتذكرهء ميخانه ص 215 دربارهء نوآورى عرفى مراجعه كنيد ؛ و يا بتذكرهء نصرآبادى ص 223 در بيان روش طالب آملى و نظاير اين اظهار نظرها .\r\n","page_name":" 548 ","page_number":566},
  {"content":"\r\n\r\nشعراى زمان ما مثل آقا رضا اميدى « 1 » كه مخاطب بقزلباش بود و جمعى ديگر نازك مهملىهاى طرز زلالى و اسير را علاوهء طرز ميرنجات نموده كوس مزخرفات بر بام فضيحت مىنوازند . »\r\n17 ) اگرچه انديشهء نوآورى در عهد صفوى تقريبا ميان همهء شاعران رواج داشت ، امّا در همان حال توجه خاص به تتبع و تقليد اثرهاى معروف گذشتگان هم همچنان بقوّت سابق برقرار بود و استادانى چون خاقانى و انورى و ظهير و كمال الدين اسمعيل در قصيده ، و غزلگويانى از سعدى تا فغانى ، و حماسه سرايانى از فردوسى تا هاتفى ، و داستانسرايانى چون نظامى و خسرو دهلوى و جامى در اين نهضت « نظيره گويى » و « استقبال » يا « تتبع » و « جوابگويى » محلّ توجّه و عنايت گويندگان بودند .\r\nبعضى از شاعران كه مىتوانستند قصيده و غزل و مثنوى بسازند بهمهء اين استادان نظر داشته و به قدر وسع و امكان از هريك اثرهايى را براى جواب گفتن برمىگزيده‌اند ، و بعضى ديگر كه تواناييشان منحصر بيكى ازين نوعهاى اصلى شعر بود باقتفا از دستهء معين مناسبى اكتفا مىنمودند .\r\nگاه تمام سروده‌هاى يك شاعر براى جواب گفتن برگزيده مىشد يعنى مثلا تمام خمسهء نظامى را تقليد مىكردند « 2 » ، و يا ديوان حافظ شيرازى را براى طبع - آزمايى برمىگزيدند چنان كه زمانى يزدى ( م 1021 ه ) و ميرك نقّاش ( م 1061 ه ) همهء آن ديوان را جواب گفتند و ميرزا قوام الدين قزوينى متخلص به « جعفر » و ملقب به « آصفخان » تمام ديوان شرف جهان قزوينى را غزل بغزل تتبع نمود « 3 » ، و ضميرى اصفهانى ( م 973 ه ) به نحوى كه در شرح حالش خواهيد ديد ديوان چندين شاعر مثل سعدى و حافظ و بابافغانى و جامى و بنايى و جز آنان را جواب گفت و از ديگر شاعران عهد كمتر كسى را مىتوان يافت كه درين راه قدمى برنداشته و چند قصيده\r\n\r\n\r\n","description":"","footnote":"\r\n( 1 ) - دربارهء او و مير نجات و ديگر شاعرانى كه واله نام برده است به همين جلد ذيل احوال شاعران رجوع كنيد .\r\n( 2 ) - هنگام تحقيق در انواع شعر ، در همين فصل ازين مقوله سخن خواهد رفت .\r\n( 3 ) - تذكرهء ميخانه ، ص 155 .\r\n","page_name":" 549 ","page_number":567},
  {"content":"\r\n\r\nو غزل از استادان معروف گذشته و معاصر براى جواب گفتن انتخاب نكرده يا با ياران در طرح غزل و قطعه‌يى براى استقبال شركت ننموده باشد « 1 » .\r\n18 ) در همان حال كه شاعران عهد صفوى نو جوييهايى در شعر داشتند بعضى از آنان در پيروى از شيوه‌هاى قديم خاصّه طريقهء قصيده‌گويان طبع آزمايى مى كردند مانند عارف ايگى ( م 1035 ه ) و اظهرى شيرازى و بعضى ديگر مثل شاپور تهرانى ، ظهورى ، نظيرى ، غزالى مشهدى در قصيده و تركيب و ترجيع دنبالهء كار شاعران سدهء هشتم و آغاز سدهء نهم را رها نكردند و مانند همانان از التزامها و تجديد مطلعها و انتخاب رديفهاى دشوار در قصيده‌هاى طولانى خوددارى نداشتند .\r\nغزالى مشهدى ( م 980 ه ) در مقدمهء ديوان خود شرحى دربارهء التزام آورده و از چندگونهء آن سخن گفته و يكى از التزامهاى دشوار آن را دانسته است كه بناى قصيده بر سه قافيه باشد بىهيچ جدايى و انفصال قافيه‌ها از يكديگر ، و اينكه حرفهايى كه ميان قافيه‌هاست داراى اجزاء متساوى باشد چنان كه در سه بيت زيرين مىبينيد :\r\n باز برشد بر سما ماه جهان آراى عيد * جلوه‌گر شد در هوا رَخشِ زمان پيماى عيد\r\nعيد گويا پادشاه عشرت آمد كز هلال * مىكشد كلك قضا بر آسمان طغراى عيد\r\nگوشهء ابرو نمود از طاق گردون ماه نو * تافتد ايّام را اندر ميان غوغاى عيد \r\nچنين التزام دشوارى در قصيده يادآور التزامهايى ازين قبيل در قصيده‌گويى از سدهء ششم هجرى ببعد است ، و نشان مىدهد كه پرداختن شاعران بغزل و بلطافتهاى ذوقى در شعر مانع آزمايش طبع در راه تصنّع و تكلف نبود ، بويژه كه ازينگونه التزامها در قصيده‌هاى آن عهد باز هم مىتوان يافت ، و از همين گونه تكلّفهاست اصرار قصيده‌گويان آن عهد در داشتن قصيده‌هاى طولانى مردّف با تجديد مطلعهايى كه گاه بهفت و هشت بار مىرسد « 2 » و از جملهء همين تكلّفهاست التزام واژه‌هاى دشوار\r\n\r\n\r\n","description":"","footnote":"\r\n( 1 ) - همين جلد ، ص 517 - 518 .\r\n( 2 ) - غزالى مشهدى در قصيده‌يى بمطلع ذيل :\r\n","page_name":" 550 ","page_number":568},
  {"content":"\r\n\r\nدر هر بيت يا هر مصراع به نحوى كه از سدهء ششم ميان پارسىگويان معمول شده بود ، و پيش ازين در همين كتاب ديده‌ايم . نورس دماوندى ( م 1105 ه ) از شاعران غزلگوى و قصيده سراى استاديست كه در آخرهاى عهد صفوى مىزيست . وى در جواب اين قصيدهء كاتبى « 1 » :\r\n مرا غميست شتروارها بحجرهء تن * شتر دلى نكنم غم كجا و حجرهء من \r\nقصيده‌يى بمطلع پايين دارد كه در ديوانش ثبت است :\r\n مرا دليست شتر حجره ساز داده وطن * شتر شتر غم او را بحجره حجرهء تن \r\nبيشتر قصيده‌هاى مشهور زبان فارسى كه شاعران بزرگ قرنهاى 6 - 8 سروده‌اند ، با تكرار همان ويژگيها كه دارند بوسيلهء شاعران قصيده‌گوى اين عهد استقبال شد اما هيچيك از آنها چه در لفظ و چه در معنى باثرهاى شاعران سده‌هاى پنجم و ششم و حتى سدهء هفتم شباهت ندارد بلكه ازين حيث ، شاعران زمان بيشتر از قصيده‌گويان قرن نهم و قرن هشتم سرمشق گرفته‌اند .\r\nبا اين حال بندرت شاعرانى ازين عهد را مىشناسيم كه در شيوهء شاعرى بدنبال سبك شاعران نخستين سده‌هاى ادب فارسى ، خاصه شاعران قصيده‌گوى خراسان رفته‌اند مانند عارف ايگى ( م 1035 ه ) و اظهرى شيرازى ( م 1061 ه ) و تا حدّى ميرزا محمّد حسين بورس دماوندى ( در قصيده‌هاى خود ) . ازين ميان عارف ايگى در پيروى از شيوهء بيان شاعران خراسانى بسيار توانا بود چنان كه در ترجمهء حالش گفته خواهد آمد .\r\n19 ) مطلب مهمّ ديگر در شعر دوران صفوى سادگى لفظ و تازگى زبان شعر است به نحوى كه با زبان سخنوران پيشين تفاوت كلّى دارد . البتّه اين تحوّل ژرف\r\n\r\n\r\n","description":"","footnote":"\r\n باز دست فتح شاهنشاه گردون اقتدار * كوس دولت زد بر اوج قبهء نيلى حصار \r\nهفت بار تجديد مطلع كرده است و اين دراز نفسى در قصيده و تركيب و ترجيع در ديوان بيشتر شاعرانى ازين دست مانند محتشم ، عرفى ، فيضى ، نظيرى ، ظهورى ، شانى ، طالب ، شاپور و چند تن ديگر بسيار ديده مىشود .\r\n( 1 ) - دربارهء او بنگريد به همين كتاب ، ج 4 ، ص 233 ببعد .\r\n","page_name":" 551 ","page_number":569},
  {"content":"\r\n\r\nزبان امرى تازه در عهد مذكور نيست بلكه دنبالهء وضعيست كه در سدهء نهم در حال تكوّن بود و آثار آن بتدريج در شعر و بويژه در زبان غزلسرايان ظاهر مىگرديد به نحوى كه چون بسدهء دهم بر سيم سادگى زبان را ، بجز در شعر چند تن كه اصرار در پيروى از شاعران سدهء هشتم و نهم داشته‌اند ، آشكار مىيابيم . اگر بخواهيم نظر استادان بزرگ سدهء دهم را كه در حقيقت پيشروان اصلى شعر در عهد صفوى بوده‌اند ، دربارهء زبان شعر دريابيم ، بهتر آنست كه نوشتهء غزالى مشهدى ( م 980 ه ) گويندهء تواناى آن قرن را كه قصيده‌گوى استاد و هم مثنوى سراى صاحب ذوق و هم غزلگوى خوش لهجه‌يى بوده است ، درينجا بياوريم . وى در مقدمهء ديوان خويش [ نسخهء خطى كتابخانهء موزهء بريتانيا بشمارهء 023 ، 25 .  Add  
  ] معتقدست كه ب استعمال الفاظ دشوار و بيان « مغلق » آوردن معنى مقرون باشكال مىگردد ، و مىگويد :\r\n صورت حجاب چهرهء معنيست كاشكى * يكبارگى خراب شود هرچه صورتست \r\n« و هركس معنى بيشتر داشته رعايت تكلّف اصلاح و آرايش كمتر كرده ، و هركس معنى كمتر داشته برگرد تكلّفات صورت گرديده و حضرت نورا « 1 » در منع مقدمه ، كه در باب نظم و نثر بسيار در خيال آرايش لفظ و عبارت نباشند ، قطعه‌يى فرموده‌اند و آن قطعه اينست :\r\nخيال خاص باشد خال روى شاهد معنى چو خال اندك فتدبررخ دهد حسن فراوانش و گر بسيارى آن خال گيرد روى شاهد را ميان ساده رخساران سيه‌رويى رسد ز آنش »\r\nاين حكم از همان سدهء دهم و بيشتر از آن در سده‌هاى بعد تا دورهء بازگشت بشيوه‌هاى كهن مخالف عمده‌يى نداشت و يقينا شيوهء گويندگانى چون لسانى و غزالى و وحشى و محتشم و بيشتر از همه عرفى درين توجّه روزافزون بروانى لفظ و خالى بودن آن از پيچيدگيهاى معهود مؤثّر بود . مثلا همين عرفى شيرازى در همان حال كه معنيهاى دقيق در قصيده‌هايش مىآفريد و تركيبهاى تشبيهى و استعارى نو بسيار به كار مىبرد ، با اين حال گاه چنان از قيد تكلّف و تصنّع رها مىشد كه در بيان مطلب بشيوه‌يى از سخنگويى كه در محاورات ديده مىشود ، مىرسيد ، امّا اين\r\n\r\n\r\n","description":"","footnote":"\r\n( 1 ) - نور الدين عبد الرحمن جامى\r\n","page_name":" 552 ","page_number":570},
  {"content":"\r\n\r\nكارش اصلا بمعنى استفاده از زبان محاوره در شعر نبود . گويا همين طرز از سخنوريست كه ملّا عبد الباقى نهاوندى بهنگام سخن گفتن از عرفى آن را « طرز تازه » دانسته و گفته است كه « الحال در ميانهء مستعدان اهل زمان معروفست و سخن سنجان تتبّع او مىنمايند » « 1 » .\r\nساده‌گويى در سخن وقتى با ايراد معنيهاى نو و نكته‌هاى دقيق و مضمونهاى باريك ملازم گرديد طبعا شاعر را بيشتر از آنچه باب شده بود بساده گفتن واداشت ، يعنى همچنانكه غزالى مشهدى گفته ، و نقل كرده‌ام ، شاعر بدنبال تكلّف و تصنّع در كلام نرفت بلكه بجاى آن وقت خود را صرف يافتن معنيهاى تازه و باريك كرد ، ولى همانطور كه پيش ازين گفتم كار شاعران به همين توجّه بمعنىهاى دقيق منحصر نماند بلكه پرداختن بمضمونهاى دقيق آنان را در هر گام بيشتر از پيش بفرو رفتن در خيالهاى ژرف واداشت و چون بيان وهمهاى باريك در كلام محدودى كه در هر بيت داريم باستادى و مهارت تامّ و تمام بازبسته است ، اندك‌اندك خيالپردازى\r\n\r\n\r\n","description":"","footnote":"\r\n( 1 ) - براى آنكه خواننده بحقيقت اين توصيف راه جويد چند بيت از يك قصيدهء او كه در ستايش حكيم مسيح الدين ابو الفتح گيلانى سروده است نقل مىشود تا بگفت‌وگوى سادهء او در قصيده‌هايش پى بريم :\r\n خدا يگانا دارم حكايتى بر لب * كه چون مديح تو نتواندم بلب استاد\r\nخيال بندگيت دوش نقش مىبستم * ز روى كسب شرف نىزر وى استعداد\r\nكه ناگه از در انديشه خانه شاهد عدل * كه شمع خلوت اسرار مبداءست و معاد\r\nكرشمه سنج و تبسم‌كنان درآمد و گفت * كه عيد بندگى صاحبت مبارك باد\r\nمن از تبسم اين حرف دلگشا گفتم * كه اى ز لطف كلام تو ملك هزل‌آباد\r\nنه آسمانم و نى آفتاب و نى بهرام * كزين مطايبه گردم ز ساده‌لوحى شاد\r\nتو هم ز حرف تنك مايه تر زبان نشوى * بگو كه صورت اين مژده از چه معنىزاد\r\nجواب داد كه اين مژده را دليلى هست * كه دست فطرتم آن را بطاق حصر نهاد\r\nهمين نفس ادب آموز قدسيان جبريل * دريچهء حرم قدس را بديده گشاد\r\nبسوى كاتب اعمال بانگ برزد و گفت * كه اى رقم كش كردار خوب و زشت عباد\r\nبشوى نامهء عرفى كه ايزد متعال * ز بندگان خودش برگزيد و كرد آزاد\r\nاگرنه بندگى صاحبت بفال آمد * سبب چه بود كه جبريل اين ندا در داد\r\nبه خدمت آمدم اينك بگو چه مصلحت است * بر آستان تو بايد نشست يا استاد \r\n","page_name":" 553 ","page_number":571},
  {"content":"\r\n\r\nقويتر و سخن‌آرايى ضعيف‌تر گشت و در همان حال هم چون پاره‌يى از شرطهاى سنگين شاعرى به نحوى كه در دورانهاى پيشين بود ، متروك ماند ، اين عدم توجّه بكلام پخته و استوار كمتر محسوس افتاد تا بجايى كه شاعران ، حتى آنها كه كوس استادى مىزدند ، لغزشهايى در لفظ دارند تا چه رسد به آن گروه كه هم اصرار در مبالغات خيالى داشتند و هم بهره‌اشان از شناخت زبان باستادان بزرگ عهدشان نمىرسيد كه طبعا خطاهاى بيشترى در شعر مرتكب مىگرديده‌اند . پيش از اين « 1 » بعضى ازين لغزشهاى لفظى را باز نموده‌ام و اينك تكرار آن را درينجا لازم نمىبينم ، بويژه كه مقصودم ازين بحث بيان اين نكته بود كه زبان شعر در عهد صفوى ، بتدريج از آغاز تا پايان آن دوره ، بسادگى مىگراييد و بيشتر به زبان گفت‌وگوى آن زمان نزديك مىشد و اين خود نوع ديگرى از تجدّد در شعر و يا يكى از ويژگيهاى « طرز تازه » بود .\r\nاز نتيجه‌هاى طبيعى استفاده از زبان تحوّل يافتهء تازه در شعر آنست كه شاعر از محدودهء زبان ادبى ديرين كه زبان طبقهء منتخب اديبان و فرهيختگان بود بيرون آمد و بسيارى از واژه‌ها و تركيبهاى متداول زمان خود را به كار برد ، در حالى كه از زبان سنتى ادبى هم تا هرجا كه مىتوانست و موافق ذوق سليم مىشمرد بهره برمىگرفت ؛ و پيداست كه منشيان و نثر نويسان نيز در اين هردو مورد با شاعران همراه و همگام بوده‌اند . به همين سبب است كه در شعر و نثر اين دوره بواژه‌ها و تركيبهاى نو بسيار بازمىخوريم كه اگرچه هيچ بعيد نيست همه يا قسمتى از آنها در زبان فارسى رايج زمانهاى پيش هم وجود داشته بوده باشد ، امّا استعمال آنها در متنهاى ادبى يا اصلا سابقه نداشت و يا بسيار نادر بود . بيشتر مثلهايى هم كه در شعر اين عهد آمده از قبيل همين واژه‌ها و تركيبها و تعبيرهاى تازه است كه در دوران صفوى رواج داشت . اين نكته هم روشن و از كلام شاعران و نويسندگان عهد آشكارست كه در بيان آنان تنها واژه‌ها و تعبيرهاى زمانشان به كار نمىرفت ، بلكه آنان اصلا ابائى نداشتند كه گفتار خود را با دستور تحوّل يافتهء فارسى نيز همساز\r\n\r\n\r\n","description":"","footnote":"\r\n( 1 ) - همين جلد ، ص 436 - 442 .\r\n","page_name":" 554 ","page_number":572},
  {"content":"\r\n\r\nكنند و همين دو نكتهء اخير باعث است كه ما خود را با زبان و بيان شاعران و مؤلفان سده‌هاى دهم تا دوازدهم بسيار آشنا و مأنوس مىيابيم و حال آنكه چنين انسى را مثلا با شاعران سده‌هاى چهارم و پنجم و ششم نداريم .\r\nاگر بخواهم براى توضيح بيشتر سخن بذكر شاهدهايى از گفتار شاعران آن زمان بپردازم تفصيل از حد در خواهد گذشت ، پس براى آنكه خواننده آشنايى بيشترى با بحث حاضر حاصل كند بنقل چند بيت ذيل اكتفا مىكنم و براى شناختن واژه‌ها و تركيبها و تعبيرهاى تازه يا آنها كه در اثرهاى شاعران پيشين كمتر ديده شده است ، يا واژه‌هايى كه از ديرباز به كار مىرفته ولى در عهد مورد بحث ما معنى تازه‌يى يافته ، آنها را در ميان دو هلال مىنويسم :\r\nاز حكيم ركناى مسيح :\r\n در غربت مرگ بيم تنهايى نيست * ياران عزيز ( آن طرف ) بيشترند\r\nعشقى كه ( رفته‌رفته ) جنون آورد چه سود * ديوانه گشتن از نگه اولين خوشست\r\nخوش بىتو زنده مانده‌ام از ( بىسعادتى ) * من چون كنم نمىكشد اين زهر ( عادتى )\r\nبا فلك ( دست و بغل مىروم ) اى خواجه ببين * كه ( تماشاست ) ( تلاش ) دو زبردست ( بهم )\r\nبهر محفل كه شمع قامت او جلوه‌گر گردد * چو ( فانوس خيال ) آن خانه‌اش برگرد سر گردد \r\nاز صائب تبريزى :\r\n در مجالس ( حرف سر گوشى زدن ) با يكديگر * در زمين سينه‌ها تخم نفاق افگندنست\r\nمن گرفتم كه ( قمار از همه عالم بردى ) * ( دست آخر ) همه را باخته مىبايد رفت\r\nتا زلف تو دم مىزند از نافه‌گشايى * بىشرمى مشكست ز ( مادر بخطايى )\r\nغم عالم فراوانست و من يك غنچه دل دارم * چسان در ( شيشهء ساعت ) كنم ريگ بيابان را\r\nهرسو مرواى ديده كه چون از حركت ماند * رو در حرم كعبه بود ( قبله‌نما ) را \r\n\r\n","description":"","footnote":"","page_name":" 555 ","page_number":573},
  {"content":"\r\n\r\n شعله‌هاى شوخ از صرصر شود بىباك‌تر * سيلى استاد ( بازيگوش ) مىسازد مرا\r\nخاموشِ بىكمال چو ( باروتِ بىصدا ) ست * باشد ز ( پوچ گو بمراتب ) كشنده‌تر\r\nدر خاك و خون كشيده مرا ترك‌زاده‌يى * مژگان به ( ناز بالش ) دل تكيه داده‌يى\r\nبهار عمر ملاقات دوستدارانست * چه ( حظ كند ) خضر از آب زندگى تنها\r\nطاعت كند سرشك ندامت گناه را * ( بارش ) سفيد مىكند ابر سياه را\r\nنه از روى بصيرت سايهء بال هما افتد * ( سيه مست ) است دولت تا كجا خيزد كجا افتد\r\nلبِ سؤال سزاوار ( بخيه ) بيشترست * عبث بخرقهء خود ( بخيه مىزند ) درويش\r\nبا دوستان حق چه كند خصم ( شعله‌خو ) * باغ و بهارهاست در آتش خليل را \r\nاز عنايت خان آشنا :\r\n حَظ از وصال نيست چو معشوق ( شعله‌خو ) ست * ماهى در آب گرم شناور نمىشود \r\nاز ميرزا عبد الرحيم خانخانان ( رحيم ) :\r\n از آن خوشم بسخنهاى آشناى رحيم * كه اندكى به ( ادا ) هاى عشق مانندست\r\nنيَم ( فضول ) كه جويم وصال همچو تويى * بس است همچو منى را خيال همچو تويى \r\nاز طالب آملى :\r\n مصاحبان ( تُنك ظرف ) چون نگين ( دولايى ) * شوند پرده درِ عيب هم بوقت جدايى \r\n\r\n","description":"","footnote":"","page_name":" 556 ","page_number":574},
  {"content":"\r\n\r\n گر من بجاى جوهر آيينه بود مى * بى ( رونما ) ترا به تو كى مىنمودى\r\nچنان ز حُسنِ تو اجزاى بزم رفته ز هوش * كه گر صراحى مىبشكند ( صدا نكند ) \r\nاز طغراى مشهدى :\r\n حروف و نقط جمله از بوى هم * ( سيه مست ) افتند بر روى هم \r\nاز ملّا منير لاهورى :\r\n خواهم كه كشم قامت او را در بر * ( اندازِ ) بلنديست ، خدا آرد راست\r\nاى عام بدور نگهت بيهوشى * با ابروى تو كرشمه را ( سرگوشى )\r\nاز سرمه سخنگو شده چشم سيهت * ( حرفى ) است كه سرمه آورد خاموشى \r\nاز ميرزا جلال اسير :\r\n اجل هم جان بمنّت مىگرفت از كشتهء نازت * گر از چشم تو مىآموخت ( كافر ماجرايى ) را\r\nنرگسستان شده بزم از نگهت * ( چقدر نام خدا خوش چشمى ! ) \r\nاز كليم كاشانى :\r\n خورشيد اگر نقابدارست * ( منقل ) مشعوقِ در كنارست\r\nمحراب جهانيان ( بُخارى ) است * تسبيح خلايق از شرارست \r\nاز سليم تهرانى :\r\n به ( عيش‌آباد ) هندُستان غم پيرى نمىباشد * كه مو نتواند از شرم كمرها شد سفيد اينجا\r\nنو بهارست چمن در پى سامان گلست * ابر بر روى هوا دود ( چراغان ) گلست \r\nاز ميرزا رضى دانش :\r\n رفتى و از اشك بلبل بر چمن طوفان گذشت * روز بر گل چون ( چراغان ) شب باران گذشت \r\n\r\n","description":"","footnote":"","page_name":" 557 ","page_number":575},
  {"content":"\r\n\r\n درين وادى كه من مىباشم آبادى نمىباشد * ( سياهى مىكند ) از دور گاهى چشم آهويى \r\nاز چندربهان برهمن :\r\n چه ( اختلاط ) بارباب عقل شيدا را * به ( طَور ) خود بگذاريد لحظه‌يى ما را \r\nازغنى كشميرى :\r\n تا تو رفتى كس دگر ننشست در پهلوى ما * رنگ با اين ( اختلاط ) آخر پريد از روى ما\r\nگشت چون رشتهء عمرم كوتاه * معنى ( سالگره ) فهميدم \r\nاز نصيرا :\r\n بهر راحت نزدم ( بخيه ) به زخم دل خويش * دوختم سينه كه بار دگرش چاك كنم\r\nبشعر شهرهء آفاق گشته‌ام ، اينست * يكى ز جمله ( غلطهاى در جهان مشهور )\r\nبهار مىرود امّا ز سبزهء خط تو * زمانه ( سَرخطِ تعليم ) صد چمن دارد \r\nاز محمّد سعيد اشرف :\r\n گر نگين نيست نگين دان طلا را ( عشق است ) * ( حُسنِ ليمويى ) آن ( آبله روهم بد نيست )\r\nچو نور چشم ضعيف از نظارهء ( عينك ) * شود ز ساغر مى ( خاطر پريشان جمع ) \r\nاز نوعى خبوشانى :\r\n ز بزمت كه شد صبح دل شام او * چراغيست خورگردِ ( گُلجام ) او \r\nاز تأثير تبريزى :\r\n روشن بود ز عالم بالا فضاى دل * ( گُلجام ) دارد از مه تابان سراى دل\r\nهزار شكر كه هنگام رفتن از در تو * چو ( استخاره نمودم ) با شك ( راه نداد ) \r\nاز قاسم خان جوينى :\r\n از پس صد سال آتش مىفروزد از چنار * تا نپندارى كه درس عشق ( پيرآمور ) نيست \r\n\r\n","description":"","footnote":"","page_name":" 558 ","page_number":576},
  {"content":"\r\n\r\nاز ميرزا حسن بيگ رفيع قزوينى :\r\n راه دور هند ( پابست ) وطن دارد مرا * چون حنا ( شب در ميان ) رفتن بهندستان خوشست\r\nنوبهارست و هوا سايهء عشرت دارد * ( مُفتِ ) رنديست كه مىدارد و فرصت دارد\r\nلرزيد دل و داد نشان ز آن خم ابرو * رسم است تپيدن نَفسِ ( قبله‌نما ) را \r\nاز ميرزا عبد القادر بيدل عظيم‌آبادى :\r\n ( قُماشِ ) فهم نداريم ور نه خوبان را * ( اتوىِ ) پيرهن ناز چين پيشانيست\r\nسرشك هرمژه ( اندازش ) آنسوى نظرست * ( شررعنانى ) اين طفل نىسوارم سوخت\r\nفرصت ( كفيل ) اينهمه شوخى نمىشود * خوابت گران و سايهء ديوار ( نازك ) است \r\n20 ) از ويژگيهاى شعر درين عهد استفاده شاعرانست از تشبيه و مجاز و استعاره به حد اكثر امكان . مقصود آنست كه درين نحوه‌هاى بيان كه البته لازمهء سخن شاعرانه است ، مبالغهء شديدى در كار بود و هرچه بپايان عهد صفوى نزديكتر شويم اين مبالغه دراز آهنگ‌تر و بنيرو ترمىگرديد چنان كه گويى سخن سادهء آزاد ازينگونه آرايشهاى معنوى در نزد سخن‌سنجان ارزشى نداشت و بىمزه و فاقد ملاحت به نظر مىآمد .\r\nبه همين دليل بود كه طالب آملى مىگفت :\r\n ز ساده‌گويىِ افسرده نادمم طالب * من و سخن به همان طرز استعارهء خويش\r\nسخن كه نيست در و استعاره نيست ملاحت * نمك ندارد شعرى كه استعاره ندارد \r\nهر نوع تشبيه يا استعارهء نامكرّر تازه مجاز بود خواه مفرد يا مركب ، محسوس يا معقول ، و خيالى يا وهمى . هرچه پيچيده‌تر و ديرياب‌تر و آلوده‌تر بتخيل و توهّم بود بهتر و دلپذيرتر و استادانه‌تر به نظر مىرسيد . تمام ديوانهاى شاعران عهد ازينگونه\r\n\r\n","description":"","footnote":"","page_name":" 559 ","page_number":577},
  {"content":"\r\n\r\nتشبيه‌ها و مجازها پر است ولى هرچه بپايان آن نزديكتر شويم دقّت شاعر در ايراد آنها و صعوبت فهم براى مستمع بيشتر مىگردد و نگاهى به آنچه ازين شاعران در بخش مربوط ازين جلد نقل خواهد شد براى درك اين معانى كافيست . اما مطلب مهم تركيبهاى تشبيهى و استعارى و به كار بردن استعارهء تمثيلى « 1 » فراوانست در شعر اين عهد كه اگرچه در ادب فارسى مسبوق بسابقهء طولانيست ، امّا در هيچ عهد و زمانى مبالغه درين راه باندازهء دوره‌يى كه محلّ مطالعهء ماست نبوده است . بعضى از شاعران مانند عرفى و طالب و اسير و كليم و صائب و شوكت و بيدل و ناظم درين مبالغه دست بالا را دارند و اگرچه تركيبهايى كه به كار مىبرند غالبا خيال‌انگيز و دلپذير است امّا دشوارى كار باعث بود كه در آنها گاه دچار لغزشهايى هم بشوند .\r\nبراى آنكه خواننده نمونه‌يى چند از تركيبهاى تشبيهى و استعارى شاعران عهد صفوى را ديده باشد بنقل چند بيت زيرين مبادرت مىگردد ( باقرار دادن آنگونه تركيبها ميان دو هلال ) :\r\n نواى نالهء نى مىرسد به ( غارت هوش ) * تو ( برق تازى ) اين ( نىسوار ) را درياب ! \r\n( سالك يزدى )\r\n چشمت هنوز از ( صف مژگان ) بقتل عام * سان در ( زمين آينه ) بيند سپاه را \r\n( صيدى )\r\n خواهم كه ( رخش بد عمل زهد ) پى كنم * تسبيح ( تازيانهء گلگونِ مى ) كنم \r\n( ناظم هروى )\r\n ز سير باغ و زندان برنيايد ( كام سودا ) يم * نه شاخ سنبلى بر سر نه زنجيريست درپايم \r\n( ناظم هروى )\r\n\r\n\r\n","description":"","footnote":"\r\n( 1 ) - مقصود مجاز مركب بالاستعاره است ، يعنى كلامى كه در غير معنى موضوع له با علاقهء مشابهت و قرينهء مانع از ارادهء معنى حقيقى استعمال شود . آيين سخن ، از نگارنده ، چاپ چهارم ، تهران 1338 ، ص 56 .\r\n","page_name":" 560 ","page_number":578},
  {"content":"\r\n\r\n كنى تا چند خواب اى ( مست غفلت ) ناله‌يى سر كن * سر ( ميناى دل ) بگشا ( دماغ ديده ) يى تر كن \r\n( ناظم هروى )\r\n چو ( زلف سنبل ) ابيات من پريشان بود * نداشت ( طُرّهء شيرازه ) روى ديوانم \r\n( صائب )\r\n ( لقمهء چرب خوشامد ) نكند رام مرا * دل من از سگ كوى تو وفادارتر است \r\n( آشنا )\r\n شب عيدست و مىبينم قدح در دست رنگينش * ( شبستانِ حَنا ) امشب ( چراغ روشنى ) دارد \r\n( مير رضى دانش )\r\n ( مسافران چمن ) نارسيده در كوچ‌اند * شكوفه مىرود و شاخ ( بار مىبندد ) \r\n( ظفر خان احسن )\r\n بسكه لبريزست گلشن از ( بهار جلوه ) ات * بال بلبل آشيان گرديد و از پرواز ماند \r\n( جوياى تبريزى )\r\n حرف جانبازى فرهاد ز بس شيرين بود * خواستم سر كنم از ( جوى قلم ) شير چكيد \r\n( محمد هاشم جرأت )\r\n دل ( دامن مجاورت ) چشم تر گرفت * با ( طفل اشك ) صحبت ديوانه درگرفت \r\n( كليم كاشانى )\r\n21 ) يكى از ويژگيهاى شعر در عهد صفوى اقتران با طبيعت و محيط زندگانى شاعرانست يعنى برگرفتن فكر و مضمون و نكته از آنچه در دور و بر آنان ، در دسترس و در چشم رس ايشان ، بود . البتّه اين نگرش بجهان مادّى و بعالم بيرون از وجود گوينده امر تازه‌يى در ادب فارسى نيست و هم از آغاز ميان گويندگان رائج و در\r\n\r\n","description":"","footnote":"","page_name":" 561 ","page_number":579},
  {"content":"\r\n\r\nبعضى از آنان خاصّه شاعران سدهء چهارم و سدهء پنجم از عنصرهاى بنيادى شعرشان بود ، منتهى نگرش آن شاعران بعالم خارج بيشتر با وصفِ آن همراه بوده است نه با ابراز احساسات و عواطفى كه ازين راه در آنان مىتوانست ايجاد شود .\r\nتوصيف‌هاى ماهرانهء استادان دو سدهء مذكور ، مثلا كسائى مروزى ، فردوسى طوسى و منوچهرى دامغانى چنان با قدرت و توانايى همراه بود كه بترسيم دورنماها در پرده‌هاى تصوير مىمانست ، اما شاعران عهدى كه مورد مطالعهء ماست درين تصويرگرى به همان شيوه سخن مىگويند كه شاعران دورهء رمانتيسم در ادب اروپايى ، يعنى عالم و همه چيز اطراف خود را با احساسى كه خود از آنها دارند مىنگرند و درك مىكنند نه چنان كه آنها هستند ، و يا بهتر بگوييم باحساسات و عواطفى كه از راه تماس با عالم خارج در آنان پديد مىآيد ، به يارى شعر خود جواب مىگويند و يا آنها را در بيان شاعرانهء خويش ترسيم مىنمايند . آنها را چنان مىبينند كه مىخواهند ، نه چنان كه هستند . موى كه بر روى شاهد رويد سرمشق براى رويش سبزهء چمنزارست :\r\n بهار مىرود اما ز سبزهء خط تو * زمانه سرخط تعليم صد چمن دارد \r\n( نصيرا )\r\nشعلهء شمع چشم او و فتيله مژگانش است ، ليكن در اينجا چشم يك قدم جلوتر از مژگان مىرود ، چنان كه چشم شاعر در تماشاى معشوق او :\r\n در تماشايت برنگ شمع هر جا مىرويم * ديدهء ما يك قدم پيش است از مژگان ما ( بيدل ) \r\nدل خانه‌ييست كه سينه سقف آنست و غم خاكى كه از آن سقف بر خانهء دل ريزد ، چون آوارى كه از سقف خانهء تهيدستان بر سرشان فرود آيد :\r\n غمى هر دم بدل از سينهء صد چاك مىريزد * ز سقف خانهء درويش دايم خاك مىريزد ( صائب ) \r\nحباب هوا مىخورد و فربه مىشود چنان كه فقير قناعت مىورزد و توانگرى دارد :\r\n چنان قناعت فقراست سازگار مرا * كه چون حباب شوم فربه از هوا خوردن ( سليم ) \r\nگداختن شيشه بمنزلهء موميايى آنست تا زخم شكستگى را علاج كند :\r\n\r\n","description":"","footnote":"","page_name":" 562 ","page_number":580},
  {"content":"\r\n\r\n چاره‌يى نبود شكست توبه را جز انفعال * از گدا ز خويش باشد موميايى شيشه را ( وحيد ) \r\nبايد نرم زبانى را از قلم موى نقاشان آموخت كه نرم‌نرم كار خود را چنان كه مىخواهد بپايان مىبرد :\r\n از زبان كلك نقّاشان شنيدم بارها * بىزبان نرم كى صورت پذيرد كارها \r\n( واعظ )\r\nحرف وطن دل را در سينه برقص مىآورد ، مثل صداى آب كه ساز ماهيانست :\r\n دل درون سينه‌ام مىرقصد از حرف وطن * هيچ سازى ماهيان را چون صداى آب نيست \r\nخفتگان نقش قالى از صداى دلپذير پاى لطيف معشوق از خواب دائم بيدار مىشوند و گلهاى تصوير نهالى ( نهلى ، دوشك ) از تن او بوى خوش مىپذيرند :\r\n بتن بويا كند گلهاى تصوير نهالى را * به پا بيدار سازد خفتگان نقش قالى را \r\n( طالب )\r\nهمين نگرش بدوروبر خود دريافتن و ساختن مضمونهاست كه شاعران زمان را بمطالعه در احوال طبيعت مىكشاند نه براى آنكه آنها را بشناسند و چنان كه هستند بنمايانند ، بلكه آنها را مطابق احساس و درك شاعرانهء خود توصيف كنند ، يا تحوّل و تصريف آنها را در عالم تخيّل خود صورت اعمال اشخاص خيالى دهند ، و يا بسادگى آنها را منشاء استخراج مضمونهايى ملائم با گفتار خود نمايند . - گل در كتم عدم از شور عشق گريبان مىدرد و همچنان گريبان چاك در گلشن بعالم وجود مىآيد :\r\n در عدم هم ز عشق شورى هست * گل گريبان دريده مىآيد \r\n( سرخوش )\r\nرگهاى انگور كه دانه‌هاى آن را بهم پيوند مىدهد حكم شيرازه‌يى براى جمعيت دلها در باغ وجود دارد ، قلم پابرهنه راه مىرود ؛ نفس آدمى در همصحبتى زمستان افسرده دود مىشود ( يعنى نابود مىگردد ، مثل دود به هوا مىرود ) ، ابروى خميدهء معشوق مثل هلال جامهء كتان حيات را مىسوزاند ( از ميان مىبرد ) ، سرو آزاد [ از تعلّق 
  ] مىآيد و آزاد مىرود ؛ نهال سايهء خود را پريشان مىدارد ، بهار بر غنچه‌يى\r\n\r\n","description":"","footnote":"","page_name":" 563 ","page_number":581},
  {"content":"\r\n\r\nكه تنها در بوستان مىشكفد نظر عطوفت دارد ؛ ماه نو از خودنمايى جوياى نظر خلق است ؛ بلبل از خار مىنالد اما خار چون در گلزار مىرويد گل است ؛ چنار از اندوه درون و داغ دل خود آتش مىگيرد ؛ آب تا گرمست با آتش مىجوشد ( الفت دارد ) ولى در نهاد دشمن اوست ؛ مينا در بزم بانتظار جام گردن كشيده است تا حاجتش را برآورد ؛ سرو آزاد كسى را بهمراهى نمىپذيرد ؛ بيد مجنون در شيوهء افتادگى تمام عيار است ؛ بيد تهىدست از خجلت احباب « عرق » مىكند ؛ آتش آرزومند جامهء خاكستريست و باصطلاح براى آن مىميرد ؛ كروى بودن زمين موجب آنست كه هركسى در مقام بلند قرار داشته باشد ؛ [ مضمونهاى ياد شده را به ترتيب درين بيتها بيابيد 
  ] :\r\n از خوشهء انگور عيان شد كه درين باغ * شيرازهء جمعيت دلها رگ تاكست \r\n( سرخوش )\r\n دائم برهنه پا چو قلم راه مىرود * باشد اگرچه كفش طلا تيره بخت را \r\n( محمد طاهر وحيد )\r\n حيات از صحبت افسردگان نابود مىگردد * كه چون فصل زمستان شد نفسها دود مىگردد \r\n( محمد سعيد اشرف )\r\n مهت چو بدر شود با دلم چه خواهد كرد * هلال يكشبهء ابروت كتانم سوخت \r\n( محمد على دانا )\r\n قسمت مازين چمن بار تعلّق بود و بس * سرو را نازم كه آزاد آمد و آزاد رفت \r\n( فياض )\r\n غم ز بىمهرى او نيست كه يكچند نهال * سايهء مرحمت خويش پريشان دارد \r\n( مير صيدى )\r\n چو غنچه‌يى كه بگلشن شكفته باشد فرد * ز گلرخان به تو دارد نظر بهار امروز \r\n( مير صيدى )\r\n نيست جوياى نظر چون مه نو ماه تمام * خودنمايى نكند هركه كمالى دارد \r\n( صائب )\r\n\r\n","description":"","footnote":"","page_name":" 564 ","page_number":582},
  {"content":"\r\n\r\n نقص عشق است كه از خار بنالد بلبل * نسبت هرچه بگلزار رسد گل باشد \r\n( مير صيدى )\r\n بسوز عاريتى تن نمىدهد جوهر * ز آتش جگر خود چنار مىسوزد \r\n( صائب )\r\n دل منه بر الفت دشمن كه تا گرمست آب * گرچه مىجوشد بر آتش ليك با او دشمنست \r\n( رفيع )\r\n چشم ارباب كرم در جستجوى سائلست * ز انتظار جام باشد گردن مينا بلند \r\n( صائب )\r\n آزاده بهمراهى كس بند نگردد * خاصيت سرو است كه پيوند نگردد \r\n( واعظ )\r\n يادگير از بيد مجنون شيوهء افتادگى * گر گذارند ارّه بر فرق تو سر بالا مكن \r\n( واعظ )\r\n نيست جز خجلت از احباب تهىدستان را * بيد را جز عرق بيد نباشد ثمرى \r\n( واعظ )\r\n ظاهرآرايى نباشد شيوهء روشندلان * ميرد آتش از براى جامهء خاكسترى \r\n( واعظ )\r\n از بس كُرَوى فتاده ايجاد زمين * هركس بمقام خود بلندى دارد \r\n( شوكت )\r\n22 ) مضمونهايى كه شاعران بدين خون دل از هرجا دست و پا مىكردند گاه محل استفاده و يا بهتر بگوييم دستخوش مضمون ربايى ديگران مىگرديد ؛ مثلا از ميان شاعران معروف سليم تهرانى ( م 1057 ه ) دربرداشتن معناهاى ديگران معروف بود ، شاعرى دربارهء او گفت :\r\n دخلى كه نكردى بكلام اللّه است * بيتى كه نبرده‌اى تو بيت اللّه است \r\nدرحالىكه سليم خود از اينكه مضمونهايش را شاعران ديگر برمىداشته‌اند ، رنجيده خاطر بود و آن را « غارت » مىناميد :\r\n\r\n","description":"","footnote":"","page_name":" 565 ","page_number":583},
  {"content":"\r\n\r\n ديوان خود بدست حريفان مده سليم * غافل مشو كه غارت باغ تو مىكنند \r\nو حتى چنين مىپنداشت كه ديوان هيچيك از معاصرانش از سخنان وى خالى نيست :\r\n ديوان كيست از سخنانم تهى سليم * تنها نه بر من اين ستم از دست صائبست \r\nو بنابرين پاى ميرزا صائبا ( م 1080 ه ) را هم بميان كشيد .\r\nمير غلامعلى آزاد بلگرامى ( م 1200 ه ) كه از سخن شناسان معروف عهد بود ، در اين مورد بحمايت از صائب برخاسته و شرحى مستوفى درين باب آورده است .\r\nوى معتقد است هر معنايى كه گويند صائب از سليم برداشته از مقولهء توارد است « 1 » ولى معلوم نيست كه درين حكومت تا كجا جانب انصاف را گرفته باشد . براى آنكه چند مورد ازين « توارد » ها را بشناسيم بنقل بعضى درينجا مبادرت مىشود ؛ سليم گفته است :\r\n صدا چگونه برآيد كه اين سيه چشمان * به سنگ سرمه شكستند شيشهء ما را \r\nو صائب سروده است :\r\n نماند ناله دل درد پيشهء ما را * به سنگ سرمه شكستند شيشهء ما را \r\nسليم :\r\n زينت ارباب معنى جوهر ذاتى بس است * لاله در كوه بدخشان گر نباشد گو مباش \r\nصائب :\r\n شمع بر خاك شهيدان گر نباشد گو مباش * لاله در كوه بدخشان گر نباشد گو مباش \r\nسليم :\r\n چشم توام ز هوش تهى دست مىكند * يك سرمه‌دان شراب مرا مست مىكند \r\nصائب :\r\n از چشم نيم مست تو با يكجهان شراب * ما صلح كرده‌ايم بيك سرمه‌دان شراب \r\nسليم :\r\n ز آشفتگى طرّهء مقصود خبر داد * هر فال كه از شانهء شمشاد گرفتيم \r\n\r\n\r\n","description":"","footnote":"\r\n( 1 ) - سروآزاد ، لاهور 1913 ، ص 68 ببعد .\r\n","page_name":" 566 ","page_number":584},
  {"content":"\r\n\r\nصائب :\r\n خواهد فتاد دامن زلفش بدست من * اين فال را ز شانهء شمشاد ديده‌ايم \r\nبرداشتن مضمون از ديوان اين و آن ، يا توارد و يا بهرنام ديگر ، منحصر بميان سليم و صائب و نيز موقوف به همين چند مورد معدود نبود ، امرى بود تقريبا رائج كه مىتوان آن را گاه از مقولهء توارد دانست و گاه آزمايش ذوق در بهتر ساختن همان مضمون و بسا از اوقات انتحال . مثلا تكرار مضمون بيت زيرين از سليم تهرانى بوسيلهء صائب بسيار متفاوتست با آنچه در بيت غنى كشميرى مىبينيم و خواننده بتشخيص خود مىتواند كار اين دو گويندهء اخير را بهر نوعى ازين سه حالت كه خواست تعبير كند :\r\n سليم : مشّاطه را جمال تو ديوانه مىكند * كآيينه را خيالِ پريخانه مىكند\r\nصائب : دل را نگاه گرم تو ديوانه مىكند * آيينه را رخ تو پريخانه مىكند \r\nغنى :\r\n هركس كه ديد روى تو ديوانه مىشود * آيينه از رخ تو پريخانه مىشود \r\nو باز غنى كشميرى مضمون سليم را يعنى « به سنگ سرمه شكستند شيشهء ما را » ، بدينگونه « بست » :\r\n ز بيم آنكه مبادا صدا بلند شود * ز سنگ سرمه شكستيم آبگينهء خويش \r\nو شگفتست كه همين غنى مدعى بود كه مضمون از كسى برنمىدارد و مىگفت :\r\n برنداريم ز اشعار كسى مضمون را * طبع نازك سخن كس نتواند برداشت \r\nكليم كاشانى ( م 1061 ه ) هم با همه توانايى كه در خلق مضمونهاى متنوع داشت ، مضمونهايى را از ديگران برمىداشت ولى آن را از مقولهء توارد معرّفى مىكرد و مىگفت :\r\n منم كليم بطُورِ بلندى همّت * كه استفادهء معنى جز از خدا نكنم\r\nبخوان فيض الهى چو دسترس دارم * نظر بكاسهء دريوزهء گدا نكنم\r\nولى علاج توارُد نمىتوانم كرد * مگر زبان بسخن گفتن آشنا نكنم \r\nنمىدانم از سليم تهرانى و كليم كاشانى كه معاصر هم و هردو مقيم هند بودند ، كداميك\r\n\r\n","description":"","footnote":"","page_name":" 567 ","page_number":585},
  {"content":"\r\n\r\nاين مضمونها را از ديگرى برداشت :\r\nسليم :\r\n شوق رويش همه‌كس را بغريبى دارد * سبب اينست جلاىِ وطنِ آينه را \r\nكليم :\r\n چند در خانه‌اش آتش فتد از پرتو تو * زين ستم آينه در فكر جلاى وطنست \r\nسليم :\r\n چون كشم بار گران غم دورى كز ضعف * نگه خود نتوانم ز رخت بردارم \r\nكليم :\r\n ز ناتوانى خود اين‌قدر خبر دارم * كه از رخت نتوانم كه ديده بردارم \r\nبهر تقدير ، همچنانكه گفتم « برداشتن مضمون » و « انتحال » يا اگر مؤدبانه سخن گوييم ، « توارُد » در ميان شاعران عهد صفوى رواجى شگفت‌انگيز داشت و منحصر بيك يا چند تن نبود كه در اينجا از كارشان نمونه داده شود . در تتبّعى كه مير غلامعلى آزاد بلگرامى درين‌باره كرده پاى عدهء كثيرى از شاعران معروف زمان مانند مير صيدى ، ملا غربتى ، واعظ ، حُزنى ، فطرت ، ناصر على ، خالص ، ناظم ، وحيد ، فيّاض ، دانش ، قاسم ديوانه ، بيدل و انسان را بميان كشيده است « 1 » ولى اگر استقصايى در اين مورد بشود دست بسيارى ديگر را هم مىتوان به اين ماجرا بند كرد ، و اين بسيار طبيعى است : در عهدى كه از شاعر فقط مضمون و نكتهء باريك مىخواستند ، ناگزير پس از خرج همهء ذخيره‌هاى مغز روزى كارش بدريوزگى مىكشيد چنان كه كشيد و ديديم . ازين گذشته هركه لذّت دارايى چشيد از داشتن سيرى نداشت !\r\n23 ) از دشواريهاى بزرگ در بيان اين مضمونهاى گوناگون مبالغه در ايجاز بود كه عادة كار سخن را به « ايجاز مخّل » مىكشانيد . توضيح اين سخن آنكه معنى شعر هرچه دقيق‌تر و خيال‌انگيزتر باشد براى صراحت بلفظ روشنتر كه متناسب با آن باشد حاجت دارد اما شاعران عهد صفوى عادت داشتند كه آن معنيهاى\r\n\r\n\r\n","description":"","footnote":"\r\n( 1 ) - سروآزاد ، ص 70 - 72 .\r\n","page_name":" 568 ","page_number":586},
  {"content":"\r\n\r\nدقيق خود را در بيت و يا حتّى در مصراعى بگنجانند و معنايى دورگرد « 1 » را با لفظى اندك آشنايى دهند . چنين وضعى البتّه از ابتداى عهد صفوى كه هنوز شاعران دنبالهء مكتب هرات و شيوهء شاعران پايان سدهء نهم و آغاز سدهء دهم را بكلّى رها نكرده بودند ، وجود نداشت و از آن روزگار كه شعر « مجموعهء خيال » « 2 » و معركهء « جادوخيالان » « 3 » شد ناگزير بهيأت ظرفى درآمد كه مظروف از آن بزرگتر بود ، زيرا غزل كه جولانگاه چنين و همهاى باريكست بار لفظ را تا حدّ معينى مىتوانست كشيد و براى هر مضمون بيشتر از يك بيت را نمىتوانست در دسترس گوينده بگذارد « 4 » .\r\nپيداست كه اگر شاعرانى نيرومند مثل طالب و كليم و صائب بحريم چنين خيالها راه مىيافتند تدبير گنجاندن آنها را در لفظ هم مىكردند و كمتر بتنگنا مىافتادند و بدين سبب در شعر اين گونه استادان بيشتر بكلام موجز فصيح باز مىخوريم ، ولى بعضى ديگر از شاعران سدهء يازدهم و دوازدهم را مىشناسيم كه در « خيالبافى » « 5 » - هاى خود درمانده و بكمبود لفظ دچار شده و در نتيجه سخن مبهم گفته‌اند .\r\nاگر ايجاز را در شعر دستهء اول بنگريم از مقولهء « ايجاز حذف » است يعنى كمى لفظ ليكن روشن بودن معنى به علت روشنى قرينه ، ولى اگر بسخن دستهء دوم نگاه كنيم غالبا « ايجاز مخلّ » دارند زيرا آن نقصان لفظ مانع صراحت معنى گرديده است و قرينهء روشنى براى درك آن در دست نيست ؛ و ازين ايجازهاى مخلّ در كلام دستهء اخير از شاعران بسيارست .\r\n\r\n\r\n","description":"","footnote":"\r\n( 1 ) -\r\n من آن « معنى دورگرد » م جهان را * كه با هيچ لفظ آشنايى ندارم ( صائب ) \r\n( 2 ) -\r\n « مجموعهء خيال » من آمد به روى كار * منسوخ گشت نسخهء ديوان انورى \r\n( طالب آملى )\r\n( 3 ) -\r\n طالب جادو خيالم كز مقالات فصيح * رشك خاقانيست بر من چون بر او رشك اثير \r\n( 4 ) - كمتر معنايى مثل نكتهء زيرين از شاعران اين عهد داريم كه دو بيت را پر كرده باشد :\r\n بدنامى حيات دو روزى نبود بيش * آن هم كليم با تو بگويم چسان گذشت\r\nيك روز صرف بستن دل شد به اين و آن * روز دگر بكندن دل زين و آن گذشت \r\n( 5 ) -\r\n خيالبافى از آن شيوه ساختم طالب * كه اختراع سخنهاى خوش قماش كنم \r\n","page_name":" 569 ","page_number":587},
  {"content":"\r\n\r\nشاعرانى چون صائب كه بتمثيل متوسّل مىشده‌اند بسيارى از معناهاى بلند را در پناه صراحت تمثيل يا به يارى ارسال مثل مفهوم مىساخته‌اند و شاعرانى هم كه پيش ازو و يا در زمان او يا بعد از آن شاعر چنين شيوه‌يى داشتند تا حدّى از اشكال كار خود مىكاستند .\r\nدر بسيارى از بيتهايى كه پيش ازين بمناسبتهاى مختلف آورده‌ام ، به اين هردو نوع ايجاز و نيز بتمثيلها و ارسال مثلهاى روشنگر معنى و خيال مىتوان باز خورد .\r\nپس در اينجا به ذكر چند مثال براى نمودن نوع اخير از ايجاز ( ايجاز مخّل ) بسنده مىكنم :\r\n اسير : شد بيستون چو حوصلهء سختى خمار * فرهاد برق تيشهء مى دير مىرسد\r\nسير گلشن كن اگر تشنهء ديدار خودى * آب از چشمهء آيينه رود در جوها\r\nآشفتگى ز سايهء من موج مىزند * كس روشناس پرتو خورشيد راز نيست \r\nشوكت :\r\n بىتو امشب از هجوم تو به عيشم تنگ بود * پنبهء مينا ز مهتاب شب آدينه داشت\r\nشوكت ز لاغرى نشوى صيد هيچكس * مژگان چشم حلقهء فتراك خويش باش \r\nبيدل :\r\n در واديى كه شرم نقابت گشوده است * بر چشم نقش پا مژه پوشد گياه او\r\nبه اين طاقت نمىدانم چه خواهد بود انجامم * نگين بىنقش مىگردد اگر كس مىبرد نامم \r\n24 ) همين توجّه مبالغه‌آميز به « خيالات رنگين » كه گاه عرصهء لفظ را بر گوينده تنگ مىكرد ، بعلّت دورگردى معنى و دشوارى در فهم مطبوع سخن - سنجان سدهء يازدهم و بيشترى از سدهء دوازدهم بود . بنابراين ايراد ما بر معنيهاى ديرياب از نظرى كه امروز نسبت بسخنورى داريم برمىخيزد نه از ديد اهل تميز در آن روزگار . ما امروز سخن ساده و خالى از ابهام و دور از مقدّمه‌چينىهاى نادر بايسته را مىپسنديم و در آن روزگار خلاف اين مىخواستند . پس شاعر نيز با اهل روزگار همساز مىشد . عنايت خان آشنا كه اسمش را در ذيل نام پدرش ظفر خان احسن صوبه‌دار كشمير خواهيد ديد ، با چنين ديريابى و دورگردى معنى مخالف\r\n\r\n","description":"","footnote":"","page_name":" 570 ","page_number":588},
  {"content":"\r\n\r\nبود و مىگفت « شعرى كه از يك مرتبه شنيدن بفهم من نيايد بىمعنيست » « 1 » امّا اين سخن او كه ما امروز بهتر بمعنى آن پىمىبريم در نزد اهل زمان پسنديده نيامد و ملّا طاهر غنى كشميرى شاعر مشهور وقتى « اين دعوى را شنيد گفت تا حال اعتمادى بشعر فهمى عنايت خان داشتم ، امروز آن اعتماد برخاست » « 2 » و عجيب است كه نوشته‌اند از آن پس ديگر غنى با آشنا همصحبت نگرديد ! همين غنى كشميرى كه اشعارش « بيشتر به طرز ابهامست » « 3 » و « در تمثيل‌گويى بىنظير » « 4 » شناخته مىشد ، از اين گونه سخنان ديرياب شگفت‌انگيز و معنيهاى پرغرابت و بيتهاى بسيار دقيق و « نازك » دارد كه بواقع مانند سبزه‌رويان كشمير دلنشين و دلپذيرند . مثل :\r\n تا رنگهم رشتهء گوهر شده از اشك * اين ديده تمنّاى بناگوش كه دارد \r\n چو ميل سرمه برآمد ز چشم جانان گفت * كه سير ميكده شويد غبار خاطرها \r\n كند در هر قدم خلخال فرياد * كه حسن گلرخان پا در ركابست \r\n دهد چون قدسيان را چشم او صهباى مدهوشى * سبوى عرش از دوش ملايك بر زمين افتد \r\n با دامن تر شدم بمحشر * گفتند در آفتاب بنشين \r\n حسن سبزى به خط سبز مرا كرد اسير * دام همرنگ زمين بود ، گرفتار شدم \r\nمعروفست كه صائب دربارهء بيت اخير غنى مىگفت : « كاش آنچه درين عمر گفته‌ام به اين كشميرى مىدادند و اين بيت را به من ! » « 5 » .\r\n25 ) يكى از سرچشمه‌هاى مضمون‌آفرينى در نزد شاعران دورهء دوم شعر فارسى در عهد صفوى استفاده از كلمه يا بقول مشهور بازى با كلمه بصورتهاى گوناگون بود كه اگر شاعر مىتوانست خوب ازين هنر بهره برگيرد قادر بآفرينش نكته‌هاى جالب مىگرديد . در اين راه شاعر از صنعتهاى جناس و ايهام و نظاير آنها بهر نحو كه ممكن بود هم استفاده مىكرد . در بيت زيرين گوينده ساعد معشوق را\r\n\r\n\r\n","description":"","footnote":"\r\n( 1 ) - بهارستان سخن ، س 521 .\r\n( 2 ) - ايضا همان كتاب و همان صفحه .\r\n( 3 ) - بهارستان سخن ، ص 519 .\r\n( 4 ) - نتايج الافكار ، ص 512 .\r\n( 5 ) - بهارستان سخن ، ص 521 .\r\n","page_name":" 571 ","page_number":589},
  {"content":"\r\n\r\nبنقرهء خامى تشبيه مىكند كه بدست غير داده باشند و سپس از همين تعبير تركيب خام دستى را بيرون مىكشد :\r\n بدست غير دادى ساعد چون نقرهء خامت * بقربان سرت گردم مكن اين خام دستيها \r\n( مخلص )\r\nيا « بيت » ( - يك فرد شعر ) مىگويد و سپس از همان معنى « خانه » را اراده مىكند و از آن تمثيلى دست‌وپا مىنمايد :\r\n چون گرفتى بيت شاعر در عطا سستى مكن * تا كسى مضطر نباشد كى فروشد خانه را \r\n( مخلص )\r\nغنى كشميرى در بيت زيرين ، نخست گله‌مند است كه هنگام نزع كسى بر سرش نبود ، و آنگاه از مصدر « بسرآمدن » ( بپايان رسيدن ) كه براى عمر به كار برده استفادهء معنوى ديگر يعنى بسروقت كسى رفتن ، بعيادت بيمار رفتن ، مىكند ، و در برابر اين محبّت كه از عمر ديده ازو شرمنده است :\r\n كس وقت نزع بر سرم از بىكسى نبود * شرمنده‌ام ز عمر كه آمد بسر مرا \r\nو از همين قبيل است بيتهاى زيرين :\r\nاز غنى :\r\n نه دار آخرت نه دارِ دنيا در نظر دارم * ز عشقت كار چون منصور با دارِ دگر دارم\r\nمرا چون آستين صد چين ز غيرت بر جبين افتد * اگر آن ساعد سيمين بدست آستين افتد\r\nنمىكند به من ناتوان نگه آن شوخ * ز بيم آنكه نگويند ناتوان بين است \r\nاز شوكت :\r\n سخن را قطع كن تا قطع راه دل توانى كرد * كه من از قُرصِ مهر خامُشى زاد سفر دارم \r\n\r\n","description":"","footnote":"","page_name":" 572 ","page_number":590},
  {"content":"\r\n\r\n از طُغرا : كلاه فقر ز ترك گل و گياه مكن * به غير ترك هوا صرف اين كلاه مكن \r\nنوع ديگر از بهره برداشتن از واژه‌ها آنست كه شاعر يك كلمه را شايستهء آن مىيابد كه با آن مضمون تازه‌يى بيافريند و در يك قطعه يا يك غزل شروع ببازى - كردن با همان كلمه و ساختن چند مضمون مينمايد كه محتوى همان واژه باشد . ظاهر امر در اين گونه قطعه‌هاى شعر آنست كه شاعر يك كلمه را فى المثل در يك غزل چند بار تكرار كرده و ازين راه مرتكب خطائى شده است اما حقيقت آنست كه او پاى بند چنين قيدى نيست و كار خود را تنها از راه تفنّن انجام مىدهد . آفرين لاهورى ( م 1154 ه ) در غزلى بمطلع :\r\n در آتش بس‌كه دل را مىگدازد ياد ايامى * چو شمعم نيست غير از سوختن در نامه پيغامى \r\nكه در ذيل ترجمهء حالش خواهيد ديد ، در بيتهاى 3 و 4 و 5 با كلمهء « طوفان » چنين كرده - است ، يك جا از « طوفان كردن بىتابى » و سپس از طوفان خيال و بعد از آن از جلوهء طوفان‌ساى محبّت سخن گفته است .\r\n26 ) و امّا تكرار قافيه كه در ديوانهاى سدهء يازدهم و سدهء دوازدهم نمونهاى بسيارى از آن مىبينيم ، مخصوصا در غزل معمول بود و بعضى از شاعران مثل طالب آملى و صائب تبريزى و عالى نيشابورى و بيدل عظيم‌آبادى در اين راه مبالغه كرده‌اند .\r\nشايد خوانندهء اين گونه غزلها در بادى امر تصوّر ناتوانى براى گوينده كند ، ليكن وقتى مىبينيم شاعران تواناى استادى بتكرار چنين كرده‌اند بايد علّت را بجوييم .\r\nتصور مىرود علّت اساسى آنست كه بيشتر شاعران در مضمون بنديهاى خود از معنى قافيه‌ها بهره برمىگرفتند چنان كه مثلا « شايان » باهم قافيه‌هاى خود « گريان » و « درمان » اگر قرار شود در غزلى بيايند هريك معنى و مضمونى خاص برمىانگيزند .\r\nگاه چنين اتفاق مىافتاد كه شاعر براى يك يا دو تا ازين واژه‌ها كه براى قافيه بر - مىگزيد چند مضمون را بخاطر مىآورد و بجاى يك بيت دو يا سه بيت با همان قافيه يا قافيه‌ها در همان يك غزل مىسرود و در يادداشتهاى خود حفظ مىكرد تا بعد كداميك را بپسندد و نگاه دارد ، يا خواننده كداميك را ترجيح دهد و حفظ كند\r\n\r\n","description":"","footnote":"","page_name":" 573 ","page_number":591},
  {"content":"\r\n\r\nو ازين راه قضيهء تكرار قافيه بپيش مىآمد . مثلا در يك غزل طالب آملى ( شمارهء 201 از ديوان او چاپ تهران بتصحيح طاهرى شهاب ) لب سه بار و مشرب دوبار غير از مصراع اول از مطلع ، بنحو ذيل تكرار شده است :\r\n ميم باز بيگانهء مشربست * تبسّم غريب ديار لبست\r\nعروس غمست اينكه بر خاطرم * زبان در دهانست و لب بر لبست\r\nمى عيش در ساغر ما غريب * چو مو بر كف و استخوان بر لبست\r\nهمه ديو خيزد ز مذهب‌سراى * پرى در عزبخانهء مشربست\r\nنه بر علم نازم چو طالب نه شعر * بهين شيوه‌ام وسعت مشربست \r\nنظير همين كار هم با مصراع دوم يك بيت در غزل مىشد مشروط بر آنكه شاعر مضمون دلخواهى براى گنجاندن در آن مصراع يافته باشد . در اين صورت چند بار براى آن مصراع اوّلى ترتيب مىداد تا كداميك متناسب‌تر افتد . مثلا عالى نيشابورى براى مصراع « چو صحرا جامهء عريانى من دامنى دارد » كه مضمون دلخواهى در نظرش داشت ، سه مصراع اول ساخت و در نتيجه در يكى از غزلهايش اين سه بيت را مىيابيم :\r\n ز جيب تازه چون گل قامتم پيراهنى دارد * چو صحرا جامهء عريانى من دامنى دارد\r\nنيم دلتنگ اگر چون غنچه‌ام شد چاك پيراهن * چو صحرا جامهء عريانى من دامنى دارد\r\nدرين گلشن چو گل خودرو بود چاك گريبانم * چو صحرا جامهء عريانى من دامنى دارد \r\nگاه هم براى يك غزل چند مطلع ساخته مىشد و اين در صورتى بود كه شاعر بمطلعى كه سروده بود قانع نبوده و يك يا دو تاى ديگر بر آن افزوده است تا خود و خواننده كداميك را بپذيرند مانند اين غزل از ملك قمى :\r\n برآمد از سر كو ماه من شراب زده * لبش بخنده نمك بر دل كباب‌زده\r\nشراب خورده و ناشسته روى و خواب زده * هزار طعنهء خوبى بر آفتاب زده \r\n\r\n","description":"","footnote":"","page_name":" 574 ","page_number":592},
  {"content":"\r\n\r\nو دهها قصيده و غزل از شاعران ديگر .\r\n\r\nموضوعات شعر و انواع آن\r\nدرين جستار نظر من بتقسيم موضوعى و منطقى شعر است نه بتقسيمى كه معمولا ادب‌شناسان ما در گذشته مىكردند و در آن بقالب و هيأت ظاهرى شعر نظر داشتند نه بمعنى و مقصودى كه در آن نهفته بود . بديهيست كه گاه در ضمن گفت‌وگو دربارهء بعضى از موضوعها كه در پيش داريم از مثنوى و قصيده و غزل و جز آنها نيز صحبتى در ميان خواهد آمد اما نه دربارهء قالب ظاهرى آنها [ كه بر همان روال قديم باقىمانده و تغييرى نكرده بود 
  ] ، بلكه در باب موضوعى كه با هريك از آنها همراهست ، چه هيچ مانعى ندارد كه مثلا يك مديحه را شاعر در قالب مثنوى يا قصيده يا غزل يا رباعى و يا قطعه بسرايد ، و چنين نيز بود ، و همچنين بود در موضوعات غنائى ، دينى ، عرفانى و جز آنها .\r\n\r\nحماسه‌هاى تاريخى\r\nنظم داستانهاى قهرمانى ملّى در عهد صفوى مطلقا مطرح نبود امّا سرودن منظومهايى ببحر متقارب مثمّن مقصور يا محذوف در بيان حال بزرگان دين و دولت در ايران و روم و هند رواج داشت و گويندگان آنها عادة بشاهنامهء استاد طوس و مقلّدان او نظر داشتند .\r\nپيش ازين « 1 » وعده داده‌ام كه دربارهء كوششهاى شاعرى از اوايل اين عهد در سرودن منظومهاى تاريخى سخن گويم . وى قاسمى گنابادى ( م 982 ه ) معاصر شاه اسمعيل و پسر و جانشينش شاه تهماسب اول ( م 984 ه ) است كه درين جلد شرح حالش را خواهيد ديد و تنها وجه ارتباطش با عهد تيمورى ساختن منظومه‌يى بود دربارهء پادشاهى شاهرخ بن تيمور ، كه نظم آن بسال 950 يعنى مدتها بعد از برچيده شدن بساط تيموريان در ايران بپايان رسيد . دو منظومهء معروف ديگر او بر اين منوال يكى شاهنامهء ماضى در شرح سلطنت شاه اسمعيل و ديگرى شاهنامهء نوّاب عالى در تاريخ پادشاهى شاه تهماسب است هريك در چهار هزار و پانصد بيت كه در\r\n\r\n\r\n","description":"","footnote":"\r\n( 1 ) - همين كتاب ، ج 4 ، ص 191 .\r\n","page_name":" 575 ","page_number":593},
  {"content":"\r\n\r\nدر جاى خود بدانها اشاره خواهم نمود .\r\nپيشتر و پستر ازو حماسه‌هاى تاريخى بسيارى در ايران و روم و هند فراهم آمد كه قسمتى از آنها موجودست و نام بعضى ديگر بتفاريق در كتابهاى ادب و تذكره‌ها و تراجم ذكر شده و از جملهء آنها كه نسخه‌هاى مخطوط يا مطبوعى از هريك داريم اينها قابل ذكرند :\r\nنسبنامهء شهريارى در هجده هزار بيت در شرح پادشاهى سلسلهء قطب شاهيان گلكنده ( 918 - 1098 ه ) كه از آن ميان دوران پادشاهى محمد قلى قطب شاه ( 988 - 1020 ه ) بتفصيل بازنموده شده و ناظم آن حسينعلى شاه فرسى منظومهء خود را بسال 1016 بپايان برده و كار او را خوشدل منشى حيدر قلى خان تكميل نموده است و از آن نسخه‌يى در كتابخانهء اود نشان داده شده است « 1 » و گويا تواريخ قطب شاهى كه نسخه‌يى از آن در اينديا آفيس است تلخيصى از همين منظومه باشد « 2 » .\r\nهمايون‌نامه منظومه‌ييست ناتمام در شرح پادشاهى همايون ( 937 - 963 ) كه نظم آن در عهد سلطنت جلال الدين اكبر پادشاه ( 963 - 1014 ) انجام يافت « 3 » .\r\nغزاى سليمانى دربارهء پيروزيهاى سلطان سليمان اول ( 926 - 974 ) پسر سلطان سليم اولست كه بتشويق وزيرش ابراهيم پاشا سروده و بسال 933 تمام شده است . گويندهء اين منظومه در تقليد از استاد نامبردار طوس سعى و اصرارى بيهوده داشت « 4 » .\r\nشاهنامهء بهشتى در توصيف جنگهاى سلطان مراد سوم عثمانى ( 982 - 1003 ) با سلطان محمّد خدابنده پادشاه صفوى ( 985 - 996 ه ) بسال 985 . ناظم اين منظومه\r\n\r\n\r\n","description":"","footnote":"\r\n( 1 ) -  Sprenger , Oud Catalogue , p . 409 \r\n( 2 ) - تاريخ ادبيات فارسى ، هرمان اته ، ترجمهء دكتر رضازادهء شفق ، تهران 1337 ، ص 64 .\r\n( 3 ) - ايضا همان كتاب و همان صحيفه .\r\n( 4 ) - فهرست نسخه‌هاى خطى فارسى در كتابخانهء ملى پاريس ، ادگار بلوشه ، ج 3 ص 335 - 336 .\r\n","page_name":" 576 ","page_number":594},
  {"content":"\r\n\r\nمولانا بهشتى مشكوكى است « 1 » .\r\nفتوح العجم در باب فتح تبريز بدست عثمان پاشا در سال 993 است كه شاعرى بنام جمالى بن حسن شوشترى از شاعران سدهء دهم آن را يكسال پس از فتح مذكور يعنى بسال 994 بنظم آورد « 2 » .\r\nسفرنامهء بغداد اين نام را بمنظومه‌يى داده‌ام كه عنوان اصلى آن چنينست : « سفر فرخنده اثر حضرت پادشاه عالم نصّره اللّه تعالى على اعدائه بجانب بغداد خجسته بنياد على طريق الاجمال » و موضوع آن جنگهاى سلطان سليمان اوّل براى فتح بغداد است در عهد پادشاهى شاه تهماسب كه بسال 941 اتفاق افتاد « 3 » .\r\nفتحنامهء عباس نامدار يا شاهنامهء صادقى از صادق بيگ صادقى افشار شاعر و هنرمند عهد شاه عباس اول كه نامش را بعد ازين خواهيم ديد .\r\nكارنامه اثر محمّد رضا بن محمد جان عرفان در بيان پيروزيهاى عليمردانشاه امير الامراى شاهجهان « 4 » .\r\nشاهجهان‌نامه در شرح پادشاهى شاهجهان ( 1037 - 1068 ه ) است كه سه تن از شاعران دربار آن پادشاه كه هرسه معاصر و معاشر يكديگر بوده‌اند ، بنظم آن دست زده و اثر هريك بنامى شهرت يافته ولى موضوع همهء آنها با اندك تفاوت يكى است :\r\nنخست « پادشاه‌نامه » از مير يحيى كاشى ( م 1064 ه ) . اصل خاندانش از شيراز بود ولى چون پدرش بكاشان رفته و آنجا مانده و مير يحيى در آنجا زاده شد ، بكاشانى شهرت يافته است . نوشته‌اند كه او بجايزهء تاريخ تعمير قلعهء ارگ شاهجهان‌آباد كه بسال 1058 ه انجام شده بوده [ : شد شاهجهان‌آباد از شاه جهان‌آباد 
  ] صد اشرفى حاصل كرد ( غرّهء ذى قعدهء سال 1059 ه ) و بنظم شاهجهان‌نامه مأمور گرديد ولى تمامش\r\n\r\n\r\n","description":"","footnote":"\r\n( 1 ) - فهرست نسخه‌هاى خطى فارسى در كتابخانهء ملى پاريس ، ج 3 ص 354 .\r\n( 2 ) - فهرست نسخه‌هاى خطى فارسى در كتابخانهء موزهء بريتانيا ، ج 2 ص 665 ؛ فهرست نسخه‌هاى خطى فارسى در كتابخانهء ملى پاريس ، ج 3 ، ص 355 .\r\n( 3 ) - فهرست كتابخانهء ملى پاريس ، بلوشه ، ج 3 ص 345 .\r\n( 4 ) - تاريخ ادبيات فارسى ، هرمان اته ، ص 64 .\r\n","page_name":" 577 ","page_number":595},
  {"content":"\r\n\r\nنكرد . اته نام اين منظومه را « پادشاه‌نامه » نوشته است « 1 » . اين بيت مير يحيى بديوانى مىارزد و نوشته‌اند كه بر سنگ مزارش نقش شد :\r\n اى كه از دشوارى راه فنا پرسى مپرس * بس‌كه آسانست اين ره مىتوان خوابيده رفت \r\nاين رباعى هم از مير يحيى است :\r\n از باغ جنان فتاده در دام عذاب * آدم ز پى گندم و ما بهر شراب\r\nمرغان بهشتيم عجب نبود اگر * او از پى دانه رفت و ما از پى آب « 2 » \r\nدوم « ظفرنامهء شاهجهانى » اثر حاجى محمد جان مشهدى متخلص به « قدسى » ( م 1056 ه ) شاعر مشهور دربار شاهجهان كه ترجمهء حالش را خواهيم ديد . اين منظومه كه چنين آغاز مىشود :\r\n بنام خدايى كه داد از شهان * جهان پادشاهى بشاه جهان \r\nدر جزو كليات قدسى موجود و مركّب از قسمتهاى مجزّا از يكديگر است مربوط بجلوس شاهجهان و احوال خاص او و چند حادثه از آغاز پادشاهيش « 3 » .\r\nسوم « شاهنشاه‌نامه » از ابو طالب كليم ( م 1061 ه ) كه در بعضى از نسخه‌ها و از آن جمله در نسخهء موجود در موزهء بريتانيا بشمارهء  Or , 357  پادشاه نامه و در نسخهء كتابخانه اود « شاهنشاه‌نامهء كليم » « 4 » و در پاره‌يى نسخه‌ها شاهجهان‌نامه نام دارد و در حدود پانزده هزار بيت است و جز مقدمات معمول منظومه‌ها قسمتى از آغاز آن بسرگذشت تيمور و فرزندان و جانشينانش تا ظهير الدين بابر و همايون پادشاه اختصاص يافته و در باقى از زادن شاهجهان و زندگانى وى و دوران پادشاهيش از مرگ جهانگير تا فتح تبّت بدست ظفر خان احسن ( بسال 1046 - 1047 ه ) سخن رفته است . اين منظومه بدينگونه آغاز مىشود :\r\n\r\n\r\n","description":"","footnote":"\r\n( 1 ) - ايضا تاريخ ادبيات فارسى ، ص 64 .\r\n( 2 ) - دربارهء مير يحيى كاشى بنگريد به : نتايج الافكار ، بمبئى 1336 ، ص 788 - 789 ، روز روشن ، تهران 1343 ، ص 943 - 944 .\r\n( 3 ) - نسخهء كليات قدسى در كتابخانهء موزهء بريتانيا بشمارهء  Or . 323 \r\n( 4 ) -  Sprenger , Oud Catalogue , p . 454 \r\n","page_name":" 578 ","page_number":596},
  {"content":"\r\n\r\n بنام خدايى كه از شوق جود * دو عالم عطا كرد وسائل نبود\r\nحكيمى كه شمع زبان در دهن * فروزان نمايد بباد سخن\r\nرحيمى خطابخش مسكين‌نواز * ز شوق كرم گشته محتاج‌ساز « 1 » \r\nعادلنامه دربارهء سلسلهء پادشاهان عادلشاهى دكن است كه از سال 895 تا 1097 در بيجاپور حكومت داشتند . اين منظومه را آتشى شاعر در اواخر عهد آن سلسله بنام محمد عادلشاه ( 1035 - 1070 ه ) فراهم آورد .\r\nجنگنامهء كشم ( قشم ) منظومهء كوچكى است در 263 بيت كه در يكشنبه نهم محرّم سال 1032 بپايان رسيد و گويندهء آن ظاهرا « قدرى » سرايندهء « جرون‌نامه » است كه به زودى دربارهء آن سخن خواهم گفت . جنگنامه چنين آغاز مىشود :\r\n بنام خدا ايزد ذو الجلال * خدايى كه وى را نباشد زوال\r\nخدايى كه ليل و نهار آفريد * خزان برد و فصل بهار آفريد \r\nو شاعر آن را بنام شاه عباس و ستايش او و امام قليخان پسر و جانشين اللّه وردى خان بيگلر - بيگى فارس فاتح قشم و جرون ، سروده و از امام قليخان همه‌جا بذكر عنوانهايى چون « نوّاب انجم سپاه » و « خان عدالت شعار » بسنده كرده و آنگاه داستان را بدينگونه آغاز نموده است :\r\n چو مدح شه و خان بپايان رسيد * بنظم آورم داستانى جديد\r\nچو الف و ثلاثين بد از هجر سال * بيامد يكى لشكر از پرتگال\r\nسپاهى بيامد چو مور و ملخ * بگرمى چو آتش بسردى چو يخ \r\nاين اشارات راجعست بدست‌اندازى پرتغاليان از سال 1030 بجزيرهء قشم و حوالى هرمز . توضيح آنكه « روى فريراداند رادا » سردار پرتغالى پس از جنگى با بحريهء شركت هند شرقى انگليس كه بشكست وى پايان يافت بر آن شد كه جزيرهء قشم و كناره‌هاى هرمز را تسخير نمايد تا از جانبى شاه عباس را مرعوب و وادار ببرآوردن خواهشهاى خود كند و از جانبى ديگر جلو بازرگانى ابريشم انگليسيان را در ايران بگيرد . به همين قصد در حدود ماه رجب 1030 بخشى از آن جزيره را در جوار هرمز\r\n\r\n\r\n","description":"","footnote":"\r\n( 1 ) - حماسه‌سرايى در ايران ، دكتر صفا ، چاپ سوم ، تهران 1352 ، ص 372 - 373 .\r\n","page_name":" 579 ","page_number":597},
  {"content":"\r\n\r\nتسخير كرد و نزديك دريا قلعه‌يى بنا نهاد و هنوز قلعهء او ناتمام بود كه با سپاهيان ايران و مردم لار درآويخت و از آنان بيش از هزار تن كشت :\r\n هنوز قلعهء شوم بد ناتمام * كه آنجا گرفتند يرد و مقام\r\nبهم باز كردند بنياد جنگ * سپاه مسلمان و اهل فرنگ\r\nبناگاه آن كافر بد نهاد * شكست سپاه مسلمان بداد . . . \r\nدرين هنگام يعنى در سال 1030 ه امام قليخان بيگلربيگى فارس در زردكوه بختيارى و كنار آب كورنگ با جمعى ديگر از واليان ايالات جنوبى و غربى ايران در ركاب شاه عباس براى اتصال آب كارون بزاينده‌رود حاضر بود :\r\n رسيد اين خبر چون به آب كرنگ * بنوّاب عالى كه آمد فرنگ\r\nبجنبيد نوّاب عالى بقهر * بفرمود بر لشكر آراى دهر \r\nمراد از « نوّاب عالى » شاه عباس و مقصود از « لشكر آراى دهر » امام قليخانست كه بعد از گماشته شدن بنبرد با پرتغاليان بتهيهء مقدمات جنگ پرداخت و پس از همداستانى با انگليسيان و بهره‌مندى از نيروى دريايى آنان ، با جنگ سختى قلعه را به تصرف آورد . روى فريرّا با ساكنان قلعه تسليم شد ، و از آن پس امام قليخان جنگ با پرتغال را تعقيب كرد و به تصرف جزيرهء هرمز ( - جرون ) برخاست « 1 » .\r\nرويداده‌هاى اين جنگ بتمامى و با توضيح جزئيات ، مگر استمداد از انگليسيان ، در جنگنامهء كشم آمده است . فرمانده پرتغاليان در اين جنگ كبيتان ( كاپيتان ) تمر معرّفى شده است :\r\n سَرِ آن سپه‌بُد كَبيتان تمُر * دمى داشت از كينه و خشم پُر \r\nدر پايان منظومه نيز بفرمان تعقيب جنگ از جانب شاه عبّاس اشاره شده است :\r\n چو مژده بنوّاب عالى رسيد * دو رُخسار او همچو گل بشكفيد\r\nطلب كرد آنگاه يك خامه‌يى * بسردار بنوشت يك نامه‌يى \r\n\r\n\r\n","description":"","footnote":"\r\n( 1 ) - دربارهء اين وقايع بنگريد به عالم آراى عباسى ، تهران 1350 ، ص 959 - 960 و 979 ببعد ؛ و به « تاريخ روابط ايران و اروپا در دورهء صفويه » ، شادروان نصر اللّه فلسفى ، ج 1 ص 72 - 78 .\r\n","page_name":" 580 ","page_number":598},
  {"content":"\r\n\r\n كه اكنون روان‌شو تو مردانه‌وار * بكن تابع امر من بنكسار\r\nمسخّر بكن بنكسار و جَرون * بكن دشمن شاه را سرنگون \r\nو پس از سه بيت ديگر چنين آمده است : « تمام شد جنگنامهء كشم فى تاريخ يوم الاحد نهم شهر محرّم الحرام سنهء 1032 » « 1 » .\r\nجرون‌نامه از قدرى نام شاعرى از اهل فارس در سدهء يازدهم هجرى ، كه گويا همان باشد كه منظومهء جنگنامهء كشم را ساخته . وى دنبالهء كار امام قليخان را در فتح جزيرهء جرون ( هرمز ) و تصرّف قلعهء آن را كه بنام آلبو كرك درياسالار نامبردار پرتغالى موسوم بود ( سال 1031 ه ) ، در منظومه‌يى بنام جرون‌نامه شرح داده است . ازين منظومه نسخه‌يى بشمارهء 7801 .  Add  در كتابخانهء موزهء بريتانيا موجود است و چنين آغاز مىشود :\r\n از اوّل بنام بزرگ خدا * سر دفتر نطق را برگشا\r\nسخن را بنام خدا بازگوى * مراد خود از نام نامى بجوى « 2 » \r\nوقايع الزمان يا « فتحنامهء نور جهان بيگم » اثر ملا كامى سبزوارى ، منظومه - ييست بنام جهانگير پادشاه ( 1014 - 1037 ه ) كه كامى آن را بسال 1035 ه در كابل باتمام رسانيد ، و مربوطست بجنگهايى كه بتحريك نورجهان بيگم براى انتخاب فرزندش شاهزاده خرّم بجانشينى جهانگير رخ داده بود و شرح آن در تواريخ عهد جهانگير و شاهجهان بتفصيل آمده است . مولانا كامى سبزوارى از شاعران نام - آور عهد جلال الدين اكبر و جانشينش جهانگير بوده و در خدمت ميرزا عبد الرحيم خانخانان بسر مىبرده و قصيده را خوب مىسروده است « 3 » ، و او غير از كامى ديگر يعنى مير علاء الدوله پسر مير يحيى قزوينى ( م 982 ه ) است كه از بيم شاه تهماسب بدهلى گريخت و در آنجا بدرود حيات گفت « 4 » . كامى سبزوارى از قصيده‌سرايانيست كه\r\n\r\n\r\n","description":"","footnote":"\r\n( 1 ) - اين منظومه را لوئيگى بونلى  Luigi Bonelli  در نشريهء ماه آوريل 1890 فرهنگستان لينچئى  Lincei  چاپ كرده است .\r\n( 2 ) - دربارهء اين منظومه و منظومهء « جنگنامهء كشم » بنگريد به « حماسه‌سرايى در ايران » از نويسندهء اين كتاب ، چاپ سوم ، تهران 1352 ، ص 362 - 370 .\r\n( 3 ) - هفت اقليم ، تهران ، ج 2 ، ص 293 .\r\n( 4 ) - روز روشن ، تهران ، ص 673 - 674 .\r\n","page_name":" 581 ","page_number":599},
  {"content":"\r\n\r\nشيوهء قديم را در شعر دنبال مىكرد . ازوست :\r\n يك رَه دَرِ پير ميفروشى نزديم * در كوى خرابات خروشى نزديم\r\nبر سعى فسرده طبع خود مىسوزيم * كاين شعله فرو نشست و دودى نزديم \r\nآشوب هندوستان مربوطست بستيزه‌جوييهاى فرزندان شاهجهان از قيام شاه - زاده مرادبخش در احمدآباد تا قتل داراشكوه ( از 1067 تا 1069 ه ) و رسيدن محيى الدين اورنگ زيب بپادشاهى ( 1069 - 1118 ه ) . ناظم اين منظومه « بهشتى » از شاعران عهد شاهجهان و اورنگ زيب است و چنان كه خود گفته بدرگاه شاه - زاده مرادبخش وابسته بود و درين جنگهاى خانگى حضور داشت « 1 » و منظومهء خود را پيش از مرگ شاهزادهء مذكور ( سال 1071 ه ) سرود و آن را بآشوب هندوستان موسوم ساخت :\r\n شد اين نامه از همت دوستان * مسمّى بآشوب هندوستان « 2 » \r\nجهان نامه منظومه‌يى طولانيست دربارهء تاريخ هند از « فنايى » « 3 » كه در عهد پادشاهى اورنگ زيب ( 1069 - 1118 ه ) بعد از سال 1099 سروده شده و چنين آغاز مىشود :\r\n بنام جهاندار جان‌بخش و هوش * نوازندهء جسم با چشم و گوش \r\nاز جلد اول اين منظومه نسخه‌يى بشمارهء  Or . 334  در كتابخانهء موزهء بريتانيا موجودست .\r\nشاهنامهء عباسى از كمالى سبزوارى كه به « افصح » شهرت داشت و در « نرد قصيده همگنان را دوشش طرح دادى و در شطرنج شعر فهمى لجلاج وقت خود\r\n\r\n\r\n","description":"","footnote":"\r\n( 1 ) -\r\n من اين رزمها را همه ديده‌ام * ز كس همچو افسانه نشنيده‌ام \r\n( 2 ) - بنگريد بفهرست نسخه‌هاى فارسى كتابخانهء موزهء بريتانيا ، چارلز ريو ، ج 2 ص 689 - 690 .\r\n( 3 ) - چند فنايى شاعر داريم كه دو تن از آنان يعنى فنايى جغتايى و فنايى مشهدى ملازم دربار جلال الدين اكبر پادشاه بوده‌اند . ( روز روشن ص 638 - 639 ) . اين فنايى كه جهان - نامه ساخت در عهد اورنگ زيب مىزيست ، چنان كه در متن ديده‌ايد ، و گمان نمىرود كه يكى از آن‌دو باشد .\r\n","page_name":" 582 ","page_number":600},
  {"content":"\r\n\r\nبودى . اين چند بيت در وصف شب مراور است :\r\n شبى چنان‌كه نمودى بجنب ظلمت او * مه دو هفته چو خال رخ بتان چگل\r\nز بس سياهى شب در نظر نمىآمد * خيال يار كه يك دم ازو نيم غافل\r\nنمىرسيد بهم ديده از سياهى او * اگرنه نور بصر در ميان شدى شاعل\r\nشبى چنان كه نفس باوجود آتش هجر * نيافتى ره بيرون شدن ز خانهء دل » « 1 » \r\nاز همين چند بيت و از بيتهاى ديگرى كه محمد امين رازى ازين شاعر نقل كرده بصراحت معلومست كه كمالى سبزوارى در قصيده پيرو شاعران استاد خراسانى در سدهء ششم و در اين پيروى توانا و موفق بود و همين مرتبهء بلند را هم در غزل داشت .\r\nمولوى محمد مظفر حسين صبا دربارهء او مىنويسد « 2 » كه « در عهد شاه عباس ماضى ( مقصود شاه عباس اولست ) نام برآورده و شاهنامه عباسى برشته نظم كشيده مگر از نامساعدى بخت بحضور پادشاه نرسيده و در سنهء عشرين و الف ( 1020 ) ازين جهان سفرى گرديده . . . »\r\nرزم‌نامهء شاه اسمعيل با شيبك خان منظومه‌ييست كوتاه در ششصد و هفتاد بيت از ملّا محمّد رفيع واعظ قزوينى ( م 1089 ه ) كه در نسخه‌هاى ديوان او ثبت است و چنين آغاز مىشود :\r\n سزاوار شكر آفريننده‌ييست * كه هر قطره از وى دل زنده‌ييست \r\nدربارهء اين منظومه و نمونه‌يى از آن در ترجمهء حال واعظ سخن خواهم گفت .\r\nشرفنامهء محمد شاه اثر مير محمّد رضا از شاعران سدهء دوازدهم دربارهء ناصر الدّين محمّد شاه گوركانى ( 1131 - 1161 ه ) و چندتن از نياكانش از اعظم - شاه پسر اورنگ زيب ببعد ، كه نسخه‌يى از آن بشمارهء  Or . 2003  در كتابخانه موزهء بريتانياست .\r\nمنظومهء نادرى از گوينده‌يى بنام محمّد على در ذكر حال نادر شاه افشار و\r\n\r\n\r\n","description":"","footnote":"\r\n( 1 ) - هفت اقليم ، ج 2 ، ص 294 .\r\n( 2 ) - روز روشن ، ص 684 .\r\n","page_name":" 583 ","page_number":601},
  {"content":"\r\n\r\nپيروزيهاى او در هفت هزار و پانصد بيت كه بدينگونه آغاز مىشود :\r\n خدايا تويى چاره‌ساز همه * به تو روى عجز و نياز همه\r\nدهى هركه را هرچه بايسته نيست * كسى را كرم جز تو شايسته نيست « 1 » \r\nشهنامهء نادرى در باب حملهء نادر بهندوستان و فتح آن كشور است بسال 1151 - 1152 كه نظام الدّين عشرت سيالكوتى قرشى از معاصران احمد شاه درانى ( م 1187 ه ) پادشاه افغانستان ، بسال 1162 ه تمام كرد و تاريخ ختم كتاب را در بيت زيرين آورد :\r\n چو بلبل ز تاريخ آن دم مزن * اگر چشم دارى ببين باغ من « 2 » \r\nعدّه‌يى ديگر ازينگونه منظومه‌ها مىشناسيم كه در بعضى از تذكره‌ها بشاعرانى نسبت داده شده است « 3 » ولى نسخه‌هاى آنها ديده نشده ، و باز هم در فهرستهاى كتابخانه‌ها بمثنويهاى گمنامى از قبيل آنچه گفته‌ام بازمىتوان خورد .\r\n\r\nحماسه‌هاى دينى\r\nنظم حماسه‌هاى دينى در بيان منقبتها ، معجزه‌ها و پيروزيهاى پيامبر اسلام و بزرگان مذهب شيعه از اوايل اين عهد رايج بود و درين راه از همه خبرها و روايتها ، خواه تاريخى و خواه داستانى ، كه رونقى بدينگونه منظومه‌ها بخشد استفاده مىشده امّا تقريبا همهء اين سنخ منظومه‌ها ، حتى مهمترين آنها يعنى حملهء حيدرى باذل فاقد ارزشهاى بزرگ ادبى و در شمار مثنويهاى بسيار متوسط حماسى و قهرمانى هستند .\r\nصاحبقران‌نامه منظومهء قهرمانى مهمى است كه ناظم آن را نمىشناسيم و آن را مىتوان از پرارج‌ترين منظومه‌هاى قهرمانى دانست كه از دوران صفوى بازمانده است ، زيرا : 1 ) كارنامهء يكى از قهرمانان ملى ايران در عهد اسلاميست و 2 ) پر است از داستانهاى قهرمانى كه همهء آنها بشيوهء داستانهاى ملّى ايران ترتيب يافته و از آنها تقليد و دوباره‌گويى شده است و 3 ) بيشتر اين اعمال پهلوانى در سر -\r\n\r\n\r\n","description":"","footnote":"\r\n( 1 ) - حماسه‌سرايى در ايران ، دكتر صفا ، چاپ سوم ، تهران 1352 ، ص 373 .\r\n( 2 ) - فهرست نسخه‌هاى خطى فارسى موزهء بريتانيا ، ريو ، ج 2 ص 717 .\r\n( 3 ) - بنگريد بتاريخ تذكره‌هاى فارسى ، ج 2 ، تهران 1350 ، ص 509 - 510 .\r\n","page_name":" 584 ","page_number":602},
  {"content":"\r\n\r\nزمين ايران جريان يافته و با نام بزرگان ايران همراهست .\r\nعلّت آنكه اين منظومهء طولانى را در شمار حماسه‌هاى دينى ذكر مىكنم آنست كه هم از آغاز دربارهء يكى از بزرگان ايرانى كه قيام دينى كرده بود ، يعنى حمزه پسر آذرك شارى ( معروف به « حمزة بن عبد اللّه خارجى » م 213 ه ) پديد آمده « 1 » ، و هم بعد از آنكه نام او را از آن داستان برداشتند آن را به حمزهء ديگرى ، ملقّب به « سيد الشهداء » كه پسر عبد المطلب و عمّ پيامبر اسلام ( ص ) بوده نسبت داده‌اند ، در حالى كه او پيش از لشكركشى تازيان بايران كشته شده و اصلا بايران نيامده و خبرى ازو درين ديار نبوده و دخلى در اصل و بنياد اين داستان نداشته است .\r\nاين حمزه پسر آذرك شارى بعلّت پيروزيهايش در سيستان و كرمان و خراسان و افغانستان تا سرزمين سند در زبان داستانگزاران « صاحبقران » لقب يافته بود ( - امير حمزهء صاحبقران ) و به همين سبب است كه بقصهء امير حمزه‌گاه « قصهء امير حمزهء صاحبقران » نام داده‌اند .\r\nحمزة بن عبد اللّه خارجى از سران و پيشوايان بزرگ « خوارج » در مشرق ايرانست كه در نيمهء دوم سدهء دوم و اوايل سدهء سوم هجرى مىزيست ، در سيستان بر عامل خليفهء عباسى قيام كرد و دعوى خلافت نمود و كرمان و سيستان و خراسان و افغانستان و ناحيهء سند را يك چند زيرنگين داشت و كار او چنان بالا گرفت كه هرون الرشيد ناگزير شد بسال 192 ه بتن خود بخراسان رود ليكن چنان كه مىدانيم در همين سفر درگذشت و حمزه نيز پس از آن بغزوسند و هند رفت و بسال 213 بدرود حيات گفت « 2 » .\r\nدلاوريهاى اين مرد دينى جنگاور پيروزمند باعث شد كه دربارهء كارهايش\r\n\r\n\r\n","description":"","footnote":"\r\n( 1 ) - دوست فاضلم آقاى دكتر جعفر شعار در نقل مطلبى از من دربارهء منشاء اين داستان ( مقدمهء قصهء حمزه ، تهران 1347 ) نوشته است كه كتاب مذكور ( يعنى قصهء حمزه ) بدستور حمزة بن عبد اللّه خارجى تحرير يافته . تصور مىكنم مقصود نويسندهء محترم « دربارهء » باشد نه « بدستور » . باقى مطلب مرا در متن بخوانيد .\r\n( 2 ) - بنگريد به : دليران جانباز ، دكتر صفا ، تهران 1355 خورشيدى ، ص 141 - 153 و بتاريخ ادبيات در ايران ، ج 1 ، چاپ پنجم ، 1356 خورشيدى ، ص 35 - 36 .\r\n","page_name":" 585 ","page_number":603},
  {"content":"\r\n\r\nداستانى قهرمانى بر زبان داستانگزاران مشرق جريان يابد ، به همان شيوه كه براى ابو مسلم مروزى ترتيب داده‌اند ، و در ابداع آن داستان ، همچنانكه در ابو مسلم‌نامه ، بسيارى از اعمال قهرمانى را كه در داستانهاى ملى قديم خود مىبينيم ، حتى شيوهء روايت آن داستانها را ، تقليد نمايند و به صورتى قريب باصل دربارهء اين « امير حمزهء - صاحبقران » بيان كنند . ولى چنان كه مىدانيم بساط اقتدار خوارج سيستان با روى - كار آمدن دولت‌هاى صفّارى و سامانى برچيده شد و از آن پس ارزش مذهبى حمزة بن عبد اللّه ، چون ديگر نام‌آوران خارجى مشرق هم از ميان رفت ليكن داستانش بر زبان راويان و داستانگزاران باقى ماند . پس چارهء كار آن بود كه آن را به « حمزهء » ديگرى كه از برگزيدگان اسلام است ، نسبت دهند ؛ چنين كردند و داستان با بعضى تصرّفات بنام اين يك شهرت يافت .\r\nصاحبقران نامه بسال 1073 ه بنظم درآمد ، در شصت و دو قسمت [ در حالى كه اصل قصهء امير حمزه در شصت و نه « داستان » است 
  ] ، و ناظم در مقدمهء منظومهء خود ستايش يزدان و نعت پيامبر و فهرست مطلبهاى كتاب را آورده و پس از ختم كتاب داستان ديگرى را بنام « احوال قيطور و واقعهء وفات عمر » نقل كرده كه راجعست بعمر پسر حمزة بن عبد المطّلب « 1 » . ازين منظومه نسخه‌يى در كتابخانهء ملى پاريس  Ancien fond 279 )  ) موجودست .\r\nشاهنامهء حيرتى از منظومه‌هاى حماسى نادريست كه ببحر هزج مسدس مقصور ( يا محذوف ) سروده شده و موضوع آن جنگهاى پيامبر و بزرگان مذهب شيعه است در متجاوز از بيست هزار بيت ، و چنين آغاز مىشود :\r\n الهى از دل من بند بردار * مرا دربند چون و چند مگذار\r\nالهى ساز آسان مشكلم را * نما راهى بملك جان دلم را \r\nگوينده در پايان بنام منظومه و عدد بيتها و اسم خود بدينگونه اشاره نموده است :\r\n چو نظم من بنام شاه دينست * ز روى راستى شهنامه اينست\r\nبمدح شاه بايد راند خامه * بنام شاه بايد شاهنامه \r\n\r\n\r\n","description":"","footnote":"\r\n( 1 ) - بنگريد به : حماسه‌سرايى در ايران ، دكتر صفا ، چاپ سوم ، ص 379 .\r\n","page_name":" 586 ","page_number":604},
  {"content":"\r\n\r\n چو دل در فكر تعيين عدد شد * دوباره ده هزار و هشتصد شد\r\nدرين گفتن مدد لطف خدا بود * و گرنه حيرتى را حد كجا بود . . . \r\nو امّا ملا حيرتى تونى « 1 » از شاعران معروف سدهء دهم هجريست كه در عهد شاه تهماسب صفوى مىزيست و چند گاهى از ملازمان درگاه او بود . سام ميرزا دربارهء او نوشته است كه : « مشهورست كه از مروست اما خود مىگويد كه از تونم . از شعراى مشهورست ، در همه باب شعر گفته اما در منقبت بسيار كوشيده . در اوايل جوانى بسيار لاابالى و بىقيد بود و در اكثر بهجو مردم لب مىگشود و اهاجى كه بين او و وحيدى قمى « 2 » واقع شده مشهورست اما از غايت ركاكت ايراد آن نتوان كرد . . . » و نيز قصيده‌يى ازو در هجو مردم قزوين و متّهم داشتن آنان بپيروى از مذاهب اهل سنّت مشهور است « 3 » ، و گويا بسبب همين كارها و تجاهر بلاابالىگرى چندگاهى مغضوب شاه تهماسب شد و بگيلان گريخت و سپس بخاطر قصيده‌يى كه در منقبت على بن ابى طالب سرود بخشوده شد ، و بعيد نيست كه دورهء كوشش او در منقبت از همين زمان و بهمين‌گونه آغاز شده باشد . بعد از آن حيرتى دوباره بپايتخت شاه - تهماسب برگشت و باز چندى ملازمت آن پادشاه كرد و سرانجام بكاشان رفت و همانجا بود تا در ماه صفر سال 961 ه از بام درافتاد و بمرد . يكى از شاعران عهدش\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* ترجمهء مجالس النفائس ، تهران ، ص 153 و 379 .\r\n* هفت اقليم ، تهران ، ج 2 ، ص 316 - 319 .\r\n* بهارستان سخن ، ص 409 - 410 .\r\n* آتشكده ، تهران ، ص 261 - 262 .\r\n* تحفهء سامى ، تهران 1314 ، ص 105 و 126 .\r\n* حماسه‌سرايى در ايران ، ص 383 - 384 .\r\n* نتايج الافكار ، ص 180 - 181 .\r\n* ترجمهء مجمع الخواص ، ص 165 .\r\n( 2 ) - تحفهء سامى ص 126 .\r\n( 3 ) - ترجمهء تاريخ ادبيات برون ، تهران 1316 ، ص 136 .\r\n","page_name":" 587 ","page_number":605},
  {"content":"\r\n\r\nماده تاريخ وفاتش را بدينگونه يافت :\r\n سال فوتش چو خواستم گفتند * او به ماه صفر ز بام افتاد ( 961 ) \r\nپس اينكه آذر گفته كه « طالمى بطمع مال او را كشته ) باطلست و سالى نيز كه او درين باب ذكر كرده باطل‌تر . - با آنكه حيرتى در غزل استاد بود ، بيشتر بمنقبت‌گويى شهرت يافت و بهرحال او غزلسرايى خوش بيان و قصيده‌گوى و مثنوىپرداز بود . ازوست :\r\n بىشرميى كه كرد دل كامجوى ما * بس شرمها اگر كه به يارى به روى ما\r\nداريم آرزو كه گشايد خدادرى * گر خلق بسته است در آرزوى ما\r\nمشكن سبوى ما كه مبادا خورد شكست * ميناى چرخ بر سر جام و سبوى ما \r\n* * *\r\n گه دل از عشق بتان گه جگرم مىسوزد * عشق هر لحظه بداغ دگرم مىسوزد\r\nهمچو پروانه بشمعى سرو كارست مرا * كه اگر پيش روم بال و پرم مىسوزد\r\nمن ز خود بىخبر و آتش هجران در دل * وه كه اين شعله شبى بىخبرم مىسوزد \r\n* * *\r\n نهادى بر سر بالين من پاى * سرت بالين بيمارى نبيند\r\nمرا كردى به درد دل گرفتار * دلت درد گرفتارى نبيند \r\nغزونامهء اسيرى منظومه‌يى ببحر متقاربست در شرح غزوهاى پيامبر اسلام ، و به همين سبب نام آن را « غزونامه » گذارده‌ام ، و آن سرودهء شاعرى است اسيرى نام كه نمىتواند نه اسيرى لاهيجى ( م 912 ه ) باشد و نه اسيرى رازى ( مير غازى ) كه چندى در هند مىگذرانيد و به آخر برى بازگشت و همانجا بمرد ، و نه محمّد قاسم - اسيرى ( م 1010 ه ) معاصر و ملازم جلال الدين اكبر . اين اسيرى كه غزونامه را سرود در عهد شاه تهماسب بروم رفت و خدمت سلطان سليمان قانونى ( 926 - 974 ه ) اختيار نمود و غزونامه را بنام او پرداخت . ازين گذشته وى خمسه‌يى نيز بتقليد از نظامى ترتيب داد و در آن خود را همشأن جامى دانست :\r\n\r\n","description":"","footnote":"","page_name":" 588 ","page_number":606},
  {"content":"\r\n\r\n بود آيت شعر در شان من * كه مشهور دهر است ديوان من\r\nنه در خمسه‌ام نكتهء خامى است * مرا پنجه در پنجهء جامى است \r\nغزونامهء اسيرى بدين بيتها آغاز مىشود :\r\n بنام خدايى كه بخشنده اوست * برآرندهء كام هر بنده اوست\r\nخداى زمين و خداى زمان * خداوند روزى ده غيب دان \r\nو در آخر كتاب در تاريخ ختم آن گويد :\r\n بود ختم برخير انجام او * كه اين نامه شد ختم بر نام او\r\nبكن سال تاريخ او را طلب * حساب از « صفات النبى العرب » \r\nو « صفات النبى العرب » 967 است « 1 » .\r\nحملهء حيدرى منظومهء دينى معروفيست در سرگذشت پيامبر و على و كوششهايى كه امام نخستين شيعيان در نشر اسلام و برانداختن دشمنان رسول كرد ، و سرگذشت وى بعد از مرگ پيامبر تا پايان خلافت و كشته شدن . اين مثنوى طولانى شروع مىشود بستايش خداوند و نعت پيامبر اسلام و امامان تا بدوازدهمين آنان و آنگاه داستان بدينگونه آغاز مىگردد :\r\n چنين گفت دانندهء داستان * رسانندهء قصه از راستان\r\nاز آن پيش كاحكام ربّ جليل * رساند بشاه رُسُل جبرئيل\r\nچنين داشت عادت شه انبيا * كه اكثر برفتى برون از سرا\r\nبكوهى كه حرّا بُد او را لقب * شدى شهريار قريشى نسب \r\nو پس از آن داستان بعثت و باقى رويداده‌هاى دوران حيات محمّد باضافهء بسيارى روايتها و داستانها دربارهء كرامتهاى او و شجاعتها و جنگاوريهاى على و قضيهء غدير خم ، مرگ پيامبر و جانشينى ابو بكر و عمر و عثمان و واقعه‌هاى عهد آنان براى على و خاندان محمد ، خلافت عثمان و كشته شدن او . . .\r\nاين قسمت از حملهء حيدرى در حدود 24000 بيت و گويندهء آن ميرزا محمد باذل ملقب به « رفيع خان » است و باقى كتاب در باب خلافت على بن ابى طالب و\r\n\r\n\r\n","description":"","footnote":"\r\n( 1 ) - حماسه‌سرايى در ايران ، ص 384 و مأخذى كه آنجا نشان داده‌ام .\r\n","page_name":" 589 ","page_number":607},
  {"content":"\r\n\r\nسرگذشتش تا ضربت خوردن و مردن را شاعرى ديگر باسم ابو طالب فندرسكى اصفهانى تمام كرد ، و در سال 1135 ه شاعرى بنام « نجف » كه مىخواست حملهء حيدرى باذل را تمام كند ، آن قسمت از سرودهء ابو طالب اصفهانى را بر اثر باذل افزوده است .\r\nمأخذ حملهء حيدرى دربارهء زندگانى محمّد كتاب معارج النبوّة و مدارج الفتوة تأليف معين الدين بن شرف الدين حاجى محمد فراهى معروف به ملا مسكين يا معين مسكين ( م 954 ه ) « 1 » است .\r\nناظم اصلى اين منظومه همچنانكه گفته‌ام ميرزا محمد باذل ملقب به « رفيع - خان » « 2 » است . نسب او بخواجه شمس الدين محمد صاحبديوان جوينى مىرسيد و خاندانش پيش از انتقال بهند در مشهد بسر مىبرد . عمش ميرزا محمد طاهر ملقب به « وزير خان » در عهد سلطنت شاهجهان ( 1037 - 1068 ه ) از مشهد بهند رسيد و در شمار ملازمان اورنگ زيب عالمگير درآمد و بعد از جلوس عالمگير بر تخت پادشاهى ( 1069 ه ) بنوبت صوبه‌دار برهانپور و اكبرآباد و مالوه شد تا بسال 1083 بدرود حيات گفت .\r\nميرزا محمد طاهر دو برادر داشت : نخست ميرزا جعفر سروقدّ كه سه پسر او نور الدين محمّد خان و فخر الدين محمّد خان و كفايت خان بهند رفتند و منصب‌ها\r\n\r\n\r\n","description":"","footnote":"\r\n( 1 ) - رجوع شود به « كشف الظنون » ، ستون 1723 - 1724 .\r\n( 2 ) - دربارهء او بنگريد به :\r\n* مآثر الامرا ، مير عبد الرزاق خوافى ، ج 3 ، كلكته 1891 ، ص 940 .\r\n* بهارستان سخن ، مير عبد الرزاق خوافى ، مدراس 1958 ، ص 618 - 619 .\r\n* سروآزاد ، لاهور 1913 ، ص 141 - 142 .\r\n* حماسه‌سرايى در ايران ، تهران چاپ سوم ، 1352 ، ص 379 - 383 .\r\n* رياض الشعرا ، واله داغستانى ، خطى .\r\n* صحف ابراهيم ، خطى .\r\n* نتايج الافكار ، بمبئى 1336 ، ص 111 .\r\n* كلمات الشعراء ، محمد افضل سرخوش ، چاپ هند ص 10 - 11 .\r\n","page_name":" 590 ","page_number":608},
  {"content":"\r\n\r\nو خطابهاى درخور يافتند . - دوم ميرزا محمود كه او نيز مانند برادر سفر هند اختيار كرد و در آنجا مقامى يافت و محمود پوره در اورنگ‌آباد و محمود پورهء ديگر در برهانپور بنام اوست و او در اين جاى دوم به خاك سپرده شد « 1 » . ميرزا محمّد باذل پسر همين ميرزا محمود مشهديست كه در شاهجهان‌آباد ولادت يافت و در دوران پادشاهى عالمگير اورنگ زيب مدتى ملازم شاه‌زاده معزّ الدين بود و از جانب او حكومت كواليار يافت و تا آخر عهد اورنگ زيب در خدمت دولت سر مىكرد و پس از آن بدهلى بازگشت و آنجا بسال 1123 درگذشت « 2 » . وى شعر مىسرود و به عادت شاعران زمان بيشتر بغزلگويى اشتغال داشت اما شهرتش بسبب منظومهء حملهء حيدريست كه همچنانكه گفته‌ام بيست و چهار هزار بيت از آن را سرود و باقى را ميرزا ابو طالب فندرسكى اصفهانى تمام كرد . با اين حال مير عبد الرّزاق خوافى شاهنواز خان يك بار در مآثر الامرا عدد بيتهاى آن را چهل هزار و بار ديگر در بهارستان سخن نود هزار نوشته و مير غلامعلى آزاد هم در سروآزاد همين تخمين اخير را پذيرفته و تكرار كرده است و اين اختلاف در تعيين شمارهء بيتهاى حملهء حيدرى نشان از اختلاف نسخه‌هاى آن مىدهد . حمله بدين بيت آغاز مىشود :\r\n بنام خداوند بسياربخش * خردبخش دين‌بخش ديناربخش \r\nو گوينده سبب نظم اين منظومه را بدينگونه بيان كرده است كه : شامگاهى تنها از همدمان و دور از ياران توسن خيال را بآهنگ صيد غزال غزل بهر سو جولان مىداد\r\n\r\n\r\n","description":"","footnote":"\r\n- * فهرست كتابخانهء بودلئن ، ص 518 - 519 .\r\n* فهرست نسخه‌هاى فارسى در موزهء بريتانيا ، ج 2 ، ص 704 .\r\n* ضميمهء فهرست نسخه‌هاى فارسى در موزهء بريتانيا ، ص 211 - 212 .\r\n*  Sprenger , Oud Catalogue , p . 150 \r\n* فهرست نسخه‌هاى خطى فارسى در كتابخانهء ملى پاريس ، ج 3 ، ص 404 - 405 .\r\n( 1 ) - دربارهء ميرزا محمد طاهر وزير خان و خاندانش مخصوصا بنگريد بمآثر الامرا ، ج 3 ص 936 - 940 .\r\n( 2 ) - ماده تاريخ وفاتش را « جامهر على بجنتش داد » ( 1123 ) يافتند .\r\n","page_name":" 591 ","page_number":609},
  {"content":"\r\n\r\nليكن صيدى بدام نمىآمد و او را ازين بىحاصلى غم‌برغم مىافزود :\r\n كه از عالم غيب فرخ سروش * درآمد چو مرغ سحر در خروش\r\nبه من گفت اى نقش بند خيال * برى چند بيهوده رنج و ملال\r\nبفكر غزل تا بكى خون خورى * چنين خون ببيحاصلى چون خورى\r\nچه حاصل ترا از غزل غير اين * كه بر تو كند سامعت آفرين\r\nز هاتف شنيدم چو اين گفت نغز * بسر آمد از ذوق در جوش مغز\r\nدواندم بهر سوى پيك خيال * نديدم يكى قصّه بىقيل و قال\r\nبه غير از دروغى نبد هيچ راست * كه بىآب روغن نيايد زماست\r\nزدم راى با دل درين مدّعا * بپاسخ دلم گفت باذل چرا\r\nنبندى عروس سخن راحلى * ز نعت نبىّ و ز مدح على\r\nدر آن داستان هيچ جز راست نيست * سَرِ مويى آنجا كم و كاست نيست \r\nو آنگاه بدشوارى كار درين راه اشاره كرده و نام چند تن از استادان فن را در سرودن حماسه‌هاى ملى و تاريخى آورده است كه از باب اهميت موضوع نقل آنها را درينجا لازم مىبينم :\r\n چو بر بحر شهنامه كردم گذر * صدفها در او يافتم پرگهر\r\nولى بود بر هر صدف پاسبان * نهنگى در آن قلزم بىكران\r\nبديدم ز هر سو يكى ارجمند * ستاره سرِ راه را كرده بند\r\nهمه زورمند و همه يكه‌تاز * بملك سخن دست كرده دراز\r\nبگفتم كه اين جاى جولانگريست * كه ميدانِ مردان بازوقويست\r\nبيارم چرا از كسى پاى كم * زدم چون در آن دشت اول قدم\r\nرسيدم بفردوسى ارجمند * بديدم سر راه كردست بند\r\nز شهنامه بر دوش گرز گران * وز آن كرده سركوب بر همگنان\r\nدگرسو اسد شور انداخته * درفش فريدون برافراخته\r\nدگرسو ستاده نظامى چو كوه * زفّر سكندر گرفته شكوه\r\nبسوى دگر خواجو آراسته * ز سام نريمان مدد خواسته \r\n\r\n","description":"","footnote":"","page_name":" 592 ","page_number":610},
  {"content":"\r\n\r\n بجاى دگر هاتفى در فغان * كه اين بنده را بسته صاحبقران\r\nبرابر ستاده چو شيران نر * از آن راهها ساخته پرخطر\r\nدگر جانب استاده قاسم دلير * بتأييد فرزند حيدر چو شير\r\nبه راه دگر قدسى پهلوان * ستاده باقبال شاه جهان « 1 » \r\nدنبال همين بيتهاست كه باذل موضوع منظومهء خود و نام آن را بدينگونه آورده :\r\n چو ديدم سر راه را جمله بند * بنيروى مردان اقبالمند\r\nبدل گفتم اكنون چه چاره كنم * چسان پيش بگذارم اينجا قدم\r\nكه افتاده بر هفتخان ره مرا * مدد جستم آنگه ز شير خدا\r\nببردم سوى تيغ حيدر پناه * دليرانه بگذاشتم پا به راه\r\nبيك جلوه كآن برق لامع نمود * ناستاد در پيش من هركه بود\r\nگرفتم بنيروى شير ژيان * بيك حمله ميدان ز دست يلان\r\nشكستم دَرِ گنج معنى به زور * در آن پاسبانان درافگنده شور\r\nچو چربيد بر دستها دست من * زدم كوس شاهى بملك سخن\r\nكنون نامه را مىشوم مبتدى * بنام نبىّ و بنام على\r\nچو صرصر روان گشت چون خامه‌ام * ز لطف نبى و على نامه‌ام\r\nبر آن نامه‌ها يافت بالاترى * شدش نام از آن حملهء حيدرى \r\nحملهء حيدرى را در هند و ايران طبع كرده‌اند ( چاپ تهران سربى و بىتاريخ و پر از غلط است ) .\r\n\r\nداستان‌سرايى\r\nدر تمام دوره‌يى كه مورد مطالعهء ماست نظم داستانهاى عاشقانه و پديد آوردن مجموعه از مثنويهايى كه درين زمينه ساخته مىشده محل توجه و علاقهء شاعران بود . ويژگى همهء اين منظومه‌ها نازلتر بودن\r\n\r\n\r\n","description":"","footnote":"\r\n( 1 ) - درين بيتها منظور از « اسد » اسدى طوسى ناظم گرشاسب‌نامه است ، نظامى سرايندهء اسكندرنامه ، خواجو گويندهء سامنامه ، هاتفى سازندهء تمرنامه ، قاسم ( مراد قاسمى گناباديست ) سازندهء شاهرخنامه و شهنامه در شرح پادشاهى شاه اسمعيل صفوى ، و قدسى صاحب شاهجهان‌نامه ( بخشى از آن چنان كه پيش ازين ديده‌ايد ) .\r\n","page_name":" 593 ","page_number":611},
  {"content":"\r\n\r\nآنهاست از آنچه پيشتر تا عهد جامى و هاتفى ، ساخته شده بود ، و ساده‌تر بودن و كوتاه‌تر بودن . بعضى ازين مثنويها كه شاعران سرودن آنها را تعهد كرده بودند ناتمام و برخى چنان كوتاه است كه گويى منظور از ساختن آنها رفع تكليف و اطاعت از امر سفارش دهنده و تعجيل در دريافت پاداش و انعام بوده است و بس .\r\nسادگى زبان و عارى بودن مطلب از ساز و پيرايه‌هايى كه استادان داستانسراى پيشين در اثرهاى خود به كار مىبردند ، و نيز خالى بودن آنها از تفنّنهايى كه در منظومه - هاى معروف سابق مىبينيم از ويژگيهاى اين منظومه‌هاى عهد صفويست .\r\nعده‌يى ازين مثنويها متضمّن داستانهاييست از موضوعهاى ابتكارى مانند « سوز و گداز » يا تمام مثنويهاى « قضا و قدر » و يا همهء داستانهايى كه از راه ترجمه از اصل هندى بوجود آمده باشد مثل نل و دمن ، كامروپ و كام‌لتا ، مدهمالت ، هيرو - رانجهن و جز آنها . منظومه‌هاى « محمود و اياز » و « سليمان و بلقيس » و امثال آنها را هم مىتوان تا حدّى داراى همينگونه موضوعها دانست كه از داستانهاى مورد توجه و نوعى تقليد همراه با بعضى ابتكارها بود . برخى از مثنويها كه استقبالى از يوسف و زليخا ولى در اسم و موضوع بجز آن بوده در شمار اين دستهء اخير از تقليدهاى مقرون بابتكار شمرده مىشود .\r\nدر همهء اين دسته‌هاى چندگانه نفوذ شاعران پيشين كه در نظم داستانها شهرت داشته‌اند ، خاصه نظامى و خسرو و همچنين دو شاعر قريب العهد به اين دوره يعنى جامى و هاتفى آشكارست ، زيرا سرايندگان آن داستانها بهرحال و با داشتن هر موضوعى كه مقدور بود ، مىخواستند پاى در جاى پاى استادان گذشته نهند تا شايد بتوانند ازين راه مرتبه‌يى در شعر بدست آورند ، و با غلبهء چنين خياليست كه بعضى از آنان سعى داشتند تا هر پنج منظومهء نظامى و يا هر هفت اورنگ جامى را جواب گويند ، و گاه هم بدين حدّ بسنده نمىكردند و مانند عبدى بيك شيرازى دو خمسه مىساختند .\r\nاز ميان آنها كه درين عهد بنظم يك يا چند منظومهء داستانى و يا بجواب گفتن مجموعه‌هايى از مثنويهاى پيشين ، و يا ترجمهء منظوم داستانهاى هندى ، و يا ابتكار و\r\n\r\n","description":"","footnote":"","page_name":" 594 ","page_number":612},
  {"content":"\r\n\r\nايجاد داستانى باقتفاء گذشتگان پرداخته باشند شاعران زيرين را مىتوان در اينجا ياد كرد . ترجمهء حال بعضى ازين گروه كه شهرت بيشترى دارند ، در شمار شاعران عهد و در بخش مربوط بدانان درين جلد خواهد آمد و دربارهء بعضى ديگر به همين اشاره كه اينجا مىكنم بسنده مىشود :\r\nاز جملهء شاعران قديم عهد صفوى ضميرى اصفهانى ( م 973 ه ) است كه به غير از ديوانهاى متعدد غزل كه ترتيب داده بود چند منظومهء داستانى داشت بنامهاى :\r\nناز و نياز ، وامق و عذرا ، ليلى و مجنون ، اسكندرنامه و بهار و خزان .\r\nشاعر پركار ديگرى بنام قاسمى گنابادى ( م 982 ه ) ليلى و مجنون و خسرو و شيرين نظامى گنجه‌يى را بهمراه منظومه‌هاى ديگرى كه ديده‌ايم تقليد نمود .\r\nمحمد قاسم خان موجى ( م 979 ه ) شاعر و امير معاصر همايون پادشاه و جلال - الدّين اكبر پادشاه يوسف و زليخا و ليلى و مجنون داشت .\r\nبدرى كشميرى معاصر و ستايشگر عبد اللّه خان ثانى پادشاه معروف ازبك ( 991 تا 1006 ه ) در مقدمهء قصهء ذى القرنين چنان كه خواهيم ديد مدّعى سرودن مثنويهاى متعدّدى بود .\r\nسعد الدين رهايى خوافى ( مرده در حدود 983 ه ) معاصر جلال الدين اكبر پادشاه ليلى و مجنونى بنظم آورد .\r\nعبدى بيگ شيرازى ( م 988 ه ) كه دو خمسه ترتيب داده است ، منظومه‌هاى دفتر درد و جام جمشيدى را در برابر خسرو و شيرين - مجنون و ليلى و خزائن - الملوك را بروزن ليلى و مجنون - هفت اختر و انوار تجلّى را باستقبال از هفت گنبد - آيين سكندرى و فردوس العارفين را در برابر شرفنامه و اقبال‌نامه سرود .\r\nمحمود بيگ سالم تبريزى منظومه‌هاى مهر و وفا ، ليلى و مجنون ، يوسف و زليخا را سرود . وى معاصر بود با شاه تهماسب صفوى ( 930 - 984 ه )\r\nوحشى بافقى ( م 991 ه ) منظومه‌هاى فرهاد و شيرين و ناظر و منظور را سروده است .\r\n\r\n","description":"","footnote":"","page_name":" 595 ","page_number":613},
  {"content":"\r\n\r\nعرفى شيرازى ( م 999 ه ) فرهاد و شيرين ناتمامى ساخت .\r\nمير معصوم نامى صفوى معاصر و مقرّب جلال الدين اكبر منظومهء حسن و ناز را كه نظير يوسف و زليخاست ، و پرى صورت را در برابر ليلى و مجنون بنظم آورد .\r\nناظم هروى ( م 1081 ه ) يوسف و زليخاى خوبى بر وزن و باستقبال از يوسف و زليخاى جامى دارد .\r\nفيضى فياضى ( م 1004 ه ) طرحى براى سرودن يك « پنج نامه » در برابر پنج گنج نظامى داشت بدينگونه : مركز ادوار در برابر مخزن الاسرار ، نل و دمن باستقبال از ليلى و مجنون ، سليمان و بلقيس نظير خسرو و شيرين ، هفت كشور بتقليد از هفت پيكر ، اكبرنامه در جواب اسكندرنامه . ازين طرح آنچه بنهايت رسيده و نسخه هاى آنها رائجست مركز ادوار ونل و دمن است . منظومهء نل و دمن متضمّن داستان نل (  Nala  ) و دميانتى (  Damyanti  ) از « مهابهاراتا » ست .\r\nنواب ميرزا قوام الدين جعفر آصفخان متخلص به « جعفر » ( م 1021 ه ) از نامبرداران عهد جلال الدين اكبر و جانشينش جهانگير ، منظومهء خسرو و شيرين دارد بنام « نورنامه » كه سخن‌شناسان عهد او و پس از وى آن را از بهترين تقليدهايى دانسته‌اند كه از خسرو و شيرين نظامى شده است .\r\nحكيم شفايى اصفهانى ( م 1037 ) منظومهء مهر و محبّت را در برابر خسرو - و شيرين سروده است و او چنان كه بعد ازين خواهم گفت دو منظومهء حكمى هم دارد .\r\nروح الامين مير جمله ( م 1047 ه ) منظومهء ليلى و مجنون بتقليد از نظامى بنام محمّد قلى قطب شاه ( 989 - 1020 ه ) از قطب شاهيان گلكنده سروده و در آغاز آن گفته است كه منظومهء « شيرين و خسرو » را هم دربارهء عشقبازى خسرو پرويز بنظم كشيده است . اين منظومهء او بسال 1017 شروع و در 1018 در هشت هزار بيت تمام شد و آن هم بنام قطب شاه مذكورست . وى آسمان هشتم يا فلك البروج را در برابر هفت گنبد بسال 1021 ه بنام سلطان محمد قطب شاه جانشين محمد قلى قطب شاه بنظم آورد .\r\n\r\n","description":"","footnote":"","page_name":" 596 ","page_number":614},
  {"content":"\r\n\r\nمير عقيل كوثرى ( م بعد از 1015 ه ) فرهاد و شيرين دارد و آن را بنام شاه عباس سروده و گفته است كه مقصودش از نظم اين داستان تمام كردن كار وحشى است .\r\nمير محسن رازى ( م 1020 ه ) از شاعران عهد جلال الدين اكبر مثنوى شيرين و خسرو را باقتفاء نظامى نظم كرد .\r\nزلالى خوانسارى ( م 1025 ه ) هفت مثنوى دارد كه از آن ميان ذره و خورشيد در برابر سبحة الابرار جامى ، و آذر و سمندر يا گل و بلبل در برابر ليلى و مجنون نظامى ، و سليمان‌نامه يا سليمان و بلقيس بر وزن اسكندرنامهء نظامى ، و محمود و اياز بر وزن خسرو و شيرين است كه اين آخرى از همه مفصل‌تر است و زلالى در نظم آن از فخر الدين على صفى ( م 939 ه ) [ تحفهء سامى ، ص 68 
  ] و انيسى ( م 1014 ) پيروى كرده . دربارهء منظومهء انيسى و منظومهء زلالى بشرح‌حال آن‌دو در همين جلد مراجعه شود ؛ و باز در همين دورهء صفوى ميرزا محمد على صائب ( م 1081 ه ) و حاجى ميرزا ابو طالب مازندرانى معاصر شاه سلطان حسين صفوى ( 1105 - 1135 ه ) آن را بنظم درآوردند .\r\nمحمد شريف كاشى ( م 1026 ه ) كه در گلكنده خدمت قطب شاهيان مىكرد خسرو و شيرين دارد و همچنين‌اند شاپور تهرانى ( م 1040 ه ) و ميرزا ملك مشرقى ( م 1050 ه ) و ابراهيم ادهم ( م 1060 ه ) و محمد طاهر و صلى تهرانى خويشاوند شاپور تهرانى كه نسخهء منحصر منظومهء او دراينديا آفيس بشمارهء 328 محفوظست .\r\nمحمد قاسم ظرافت لاهورى منظومهء عاشقانه‌يى مانند خسرو و شيرين سرود بنام « ثمرة الفؤاد و نتيجة الوداد » كه آن را در دو دفتر ، نخستين را بسال 1146 و دومين را بسال 1149 تمام كرد و شمارهء بيتهاى هردو دفتر 6268 است . نسخه‌يى ازين كتاب بشمارهء  Add . 18 , 545  در كتابخانهء موزهء بريتانياست [ ريو ، 2 ، 710 
  ] .\r\nميرزا ارجمند آزاد كشميرى پسر عبد الغنى بيك كابلى كشميرى ( م 1139 ه ) منظومه - يى دارد موسوم به « نياز و ناز » كه نظيره‌ييست بر خسرو و شيرين [ نسخهء  Or . 345  در كتابخانهء موزهء بريتانيا 
  ] و گوينده آن را بنام مراد خود سيد مير ابو الوفا سروده و\r\n\r\n","description":"","footnote":"","page_name":" 597 ","page_number":615},
  {"content":"\r\n\r\nاز آنروى نياز و ناز گفته تا با ناز و نياز ضميرى اصفهانى اشتباه نشود .\r\n\r\nمنظومهء شاهد و مشهود\r\nداستانى عاشقانه است بر وزن حديقهء سنايى غزنوى ، از محمد عظيم بن محمد جعفر متخلص به « اكسير » كه به « عظيماى اكسير » نيز شهرت داشته و ديوان غزل دارد .\r\nبينش كشميرى ( م 1085 ه ) از شاعران معروف سدهء يازدهم در هند است كه ترجمهء حالش را خواهيم ديد . وى مثنويهايى دارد كه از آن ميان شور خيال تقليدى از خسرو و شيرين و رشتهء گوهر در برابر هفت گنبد است . مثنويهاى ديگرش غير از بينش ابصار كه استقبال از مخزن الاسرار است ، در مدح اورنگ زيب و بزرگان عهد او و وصف كشمير و لاهور است و اين گونه مثنويها كه بويژه در وصف كشمير سروده شده باشد درين عهد متعدّد است .\r\nحياتى گيلانى ( م 1028 ه ) منظومهء سليمان و بلقيس ببحر متقارب مثمن مقصور در سه هزار بيت دارد .\r\nمير محمد مؤمن عرشى ( م 1091 ه ) مهرووفا را باستقبال از خسرو و شيرين بنظم كشيد .\r\nدر عهد صفوى بدسته‌يى از داستانهاى منظوم بازمىخوريم با عنوان « قضا و قدر » . مدار اين داستانها بر حكايت از واقعه‌ييست كه از قضا رخ داده و در زندگى قهرمان داستان تغيير عظيم پديد آورده ، او را بعشقى گرفتار نموده ، بحرمان و يأس افگنده ، از يارى جدا داشته و بفراقى گرفتار ساخته است . درينگونه منظومها ، اگر آن را نيك بفشاريم ، همهء مطلب در چند بيت معدود گنجايى دارد ، امّا رسم بر آن بود كه شاعر آن را بپروراند و با توصيفهاى متناسب با موضوع شاخ و برگى دهد و از سادگى بيرون آرد ، و اين نوعى از طبع‌آزماييهاى صاحب طبعان در آن روزگار بود ، و من يكى دو نمونهء منتخب ازين « قضا و قدر » ها را هنگام ذكر حال شاعران زمان خواهم آورد .\r\nاز جملهء كسانى كه در عهد صفوى ازينگونه منظومه‌ها پرداخته‌اند سليم تهرانى ( م 1057 ه ) و طالب آملى ( م 1035 ه ) و حكيم ركنا مسيح ( م 1066 ه ) و سليم -\r\n\r\n","description":"","footnote":"","page_name":" 598 ","page_number":616},
  {"content":"\r\n\r\nيزدى ( سدهء يازدهم ) و ميرزا نور اللّه اصفهانى متخلص بضياء ( سدهء يازدهم ) و مير - يحيى كاشى ( م 1064 ه ) را مىتوان ياد كرد « 1 » .\r\nچنان كه پيش ازين گفته‌ام دسته‌يى از داستانهاى منظوم اين عهد ترجمه‌هايى هستند از ادب هندى كه از پاره‌يى ترجمه‌هاى منثور نيز موجود است چنان كه بجاى خود مذكور خواهد افتاد . اين كار هم از سدهء دهم آغاز شده و تا پايان عهدى كه مطالعه مىكنيم ادامه داشته و معمولا در نظم آنها شاهكار نظامى ، خسرو و شيرين ، و وزن و شيوهء تنظيم آن مورد توجه بوده است . از جملهء قديمترين آنها يكى ترجمهء منظوم « رامايانا » است كه بفرمان جلال الدين اكبر و بهمت ملا عبد القادر بداؤنى بسال 997 ه انجام شد و اينكه بعضى آن را بفيضى فياضى نسبت داده‌اند درست نيست . همين داستان يك بار ديگر بوسيلهء مسيحا پانىپتى در عهد پادشاهى جهانگير ( 1014 - 1037 ه ) بشعر درآمده و منظومهء مفصلى ازين راه فراهم شده كه بطبع رسيده و مشهور است . شيخ سعد اللّه متخلّص به « مسيحا » « 2 » « مولدش قصبهء كرانه در حوالى شهر پانىپت است ، ازينجا به پانىپتى شهرت دارد . قصهء رام و سيتا كه در زبان هندى خالص بود به زبان فارسى نظم نمود و با ملّا شيداى فتحپورى [ م 1080 ه 
  ] كمال اتحاد داشت . . . » « 3 » . ترجمه‌هاى ديگرى هم ازين داستان شده است « 4 » و باز هم دربارهء آن سخن خواهم گفت .\r\nفيضى فياضى ( م 1004 ه ) منظومهء مشهور خود نل و دمن را كه پيش ازين ياد كرده‌ام ، از منظومهء معروف حماسى هند مهابهارا تا اخذ كرد و كار خود را در نقل آن بنظم فارسى در سال 1003 بپايان برد .\r\n\r\n\r\n","description":"","footnote":"\r\n( 1 ) - ازين مثنويها قضا و قدر سليم تهرانى و طالب آملى را در ديوانهايشان ديده و همانها باضافهء ديگر « قضا و قدر » ها را در مجموعه‌يى از كتابخانهء موزهء بريتانيا بشمارهء  Or . 4772  ( ضميمهء فهرست ريو ص 234 - 236 ) خوانده‌ام .\r\n( 2 ) -\r\n برخوان عطاى تو مسيحا محروم * چون صورت تصوير كه باشد برخوان \r\n( 3 ) - روز روشن ، مولوى محمد مظفر حسين صبا ، تهران 1343 ، ص 738 .\r\n( 4 ) - ترجمهء رامايانا ، تهران 1350 ، مقدمه بقلم آقاى عبد الودود اظهر دهلوى .\r\n","page_name":" 599 ","page_number":617},
  {"content":"\r\n\r\nچند سالى بعد نوعى خبوشانى ( م 1019 ) موضوع مثنوى معروف خود « سوز و گداز » را از سرگذشت زنى هندو گرفت چنان كه در شرح‌حال آن شاعر خواهيد ديد .\r\nداستانهاى منظومى ازين سنخ كه بعد ازين روزگار در هندوستان ساخته شده باشد متعدّد است « 1 » و از آن جمله داستان كامروپ « 2 » و كاملتاست « 3 » كه چند تن از شاعران آن عهد در هندوستان آن را بنظم كشيدند مانند محمّد مراد كه آن را بنام مير عيسى همّت خان « دستور همّت » ناميد ؛ و « تك چند چند » هندى معاصر اورنگ زيب - عالمگير كه « گلشن عشق » نامش داد ؛ و حاجى ربيع انجب دهلوى كه آن را باسم « فلك اعظم » بسال 1157 يعنى در پايان عهد مورد مطالعهء ما تمام نمود . مولوى محمد مظفر حسين صبا دربارهء اين « انجب » مىنويسد : « حاجى ربيع مغربى دهلوى است .\r\nمذهب حكما مطبوعش بود و عمر خود هفتصد سال بيان مىكرد و در جوانى بدهلى رسيده توطن گزيد و در نظم بمرتضى قلى بيگ صفاهانى تلمّذ داشت . . . » « 4 » و چنان كه اته نوشته است « 5 » خمسه و ديوانى بزرگ داشت و مهابهاراتا را به فارسى درآورد و صد سال بزيست « 6 » . - مير على شير قانع تتوى صاحب تاريخ تحفة الكرام و تذكرهء مقالات الشعرا كه نامش خواهد آمد ، نيز داستان كامروپ و كاملتا را بشعر پارسى درآورد .\r\nاز همين‌گونه داستانهاى منظوم كه داراى موضوع هندى و ترجمه از آن زبان باشد مدهو مالت و منوهر « 7 » است . اين داستان قصهء عشق منوهر پسر پادشاه\r\n\r\n\r\n","description":"","footnote":"\r\n( 1 ) - هرمان اته  Hermann Ethe  در تاريخ ادبيات ايران ( ترجمهء دكتر رضازاده شفق ، تهران 1337 ، ص 91 - 96 ) مهمترين آنها را شناسانده است .\r\n( 2 ) -  Kamrupa \r\n( 3 ) -  Kamalata \r\n( 4 ) - روز روشن ، تهران ، ص 87 .\r\n( 5 ) - تاريخ ادبيات ايران ( ترجمه . . . ) ص 92 .\r\n( 6 ) - و نيز بنگريد بفهرست نسخه‌هاى خطى فارسى در موزهء بريتانيا ، ج 2 ، ص 711 .\r\n( 7 ) -  Madhoumalat - Manohar \r\n","page_name":" 600 ","page_number":618},
  {"content":"\r\n\r\nكانگرا « 1 » بشهزاده بانو مدهومالت است كه آن را شيخ جمّن يا منجهن « 2 » نامى به زبان هندو نظم كرده بود و در سال 1059 ناصر على سرهندى ( سهرندى ) ( م 1108 ه ) آن را بشعر پارسى درآورد . چند سال بعد عاقلخان رازى ( م 1108 ) والى دهلى در زمان سلطنت اورنگ زيب همان داستان را باسم « مهر و ماه » منظوم ساخت يعنى اسم منوهر را به « مهر » و نام مدهومالت را به « ماه » مبدّل نمود « 3 » و اين يكى بيشتر از نظم ناصر على مقبول افتاد .\r\nهمين عاقلخان رازى داستان پدماوت « 4 » را كه آن هم از منشاء هنديست بنام « شمع و پروانه » بنظم آورد و آن چند بار ديگر بنثر و نظم تحرير و سروده شد « 5 » .\r\nشاعرى ديگر از اهل سند ، مولانا حاجى محمد رضائى ، در سال 1053 داستان عاشقانه‌يى را دربارهء عشق پنون « 6 » به « سىسى » « 7 » با تبديل اسم عاشق و معشوق به « زيبا » و « نگار » بشعر پارسى نقل كرد و بعد ازو نيز چند بار اين كار تكرار شد « 8 » .\r\nداستان عشق هير « 9 » به « رانجهن » « 10 » هم نخستين بار بهمت شاه فقير اللّه آفرين ( م 1154 ه ) بسال 1143 ببحر متقارب مثمن مقصور يا محذوف بنظم كشيده شد چنان كه در شرح حالش خواهيد ديد . وى منظومهء خود را ناز و نياز ناميد و\r\n\r\n\r\n","description":"","footnote":"\r\n( 1 ) -  Kangra \r\n( 2 ) -  Mandjhan  يا  Jamman \r\n( 3 ) - بنگريد به : بلوشه ، فهرست نسخه‌هاى فارسى كتابخانهء ملى پاريس ، ج 3 ، ص 387 ؛ و چارلز ريو ، فهرست نسخه‌هاى خطى كتابخانهء موزهء بريتانيا ، ج 2 ص 700 ؛ و هرمان اته ، تاريخ ادبيات ايران ( ترجمه . . . ) ، ص 93 .\r\n( 4 ) -  Padmawat \r\n( 5 ) - اته ، تاريخ ادبيات ايران ( ترجمه . . . ) ص 94 .\r\n( 6 ) -  Panun \r\n( 7 ) -  Sisi \r\n( 8 ) - فهرست كتابخانهء موزهء بريتانيا ص 684 ؛ تاريخ ادبيات ايران ، اته ، ص 94 .\r\n( 9 ) -  Hir \r\n( 10 ) -  R ndjhan \r\n","page_name":" 601 ","page_number":619},
  {"content":"\r\n\r\nچنين آغاز كرد :\r\n بنام چمن ساز ناز و نياز * كه خار نيازش بود سرو ناز \r\nگارسن دوتاسى « 1 » خاورشناس فرانسوى اين داستان را از يك تحرير هندى به زبان خود ترجمه و در مجلهء خاور زمين « 2 » بسال 1857 چاپ كرد « 3 » .\r\nاز منظومه‌هاى ديگر بر همين سياق و از همين سنخ موضوعها « عصمت‌نامهء » ملّا حميد و تصوير محبّت از شمس الدين فقير دهلوى را بايد نام برد كه نخستين در 1016 و دومين در 1156 ه سروده شد و موضوع هردو داستان عاشقانه است .\r\nبعضى از منظومه‌هاى عاشقانهء اين عهد سرگذشت واقعى شاعرانيست كه در دام عشق افتادند و سپس يا خود بشرح داستان خويش پرداختند و يا دوستى همراز آن را بنظم آورد . منظومه‌يى از نوع اول « ناظر و منظور » حاجى ابرقوهى و منظومه‌يى از نوع دوم « واله و سلطان » فقير دهلوى است .\r\nحاجى ابرقوهى از شاعران سدهء دهم و ستايشگر شاه تهماسب صفوى بود ، ديوان قصيده و غزل و مثنوى و رباعى دارد . مثنوى او در شرح داستان عشق ويست كه بسال 972 سرود :\r\n ما در طبع من اين طفل خيال * زاد در نهصد و هفتاد و دو سال\r\nچون فلك قرعه پى نامش زد * نام اين ناظر و منظور آمد « 4 » \r\nو امّا منظومهء واله و سلطان شمس الدين فقير دهلوى ( م 1183 ه ) دربارهء عشق بدفرجام واله داغستانى مؤلف رياض الشعر است بدخترعمش خديجه سلطان ، و فقير آن را بسال 1160 ه يعنى درست در آخرين سال از دوره‌يى كه دربارهء آن كار مىكنم باتمام رسانيد . دربارهء او و منظومه‌اش بعد ازين سخن خواهم گفت .\r\n\r\n\r\n","description":"","footnote":"\r\n( 1 ) -  Garcin de Tassy \r\n( 2 ) -  Revue de l'Orient , 1857 \r\n( 3 ) - دربارهء ناز و نياز آفرين بنگريد به « سروآزاد » ، لاهور 1913 ، ص 205 و نيز رجوع شود بفهرست نسخه‌هاى خطى فارسى در كتابخانهء موزه بريتانيا ، ج 2 ص 710 .\r\n( 4 ) - فهرست كتابخانهء مجلس شوراى ملى ، ج 3 ، ص 252 - 253 .\r\n","page_name":" 602 ","page_number":620},
  {"content":"\r\n\r\n\r\nغزلسرايى\r\nمهمترين نوع شعر درين عهد غزل است ، چنان كه بايد اين دورهء ممتد را دوران غزلسرايى در تاريخ ادب فارسى نام نهاد . هركس از شاه و امير و وزير و عالم و عامى كه خواست طبعى بيازمايد از ساختن غزلى غافل نماند ، خواه دل‌انگيز و استادانه و خواه سست و عاميانه . ديوان گروهى از شاعران ، چنان كه در شرح حالشان خواهيم آورد ، تنها با غزلهايشان ترتيب يافته به نحوى كه جز آنها حتى يك رباعى و قطعه نيز در آنها ديده نمىشود ، و در بعضى ديگر بندرت ديگر نوعهاى شعر بر غزل مىچربد ، مگر كليات شاعرانى كه در چند نوع از شعر يا در همهء آنها طبع‌آزمايى كردند و يا دفترهاى شعر گويندگانى كه مثنوىسرا يا ترانه‌گوى بودند و بس .\r\nخاصيت اين غزلهاى بىشمار يكنواختى عمومى آنها در بيان حالتهاى عشق و وصال و فراق و اميد و حرمان و شوق و يأس و اين گونه عاطفه‌هاى گوناگون بود كه طبعا در شعر غنايى بدانها بازمىخوريم . دربارهء نحوهء ايراد مضمونها و نكته‌ها و زبان و چگونگى بيان مقصود در اين غزلها در صحيفه‌هاى پيشين از همين فصل بتفصيل سخن گفته‌ام و ديگر اعادهء آن مطلبها درينجا شايسته نيست ، تنها افزودن اين نكته لازمست كه غزلهاى آن زمان كه محلّ مطالعهء ماست همگى عاشقانه نبودند بلكه بنابر رسمى كه از پيش متداول بود بعضى شاعران ببيان انديشه‌هاى حكمى يا عرفانى خود درين نوع از شعر مبادرت داشتند ، برخى بنحو انحصار و بعضى با همراه كردن هردو سه نوع انديشه باهم ؛ و از نكته‌هاى شايستهء توجّه آميزشيست كه غالبا ميان انديشه‌هاى عرفانى و ديد مذهبى هندى و ايرانى اسلامى ديده مىشود ، و اين امر از جانبى محصول اقامت بسيارى از شاعران ايرانى در سند و هند و دكن و آميزش با هندوان و عشقبازى با سبزچهرگان هند است كه طبعا بتقارب ذهنى و عقيدتى و جهان‌بينى آنان مىكشيد ؛ و از طرفى نتيجهء معاشرت آنان با اهل فضل و ادب هندى نژاد يا ايرانيان هندى شده ، بود كه روزبه‌روز در حال افزايش بودند ؛ و از جانبى ديگر مولود آشنايى ايرانيان و مسلمانان پارسىدان مقيم هند با ترجمه‌هاى آثار متعدد هندى بود كه بتشويق پادشاهان دكن و گوركانيان هند خاصّه جلال الدّين اكبر و\r\n\r\n","description":"","footnote":"","page_name":" 603 ","page_number":621},
  {"content":"\r\n\r\nمحمّد داراشكوه فرزند شاهجهان فراهم مىآمد .\r\nبا ذكر اين مطلب نخواسته‌ام اشاره‌يى خاصّ بوجود انديشه‌هاى عالى حكمى و عرفانى در غزلهاى عهد داشته باشم زيرا آنچه ازين قبيل انديشه‌ها در غزلها يا بطور كلى در شعر آن زمان ، حتى در شعر آن گروه كه منحصرا عارف يا حكيم بوده‌اند مىبينيم ، تكرارهاييست از آنچه بزرگان پيشين به نحوى بهتر و كاملتر و دل‌انگيزتر گفته بودند .\r\nاما آنچه در غزل دوران صفوى مهم و قابل توجّه و تازه است استفاده ازين نوع افكار و انديشه‌هاست به صورت نكته‌ها و مضمونهايى كه حكم مثل‌هاى ساير يافته و با رواج ميان عارف و عامى كاربردهاى اجتماعى حاصل نموده و در زندگانى روزمرّهء مردم به كار رفته‌اند . اين گونه فكرها بيشتر مبناى اخلاقى و اجتماعى دارند و اگرچه تقريبا همهء شاعران غزلگوى زمان را مىتوان در اين كار شريك و سهيم دانست ولى بعضى مانند طالب و كليم و صائب و غنى درين راه توانسته‌اند سرآمد همگان باشند و دست بالاى دستها نهند . در بيتهاى زيرين ، كه فقط بعنوان نمونه نقل مىكنم ، ازينگونه دستورهاى اخلاقى و اجتماعى كه البتّه زادهء انديشه‌هاى سنّتى در جهان‌بينى حكمى و عرفانى و اخلاقى ما هستند ، مىتوان ديد ؛\r\nاز كليم كاشانى :\r\n بىديده راه اگر نتوان رفت پس چرا * چشم از جهان چو بستى از آن مىتوان گذشت\r\nمفلسان را كس نمىخواهد ، ز مينا كن قياس * تا تهى شد ديگرش كس دست در گردن نكرد\r\nتا توانى ناتوانان را به چشم كم مبين * يارى يك رشته جمعيّت دهد گلدسته را\r\nدر حقيقت تنگدستى مايهء ديوانگيست * در چمن بيد از ره بيحاصلى مجنون شود \r\n\r\n","description":"","footnote":"","page_name":" 604 ","page_number":622},
  {"content":"\r\n\r\n آخر بسان فاخته‌ام شد گلو كبود * منّت ز خلق بس‌كه به گردن گرفته‌ام\r\nبر ستمگر بيشتر دارد اثر تيغ ستم * عمر كوته از تعدّى مىشود سيلاب را \r\nاز صائب تبريزى :\r\n بهموارى ادب كن خصم سركش را كه خاكستر * به نرمى زيردست خويش مىگرداند آتش را\r\nعنان نفس را بگذار تا چندى به راه آيد * كه از خامى برآرد اسب سركش را دويدنها\r\nبد خوب نگردد از رياضت * خونريز ز چلّه شد كمانها\r\nمظلوم حيف خود نگذارد بظالمان * از گريه داغ بر دل آتش نهد كباب\r\nناگوار از صحبت نيكان گوارا مىشود * عيب تلخى را ز خُلق خوش هنر سازد گلاب\r\nنيست ناقص را كمالى بهتر از اظهار عجز * دستگير ناشناور دست بالا كردنست\r\nدر مجالس حرف سرگوشى زدن با يكدگر * در زمين سينه‌ها تخم نفاق افگندنست\r\nدوستى با ناتوانان مايهء روشندليست * موم چون با رشته سازد شمع محفل مىشود \r\nاز غنى كشميرى :\r\n كج را بتكلّف نتوان راست نمودن * كى تير توان ساختن از چوب كمانها \r\n\r\n","description":"","footnote":"","page_name":" 605 ","page_number":623},
  {"content":"\r\n\r\n نيفتد كارسازان را بكس در كار خود حاجت * بخاريدن نباشد احتياجى پشت ناخن را\r\nبر تواضعهاى دشمن تكيه كردن ابلهى است * پايبوس سيل از پا افگند ديوار را\r\nسعى بهر راحت همسايها كردن خوشست * بشنود گوش از براى خوابِ چشم افسانها\r\nتا سركهء پيشانى دونان نچشيديم * دندان طمع كند نشد در دهن ما\r\nدر دم صبح ، غنى ، پير فلك مىگويد * كه قضا نان دهد آن وقت كه دندان گيرد \r\n\r\nقصيده‌گويى و مديحه‌سرايى\r\nاگرچه دورهء مورد مطالعهء ما عهد غزل و غزلسرايى بود ليكن نوع قصيده با همهء ناتوانى كه يافت ، همچنان راه خود را در طول زمان مىپيمود . بيشتر غزلگويان اين عهد قصيده و طبعا تركيب بند و ترجيع بند هم ساخته‌اند . شاعران معروفى مانند لسانى شيرازى ، حيرتى تونى ، محتشم كاشانى ، ثنايى مشهدى ، عرفى شيرازى ، فيضى اكبرآبادى ، نوعى خبوشانى ، نظيرى نيشابورى ، ظهورى ترشيزى ، شاپور تهرانى ، طالب آملى و بسيارى ديگر تا صائب تبريزى و نورس دماوندى و همانندگانشان در همان حال كه شور خاصى در ساختن غزلهاى دل‌انگيز داشتند به كار قصيده‌گويى نيز پرداخته‌اند .\r\nو بدينگونه ، خلاف آنچه در بادى امر ممكنست به نظر آيد ، چراغ قصيده با مرگ بزرگانى چون بنايى هروى ( م 918 ه ) كه او را اشعر شعراى خراسان خوانده‌اند ، و مير حاج انسى ( م 923 ه ) و اميدى تهرانى ( م 925 ه ) و اهلى شيرازى ( م 942 ه ) كه آخرين سالهاى خود را در عهد بنيانگذار سلسلهء صفوى مىگذرانيدند ، خاموش نشد ، بلكه تا ديرگاه شعله‌ور بود ، منتهى همهء آنان كه در راه شاعرى قدم برمىداشتند و ديوان و دفترى فراهم مىآوردند توانايى دست زدن بدين‌كار را نداشتند و يا اگر طبعى مىآزمودند شهرتى حاصل نمىنمودند .\r\n\r\n","description":"","footnote":"","page_name":" 606 ","page_number":624},
  {"content":"\r\n\r\nمحرّك شاعران استاد قصيده‌گوى زمان در سرودن اين نوع از شعر ، پس از داعيهء استادى در فنّ شاعرى ، نخست فراهم كردن ساز و سامان زندگانى بود و دوم پرداختن بباور داشتهاى مذهبى و كسب ثواب اخروى . اينكه بعضى سرودن قصيده‌هاى دينى ( منقبت‌گويى ) و رواج آن را درين عهد تنها معلول وضع عهد صفوى مىدانند ، درست نيست . البته وضع سياسى آن دوره و سعى در اشاعهء اعتقاد مذهبى شيعه و تأييد و ترويج نهايى آن طبعا كار را بترغيب شاعران در سرودن قصيده‌ها و تركيبها و ترجيعهاى فراوان در منقبت اهل بيت مىكشانيد ، ولى چنان كه پيش ازين در شرح‌حال شاعران سدهء نهم و آغاز سدهء دهم ديده‌ايم ، اين كار بدست چند تن از بزرگان شعراى آن روزگار پايه و بنياد استوار يافت و چون بدوران صفوى رسيد مقتضيات زمان باشاعهء بيشتر آن ياورى كرد و چنان شد كه كمتر شاعرى را مىبينيم كه قصيده ساخته و تركيب و ترجيع پرداخته و ستايشنامه‌هاى مشهورى از پيامبر اسلام و امامان شيعه ترتيب نداده باشد . حتى چندين تن از شاعران را مىشناسيم ، و در بخش شاعران از همين جلد بنامشان مىرسيم ، كه تركيبها يا ترجيعهايى باسم دوازده امام ترتيب داده و همهء آنانرا به ترتيب ، هريك را دربندى ، ستوده‌اند و اين غير از قصيده‌هاييست كه جداگانه در ستايش پيامبر و منقبت امامان ، خاصه نخستين و هشتمين و دوازدهمين از آنان ، ترتيب داده و ديوانهاى خود را بدانها آراسته‌اند .\r\nاما مدح شاهان و سرداران و اميران و وزيران در قصيده‌هاى مدحى كه در سراسر اين عهد رواج داشت ، سنتى بود ديرين در شعر پارسى و مرده ريگى بود از شاعران پيشين و وسيله‌يى پرحاصل و ثمربخش براى انتجاع و اعاشهء شاعران كه طبعا دنبالهء كار در اين راه بتركيبها و ترجيعها و قطعه‌ها و حتى رباعيها و غزلها نيز مىكشيد و مطلبى بود كه تازگى نداشت ؛ و چون خريداران اين گونه شعرها در سرزمين هند بيشتر و ثروتشان از همطرازان ايرانى بيشتر بود شاعرانى كه در هند بسر برده‌اند در اين كار پركارتر بوده‌اند .\r\nزبان قصيده و شيوهء نظم آن در آغاز عهد صفوى بيشتر متمايل به همان طرزى بود كه در قصيده‌هاى شاعران پايان سدهء هشتم و اوايل سدهء نهم مىبينيم و چنان كه\r\n\r\n","description":"","footnote":"","page_name":" 607 ","page_number":625},
  {"content":"\r\n\r\nمىدانيم همان طرز با تمايلى محسوس بسبك شاعران اواخر سدهء ششم و آغاز سدهء هفتم بوسيلهء گويندگانى چون بنايى و مير حاج انسى و اهلى شيرازى در پايان سدهء نهم و آغاز سدهء دهم تجديد شده بود و چون بعضى از آن استادان چندسالى از دوران صفوى را درك كرده بودند پرورش‌يافتگان طبع آنان نيز در سدهء دهم و تا چندى از سدهء يازدهم طرز گفتارشان را دنبال مىنمودند . به همين سبب است كه ما در سدهء دهم و اوايل سدهء يازدهم شاعرانى را مىشناسيم كه زبان قصيده‌سرايان مذكور را در شعر خود به كار مىبردند و شيوهء سخنورى آنان بشاعرانى كه بعد از ايشان در ايران و هند شهرت يافتند شباهت ندارد ، بعضى از آن دسته بشيوهء شاعران پايان سدهء هشتم و آغاز سدهء نهم و بعضى ديگر بدوره‌هاى قديمتر ، حتى بعهد شاعران خراسانى سدهء ششم و اوايل سدهء هفتم بازگشتند . ازين گروهند شاه طاهر دكنى ( م 954 ) ، حيرتى تونى ( م 961 ) ، عتابى نجفى ( سدهء دهم ) ، قاسم كاهى ( م 988 ) ، محتشم كاشانى ( م 996 ) ، قاضى نور الدين نورى ( م 1000 ) ، كمالى سبزوارى معروف به « افصح » ( م 1020 ) ، نظيرى نيشابورى ( م 1021 ) ، ظهورى ترشيزى ( م 1025 ) ، ملا كامى سبزوارى ( سدهء دهم - يازدهم ) ، عارف ايگى ( م 1028 ه ) . بعضى ازين گروه مثلا شاه طاهر و عارف چنان سخن مىگفتند كه گفتى در سده‌هاى پنجم - ششم هجرى زندگى مىكردند و در ديارى از سرزمين خراسان بسر مىبردند و اين نبود مگر بعلّت تتبّع آنان در ديوان‌هاى شاعران استاد در سده‌هايى كه گفته‌ام . - چند تن ديگر ازينگونه قصيده‌گويان هستند كه پاره‌هايى از قصيده‌هايشان را در تذكره‌ها مىبينيم مثل امير صافى ( هفت اقليم ، ج 1 ، ص 283 ) و صدقى ( ايضا ، 3 ، 115 ) و كمال الدّين چلبى بيگ ( ايضا ، 3 ، 237 ) و فسونى ( ايضا ، 3 ، 240 ) و حيدرى ( ايضا ، 3 ، 244 ) و جز آنان .\r\nدر عهد همين قصيده‌گويان استاد كسانى را مىشناسيم كه از سخنشان آثار تازگى مشهود است و مىخواهند بر بناى كهن شعر آرايش نو بيفزايند و ازين راه طرزى تازه بيافرينند مثل وحشى بافقى ( م 991 ) و ثنايى ( م 995 ) و عرفى ( م 999 ) و ظهور همين دسته است كه مقدّمه‌يى براى تغيير شيوه در قصيده‌گويى گشت ،\r\n\r\n","description":"","footnote":"","page_name":" 608 ","page_number":626},
  {"content":"\r\n\r\nهمچنانكه در غزلسرايى شد . شيوع غزل هم كه زبان سادهء روان و نرم لازمهء آنست ، وقتى با آموختگى همهء شاعران زمان به اين نوع از شعر همراه شد ، باعث گرديد كه زبان قصيده از طنطنه و صلابت قديم باز ايستد و بسادگى و لطافت و روانى غزل نزديك شود و حتى در پاره‌يى از آنها همان گسيختگى معنوى بيتها كه در بيشتر غزلهاى آن عهد مىبينيم راه يابد .\r\nاين تغيير شرايط لفظى و معنوى قصيده ، هرچه از ميانهء سدهء يازدهم بپايان دورهء صفوى نزديكتر شويم بيشتر مىگردد به نحوى كه مىتوان تاريخ مذكور را تقريبا حدّ زمانى فارقى ميان شيوهء قصيده‌گويى در عهد مورد مطالعهء ما قرار داد .\r\nدرين دورهء دوم زبان قصيده و تركيب و ترجيع خيلى بيشتر از سابق به زبان تخاطب زمان نزديك شد .\r\nالبتّه روشنست كه اين نزديكى قصيده بغزل تنها در نحوهء ايراد كلام نبود بلكه از جهت خلق معانى و جنبهء فكرى و ذوقى هم بين اين دو نوع شعر يك هماهنگى دائم و ناگسستنى وجود مىيافت و توسعه مىپذيرفت و شاعر سعى داشت همان شيوهء مضمون آورى و نكته‌پردازى را كه در غزل داشت در قصيده نيز داشته باشد منتهى اينجا آن شيوه را در راه تغزل يا وصف طبيعت و بويژه در ستايش ممدوح و گاه نيز در بيان حال خود به كار مىبرد چنان كه قصيده‌هاى اين عهد ، از خواجه حسين ثنايى و عرفى ببعد ، وارد مرحله‌يى جديد از طرز بيان معانى شد و آن برابرى لفظ و معنى كه پيشينيان شرط عمدهء بيان در قصيده مىشمردند ، بذكر مضمونها و معنىهايى بدل گرديد كه عادة وسيع‌تر از قالبهاى لفظى خود بودند منتهى اگر بدست شاعران استاد مىافتادند چنان ادا مىشدند كه خواننده متوجّه اين برترى معنى بر لفظ نمىگرديد زيرا در آنها ردّ پاى انديشه در راه فكرى گوينده آشكار و مشهود است و قرينه - هاى كافى براى درك معنيهاى پوشيده موجود ؛ امّا اگر شاعرى توانايى لفظى كافى و مهارت وافى براى بهره‌بردارى از واژه‌هاى مفرد يا مركب در بيان فكرهاى باريك و معانى دقيق نداشت اين روشنى معنى در سخنش از ميان مىرفت ، و براى اثبات اين دعوى شاهدهاى بسيار در قصيده‌هاى شاعران متأخّر عهد صفوى مىتوان يافت .\r\n\r\n","description":"","footnote":"","page_name":" 609 ","page_number":627},
  {"content":"\r\n\r\nاز ويژگيهاى قصيده و تركيب و ترجيع در عهد صفوى بلندى و تفصيل آنهاست و همين امر باعث بود كه شاعر چند بار در آنها موضوع سخن را تغيير دهد و مسائل مختلفى را در خطاب بممدوح مطرح سازد . پيداست كه سادگى زبان و آزاد بودن شاعر از قيدهايى كه قصيده‌سرايان پيشين داشته‌اند ، او را درين دراز نفسى ياورى مىكرد . گاه اتفاق مىافتاد كه درين قصيده‌هاى بلند ، شاعر چندبار بتجديد مطلع مبادرت مىنمود .\r\nهمين سادگى زبان مايهء آن بود كه شاعران كمتر خود را بداشتن رديفهاى دشوار ملزم نمايند و التزامشان در اين مورد از انتخاب اسمهايى مثل آفتاب ، آيينه و يا فعلهايى مثل افشاند و اندازد و انداخت و همانند اينها كمتر تجاوز مىنمود ولى شيوه‌يى كه پيشينيان در التزام كلمه‌ها و تركيبهاى دشوار [ مثل موى و مور ، شتر گربه ، شتر حجره 
  ] براى اثبات مهارت خود در شعر داشتند در اين دوره نيز بندرت دنبال مىشد « 1 » .\r\n\r\nقصيده‌هاى مصنوع\r\nازين مقدّمه مىتوان دريافت كه ساختن قصيده‌هاى مصنوع درين دوره كم و بيشتر منحصر بآغاز آن عهد بود ، و چنان كه پيش ازين ديده‌ايم « 2 » شاعرانى مانند اهلى شيرازى ( م 942 ) « 3 » و عيشى هروى « 4 » ( معاصر شاه اسمعيل صفوى ) قصيده‌هايى مصنوع بپيروى از سيّد ذو الفقار شروانى و سلمان ساوجى در ستايش سلطان حسين بايقراى تيمورى و شاه اسمعيل صفوى داشته‌اند .\r\nاندكى بعد شاعرى ديگر بنام جنونى بدخشى معمائى كه در خدمت همايون پادشاه گوركانى بسر مىبرد و ستايشگر او بود ، دنبالهء كار را درين مورد گرفت .\r\nوى قصيده‌يى ساخت در سى و هشت بيت در ستايش همايون و صنعتهايى كه سيّد -\r\n\r\n\r\n","description":"","footnote":"\r\n( 1 ) - بنگريد به همين جلد ، ص 551 - 552 .\r\n( 2 ) - همين كتاب ، ج 4 ، ص 183 - 186 .\r\n( 3 ) - ايضا ، ج 4 ، ص 447 - 455 .\r\n( 4 ) - ايضا ، ج 4 ، ص 461 - 462 .\r\n","page_name":" 610 ","page_number":628},
  {"content":"\r\n\r\nذو الفقار و سلمان در قصيده‌هاى خود از آنها غفلت كرده‌اند ، در آن آورد « 1 » . مولوى محمد مظفر حسين صبا دربارهء او مىنويسد : « جنونى ، بدخشانيست كه دلش عشق منزل بل سراپايش محبّت آب و گل بود و همايون پادشاه نظر بعلم و فضلش در تربيت وى همّت مىگماشت . قصائد بسيار مشتمل انواع صنايع و بدايع دارد و اين مطلع قصيدهء اوست كه در سه بحر خوانده مىشود :\r\n رخ تو لاله و نسرين خط تو سبزه و ريحان * لب تو غنچهء رنگين قد تو فتنهء بستان \r\nيكى فعلا تن چهار بار ، دوم مفاعلين چهار بار ، سوم مفاعلن فعلاتن دو بار » « 2 » .\r\nاين طبع‌آزمايى پياپى كه در آغاز عهد صفوى براى نظم قصيده‌هاى مصنوع وجود داشته در سراسر آن عهد ادامه يافت امّا ديگر تواناييى كه شاعران پيشين در شناخت رمزهاى سخنورى داشتند نمىتوانست با همان قوت ادامه داشته باشد و ازينروى صنعت‌گران نام‌آورى درين عهد نداريم كه شايستهء ذكر باشند . با اين حال آوردن نام تيمور حسينى ، معاصر شاه صفى ( 1038 - 1052 ه ) درينجا لازمست . وى به قصد دنبال كردن كار اهلى شيرازى و رفع نقصهايى كه در سه قصيدهء مصنوع او مى - يافت قصيده‌يى ساخت بدين مطلع :\r\n هزار گلشن رويت بدهر حسن نما * غبار برزن كويت به مهر داده ضيا \r\nو چنان كه خود در معرّفى آن نوشته ( مشتمل است بر يكصد و شصت و دو بيت و قريب يكصد و سى بيت ازو مشتق مىشود متناول بر اصول بحور و منشعبات و مزاحفات از مطبوع و نامطبوع كه مخصوص شعراى عربست و دواير ستّه كه مخرج اوزان نوزده‌گانه است و تفكيك بحور و اوزان مختلف و تعاريف اقسام قوافى صحيح و سقيم و ذكر صحت ايطاء جلى در بعضى موارد و حدود محسنات از صنايع بديع و بيان كه برسالهء فارسى كه اختلاف كثيره داشت ملتفت نشده ، بدان عمل شد و قريب\r\n\r\n\r\n","description":"","footnote":"\r\n( 1 ) - تاريخ نظم و نثر در ايران و در زبان فارسى تا قرن دهم هجرى ، مرحوم استاد سعيد نفيسى ، تهران 1344 ، ص 410 - 411 .\r\n( 2 ) - روز روشن ، تهران 1343 ، ص 184 .\r\n","page_name":" 611 ","page_number":629},
  {"content":"\r\n\r\nبچهل صنعت از صنايع بديع با چند بحرو لقب قافيه مزيد قصيدهء مولاناى مذكور [ يعنى اهلى شيرازى 
  ] شده و ببعضى از صنايع كه تكرار در آن قصيده واقع شده بود التفات ننموده متوجّه صنايع غريبه شده مع آنچه وظيفهء شعر است از غزل و قطعه و رباعى و مستزاد و لغز و معمّا ؛ و ابيات مصنوعهء متفرقه را نيز مثنوى توان شمردن . . . » « 1 »\r\n\r\nمنظومه‌هاى حكمى و عرفانى\r\nموضوعهاى اخلاقى ( خاصّه اخلاق مبتنى بر سنتهاى دينى ) و حكمى و عرفانى كه در آنها از راه شرح و توضيح و تمثيل ببيان مطلب و مقصود پرداخته شده باشد ، درين دوره كم نيست .\r\nسرمشق شاعران در سرودن اين منظومه‌ها نخست مخزن الاسرار نظامى و بعد از آن منظومه‌هاى مشهورى از قبيل حديقهء سنايى غزنوى ، بوستان سعدى ، مثنوى مولوى ، سبحه و تحفهء جامى و همانند آنها بوده است ، و تقريبا در همه جز تكرار انديشه‌ها و گفتارهاى پيشينيان در طرز نوى از بيان فكر ، چيز تازه‌يى ديده نمىشود . كار اساسى در سرودن اين منظومه‌ها ، مانند منظومه‌هاى داستانى ، تقليد و استقبال و جوابگويى ، به قصد اثبات توانايى شاعر در شاعريست ، نه ابتكار در گويندگى ، يا نوآورى در جهان انديشه‌مندى ؛ و ازينرو پيداست كه شيوهء سخنورى درين دسته از منظومه‌ها تحت تأثير آن استادى از شاعران پيشين است كه منظومهء جديد بتقليد ازو ساخته مىشد ، اگر در جواب مخزن الاسرار بود لحن استاد گنجه و حتى روشى كه او در ستايش خدا و پيامبر و صفت معراج و فصل‌بندى مطلبهاى خود داشت ، در نظر گويندهء نو بود ؛ و اگر از شاعران ديگر بود باز به همين نحو عمل مىشد و اين خود خاصيت اصلى تقليد و نظيره‌گوييست .\r\nشمارهء شاعرانى كه درين راه قدم نهاده باشند و منظومه‌هايى كه ازين راه پديدآمده باشد ، كم نيست و سهم اصلى درين كوشاييها با خمسه‌سازان و مقلّدان نظاميست چنان كه درين باب باز بايد از كسانى چون هاشمى كرمانى ( سرايندهء مظهر آثار ) ،\r\n\r\n\r\n","description":"","footnote":"\r\n( 1 ) - نقل از فهرست كتابخانهء مجلس شوراى ملى ايران ، ج 3 ، تأليف ابن يوسف شيرازى ، تهران 1318 - 1321 ، ص 534 - 535 .\r\n","page_name":" 612 ","page_number":630},
  {"content":"\r\n\r\nقاسمى گنابادى ( صاحب زبدة الاشعار ) ، عبدى بيگ نويدى شيرازى ( گويندهء مظهر اسرار و جوهرفرد ) ، وحشى بافقى ( نظم كنندهء خلد برين ) ، عرفى شيرازى ( سازندهء مجمع الابكار ) ، فيضى فيّاضى ( گويندهء مركز ادوار ) ، ضميرى اصفهانى ( طرازندهء جنّة الاخيار ) ، غزالى مشهدى ( ناظم نقش بديع و اسرار مكتوم ) شروع نمود . نام اين سرايندگان و اثرهايشان را در شعر داستانى پيش ازين خوانده و باز هم در ترجمهء حالشان خواهيم ديد . فقط اين نكته گفتنى است كه بعضى ازين گويندگان مثل عبدى بيگ شيرازى تنها بپيروى از نظامى اكتفا نمىكردند و مثلا همين شاعر اخير مظهر اسرار و جوهر فرد را در دو خمسهء خود در جواب نظامى و بوستان خيال را در تقليد از بوستان سعدى سرود چنان كه بيايد ؛ يا حكيم شفايى اصفهانى كه ديدهء بيدار را بتقليد از مخزن الاسرار گفته ، نمكدان حقيقت را در جواب حديقهء سنايى ساخته است ؛ يا روح الامين مير جمله كه مطمح الانظار او نظير مخزن - الاسرار است ، آسمان هشتم را بر وزن و در جواب حديقه سروده است ؛ يا زلالى - خوانسارى كه حسن گلوسوز او جواب مخزن الاسرار نظاميست ، شعلهء ديدارش همانند مثنوى ملّاى روم و ميخانه‌اش همطراز حديقهء سنايى و ذرّه و خورشيدش بر وزن سبحة الابرار جاميست .\r\nدرين ميان منظومه‌هاى ديگرى داريم كه تنها دينى است منتهى آنها هم هر يك بتقليد از يكى از استادان گذشتهء مذكور فراهم آمده مثل خمسهء حسن بن سيّد فتح اللّه هندى كه در نوع خود تازگى دارد [ فهرست ريو ، ج 2 ، ص 680 - 681 
  ] ؛ يافوز عظيم از عظيماى نيشابورى ( م 1111 ه ) كه لحن دينى و حكمى را باهم جمع كرده است [ ايضا ص 701 
  ] ؛ يا مسلك المتقين كه در عرفان و اخلاقست با توجّه بسنّتهاى دينى بر - وفق مذهب حنفى [ ايضا ص 702 
  ] ، يا حقايق المعارف اثر شيخ سعد الدّين احمد معروف به ديوانه و متخلّص بقدّوسى كه موضوع طى مدارج عرفانى را با توجّه به قرآن و حديث مورد بحث قرارداد [ ايضا ص 712 
  ] و جز آنها .\r\nدر ذيل اين گفتار يادآور مىشوم كه مولوى احمد در « آسمان اول » از كتاب « هفت آسمان » خود [ چاپ كلكته 1873 ميلادى 
  ] شرحى مستوفى دربارهء نظيرسازان\r\n\r\n","description":"","footnote":"","page_name":" 613 ","page_number":631},
  {"content":"\r\n\r\nبر مخزن الاسرار آورده است و در آنجا جز كسانى كه در سطرهاى پيشين ياد كرده و شرح اثرهايشان را در ترجمهء حالشان خواهم آورد ، اين اثرها را نام برده كه شايستهء ذكرند :\r\nگوهر شهوار از عبدى گونابادى « در رياض الشعرا نوشته عبدى گونابدى اصلش از تونست ، شاعر خوبگوى خوش اعتقادى بوده مدّاحى اهل بيت طاهره مىكرده ، كتاب گوهر شهوار از تصنيفات اوست ، از آنجاست :\r\n عشق چو شد قفل بقا را كليد * منّت جان بهرچه بايد كشيد\r\nشكر كه بىعشق بتان نيستم * چون دگران زنده بجان نيستم » « 1 » \r\nمنظور انظار از رهايى مروى كه آن را در 982 ه بنام جلال الدين اكبر ساخت و چند بيت زيرين از آنجاست در ستايش پادشاه :\r\n چرخ كه اين قبهء خرگاه تست * هاله زده گرد رخ ماه تست\r\nذات تو لعلست و جهان حقّه‌يى * اطلس چرخ از علمت شقّه‌يى\r\nمى ز لبت خون جگر مىخورد * ز هر بدور تو شكر مىخورد\r\nمس بقبول تو چو زر مىشود * عيب بلطف تو هنر مىشود « 2 » \r\nمهر و وفا از محمّد بيگ پسر ابو الفتح بيگ تركمان متخلص به « سالم » است .\r\nوى نخست در خدمت قاضى جهان پدر شرف جهان قزوينى ، در قزوين بسر مىبرد ، از آنجا بشيراز و از آن شهر بتبريز رفت . او را يوسف و زليخا ، شاهنامه ، و منظومهء مهر و وفاست . ازين منظومهء اخير اوست :\r\n چون غم پيرى به كسى رو نهد * روى بر آيينهء زانو نهد\r\nهر دم از آيينهء زانوى خويش * روى اجل را نگرد سوى خويش\r\nلرزه درافتد ز ضعيفى به پا * دست شود از پى رفتن عصا\r\nخلعت شيبت چو دهد آسمان * رگ شود آجيده‌وش از تن عيان « 3 » \r\nو اين غير از مهر و وفاى ديگريست كه بلوشه در فهرست خود [ ج 3 ، ص 388 
  ] معرّفى كرده و بطهماسب قلى بيگ يزدى نسبت داده .\r\n\r\n\r\n","description":"","footnote":"\r\n( 1 ) - هفت آسمان ، ص 99 .\r\n( 2 ) - ايضا ص 105 .\r\n( 3 ) - ايضا ص 108 .\r\n","page_name":" 614 ","page_number":632},
  {"content":"\r\n\r\nتحفهء ميمونه از محمد حسن دهلوى ( نيمهء دوم سدهء دهم و نيمهء نخستين از سدهء يازدهم ) .\r\nمنبع الانهار از ملك قمى كه شرح‌حال و آثارش را بجاى خود خواهيد ديد .\r\nدولت بيدار از ملّا شيداى فتحپورى كه بجاى خود ذكر خواهد شد .\r\nناز و نياز از نجاتى گيلانى معاصر شاه عباس .\r\n\r\nساقىنامه‌ها\r\nپيش ازين « 2 » دربارهء منشاء ساقىنامه‌ها و تاريخ پيدايى آن در شعر فارسى و تحولاتى كه از قرن ششم تا آغاز سدهء دهم و نظم ساقىنامه‌هاى مستقل حاصل نمود ، سخن گفته و نيز به دو نوع ساقىنامه كه تا به آن روزگار متداول شده بود ، يعنى ساقىنامه ببحر متقارب مثمن مقصور يا محذوف و ساقىنامه به صورت تركيب‌بند يا ترجيع‌بند اشاره كرده‌ام .\r\nاز سدهء دهم ببعد اين قسم از شعر رواج بيشترى يافت و ساقىنامه‌سازى از ركنهاى اصلى شاعرى و ساقىنامه از انواع مهم و معتبر شعر شمرده شد و كمتر كسى از شاعران بزرگ و كوچك را مىشناسيم كه درين راه طبع آزمايى نكرده و ساقىنامه‌يى باستقلال و يا جزو منظومه‌يى كه معمولا ببحر متقارب و بپيروى از فردوسى ( شاهنامه ) يا نظامى ( اسكندرنامه ) سروده مىشد ، ترتيب نداده باشند .\r\nنوع انديشه‌ها درين ساقىنامه‌ها بر رويهم همانست كه پيش ازين عهد بود ، با تغييرهايى در نحوهء بيان يا با وارد كردن موضوعهايى كه پيش از آن در ساقىنامه‌ها مطرح نبود ، ولى ساقىنامه‌ها همچنان جولانگاهى بود براى اظهار عواطف شاعرانه دربارهء ناپايدارى و بيهودگى جهان و هستى آن ، عاقبت دردانگيز ما فرزندان آدم درين نشأهء گذران و فناپذير ، پناه بردن بعالم مستى و بيهوشى براى رهايى از دردها و غمهايى كه بار منّت اين هستى دروغين بر دوش جان ما مىنهد ، گريختن از خراب‌آباد جهان از راه روشن خرابات ، يافتن گمشده‌هاى آرزو در كوى ميفروش ، شهود جلوهء راستى و حق در مصطبهء پير مغان و رها شدن از تهمت كفر و ايمان ، شناخت خود در بيخودى ، اعتكاف در خلوتخانهء دل و آمادگى سير در\r\n\r\n\r\n","description":"","footnote":"\r\n( 2 ) - همين كتاب ، ج 3 ص 334 - 335 .\r\n","page_name":" 615 ","page_number":633},
  {"content":"\r\n\r\nلاهوت و ملكوت و نظاير اين گونه فكرهاى باريك دلپذير .\r\nاز اينجاست كه بايد ساختن اين ساقى نامه‌ها را بمنزلهء كفّارهء ستايشگريهاى قصيده‌گويان و بىپرواييهاى غزلسرايان دانست و در آنها جلوهء انديشهء گويندگان را با ساز و سامانى نو تماشا كرد و شاعران را بواقع از مطاوى بيتهاى اين منظومه‌ها شناخت .\r\nدرين ساقىنامه‌ها شاعر گاه خطاب بساقى مىكند و گاه بدامن مغنى مىآويزد ، و در بعضى از آنها مثلا در ساقىنامهء حكيم پرتوى ( م 941 ه ) [ كه طرز ساقىنامه گوئيش در شاعران بعد از وى بسيار مؤثر بوده و در حقيقت شيوه‌يى نو درين قسم از شعر ايجاد كرده « 1 » 
  ] ، اصلا اشاره‌يى بمغنّى نيست و او دمادم ساقى را بفريادرسى مىخواند . مىخواهد بمستى پردهء روزگار را به درد و انتقام ناكاميهاى خود را ازو بكشد زيرا ثمرى ازو نچيد مگر ميوه‌هاى جهل‌آلوده بزهر . شهد عمر را بىحلاوت يافت و دانشوران را محروم و پرهيزگاران را از سرافرازى در تقوى بر كنار .\r\nروزگار چنان در نظرش با محنت مقرون شد كه زنده بر مرده حسرت مىبرد و چون در عالم هشيارى آرامش و سكون نمىيابد مىخواهد بعالم بيخودى و جنون پناه برد :\r\n درين خاكدان پريشان نهاد * كه گلبرگ دانش همه برده باد\r\nنبينى برى بر درختان دهر * بجز ميوهء جهل‌آلوده زهر\r\nحلاوت نماندست در شهد عمر * همه طفل جهلست در مهد عمر\r\nنه دانشوران را ز دانش برى * نه تقوى وران را بتقوى سرى\r\nعجب روزگارى گران محنتست * كه بر مردگان زنده را حسرتست \r\n\r\n\r\n","description":"","footnote":"\r\n( 1 ) - تقى الدين اوحدى بليانى مؤلف عرفات عاشقين ( خطى ) هنگام سخن گفتن از مولانا پرتوى شيرازى گويد كه : « اشعار غراى او ، خصوص ساقىنامه در كمال بمرتبه‌ييست كه نه هركس چنان شعرى تواند گفت . اكثر متأخرين در ساقىنامه تتبع طرز و روش وى كرده و مىكنند ، و قائل ( يعنى خود تقى الدين ) نيز ساقىنامه‌يى موسوم به : « نشأهء بىخمار » گفته و اكثر حضرات از معاصرينم به آن طرز و روش ساقىنامه‌ها گفته‌اند ، اما از وى ممتازست » .\r\n","page_name":" 616 ","page_number":634},
  {"content":"\r\n\r\n مَهِ زندگى را شده غرّه سلخ * بكام انگبين حياتست تلخ\r\nجهان چون دل عاشقان حزين * بيكبار زير و زبر شد چنين\r\nبلاريز گرديده گردون دون * شده كار دين همچو دنيا زبون\r\nچه شاه و گدا و چه نيك و چه بد * فروماندگانند در كار خود\r\nچو زلف بتان عالم آشفته است * بهر دل سيه مار غم خفته است\r\nچو در عالم هوش نَبوَد سكون * من و عالم بيخودى و جنون\r\nدهم همچو چشم سيه مست يار * سر و كار خود را بمستى قرار \r\nو سرانجام بر سر راه اين بيخوديها و دل آزردگيها كارش بالتجاء بدرگاه خداى چاره - ساز مىكشد تا ازو بسوگندان گران راه رستگارى بخواهد . . .\r\nمىبينيد كه درينجا سخن از باده‌گساريها و سيه‌مستيها و عربده‌هاى مستانه نيست . مى در ساقىنامه‌هايى كه بدين و تيره باشد ناميست مجازى براى آن جرعهء جام حقيقت كه آدمى را از تنگناى عالم مجاز برهاند و بسرمنزل هستى جاويد بكشاند .\r\nميخانه و ميفروش و مىآشام و ميگسار و چنگ و دف و نى همه در فرهنگنامه‌هاى اين شاعران معنى و مفهومى جز آنچه به ظاهر دريافته مىشود دارد .\r\nبعضى ازين ساقىنامه‌ها با حفظ همهء ويژگيها كه گفته‌ام ، بمدح پايان مىپذيرد ، گاه بمدح يكى از امامان و بيشتر بستايش نخستين امام شيعيان چنان كه ساقىنامه‌هاى شرف جهان [ تذكرهء ميخانه ، ص 161 
  ] و ثنايى [ ايضا 206 
  ] و محمد باقر خردهء كاشى [ ايضا 618 
  ] و نظام دستغيب [ ايضا 643 
  ] و مير عسكرى [ ايضا 721 
  ] و اوجى كشميرى [ ايضا 734 
  ] و ملهم كاشى [ ايضا 928 
  ] و جز آنها ؛ و گاه بمدح پادشاهان و بزرگان ديگر چنان كه ساقى نامهء قاسم گنابادى در ستايش شاه تهماسب [ ايضا 173 
  ] و اقدسى در مدح شاه عباس [ ايضا 243 
  ] و نوعى در ستايش ميرزا عبد الرحيم - خانخانان [ ايضا 262 
  ] و غياثاى منصف در مدح شاه عباس [ ايضا 283 
  ] و شكيبى در مدح خانخانان [ ايضا 307 
  ] و صحيفى در ستايش شاه عباس [ ايضا 317 
  ] و جز آنها .\r\nبعضى از ساقىنامه‌ها از صورت منظومه‌هاى موجز بيرون رفته و بتفصيل\r\n\r\n","description":"","footnote":"","page_name":" 617 ","page_number":635},
  {"content":"\r\n\r\nگراييده است مثل ساقىنامهء نوعى خبوشانى [ ميخانه 262 
  ] و سنجر كاشى [ ايضا 325 
  ] و ظهورى [ ايضا ص 365 
  ] ؛ و در اين ساقىنامهء اخير از ظهورى كار تفصيل بحدود چهار هزار و پانصد بيت به نحوى كه در چاپ كانپور ( 1876 م ) مىبينيم كشيده است .\r\nشمارهء بيتهاى ساقىنامهء نوعى بحدود 350 مىرسد . وى كار خود را با توحيد و ستايش « اولين پير ميخانها » آغاز مىنمايد و آنگاه بتعريف سخن ، صفت شراب ، خطاب با ساقى ، تعريف بهار ، شكايت از روزگار ، خطاب مجدّد با ساقى ، خطاب با مغنّى ، خطاب ديگر با ساقى و اظهار حال خود ، ستايش خانخانان ، تاريخ اتمام سخن مىپردازد و سرانجام بمناجات مىرسد و بسوگند از خداى يكتا مىخواهد كه او را ازين دير دلگير نادلگشا بميخانهء وحدت راهنمايى كند ، دامنش را از حيضابهء تاك بشويد و لبش را كه در يوزهء شراب طهور مىكند بيك قطره شرمنده سازد .\r\nاما سنجر كاشى كه ساقىنامه‌اش از پانصد بيت درمىگذرد ، در تحويل سال جام صبوحى در دست مىگيرد و بشكرانهء دو شادى ، نوروز و مى ، آغاز مناجات بدرگاه حق مىكند و ساقىنامهء خود را بمدح شاه عباس خاتمه مىدهد و درين ميان حكايتها و تمثيلها مىآورد ، در حب وطن سخن مىگويد ، فرزند را نصيحت مىدهد و تعريف صبح و شب و عشق مىكند و مىگويد :\r\n غم عالم از دل برد ياد عشق * دلا وِردِ خود ساز اوراد عشق \r\nسخن ظهورى در ساقىنامهء طولانيش باثناى ايزد پاك آغاز مىشود :\r\n كه خورشيد را صورت جام ازوست * شراب شفق در خم شام ازوست\r\nازو لالهء نشأه بر فرق مى * وزو شكّر نغمه در كام نى\r\nرگ تاكِ اميد را نم ازو * لگدكوب مستى سر غم ازو\r\nسكون در رهش همعنان باشتاب * ازو مست گر ذرّه گر آفتاب\r\nپرستار اورندى و زاهدى * طلبكار او دَيرى و مسجدى\r\nيكى در حرم پاى بست نماز * يكى در خرابات مست نياز \r\nو با همين لحن استعارى زيبا ستايش آن مركز پرگار هستى را كه زمين و زمان مست\r\n\r\n","description":"","footnote":"","page_name":" 618 ","page_number":636},
  {"content":"\r\n\r\nجلوهء اويند دنبال مىكند و سپس بتعريف بهار مىپردازد و بخطاب با زاهد ، تعريف ميخانه و ميفروش و ميگسارومى ، مذمّت روزگار و اهل روزگار ، تعريف دل و عشق ، بيان شام و خطاب بمطرب تا بپايان سخن . . . درين منظومهء بلند چند غزل ، هم بر آن بحر متقارب مثمن مقصور و محذوف گنجيده و سوگندنامه ( قسميّه ) يى دراز و درازتر از همهء سوگندنامه‌هاى همانند در آن آمده است و اين سوگندهاى گران بساقيست كه شاعر ازو نگاهى خالى از جفا و ناز مىخواهد . وى نيز مانند همهء ساقى - نامه‌گويان همه چيز را در جهان فانى عرضهء زوال مىبيند و فناى پهلوانان و بزرگان تاريخ داستانى ما را ، چنان كه رسم بيشتر ساقىنامه‌گويانست ، شاهد بىوفايىهاى روزگار مىداند و مىگويد :\r\n برستم چه كرد اين جفا پيشه زال * تو خود ناتوانى ، ببين چيست حال\r\nبشو دست از صلح اين پر نبرد * كه خون سياووُش در طشت كرد\r\nچهى كند دستان و مكروفنش * كه هم گيو آنجاست هم بيژنش\r\nستمهاى گردون نه رسم نويست * كه هر دخمه‌يى غار كيخسرويست\r\nنگويد به خون سياوش دريغ * چو اندازد افراسيابانه تيغ\r\nندارد وفا بانُوى روزگار * چو جم كشته هر گوشه شوهر هزار . . . \r\nبهرحال ، ساقىنامه كه در تمام عهد مورد مطالعهء ما جولانگاه ذوق شاعران و مجلاى انديشه‌منديها ، دردها ، غمها ، عشقها و آرزوهاى آنان بود ، يكى از بهترين اقسام شعرست كه روانهاى ما را بروانهاى نياكانمان پيوند مىدهد و از زمانهاى دير و مكانهاى دور دوستيها و آشناييها بهمراه مىآورد .\r\nتا اينجا هرچه نوشته‌ام مربوطست بساقىنامه‌هايى كه ببحر متقارب مثمن مقصور يا محذوف ساخته شده و « ساقىنامه » بمعنى مشهور و متداول خود است . نوع ديگر ساقىنامه آنست كه به صورت تركيب‌بند يا ترجيع‌بند سروده شده و نخستين بار فخر الدّين عراقى همدانى ترجيع‌بند معروف خود را با ترجيع :\r\n در ميكده مىكشم سبويى * باشد كه بيابم از تو بويى \r\nسرود كه بساقىنامه مشهور شده است و چنان كه مىبينيد در بحر هزج مسدس اخرب\r\n\r\n","description":"","footnote":"","page_name":" 619 ","page_number":637},
  {"content":"\r\n\r\nمقبوض محذوف ( وزن ليلى و مجنون نظامى ) است . اين ترجيع‌بند عراقى پس ازو مورد توجّه شاعران شد و موجب گرديد كه ساقىنامه‌گويى را تنها در پيروى از شيوه‌يى كه در اصل و اساس نظامى بانى آن بود ندانند بلكه در تركيب و ترجيع هم امكان گفت‌وگو با پير مغان و همنوايى با مغنّيان يابند و بر اين منوال ساقىنامه - هايى نو آيين بسرايند چنان كه در سدهء دهم و بعد از آن چند تن از گويندگان ترجيع - بندهايى بدين شيوه ساختند كه عادة ببحر هزج مثمن اخرب مكفوف محذوف ( مفعول مفاعيل مفاعيل فعولن ) است مثل ترجيع‌بند وحشى بافقى ( م 991 ) كه ترجيعش اينست :\r\n ما گوشه‌نشينان خرابات الستيم * تا بوى ميى هست درين ميكده مستيم \r\nو ترجيع‌بند ابو تراب بيك فُرقتى ( م 1025 ) با اين ترجيع :\r\n ما خشك لبان تشنهء ديدار شرابيم * تا كاسهء ما گشت تهى خانه خرابيم \r\nو ترجيع‌بند فغفور لاهيجانى ( م 1030 ) با ترجيع زيرين :\r\n ما دجله‌كشى ياد گرفتيم ز استاد * ما را خط بغداد به از خطّهء بغداد \r\nو ترجيع‌بند نظام دستغيب ( م 1029 ) با ترجيع ذيل :\r\n از دامن ساقى نفسى دست نداريم * جز ساغر مى پيش كسى دست نداريم \r\nو ترجيع‌بند كامل جهرمى ( م 1010 ) با ترجيع زيرين :\r\n ما صاف‌دلان دردكش بزم الَستيم * با نغمه و مى لب‌بلب و دست‌بدستيم \r\nو ترجيع ترجيع‌بند محمد جان قدسى بدينگونه است :\r\n عمريست كه در پاى خم افتاده خرابيم * همسايهء ديوار به ديوار شرابيم \r\nو از آن ميرك نقّاش ( م 1061 ) چنين :\r\n ساقى بده آن باده كه در ظلّ سحابيم * لب تشنهء رخسارهء آن آتش و آبيم \r\nو نفعى ( م بعد از سال 1032 ) ترجيع‌بند خود را با اين ترجيع سرود :\r\n ما عاشق شوريده و مستان خرابيم * تا عشق بتانست اسير مىنابيم \r\nو جز اينها .\r\n\r\n","description":"","footnote":"","page_name":" 620 ","page_number":638},
  {"content":"\r\n\r\nبعضى ديگر از شاعران كه همين بحر و وزن را نگاه داشته‌اند ، بجاى ترجيع - بند تركيب‌بند سروده‌اند مانند نظيرى نيشابورى ( م 1021 ) و حكيم شفايى ( م 1037 ) و حكيم ركنا مسيح ( م 1066 ) ، و از ميان اين دسته بعضى چون فصيحى ( م 1049 ) وزن ديگرى را برگزيده است در تركيب‌بندى كه مطلع بند اول آن چنين است :\r\n ساقيا آن قدح نور بيار * آن چراغ دل منصور بيار \r\nمطالب شاعران درين ترجيع‌بندها و تركيب‌بندها از همان سنخ ساقىنامه‌هاى مثنوى است كه ببحر متقارب سروده‌اند ولى آن عمق و آزادى در بيان انديشه‌هاى متنوع درين مورد كمتر است . با اين حال تركيب‌بند نظيرى از ميان اين دسته از ساقى - نامه‌ها متضمن انديشه‌هاى بلند حكيمانه و عارفانه و از تركيب‌بندهاى عالى در شعر فارسيست . مطلع بند اول نظيرى اينست :\r\n آن جلوه كه در پرده روشهاى نهان داشت * از پرده برآمد روشى خوشتر از آن داشت \r\nدر پايان مقال بىفايده نيست بدانيم كه در عهد صفوى بسبب اهميتى كه بساقىنامه‌ها مىدادند نسبت بجمع‌آورى و ترتيب دادن سفينه‌يى از آنها هم توجه مىنمودند از آن جمله مير عيسى مخاطب به « همت خان « 1 » » پسر مير ضياء الدّين حسين مخاطب به « اسلام خان » بدخشى ، كه در خدمت اورنگ زيب عالمگير مرتبه‌هاى بلند يافته و سرانجام امير الامراء و نگاهبان قلعهء اجمير گرديد ، مجموعه‌يى از ساقى - نامه‌ها بنام « خمكده » ترتيب داد و قريب به صد و بيست ساقىنامهء تازه‌گويان در آن جمع كرد . گذشته ازين چنان كه مىدانيم ملا عبد النبى فخر الزّمانى قزوينى تذكرهء معروف خود « ميخانه » را درباره گروه بزرگى از ساقىنامه‌گويان تا زمان خود ، با ترجمهء حال و نقل ساقىنامهء هريك ، فراهم آورد . دربارهء او و كتابش بجاى خود سخن خواهم گفت .\r\n\r\n\r\n","description":"","footnote":"\r\n( 1 ) - دربارهء او رجوع شود به تذكرهء روز روشن ، ص 938 . وفاتش در 1092 بود .\r\n","page_name":" 621 ","page_number":639},
  {"content":"\r\n\r\n\r\nمنقبت و مرثيه و ديگر شعرهاى مذهبى\r\nكمتر شاعرى را درين دوره توان يافت كه قصيده يا تركيب و ترجيعى در ستايش پيامبر اسلام و امامان شيعه نسروده باشد .\r\nچنين به نظر مىآيد كه شاعران اين كار را زكات طبع و قريحهء خود بشمار مىآوردند و از گزاردن آن بعنوان يك وظيفهء محتوم دينى ، غفلت نداشتند . امّا نبايد ، چنان كه بعضى پنداشته‌اند ، منقبت‌گويى را ويژهء شعر عهد صفوى و يا ابتكارى از شاعران آن دوره دانست چه اين كار سابقهء طولانى در شعر فارسى دارد و على الخصوص در سده‌هاى هشتم و نهم كه مصادف با نيرو گرفتن فرقهء شيعهء اثنى عشرى بود ، بشاعران متعدّد منقبت‌گوى بازمىخوريم « 1 » چنان كه منقبت‌گويان دوران صفوى را بايد بمنزلهء دنبال‌كنندگان كار آنان به حساب آوريم .\r\nنظام استرابادى ( م 921 ) « 2 » و اهلى شيرازى ( م 942 ) « 3 » و لسانى شيرازى ( م 940 يا 41 و يا 42 ) از نخستين شاعران معروفى هستند كه در آغاز عهد صفوى مىزيسته و بسرودن قصيده‌هايى در ستايش اهل بيت شهرت يافته‌اند و حال آنكه تربيت آنان در پايان عهد تيموريان و در زمان غلبهء بايندريان بر قسمتى از ايران صورت پذيرفته بود و در آن روزگار آمادهء شاعرى شدند نه در دورهء صفويان ، و اينها در حقيقت سنّتى را كه شاعران مقدم بر آنان در قرن هشتم و نهم داشتند بسدهء دهم منتقل ساختند .\r\nپيداست كه غلبهء نهايى تشيع و رسمى شدن آن مىتوانست درين امر تأثير تازه‌يى داشته باشد و چنين نيز بود بويژه كه پس از شاه اسمعيل رسمى كنندهء كيش دوازده امامى در ايران ، پادشاه توبه كارى مثل شاه تهماسب با سلطنت طولانى خود روى كار آمد و سياست دينى پدر را باضافهء تظاهرهاى عابدانه و همكارى نزديك با عالمان مذهبى شيعه دنبال نمود ، و اگرچه در سلطنت يكسالهء پسرش شاه اسمعيل -\r\n\r\n\r\n","description":"","footnote":"\r\n( 1 ) - بنگريد به همين كتاب ، ج 3 ص 336 - 338 و ج 4 ص 186 - 187 .\r\n( 2 ) - ايضا ج 4 ص 463 .\r\n( 3 ) - ايضا ج 4 ص 447 - 453 .\r\n","page_name":" 622 ","page_number":640},
  {"content":"\r\n\r\nدوم اندك فترتى درين شيوه از حكم‌گزارى حاصل گرديد ليكن بعد از آن ، خاصّه در عهد پادشاهى « كلب آستان شاه ولايت عبّاس » و جانشينانش تا به آخر عهد صفوى همان سياست با قوت تمام دنبال شد و كار ايرانيان درين راه بسختگيريها و تعصب‌هاى معروف و مشهور كشيد .\r\nمعلومست كه در بحبوحهء چنين سياست مذهبى كار منقبت‌گويى هم بهمراه هرگونه تظاهر مذهبى ديگر شيعه رونقى بيشتر از پيش مىيافت ، و چنين نيز شد ، بويژه كه شاه تهماسب با آن رفتار مشهور خود با محتشم كاشانى « 1 » و شاه عباس با بخشندگى معروفش بشانى تكلّو « 2 » بر رونق اين بازار پرمشترى افزودند و ستايش از امامان شيعه را در ميان سخنگويان عهد صفوى كارى همگانى ساختند .\r\nاز همان روزگار كه شاه تهماسب از پذيرفتن ستايشنامه‌هاى شاعران دربارهء خود اعراض كرد ، گويندگان و ستايندگان بزرگ زمان وى مانند حيرتى تونى ( م 961 ) و محتشم كاشانى ( م 996 ه ) در دنبال پيشروان خود كه نامشان را ديده‌ايم ، سرگرم ساختن شعرهاى دينى ، بويژه مناقب آل رسول بوده‌اند . دربارهء حيرتى نوشته‌اند كه « چهل هزار بيت قصيده در مدايح ائمه سروده » بود « 3 » و ازو منظومهء معروفى در ذكر غزوه‌ها و معجزه‌هاى پيامبر و امامان در دستست بنام « شاهنامه » يا « كتاب معجزات » كه دربارهء آن سخن گفته‌ام « 4 » . بنابراين او توانست شاعرى عديل و نظير ابن حسام خوافى ( م 875 ) « 5 » صاحب ديوان معروف در منقبت و گويندهء خاوران‌نامه باشد و قائم مقام آن گويندهء نامبردار در سدهء دهم گردد .\r\nاز آن پس كار منقبت‌گويى ادامه داشت و همچنانكه زير عنوان « قصيده‌گويى\r\n\r\n\r\n","description":"","footnote":"\r\n( 1 ) - عالم‌آراى عباسى ، تهران 1350 ، ص 178 ؛ تاريخ مختصر تحول نظم و نثر پارسى ، تهران ، چاپ هشتم ، 1353 ، ص 93 .\r\n( 2 ) - تذكرهء نصرآبادى ، ص 8 .\r\n( 3 ) - تاريخ نظم و نثر در ايران و در زبان فارسى ، سعيد نفيسى ، ص 465 .\r\n( 4 ) - همين كتاب و همين جلد ، ص 586 - 588 .\r\n( 5 ) - همين كتاب ، ج 4 ، ص 315 - 322 .\r\n","page_name":" 623 ","page_number":641},
  {"content":"\r\n\r\nو مديحه‌سرايى » گفته‌ام « 1 » ، قصيده‌ها و تركيبها و ترجيعهاى فراوان در تمام سده‌هاى دهم و يازدهم و دوازدهم درين راه ساخته و پرداخته گرديد و تقريبا همهء شاعران نام‌آور عهد درين طبع‌آزمايى شركت داشته‌اند ؛ امّا اهميت كار محتشم كاشانى در آنست كه ساختن مراثى اهل بيت را ، كه البتّه سابقه‌يى طولانى پيش ازو داشت « 2 » ، با سرودن « دوازده بند » معروف خود ، باقتفاء « هفت بند حسن كاشى » « 3 » ، رواجى تازه بخشيد چنان كه از ميان مرثيه‌هاى شهيدان كربلا « شأنى ديگر و شرف قبوليّتى بالاتر » « 4 » يافت و اگرچه چند تن از شاعران بعد ازو كوشيدند كه نظير آن را بياورند ليكن هنوز تركيب‌بند محتشم بهترين و مؤثرترين آنها شناخته مىشود . مير عبد - الرّزاق خوافى دربارهء اين منظومه مىنويسد كه : « مرثيهء سيّد الشهدا و خامس آل عبا كه مولانا در سلك نظم آورده گوشوارهء گوش سخنورانست و بر مرثيهء شيخ آذرى « 5 » كه هيچكس از شعرا تتبع آن نتوانستند كرد رحجان تمام دارد » « 6 » . ساختن مرثيهء اهل بيت پس ازين نيز در ادب فارسى دامنه پيدا كرد و بويژه در عهد قاجارى توسعه يافت .\r\nدر شمار اين گونه منقبتها و مرثيه‌هاست بعضى مثنويها كه لحن مذهبى در آنها بر ديگر مطلبها غلبه داشت و يا تنها در موضوعهاى دينى سروده مىشد مانند مثنوى حرز النّجات از سليمى تونى « 7 » كه مطلبهايى از « اصول و فروع » دين موافق عقيده دوازده اماميان در آن آمده است ؛ و مثنويهايى از ناصر على سهرندى ( سرهندى ) « 8 » ؛\r\n\r\n\r\n","description":"","footnote":"\r\n( 1 ) - همين جلد ، ص 606 - 610 .\r\n( 2 ) - همين جلد ، ص 88 .\r\n( 3 ) - همين كتاب ، ج 3 ، ص 745 - 751 .\r\n( 4 ) - نتايج الافكار ، ص 622 .\r\n( 5 ) - دربارهء او بنگريد به همين كتاب ، ج 4 ص 323 - 333 .\r\n( 6 ) - بهارستان سخن ، ص 413 .\r\n( 7 ) - نسخه‌يى از آن در كتابخانهء مجلس موجودست ، فهرست آن كتابخانه ، ج 3 ص 662 .\r\n( 8 ) - فهرست نسخه‌هاى خطى فارسى موزهء بريتانيا ، ج 2 ، ص 699 ،\r\n","page_name":" 624 ","page_number":642},
  {"content":"\r\n\r\nو شاهراه نجات و مثنوى مشروح ديگرى از مجذوب تبريزى « 1 » ؛ و دستور العفاف از « تراب » معاصر شاه سلطان حسين « 2 » و نظاير اينها ، و اين خود غير از بخشهاى طولانى از بيشتر مثنويها خاصّه آنهاست كه باستقبال از مخزن الاسرار نظامى ساخته شده و در آنها پس از درود بر آفرينندهء جهان ستايشهاى دراز آهنگ از پيامبر و صفت معراج و گاهى منقبت امامان شيعه بنظم درآمد .\r\n\r\nمعما\r\nپيش ازين « 3 » دربارهء توجّه خاصّى كه در سدهء نهم و آغاز سدهء دهم بعلم معمّا و بمعمّاسازى مىشده سخن گفته و نمونه‌يى از معمّا را براى شناختن آن نشان داده‌ام ؛ و نيز در همين جلد ( ص 398 - 401 ) باهميت « علم معمّا » و تأليفهايى كه درين عهد راجع به آن كرده‌اند ، اشاره شده است .\r\nاين قسم از شعر كه روزى هواخواهان بسيار داشت نوعى ملال‌انگيز از آنست كه از هرگونه ظرافت شاعرانه خاليست . شاه عباس بزرگ نوع مذكور از شعر را بدينگونه توصيف مىنمود : « معمّا بلنگرى چينى خطائى مىماند كه سرپوش بر سر داشته باشد و گرسنه‌يى به گمان اينكه طعامست سرپوش بردارد و پر از كاه به نظر آيد ! » « 4 » . با اين حال گروه بزرگى از اديبان و شاعران عهد صفوى از آغاز تا پايان بساختن و شناختن و گردآوردن معمّا سرگرم بودند و از شگفتيها آنست كه دانشمندى چون قاضى مير حسين ميبدى ( م 910 ) معمّا مىساخت و معمّاهايش شهرت داشت « 5 » ، و يا شيخ زين الدين خوافى متخلص بوفايى ( م 940 ) با اشتغال خاطرى كه در تعهّد صدارت همايون پادشاه برايش فراهم بود ، از پرداختن بمعمّا خوددارى نمىكرد و درين نوع شعر ماهر بود « 6 » .\r\nبجز اينان در سده‌هاى دهم و يازدهم از معمّاسازان متعدّد مشهورى خبر\r\n\r\n\r\n","description":"","footnote":"\r\n( 1 ) - ايضا همان فهرست ، ج 2 ص 638 .\r\n( 2 ) - ايضا ، همان جلد ، ص 705 .\r\n( 3 ) - همين كتاب ، ج 3 ص 117 - 121 و 193 - 195 .\r\n( 4 ) - تذكرهء نصرآبادى ، تهران 1317 ، ص 9 .\r\n( 5 ) - ايضا همان كتاب ، ص 512 - 513 .\r\n( 6 ) - تاريخ نظم و نثر در ايران و در زبان فارسى ، ص 411\r\n","page_name":" 625 ","page_number":643},
  {"content":"\r\n\r\nداريم كه نام مقدّمانشان در آغاز سدهء دهم در كتاب مجالس النفائس امير عليشير و كتاب تحفهء سامى از سام ميرزاى صفوى متخلّص به « سامى » ، و اسم بسيارى از آن گروه كه تا اواخر سدهء يازدهم مىزيسته‌اند در تذكرهء نصرآبادى « 1 » ( و از آن جمله خود ميرزا محمد طاهر نصرآبادى ) آمده است ؛ و از آن ميان مىتوان نام اين چند تن را بعنوان نمونه آورد : نظام معمّائى ( م 921 ) و برادرش مهدى استرابادى ( م 924 ) ، ملّا شهاب معمّايى ( م 942 ) ، اهلى شيرازى ( م 942 ) ، دردى سمرقندى ( م 942 ) ، نثارى تونى ( م 968 ) ، فضولى بغدادى ( م 963 يا 71 ) ، ملّا قاسم كاهى ( م 988 ) ، مير حيدر معمّايى ( م 1025 ) ، شيخ على نقى كمره‌يى ( م 1025 ) و جز آنان . ميرزا محمد طاهر نصرآبادى از همهء معمّاسازان كه نام برده ، و از خود ، هريك چند معمّا نقل كرده و آنها را توضيح داده و حلّ كرده است . جوينده بتذكرهء او رجوع كند . - از اوايل عهد صفوى بجز از منظومه‌ها و تأليفهايى كه پيش ازين ذكر شده « 2 » ، منظومه‌يى دربارهء معمّا داريم بنام « مخزن گوهر » كه يعقوب شاه نور اللّه بسال 928 ه آن را سروده ، نخست معمّا را تعريف كرده و سپس در برابر هر كلمه‌يى شعرهايى آورده است « 3 » .\r\n\r\nماده تاريخ\r\nاز آغاز تا پايان اين عهد مادّه تاريخهايى ، چنان كه در دو سه قرن پيشتر معمول شده بود « 4 » ، ساخته مىشد و همهء شاعران ، خاصّه آن گروه كه در دربارها يا در خدمت صاحبان قدرت و مقام بسر مىبردند ، بمناسبتهاى گوناگون قطعه‌هايى حاوى تاريخ واقعه به حساب ابجدى مىساخته‌اند .\r\nيكى از موردهاى بسيار رائج در ساختن ماده تاريخ ، ذكر ماه و سال وفات بزرگان علم و ادب و شاهان و رجال معروف ديگر بود ، مخصوصا شاعران در ساختن ماده تاريخ براى ضبط تاريخ وفات همكاران خود توجه خاص داشته و ازين راه خدمت\r\n\r\n\r\n","description":"","footnote":"\r\n( 1 ) - تذكرهء نصرآبادى ، ص 497 - 546 .\r\n( 2 ) - همين جلد ، ص 398 - 401 .\r\n( 3 ) - فهرست كتابخانهء دانشگاه تهران ، ج 3 ، ص 2339 .\r\n( 4 ) - همين كتاب ، ج 3 ، ص 340 - 343 .\r\n","page_name":" 626 ","page_number":644},
  {"content":"\r\n\r\nسودمندى در شناخت تاريخ حيات و ممات آنان كرده‌اند .\r\nتعيين تاريخها به حساب ابجدى ممكن بود در قطعه‌هاى كوتاه و بلند ، يا در پايان منظومه‌هاى مثنوى در يكى دو بيت انجام گيرد و ما تاريخ اتمام عدهء زيادى از منظومه‌ها را ازين راه مىشناسيم ، چنان كه تاريخ بناى كاخها ، زاد روزها ، درگذشتها و جز آنها را ؛ و بهرحال اين قسم از شعر يكى از اقسام سودمند آنست كه در چند سدهء اخير تا بامروز ميان پارسىگويان متداول گرديده است . ميرزا محمد طاهر - نصرآبادى آنجا كه « در ذكر تاريخ » سخن گفته نمونه‌هاى گوناگون آن را از شاعران عهد صفوى ، از لسانى گرفته تا خود كه نزديك باواخر عهد صفوى مىزيست ، ذكر نموده است و درين راه نام شاعران معروفى مانند لسانى ، قاسم كاهى ، حيرتى تونى ، هلاكى ، وحشى ، محتشم ، مير حيدر معمائى ، مير يحيى قمى ، فيضى فياضى را همراه نامهاى بسيار ديگر آورده و بدين‌گونه خواسته است ماده تاريخهاى مشهور را ثبت نمايد « 1 » .\r\nبعضى از ماده تاريخهاى آن زمان چنان خوب ساخته شده كه در شمار شاهكار هاى اين هنر شاعرانست مثلا چنان كه مىدانيم شاه اسمعيل ثانى بسال 984 بجاى پدرش شاه تهماسب نشست و سال بعد ( 985 ه ) درگذشت . مير حيدر معمّايى اين قطعهء زيبا را در تاريخ جلوس و وفات او سرود كه در آن « شهنشاه روى زمين » ( - 984 ) تاريخ جلوس و « شهنشاه زير زمين » ( - 985 ) تاريخ مرگ ويست :\r\n شهنشاه جم قدر گيتى پناه * كه مىخورد گردون بذاتش قسم\r\nپى تاجدارى روى زمين * برافراخت در دهر سالى علم\r\nدو تاريخ زيبنده مىخواست فكر * كه بر لوح عالم نگارد قلم\r\nيكى بهر جاهش در اقليم دهر * يكى بهر عزمش بملك عدم\r\n« شهنشاه روى زمين » گشت ثبت * « شهنشاه زير زمين » شد رقم « 2 » \r\nازين نمونهاى عالى و قطعه‌هاى تاريخى زيبا در ديوانهاى شاعران تاريخ -\r\n\r\n\r\n","description":"","footnote":"\r\n( 1 ) - تذكرهء نصرآبادى ، ص 468 - 491 .\r\n( 2 ) - ايضا ص 476 .\r\n","page_name":" 627 ","page_number":645},
  {"content":"\r\n\r\nساز فراوانست ، امّا گاه شاعرانى را مىبينيم كه درين راه بتفنن‌هاى خاصى دست زده‌اند مثلا وحشى دربارهء منظومهء « ناظر و منظور » خود كه بسال 966 تمام كرد مصراعى يافت كه چهار بار مىتوان از آن همان يك تاريخ را استخراج كرد ، يك بار از حرفهاى نقطه‌دار ، يك بار از حرفهاى بىنقطه ، يك بار از حرفهاى متصل و بار آخر از حرفهاى منفصل كه در آن مصراعست « 1 » . و همين كار را ميرزا امين نصرآبادى دربارهء تمام كردن كار خود در نسخه‌بردارى از مثنوى مولوى كرد و مصراعى يافت كه مىتوان از آن چهار بار تاريخ 1077 را استخراج كرد « 2 » . و كار دشوارتر ازين دو را محتشم كاشانى در شش رباعى تاريخ‌دار خود نمود كه مىتوان از آنها بوجوه مختلف چند بار استخراج تاريخ كرد « 3 » ، و محمد طاهر نصرآبادى در تاريخ بناى هشت - بهشت بسال 1080 نخست مثنويى ساخت كه چهار بار در مصراع آخر از چهار بيت آخر آن تاريخ 1080 را مىتوان يافت و سپس همتش بدين قانع نشد و دو رباعى ساخت كه هر مصراع آنها همين تاريخ را دارد و آنگاه يك مثنوى بيست و چهار بيتى بدنبال آنها آورد كه هر مصراع از هر بيت همين تاريخ را دارد يعنى چهل و هشت بار در چهل و هشت مصراع پياپى همان يك تاريخ تكرار شده است ، و همين كار را باز در تاريخ ريختن توپى بسال 1082 ه كرد « 4 » .\r\n\r\nهجو و هزل و طنز\r\nدرين دوران مانند همهء دوره‌هاى شعر فارسى ، هجو و هزل و طنز رواج داشته است . هجو كه در قانون ادب مكروه است بيقين در عهد صفوى همچنان مطرود و ناخوشايند بود كه در روزگار ما ، و به همين سبب بعضى از شاعران كه چندى لب بدينگونه سخن مىگشودند و ژاژخايى مىكردند در ميان اهل زمان نيك پذيرفته نمىشدند و ناگزير از ارتكاب اين مكروه توبه مىنمودند . مثلا دربارهء شريف تبريزى ( م 956 ه ) شاگرد لسانى شيرازى\r\n\r\n\r\n","description":"","footnote":"\r\n( 1 ) - تذكرهء نصرآبادى ، ص 472 .\r\n( 2 ) - ايضا ص 486 .\r\n( 3 ) - ايضا ص 473 - 474 .\r\n( 4 ) - ايضا ص 487 - 491 .\r\n","page_name":" 628 ","page_number":646},
  {"content":"\r\n\r\n( م 940 يا 41 يا 42 ) نوشته‌اند كه هم نسبت باستاد خود بىادبيها كرد و هم با يكى از مستوفيان شاه تهماسب ، بسبب آنكه صلهء مدح نداد ، درافتاد و او را هجوها كرد .\r\nمداومت شريف در هجو سرانجام مايهء كدورت خاطر شاه تهماسب گرديد چندانكه حكم بقتلش داد و بعد او را بخشيد به شرط آنكه ديگر هجو نگويد « 1 » .\r\nاز شاعران استاد آن عهد وحشى بافقى ( م 991 ه ) در هجو زبانى تند داشت و ميان او و چند تن از همعصرانش مانند موحد الدين فهمى كاشانى و شجاع الدين غضنفر كاشانى كره جارى « 2 » و محتشم كاشانى و تابعى خوانسارى مهاجات بسيار رخ داد « 3 »\r\nشاعران معروف ديگرى مانند وحيدى قمى ( م 942 ) و حيرتى تونى ( م 961 ) و نادم لاهيجانى ( مرده در اواسط سدهء 11 ) و شفايى اصفهانى ( م 1037 ) و شيداى فتحپورى ( م 1080 ) هريك چند گاهى زبان قلم را بپليدى هجو آلودند امّا درين راه دير نپوييدند و هريك در رشته‌هاى ديگر شعر بويژه عزل شهرت بسيار فراز آوردند .\r\nدربارهء توانايى حكيم شفايى در هجو نوشته‌اند كه « از تاب شمشير مهاجات او اكثر شعراى عراق و غيره بر خود مىلرزيدند » « 4 » ولى بقول خود چون كردارش پسند صاحب ايران شاه عباس نبود ، بدست او ازين كار توبه كرد « 5 » . شيدا چند تن از گويندگان\r\n\r\n\r\n","description":"","footnote":"\r\n( 1 ) - هفت اقليم ، تهران ، ج 3 ، ص 230 - 235 .\r\n( 2 ) - دربارهء اين غضنفر كره جارى بنگريد بهفت اقليم ، تهران ، ج 2 ص 516 - 517 .\r\nوى بقول امين رازى « با اكثرى از شعرا » مناظره و مهاجات داشت . او را مثنوى « پير و جوان » قريب به چهار هزار بيت و ديوان غزل و مجموعه‌يى بنام « پيش آمد احوال » از همه قسم سخنى بود .\r\n( 3 ) - در مقدمهء ديوان وحشى بتصحيح آقاى دكتر حسين نخعى ، تهران 1338 ، نمونهاى مشروح از اين هجونامه‌ها آورده شده است .\r\n( 4 ) - نقل از سخن تقى الدين اوحدى ، عرفات ، در ترجمهء حال شفايى .\r\n( 5 ) -\r\n رسم هجا چو لازم ماهيت منست * چون كهربا كزو نتوان برد جذب كاه\r\nاما پسند صاحب ايران نمىشوم * تا با منست اين هنر اعتبار كاه\r\nبار دگر نه از لب و بس ، از صميم قلب * تجديد توبه مىكنم اما بدست شاه \r\n( شفايى )\r\n","page_name":" 629 ","page_number":647},
  {"content":"\r\n\r\nمعروف عهد خود مثل طالب آملى و مير الهى و كليم را هجو گفت و بر قدسىزبان باعتراض گشود و عاقبت خود نيز در دهان هجوگويان افتاد « 1 » .\r\nامّا هزل و طنز در شعر عهد صفوى فاقد نيروى دورانهاى گذشته بود . محمد امين رازى در شمار شاعران استرآباد كسى را كه بايد در سدهء دهم مىزيسته باشد بنام مولانا معين اللّذة كه در شعر معين تخلص مىكرد اسم مىبرد « 2 » كه « بذله‌گو و شيرين زبان بوده و در بوستان مطايبه باعتدال تازه‌نهالان خاطرش در آن عصر درختى نرسته بود و در گلستان معارضه بخوش‌نوايى بلبلان طيبتش هزاردستانى دستانسرا نگشته ، همواره بكلمات هزل‌آميز و سخنان مزاح‌انگيز زنگ كلفت و كدورت از خاطرها زدوده مستحسن اعيان دهر و مستكمل ارباب هر ديار و شهر بودى . . . » . اين معين اللذة بيتهايى به شوخى مىگفت كه به ظاهر طيبت و در باطن متضمّن طعن بر بعضى از طبقات اهل زمان بود . مثلا دربارهء نايب الصدر عهد خود و وكيل او كه پنجه در مال وقف داشتند گويد :\r\n جايى كه نه فضل است و نه دانش نه سرور * گر خود همه مجلس شيو خست و صدور\r\nگر غوربَغه « 3 » در افشرهء من افتد * به ز آنكه وكيل مير بينم از دور \r\nو يا واعظى را چنين تعريف مينمايد :\r\n اى وعظ ترا انكذه و منكذه نه * وز قول بدت بجز وَبال و بَزَه نه\r\nچون جُغدكِ برنشسته بركندهء خشك * چقّاچق و چقّاچق و هيچش مزه نه \r\nاين رباعى او نيز خالى از طنز و بىمقصودى نيست :\r\n عيسى صفتان فتح فتوحند همه * عبد البطنان عذاب روحند همه\r\nزنهار معين چشم مؤاخات مدار * ز ابناى زمان كه قوم نوحند همه \r\nدر شعرهاى ديگرى كه امين رازى ازو نقل كرده علاوه بر ملّايان عهد بطبقات ديگر خاصه به « ميرزايان » و « قليان » كه مرادش طبقهء حاكم دوره‌اش بود ، نيز تاخته است\r\n\r\n\r\n","description":"","footnote":"\r\n( 1 ) - سروآزاد ، ص 82 ؛ بهارستان سخن ، ص 475 ببعد .\r\n( 2 ) - هفت اقليم . ج 3 ، ص 116 - 119 .\r\n( 3 ) - غوربغه : غورباغه ، وزغ ، بزغ ، وك .\r\n","page_name":" 630 ","page_number":648},
  {"content":"\r\n\r\nو گذشته ازينها رساله‌يى بنثر دارد كه در هفت اقليم نقل شده و بىشباهت برسالهء تعريفات عبيد زاكانى نيست .\r\nامين رازى شاعران طنزگوى ديگرى را هم مانند حافظ صابونى قزوينى « 1 » و « سگ لوند » و « نظام كلاغ » كه هردو از قزوين بوده‌اند در كتاب خود معرفى كرده است « 2 » كه قريب به زمان تأليف هفت اقليم ( 1002 ه ) مىزيسته‌اند .\r\nدر نيمهء اول سدهء يازدهم شاعر طنزگوى تواناترى از آنان كه ديده‌ايم زندگى مىكرد . وى ملّا احمد فوقى يزدى است كه مردى فاضل و شاعر بود و طنزگويى را پيشه ساخته ديوانى متضمّن 3900 بيت درين راه ترتيب داده بود شامل 1 ) ديباچه 2 ) نغمات 3 ) فرهاد و شيرين 4 ) ساقىنامه 5 ) قصائد و ترجيعات 6 ) مناجات‌نامه 7 ) غزليات ، كه تمام آن را بهزل گذرانده و بروش عبيد زاكانى حقايقى را در پردهء طنز بيان نموده است و خود دربارهء سخنانش گفته كه « اگرچه شيرازهء جامعيت اين رساله برشتهء هزل بسته اما در زير هر نكته‌اش چندين حرف پندآميز » پنهانست . وى مثلا فرهاد و شيرين خود را چنين آغاز كرده است :\r\n كبوتر باز بام خوش بيانى * چنين زد چكله بر مرغ معانى \r\nو ليلى و مجنون را بدينگونه شروع نموده :\r\n سخن تر تيزك بستان فكرست * سخن طوطى هندستان فكرست \r\nو در مناجات‌نامه چنين گفته : « الهى الهى بطوق و بوق قلندران و يكه‌تازى ايشان در عرصهء وحدة و بدم و دود نامرادان و نيازمندى ايشان در نزد خلوت . . . » « 3 » .\r\n\r\nشهرآشوب و شهرانگيز\r\nاز رسمهاى شاعران عهد صفوى در شعر ترتيب دادن مجموعه‌هايى است در وصف شهرى و مكانى و اصناف خلق در آنها و توصيف خوبرويان هر صنف و اظهار عشق\r\n\r\n\r\n","description":"","footnote":"\r\n( 1 ) - هفت اقليم ، تهران ، ج 3 ص 186 - 187 .\r\n( 2 ) - ايضا همان جلد ، ص 188 .\r\n( 3 ) - دربارهء اين شاعر بنگريد بضميمهء فهرست نسخه‌هاى خطى كتابخانهء موزهء بريتانيا ، ريو ، ص 235 ؛ و بفهرست كتابخانه مجلس شوراى ملى ، ج 3 ، ص 375 - 377 ؛ و جامع مفيدى ، ج 3 تهران 1340 ، ص 448 - 450 .\r\n","page_name":" 631 ","page_number":649},
  {"content":"\r\n\r\nبايشان و يا برعكس هجو و بدگويى از آنان ، و اين گونه مجموعه‌ها را عادة « شهر آشوب » و « شهرانگيز » مىخواندند . اين مجموعه‌ها حاوى نوع خاصّ تازه‌يى از شعر نيست بلكه آنچه در آنهاست از قبيل همان شعرهاى وصفى و غنايى است با اين امتياز كه منحصرا دربارهء دسته‌يى معين يا خوبروى معيّنى از دستهء معيّن فراهم آمده ، خواه بتعريف و خواه بتكذيب .\r\nوصف اصناف خلق در جامعه‌يى يا شهرى پيش ازين هم در شعر فارسى سابقه داشت مثل مثنوى در صفت نديمان سلطان عضد الدوله شيرزاد كه در قسمت اخير از ديوان مسعود سعد سلمان مىبينيم « 1 » ، و يا آنچه در حديقة الحقيقهء سنايى در وصف بعضى از اصناف جامعه ملاحظه مىكنيم و آنچه در كارنامهء بلخ او در مطايبه با بعضى از اطرافيان پادشاه غزنين مشاهده مىنماييم « 2 » . امّا نه آنها دفترى خاص را بوجود مىآورده و نه شهرآشوب بمعنى مصطلح بوده است .\r\nاز نخستين مجموعه‌ها با عنوان شهرآشوب و شهرانگيز يكى از لسانى شيرازى است شامل 540 رباعى دربارهء شهر تبريز و پيشه‌وران آن شهر و وصف عشق خود كه آن را مجمع الاصناف ناميد ؛ و مجموعه‌يى ديگر از شاعر همزمان او بنام وحيدى قمى ( م 942 ) « 3 » كه آن هم دربارهء تبريزست و سام ميرزا آن را « شهرانگيز » ناميده است و محمد امين رازى « شهرآشوب » خوانده امّا اين دفتر مجموعهء رباعى نيست بلكه يك مثنوى بر وزن حديقهء سناييست و در تحفهء سامى دربارهء آن چنين مىخوانيم كه وحيدى « از جهت تبريز شهرانگيزى گفته و اين چند بيت از آنجاست :\r\n شكر للله كه بهر شهرانگيز * از هرى آمدم سوى تبريز\r\nتا به وصف بتان تبريزى * همچو طوطى كنم شكرريزى\r\nوه چه تبريز رشك هشت بهشت * مردمش خوبروى و پاك سرشت\r\nنازنينان بناز و محبوبى * در كمال لطافت و خوبى \r\n\r\n\r\n","description":"","footnote":"\r\n( 1 ) - همين كتاب ، ج 2 ، ص 490 .\r\n( 2 ) - ايضا ، ج 2 ، ص 563 .\r\n( 3 ) - دربارهء او بنگريد به : تحفهء سامى ص 126 - 127 ؛ هفت اقليم ج 2 ص 504 - 505 .\r\n","page_name":" 632 ","page_number":650},
  {"content":"\r\n\r\nو در تعريف پسر شيشه‌گر گفته :\r\n دلبر شيشه‌گر برعنايى * مردم ديده راست بينايى\r\nبس‌كه شد شيشه‌اش پسنديده * همچو عينك نهند بر ديده » \r\nيكى از شهر آشوبها آنست كه محمد بيگ رشكى همدانى از شاعران سدهء دهم ساخت . تقى الدين اوحدى در عرفات نوشته است كه او « وقتى شهرآشوبى به جهت اردوى شاه جنّت مكان شاه تهماسب و اهل قزوين گفته و به جهت هركس درين قصيده اهاجى ركيكهء بسيار گفته ، بعد از شهرت حضرت علّيين آشيانى او را محبوس كردند بل حكم قتل فرمودند ، به جهت معذرت گناه و شفاعت تاجى از ابريشم بافت دوازده ترك يك وصله سر هر تركى نام يكى از ائمهء اثنى عشر قرار داده و نقش كرده . . . »\r\nساختن شهرآشوب يا شهرانگيز پس از سدهء دهم همچنان دنبال شد و حتى در شعر تركى نيز مورد تقليد قرار گرفت و حاجى خليفه چند تا از اين شهرانگيزها را ذكر كرده است « 1 » .\r\n\r\n\r\n","description":"","footnote":"\r\n( 1 ) - كشف الظنون ، ستون 1068 .\r\n- دوست دانشمندم آقاى احمد گلچين معانى دربارهء « شهرآشوب در شعر پارسى » و نيز چند شهرآشوب منثور كتابى دارد كه بسال 1346 در تهران بطبع رسيد . از بخت بد در اين ديار دور از ميهن كه سرگرم تأليف اين جلد هستم از مطالعهء آن كتاب كه بيقين سودمند و مقرون به اطلاع كافيست محرومم و اطلاع بر وجود آن كتاب را از كتاب ديگر ايشان بنام « تاريخ تذكره‌هاى فارسى » ( ج 2 ص 814 ) بدست آورده‌ام .\r\n","page_name":" 633 ","page_number":651},
  {"content":"\r\n\r\nمنتشر كرده‌ايم :\r\n* تاريخ ادبيات در ايران ( جلد اول )\r\nتأليف دكتر ذبيح الله صفا / 736 صفحه / 3000 ريال\r\n* تاريخ ادبيات در ايران ( جلد دوم )\r\nتأليف دكتر ذبيح الله صفا / 1144 صفحه / 4000 ريال\r\n* تاريخ ادبيات در ايران ( جلد سوم بخش اول و دوم )\r\nتأليف دكتر ذبيح الله صفا / 1486 صفحه / 3700 ريال\r\n* تاريخ ادبيات در ايران ( جلد چهارم )\r\nتأليف دكتر ذبيح الله صفا / 624 صفحه / 2200 ريال\r\n* تاريخ ادبيات در ايران ( جلد پنجم - بخش اول )\r\nتأليف دكتر ذبيح الله صفا / 656 صفحه / 2700 ريال\r\n* تاريخ ادبيات در ايران ( جلد پنجم - پخش دوم )\r\nتأليف دكتر ذبيح الله صفا / 786 صفحه / 2700 ريال\r\n* تاريخ ادبيات در ايران ( جلد پنجم - بخش سوم )\r\nتأليف دكتر ذبيح الله صفا\r\n* تاريخ ادبيات ايران\r\nخلاصهء دو بخش جلد سوم از كتاب ( تاريخ ادبيات در ايران )\r\nتأليف دكتر ذبيح الله صفا / 322 صفحه / 750\r\n* گنج و گنجينه\r\nبرگزيدهء دورهء گنج سخن و گنجينه سخن\r\nتأليف دكتر ذبيح الله صفا / 720 صفحه / 2200 ريال\r\n* فرهنگ تلميحات\r\n( اشارات اساطيرى ، داستانى ، تاريخى و مذهبى در ادبيات فارسى )\r\nتأليف دكتر سيروس شميسا / 652 صفحه / 2250 ريال\r\n* سير غزل در شعر فارسى\r\nتأليف دكتر سيروس شميسا / 320 صفحه / 1200 ريال\r\n* آشنايى با عروض و قافيه\r\nتأليف دكتر سيروس شميسا / 128 صفحه / 450 ريال\r\n* نگاهى تازه به بديع\r\nتأليف دكتر سيروس شميسا / 152 صفحه / 800 ريال\r\n* معانى بيان\r\nتأليف دكتر سيروس شمسيا / زير چاپ\r\n* آئينه در شعر فرخى ، سعدى و حافظ\r\nريكاردو زيپولى / 72 صفحه / 150\r\n* ديوان سيف فرغانى\r\nبا تصحيح و مقدمهء دكتر ذبيح الله صفا / 912 صفحه / 1850 ريال\r\n* ورقه و گلشاه عيوقى\r\nبه كوشش دكتر ذبيح الله صفا / 912 صفحه / 240 ريال\r\n* زخمهء جنون ( مجموعهء شعر )\r\nرحمانيان حقيقى / 144 صفحه / 800 ريال\r\n\r\n","description":"","footnote":"","page_name":" 634 ","page_number":652},
  {"content":"\r\n\r\nديوان سيف فرغانى\r\nبا تصحيح و مقدمهء\r\nدكتر ذبيح الله صفا\r\n\r\n","description":"","footnote":"","page_name":" 635 ","page_number":653},
  {"content":"\r\n . \r\n\r\n","description":"","footnote":"","page_name":" 636 ","page_number":654}
  ]