[
  {"content":"\r\n\r\nتحفة اهل العرفان\r\nاز آثار\r\nشرف الدين ابراهيم بن صدرالدين روزبهان ثانى\r\nبه سعى\r\nدكتر جواد نوربخش\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n* تحفة اهل العرفان شرف الدين ابراهيم بن صدرالدين روزبهان ثانى ( قدس سره )\r\n* به سعى : دكتر جواد نوربخش\r\n* ناشر : انتشارات يلدا قلم ( چاپ اول )\r\n* ليتوگرافى : تنديس\r\n* چاپ : ستاره سبز\r\n* صحافى : على\r\n* تيراژ : 3000 جلد\r\n* نوبت چاپ : دوم - 1382\r\n* شابك 2 - 15 - 5745 - 964\r\n2 - 15 - 5745 - 964 isbn\r\nشرف الدين ابراهيم ، قرن 8 ق .\r\nتحفه اهل العرفان / [ شرف الدين ابراهيم بن صدر الدين روزبهان ثانى 
  ] ؛ به سعى جواد نوربخش . - تهران : يلدا قلم . 1380 .\r\nه‍ ، 176 ص .\r\nisbn 964 - 5745 - 15 - 2\r\nفهرستنويسى براساس اطلاعات فيپا .\r\n1 - روزبهان بقلى ، روزبهان بن ابى نصر ، 522 ؟ - 606 ق . - - سرگذشتنامه . 2 . تصوف - - متون قديمى تا قرن 14 . 3 . عرفان - - متون قديمى تا قرن 14 . الف - نوربخش ، جواد ، 1305 - ، مصحح . ب . عنوان .\r\n4 ش 9 ر / 279 bp\r\n8924 / 297\r\nكتابخانهء ملى ايران\r\n22570 - 79 م\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nپيشگفتار\r\nبسمه تعالى و تقدس\r\n\r\nشيخ روزبهان بقلى ( قدس سره )\r\nشيخ روزبهان كنيه‌اش ابو محمد فرزند ابو نصر ، اصل و تبار وى از ديالمه و به شيخ شطاح نيز معروف بود ، به سال 522 هجرى در فساى شيراز متولد شد .\r\nشيخ با اينكه اطرافيان و بستگان وى در تباهى و گمراهى مىزيستند ، از كودكى داعيه و شوق طلب در وى ظاهر ، و از همان اوان به سوى وحدت گرايش پيدا كرد .\r\nپدرش وى را به بازار فرستاد تا تحصيل روزى كند ، اما ديرى نپاييد كه كسب و كار را رها نمود و سر به بيابان نهاد .\r\nمدت 5 يا 6 سال ( 545 - 551 هجرى ) در بيابان به سير در آفاق پرداخت ، تا سرانجام به كتاب تكوين معرفت پيدا كرد و عرفان يافت و آرام گرفت و در راه حق گام نهاد .\r\nنخستين مرشد وى در طريقت شيخ جمال الدين خليل فسائى بود . پس از آن به خدمت شيخ جاگير متوفى ( 590 هجرى قمرى ) كه در نزديكى سامراء مىزيست راه يافت ، و آنگاه به خدمت شيخ سراج الدين محمود بن خليفة بن عبد السلام بن احمد بن سالبه و شيخ ابو بكر بن عمر بن محمد معروف به بركر نيز رسيد و از دست آنان خلعت ارشاد يافت .\r\nعلوم دينى ، تفسير و فقه و حديث و علوم رسمى را خدمت فقيه ارشد الدين ابو الحسن على بن محمد بن على نيريزى و امام فخر الدين مريم و صدر الدين ابو طاهر\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nاحمد بن محمد بن احمد بن ابراهيم سلفه اصفهانى سلفى بياموخت .\r\nجناب شيخ در ابتداى حال خويش به عراق و كرمان و حجاز و شام سفر كرد ، و سپس به شيراز باز آمد و مدت پنجاه سال در جامع عتيق شيراز و جز آن به وعظ و ارشاد و هدايت مردم پرداخت .\r\nجناب شيخ را تأليفات زياد بود كه اسامى تعدادى از آنها ضمن اين كتاب آمده است .\r\nشيخ در نيمه محرم سال 601 هجرى قمرى به شيراز درگذشت . قبرش در خيابان لطف‌على خان زند به نام « درب شيخ » زيارتگاه خاص و عام است .\r\nاز آنجا كه اين كتاب در شرح حال و آثار شيخ نگاشته شده است ، در اينجا به همين اكتفاء مىنمايد . خوانندگان عزيز در متن كتاب تفصيل آن را به ذوق خويش در خواهند يافت .\r\n* * * كتاب تحفة اهل العرفان را يكى از نبيرگان روزبهان به نام شيخ شرف الدين ابراهيم به خواهش جمعى از اكابر شيراز ، نود و چهار سال پس از وفات شيخ در ذكر احوال و آثار وى نگاشته است .\r\n\r\nشيخ شرف الدين ابراهيم\r\nشيخ شرف الدين ابراهيم ، فرزند شيخ صدر الدين روزبهان ثانى ، فرزند شيخ فخر الدين احمد ، فرزند شيخ روزبهان اول بوده است .\r\nمؤلف شد الازار گويد : واعظ و عالمى فصيح زبان بود . در مواضع پدران خويش تذكير داشت و اخبار مىگفت ، و او را رساله‌هاى مليح و تراكيب فصيح است ، از آن جمله : « الموهبة الربانية و المكرمة السبحانية » .\r\nهم اوست كه سيرت شيخ روزبهان را نگاشته و آن را به عبارات رايق و اشارات\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nلايق زينت داده و در آن شواهدى از آيات و نظايرى از حكايات آورده و به نام تحفة اهل العرفان فى ذكر الشيخ روزبهان ناميده و هر بابى از آن را به قصيده‌اى معروف به اسم شيخ ختم كرده .\r\nشيخ شرف الدين ابراهيم در شعر شرف تخلص مىنموده است .\r\n\r\nتحفة اهل العرفان\r\nاين كتاب به نام تحفة اهل العرفان است . يك نوبت به كوشش محقق دانش‌پژوه آقاى محمد تقى دانش‌پژوه تصحيح و توسط انجمن آثار ملى تحت شماره ( 60 ) به چاپ رسيده است .\r\nدر زمستان سرد سال گذشته اخوى طريقت آقاى عباس رشيدى آشتيانى نسخه‌اى خطى از اين كتاب را به فقير اهداء فرمود و مرا گرم نمود ، پس از مقايسه اين نسخه با نسخه چاپى مذكور تفاوت‌هاى فاحشى به نظر رسيد و اين بنده را ملزم كرد تا به تصحيح و چاپ نسخه جديد اقدام كند .\r\n\r\nخصوصيات اين نسخه\r\n\r\nتاريخ كتاب\r\nدر صفحه اول كتاب اين عبارت به چشم مىخورد : « نوبت العبد المذنب خادم الفقراء و المساكين . . . فى تاريخ عدة ربيع الاول سنه تسع و ثلاثى و سبعمائة » .\r\nاز اينجا معلوم مىشود كتاب مذكور به سال 739 هجرى در اختيار شخصى قرار گرفته كه اين عبارت را نگاشته است ، از طرفى تاريخ تأليف كتاب مذكور همان‌طور كه مؤلف ضمن كتاب يادآورى كرده نود و چهار سال پس از وفات شيخ روزبهان ( 601 هجرى قمرى ) بوده كه مطابق با سال 695 هجرى قمرى مىشود .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nبا توجه به تاريخ تأليف كتاب ، مىتوان به احتمال زياد حدس زد كه كتاب مزبور به خط مؤلف بوده باشد . بنابراين چنين به نظر مىرسد نسخه موجوده قديمىترين نسخه‌اى است كه فعلا از كتاب « تحفة اهل العرفان » تاكنون به دست آمده است .\r\n\r\nقطع و وضع كتاب\r\nاين كتاب به قطع 16 * 21 سانتيمتر و داراى 262 صفحه با جلد چرمى قهوه‌اى است .\r\nگراور صفحات اول و دوم و آخر آن براى نمونه در پايان پيشگفتار چاپ شده است .\r\n\r\nامتيازات اين نسخه\r\nدر مقايسه اين نسخه با نسخه چاپى كه از اين پس آن را نسخهء الف مىناميم ، نسخه حاضر اين امتيازات را دارد .\r\nالف - بسيارى از كلمات و عبارات در نسخه الف غلط درج شده است .\r\nب - متأسفانه از اول كتاب تا سطر 8 صفحه 4 در نسخه الف از قلم افتاده است .\r\nج - و همچنين از سطر 5 صفحه 53 تا سطر 19 صفحه 55 در نسخه الف به چشم نمىخورد .\r\nد - تعداد تأليفات شيخ در نسخه حاضر بيش از تعداد تأليفات در نسخه الف است .\r\nعلاوه بر اينكه كتاب حقايق الاخبار را نسخهء الف ، المفاتيح فى شرح المصابيح و كتاب الارشاد را نسخهء الف ، كتاب الرشاد ناميده است ، اسامى كتب زير از تأليفات شيخ از قلم افتاده است .\r\n1 - شرح طواسين به عربى\r\n2 - ديوان اشعار به عربى\r\n3 - اربعين مجالس\r\n4 - كتاب العرفان فى خلق الانسان\r\n5 - كتاب مشرب الارواح\r\n6 - غلطات السالكين\r\n7 - هداية الطالبين\r\n8 - مرصاد الاضداد\r\n9 - سلوة القلوب\r\n10 - ينابيع الحكم\r\n11 - حقايق العقائد .\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nطرح كتاب\r\nالف - براى چاپ كتاب اين نسخه اصل قرار گرفته و هر كجا كه در نسخهء الف كلمات و عباراتى اضافه بود در داخل علامت [ 
  ] آورده شده است .\r\nب - چون سبك نگارش مربوط به اواخر قرن هفتم و اوايل قرن هشتم بود ، حروف و كلمات زير براى سهولت مطالعهء اخوان تغيير داده شد . هرچند براى دانشمندان گرامى سبك قديم ناآشنا نيست ولى اين تغيير را به كرم روا خواهند داشت ، زيرا رعايت حال بعضى از اخوان طريقت كه تصفح زياد در اين قبيل آثار ندارند و اهل قيل و قال نيستند بر ما فرض است .\r\nكى / به / كه / تبديل شد\r\nابو القسم / به / ابو القاسم / تبديل شد\r\nچونك / به / چونكه / تبديل شد\r\nچنانك / به / چنان كه / تبديل شد\r\nچندانك / به / چندانكه / تبديل شد\r\nآنك / به / آنكه / تبديل شد\r\nج - هرجا كه حروف ، چ ، د ، ش ، پ ، گ ، به صورت ج ، ذ ، س ، ب ، ك نوشته شده بود ، به حروف رايج درآمد .\r\nد - لغات و جملات و ادبيات فارسى و عربى عنداللزوم در ذيل صفحه شرح داده شد .\r\nاميد است كه اين خدمت ناچيز پسند خاطر طالبان و اخوان و صاحب‌نظران قرار گيرد .\r\nدكتر جواد نوربخش\r\nتهران - خرداد ماه 1349\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nگراور صفحه اول كتاب\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nگراور صفحه دوم كتاب\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nگراور صفحه آخر كتاب\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nفهرست مطالب\r\nعنوان صفحه\r\n* مقدمه 13\r\n* باب اول : در ذكر مولد و منشاء شيخ قدس اللّه روحه العزيز 27\r\n* باب دوم : در ذكر اكابر و مشايخ كه معاصر او بودند 37\r\n* باب سوم : در ذكر حكايات و كرامات كه از او ظاهر شد 57\r\n* باب چهارم : در ذكر فوائد او از تفسير و حديث و شطح 85\r\n* باب پنجم : در فوائد متفرقه و اشعار او 125\r\n* باب ششم : در ذكر اولاد و شطرى از فضائل شيخ الاسلام صدر الملة و الدين ، روزبهان ثانى قدس اللّه روحه 151\r\n* باب هفتم : در ذكر وفات و كراماتى كه بعد از وفات او يافته‌اند 159\r\n* فهرست اسامى مردان و زنان 169\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n اينك هلال دل‌ها آمد پديد ناگه * هان اى هلال جويان ربى و ربك اللّه « 1 » \r\nكتاب تحفة اهل العرفان فى ذكر سيد الاقطاب روزبهان - قدس اللّه روحه العزيز - تأليف مولى المعظم شيخ شيوخ الاسلام و مقتداى علماء الانام سلطان المذكرين و قدوة المحققين شرف الملة و الحق و الدين شيخ الاسلام و المسلمين مربى الطوايف المؤمنين ابراهيم بن الشيخ الشيوخ صدر الملة و الدين روزبهان قدس اللّه ارواحهم .\r\n\r\n\r\n","description":"","footnote":"\r\n( 1 ) - وارد است كه در رويت هلال اول ماه خطاب به ماه گفته شود : ربى و ربك اللّه .\r\n","page_name":" 12 ","page_number":12},
  {"content":"\r\n\r\nبسم اللّه الرّحمن الرّحيم\r\n\r\nمقدمه\r\nالحمد للّه الذى روح قلوب اوليائه بنسيم انسه و حارت ارواح المحبين فى بحار عظمة قدسه ، تلاشت الكائنات فى عزّ قدسه و بقائه ، و عاشت الارواح فى شوق كشفه و لقائه . قلوب المشتاقين بين جلاله و جماله فانية باقية .\r\nفجعل من فطرته لها جنة باقيه و جنة واقية . اهل وداده يتيهون فى كل واد و فتحت فى فؤادهم الف واد . جعل انفاسهم للسماء عمادا و للارض اوتادا .\r\nالدنيا كالصدف و هم كالدر المكنون بهم يمطرون و بهم يرزقون و بهم ينظرون . ثم السلام على نبى الرحمة و امام الائمة ، المجلى نعت علائه على هام اوهام كل غالب سالب المعلى بالرسالة كعب لوائه من بنى كعب بن لوى بن غالب محمد المصطفى ، صلى اللّه عليه و آله الطيبين الطاهرين ، الذين هم حملة الدين و هداة للمسلمين و سلم تسليما كثيرا دايما .\r\nاما بعد - بر ارباب عقل و اصحاب نقل پوشيده نماند كه : صانع قديم و پادشاه حكيم منور ارواح و مصور اشباح ، قادرى كه عرش عظيم از تاب آفتاب قدرتش ذره‌اى است ، وجود كل از بحر جود او قطره‌اى است ، بر عالم خلق و امر قدرت او مستولى است ، و بر وجود و عدم فرمان حضرت او مستعلى است . سرچشمهء حقايق از اوصاف جلالش تيره ، ديدهء ارباب دقايق از ادراك جمالش خيره . سرگشتگان باديهء حيرت فكرت را به عرفات معرفت او رساند .\r\nبرگشتگان ظلمت ضلالت را باز نور هدايت او نشاند . تعالى جده و توالا رفده « 1 » .\r\n\r\n\r\n","description":"","footnote":"\r\n( 1 ) - رفد : بالكسر بخشش ( منتخب اللغات ) .\r\n","page_name":" 13 ","page_number":13},
  {"content":"\r\n\r\nچون از سر لطف وجود انسان را از مكمن عدم در حيز وجود آورد و از بن پردهء غيب ايشان را باز مشهد شهود آورد ، به انواع كرم و اصناف نعم ، وجودشان متحلى گردانيد ، ودايع بدايع انوار لطف ازلى و جواهر زواهر اسرار لم‌يزلى در خزينهء سينهء بىكينهء ايشان تعبيه فرمود ، معزز به خطاب ربانى و مكرم به كتاب سبحانى گشتند . لاجرم ثمرهء شجرهء مكنونات و صفاوهء نقاوهء مبدعات آمدند .\r\nمظهر انواع الهى و مظهر اسرار نامتناهى شدند . منافع اشياء از علويات و سفليات بديشان راجع :  وَ سَخَّرَ لَكُمْ ما فِي السَّماواتِ وَ ما فِي الْأَرْضِ جَمِيعاً  ( 45 / 13 ) . و اگرچه از قوافل كائنات و عساكر موجودات آخر همه در ميادين وجود ، نزول شهود خوردند ، اما در حقيقت از اول رايت سعادتشان در عالم عنايت به سرّ ولايت برافراختند ، و كار ايشان بىايشان ساختند كه :\r\n إِنِّي جاعِلٌ فِي الْأَرْضِ خَلِيفَةً  ( 2 / 30 ) .\r\nگوش زمين و زمان طنان « 1 » از خطاب :  إِنِّي خالِقٌ بَشَراً مِنْ طِينٍ  ( 38 / 71 ) ، ديدهء فلك و ملك حيران از سر قدرت ، جلّ جلاله و اعظم شأنه :  فَتَبارَكَ اللَّهُ أَحْسَنُ الْخالِقِينَ  ( 23 / 14 ) . سبحان من جمع بين اقرب الاقربين و ابعد الابعدين :\r\n چو شور مهر او از ما برآمد * فغان از عالم بالا برآمد\r\nجهانى بود بىآشوب و غوغا * چو انسان آمد اين غوغا برآمد\r\nخلايق منتظر بودند ناگاه * كه اين دولت به نام ما برآمد \r\nاگرچه قبيلهء آدم كه چشم و چراغ اهل عالمند ، بدين خلع و كرامت معزز و مشرف‌اند ، اما حكمت حكيم و تقدير و ارادت قديم اقتضا چنان فرمود كه طايفه‌اى را در روشنايى و آشنايى بداشت و جمعى را در ظلمت ضلالت و بيگانگى جهالت : خلق الخلق فى ظلمة ، باز گذاشت :\r\n\r\n\r\n","description":"","footnote":"\r\n( 1 ) - طنين‌انداز\r\n","page_name":" 14 ","page_number":14},
  {"content":"\r\n\r\n قبل من قبل لا لعلة * و رد من رد لا لزلة\r\nسعد السعيد و ليس ذاك لعلة * و كذا الشقى به غير جرم اجرما\r\nبل كان ذلك عن مشية قادر * اجرى الامور كما اراد و ابرما « 1 » \r\nبلى ، قومى كه سابقهء ازلى نام ايشان در جريدهء سعدا ثبت فرموده ، ايشان را در ضلالت و ظلمت شهوات رها نكرد ، به سببى از اسباب و به واسطه‌اى از وسايط خواست تا ايشان را از غفلت به حضور و از ظلمت به نور آورد . اعظم اسباب و اشرف وسايط وجود با جود انبياء بزرگوار و رسل نامدار آمد ، عليهم السلام .\r\nتا در هر وقتى و زمانى و قرنى و اوانى از اطوار و ادوار روزگار گذشته ، در هر طرفى از اطراف جهان ، و در هر كنفى از اكناف عالم ، چون جمعى از سر خامى و ناتمامى سر طغيان به گريبان كفران برمىآوردند ، هم از ميان ايشان يكى را به عنايت ربانى و كلايت « 2 » سبحانى مخصوص مىگردانيد و بديشان مبعوث مىفرمود و كذلك :  لَبَعَثْنا فِي كُلِّ قَرْيَةٍ نَذِيراً  ( 25 / 51 ) جايى ديگر :  وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ  ( 14 / 4 ) . سبحان من اختار من البرية اخيارا و جعلهم سفراء و آتاهم اسفارا ، فبسطوا فى البسيطة دينه الحق و هدوا ( محجة ) « 3 » الى المحجة « 4 » الخلق ، فاستقام بهديهم الدين و الدنيا و علت بدعويهم الكلمة العليا و انقطع بهم شراك الشرك و انتظم بهم الاسلام ، عليهم السلام .\r\nچون اطوار و ادوار ايشان منقضى گشت و عمر عزيزشان بسر آمد ، نوبت دولت نبوت و طور ظهور و دعوت سيد رسل و هادى سبل محمد رسول اللّه - عليه افضل الصلوات و اكمل التحيات - در رسيد ، آنچه مناقب و مآثر و مفاخر رسل بود وجود مباركش را بدان متحلى\r\n\r\n\r\n","description":"","footnote":"\r\n( 1 ) - پذيرفته است هركه را پذيرفته است بدون علتى و رد كرده است آن را كه رد كرده است بدون خطايى . بدون علتى سعيد سعيد شد و نيز بدبخت بدون جرمى بدبخت شد . بلكه اين عمل به خواست خداى توانا است كه امور را طبق ارادهء خود انجام و ابرام مىفرمايد .\r\n( 2 ) - بر وزن و معنى حراست ( منتخب اللغات ) .\r\n( 3 ) - ظ : اضافه به نظر مىرسد .\r\n( 4 ) - شاهراه\r\n","page_name":" 15 ","page_number":15},
  {"content":"\r\n\r\nگردانيدند : از صفوت آدم و خلت خليل و مكالمت موسى و فهم سليمان و طهارت زكريا و عصمت يحيى و يمن و بركت عيسى عليهم السلام :\r\n هو زبدة الدنيا و صفوة اهلها * هو غرة و العالمون جبين \r\nچون مكارم اخلاق و محاسن افعال به وجود مباركش به كمال رسيد كه : بعثت لاتمم مكارم الاخلاق و محاسن الافعال . چون كار دين به دو تمام شد ، او را خاتم النبيين نام شد . بعد از او هيچ پيغمبر نخواهد بود . از سر رحمت :  وَ ما أَرْسَلْناكَ إِلَّا رَحْمَةً لِلْعالَمِينَ  ( 21 / 107 ) امت خود را كه بهترين امم‌اند ضايع نگذاشت كه : كنتم خير امة . و به چند تشريف شريف ايشان را مشرف گردانيد . و شريف‌تر عطيتى و عزيزتر موهبتى آن بود كه امت خود را به حق سپرد : اللّه خليفتى عليكم . ديگر انعام عام و اكرام تام حديث : انى تارك فيكم الثقلين : كتاب اللّه و عترتى . و معلوم كه مفسر و مبين حلال و حرام علماء اعلام‌اند . سوم اشارت و عبارت در شأن قومى كه به فتواى نبوى و لفظ شريف مصطفوى نظام عالم و استقامت امور بنىآدم به وجود ايشان منوط و مربوط است . قال عليه السلام : ان للّه عبادا هم اوتاد الارض و ابدال الانبياء بهم يمطرون و بهم يرزقون و بهم ينصرون « 1 » صدق رسول اللّه .\r\nسبحان من خصص الانبياء بالمعجزات الظاهرة و الاولياء بالكرامات الباهرة .\r\nانفاس مبارك اولياست كه حامى حومهء جهان است ، و وجود شريف اصفياست كه مدار و قرار زمين و زمان است ، و تا منقرض عالم عرصهء جهان از وجود ايشان خالى نخواهد بود ، و اگرچه ديدهء هر ديده‌ورى و چشم هر صاحب بصرى ادراك ايشان نكند كه حق - جلّ و علا و تبارك و تعالى - ايشان را در سايهء قباب الطاف خود مىدارد كه : اوليائى تحت قبايى لا يعرفهم\r\n\r\n\r\n","description":"","footnote":"\r\n( 1 ) - همانا خدا را بندگانى است كه آنان ميخ‌هاى زمين و برجستگان پيامبرانند به سبب آنها ( خلق ) از بارش رحمت بهره‌مند و روزى و يارى حق شامل حالشان مىگردد . ( با مراجعه به صفحهء 13 سطر 6 شايد بجاى : بهم ينصرون ، صحيح آن : بهم ينظرون باشد ) .\r\n","page_name":" 16 ","page_number":16},
  {"content":"\r\n\r\nغيرى « 1 » . و در كتب سالفه منقول است و مسطور كه اوليا به عدد انبيا باشند . از ميان ايشان چهار هزار مخصوص به عنايت ربانى ، و از ميان ايشان چهار صد مخصوص به كلايت سبحانى ، و از ميان ايشان چهل تن مخصوص به لطف ازلى ، و از ميان ايشان هفت مخصوص به انوار اسرار لم‌يزلى كه ايشان را \" هفت‌تنان \" خوانند . و از آن هفت تن سه مخصوص‌اند . و از آن سه تن يكى هست كه او را قطب خوانند ، و به عبارتى ديگر او را غوث گويند . ما زالت بركتهم و بركة دعائهم عنا و عن ساير المسلمين . و اين شعر در وصف ايشان است :\r\n سقى اللّه اقواما خلو بحبيبهم * و فازوا برضوان و عيش مخلد\r\nرجال نسوا دنياهم و تزودوا * تقاه و تقوى اللّه خير التزود\r\nرجال سروا نحو العلى بهمومهم * و اجسامهم فى الارض يمسى و يغتد\r\nرجال فنوا عنهم و ابقوا و احضروا * مشاهد قدس الواحد المتوحد « 2 » \r\nو جد اعلاى اين ضعيف سيد الاقطاب روزبهان - روح اللّه روحه - و والى من القرب فتوحه ، در كتاب منطق الاسرار . كه به شرح طواسين معروف است ، و از مصنفات مبارك اوست ، اين معنى را بدين عبارت لطيف آورده است كه : سلام باد بر مشايخ بزرگوار ، غواصان بحار بقا و سراندازان ميادين فنا - قدس اللّه ارواحهم - و اجلس على بساط الانس اشباحهم ، ديگر سلام باد بر دوازده هزار ولى پوشيده كه در اطراف هندوستان و تركستان و زنگستان و\r\n\r\n\r\n","description":"","footnote":"\r\n( 1 ) - دوستان من در پناهگاه‌هاى منند كه جز من كسى آنها را نشناسد .\r\n( 2 ) - شاداب باد گروهى كه خود را براى دوست از هر چيز ديگر تهى ساخته‌اند و رستگار شدند به خشنودى محبوب و زندگى جاويد . مردانى كه دنياى خود را فراموش كردند و پرهيزگارى را توشه خود قرار دادند و تقواى خدا بهترين توشه است . مردانى كه با كوشش خود به سوى بزرگوارى شب و روز سير مىنمايند درحالىكه پيكرهاى آنها بر زمين صبح و شام بسر مىبرد . مردانى كه از خود فانى شدند و وارستند و ( از طرف حق ) لباس بقا پوشيدند و به سراپرده پاكى خداى يگانه بار يافتند .\r\n","page_name":" 17 ","page_number":17},
  {"content":"\r\n\r\nحبشستان گردند ، و بر چهار هزار باد از خواص كه در روم و خراسان و زمين ايران گردند ، و بر چهارصد باد كه سكان شط بحارند ، و بر سيصد باد كه بر سواحل مغرب و مصر زاويه دارند ، و بر هفتاد باد كه در يمن و طايف و مكه و حجاز و بطايح ساكن‌اند ، و بر چهل‌گانه باد كه در عراق و شام باشند ، و بر ده‌گانه باد كه در مكه و مدينه و بيت المقدس باشند ، ديگر بر هفت‌گانه باد كه در همهء جهان سياح و طيارند ، و بر سه‌گانه باد كه يكى از فارس بود و يكى از روم و يكى از عرب « 1 » ، و بر غوث باد كه او را قطب خوانند ، سلام اللّه عليه و عليهم اجمعين . به اشارت مباركش كه فرمود : در امصار جهان و اقطار عالم اين طايفه بودند و تا منقرض عالم خواهند بود . و اللّه اعلم .\r\nذكر بعضى از مشاهير مشايخ اطراف - قدس اللّه ارواحهم - ياد كرده مىشود تا طايفهء عوام و زمرهء خواص را فايده بود .\r\nاز مشايخ حجاز يكى ابو عبد اللّه عمرو بن عثمان المكى - قدس اللّه روحه - بود . و از اهل علم بود ، و از ائمه مشايخ صاحب مقام و كلام بود ، با جنيد و شبلى و ابو الحسين نورى معاصر بود ، و در سنهء احدى و ثمانين [ و مائتين 
  ] به جوار حق رسيد در بغداد .\r\nديگر سراج الحرم و مقبول اهله محمد بن على بن ابى بكر الكتانى بود - رحمة اللّه عليه - كه مشايخ او را تلميذ رسول اللّه خواندندى ، از كثرت مكاشفت و رؤيت رسول - عليه الصلاة و السلام - و مشكلى كه او را بودى در طريق اللّه از حضرت رسالت پرسيدى . صحبت جنيد و ابو الحسين نورى يافته ، و در سنهء اثنين و عشرين و ثلاثمائة فرمان يافت به مكه .\r\nو شيخ ابو يعقوب نهر جورى بود - رحمة اللّه عليه . از اقران جنيد و عمرو بن عثمان مكى بود و ابو يعقوب سوسى ، و در سنه ثلاثين و ثلاثمائة فرمان يافت به مكه .\r\nو شيخ ابو القاسم مدنى - رحمة اللّه عليه - از مدينهء رسول - عليه الصلاة و السلام - بود . و از اقران سهل بن عبد اللّه بود و در طبقات مشايخ مذكور . و از او منقول است كه به زيارت سهل\r\n\r\n\r\n","description":"","footnote":"\r\n( 1 ) - از فارس شيخ روزبهان ، از روم شيخ شهاب الدين سهروردى و از عرب شيخ مجد الدين بغدادى بود .\r\n","page_name":" 18 ","page_number":18},
  {"content":"\r\n\r\nآمدى به تستر ، و به وقت نماز ، نماز باز مسجد رسول بردى ، و در سنهء ثلث و ثمانين و مأتين وفات يافت .\r\nو شيخ ابو الحسن على بن محمد المزين بود ، و صحبت جنيد و شبلى و سهل بن عبد اللّه يافته . اصل او از بغداد بود و با شيخ ابو بكر الكتانى مجاورت حرم نمود ، و در سنه ثمان و عشرين و ثلاثمائة فرمان يافت به مكه .\r\nو شيخ ابو سعيد احمد بن محمد اعرابى بود . و از جملهء مشايخ حرم بود . صحبت عمرو بن عثمان مكى و جنيد و اقران او يافته ، و در سنهء احدى و اربعين و ثلاثمائة به جوار حق رسيد در مكه ، روح اللّه ارواحهم و والى من القرب فتوحهم .\r\n\r\nذكر مشايخ شام ( قدس اللّه ارواحهم )\r\nاز مشاهير مشايخ شام يكى ابو سليمان دارانى بود - رحمة اللّه عليه - نامش عبد الرحمن بن عطيه و معروف و مشهور به ابو سليمان .\r\nو دارانه قريه‌اى است از قراى شام ، و از ائمه مشايخ بوده .\r\nو احمد حوارى كه از كبار مشايخ بود ، از جملهء مريدان اوست ، و در سنه خمس عشر و مائتين به جوار حق رسيد .\r\nو شيخ ابو عبد اللّه رودبارى بود - رحمة اللّه عليه - نامش احمد بن عطاء ، شيخ شام در وقت خود بود . و در سنهء تسع و ستين و ثلاثمائة از دنيا مفارقت فرمود به موضعى كه آن را صور گويند .\r\nو از كبار مشايخ شام ابو الحسن احمد بن ابى الحوارى بود - رحمة اللّه عليه . از اقران جنيد و ابو بكر شبلى و از مريدان ابو سليمان دارانى بود . و شيخ جنيد - قدس اللّه روحه - در شأن او فرمود : « احمد بن ابى الحوارى ريحان الشام » و در سنه ثلاثين و مائتين به عالم بقا رفت .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nو شيخ ابو على احمد بن عاصم الانطاكى - رحمة اللّه عليه - از اقران سرى سقطى و بشر و حارث محاسبى بود ، و سليمان دارانى او را جاسوس القلوب خواندى از بازى فراست او . و در سنه تسع و تسعين و مائتين وفات فرمود .\r\nو شيخ ابو اسحاق ابراهيم بن داود رقى ، و رقه دهى است از شام ، و از كبار مشايخ شام بود ، و از اقران ابو عبد اللّه بن الجلا و جنيد - رحمة اللّه عليهم اجمعين - بود و عمرى تمام در طريق اللّه بسر برده ، و در سنهء ست و عشرين و ثلاثمائة فرمان يافت .\r\nو شيخ ابو عمر دمشقى يگانهء زمان بود ، و از بزرگان مشايخ شام بود ، صاحب كرامات و در سنهء عشرين و ثلاثمائة به جوار حق رسيد .\r\nو هم از كبار مشايخ شام ابو شعيب المقنع « 1 » پيشواى اين طايفه بود ، هفتاد حج پياده كرده ، و در سنهء اثنين و ثمانين و مأتين به دار بقا رحلت فرمود ، قدس اللّه ارواحهم .\r\n\r\nذكر مشايخ خراسان ( قدس اللّه ارواحهم )\r\nاز كبار مشايخ خراسان شيخ ابو يزيد بسطامى بود - رحمة اللّه عليه ، كه او را سلطان بايزيد خوانند ، نامش طيفور بن عيسى ، كرامات او معروف و مشهور و كلمات او در كتب مشايخ مذكور و مسطور . معاصران او از جملهء ايشان يكى احمد بن خضرويه بود - رحمة اللّه عليه ، كه با هزار مريد روى به خدمت او نهاد ، و كلماتى كه ميان ايشان رفته بود در سيرت‌نامه سلطان بايزيد - قدس اللّه روحه - مذكور است . و وفات مباركش در سنه احدى و ستين و مائتين در بسطام بوده .\r\nو شيخ ابو القاسم ابراهيم بن محمد نصرآبادى - رحمة اللّه عليه - از كبار مشايخ خراسان\r\n\r\n\r\n","description":"","footnote":"\r\n( 1 ) - نسخهء الف : المقفع\r\n","page_name":" 20 ","page_number":20},
  {"content":"\r\n\r\nبوده و صحبت ابو بكر شبلى و مرتعش و ابو على رودبارى - قدس اللّه سرهم - يافته و در مكه مجاور شده و در آنجا وفات فرموده ، در سنهء سبع و ستين و ثلاثمائة .\r\nديگر شيخ ابو حفص نيشابورى بود - رحمة اللّه عليه - صاحب وجد و صاحب حال و در سنهء اربع و ستين و مأتين به دار بقا رحلت فرمود .\r\nو يكى از ايشان ابو بكر بن محمد بود كه به واسطى معروف است . اصل وى از خراسان بود ، و صحبت جنيد و ابو الحسين نورى يافته ، و صاحب كرامات بود . در مرو اقامت كرد و در آنجا وفات كرد ، در سنهء عشرين و ثلاثمائة .\r\nو از جمله مشايخ خراسان ابو على فضيل بن عياض از ناحيت مرو بود ، و نشو و نما در باورد يافت . در آخر عمر مجاور حرم كعبه گشت ، در آنجا وفات يافت ، در سنهء سبع و ثمانين و مأتين .\r\nو از كبار مشايخ خراسان يكى ابراهيم ادهم بود ، و از پادشاهان بلخ بود ، ترك مملكت بداد ، و طريق اللّه مىسپرد ، و قبله و قدوهء ارباب تحقيق گشت ، و با شقيق بلخى - رحمة اللّه عليه - در مسجد حرام بحث‌ها كردند در علوم تحقيق ، بعد از آن به اسم غزا به روم رفت ، و در سنهء احدى و ستين و مائة به جوار حق پيوست .\r\nو از مشاهير مشايخ خراسان ابو حامد احمد بن خضروية البلخى بود - رحمة اللّه عليه - صحبت ابو تراب نخشبى و ابو حفص نيشابورى - رحمهم اللّه - يافته ، و ابو حفص در شأن او فرمود : ما رايت احدا اكبر همة و لا اصدق حالا من احمد بن خضرويه « 1 » و در سنهء اربع و مأتين فرمان يافت .\r\nبعضى از مشاهير خراسان امام زمان استاد ابو القاسم قشيرى - رحمة اللّه عليه - ذكر ايشان\r\n\r\n\r\n","description":"","footnote":"\r\n( 1 ) - عالىهمت‌تر و نيكوحال‌تر از احمد بن خضرويه كسى را نديدم .\r\n","page_name":" 21 ","page_number":21},
  {"content":"\r\n\r\nدر رساله نفرموده ، و در طبقات مذكور نگشته ، مثل شيخ ابو سعيد بن ابى الخير و شيخ ابو الحسن خرقانى و اقران ايشان . همانا بنا بر آنكه هريكى را از ايشان سيرت‌نامه‌اى به ذكر ايشان ساخته‌اند . رزقنا اللّه و اياكم الاقتداء بهم و الاهتداء باحوالهم .\r\n\r\nذكر مشايخ عراق ( قدس اللّه روحهم )\r\nمقتداء مشايخ عراق ابو الحسن سرّى بن ابى المغلس السقطى بود - قدس اللّه روحه ، تلميذ معروف كرخى بود ، و خال و استاد شيخ جنيد بود ، و صاحب مكاشفات و معاملات ، و در سنه سبع و تسعين و مأتين به جوار حق پيوست .\r\nو امام مشايخ و عين القلادة ابو القاسم جنيد بن محمد بود - قدس اللّه روحه . و اصل او از نهاوند بود ، و منشأ و مولد او در عراق . صحبت سرى سقطى يافته و نورى و از آن حارث محاسبى ، و در سنهء سبع و تسعين و مأتين به جوار حق رسيد در بغداد .\r\nو سرور محبان ابو الحسين احمد بن محمد النورى ، جنيد در شأن او فرمود : مذمات النورى لم يخبر عن حقيقة الصدق احد « 1 » . وفاتش در سنه خمس و تسعين و مأتين بود .\r\nو از كبار مشايخ عراق شيخ ابو العباس بن عطا بود از اقران جنيد ، و در علم حقايق صاحب كلمات بود ، و در سنهء تسع و ثلاثمائة رحلت فرمود .\r\nو از مشاهير مشايخ ابو احمد رويم بن محمد بود ، و شيخ كبير ابو عبد اللّه محمد بن الخفيف - قدس اللّه روحه - او را عظيم الشأن خواندى ، و صحبت شيخ جنيد يافته بود ، و در سنه ثلاث و ثلاثمائة فرمان يافت .\r\nو شيخ ابو بكر شبلى - رحمة اللّه عليه - كه سرور مشتاقان و سالكان طريقت بود ، مولد و\r\n\r\n\r\n","description":"","footnote":"\r\n( 1 ) - از زمانى كه نورى مرد كسى از حقيقت صدق خبر نداد .\r\n","page_name":" 22 ","page_number":22},
  {"content":"\r\n\r\nمنشأ او در بغداد بود ، و در سنهء اربع و ثلاثين و ثلاثمائة از دار فنا به دار بقا رحلت فرمود در بغداد .\r\nو از جملهء شيوخ كبار در طرف عراق ابو نصر بشر حافى بود - رحمة اللّه عليه . اگرچه اصل او از مرو بود ، اما در بغداد ساكن بود ، و در سنه سبع و عشرين و مأتين وفات يافت در بغداد .\r\nاگرچه مشايخ شام و حجاز و خراسان و عراق از صد يكى ، و از بسيار اندكى نوشته مىشود ، اما عدد هفت را خاصيتى است ، به هفت شيخ از مشاهير مشايخ اختصار كرده شد ، رحمة اللّه عليهم اجمعين .\r\n\r\nذكر مشايخ فارس ( قدس اللّه روحهم )\r\nمعروف و مشهور است ميان خلايق كه فارس برج اولياست ، و مسافران عرب بدين اميد متوجه اين خطهء مبارك مىگردند ، تا زيارت اوليا كنند ، چه آنها كه گذشته‌اند و چه آنها كه در قيد حيات‌اند .\r\nاما مشايخ و اولياء كه در خطهء فارس بوده‌اند تعداد آن نتوان كرد . اما آنچه اين ضعيف را در كتب مطالعه افتاده ، از مشايخ و اولياء شيراز و حوالى آن ، دويست شيخ صاحب كرامات مسطور ديد مثل : احمد بن يحيى ابو العباس الشيرازى و ابو يوسف يعقوب الشيرازى و محمد بن خليل الشيرازى و ابو منصور الشيرازى و اقران و امثال ايشان .\r\nاما از مشاهير مشايخ شيراز يكى قطب الاولياء شيخ كبير ابو عبد اللّه محمد بن خفيف الشيرازى - قدس اللّه روحه العزيز - صحبت رويم و ابن عطا و جريرى يافته و مصنفات خوب دارد و قبله و قدوهء مشايخ عهده بوده ، و در سنه احدى و سبعين و ثلاثمائة در شيراز به دار بقا رحلت فرمود .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nو از كبار مشايخ شيخ مرشد بود ابو اسحاق ابراهيم بن شهريار الكازرونى - قدس اللّه روحه العزيز - صاحب كرامات و صاحب معاملات بود ، و چندين هزار گبر به واسطهء وجود شريفش در دايرهء اسلام آمدند ، و در سنه ست و عشرين و اربعمائة فرمان يافت در كازرون .\r\nو از اجلهء شيوخ فارس ابو عبد اللّه حسين بن احمد بود المعروف به البيطار . سفر عراق و حجاز كرده ، و مشايخ بزرگ آن طرف يافته ، و در فنون علوم متبحر ، معاصر شيخ كبير ابو عبد اللّه محمد بن الخفيف - قدس اللّه روحه - بود ، و در ثلث و ستين و ثلاثمائة فرمان يافت در شيراز .\r\nو از قدوهء مشايخ فارس ابو محمد جعفر بن محمد الحذاء - قدس اللّه روحه - صحبت جنيد و اقران او يافته و ملاقات او با شيخ كبير ابو عبد اللّه محمد الخفيف - رحمهم اللّه - بسيار بود ، و ميان ايشان كلمات در باب تحقيق بسيار رفت . چنانچه منقول است كه روزى شيخ كبير ابو عبد اللّه از شيخ جعفر سؤال فرمود و گفت : هل عاينت او شاهدت ؟ فقال : ترانى لو عاينت لتزندقت ، و لو شاهدت لتحيرت ، و لكن حيرة فى تيه و تيه فى حيرة ، و در شيراز به جوار حق پيوست در ستين و ثلاثمائة .\r\nو از معتبران مشايخ شيراز يكى ابو القاسم صفار بود - قدس اللّه روحه - معاصر شيخ كبير بود و شيخ مراقبت حال او بسيار فرمودى ، و با او عنايتى داشت .\r\nچنانچه منقول است از شيخ كبير ابو عبد اللّه كه شبى عيسى پيغمبر - عليه السلام - را به خواب ديدم ، گفتم : يا روح اللّه حق - جلّ و علا - در قرآن مىفرمايد كه تو با خلق گفتى : و  أُنَبِّئُكُمْ بِما تَأْكُلُونَ وَ ما تَدَّخِرُونَ فِي بُيُوتِكُمْ  ( 3 / 49 ) ( و شما را خبر مىدهم به آنچه مىخوريد و ذخيره مىكنيد در خانه‌هايتان ) . عيسى گفت : صدق اللّه العظيم . گفتم : ابو القاسم صفار دوش چه تناول كرد و ذخيره چه نهاد ؟ گفت : خرما و پنير تر خورد و بعضى ذخيره كرد . روز دگر برخاستم ، بر او رفتم ، گفتم : برو و پنير تر و خرما كه ذخيره كرده‌اى بياور تا تناول كنيم . گفت :\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاز كجا معلوم فرمودى ؟ حال باز گفتم . و ابو القاسم روزگارى مستغرق عبادت داشت و در سنهء اثنين و سبعين و ثلاثمائة به جوار حق پيوست .\r\nو از مشاهير مشايخ فارس شيخ الشيوخ ابو الحسن بن سالبه بود - رحمة اللّه عليه ، از بيضاء .\r\nو اين لقب شيخ الشيوخ از لفظ يكى از كبار مشايخ يافته ، و مشايخ بزرگ يافته بود ، و صاحب كرامات بود ، و در تل بيضاء مرقد مبارك اوست ، و وفاتش در سنه ثلاثمائة بود .\r\nو از ائمه و مشاهير مشايخ شيراز يكى جد اعلاء اين ضعيف بود سيد الاقطاب روزبهان - قدس اللّه روحه العزيز - كه مقتداء ارباب طريقت بود ، و او را شطاح فارس خوانند ، و ذكر كرامات و حالات او در اطراف و اكناف جهان معروف و مشهور ، و او را تصانيف است بسيار ، از تفسير و شرح احاديث و اصول و فقه و غيره .\r\nاما كرامات و عجايب احوال مباركش از تقرير به تحرير نرسيده ، و سيرت‌نامهء معين به ذكر احوال عزيزش در قلم نيامده .\r\nبعد از نود و چهار سال از وفات مباركش جمع اكابر شيراز از اين ضعيف كه مؤلف اين كتاب است و كمترين اولاد و اسباط اوست ابراهيم بن روزبهان - اصلح اللّه شأنه و صانه عما شأنه - استدعا كردند تا سيرت‌نامهء شيخ جمع كند و طايفهء مريدان و زمرهء مخلصان حضرت شيخ عظيم مشتاق اين معنى بودند .\r\n اذ المرء لم يبصر خيام حبيبه * تسلى باصوات الحمام المغرد\r\nيفوح نسيم القرب من ترب قبره * لكل مريد صادق القلب مسعد\r\nفلا تحسبوا شعرى جمالا لحاله * و لكنه زين لفرعى و محتد « 1 » \r\n\r\n\r\n","description":"","footnote":"\r\n( 1 ) - زمانى كه انسان جايگاه حبيب را نبيند خود را به بانگ كبوتران تسلى مىدهد . نسيم قرب او از خاك قبرش براى هر مريد پاكدل و سعادتمند مىوزد . گمان نكنيد شعر من تحسينى براى اوست ، بلكه نمودارى از خاندان و سرشت خود من مىباشد .\r\n","page_name":" 25 ","page_number":25},
  {"content":"\r\n\r\nو اين ضعيف استعداد اين معنى در خود نمىديد كه شرح چنان سلطانى از بيچارهء گدايى چه آيد ، اين دوى الزنبور من نغم الزبور « 1 » .\r\nتا جمعى از ارباب قلوب كه اعتقاد مؤلف اين كتاب در شأن ايشان چنان بود كه حظى وافر و نصيبى كامل از طريق اللّه يافته‌اند ، مستدعى اين معنى شدند .\r\nبعد از آن استخارت و استمداد همت از روح مقدس شيخ - روح اللّه روحه العزيز - شروع نمود ، و تحفهء ارباب قلوب را اين كتاب جمع كرد ، و نام اين كتاب : تحفة اهل العرفان فى ذكر سيد الاقطاب روزبهان - قدس اللّه روحه العزيز - جعلنا اللّه و اياكم من المقتدين بسيره و آثاره و المقتبسين من اسراره و انواره ، [ نهاد 
  ] .\r\n\r\n\r\n","description":"","footnote":"\r\n( 1 ) - صداى زنبور كجا و نغمه‌هاى زبور .\r\n","page_name":" 26 ","page_number":26},
  {"content":"\r\n\r\n\r\nباب اوّل در ذكر مولد و منشاء شيخ ( قدس اللّه روحه )\r\nمولد مبارك شيخ كبير سلطان الاولياء روزبهان - قدس اللّه روحه - در پسا « 1 » بوده است كه قصبه‌اى از قصبات شيراز است و از قبيلهء ديالمه بود ، و اين ديالمه قبيله‌اى معروف و مشهور است و ولادت ميمونش در سنه اثنين و عشرين و خمسمائة بوده ، و عمر عزيزش هشتاد و چهار سال بود و در محرم سنه ست و ستمائة به عالم بقا رحلت فرمود و در سراچه قرب ربانى منزل ساخت .\r\nو اگرچه علو شأن او و مرتبت عرفان او به جذبه عنايت ربانى و توفيق رعايت سبحانى بود ، اما در ابتداء حال رياضت بسيار و مجاهدات بىشمار به اختيار كشيده .\r\nاما مبدا حالش از مصنفات مباركش چنان معلوم شد كه شيخ فرموده : كه اتفاق ولادت من در ميان قومى بود كه در غايت ضلالت و جهالت بودند ، و شغل ايشان همه تباهى و مناهى بود . چون به سن تميز رسيدم داعيهء طلب در وجودم پيدا شد با خود مىگفتم كه : خداوند و پروردگار من كجا است ؟ و در آن طفلى از كودكان و همنشينان مىپرسيدم در مكتب كه شما خداوند خود مىشناسيد ؟ ايشان گفتند : مىگويند از جارحه و جهات منزه است . از اين سخن مرا وجدى حاصل مىگشت .\r\nچون به سن بلوغ رسيدم ، حب طاعت و خلوت بر من غالب شد . مدتى مديد بدين‌طريق مىگذرانيدم . قرآن را ياد گرفتم ، و به تحصيل علوم مشغول شدم .\r\n\r\n\r\n","description":"","footnote":"\r\n( 1 ) - شهرستان فساى امروزى است كه به فاصله 164 كيلومترى شيراز واقع شده است .\r\n","page_name":" 27 ","page_number":27},
  {"content":"\r\n\r\nچون به سن بيست و پنج سال رسيدم ، وحشتى عظيم از خلق ، مرا ظاهر شد . گاهگاهى نسايم قدس بر جانم مىوزيد ، نمىدانستم كه چيست . گاهگاهى هاتفى از غيب آواز دادى . تا شبى در صحرايى بودم ، آوازى شنيدم به غايت خوش ، چنانچه از آن آواز شورى عظيم و و جدى بر من غالب شد . از پى اين مىرفتم تا به سر تلى رسيدم ، شخصى را ديدم نيكوروى بر هيئت صوفيان ، سخنى چند در باب توحيد تقرير فرمود ، ندانستم كه بود ، تا ناگاه از چشمم غايب شد ، سكر بر من غالب شد . روز ديگر هرچه داشتم برانداختم . بدين‌طريق مدتى مىبودم تا روزى به خدمت سيد الابدال خضر - عليه السلام - رسيدم ، سيبى به من داد ، بعضى از آن تناول فرموده ، گفت : اين بستان ، بستدم و تناول كردم ، بسى نور و كشف از آن يافتم .\r\nو از معتبران منقول است كه از انواع رياضات كه شيخ - قدس اللّه روحه - كشيده يكى آن بود كه هفت سال در كوه به موى كه صبوى « 1 » شهر شيراز است به يك خرقه بسر برده ، چنانچه غسل و وضو در زمستان و تابستان در آن كرده بود ، و آن خرقه از گردن بيرون نياورده و كس نديد كه او تناولى فرمود . چنانچه مريدان انواع اطعمه به خدمتش مىبردند ، روز ديگر بر سر كوه‌ها آن طعام‌ها خورش و حوش و طيور بودى . و شيخ فرمودى گاهگاهى كه : اى كوه به موى ، بس انوار تجلى بر تو يافته‌ام .\r\nچنين منقول است كه چون ، از سكر به صحو آمد ، در شيراز بناء رباط مبارك فرمود ، در باب خداش بن منصور - رضى اللّه عنه - در تاريخ سنة ستين و خمسمائة ، و ذكر آن فرمود كه بناء اين رباط براى اولياء حق است .\r\nو از جملهء كرامات شيخ - رحمه اللّه - در بناء رباط يكى آن بود كه در پوشيدن بارگاه رباط كه مرقد مبارك شيخ آنجاست چوبى بزرگ بر ديوار مىنهادند ، و كوتاه بود چنانچه به ديوار نمىرسيد . در حضرت شيخ اين حكايت عرضه داشتند . شيخ خود بر سر عمارت آمد و\r\n\r\n\r\n","description":"","footnote":"\r\n( 1 ) - صبوء : نمودار شدن بر ايشان ( فرهنگ دهخدا ) .\r\n","page_name":" 28 ","page_number":28},
  {"content":"\r\n\r\nسجادهء مبارك خود را بر سر چوب انداخت ، چون برداشتند تمام بود ، و از سر ديوار گذشته بود ، و خلق در آن متحير بماندند ، و در اين قضيه منكران مريد شدند . و اين حكايت معروف و مشهور است ميان اهل شيراز ، و از آن چوب قدرى مانده است و هركه را مرضى يا تبى پيدا مىگردد ، قدرى از آن چوب مىسوزاند و آن زحمت زائل مىشود . و عظيم مجرب است .\r\nو از شيخ منقول است كه فرمود كه : سر تربت من از اولياء حق تعالى خالى نباشد ، و الحق چنين يافتيم .\r\n\r\nفصل [ شرح رياضاتى كه شيخ - قدس اللّه روحه العزيز - در ابتداء حال كشيده 
  ]\r\nشرح رياضاتى كه شيخ - قدس اللّه روحه العزيز - در ابتداء حال كشيده بيش از آن است كه تعداد آن توان كرد يا در قلم توان آورد ، از صيام و قيام و انواع رياضات و اصناف اوراد كه او را بوده است و شبانروزى از معتبران چنان استماع افتاد كه از نماز چاشت تا به شصت ركعت گزاردى ، و احياء شب از او معروف و مشهور بود ، و گريهء بسيار كردى ، و آه بىشمار زدى ، و چندان گريه كرده بود كه از آثار گريه بر روى عزيزش نشانى بود . چنانچه وقتى كه ذوقى پيدا شدى و رقتى كردى ، اشك چشم مباركش به ميانهء آن نشانه فرود آمدى ، و گاهگاهى كه غلبات شوق ظاهر گشتى ، همچون فواره اشك از چشمش دُرافشان گشتى .\r\nو نقل است از خادمى از خدام شيخ كه شبى از شب‌ها شيخ - رحمة اللّه عليه - در خلوت‌خانه‌اى كه معبد او بود ساكن بود ، و من بر در آستانه خفته بودم ، شب همه شب احساس چكيدن آب مىيافتم ، با خود مىگفتم : مگر باران مىبارد . تا هنگام اوراد شيخ در رسيد ، به عزم وضو بيرون آمد ، من در اندرون رفتم ، سجاده و جاى شيخ تر شده بود . چون معلوم شد كه باران نباريده بود ، دانستم كه آن همه اثر اشك چشم شيخ بود .\r\nو بيشتر مشايخ ، طريقت ايشان آن بود ، كه ابتداشان مجاهده بود ، و انتهاشان الطاف مشاهده و لهذا قيل : المشاهدات مواريث المجاهدات .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nدر ابتداء حال خرقه پوشيده‌اند ، و سال‌ها رياضت كشيده‌اند . چون به مقام كمال و تمكين رسيده‌اند ، بعد از آن در الوان اطعمه و اكسيه « 1 » و اشربه شروع فرموده‌اند ، و هيچ سد راه ايشان نشده ، حال شيخ ما - قدس اللّه روحه العزيز - همين سبيل بود . و از جملهء لطف‌ها كه حق - جلّ و علا - در شأن شيخ فرموده يكى آن بود كه چهره‌اى به غايت خوب داشت ، چنانچه هركه در او نگرستى روحى و راحتى به دلش رسيدى ، و اثر ولايت در جبين مبينش بديدندى ، و از عكس پرتو اندرون مباركش بود كه ظاهر مىشد . چنانچه در ديوان معارف فرموده :\r\n آنچه نديدست دو چشم زمان * و آنچه نبشنيد دو گوش زمين\r\nدر گل ما رنگ نموده است آن * خيز و بيا در گل ما آن ببين \r\nو چنين منقول است كه روزى مريدى از مريدان شيخ در خدمتش حاضر بود و نظارهء جمال و كمال شيخ - قدس اللّه روحه - مىكرد ، و لطافت وجودش مىديد . با خود انديشه كرد كه غذاى شيخ بايد كه بسيار بود ، تا اين حسن و لطافتش باشد ، شيخ اين معنى به نور فراست بدانست ، در حال دوات و قلم خواست و رقعه‌اى نوشت به خواجه منتجب الدين وزير كه از جملهء مريدان حضرت شيخ بود كه : اين درويش كه آرندهء رقعه است بايد كه سه شبانروز از بر خود دور نگردانى و با اين درويش مصاحبت نمايى . رقعه به درويش داد ، و فرمود كه : اين رقعه پيش منتجب الدين بر . مريد آن رقعه برداشت و بر منتخب الدين برد . وزير چون خط شيخ ديد آن را ببوسيد ، و گفت : حكم شيخ راست . سه شبانروز چنانچه شيخ فرموده بود آن درويش را از خود جدا نكرد ، چنان كه چون به خدمت پادشاه عهد مىرفت او را با خود مىبرد .\r\nبعد از سه شبانروز درويش با خدمت شيخ فرستاد شيخ از درويش پرسيد كه منتخب الدين را چون يافتى ؟ گفت : اى شيخ مبارك خواجه‌اى است خواجه منتجب الدين ، روزگارى عزيز دارد ، اما چيزى عجيب ديدم از او . گفت : چه ديدى ؟ گفت : غذاى او در شبانروزى دو قرص\r\n\r\n\r\n","description":"","footnote":"\r\n( 1 ) - لباس‌ها\r\n","page_name":" 30 ","page_number":30},
  {"content":"\r\n\r\nنان بيش نيست . با غذاى اندك از او اين سمن و لطافت تعجب مىنمايم . شيخ فرمود كه :\r\nدرويش چون اندك مىخورد ، فربهى و لطافت او از چيست ؟ گفت : شيخ مگر جاه حضرت پادشاه است كه غذاى او مىشود . شيخ فرمود : چو شايد بود كه به واسطهء قرب پادشاهى مجازى قوت يابند ، چه عجب اگر به قرب حضرت عزّت قوت حاصل گردد .\r\nدرويش اين سرّ دريافت ، استغفار كرد حضرت با عظمت شيخ را - قدس اللّه سرّه - و از جملهء مريدان مخلص شد .\r\n\r\nفصل در ذكر شجرهء خرقهء شيخ ( قدس اللّه روحه )\r\nشيخ ما خرقهء طريقت از خدمت شيخ الشيوخ سراج الدين محمود خليفه - رحمة اللّه عليه - دارد ، و او از امام زمان و يگانهء جهان خطيب ابو القاسم محمود بن احمد بن عبد الكريم ، و او از قدوة المشايخ و المحققين خطيب ابو بكر بن محمد ، و او مريد قطب الاولياء سيد الابدال شيخ مرشد ابو اسحاق ابراهيم بن شهريار الكازرونى - قدس اللّه روحه - و او مريد قطب الاولياء سيد الابدال حسين اكار - رحمة اللّه عليه - و او از خدمت شيخ كبير قطب الاولياء ابو عبد اللّه محمد بن الخفيف الشيرازى - رحمة اللّه عليه - و شيخ ابو عبد اللّه صحبت شيخ المشايخ ابو محمد جعفر الحذاء - رحمة اللّه عليه - دارد ، و او را يافته ، و او صحبت شيخ ابو عمرو اصطرخى يافته و او صحبت مقتداى ارباب طريقت ابو تراب نخشبى - رحمة اللّه عليه - يافته ، و او صحبت قطب زمان شقيق بلخى - رحمة اللّه عليه - يافته ، و او صحبت داود طائى - رحمة اللّه عليه - يافته و او صحبت حبيب عجمى - رحمة اللّه عليه - يافته و او صحبت موسى راعى - رحمة اللّه عليه - يافته ، و او صحبت اويس قرنى - رحمة اللّه عليه - يافته ، و او صحبت امير المؤمنين عمر خطاب و امير المؤمنين على بن ابى طالب - رضى اللّه عنهما - يافته ، و ايشان صحبت مبارك سيد عالم محمد رسول اللّه عليه الصلاة و السلام يافته‌اند .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nو از طريقهء ديگر : در صحبت شيخ كبير ابو عبد اللّه صحبت رويم و جنيد يافته ، و جنيد صحبت سرى يافته ، سرى صحبت معروف كرخى يافته ، و معروف صحبت داود طائى يافته ، و او صحبت حبيب عجمى يافته ، و او صحبت امام حسن بن ابى الحسن بصرى - قدس اللّه روحه - يافته ، و او صحبت سرور اولياء امير المؤمنين على - كرم اللّه وجهه - يافته ، و او حضرت با نصرت سيد الانبياء و قدوة الأصفياء محمد مصطفى ، عليه افضل الصلوات و اكمل التحيات يافته .\r\n\r\nذكر مصنفات شيخ ( قدس اللّه روحه )\r\nشيخ كبير سلطان العارفين روزبهان - روح اللّه روحه - با وجود آنكه در طريق اللّه مقتداى اهل طريقت و پيشواء اصحاب حقيقت بود ، و او را شطاح فارس خوانند ، در علوم ظاهر به غايت كمال بوده است ، و متفنن و متبحر و با غزارت « 1 » فضل جامع ميان علوم و حقايق ، و او را در فنون علوم مصنفات خوب مرغوب است ، و استادان بزرگ يافته ، و در خدمت ائمه كرام به تحصيل علوم مشغول شده .\r\nاز جملهء ايشان يكى امام زمان فخر الدين مريم بود - رحمه اللّه ، كه مصنفات خوب دارد ، و يكى ديگر امام الائمه فقيه ارشد الدين على بن محمد النيريزى صاحب مجمع البحرين در تفسير .\r\nاما مصنفات شيخ ، استماع افتاد كه شصت پاره كتاب از مصنفات اوست . به واسطهء فترتى كه واقع شد بعد از وفات شيخ آن كتاب‌ها متفرق شد . اما آنچه يافته شد ذكر آن ايراد كرده شود :\r\nدر تفسير قرآن دو تفسير ساخته ، و يكى نام آن لطائف البيان فى تفسير القرآن ، و يكى ديگر عرائس البيان فى حقايق القرآن .\r\nدر تفسير لطائف البيان اقوال مفسران آورده مثل قول ضحاك و ابن عباس - رضى اللّه\r\n\r\n\r\n","description":"","footnote":"\r\n( 1 ) - روانى و فراوانى\r\n","page_name":" 32 ","page_number":32},
  {"content":"\r\n\r\nعنهما - و قتاده و كلبى و امثال ايشان ، و در آخر قول خود فرموده . و در تفسير عرائس البيان اقوال ائمهء مشايخ آورده ، مثل جنيد و ابن عطا و شبلى و ابو بكر واسطى و سهل عبد اللّه تسترى و عبد الرحمن سلمى - قدس اللّه ارواحهم - و در آخر فرمايد : و انا اقول كذا . و از ديباچهء اين تفسير كلماتى چند محرر شد تا طالبان مصنفات شيخ - قدس اللّه سره - در علم حقايق طرز سخن او دريابند : بعد از تحميد و صلوات بر رسول چنين آورده كه :\r\nاما بعد فان اطيار اسرارى لما فرغت من الطيران فى المقامات و الحالات و ارتفعت من ميادين المجاهدات و المراقبات ، و وصلت الى بساتين المكاشفات و المشاهدات ، و جلست على اغصان ورد المدانات و شربت شراب الوصال و سكرت برؤية الجمال و ولهت فى انوار الجلال تلقفت من فلق الغيب شقايق القرآن و لطائف حقايق العرفان طارت با جنحة الوجدان و ترنمت بالحان الجنان فى احسن البيان .\r\nو در شرح حديث مشكل دو كتاب معتبر ساخته : يكى را نام مكنون الحديث و يكى را نام حقايق الاخبار .\r\nو در فقه كتابى تصنيف فرموده و نام آن موشح ، مذاهب هر چهار امام كه اعلام اسلام‌اند - رضوان اللّه عليهم اجمعين - جمع فرموده .\r\nو در اصول كتابى معتبر ساخته نامش كتاب الارشاد .\r\nو در مقامات مشايخ هزار و يك مقام ساخته و كتابى ساخته ، شرح شطحيات مشايخ موازنت با شريعت فرموده نامش منطق الاسرار ، اما به شرح طواسين معروف است .\r\nو كتاب لوامع التوحيد ، و شرح طواسين به عربى ، و ديوان اشعار به عربى ، و اربعين مجالس ، و كتاب العرفان فى خلق الانسان ، و كتاب مشرب الارواح ، و غلطات السالكين ، و هداية الطالبين ، و مرصاد الاضداد ، و سلوة القلوب ، و ينابيع الحكم ، و حقايق العقائد ، و كتاب الانس فى روح القدس ، و كتاب سير الارواح ، و كتاب العروس ، و كتاب عبهر العاشقين ، و كتاب شرح الحجب و الاستار ، و كتاب تحفة المحبين ، و كتاب كشف الاسرار ، و كتاب\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nمسالك التوحيد ، و كتاب صفوة مشارب العشق ، و كتاب سلوة العاشقين ، و كتاب منهج السالكين ، و كتاب مقائيس السماع ، و ديوان معارف .\r\nو رسالة القدس : و ساختن اين رساله را سبب آن بود كه بزرگى بود از مريدان شيخ كه او را ابو الفرج خواندندى ، مردى بازرگان بود ، به اسم تجارت به اطراف و اكناف جهان به در رفتى .\r\nاو چنين حكايت كرد كه سالى به تركستان رفته بودم و در شهرى از شهرهاى تركستان به جهت معامله‌اى كه كرده بودم چند روز در آن شهر اقامت ساخته بودم . روزى اهل شهر را ديدم كه به اتفاق عزم جايى مىكردند . از ايشان سؤال كردم كه كجا مىرويد ؟ جواب دادند كه :\r\nتركى است در اين ولايت ما كه دوازده سال است تا بر سنگى ايستاده است و حيرتى دارد و با كس سخن نمىگويد ، ما به زيارت او مىرويم هر سال يك بار . و ابو الفرج گفت : من با ايشان عزيمت زيارت آن بزرگ كردم . چون به آن صحرا رسيدم در دامن كوهى شخصى را ديدم بر سنگى ايستاده بود ، ربوده‌اى ، صاحب ذوقى سيماى محبان حق داشت ، چشم در آسمان رها كرده . خلق آن شهر را ديدم از دور همه دست‌ها بر سينه نهاده و به طريق تواضع ايستاده . من نيز به موافقت ايشان به حسن ارادت بايستادم . و آن بزرگ چشم در آسمان رها كرده ، و التفات به خلق نمىكرد . پرسيدم كه اين بزرگ با شما سخن نمىگويد ؟ گفتند : دوازده سال است تا هر سال بدين‌طريق به زيارت مىآييم و با كس سخن نمىگويد ، زمانى توقف نموديم . ناگاه روى باز طرف خلق كرد همه به تواضع درآمدند . ناگاه دست به طرف ما اشارت كرد ، خلايق مرا گفتند : تو را مىخواند ، و اين دولتى عظيم است تو را . من پيش او رفتم و سلام كردم ، جواب فرمود . پس مرا گفت : از كجايى ؟ گفتم : از فارس . گفت : شيخ روزبهان را ديده‌اى ؟ گفتم : بلى من چاكر و مريد اويم . چون اين بشنيد از سر سنگ فرود آمد و چشم‌هاى من ببوسيد و گفت :\r\nخنك چشم‌هاى تو كه شيخ روزبهان را ديده است . مرا در خاطر بگذشت كه شيخ من به تركستان نيامده است ، مگر اين ترك به شيراز آمده است . به نور فراست بدانست . مرا گفت :\r\nمن به صورت شيخ تو را نديده‌ام و نه شيخ بدين طرف آمده و نه من به شيراز آمده‌ام . بلى هر\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nسحرگاه نورى مىبينم از كنار بحر محيط به ساق عرش پيوسته است . سحرگاهى از حضرت سؤال كردم كه اين چه نورى است ؟ خطاب آمد كه : اين نور ، نور نفس دوست ما روزبهان است از فارس . من شيخ تو را از آنجا شناسم .\r\nچون بازگشتم عزم طرف فارس كردم . چون به شيراز رسيدم با هزاران شوق و ذوق ، آهنگ حضرت شيخ كردم . چون به رباط آمدم ، شيخ در محراب نشسته بود . شرف دست‌بوس دريافتم . مرا گفت : ابو الفرج آن ترك دوست ما چون يافتى ؟ فرياد از نهادم برآمد ، گفتم : اين از آن عجب‌تر . در قدم شيخ افتادم و حال باز گفتم . مريدان را وجدها و ذوق‌ها حاصل شد . بعد از مدتى عزم آن طرف داشتم ، به خدمت شيخ آمدم حال عرضه داشتم كه : مشايخ آن طرف چه اهل خراسان و چه تركستان همه مشتاق حضرت تواند و خواهان سخن تو ، شيخ اين رساله بساخت ، من بدان طرف بردم . به اوّل كتاب رسالة القدس بر طريق‌نامه چنين فرموده است :\r\nقال الشيخ ، قدس اللّه روحه العزيز : « شاهان عشق را رايت سعادت معرفت در عالم مشاهده افراخته باد ، و زير و بم شهرود « 1 » صفات به زخمهء اسرار نزد روح مقدسشان نواخته باد ، و سراى عروس تجليشان در وقت معاشرت جان با جانان از اوباش طبيعت پرداخته باد و چتر عصمت ازل بر سر خسرو روحشان در ميدان ابد كشافته « 2 » باد ، و سدرهء « 3 » بقاشان پيش شاهد قدم به مقراض فنا شكافته باد ، بازار اسرارشان در وقت مناجات به غرايب احوال آراسته باد » .\r\nدر اين طريق كلماتى چند فرموده و مشايخ اطراف را به عبارتى مطبوع مرغوب القاب لطيف خوب فرموده ، و بدين عبارت آورده كه :\r\n« ما را در دعا قاعده آن است كه چون مشكلى افتادى شاهان عرب و سروران عجم و\r\n\r\n\r\n","description":"","footnote":"\r\n( 1 ) - بر وزن مقصود نام سازى است مانند موسيقار كه روميان در بزم و رزم نوازند ( برهان قاطع ) .\r\n( 2 ) - كشفتن بر وزن شنفتن به معنى گشودن ( برهان قاطع ) .\r\n( 3 ) - پيراهنى است سفيد و ساده و گشاد كه به حد زانو برسد ( فرهنگ دهخدا ) .\r\n","page_name":" 35 ","page_number":35},
  {"content":"\r\n\r\nاولياى شام و روندگان عراق و نهفتگان روم و تندان « 1 » زنگبار و اميران خراسان و سلطانان سند و خلفاى هند و سراندازان غزنين و چابكان بدخشان و عياران ماوراءالنّهر و پيران تركستان و ظريفان تبت و چين و عاشقان غور كه در حيات ظاهر و باطن‌اند به شفاعت به درگاه آوردمى ، تا مشكل را حل پديد آمدى ، با آنكه ، به ظاهر از ايشان خبرى نيافته بودمى ، لكن دل از اين يافت بيگانه نبودى ، تا در اين وقت اخى ابو الفرج بلغه اللّه مقام الفقراء به اين جانب رسيد و ما را از ياران خراسان و برادران ماوراءالنّهر و مشايخ تركستان خبر داد - رضى اللّه عنهم » .\r\nمؤلف اين كتاب الفاظ شيخ به يمن تبرك آورد ، تا آنان كه مطالعه كنند ، اين سيرت‌نامه مبارك را ، از بركات الفاظ ميمونش بهرهء تمام يابند ان‌شاءالله .\r\nو ارباب قلوب را معلوم كه : مفتاح ابواب خزائن اسرار ، و مخزن انوار جنان ، و لسان مبارك شيخ كبير روزبهان بود - قدس اللّه سره .\r\nو مؤلف اين كتاب كه كمينهء فرزندان اوست خود را مشرف كرده و در شأن او گفته :\r\n سلام باد ز حق بر روان روزبهان * كه بود مخزن اسرار جان روزبهان\r\nز خاك روضهء او بوى عشق مىآيد * برو به ديده بروب آستان روزبهان\r\nيقين بدان كه ز عالم فراغتت بخشند * اگر نواله دهندت ز خوان روزبهان\r\nمغيبات كه از چشم خلق محجوب است * ز لطف حق شده عين العيان روزبهان\r\n[ به نزد اهل حقيقت معين است كه بود * كليد گنج حقايق لسان روزبهان 
  ]\r\nمراد رمز انا الحق و سرّ سبحانى * نگشت كشف مگر از بيان روزبهان\r\nشرف ز راه نسب گرچه هست فرزندش * كمينه‌ايست هم از چاكران روزبهان \r\n\r\n\r\n","description":"","footnote":"\r\n( 1 ) - چالاكان ( دهخدا ) .\r\n","page_name":" 36 ","page_number":36},
  {"content":"\r\n\r\n\r\nباب دوّم در ذكر اكابر مشايخ كه معاصر او بودند\r\nائمه و مشايخ و اكابر كه در عهد شيخ - رحمة اللّه عليهم اجمعين - بوده‌اند به دو قسم ايراد كرده مىشود :\r\nقسمى مشايخ اطراف كه معاصر او بودند و ميان ايشان مكاتبت و مراسلت بوده ، اما ملاقات نبوده ، و در واقعه از يكديگر با خبر بوده‌اند . و قسمى ديگر كه در حومهء شيراز و حوالى آن بوده و به يكديگر رسيده .\r\n\r\nاما قسم اول : در ذكر مشايخ اطراف\r\nاز جملهء شيوخ كه به صورت شيخ روزبهان - قدس اللّه روحه العزيز - نديده بودند و به مكاشفه اطلاع يافته : يكى قطب زمان شيخ شهاب الدين عمر سهروردى - قدس اللّه روحه العزيز - بود . و از خدمتش نقل چنين كرد شيخ بزرگوار و يگانهء روزگار نجيب الملة و الدين على بن بزغش - رحمة اللّه عليه - كه : در آن زمان كه در بغداد بوديم ، در خدمت شيخ شهاب الدين - رحمه اللّه - و جمعى از بزرگان در خدمتش حاضر ، ذكر مناقب و فضائل شيخ كبير روزبهان - قدس اللّه روحه العزيز - مىرفت . شخصى از ميان قوم كتابى از مصنفات شيخ روزبهان به خدمت شيخ شهاب الدين آورده بود و در خدمتش مىخواند ، و سخنى به غايت بلند بود . شيخ شهاب الدين - رحمة اللّه عليه - در آن توقفى مىفرمود ، و تأملى مىنمود . ناگاه فرمود كه : اين سخن بس عجيب و غريب است ، بعد از آن برخاست .\r\nروز ديگر چون شيخ بيرون آمد اصحاب حاضر شدند فرمود كه : سخن شيخ روزبهان\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nبياوريد و بخوانيد ، كتاب به خدمتش آوردند و مىخواندند و شيخ شرح آن مىفرمود و به غايت پسنديده مىداشت .\r\nاصحاب و مريدان از خدمتش سؤال كردند كه ديروز در سخن شيخ روزبهان تعجب مىنمودى و تأملى مىفرمودى ، امروز به شوقى هرچه تمام‌تر شرح آن مىفرمايى ، اگر اظهار اين سرّ فرمايى سبب راحت دل‌ها و آسايش روان‌ها گردد . شيخ فرمود : ديروز در اين سخن ما را تعجبى بود كه سخنى به غايت دقيق بود ، تا دوش چنان نمودند كه در حضرت عزّت مجمع اولياء و محبان حق بود ، همه را جان و دل مستغرق ، تا از حضرت عزّت چه خطاب مىرسد .\r\nناگاه خطاب آمد : ليقم العارف الواصل . از ميان ايشان شيخ ابو يزيد بسطامى - قدس اللّه روحه العزيز - برخاست .\r\nزمانى ديگر بگذشت خطاب آمد : ليقم العارف الواصف . شيخ جنيد - قدس اللّه روحه العزيز - برخاست . زمانى ديگر بگذشت خطاب آمد : ليقم العارف العاشق . شيخ روزبهان - قدس اللّه روحه العزيز - برخاست .\r\nبعد از زمانى ديگر خطاب آمد : ليقم العارف العارف . قوّتى در من پديدار آمد برخاستم .\r\nچون شيخ روزبهان را در حضرت عزت اين تشريف رسد ، و در مجمع اولياء او را اين خطاب كنند ، سزد كه ارباب قلوب و مكاشفان عوالم غيوب گوش دل به سخن او دارند و طالب سخن مبارك او گردند .\r\nحكايت - و يكى ديگر از مشايخ شيخ على لالا بود . و اين شيخ على لالا از مشايخ خراسان بود ، و صاحب خانقاه بود ، آوازهء بزرگوارى شيخ روزبهان - قدس اللّه روحه العزيز - مىشنيد و به غايت معتقد شيخ بود . و چون اشتياق از بهر حق بود ، هر روز كه بود آن شوق زيادت مىشد . شيخ على لالا را آرزوى حضرت شيخ غلبه كرد ، برخاست و به طرف شيراز آمد .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nچون به رباط شيخ آمد ، اتفاق شيخ آن لحظه بيرون رفته بود . به طرف جهابى « 1 » شيخ على لالا راه آن جهاب پرسيد و از پى شيخ روزبهان - قدس اللّه روحه - برفت .\r\nچون به خدمت شيخ رسيد شيخ او را بنواخت و پيش خود بنشاند بر كنار جوى . شيخ على لالا گفت : بعد از زمانى مرا در خاطر بگذشت كه آب جهاب اندك است و بر جارو گذر دارد ، شيخ چگونه بدين آب وضو سازد .\r\nچون اين معنى در خاطر من گذشت ، شيخ دست مبارك به دوش من زد و گفت : على تو را نه براى تصرف آب و جارو فرستاده‌اند ، برخيز كه گشايش كار تو از پيش شيخ نجم الدين خوارزمى است . چون اين سخن از خدمت شيخ بشنيدم فرياد از نهاد من برآمد . برخاستم و دست‌بوس شيخ كردم و روانه شدم .\r\nمدتى مديد در سياحت بودم ، در هر طرفى از اطراف جهان ، تا كه به خوارزم رسيدم ، از مشايخ آن طرف پرسيدم كه در اين طرف شيخ كيست ؟ گفتند : شيخ ما شيخ نجم الدين كبرى - رحمة اللّه عليه - است . مرا سخن شيخ روزبهان - قدس اللّه روحه العزيز - ياد آمد كه چون حوالت من به وى كرده بود . برخاستم و به رغبتى هرچه تمام‌تر ، آهنگ خانقاه شيخ نجم الدين كبرى كردم چون به خانقاه رسيدم ، مرا به خدمت شيخ بردند .\r\nشيخى بود با عظمتى هرچه تمام‌تر جامه خوب در بر و عمامه قصب « 2 » بر سر ، بارگاهى خوب ، و خانه‌اى مرغوب شرف دست‌بوس دريافتم ، جوانى ماه روى پيش شيخ نشسته ، و به شطرنج باختن مشغول . چون حال چنان ديدم ، به اندرون انكار كردم ، با خود گفتم : شيخ روزبهان حواله من به اين شيخ كرده است ! در حال نجم الدين به نور فراست بدانست . مرا گفت : على در شيراز در خدمت شيخ روزبهان فضولى آب كردى ، نوبت اين طرف است كه\r\n\r\n\r\n","description":"","footnote":"\r\n( 1 ) - چشمهء آب\r\n( 2 ) - به فتحتين جامه‌اى باشد كه از كتان و ابريشم بافته ( غياث اللغات ) .\r\n","page_name":" 39 ","page_number":39},
  {"content":"\r\n\r\nفضولى ما كنى . هيچ دانى كه اين پسر كيست ؟ گفتم شيخ بفرمايد . گفت اين وزير زادهء شهر ماست ، ما با او روزى دو مواسات مىكنيم ، تا درآيد . و اين پسر شيخ خلوت تو خواهد بود .\r\nبعد از دو سه روز موى برگرفت ، و در طريقهء مشايخ آمد ، و بسطى عظيم يافت ، و به مرتبه‌اى رسيد كه تحفة البررة فى أسئلة العشرة كه كتابى معتبر است در طريق تصوف ، از مصنفات اوست ، و او را مجد الدين بغدادى گويند . و بعد از آن شيخ على را در خلوت نشاند . و بيرون از اين قضيه ميان شيخ نجم الدين كبرى و شيخ روزبهان - قدس اللّه روحهم - مكاتبات و مراسلات بوده .\r\nحكايت - شيخى ديگر ، شيخ ارباب طريقت ، نجيب الدين عبد الخالق تسترى بود [ رحمة اللّه عليه ، كه از كبار مشايخ ششتر بود 
  ] و اخلاف بزرگ داشت و هنوز هستند و از وى منقول است كه گفت : ابتداء حال رياضت كشيدم ، و سياحت بسيار كردم ، تا به خاك شام رسيدم . شنيده بودم كه كوه لبنان پيوسته از اولياء حق خالى نباشد . مدتى در آن كوه بسر مىبردم . روزى جمعى از اولياء بر من ظاهر شدند ، زيارت ايشان دريافتم . هنگام رفتن گامى چند از پى ايشان برفتم ، تا باشد كه با ايشان مصاحبت نمايم بزرگ ايشان روى به من كرد و گفت : گشايش كار تو از پيش شيخ روزبهان است از فارس ، بازگرد و به شيراز رو ، او را درياب . چون اين سخن بشنيدم ، اگرچه هرگز شيخ را نديده بودم ، اشتياق حضرت شيخ - قدس اللّه روحه - بر من غالب گشت . از شام آهنگ فارس كردم .\r\nچون به شيراز رسيدم روى به آستانه مبارك شيخ نهادم ، مرا گفتند : شيخ را نوبت تذكير است . پرسيدم كه تذكير مبارك كجا مىفرمايد ؟ گفتند : در مسجد اتابك سنقر . همچنان با ركوه « 1 » و عصا و اهبت « 2 » سفر آهنگ مسجد اتابك سنقر كردم . چون قدم در مسجد نهادم ،\r\n\r\n\r\n","description":"","footnote":"\r\n( 1 ) - به كسر اول و سكون ثانى مشك خرد نيم مشك ، دلو خرد ، ابريق چرمى ( فرهنگ دهخدا ) .\r\n( 2 ) - بالضم و حرف سوم باى موحده به معنى ساز و يراق است ( منتخب اللغات ) .\r\n","page_name":" 40 ","page_number":40},
  {"content":"\r\n\r\nشيخ بر سر منبر بود ، و خلق بسيار ، و كثرتى عظيم بود ، چنانچه راه نبود كه به خدمت شيخ - قدس اللّه روحه - رفتمى . ناگاه نظر شيخ بر من افتاد .\r\nمجلسيان را فرمود كه : راه آن پير تسترى باز دهيد كه او را نشان به ما دادند . چون اين سخن از لفظ شيخ بشنيدم بىطاقت شدم ، همچنان با ركوه و عصا بر بالاى منبر رفتم . شيخ از سر لطف مرا در كنار گرفت . چون سينهء مبارك شيخ - قدس اللّه روحه - به سينهء من رسيد ، آنچه مىطلبيدم به دل و جانم فرود آمد .\r\nمريد خدمت او شدم ، و مدتى ملازمت خدمتش نمودم . آنچه شرائط طريق اللّه بود از خلوت و غيره از خدمت او حاصل كردم ، پس از خدمتش اجازه طلبيدم و مراجعت كردم ، چون به ولايت تستر رسيدم چند روزى اقامت نمودم ، ناگاه آوازه‌اى در شهر افتاد كه در بغداد زنى پيدا شده كه او را جوهريه خوانند ، و اشرافى بر خاطرها دارد . چنان كه هركس كه بر او مىرود سرّ ضمير او آشكارا مىكند ، و خاطر او پيدا مىگرداند . چون اين سخن بشنيدم ، غيرتى در نهاد من پيدا شد ، كه چگونه بود كه زنى تصرف در اندرون مردان كند ! برخاستم با نه تن ، و آهنگ بغداد كردم .\r\nچون به بغداد رسيدم عزيمت خانقاه جوهريه كردم . چون به اندرون خانقاه رفتم ، پرده‌اى ديدم بسته و جوهريه از پس پرده نشسته ، و خادمان استاده ، از خدمت شيخ خود مدد طلبيدم ، و از طريق معنى راه برو فروبستم ، و زمانى بگذشت و خادمان منتظر ، تا جوهريه به قاعده در سخن آيد ، و آنچه در خاطر ماست آشكارا كند . ناگاه كسى را بيرون فرستاد از پس پرده و گفت : جوهريه مىفرمايد كه در ميان شما شخصى هست كه سخن بر ما فروبسته است .\r\nمن گفتم راست مىگويد كه آن منم كه رها نمىكنم كه تصرف كند . جوهريه گفت : بگويند تا اجازه دهد . اجازت طلبيد ، خاطر متعلق اين معنى شد ، گفتم : او داند اجازت است . بعد از زمانى جوهريه گفت : بگوييد كه خاطرت به من نمودند چنان ديدم كه اين سطر بر دلت نبشته\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nبود  : إِنَّما أَنْتَ مُنْذِرٌ وَ لِكُلِّ قَوْمٍ هادٍ  ( 13 / 7 ) ( همانا تو بيم‌دهنده‌اى و براى هر قومى راهنمايى است ) . گفتم راست مىگويى ، كه چون مىآمدم اين آيت در ضميرم بود گفتم : اگر او را قوت ولايتى هست ، اين سرّ آشكارا گرداند . همچنان كرد . و اللّه اعلم .\r\nحكايت - شيخى ديگر قدوة المحققين و سلطان المتكلمين صدر الملة و الدين محمد الاشنهى - رحمة اللّه عليه - چنين نقل فرمود كه : پدرم شيخ الاسلام تاج الدين محمود - رحمة اللّه عليه - به غايت معتقد و مريد شيخ كبير سلطان العارفين سيد الاقطاب روزبهان - قدس اللّه روحه العزيز - بود ، و از صادر و وارد احوال شيخ روزبهان پرسيدى . و چون مسافرى از طرف شيراز برسيدى ، بيشتر آن بودى كه او را به خانقاه خود فرود آوردى و به انواع او را دلدارى فرمودى .\r\nروزى عزيزى از مريدان حضرت شيخ - روح اللّه روحه - به دو رسيد و پدرم شيخ الاسلام آن عزيز را موقر داشت و عظيم دلدارى او كرد . چند روزى برآمد ، آن عزيز احوال پدرم شيخ الاسلام مطالعه فرمود . درويش را در خاطر آمد تا از او خرقه تبرك بطلبد . اين حكايت با خدمت شيخ تاج الدين بگفت ، شيخ تاج الدين - رحمة اللّه عليه - فرمود كه : صبر كن . گفت :\r\nحاكم شيخ است . چون شب درآمد و ساعتى چند بگذشت ، شيخ تاج الدين بيامد و درويش را بخواند و با خود به بام خانقاه برد و گوش او بگرفت و گفت : استماع كن تا چه مىشنوى ، و درويش گفت : گوش فرا داشتم ، آهى خوش مىشنيدم . شيخ تاج الدين گفت : چه مىشنوى ؟\r\nدرويش گفت : آهى مىشنوم كه به آه شيخ روزبهان كه شيخ من است مىماند . بار ديگر در گوشم گفت كه : نيك بشنو . ديگر هم آواز و آه شيخ شنيدم ، گفتم : اى شيخ اين آه ، آه شيخ من است . شيخ تاج الدين فرمود : اى بيچاره تو را كه شيخى چنين باشد كه آواز او از ملكى به ملكى رسد شايد كه خرقه تبرك از من طلبى ؟ آن عزيز هم آنجا استغفار حضرت شيخ كرد .\r\nو شيخ صدر الدين محمد الاشنهى - رحمة اللّه عليه - بسيار به مزار متبرك شيخ روزبهان -\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nقدس اللّه روحه - آمدى و فرمودى كه او سلطان عاشقان است و مراد خلايق از سر روضهء او زود حاصل مىشود . و اگر مشايخ دامن دامن مىبخشند ، شيخ روزبهان خرمن خرمن مىبخشد . و در مجلس تذكير سخن شيخ روزبهان بسيار فرمودى و گاهگاهى كه در سخن گرم شدى و شور در خلق افتادى در ايراد سخن عشق فرمودى : اگر خاك آستانهء شيخ روزبهان بروبند و ببويند ، از او بوى عشق مىآيد .\r\n از خطهء پارس انس جان مىيابم * بوى نفس زنده دلان مىيابم\r\nهر عقده كه بر خاطر ما مىافتد * حلش ز در روزبهان مىيابم \r\nحكايت - شيخى ديگر شيخ الشيوخ بهاء الدين يزدى بود - رحمة اللّه عليه ، كه از جملهء صدور زمان بود . آوازهء شيخ كبير روزبهان - قدس اللّه روحه - مىشنيد و مستخبر احوال مىبود تا جاذبهء عنايت ربانى او را از ميان شواغل بيرون آورد ، عزيمت طرف شيراز كرد . چون به شهر آمد به خدمت شيخ روزبهان - روح اللّه روحه - رسيد ، مريد خدمت او شد ، و مدتى مديد ملازمت خدمتش نمود . و شيخ او را خلوت‌ها فرمود . چون از آن فارغ شد ، از حضرت اجازت سفر طلبيد و از خدمت شيخ پرسيد كه شيخ ما را به كدام طرف حواله مىفرمايد ؟ شيخ فرمود : به طرف بغداد مىبايد رفت .\r\nشيخ بهاء الدين به اشارت شيخ به طرف بغداد رفت . اهل بغداد چون روزگار عزيز او ديدند ، به دو تقرب نمودند ، چنانچه تمامت اهل بغداد معتقد او شدند . ذكر مكارم اخلاق و محاسن افعال او به سمع خليفهء عهد رسانيدند ، و از مصنفات او كتابى معتبر در تصوف به خدمت خليفه بردند . خليفه عظيم مريد او شد و معتقد گشت ، گفت : او را به دار الخلافه بايد آورد ، تا ما را از خدمت او فايده حاصل شود . شيخ بهاء الدين را به خدمت خليفه بردند . خليفه كلمات او بشنيد ، تقريرش از تحرير خوب‌تر آمد . خليفه شيخى اخلاطيه به دو حوالت فرمود ، شيخ الشيوخ بغداد گشت .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nو از معتبران استماع افتاد كه شيخ بهاء الدين گفت : چون به شيراز آمدم ، اسبى داشتم ابلق پيشكش حضرت شيخ كردم . آنچه از حضرت دار الخلافه عوض آن رسيد بيست و پنج اسب با ساخت « 1 » زر به تحفه بر من آوردند .\r\nو چنين منقول است كه چون خليفه مريد شيخ بهاء الدين گشت : به انواع انعام او را مىنواخت و عطاهاى بسيار و نعمت بىشمار او را ارزانى مىداشت . طايفه‌اى را آتش حسد در جسد افتاد ، به قصد شيخ بهاء الدين برخاستند . هر غمزى كه مىكردند و هر كيدى كه مىنمودند ، در شأن شيخ بهاء الدين درنمىگرفت . تا شبى اتفاق افتاد كه جمعيتى ساختند و دعوتى نيكو ، چنان كه طريقهء اهل بغداد بود تكلف‌ها كرده و الوان اطعمه و اصناف حلاوه ساخته .\r\nشيخ بهاء الدين در آن دعوت حاضر شد . به هنگام خان گستريدن شيخ بهاء الدين دستاچه « 2 » خود برگرفت و قدرى از آن در دستاچه بست و در آستين نهاد . جمع منكران چون آن حركت بديدند ، عظيم خرّم شدند ، با يكديگر گفتند در مذمت اين شيخ دستاويزى بهتر از اين قضيه نباشد . رقعه‌اى به خليفه نوشتند كه : اين همه نعمت كه تو اين مرد را مىدهى خساست او تا بدين حد است كه زله « 3 » مىبندد .\r\nمنهيان اين حكايت به سمع خليفه رسانيدند . خليفه از حسن اعتقادى كه داشت دربارهء شيخ زود متغير نگشت . جواب فرمود كه : اين حركت از سرّى خالى نباشد ، او را به دار الخلافه بايد آورد تا اين معنى از او پرسيم .\r\nبعد از آن طايفه‌اى را به خدمت شيخ بهاء الدين فرستاد كه زمانى به دار الخلافه حاضر بايد\r\n\r\n\r\n","description":"","footnote":"\r\n( 1 ) - يراق و بند و بار زين اسب ( برهان قاطع ) .\r\n( 2 ) - دستا مخفف دستار به معنى روپاك است و دستاچه نيز به معنى روپاك و دستمال مىباشد ( برهان قاطع ) .\r\n( 3 ) - به عربى طعامى مىباشد كه مردم فرومايه از جايى بردارند و برند ( برهان قاطع ) .\r\n","page_name":" 44 ","page_number":44},
  {"content":"\r\n\r\nشد . شيخ برخاست و به دار الخلافه رفت . او را به خدمت خليفه بردند ، احترام خدمتش كرد .\r\nبعد از آن امير المؤمنين گفت : اى شيخ نعمت ما چه كم شد كه تو را حاجت به زله كردن باشد ؟\r\nشيخ بهاء الدين در جواب فرمود كه : امير المؤمنين را نعمت كم نيست و بر مزيد است . بلى اين زله كردن بنا بر سرّى است مرا از حضرت شيخ و مقتداى من شيخ روزبهان - قدس اللّه روحه العزيز - امير المؤمنين گفت : اين سرّ را بيان بايد فرمود ، و اين رمز آشكارا بايد كرد ، تا ما را نيز بهره‌اى باشد . شيخ بهاء الدين فرمود : بر رأى امير المؤمنين عرضه مىگردانم كه : حال آن بود كه چون به خدمت شيخ روزبهان رفتم ، و مريد حضرت او شدم ، شيخ مرا تربيت مىفرمود ، و در خلوت مىنشاند ، همانا هنوز نخوتى از بقاياى بزرگ‌زادگى در من مىيافت ، خواست تا آن نخوت و تكبر در من فروشكند . روزى مرا فرمود : بهاء الدين مىبايد كه تو زله‌كش درويشان باشى . هركجا كه شيخ رفتى صوفيان هر زله كه كردندى به اجازهء صاحب ضيف من آن زله را به اشارت شيخ برمىگرفتم و نفس من عظيم [ متالم 
  ] مىشد و كسر نفس من در آن بود .\r\nچون بدين طرف آمدم ، قربت امير المؤمنين يافتم ، انواع نعمت مرا ارزانى داشت . دوش چون خان گستريدند ، نفسم سركشى كرد كه بغداد است و خدمت خليفه . و چون وصيت شيخم يادم آمد زله كردم ، تا بدانم كه همان زله‌كش صوفيانم . خليفه را به غايت خوش‌آمد و اين معنى پسنديده داشت و اراداتش زياد شد و در خدمتش بيفزود .\r\nحكايت - و چنين استماع افتاد از خدمت شيخ و پدرم شيخ شيوخ الاسلام صدر الملة و الحق و الدين روزبهان الثانى - روح اللّه روحه - كه چون شيخ بهاء الدين يزدى - رحمة اللّه عليه - بعد از چند سال از وفات شيخ كبير روزبهان - قدس اللّه روحه العزيز - به شيراز آمد به رسالت از دار الخلافه ، چون به شهر رسيد ، اول به زيارت شيخ حاضر شد . روز ديگر به حق قدوم بر او رفتم ، بر منظره‌اى نشسته بود و اسبان تازى بر طويله بسته و غلامان برابر ايستاده ،\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nچنانچه قاعده بود . پدرم شيخ الاسلام فرمود : مرا در خاطر آمد كه اين تجمل حجاب شود يا نه ؟ شيخ بهاء الدين به نور فراست بدانست ، روى سوى من كرد و گفت : شيخ‌زاده به حق خرقهء جدت و روزگار مبارك او كه اين تجمل و آيين كه تو مىبينى در نظر من همچنان مىنمايد كه عكسى در آينه ، يعنى هست نمايند است كه در حقيقت نيست .\r\nحكايت - و هم از شيخ بهاء الدين منقول است كه : وقتى در خدمت شيخ روزبهان - رحمه اللّه - بودم و مرا در خلوت نشانده بود و ترك و تجريد فرموده و وصيت كرده كه : خاطر نگاهدار . هرچه داشتم ايثار كرده بودم ، از جمله اسبى ابلق داشتم آن را ايثار كرده بودم . شبى از شب‌ها در ميانهء شب خاطرم به خشنى « 1 » ازرق افتاد كه از براى من دوخته بودند . برخاستم و عزم آن كردم ، تا آن را بيرون آورم كه ، سخت به تكلف بود و به تبرك آورده بودند ، تا آن را ببينم . در اين حال بودم كه كسى در خلوتخانه بكوفت . در باز كردم ، شيخ روزبهان را ديدم ، در قدمش افتادم . فرمود : بهاء . گفتم لبيك . فرمود : مرد چون از حق بازماند ، چه به اسب ابلق و چه به خشن ازرق . به بركت نزهت شيخ خاطرم بعد از آن مجموع گشت و گشايش روى نمود .\r\nحكايت - قضيتى ديگر قضيهء اتابك محمد پهلوان بود و آن‌چنان بود كه اتابكان سعيد تكله بن زنگى و سعد بن زنگى - انار اللّه برهانهم - مريد و معتقد حضرت شيخ روزبهان - قدس اللّه روحه - بودند . جمعى هم از آل سلغر به مخالفت اتابك تكله بيرون آمدند . و به عراق رفتند . و اتابك محمد پهلوان را تحريص كردند و وعده‌هاى مال دادند ، و با لشكرى به طرف شيراز آوردند ، و در صحراء جعفرآباد فرود آمدند ، و اهل شهر را در حصار گرفتند . شبانه اتابك سعيد تكله به عزم زيارت به خدمت شيخ آمد . حال با خدمت شيخ بگفت . شيخ فرمود :\r\nتو باز گرد و خاطر مجموع دار كه فردا سهل گردد . شيخ روز ديگر چون از نماز صبح فارغ\r\n\r\n\r\n","description":"","footnote":"\r\n( 1 ) - خشن به فتح اول بر وزن چمن گياهى باشد كه از آن جامه بافند و فقيران و درويشان پوشند ( برهان قاطع ) .\r\n","page_name":" 46 ","page_number":46},
  {"content":"\r\n\r\nشد ، و از اوراد بپرداخت ، خادم را فرمود تا اسب را زين نهادند جمعى مريدان ميان در بستند ، تا در خدمت شيخ باشند ، كه پيوسته چهل تن از مريدان ملازم حضرت شيخ بودند ، و به شب در رباط ساكن . شيخ اصحاب را فرمود تا دو خادم بيش نيايند . خادم شيخ با درويشى در خدمت شيخ بودند . شيخ خادم را فرمود تا سجاده و ركوهء آب با خود بردارد ، برداشتند . اهل شهر مترصد ، شيخ برنشست ، و خادمان در خدمتش .\r\nچون به دروازه رسيدند در بگشودند شيخ بيرون رفت تا به لشكرگاه ايشان رسيد . حجاب درآمدند و حكايت كردند با اتابك محمد پهلوان كه : شيخى آمده است ، پرسيد : چه شيخى است ؟ گفتند : شيخ روزبهان است . اتابك چون بشنيد از تخت فرود آمد ، گفت : سراپرده‌ها را دامن برداريد . پرده برداشتند . و شيخ همچنان سوار مىراند . اتابك محمد استقبال شيخ كرد ، و شيخ را فرود آورد ، و دست‌بوس شيخ كرد و شيخ را بر جاى خود نشاند .\r\nشيخ فرمود : محمد پهلوان اين ملك خداى به من داده است و آن كس نشيند كه من خواهم . اگر به جنگ آمده‌اى اينك قدرى آب با خود آورده‌ام تا طهارت سازم و جواب تو گويم تو را با تكله كارى نيست . اتابك محمد پهلوان چون اين بشنيد ، گفت : اى شيخ به حق آن خدايى كه ملك باقى او راست و ملك او مىدهد و او مىستاند ، كه از طرف عراق چون عزيمت فارس مىكردم خاص روى دلم در خدمت تو بود . و به عزم زيارت خدمت تو آمدم ، چون بدين طرف رسيدم ، انديشه مىكردم كه با لشكر در اندرون شهر نتوان آمدن ، كه شهر بهم برآيد ، و عين بىادبى بودى به خدمت شيخ فرستادن كه تحشم « 1 » نماى و ما را به حضور مبارك مشرف گردان . شيخ به نور فراست دانست و تشريف حضور را ارزانى داشت ، چنانچه شيخ فرمايد . به اشارت شيخ كاربند شوم . شيخ فرمود كه : تكله را نوازش مىبايد فرمود و او را\r\n\r\n\r\n","description":"","footnote":"\r\n( 1 ) - به فتحتين و ضم شين معجمه مشدد : صاحب چاكران و خدمتكاران شدن ( غياث اللغات ) .\r\n","page_name":" 47 ","page_number":47},
  {"content":"\r\n\r\nتقويت مىبايد كردن ، بعد از آن مراجعت فرمودن . اتابك محمد پهلوان چون اين سخن از حضرت شيخ بشنيد در حال فرمود تا سراپردهء بارگاه بينداختند ، و كسان را به خدمت اتابك تكله فرستاد و تشريف داد و بسيار دلدارى كرد . و خرقه از خدمت شيخ در پوشيد و به طرف عراق مراجعت نمود . و اللّه اعلم .\r\nحكايت - نقل است از معتبران كه امام الائمة فخر الدين رازى - رحمة اللّه عليه - معاصر شيخ بود ، و از صادر و وارد مستخبر احوال شيخ روزبهان [ رحمة اللّه عليه 
  ] بودى ، و پيوسته فرمودى كه : در خطهء فارس قدم‌زنى و قلم‌زنى به غايت كمال هستند . قدم زن شيخ روزبهان است و قلم‌زن خواجه عميد الدين وزير است . و وفات شيخ و وفات خواجه امام فخر الدين رازى در سنهء ست و ستمائة بوده .\r\nو همچنين نقل است از شيخ زمان فخر الدين فارسى - رحمة اللّه عليه - كه معاصر شيخ بود ، از خدمتش سؤال كردند كه : شما شيخ روزبهان را ديده‌ايد ؟ فرمود : بلى من شيخ روزبهان را در سخن او ديده‌ام . و كمال ذات شريفش از سخن او معلوم كرده‌ام . و اللّه اعلم .\r\n\r\nقسم دوم : در ذكر اكابر و مشايخ كه در شيراز و حومهء آن بوده‌اند و با خدمت شيخ ايشان را ملاقات بوده و حسن ارادتى نموده\r\nيكى امام زمان قاضى القضاة ، شرف الملة و الدين الحسنى بود - نور اللّه قبره - كه عظيم معتقد شيخ بود و گاهگاهى به پرسش شيخ آمدى . از جمله روزى فرزند خود قاضى القضاة عز الملة و الدين - رحمة اللّه عليه - به خدمت شيخ فرستاد . اتفاق آن لحظه شيخ در خلوتخانه آسايش فرموده بود . خادمان رفتند تا شيخ را اعلام كنند . قاضى القضاة عزّ الدين رها نكرد و عزم مراجعت فرمود . هنوز از خانقاه بيرون نرفته بود كه شيخ از خلوتخانه بيرون آمد ، با هزار ذوق ، و از پى او مىرفت . چون او را بديد ، يكديگر را در برگرفتند . قاضى القضاة فرمود :\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nنخواستم كه خواب بر خدمت تو بشورانم . شيخ فرمود : اين لحظه رسول - عليه الصلاة و السلام و التحية - را در خواب ديدم ، فرمود : روزبهان برخيز كه فرزند من حاضر است ، و انتظار تو كند . و شيخ - قدس اللّه روحه - فرمودى كه : بخششى كه يافتم به بركت امير المؤمنين على كرم اللّه وجهه ، يافتم .\r\nو در بعضى از مصنفات شيخ - قدس اللّه روحه - مسطور است كه : در عالم مكاشفه دريايى عظيم ديدم ، خواستم تا در آن دريا سباحت نمايم ، تلاطم امواج آن دريا رها نمىكرد . شخصى را ديدم كه در آن دريا سباحت مىنمود و دريا مىبريد . من بر اثر او و به بركت رفتن او راه يافتم و دريا مىبريدم ، تا در اين طريق به معنى سال‌ها برفتم .\r\nچون بر كنار ساحل رسيدم ، امير المؤمنين على كرم اللّه وجهه ديدم ، در قدم مباركش افتادم ، مرا بنواخت و فرمود كه : روزبهان اين دريا من بريدم و تو به بركت متابعت من بريدى .\r\nبشارت باد كه نسل تو منقطع نخواهد بود و اللّه اعلم .\r\nو يكى ديگر امام الائمة قاضى سراج الدين فالى - رحمة اللّه عليه - بود . كه عظيم معتقد شيخ بود . و از خدمت قاضى القضاة ركن الملة و الدين ابو محمد يحيى - رحمة اللّه عليه - چنين استماع افتاد كه : از حسن اعتقادى و صدق ارادتى كه امام سعيد قاضى سراج الدين فالى را به خدمت شيخ روزبهان - قدس اللّه روحه - بود ، به شب بر بام مدرسهء زاهده خاتون - رحمها اللّه - طوف كردى ، تا آواز ذكر شيخ شنيدى ، و آثار ذوق يافتى ، و فرمودى كه : اقامت در اين مدرسه دوست‌تر دارم كه در مدرسهء خواجه عميد ، كه اينجا ذوق انفاس شيخ روزبهان مىيابم و آثار اين اعتقاد در خاندان مبارك ايشان مانده .\r\nو از ائمهء زمان فقيه ارشد الدين نيريزى - رحمة اللّه عليه - منقول است كه فرمود : فرداى قيامت تلميذان به وجود استادان فخر آورند ، و من به تلميذى شيخ روزبهان فخر آورم . و اگرچه عظماء علماء در آن زمان بسيار بوده‌اند ، اما سبب كمالى و رتبت حالى كه شيخ را\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nارزانى داشته بودند ، علماء تيمن و تبرك ، را به قرب حضرت شيخ مىنمودند .\r\nچنان كه منقول است كه شبى فقيه ارشد الدين - رحمة اللّه عليه - با شيخ در سماعى بودند ، شيخ را وقت خوش شد ، امام با شيخ در حركت آمد ، حالى عظيم امام را روى نمود . روز ديگر در مسجد جامع نوبت تذكير فقيه ارشد الدين بود ، رقعه‌اى نوشتند كه دوش با شيخ روزبهان در سماع و چرخ بودى . امام را وقت خوش شد . گفت : اگر آنچه من از شيخ روزبهان ديدم ، اگر ملك مقرب ديدى در چرخ آمدى .\r\nحكايت - و چنين نقل است كه روزى در سر روضهء شيخ كبير قطب الاولياء ابو عبد اللّه محمد بن خفيف - قدس اللّه روحه - جمعيتى عظيم بود از علماء و مشايخ شيراز و غيرهم ، از جملهء ايشان يكى سرور علماء زمان شمس الدين ترك بود - رحمة اللّه عليه - و در آن مجمع استدعاء سخن سلطان الاقطاب شيخ روزبهان كرد و فرمود كه شيخ فايده فرمايد تا همگان را حظى باشد .\r\nشيخ روزبهان - قدس اللّه روحه - در جواب فرمود ! شايسته اين اسرار گوشى مىطلبم .\r\nامام شمس الدين ترك كه از جملهء فصحاء زمان بود . گفت : شيخ روزبهان با شيخ ابو عبد اللّه بگوى ، شيخ برخاست و طيلسان مبارك بر سر انداخت ، و روى با حضرت شيخ كرد ، و سخن به جايى رسانيد ، كه شور از خلق برآمد .\r\nو بيشتر مشايخ كه حاضر بودند خرقه‌ها را چاك كردند ، و هيچ‌كس در آن مجمع بىبهره نماند . و اللّه اعلم .\r\nحكايت - و از شيخ رشيد صوفى چنين منقول است كه گفت : وقتى مشايخ شيراز را جمعيتى بود ، و در طريقهء معرفت بحثى مىكردند ، و مشكلى افتاده بود ، و هيچ‌كس از ميان ايشان رفع آن اشكال و حل آن مسئله نمىكردند و اتفاق كردند كه حل چنين مسائل شيخ روزبهان تواند كرد . رشيد گفت : آن سؤال با من تقرير كردند ، گفتند : برخيز و به خدمت شيخ\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nروزبهان رو ، و اين سؤال كن . رشيد صوفى گفت : برخاستم و متوجه حضرت شيخ روزبهان شدم . چون از در رباط درآمدم ، رباط را از اغيار خالى ديدم شيخ روزبهان را ديدم تنها در محراب نشسته بود .\r\nچندان هيبت شيخ در من اثر كرد كه حركت نمىتوانستم كرد . همچنان استاده بودم تا ساعتى بگذشت . بعد از آن شيخ مرا بانگ زد كه : رشيد بيا ! . دو گام پيش نهادم پايم به يكديگر برآمد ، خطر آن بود كه از پاى در افتم . شيخ ديگرباره مرا فرمود : رشيد بيا ! . از اين نوبت قوتى در من پيدا شد . قدم در صفهء بارگاه نهادم ، مىرفتم ، شيخ مىفرمود : پيشتر آى ! . تا به كنارهء سجادهء شيخ رسيدم ، دست‌بوس شيخ دريافتم . شيخ گوشم بگرفت ، گفت : رشيد برنگر ! برنگريدم ، سقف رباط را نديدم ، درهاى آسمان را ديدم گشاده ، متحير شدم . فرمود : رشيد ، سلام من بدان عزيزان رسان و بگوى : از پس پردهء غيب تركان ماه‌روى را مىآورند ، و زنگيان را مىبرند . اين جواب سؤال ايشان است .\r\nمرا حيرتى پيدا شد كه من هنوز سؤال نكرده بودم ، شيخ به نور فراست دانست و جواب ايشان فرمود .\r\nبا خدمت مشايخ آمدم ، حال چنان رفته بود بازگفتم . مشايخ همه انصاف دادند كه اين جواب سؤال ما است ، و حل اشكال بود ، و همه مريد خدمت گشتند . و اللّه اعلم .\r\nحكايت - از جمله معاصران شيخ ، يكى شيخ المشايخ معين الملة و الدين ابو ذر بن الجنيد الكتكى - رحمة اللّه عليه - بود . شيخ معين الدين جوان بود ، و آخر عهد شيخ يافته بود ، و عظيم معتقد خدمت شيخ بود ، چنانچه بعد از وفات شيخ روزبهان - قدس اللّه روحه - روزى جمعى از علماء و مشايخ در خدمت شيخ معين الدين بودند .\r\nابو مسلم نامى كه از خادمان شيخ معين الدين بود ، از خدمتش سؤال كرد كه : شيخ روزبهان فرموده كه : آبى كه در رودخانهء دل صد و بيست و چهار هزار پيغمبر روان بود ، امروز در\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nجويبار دل روزبهان روان است . هيچ‌كسى نيست كه از آن شربتى بياشامد . مفتى زمانه و شيخ عهد تويى ، در اين سخن چه مىفرمايى ؟ شيخ معين الدين فرمود : من برآنم كه شيخ فرموده است . اشارت بدان معنى كه آن آب علم معرفت و محبت بود .\r\nحكايت - يكى ديگر كه شيخ را يافته شيخ الشيوخ بقية الاولياء عز الملة و الدين مودود المعروف به خواجه ، از بقيت مشايخ بود ، و از خويشان شيخ روزبهان بود ، سال‌ها صحبت شيخ يافته و خرقه از او ستده . چنين فرمود كه : از اول مكاشفهء غيب كه مرا پيدا شد ، آن بود كه روزى در حضرت شيخ روزبهان نشسته بودم در رباط ، ناگاه شخصى از شبكهء آهنين درآمد ، و هيچ حجاب نگشت او را ، و من تنها در خدمت شيخ بودم . شيخ با آن شخص در محراب رفت ، و مشورتى دراز ميان ايشان برفت . چون برخاست ، شيخ مرا فرمود : مودود بيا و زيارت وى كن . زيارتش دريافتم . هم از مشبك آهنين بيرون شد ! از خدمت شيخ سؤال كردم كه : اين چه كسى بود ، كه او را اين مرتبت بود ؟ فرمود كه : خضر - عليه السلام - بود كه به پرسش آمده بود . و اللّه اعلم .\r\nحكايت - و آنچه از حومهء شيراز بود يكى زاهد ابو القاسم حاوى - رحمة اللّه عليه - بود ، كه از جملهء مشايخ كبار بود ، و خدمت شيخ يافته . چنين منقول است كه : زاهد ابو لقاسم فرمود كه :\r\nچون كمال و مرتبت شيخ مرا معلوم شد ، از حسن ارادت برخاستم ، و متوجه حضرت شيخ شدم چون به رباط آمدم ، مريدان شيخ كار گل مىكردند . من نيز به موافقت ايشان در ايستادم .\r\nچون از آن فارغ شديم ، به خدمت شيخ آمديم . چون زيارت دريافتم ، از خدمتش طلب بخششى كردم . در زمان اثر بخشش در اندرون خود يافتم و سرّى چند بر من كشف گشت . به صورت نيز بخششى فرمود و كفش خود به من داد و چهار جبه . دانستم كه آن قدمى بود در معنى كه مرا بخشد و چهار جبه ملك فارس بود كه مرا داد . آن كفش را در جيب نهادم ، سال‌ها با من بود ، و از نگاه داشتن آن بسى آثار خير يافتم ، سال‌ها سياحت كردم ، بعد از آن چون\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nمتوطن شدم ، و جمع مريدان به ارادت برخاستند ، سالى با جمعى مريدان به خدمت شيخ آمدم .\r\nشيخ فرمود : زاهد چون است حال ؟ گفتم : اى شيخ هرچه يافتم صورتا و معنا از قدم شيخ يافتم .\r\nحكايت - چنين منقول است كه در آن زمان كه سلطان العلماء و المشايخ قدوة المحققين فخر الملة و الدين احمد - رحمة اللّه عليه - كه فرزند صلبى شيخ بود ، متوجه قريهء حاوى كه قصبه‌اى است از قصبات فارس و خانقاه و مسكن زاهد ابو القاسم آنجا بودى ، شيخ فخر الدين - رحمة اللّه عليه - فرمود كه : در راه تشنگى يافتم ، چندان كه آب طلبيدم در آن حوالى آب نبود .\r\nروى به اطراف شيراز كردم ، گفتم : شيخ ، عظيم تشنه‌ام ، مرا درياب . چون اين بگفتم ، بعد از لحظه‌اى زاهد ابو القاسم را ديدم ركوه‌اى آب در دست داشت . گفت : آب بستان و بياشام . چون آب باز خوردم ، گفتم : زاهد به خداى بر تو كه اين حال را چگونه معلوم كردى ؟ گفت : اين ساعت در محراب به عبادت مشغول بودم ، پدرت را ديدم ، گفت : زاهد ، احمد مرا درياب كه عظيم تشنه است . مرا از آنجا معلوم شد . چون باز خدمت شيخ آمدم ، پيش از آنكه حكايت كنم شيخ فرمود : احمد ، زاهد آب بياورد ؟ گفتم : آورد .\r\nحكايت - يكى ديگر از معاصران شيخ روزبهان شيخ مبارك كمهرى - رحمة اللّه عليهم - بود ، از بقيت مشايخ بود ، و مجاهدات بسيار و رياضات بىشمار كشيده بود ، و از جمله چهل چهله برآورده بود و از او منقول است كه در اربعينات كه مىداشتم ، نورى از خطهء فارس مىديدم ، كه به آسمان پيوسته بود . چنان معلوم كردند از عالم غيب كه آن نور نفس مبارك شيخ روزبهان بود .\r\nبه خدمت شيخ روزبهان آمدم ، و مدتى مديد در خدمت شيخ بودم ، و بخشش‌ها يافتم ، و بعد از آن مراجعت نمودم .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nحكايت - يكى ديگر از معاصران شيخ كبير روزبهان - قدس اللّه روحه - امام بزرگوار و يگانهء روزگار شمس الدين محمد صفى كرمانى - رحمة اللّه عليه - بود .\r\nروزگارى بس مبارك داشت ، جامع ميان علوم و حقايق ، آخر عهد شيخ روزبهان يافته بود .\r\nو از خدمت او معتبرى نقل كرد كه ، شيخ شمس الدين صفى فرمود كه : روزى سخنى از سخنان شيخ روزبهان - قدس اللّه روحه - به من رسانيدند از حقايق . آن سخن نزد من دشوار بود ، به اندرون انكار كردم .\r\nهم در آن تفكر به خواب رفتم سيد المرسلين محمد رسول اللّه را ديدم - عليه الصلاة و السلام - سلام كردم ، جواب فرمود ، و از من اعراض فرمود . گفتم : يا رسول اللّه چه از من صادر شد كه از چاكر خود اعراض مىفرمايى ؟ فرمود : تو انكار دوست من روزبهان مىكنى گفتم : يا رسول اللّه نيك نكردم ، و از آن بازگشتم . رسول - عليه الصلاة و السلام - فرمود كه : برو و روزبهان را ببين و از او عذر خواه . گفتم : يا رسول اللّه شيخ روزبهان را كجا يابم ؟ فرمود : برو كه در مقصورهء مسجد سنقر به نماز مشغول است .\r\nچون از آن واقعه بازآمدم ، به اشتياقى هرچه تمام‌تر آهنگ مسجد سنقر كردم . شيخ را ديدم در محراب به نماز مشغول ، توقف نمودم ، تا از نماز و ورد فارغ شد . به خدمتش شتافتم ، و زيارت خدمتش كردم . خواستم تا عذر خواهم و اين واقعه آشكارا كنم . به نور فراست بدانست ، پيش از آنكه من حكايت كنم ، مرا فرمود : محمد صفى چون در حضرت با نظرت « 1 » سيد المرسلين استغفار كردى تمام است . و اللّه اعلم .\r\nو از معاصران شيخ - قدس اللّه روحه العزيز - يكى امام زاهد ابو الحسن كرد و - رحمة اللّه عليه - بود ، از اكابر عهد بود .\r\n\r\n\r\n","description":"","footnote":"\r\n( 1 ) - مهربانى و رحمت ( فرهنگ نفيسى ) .\r\n","page_name":" 54 ","page_number":54},
  {"content":"\r\n\r\nو از وى منقول است كه فرمود : روزى جمعيتى بود مشايخ شهر را ، از جمله شيخ روزبهان - قدس اللّه روحه العزيز - حاضر بود . و من در احوال شيخ فكر مىكردم ، و بخششى كه از حضرت عزت يافته بودم ، در خاطرم بگذشت كه مقام من به مرتبت مقام وى بود يا نه ؟\r\nچون اين معنى در خاطرم بگذشت ، شيخ به نور فراست بدانست ، خادمى را بخواند ، و با وى مشورت كرد ، خادم بر من آمد و در گوش من فروگفت كه : شيخ سلام مىرساند كه از اين معنى بگذر ، و اين از خاطر خود دور دار ، كه امروز در روى عرصهء زمين جز روزبهان را اين مقام نيست .\r\nزاهد ابو الحسن گفت : برخاستم و در قدم شيخ افتادم ، و از آن درگذشتم ، و شيخ مناسب اين معنى در ديوان معارف آورده :\r\n در اين زمانه منم قايد صراط اللّه * ز حد خاور تا آستانهء اقصا\r\nروندگان معارف كجا مرا بينند * چو هست منزل من سوى ماوراء ورا \r\nو يكى ديگر از معاصران شيخ - قدس اللّه سره - شيخ بزرگوار جمال الدين ساوجى - رحمة اللّه عليه - بود ، اعتقادى عظيم با حضرت شيخ داشت .\r\nگفت : روزى مرا در خاطر آمد كه اصحاب رياضات و مجاهدات بسيار هستند ، اما هيچيك را اين كمال و بخشش حاصل نشده است كه شيخ روزبهان را شده است ، و اين نيافته است الا به فيض ربانى . چون اين معنى در خاطرم بگذشت ، پس از آن بين النوم و اليقظة چنان ديدمى كه حله‌اى از آسمان روانه شدى به طرف زمين ، مشايخ و اصحاب خلوات را ديدمى همه مترصد ، تا آن حله به ايشان رسد ، ناگاه از ميان زمرهء مشايخ كه حاضر بودند آن حله ، بىطلب شيخ روزبهان ، به شيخ روزبهان فرود آمد .\r\nچون از آن واقعه بازآمدم ، به خدمت شيخ رفتم ، و به تازگى شرف دست‌بوس شيخ دريافتم ، و ارادت من از آنچه بود هزار چندان زيادت‌تر شد .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nو مؤلف اين كتاب در مدح شيخ گويد :\r\n منم كه گشته‌ام از جان غلام روزبهان * به حق كه بود به حق اعتصام روزبهان\r\nاميد دار كه روزش ز روز به باشد * هر آنكه مىبرد از صدق نام روزبهان\r\nيقين بدان كه ز عالم فراغتش بخشد * به قطره‌اى كه بنوشى ز جام روزبهان\r\nز خاك روضهء او خلق كام از آن يابند * كه جز خداى نبودست كام روزبهان\r\nگر احتشام خلايق به مال و جاه بود * به علم و معرفتست احتشام روزبهان\r\nاگر تو سيرت پاكش درين جهان ورزى * در آن جهانت بود اهتمام روزبهان\r\nشرف ز حضرت شيخش اجازتى دادند * كه تا به خلق رساند كلام روزبهان \r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nباب سوم در ذكر حكايات و كرامات كه از او ظاهر شد\r\nحكايت - چنين منقول است از امام زمان و يگانهء جهان فقيه ارشد الدين نيريزى - رحمة اللّه عليه - كه فرمود كه : در وقتى كه مجمع البحرين مىساختم در تفسير قرآن ، شبى از شب‌ها به رسم تهجد برخاستم و وضو ساختم و بر سر سجاده آ [ مد 
  ] م و دو ركعتى گزاردم .\r\nشانه را طلب كردم تا محاسن را شانه كنم ، نمىيافتم . چون نيك سعى كردم ، در زير سجاده بود .\r\nپاى بر سر آن نهاده بودم ، شانه را شكسته يافتم . خاطرم بهم برآمد ، گفتم : تا روز شود ، كسى را به بازار فرستم ، و شانه آورد و محاسن را شانه كنم . در اين فكر بودم كه همان وقت كسى حلقه بر در زد . چون در بگشودم ، مريدى از مريدان شيخ روزبهان را ديدم كه شانه‌اى به من داد .\r\nگفت : شيخ مىفرمايد كه اين بستان و خاطر جمع دار . و اللّه اعلم .\r\nحكايت - شيخ را مريدى بود كه او را ظهير الدين كرمانى گفتندى - رحمة اللّه عليه . از جملهء سالكان طريق اللّه بود ، در خدمت شيخ روزبهان بود - قدس اللّه روحه - سال‌ها بود و شيخ او را در خلوت نشانده و مرتاض النفس شده . روزى شيخ سرّى از اسرار حق با وى بگفت و فرمود كه : اين سخن با هيچ‌كس مگوى تا من در قيد حيات باشم . ظهير الدين آن سخن نگاه نتوانست داشت ، آشكارا كرد و با طايفه‌اى بگفت . شيخ از او برنجيد ، او را از خدمت خود براند و گفت : برو كه رويت سياه باد ! ظهير الدين را روى سياه شد . سفر كرد و مزارهاى متبرك مىرفت و دعا مىكرد ، اثر اجابت نمىيافت . مدتى در سياحت بود .\r\nظهير الدين گفت : در سياحت كه مىكردم به بسطام رسيدم ، به سر روضه سلطان ابو يزيد -\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nقدس اللّه روحه العزيز - رفتم ، و آنجا خلوتى برآوردم ، گشايشى نيافتم . در خلوت دوم شروع نمودم ، بعد از چند روزى شيخ ابو يزيد را - قدس اللّه روحه - در واقعه ديدم ، فرمود : بازگرد كه شفاعت تو به شيخ روزبهان كردم ، و قبول كرد . گفتم : اى شيخ نشان قبول چيست ؟ شيخ ابو يزيد فرمود كه : نشان قبول آن است كه بامداد چون برخيزى رويت باز حال خود رفته باشد . روز ديگر چون برخاستم آينه را در روى داشتم ، رويم سفيد شده بود . زيارت شيخ ابو يزيد كردم ، و روى باز طرف شيراز نهادم ، به اشتياقى هرچه تمام‌تر . چون به شيراز آمدم ، به خدمت شيخ شتافتم . چون از در رباط درآمدم ، شيخ را ديدم در محراب نشسته بود . سلام كردم . جواب فرمود . چون عزم دست‌بوس كردم . شيخ فرمود : ظهير شفيعت بس بزرگ بود ، از سر آن درگذشتم . و اللّه اعلم .\r\nحكايت - در عهد اتابك سعيد سعد بن زنگى ، انار اللّه برهانه ، جمعى از منكران و حاسدان پيش اتابك غمازى شيخ كردند ، و بدىها بسيار گفتند ، و اتابك را با خدمت شيخ عظيم متغير گردانيدند ، چنانچه عزم آن داشت كه رنجش خاطر شيخ كند . شبانه در گنبدى بر سر تخت خفته بود . نيم‌شب فريادى برآورد . غلامان به خدمتش رفتند . او را ديدند از سر تخت در افتاده ، و به غايت حزين و متفكر . از خدمتش سؤال كردند كه : حال چيست ؟ گفت : خفته بودم چنان ديدم كه شيخ روزبهان از سر گنبد درآمد ، و گوش من بگرفت ، و گفت : اى ترك جايى نمىنشينى و الّا سزاى خود بينى ! فرياد در من افتاد ، در حال خزينه‌دار بخواند ، و زرى چند بسيار به خدمت شيخ فرستاد ، گفت : سلام من برسانيد ، و بگوييد كه ما مريد شديم ، و منكران تو را آنچه سزاى ايشان است با ايشان كنيم . و اللّه اعلم .\r\nحكايت - چنين منقول است از معتبران كه شبى شيخ كبير روزبهان - قدس اللّه روحه العزيز - در بام رباط بود ، و وقتش خوش بود . اتفاق طايفه‌اى از جوانان مىگذشتند ، و سازى مىزدند ، و اين دو بيت مىگفتند :\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n اى دل سر كوى دوست ز افغان خاليست * بام و در و روزن از نگهبان خاليست\r\nگر زانكه به جان باختنت ميلى هست * برخيز و بيا كنون كه ميدان خاليست \r\nشيخ را وقت خوش شد ، همچنان چرخ‌زنان از روى هوا درآمد . چون به ايشان رسيد ، در حال ايشان همه سازها بر زمين زدند ، و در قدم شيخ افتادند ، و توبت كردند ، و به رباط آمدند ، و ملازمت خدمت شيخ نمودند ، و از جملهء سالكان طريق اللّه گشتند .\r\nو همچنين نقل است كه چون از روى هوا درآمد در رباط بكوفت . درويشى عزيز بود كه پيوسته در دهليز رباط خفتى ، و شيخ را با وى عنايتى بود ، و او درويشى گرم‌رو بود . چنانچه شيخ در بكوفت ، درويش گفت : شيخ هم از آن راه كه آمدى بازگرد . شيخ فرمود : درويش تو آن وقت بازآور ، تا من بدان راه بازگردم . و اللّه اعلم .\r\nحكايت - از قاضى سراج الدين ، كه قاضى ولايت شبانكاره بود ، چنين استماع افتاد ، و او حكايت كرد از پدر خود گفت : من با پدر خود به خدمت شيخ روزبهان آمدم به زيارت ، و جمعى تمام با هم بوديم . شيخ سخنى چند در طريق معرفت مىفرمود . اصحاب را وقت خوش شد . من جوان بودم ، نيك فهم نمىكردم . تسبيحى در خدمت شيخ نهاده بود ، و دانه‌اى در ميان آن تسبيح بود كه در نظر من خوش‌آمد با خود گفتم : اگر اين شيخ صاحب كرامات است اى كاج « 1 » از اين تسبيح اين دانه به من دادى . چون مرا اين در خاطر بگذشت ، شيخ در تقرير سخن بود . بعد از آن زمانى بگذشت ، از اين سخن فارغ شد . به هنگام آنكه برمىخاستم ، پدرم با آن بزرگان يكان‌يكان مىرفتند ، و زيارت شيخ مىكردند . من نيز موافقت كردم و دست‌بوس شيخ دريافتم . خواستم تا بازگردم ، مرا فرمود : توقف كن و امانت خود بستان .\r\nتسبيح بگسلانيد ، و آن يك دانه كه خاطر من به آن ميل بود بيرون آورد و به من داد . من متحير شدم و در قدم شيخ افتادم و از جمله مريدان شيخ شدم .\r\n\r\n\r\n","description":"","footnote":"\r\n( 1 ) - كاش\r\n","page_name":" 59 ","page_number":59},
  {"content":"\r\n\r\nحكايت - چنين آورده‌اند كه در زمان ، شيخ - قدس اللّه روحه - دو رفيق بودند كه پيوسته با يكديگر تردد به حضرت شيخ كردندى . و شيخ را مريدان بسيار بود ، و ايشان از ارادتى كه در خدمت شيخ داشتند از هر جنس طعام و غيره به خدمت شيخ آوردندى . و شيخ از آن طعام‌ها موافقت اصحاب را تناولى فرمودى . روزى اين دو رفيق در خدمت شيخ بودند ، عزيزى بيامد و سفره‌اى بياورد . شيخ خادم را فرمود تا اصحاب را صلايى زند ، و از آن تناولى كنند . و شيخ نيز موافقت فرمود . چون اين دو شخص از خدمت شيخ بيرون آمدند ، يكى از اين [ دو 
  ] رفيق مر ديگر را گفت : مرا انكارى هست با شيخ روزبهان . گفت : چرا ؟ گفت : سبب آنكه از هر طعامى خورد و احتراز نمىكند . رفيق او را گفت : از اين سخن بگذر كه ايشان را لقمهء حلال روزى بود ، و آن رفيق استنكارى نمود . گفت : بيا تا برويم و امتحانى كنيم كه حلال مىخورد يا نه ؟ با هم برفتند و آن مرد منكر به خانه‌اى رفت ، و مرغى را بدزديد و بيرون آورد ، و بكشت و بريان كرد ، و با نانى چند برگرفتند ، و به خدمت شيخ آمدند . شيخ دست فراز كرد ، و از آن تناول مىفرمود ، و آن رفيق كه اندك انكارى داشت انكارش زيادت شد . برخاستند و از خدمت شيخ بيرون آمدند . و آن رفيق كه منكر بود ، ديگر را مىگويد : ديدى كه حق بر طرف من بود ، كه شيخ احتياط لقمه نمىكند . آن رفيق گفت : من در اين قضيه فرومانده‌ام . در اين سخن بودند كه فرياد زنى شنيدند كه نفرين مىكرد . بر او رفتند ، گفتند : تو را چه افتاده است ؟\r\nگفت مرغى از آن من دزديده‌اند . آن كس كه مرغ دزديده بود گفت : اين همه فرياد از بهر يك مرغ مىكنى ! زن گفت : نى ، مرا مرغان هستند ، آن مرغ از آنم سخت آمده است كه به شيخ روزبهان داده بودم ، و به نام او مىپروريدم . اى كاج ده مرغ برده بودندى [ و آن يكى كه از آن شيخ روزبهان بود نبرده بودندى 
  ] . ايشان چون اين حكايت بشنيدند ، به گريه درآمدند ، و آهنگ حضرت شيخ كردند . چون به حضرت شيخ آمدند ، شيخ آن شخص را كه آن امتحان كرده بود ، فرمود : اى فلان حلال‌خوار را حرام ندهند . آن شخص در قدم شيخ افتاد و توبت كرد ، و از جملهء مريدان و ملازمان خاص خدمت شيخ شد . و اللّه اعلم .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nحكايت - چنين آورده‌اند كه در زمان سلطان عاشقان جهان شيخ كبير روزبهان - قدس اللّه روحه العزيز - شخصى بود از سر خامى و ناتمامى پيوسته ايذاى شيخ كردى ، و انكار شيخ مىورزيدى ، و اين حكايت به سمع مبارك شيخ مىرسانيدند . روزى شيخ خادمى را بر او فرستاد . كه زبان نگهدار و به روزگار خود مشغول باش ! آن مرد از سر افسوس گفت : مرا زخمى بزن . اين حكايت به شيخ رسانيدند . شيخ گرم گشت ، و دست مبارك بر زمين زد ، و فرمود : از او فارغ شديم . اين سخن از شيخ به او رسانيدند . او به استهزاء دست بر پهلوى خود نهاد ، گفت : بر اين پهلو زده است . اين بگفت ، و برنشست و به خدمت پادشاه عهد رفت . اتفاق پادشاه در خشم بود ، و از وى چيزى در خاطر داشت ، با وى در مكاوحت « 1 » افتاد . پادشاه تيغى در دست داشت بر او زد ، بر آنجا آمد كه او دست نهاده بود ، و در حال هلاك شد . و آن روز غريو در شهر افتاد ، و خلق به‌يك‌بار معتقد شيخ شدند . و هم از كلمات شيخ است كه فرمود :\r\nحق تعالى تيغى به دست اولياء خود داده است كه قبضهء تيغ در دست ايشان است ، و سر تيغ از عرش برگذشته ، گفتند : شيخ واى بر آن‌كس كه شما اين تيغ بر وى زنيد ! شيخ فرمود :\r\nحاشا للّه ، كه ما آن تيغ بر كس زنيم . واى بر آن كس كه خود را بر آن تيغ زند . و اللّه اعلم .\r\nحكايت - چنين نقل است از ابو غالب پوستين‌دوز كه او گفت : شبى در خانه خفته بودم ، آواز شيخ روزبهان شنيدم كه در ذوق بود ، و آهى خوش مىزد . و راحتى از نفس مباركش به دلم مىرسيد . گوش فراداشتم تا باشد يك نوبت ديگر آه او بشنوم . در اين بودم كه شيخ آهى بزد و نورى از نفس مباركش در خانهء من ظاهر شد ، كه گوييا صد شمع و چراغ افروخته شد و سوزنى كه در ديوار زده بودم ، به نور نفس شيخ ، آن سوزن را در ديوار بديدم . چون شيخ خاموش شد ، چندانكه دست در ديوار مىماليدم ، آن سوزن را نمىيافتم . با خود گفتم اگر شيخ\r\n\r\n\r\n","description":"","footnote":"\r\n( 1 ) - دشمنى كردن و دشنام دادن ( غياث اللغات ) .\r\n","page_name":" 61 ","page_number":61},
  {"content":"\r\n\r\nرا قربتى تمام در حضرت عزت هست ، بارى ديگر آهى زند ، تا من اين سوزن را برگيرم . و اين معنى هنوز تمام در خاطر نيامده بود كه شيخ - قدس اللّه روحه - آهى بزد ، همان نور ظاهر گشت . من برخاستم و آن سوزن را برگرفتم . روز ديگر روى به آستانه شيخ نهادم ، و خرقه از او بستدم ، و به خدمتش مشغول گشتم ، و بسى سعادت و دولت دنيوى و اخروى از بركت آن نفس مباركش به من رسيد . و اللّه اعلم .\r\nحكايت - و از جملهء مريدان حضرت شيخ روزبهان - رحمة اللّه عليه - يكى شيخ محمود شيرازى بود - نور اللّه قبره - كه او را اسد الباديه گفتندى . مشهور عرب و عجم بود . از او استماع افتاد كه ابتداى حال آمدن من به حضرت شيخ آن بود كه در ابتداى جوانى داعيهء سفر حجاز بر من ظاهر شد ، و قراضه‌اى به جهت خرج ترتيب كردم ، چون عزيمت مصمم شد ، مادرم برخاست و به خدمت شيخ آمد ، و حال در خدمت شيخ عرضه داشت ، كه پسرم محمود عزم حج دارد و من راضى نيستم ، مىخواهم كه شيخ او را به خدمت خود خواند و نصيحت فرمايد . شيخ خادمى را به طلب من فرستاد . به خدمتش رفتم . فرمود : محمود عزم سفر باديه دارى ! گفتم : بلى ، اين در خاطر است ، و زود خواهم رفت . شيخ فرمود : برو و آن زر كه از بهر خرج راه نهاده‌اى ، بياور و به ابو شكر ده - و ابو شكر خادم شيخ بود - تا ابو شكر به سفرهء درويشان رباط سازد . كه به بسى از حج قبول‌تر است ، كه تو خواهى كردن ، من گفتم : حاكم شيخ است ، برفتم و زر بياوردم و به خادم شيخ دادم . خادم سفره‌اى ترتيب كرد . و اصحاب همه حاضر كرد ، و شيخ از آن تناولى فرمود . حق - جلّ و علا - به بركت لفظ مبارك شيخ كه فرموده بود ، پنجاه وقفهء عرفات مرا روزى كرد ، و آن همه از نفس مبارك شيخ يافتم .\r\nحكايت - نقل است از شيخ ابو البركات پسايى ، كه از جملهء ملازمان و مريدان حضرت شيخ بود ، در سفر و در حضر ، كه : جمعى از اكابر پسا عزيمت حج كردند . شيخ روزبهان - قدس اللّه روحه - فرمود : ابو البركات ما نيز برويم ، با قافله بيرون شديم . چون يك دو منزل\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nبرفت ، و پسائيان چنان تصور كردند كه شيخ مراجعت فرمود . چون به كعبه رسيدند و روز عرفه ، چون از نماز پسين فارغ شدند ، شيخ را ديدند . به خدمت شيخ آمدند و زيارت شيخ كردند . بعد از سه روز چون قافله بازمىگرديد ، قصد خدمت شيخ كردند ، تا به خدمت شيخ روانه شوند ، شيخ را نيافتند ، و همان روز شيخ را در پسا يافتند . بعد از آن چون قافلهء پسا برسيد ، احوال شيخ مىگفتند ، و طايفهء منكران مريد و معتقد شيخ و حضرت او شدند و اللّه اعلم .\r\nحكايت - از جمعى معتبران استماع افتاد ، كه يكى از اكابر پسا روزى در مجمعى حاضر بود و ذكر شيخ روزبهان - قدس اللّه روحه - با ميان آمد و هركس از فضائل شيخ سخنى مىگفتند و ذكر فضل و كرامت او تقرير مىكردند . آن شخص از سر نخوت علم يا جاهى كه داشت لفظى گفت ، كه موجب آن بود ، كه علم او چون باشد . اصحاب كه حاضر بودند ، منع كردند . هم در آن شب شيخ روزبهان - رحمة اللّه عليه - به خواب ديد ، كه گوش او بگرفت و گفت : اى فلان تو صالح‌زاده‌اى و صالح‌زادگان چنين چيزها نگويند . بينندهء خواب گفت : هم در خواب به دست شيخ توبت كردم ، چون از خواب درآمدم ، شيخ را در غيبت استغفار كردم ، برخاستم و آهنگ شيراز كردم . پدرم را خبر شد ، جمعى را بفرستاد تا مرا بازگردانيدند ، فايده‌اى نداشت . پدرم چون ديد كه عزم مصمم شد و بازنخواهم‌گشت ، جمعى همراه من با زرى چند بفرستاد . چون به شيراز رسيديم ، عزم رباط شيخ كرديم . چون به رباط آمديم ، خادمان شيخ گفتند ، شيخ را به سماعى برده‌اند . ما را به خدمت شيخ بردند . چون به خدمت شيخ رسيديم من عزم دست‌بوس شيخ كردم ، شيخ گوش من گرفت و آهسته فرمود كه : چون از آن گفتن توبت كردى ، از سر آن برخاستيم . مرا حيرتى پيدا شد ، در قدمش افتادم . چون از سماع فارغ شد ، خرقه از خدمت طلبيدم و مريد گشتم ، و اللّه اعلم .\r\nحكايت - آورده‌اند كه در همسايهء رباط شيخ ، عصارى مىبود كه او را جايى مىگفتند ، و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nمنكر شيخ بود . و شيخ اين معنى از او مىدانست ، و به حسن اخلاق بسر مىبرد . روزى از روزهاى زمستان شيخ با مريدان بر بام رباط نشسته بود . ناگاه خادم را برخواند ، فرمود : برو و جايى را بگوى روزبهان مىگويد : قدرى خره « 1 » و خرما بفرست تا درويشان ما بخورند و آن روز كه تو را آويزند از بهر تو شفاعت كنند . خادم شيخ بيامد و آن پيغام همچنان بگزارد كه شيخ فرموده بود . جاويد از سر خشم گفت : خره و خرما خواستن نيك اما آويختن بارى چرا ؟\r\nگفت : شيخ چنين فرمود ، با آن همه كه شنيد قدرى خرما و خره بفرستاد . آن را به خدمت شيخ آوردند ، و اصحاب به كار بردند و بعد از شش ماه از او حركتى صادر شد ، پادشاه شهر حكم كرد تا او را بياويزند ، غلبه در محلت افتاد و گماشتگان و سرهنگان در آويختند ، و او را مىبردند ، اهل محلت خبر به خدمت شيخ آوردند ، شيخ فرمود : خرما و خره خورده‌ايد ، وعده وفا بايد كرد ، رقعه‌اى به خدمت پادشاه نوشت و شفاعت فرمود ، كه او را به من بخش . پادشاه وى را به شيخ بخشيد ، و او را باز خدمت شيخ فرستاد . به خدمت شيخ آمد ، و از جملهء مخلصان شيخ گشت . و اللّه اعلم .\r\nحكايت - نقل است از فرزندى از فرزندان شيخ - قدس اللّه روحه - كه شبى از شب‌هاى زمستان بارانى عظيم مىبود . شيخ بر بام رباط رفت ، و ساعتى توقف فرمود . خاطرم متعلق گشت كه بدين باران عظيم شيخ در بام است ، مبادا كه جامه و خرقهء مباركش تر گردد ، و سرما در او اثر كند . برخاستم و از پى او برفتم . اثر ذوق از نفس او يافتم ، دانستم كه وقتش خوش است با حضرت عزت . چون بر بام رفتم ، ديدم كه آن موضع كه شيخ استاده بود به قدر سپرى زمين خشك بود . و باران بر آن نباريده بود . و خرقه و جامهء شيخ به حال خود بود : بعد از زمانى چون بازآمدم ، از من بازخواست فرمود : كه چه چيز تو را بدان داشت كه از پى من آمدى ؟\r\n\r\n\r\n","description":"","footnote":"\r\n( 1 ) - به فتحين گنجاره يعنى ثفل روغن كنجد ( غياث اللغات ) .\r\n","page_name":" 64 ","page_number":64},
  {"content":"\r\n\r\nگفتم : محبت و شفقت تو . شيخ - قدس اللّه روحه - فرمود : تو ندانسته‌اى كه دوست بر من مهربان‌تر است از تو بر من .\r\nحكايت - چنين منقول است كه : چون ظهير الدين شفروه كه از جملهء اكابر عراق بود به شيراز آمد ، در سر روضهء شيخ كبير ابو عبد اللّه خفيف - قدس اللّه روحه - مشايخ و علما را جمعيتى بود . اتفاق كردند كه شيخ روزبهان - قدس اللّه روحه - فايده‌اى فرمايد . ظهير الدين شفروه گفت : ما سخن عقلى و نقلى شنيده‌ايم ، سخن بقلى نشنيده‌ايم . شيخ روزبهان - قدس اللّه سره - روى با وى كرد و فرمود : سخن بقلى با تو آن است كه هر دو روشنايى چشمت برود ، و ديده بر سر كار نهى ، يعنى هر دو پسر . چون آن جمعيت به آخر رسيد ، هركس با جاى خود رفتند . ظهير الدين را دو پسر بود در غايت خوبى . در قرب هفته‌اى هر دو درگذشتند . بعد از آن از سر عجز و اضطرار به حضرت شيخ آمد ، و عذر بسيار خواست . شيخ فرمود : تضرع اين زمان چه فايده ، چون تير از كمان رفت .\r\nحكايت - از خواجه امام فخر الدين مطرزى - رحمة اللّه عليه - كه از جملهء عظماء و علماء عالم بود ، چنين منقول است كه فرمود : وقتى به خدمت شيخ روزبهان رفتم ، و شيخ نشسته بود و جمعى در خدمت شيخ حاضر بودند . سلام كردم ، جواب فرمود و هيچ ترحيب نفرمود ، و عادت شيخ آن بود كه بسيار ترحيب فرمودى و اعزاز نمودى . آن روز هيچ نكرد . مرا عجب آمد ، هيچ نگفتم ، و در خدمتش بنشستم . تا ساعتى همچنان بود ، ناگه فرمود : در حضرت ذو الجلال بودم ، يوسف جمالان حاضر بودند ، ناگاه تجلى فرمود  : وَ عَنَتِ الْوُجُوهُ لِلْحَيِّ الْقَيُّومِ  ( 20 / 111 ) . اين بفرمود و اشك از چشم مباركش ريزان گشت . چون بازآمد ، نظرش بر من افتاد ، برخاست و مرا ترحيب فرمود ، مرا معلوم گشت كه : شيخ آن زمان از كون غايب بود .\r\nمريد حضرت شيخ گشتم و دانستم كه : اولياء حق را طورى است ماوراء طور خلق ، كه به فهم هركس نرسد ، و اللّه اعلم .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nحكايت - از استاد حافظان فقيه حسن استماع افتاد ، كه گفت : از پدر خود شنيدم كه روزى مرا با منكوحهء خود خصومتى افتاد ، و او را چنان رنجانيده بودم كه قصد مىكرد كه به خانهء پدر خود رود و من او را به غايت دوست مىداشتم و مىترسيدم كه مبادا كه برود و روى آن نداشتم كه باز خانه روم ، همچنان متردد و متفكر بودم ، نمىدانستم كه كجا مىروم . ناگاه به در رباط شيخ روزبهان رسيدم ، غلبه‌اى ديدم ، و آواز شيخ شنيدم كه بر سر منبر بود ، و تذكير مىفرمود . در اندرون رباط رفتم و به مجلس شيخ بنشستم ، و خاطر بهم برمىآمد كه مبادا كه منكوحه‌ام به خانهء پدر رود . در اين فكر بودم ، كه شيخ در ميانهء سخن روى به من كرد ، و گفت :\r\nخاطر آسوده دار كه نرود . من چون اين بشنيدم ، فرياد در من افتاد ، چنان شدم كه عالم را فراموش كردم ، فكيف زن و فرزند . چون مجلس به آخر رسيد ، شيخ به مباركى از منبر فروآمد ، برفتم ، و دست‌بوس شيخ دريافتم . فرمود : زمانى توقف كن . و در اندرون خانه رفت ، و درستى « 1 » زر بياورد ، فرمود : اين بستان به چيزى ده . و به خانه بر . و پس از اين به اخلاق حميده بسر بر . من تعجب نمودم از اشراف او بر خاطرها . چنان كردم كه شيخ فرموده بود ، و روزگار به ذوق مىگذرانيديم . و اللّه اعلم .\r\nحكايت - از معتبران استماع افتاد كه وقتى از طرف عراق شيخى به شيراز آمد ، او را شيخ ابو بكر مىگفتند . چنان كه مشايخ شيراز استقبال كردند [ و شيخ روزبهان نيز از طريق موافقت مشايخ شيراز استقبال كرد 
  ] . چون به دروازهء اصطخر رسيدند ، شيخ روزبهان او را گفت : شيخ ابو بكر بيا تا به خانقاه رويم . شيخ ابو بكر در جواب شيخ گفت : شيخ روزبهان ما نه به سفره و شوربا خوردن تو آمده‌ايم . شيخ روزبهان از اين سخن برنجيد ، و از وى اعراض فرمود ، و بر زبان مباركش رفت كه اگر او را از در اصطخر تا به بازار بزرگ در طلب تايى نان نگردانم ، مرا روزبهان مخوانيد ، اين بفرمود و باز خانقاه شد . چند روزى بدين قضيه بگذشت . اهل شيراز\r\n\r\n\r\n","description":"","footnote":"\r\n( 1 ) - درست : به معنى دينار ، درهم و زرى باشد كه به اشرفى اشتهار دارد .\r\n","page_name":" 66 ","page_number":66},
  {"content":"\r\n\r\nاو را بشناختند كه در عالم دعوى گرفتار بود ، از او كلى اعراض كردند ، و هيچ خدمت او نمىكردند ، يك دو روزى گرسنگى كشيد . چون كار به سختى رسيد ، چيزى به روى فروگذاشت تا كسى او را نشناسد و از دروازهء اصطخر دست فرا داشت و دريوزه مىكرد . اتفاق مريدى از مريدان شيخ روزبهان كه در روز استقبال كردن اين سخن از خدمت شيخ شنيده بود ، ابو بكر را در آن حالت ديد ، از دروازهء اصطخر با او همراه بود ، و او همچنان دريوزه مىكرد و هيچ چيز به وى نمىدادند ، تا به بازار بزرگ رسيد ، بعد از آن شخصى تايى نان به وى داد . درويش كه مريد شيخ بود چون آن قضيه بديد ، گفت : شيخ ابو بكر اين آن سخن است كه شيخ روزبهان فرمود ، و كرامت او ظاهر شد . انصاف داد ، گفت ما را استغفار حضرت شيخ روزبهان مىبايد كرد ، چون به حضرت شيخ رسيد ، او را دلدارى فرمود ، و از سر آن درگذشت . و اللّه اعلم .\r\nحكايت - از خدمت شيخ بزرگوار و يگانهء روزگار نجيب الدين على بن بزغش - رحمة اللّه عليه - سؤال كردند كه : تو شيخ روزبهان - قدس اللّه روحه - ديده‌اى و به خدمت او رسيده‌اى ؟\r\nشيخ نجيب الدين فرمود : من طفل بودم و روزى جايى مىرفتم ، ناگاه محفه‌اى « 1 » را ديدم كه خلق بسيار گرد آن درآمده بودند . پرسيدم كه : حال چيست ؟ گفتند : آن شيخ روزبهان است كه در محفه است ، و خلق به زيارت كردن او مشغول‌اند . شيخ نجيب الدين گفت : من از دور ايستاده بودم ، نمىتوانستم كه به زيارت شيخ روم ، و دلم عظيم مايل آن بود كه زيارت شيخ كنم ، در ميان آن همه خلق شيخ روزبهان [ را 
  ] - قدس اللّه روحه - نظر بر من افتاد ، به نور فراست بدانست ، به دست مبارك خود اشارت فرمود كه راه آن طفل باز دهيد كه دلش مايل ماست .\r\nخلايق راه باز دادند ، من به حضرت شيخ رفتم ، و شرف دست‌بوس وى دريافتم ، بسى دولت و فتوح دنيوى و اخروى از آن يافتم . و اللّه اعلم .\r\n\r\n\r\n","description":"","footnote":"\r\n( 1 ) - بكسر ميم و تشديد فا : مانند هودج ، چيزى است كه در آن بيماران و بزرگان نشينند .\r\n","page_name":" 67 ","page_number":67},
  {"content":"\r\n\r\nحكايت - نقل است از خادم شيخ روزبهان - قدس اللّه روحه - كه او را شيخ على كوارى - رحمة اللّه عليه - گفتندى كه : مريدى از مريدان شيخ گفت روزى شيخ برنشسته بود ، و جمعى انبوه در خدمتش بودند ، و شيخ كفشى سياه در پاى داشت . مريدى را در خاطر آمد كه اى كاج شيخ اسب را بازداشتى تا من بوسه بر پشت پاى شيخ دادمى . اين معنى در خاطرم بگذشت .\r\nشيخ به نور فراست و كرامت بدانست . اسب را بازداشت ، آن درويش را گفت : بيا و آنچه در خاطر دارى بجاى آور . آن درويش برفت . و در قدم شيخ افتاد ، و بوسه بر قدم شيخ داد . و اللّه اعلم .\r\nحكايت - از جملهء عزيزان و گوشه‌نشينان شهر شيراز شخصى بود كه او را حاجى محمد گفتندى . در طريق اللّه قدمى راسخ داشت ، و از جملهء مريدان شيخ روزبهان - قدس اللّه روحه - بود . از او منقول است كه گفت : روزى در خدمت شيخ بودم ، نظر مبارك بر من انداخت ، فرمود : محمد چگونه باشى تو ، چون از اين شهر بيرون روى به عزم حج ، و شيران بيشه تو را زيارت كنند ، و بعد از آن با شيراز آيى . من اين سخن از خدمت شيخ بشنيدم . مرا خود داعيهء سفر باديه بود ، و همه روز مترصد بودم تا كه وقت سفر آيد ، و به اجازت شيخ راه كعبه برگيرم .\r\nشبى از شبها درويشى بيامد ، و از من چيزى طلبيد ، و آن درويش به غايت فقير بود و محتاج ، و مرا قدرى آرد در خانه بود ، و زن رها نمىكرد كه پاره‌اى به وى دهم ، و زبان درازى مىكرد .\r\nچون به خدمت شيخ آمدم ، فرمود : محمد هنگام رفتن آمد ، من به خانه رفتم و قدرى از آن آرد به درويش دادم ، و ذوقى عظيم از آن اشارت كه شيخ فرمود كه : وقت رفتن است ، در من پيدا شده بود ، كه صبرم نمانده بود . و از دروازه بيرون رفتم ، نمىدانستم كه چگونه مىروم ، تا چند روز بر اين طريق برفتم . شبى از خواب درآمدم خود را در خانه‌اى يافتم عظيم با تجمل در صفه تختى زده ، و زنى بر سر آن تخت نشسته ، و خادمى به رسم خدمت در برابر او استاده ، و شمع‌ها برافروخته ، مرا تعجبى عظيم از آن قضيه حاصل شد . گفتم : اين چه جايى است ، و من\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nآنجا چگونه افتادم ؟ خادم گفت : در شهر ششترى و خانه خانهء ملك است و اين حرم اوست ، كه بر تخت نشسته . گفتم آنجا من چگونه افتادم ! ؟ جواب داد كه : من به صيد بودم ، تو را ديدم در سجود ، و شيران بيشه مىآمدند ، و تو را زيارت مىكردند . تو را ذوقى پيدا شد ، و بيفتادى من تو را برگرفتم ، و به آنجا آوردم . مرا سخن شيخ ياد آمد ، و صحنى « 1 » حلوا پيش من نهادند ، و چند روز بود تا هيچ نخورده بودم . به اشتهاء هرچه تمام‌تر ، دست فراز كردم ، تا تناولى بكنم .\r\nشيخ را ديدم كه در برابر من آمد ، و فرمود : اى درويش چيست كه تو مىكنى ؟ آرزوى نفس خواهى داد و لقمهء سپاه خواهى خورد . چون شيخ اين بفرمود ، انگشتان من حركت نكرد كه چيزى بردارم . برخاستم تا بيرون روم ، ملكه گريهء بسيار كرد ، خادم ملكه را گفت : مرا حقوق بسيار در خدمت تو هست . چه شود اگر مرا بدين شيخ بخشى ، تا من و او هر دو به دعاى تو مشغول گرديم . ملكه آن خادم را آزاد كرد ، و به من داد . با هم عزم كعبه كرديم و وقفه دريافتيم ، و روى با شيراز نهاديم . چون به حضرت شيخ روزبهان آمديم ، دست‌بوس شيخ دريافتيم .\r\nچون خادم دست‌بوس شيخ كرد ، شيخ فرمود : مرحبا اى آزاد كردهء درويشان . اين حكايت به اين لفظ آشكارا فرمود . آن خادم از خدمت شيخ خرقه در پوشيد و خدمت شيخ مىكرد . و اللّه اعلم .\r\nحكايت - عزيزى بود از جملهء حفاظ شهر شيراز ، او را گردان شاه مىگفتند ، و از جملهء دوستان و مريدان شيخ روزبهان بود - قدس اللّه روحه العزيز . او حكايت كرد كه : شبى اطفال و عيال طلب طعمه‌اى از من كردند . و مرا هيچ نبود . از خانه بيرون آمدم ، تا طلب چيزى كنم ، و مراد ايشان حاصل كنم . چندانكه طلب چيزى كردم نيافتم ، بازگشتم ، و بر در خانه توقف كردم ، تا فرزندان در خواب رفتند . در اندرون خانه رفتم ، و سورة كهيعص و سورهء طه و يس برخواندم ، و در خواب رفتم . در خواب چنان ديدم كه مرا به آسمان مىبردند ، تا به آسمان\r\n\r\n\r\n","description":"","footnote":"\r\n( 1 ) - صحن : طبق بزرگ و طشت فراخ ( غياث اللغات ) .\r\n","page_name":" 69 ","page_number":69},
  {"content":"\r\n\r\nچهارم رسيدم ، نظر كردم طايفه‌اى را ديدم كه نظر و ظن من در شأن ايشان آن بود كه از اهل صلاح بودند ، به خلاف آن ديدم . و طايفه‌اى ديگر كه ظن من در شأن ايشان خلاف آن بود ، در مرتبت بلند ديدم . از خواب درآمدم ، با خود گفتم ، نماز به رباط شيخ روزبهان برم ، و آن خواب در خدمت شيخ بگويم . برخاستم و به رباط آمدم . و نماز از پى شيخ بگزاردم ، بعد از آن چون نماز اشراق گزاردم ، جمعى در خدمتش بودند . خواستم تا آن خواب بگويم ، شيخ بانگ بر من زد كه خاموش باش . بعد از آن فرمود من بالاى سر تو بودم ، آنچه تو ديدى من ديدم ، سرّ خداى آشكارا مكن ! من از آن حال متحير شدم . شيخ در اندرون خانه رفت و چيزى بياورد ، و به من داد ، فرمود : برو و به خرج عيال كن ، و آرزوى دوشينهء ايشان بديشان ده .\r\nحكايت - شيخ محمد بختيار شيرازى در عهد شيخ كبير روزبهان - قدس اللّه روحه العزيز - بود ، و او گفت كه : ذكر كرامات شيخ بسيار مىشنيدم ، داعيهء آن در من پيدا شد كه خرقه از وى بستانم ، و مريد او شوم . مدتى در اين فكر بودم . يك روز به خدمتش رفتم [ طايفه‌اى در خدمتش بودند كه ايشان را نمىشناختم . سلام كردم و در خدمتش در نشستم 
  ] پيش از آنكه من سخن گويم ، فرمود : تمناء خود از من مطلب ، بر تو باد كه خرقه از امير شمس الدين حيدر هاشمى بستانى ، كه تو را حوالت بدوست . من از آن سخن عظيم كوفته شدم ، از خدمتش بيرون آمدم . مدت يك سال به خدمت شيخ روزبهان نرسيدم . بعد از سال عزم خدمتش كردم ، چنان كه چشم مباركش بر من افتاد ، مرا سخن اول فرمود كه : تمناى خود از من مطلب ، بر تو باد كه خرقه از امير شمس الدين حيدر هاشمى بستانى . اين نوبت چون بازگشتم ، اين حكايت با خدمت امير شمس الدين گفتم ، خرقه در من پوشانيد . مدتى در خدمتش بودم . روزى مرا گفت : محمد مرا عزم حج است ، و زيارت حضرت نبى - عليه الصلاة و السلام و التحية - گفتم :\r\nحاكم تويى . چون از خدمتش بيرون آمدم ، به خدمت شيخ روزبهان آمدم . چون شرف دست‌بوس دريافتم ، شيخ فرمود : شيخت را بگوى كه تو را اقامت شيراز بهتر كه عزيمت حج\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nدر اين وقت . چون اين بشنيدم ، بازگشتم . پيش شيخ خود رفتم ، حال بازگفتم كه : شيخ روزبهان چنين فرمود . جواب داد كه : مرا اين عزيمت مصمم است و مىروم . بعد از چند روز عزيمت طرف حجاز كرد . چون به بغداد رسيد ، يك دو روزى در بغداد توقف نمود . روزى بر نشست و به طرف صحرا بيرون رفت اسبش برميد ، و از اسب درافتاد ، و پاى راستش شكسته شد ، و مدتى در زحمت بود ، و موسم حج فوت شد . بعد از آن نامه به خدمت شيخ روزبهان نبشت كه : چه مىفرمايى در اين سفر بازگردم ، يا توقف كنم تا موسم حج درآيد ؟ چون آن نامه به شيخ روزبهان آوردم ، شيخ نامه بخواند ، جواب نامه از خدمت شيخ طلبيدم . فرمود : نامهء شيخت را جواب نمىنويسم ، تا از حضرت رسول - عليه الصلاة و السلام و التحية - باز پرسم تا چه مىفرمايد . از اين قضيه سه روز بگذشت . ابو الخير خادم شيخ روزبهان بيامد و گفت :\r\nشيخ تو را مىطلبد . گفتم سمعا و طاعة . چون به خدمت شيخ رسيدم ، فرمود : كه از حضرت رسالت شيخت را اجازت دادند ، و مىبايد رفت . در اين معنى رقعه‌اى به امير شمس الدين حيدر نوشت ، و در نامه كلماتى چند در اجازت از حضرت رسول - عليه الصلاة و السلام و التحية - درج فرمود كه : تو را عزيمت كعبه و زيارت رسول - عليه الصلاة و السلام - مىبايد كرد . آن نامه به من داد . نامه را به بغداد فرستادم ، پيش شيخ خود . چون نامهء شيخ روزبهان بخواند ، به وثوقى هرچه تمام‌تر عزيمت كعبه فرمود ، و دو وقفه دريافت ، و زيارت حضرت رسول - عليه الصلاة و السلام - بكرد ، و به مراد بازگشت .\r\nحكايت - نقل است از شيخ محمود شيرازى - رحمة اللّه عليه - كه : [ روزى از 
  ] اتابك سعيد ابو بكر بن سعد - طيب اللّه ثراه - سؤال كرد كه : اى پادشاه تو به خدمت شيخ روزبهان رسيده‌اى ، و روى مبارك او ديده‌اى ؟ گفت : بلى من كوچك بودم ، روزى در شهر برنشسته بودم ، و به جايى مىرفتم ، ناگاه از دور جمعى را ديدم ، محفه‌اى برگرفته بودند ، و شخصى نورانى در ميان محفه ، و خلقى انبوه به زيارت او مشغول . پرسيدم كه : اين شيخ كيست ؟ گفتند :\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nشيخ روزبهان است كه در محفه است ، و مردمان شهرند كه او را زيارت مىكنند . من فرود آمدم و به كناره محفهء شيخ رفتم ، تا دست‌بوس شيخ كنم . چون دست‌بوس شيخ مىكردم كلاه از سر من در دامن شيخ افتاد . شيخ به دست مبارك خود كلاه برگرفت ، و بر سر من نهاد . سى سال پادشاهى ملك فارس به بركت دست مبارك شيخ يافتم . و اللّه اعلم .\r\nحكايت - نقل است از شيخ بهاء الدين يزدى - رحمة اللّه عليه - كه فرمود : چون خدمت شيخ دريافتم ، و از خلوت فارغ شدم ، قراضه‌اى جهت سفر باديه نهاده بودم . شيخ به نور فراست بدانست ، فرمود : بهاء اين زر چرا نگاه مىدارى ؟ گفتم : از بهر زوادهء « 1 » سفر باديه نهاده‌ام . فرمود : برو و بياور . برفتم و آن زر به خدمت شيخ آوردم . فرمود : به خادم ده تا به سفرهء درويشان سازد ، و تو بيا و گرد من طوافى كن . من به اشارت شيخ چنان كردم ، در خاطرم آمد كه اين حال چون است . شبانه چون از اوراد فارغ شدم ، در واقعه مصطفى - عليه الصلاة و السلام - ديدم . فرمود : بهاء حجت قبول كردند ، و هرچه گويد روزبهان راست گويد . چون از خواب بيدار شدم به خدمت شيخ آمدم . به نور ولايت دانسته بود كه : من آن خواب ديده‌ام ، و السلام .\r\nحكايت - چنين منقول است از شيخ مبارك كه از اقرباء شيخ ابو الحسن كرد و بود - رحمهما اللّه - كه : وقتى نشسته بودم ، شخصى بيامد ، و گفت : شيخ روزبهان به مسجد سليمان - عليه السلام - رفته است . من برخاستم از سر اشتياق عزيمت خدمتش كردم . چون به مسجد سليمان رسيدم ، گفتند : شيخ به ماء الطير رفته است . از عقب شيخ رفتم . چون به خدمتش رسيدم ، قريب هزار آدمى در خدمتش بودند ، و آب چشمهء ماء الطير اندك بود . شيخ - قدس اللّه روحه - به عزم وضو ساختن بر سر آب رفت . زمانى اندك بگذشت ، شيخ بيرون آمد ، چندان آب ظاهر شد كه آن همه خلق وضو ساختند ، و آبدان‌ها پر كردند ، و بازگشتند . و آن نبود الّا به\r\n\r\n\r\n","description":"","footnote":"\r\n( 1 ) - توشه ، ذخيره سفر ( فرهنگ نفيسى ) .\r\n","page_name":" 72 ","page_number":72},
  {"content":"\r\n\r\nكرامت شيخ روزبهان - قدس اللّه روحه - و بعد از آن در خدمت شيخ بودم ، و به مسجد سليمان - عليه السلام - آمديم ، سه شبانه‌روز در مسجد سليمان - عليه السلام - بوديم ، در اين سه روز كه اقامت در مسجد فرموده بود ، در محراب نشسته بود [ و تمامت اصحاب در خدمتش نشسته ، روزى 
  ] ناگاه از نظر ما غايب شد ، و نديديم كه از محراب بيرون آمد . و ساعتى تمام غايب بود . باز شيخ را در محراب ديديم . غريو در اصحاب افتاد . و با خدمتش باز گفتيم ذكر غيبت و حضور ، شيخ را ديدهء مبارك تر شد و اشك‌ريزان گشت ، فرمود : بر شما بادا كه با عجز و انكسار باشيد ، و خلاف هواء نفس كنيد ، تا حق - جلّ و علا - شما را صحبت نيكان ارزانى دارد . و از اين سخن ما را معلوم بود كه شيخ به صحبت خضر - عليه السلام - مشغول بود . اصحاب و مريدان اين سخن به مشورت با يكديگر بگفتند . شيخ به نور فراست بدانست ، فرمود كه : فهم و ظن شما صواب است ، بر شما بادا مجاهده كشيدن ، و از لقمهء حرام احتراز كردن ، و از توانگران دورى جستن ، و در صحبت فقرا مجالست كردن ، تا باشد كه به بركت صحبت صالحان ، شما را صحبت برگزيدگان ، حق روزى كند . و اللّه اعلم .\r\nحكايت - چنين منقول است كه در عهد شيخ روزبهان - قدس اللّه روحه العزيز - در ولايت شبانكاره بزرگى بود كه او را امام الدين مه كردى گفتندى - رحمة اللّه عليه - و از جملهء علما و اكابر زمان بود ، و ارادتى عظيم با خدمت شيخ داشت ، و پيوسته تردد به خدمت شيخ روزبهان كردى . و او را رفيقى بود هم از اكابر ، و خواجه امام الدين پيوسته آن رفيق را دعوت مىكرد به خدمت شيخ روزبهان - قدس اللّه روحه - و او قبول نمىكرد و به خدمت شيخ نمىآمد و انكار مىورزيد . روزى آن شخص پيش خواجه امام الدين آمد ، و او را گفت ، برخيز تا به خدمت شيخ روزبهان رويم ! خواجه امام الدين او را گفت : چونست كه تو را اين داعيه باز ديدار آمده است ؟ گفت حالتى پيدا شده است . گفت : بگوى ! ابا مىكرد ، و نمىگفت . بعد از مبالغهء بسيار گفت : دوش چنان ديدم كه شيرى قصد من مىكرد ، و من عظيم پريشان بودم . مرا گفت : انكار شيخ روزبهان مىكنى ! از خواب درآمدم ترسان و لرزان ، و آن انكار به كلى از دل به در كردم ، و\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nآمدم تا به خدمت شيخ روزبهان رويم . چون به خدمت شيخ آمديم آن عزيز را در برگرفت ، و در گوش او گفت : تا شير نيايد تو پيش ما نيايى ؟ آن بزرگ را فرياد در نهاد افتاد ، و در قدم شيخ افتاد ، و مريد خدمت شيخ گشت ، و پس از آن پيوسته به خدمت شيخ آمدى . و اللّه اعلم .\r\nحكايت - چنين نقل است از فقيه شمس الدين محمد غسال - رحمة اللّه عليه - گفت : شبى از شب‌ها در خواب ديدم ، كه كسى در خانه بكوفت . من برخاستم و در بگشادم شخصى ديدم ايستاده بود كه او را نمىشناختم . گفت : شيخ روزبهان تو را مىخواند گفتم : سمعا و طاعة ، با او روانه شدم . چون به در رباط رسيدم ، شيخ را ديدم ايستاده ، و سر مبارك در پيش . سلام كردم .\r\nجواب فرمود ، مرا گفت : امشب تو را با ما بايد بود . گفتم حاكم شيخ است . در خدمتش بودم ، از دروازه بيرون رفت ، و من و آن كس كه به طلب من آمده بود ، از پى شيخ مىرفتيم ، تا به مصلى رسيديم . بدين حضيره « 1 » كه قبر امام فخر الدين مريم است . شيخ در اندرون حضيره رفت ، پنج تن ديدم نشسته ، مرا گفتند : تو بيرون حضيره باش . و سورة الانعام مىخوان « 2 » ، تا ختم كردند . و چندانكه سورة البقرة برخوانند « 3 » ، همه خاموش شدند ، و از خاموش بودن ايشان گريه‌اى عظيم بر من افتاد . گفتم : اين چه قوم‌اند كه از قرائت ايشان اثرى چنان در دلم مىكند .\r\nناگاه شيخ بيرون آمد ، مرا فرمود : در اندرون رو ! و من در حضيره رفتم . شخصى ديدم خفته ، و روح تسليم كرده .\r\nشيخ فرمود : بر تو باد كه او را غسل كنى نيكو . مرا ترسى عظيم پيدا شده بود . شيخ مرا بنواخت ، فرمود : مترس كه من بر در استاده‌ام . و من او را غسل كردم . چون از غسل فارغ شدم ، او را بنهادم . شيخ در پيش رفت ، و بر وى نماز كرد . او را برگرفتند . و به پايين كوه بردند ، و او را دفن كردند . مرا گفت : تو هم آنجا باش ، تا من بازگردم . من آن جايگاه اقامت كردم ، تا وقت صبح . ناگاه شيخ را ديدم پيشم ايستاده ، و از خدمت شيخ سؤال كردم كه آن ميت كه بود ، و اين\r\n\r\n\r\n","description":"","footnote":"\r\n( 1 ) - سبزه‌زار و باغستان\r\n( 2 ) - نسخهء الف : مىخواندند\r\n( 3 ) - نسخهء الف : برخواندند\r\n","page_name":" 74 ","page_number":74},
  {"content":"\r\n\r\nطايفه چه قوم بودند ؟ شيخ فرمود كه : ايشان هفت‌تنانند كه مدار و قرار جهان به وجود ايشان است ، و متوفى يكى از ايشان بود . گفتم : تا اين زمان بر سر تربت ايشان بودى ؟ فرمود : نى با ايشان رفتم ، تا تل بيضاء و زيارت كرديم . ايشان به شام رفتند . بعد از آن شيخ فرمود : زينهار تا من در قيد حيات باشم اين حكايت با كس نگويى .\r\nحكايت - از فقيه محمد بن احمد كه از عزيزان شهر شيراز بود ، نقل است گفت : وقتى در خانهء خود خفته بودم ، ناگاه چوبى از سقف خانه شكسته شد و در افتاد ، و من عظيم كوفته شدم كه به غايت فقير بودم ، و به خرج اطفال و عيال بازمانده بودم ، شب همه شب در آن فكر بودم كه بامداد چارهء آن چگونه سازم ، يا با كه گويم ، يا كدام صاحب كرامت مرا دريابد . روز ديگر چون نماز صبح بگزاردم ، كسى در خانه مىكوفت . چون در بگشودم ، شخصى را ديدم چوبى بر دوش نهاده ، و كاغذى كه زرى چند در آن بود هر دو به من داد و گفت : شيخ روزبهان سلام مىرساند ، كه بار بر خاطر منه ، و اين چوب را عوض چوب شكسته ساز ، و اين زر را به خرج كن ! من از كرامت شيخ و اشراف او بر احوال خلق متعجب بماندم . روز ديگر روى به خانقاه مبارك شيخ نهادم ، و مريد خدمتش شدم ، و بسى سعادت و دولت از آن يافتم . و السلام .\r\nحكايت - از شيخ على حافظ كه از جملهء مريدان شيخ كبير روزبهان بود - قدس اللّه روحه العزيز - نقل است گفت : مرا همسايه‌اى بود ابو سعيد نام ، و چندانكه من او را دعوت به خدمت شيخ روزبهان مىكردم ، ابا مىنمود . و هر وقت كه ذكر شيخ رفتى ، انكار كردى . و اين ابو سعيد را داعيهء سفر حجاز بود كه ثروتى و نعمتى داشت ، اتفاق روزى عزيمت خدمت شيخ روزبهان داشتم ، در ميانهء راه به ابو سعيد رسيدم ، مرا گفت : كجا مىروى ؟ گفتم : به خدمت شيخ روزبهان خواهم رفت ، اگر موافقت مىكنى ، هيچ ابا ننمود ، گفت : بيا تا به خدمت شيخ رويم ! موافقت نمود . چون به صحبت شيخ رسيديم ، شيخ او را فرمود : ابو سعيد تو را داعيهء حج است و مدت‌هاى مديد گذشت تا مىخواهى كه بدان طرف روى ، و نمىتوانى ، هيچ مىدانى كه مانع تو چيست ؟ گفت : شيخ بفرماييد ! فرمود : انكار ما است كه تو را از چنان دولتى\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nباز مىدارد . اين انكار را از خاطر بيرون كن ، تا تو را اين سعادت مهيا گردد .\r\nابو سعيد چون اين سخن از شيخ بشنيد ، نعره‌اى بزد و در قدم شيخ افتاد . گفت : اى شيخ توبت كردم و آن انكار را از خاطر بيرون كردم . شيخ فرمود : اكنون بر تو باد كه هر روز هزار نوبت حق را به اين نام‌ها برخوانى ، تا تو را اين دولت به زودى ميسر شود . و آن اسماء اين است : يا قريب ، يا مجيب ، يا سامع الدعاء ، يا لطيف لما يشاء ، تبت عما كنت عليه ، فارزقنى زيارت بيتك الحرام و زيارت قبر نبيك عليه الصلاة و السلام . ابو سعيد وصيت شيخ بجاى آورد ، هم در آن سال توفيق رفيق شد ، و وقفه دريافت ، و زيارت روضهء رسول - عليه الصلاة و السلام - بكرد به بركت تربيت شيخ - قدس اللّه روحه .\r\nحكايت - شيخ احمد شهره - رحمة اللّه عليه - از جملهء عرفاء زمان بود و از جملهء مريدان شيخ كبير روزبهان - قدس اللّه روحه العزيز - او چنين گفت : با چهل تن ، از مريدان و ملازمان حضرت شيخ بوديم بر دوام ، چنان كه شب در رباط مىبوديم [ و كمر خدمت شيخ بسته بوديم 
  ] ، تا شيخ چه فرمايد ، اتفاق شيخ را عارضه‌اى پيدا شد . چند روزى بگذشت . چون رنج روى در انحطاط نهاد ، طبيبان مزوره « 1 » فرمودند از چهل تن كه در رباط ساكن بوديم با يكديگر گفتيم :\r\nاز خدمت شيخ اجازت طلبيم ، و هر يكى از ما از براى شيخ مزوره‌اى ترتيب كنيم ، به نوبت .\r\nاين سخن در حضرت شيخ عرضه داشتم . شيخ اجازت فرمود . يكان‌يكان مزوره مىپختند و به خدمت شيخ مىآوردند . چون نوبت به من رسيد ، مرا ثروتى و نعمتى بود ، بفرستادم ، و از هر نوعى كه از آن مزوره‌اى مىساختند ، از انار دانه و سماق و تمر هندى و زرشك و امثال آن از هريك چند من بستدم ، تمام ، و فراخور آن مرغى چند بخريدم ، و آنچه به كار مىبايست جمله ترتيب كردم و بر پشت حمالان نهادم و آهنگ خدمت شيخ كردم . چون به خدمت شيخ\r\n\r\n\r\n","description":"","footnote":"\r\n( 1 ) - مزور بر وزن منور آنچه از قسم غذاى براى تسلى بيمار پزند و طعام نرم كه مريض را دهند ( غياث اللغات ) .\r\n","page_name":" 76 ","page_number":76},
  {"content":"\r\n\r\nرسيدم ، گفتم : ندانستم كه طبع مبارك شيخ به كدام مزوره ميل فرمايد ، اين‌ها به مطبخ برند و ترتيب كنند . شيخ خادمان را اشارت فرمود ، و آن را به مطبخ بردند و ترتيب كردند . چون شيخ از خانه بيرون آمد ، خادمان سفره بياوردند و اصحاب حاضر شدند . شيخ از آن تناولى فرمود ، اصحاب موافقت كردند . چون از آن فارغ شدند ، شكرانه به دست‌بوس شيخ رفتند . شيخ روزبهان - قدس اللّه روحه العزيز - دست مبارك خود به سينهء من فروماليد ، فرمود : احمد مزورهء تو بر همه بيفزود . چون دست مبارك شيخ به سينهء من رسيد ، نور حضور بر دلم فرود آمد و آنچه مطلوب من بود و در خلوت مىطلبيدم ، آن زمان يافتم . به بركت دست مبارك شيخ . و اللّه اعلم .\r\nحكايت - آورده‌اند كه عصارى در همسايهء شيخ روزبهان - قدس اللّه روحه العزيز - بود :\r\nشبى خادمى بر او فرستاد ، طلب پاره‌اى روغن كرد . عصار گفت : روغن ندارم . خادم باز خدمت شيخ آمد و گفت : عصار مىگويد روغن ندارم . شيخ فرمود : ندارد . و بعد از آن عصار در اندرون دكان رفت تا قدرى روغن آورد و بفروشد . چند خم كه از آن روغن ملآن « 1 » بود ، از روغن خالى يافت . عصار متفكر شد و انديشه كرد كه اين چه حالت است و از چه افتاد ؟\r\nبازيافت كه از آن دروغ بود كه با خادمه شيخ گفته بود . برخاست و به خدمت شيخ آمد و در قدم شيخ افتاد ، گفت : توبه كردم كه بعد از اين دروغ نگويم . شيخ فرمود چه حالت است ؟\r\nگفت : چون خادم شيخ آمد ، و طلب روغن كرد ، مرا كاهلى آمد كه در اندرون خانه روم ، گفتم :\r\nروغن نيست . بعد از آن چون باز سر روغن رفتم چند ظرف كه از روغن ملآن بود تهى يافتم .\r\nشيخ فرمود چون گفتى نيست ، نبود چون مىگويى هست ، برو كه هست . چون باز سر ظرف‌ها رفتم ، به حال خود ديدم به بركت لفظ مبارك شيخ . و السلام .\r\n\r\n\r\n","description":"","footnote":"\r\n( 1 ) - ملآن بر وزن فعلان مجازا به معنى پر ( غياث اللغات ) .\r\n","page_name":" 77 ","page_number":77},
  {"content":"\r\n\r\nحكايت - آورده‌اند كه شيخ روزبهان - قدس اللّه روحه - [ را 
  ] در آخر عمر زحمتى از مفاصل پيدا شد ، و طبيبان تجربهء آن روغن بلسان « 1 » مىكردند . و آن در شهر يافت نمىشد .\r\nمريدى از جملهء مريدان به ارادتى هرچه تمام‌تر برخاست و قصد مصر كرد ، و قدرى روغن بلسان طلب كرد ، و به زودى مراجعت نمود .\r\nچون به حضرت شيخ - قدس اللّه روحه - آمد ، و بنهاد ، شيخ فرمود : اين چيست ؟ گفت :\r\nروغن بلسان است كه جهت پاى مبارك شيخ آورده‌ام . شيخ فرمود كه : بيرون خانقاه رو كه سگى گرگين خفته است ، و در وى بمال ، كه اين بند قدرت است كه بر پاى روزبهان نهاده‌اند .\r\nو السلام .\r\nحكايت - چنين منقول است كه حامد بن ابى طالب جندرانى كه همسايهء شيخ كبير روزبهان - قدس اللّه روحه العزيز - بود ، و از جملهء مريدان او بود . شيخ روزى با او سخنى چند از اسرار حق بگفت ، و فرمود : اين سخن با كس مگوى . حامد از نگاه داشتن آن سخن عظيم فرومانده گشت . و طاقت آن نداشت كه آن اسرار با خود دارد ، بگفت . رنجى به دو پيدا گشت كه اعضاء او سوراخ‌سوراخ گشت .\r\nاين حكايت جمع فرزندان او به سمع مبارك شيخ رسانيدند . شيخ به اسم عيادت به بالين او رفت . حامد را بدان حال ديد ، فرمود كه : حامد اگر سرّ ما به زبان فاش نكردى ، آثار آن در اعضا و جوارحت پيدا نگشتى . بعد از آن شيخ فرمود كه : جامهء او بركشيد ! جامه از او بركشيدند . شيخ انگشت مبارك در دهان مىنهاد ، و در آن ثقب‌ها مىماليد و آن مندمل « 2 » مىشد ، و رنج زائل مىگشت . تا به بركت انملات شيخ جملهء اعضاء او باز حال خود رفت و به گرمابه رفت ، و باقى عمر ملازم خدمت شيخ گشت .\r\n\r\n\r\n","description":"","footnote":"\r\n( 1 ) - به فتحتين ، درختى است كوچك مانند درخت حنا كه نمىرويد مگر در قريهء عين الشمس كه در ملك مصر است و از برگ آن روغن گيرند ( غياث اللغات ) .\r\n( 2 ) - به ضم ميم اول و كسر ميم دوم ، جراحتى كه گوشتش فراهم آمده به شده باشد .\r\n","page_name":" 78 ","page_number":78},
  {"content":"\r\n\r\nحكايت - چنين منقول است از خدمت شيخ شيوخ الاسلام سلطان علماء الانام فخر الملة و الدين احمد - قدس اللّه روحه العزيز - كه جد مؤلف اين كتاب است كه فرمود : چون به اجازت پدر بزرگوارم سيد الاقطاب شيخ روزبهان - عليه الرحمة و الرضوان - به طرف قيش رفته بودم ، مرا عارضه‌اى پيدا شد . آرزوى شربتى [ آب 
  ] شيرين داشتم و يافت نمىشد . يك دو روزى بدين [ طريق 
  ] بگذشت . روزى در خاطرم آمد كه از خدمت پدر خود استدعا كنم . روى به طرف شيراز كردم ، گفتم : اى شيخ مرا درياب كه عظيم در آرزوى شربتى آب شيرينم . چون اين بگفتم : بعد از لحظه‌اى شخصى را ديدم ، از روى هوا درآمد ، و كوزه‌اى آب در دست داشت . گفت : بستان . بستدم و بازخوردم . هرگز به لطافت و شيرينى آن آب نخورده بودم .\r\nصحت كلى مرا حاصل شد . چون به طرف شيراز آمدم به خدمت شيخ ، در حال مرا فرمود كه :\r\nآن بزرگ ، آب بياورد ؟ گفتم بياورد و از آن بسى روح و راحت يافتم . از خدمتش سؤال كردم كه : آن بزرگ كه بود ؟ شيخ فرمود : آن ساعت كه تو آب از من طلب كردى ، من استدعا از خدمت خضر - عليه السلام - كردم كه : احمد مرا آبى ده . او بود كه تو را آب داد و اللّه اعلم .\r\nحكايت - چنين آورده‌اند كه روزى شيخ كبير قطب الاولياء روزبهان - قدس اللّه روحه - در رباط بر سر منبر بود ، و به تذكير مشغول . يكى از اولياء حاضر بود . از او منقول است كه شيخ آن روز قصه خضر و موسى - عليهم السلام - مىفرمود ، و خضر - عليه السلام - حاضر بود . چون قصه به آخر رسيد ، خضر با من گفت : گوييا روزبهان آن روز با من و موسى بوده است ، كه چنانچه بود تقرير كرد . ما در سخن بوديم كه شيخ را نظر بر خضر - عليه السلام - افتاد . چرخ‌زنان از منبر فرود آمد ، و آهنگ حضرت او كرد .\r\nحكايت - چنين منقول است از امام معين الدين كرجى كه متولى رباط سالبه بود كه :\r\nدرويشى در رباط سالبه بود ، او را احمد موصلى - عليه الرحمة - مىگفتند ، حافظ كلام اللّه بود ، و هر روز ختمى كردى ، و پيوسته به حضرت شيخ روزبهان - قدس اللّه روحه العزيز - آمدى .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nروزى شيخ او را گفت : احمد ما نماز جنازه كى بر تو كنيم ؟ گفت : آنگاه كه شيخ فرمايد . شيخ فرمود : بعد از هفته‌اى ديگر . احمد موصلى بازگشت ، و باز موضع خود رفت ، و به عبادت مشغول شد و ختم‌هاى قرآن كرد . و چون يك هفته بگذشت ، از آن زمان كه شيخ فرموده بود ، در آن جايگاه كه نشسته بود ، سر بر زانو نهاد ، و از دار فنا به دار بقا رحلت كرد . در حال شيخ روزبهان - قدس اللّه روحه العزيز - خود و جمع مريدان ، از در رباط سالبه درآمد . جماعتى به تكفين وى رغبت كردند . شيخ روزبهان ايشان را منع فرمود و عمامه سفيد كه بر سر داشت از سر باز كرد و از سر مبارك فروگرفت و فرمود تا آن به كفن وى ساختند . و بر وى نماز كرد و بسيار بگريست ، و در زير منظره‌اى كه در آن رباط است او را دفن كرد . و شيخ فرمود : تا قبر او ظاهر نگردانند ، و همچنان با زمين راست كردند . و اللّه اعلم .\r\nحكايت - از معتبران منقول است كه وقتى شيخ كبير روزبهان - قدس اللّه روحه العزيز - در بام رباط بود ، و در ذوقى و حالى بود . شيخ فخر الدين احمد كه فرزند صلبى او بود به خدمتش آمد ، و چنانچه عادت طفلان بود ، مزاحم شيخ مىگشت ، و با او سخن مىگفت . شيخ او را برگرفت ، و از بام در صحن رباط انداخت . زمانى بگذشت ، و شيخ از آن وقت باز آمد ، فرمود :\r\nاحمد . شيخ فخر الدين گفت : لبيك . فرمود : هيچ الم به تو نرسيد ؟ [ گفت : نرسيد 
  ] شيخ از گوشهء بام دست فراز كرد و او را بر خود برد . و اللّه اعلم .\r\nحكايت - چنين منقول است از ابو الشكر خادم كه خادم شيخ روزبهان بود كه : شبى شيخ فرمود : ابو الشكر برخيز و بر بام رو ، و قدرى برف بياور . بر بام رفتم ، و هوا صافى بود ، و هيچ برف نبود . باز خدمت شيخ آمدم ، و گفتم : شيخ هيچ ابرى نيست و هوا صافى است . چون لحظه‌اى بگذشت ، ديگرباره شيخ فرمود : برخيز و بر بام رو ، و برف بياور كه همهء شهر از براى ما پربرف كردند . برخاستم و بر بام رفتم . بام را پربرف ديدم . پاره‌اى برگرفتم و به خدمت شيخ آوردم . و السلام .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nحكايت - از معتبران استماع افتاد كه زاهد ابو القاسم حاوى - رحمة اللّه عليه - كه از جملهء اكابر زمان بود ، و از معاصران شيخ كبير روزبهان - قدس اللّه روحه العزيز - بود ، او را برادرى بود ، و به سفر حجاز رفته بود . از او منقول است كه گفت : در ميان بيابان باديه تشنگى بر من غلبه كرد ، چندانكه آب را طلب كردم نيافتم . روى باز طرف پارس كردم ، گفتم : زاهد سخت تشنه‌ام ، مرا به شربتى آب درياب . بعد از ساعتى شيخ روزبهان - قدس اللّه روحه - ديدم كه آبى به من داد ، و چنانچه آب را بياشاميدم ، شيخ را بازنيافتم ، چون مراجعت كردم با خدمت زاهد رفتم . مرا گفت : اى برادر شيخ روزبهان تو را آب آورد ؟ گفتم : بلى آب آورد . و به وقت آورد .\r\nزاهد گفت : آن زمان كه تو آب از من طلب كردى ، من روى باز خدمت شيخ روزبهان كردم ، و گفتم : برادرم درياب كه در راه باديه تشنه است ، و كار از تو مىرود . و اللّه اعلم .\r\nحكايت - آورده‌اند كه در زمان شيخ كبير روزبهان - قدس اللّه روحه العزيز - از طايفه‌اى كه ملازم خدمت شيخ بودند در رباط ، يكى ظهير الدين كرمانى - رحمة اللّه عليه - بود ، و بيشتر اوقات در منظر رباط ، به عبادت مشغول بودى ، و در آن فترت كه شيراز افتاده بود به واسطهء آمدن لشكرى ، و خروج بعضى از آل سلغر بر اتابك سعيد تكله بن زنگى ، انار اللّه برهانه ، طايفه‌اى از اين قوم كه مخالفان اتابك بودند بر رباط شيخ كبير روزبهان - قدس اللّه روحه - مىگذشتند . و ايشان مىدانستند كه اتابك مريد و معتقد شيخ است . يكى از راه انكار گفت : از اين كارزار بازگرديم ، و اين رباط را خراب كنيم . ظهير الدين سر از دريچهء منظرهء رباط بيرون آورد ، گفت : تو باز پس نيايى ، اما سرت را به آستانهء رباط آورند . ايشان بگذشتند ، و در آن كارزار ، نصرت ، اتابك تكله را بود ، و بعضى را بكشتند ، و بعضى به هزيمت برفتند . از آنها كه كشته شدند ، يكى آن كس بود كه آن سخن گفته بود ، كه بازگردم و اين رباط را خراب كنم . سر او به در آستانهء رباط شيخ آوردند . شيخ فرمود : تا آن سر را برداشتند ، و اصحاب را نصيحت فرمود كه : اعتماد كلى بر حضرت حق تعالى مىبايد كرد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nحكايت - چنين منقول است كه روزى سلطان عارفان شيخ روزبهان - قدس اللّه روحه العزيز - مريدان را گفت : از ولايت فيروزآباد ، عبد العزيز نامى در فلان ماه ، در فلان شب ، خوابى ديده است كه تعلق به ما دارد ، نامه‌اى بنويسيد تا بيايد و آن خواب را بگويد . درويشان به اشارت شيخ نامه‌اى نوشتند ، و اين معنى در آن درج كردند ، و نامه را بدان موضع فرستادند ، كه شيخ فرموده بود . چون آن نامه بر آن شخص بردند ، آن شخص تعجبى عظيم نمود ، گفت :\r\nمن اين خواب ديده‌ام ، اما هنوز با هيچ كس نگفته‌ام ، شيخ روزبهان به نور ولايت دانسته است .\r\nآهنگ حضرت شيخ كرد ، و شرف دست‌بوس شيخ دريافت ، و آن خواب ، بگفت . و جمع مريدان را عظيم ذوقى پيدا شد ، و وى مريد شيخ گشت . و السلام .\r\nحكايت - از معتبران چنين استماع افتاد كه چون اتابك سعيد سعد بن زنگى از سفر عراق بازآمد ، اهل شيراز از اكابر و مشايخ و علما و اعيان به خدمتش رفتند ، و شكرانهء قدوم بگذاردند ، شيخ روزبهان رغبتى به پرسش وى نفرمود . اتابك فرزند خود را ابو بكر بن سعد با طايفه‌اى از اعيان دولت به خدمت شيخ فرستاد ، و گفت : سلام ما به خدمت شيخ روزبهان برسانيد ، و بگوييد كه : علما و مشايخ شيراز ما را پرسيدند ، شيخ تشريف حضور ارزانى نفرمود ، مبادا كه بر خاطر مباركش از ما غبارى هست . ايشان به رباط شيخ آمدند . شيخ در خلوت بود . فرزند مباركش شيخ فخر الدين احمد پيش ايشان آمد . ايشان پيغام اتابك برسانيدند . شيخ فخر الدين به خدمت شيخ رفت و آن پيغام به سمع مباركش رسانيد . شيخ در جواب فرمود : سعد را بگوييد كه حق تعالى مرا چنين فرمود كه : روزبهان اگر طالب حضرت مايى به نزديك پادشاهان صورت مرو . بازگشتند و به خدمت اتابك رفتند ، اتابك سعد فرمود كه : شيخ روزبهان در جواب پيغام ما چه فرمود ؟ ايشان از طريق مصلحت و عزت پادشاهى او گفتند : شيخ روزبهان سلام مىرساند و مىگويد : به دعاء دولت مشغولم ، و خواهان حضور توام . اتابك سعد چون اين سخن بشنيد ، گفت : اين نه سخن شيخ روزبهان است ، با من راست\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nبگوييد تا شيخ جواب پيغام مرا چه فرموده است ؟ ايشان همه در يكديگر نظر كردند . يكى گفت : اى پادشاه اگر راست مىپرسى ، شيخ روزبهان ما را به خلوتخانه و معبد خود راه نداد ، و ما شيخ را نديديم . بلى شيخ فخر الدين احمد كه فرزندش است پيغام تو از ما شنيد ، و جواب از خدمت شيخ بازآورد كه : سعد را بگوييد كه حق تعالى با من چنين خطاب فرمود : روزبهان اگر ما را مىخواهى ، بر پادشاهان صورت مرو . اتابك سعد چون اين بشنيد ، بگريست ، فرمود :\r\nاين سخن روزبهان است . بعد از آن به خدمت شيخ آمد ، و زيارت شيخ دريافت . و اللّه اعلم .\r\nحكايت - آورده‌اند كه در عهد اتابك سعيد تكله بن زنگى لشكرى انبوه ، با عدت و آلت به طرف شيراز آمدند . اتابك تكله را اين قضيه معلوم شد ، شبانه برخاست و به خدمت شيخ آمد ، گفت : شيخ حال آن است كه لشكرى انبوه آمده است و مرا لشكرى و سازى نيست كه با ايشان مقاومت كنم ، و سر آن دارم كه خود و خاصگيان از طرفى بيرون روم . شيخ فرمود : برو تكله ، و دل خوش دار ، كه خداوند تعالى اين ملك حوالت به من فرموده است ، و ايشان را بدين شهر دسترسى نباشد . اتابك تكله از خدمت شيخ روزبهان به استظهارى تمام بيرون آمد ، و اندك لشكرى كه داشت به قدر آن ساز و آلت حرب بساخت . روز ديگر در حوالى شهر در موضعى كه به صحراى مسجد بردى معروف است حربگاه ايشان آنجا بود . اتفاق را زمين شيار كرده بودند و آب داشته ، لشكر ايشان از آن بىخبر و در زمين آب داشته فتادند ، اسبان را پاىها به زمين فرورفت . لشكر شيراز درآمدند ، و ايشان را دستگير كردند ، و فتح و نصرت اتابك را بود . اتابك بعد از آن به خدمت شيخ آمد و گفت : شيخ اين فتح نبود الّا به همت مبارك تو .\r\nو السلام .\r\nاگرچه از كرامات شيخ روزبهان از صد يكى و از بسيار اندكى رقم تحرير يافت . اگر آنچه منقول است مشروح گردد ، به حد تطويل انجامد . غرفه‌اى « 1 » از دريايى نموده گشت . و السلام .\r\n\r\n\r\n","description":"","footnote":"\r\n( 1 ) - بالفتح اول ، يك بار آب برداشتن به دست ( غياث اللغات ) .\r\n","page_name":" 83 ","page_number":83},
  {"content":"\r\n\r\n\r\nفى مدح الشيخ ( قدس اللّه روحه العزيز )\r\n كسى كه هست ز جان دوستدار روزبهان * بود به دار بقا در جوار روزبهان\r\nمريد خدمت او باش و افتخارى دان * از آنكه بود به حق افتخار روزبهان\r\nچو برفشاند ز كونين دامن دل خوش * فتاد ملك بقا در كنار روزبهان\r\nز اهل دل نه عجب چونكه مهر او ورزند * كه مهرورزى حق بود كار روزبهان\r\nبه وقت صبح خروشى به عالم افتادى * ز سوز سينه و از آه زار روزبهان\r\nبماند اين سخن خوب يادگار شرف * چنان كه هست شرف يادگار روزبهان \r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nباب چهارم در فوائد شيخ از تفسير و حديث به لسان اهل حقايق و شرح ده كلمه از شطحيات مشايخ\r\nو اين باب مشتمل است بر سه فصل :\r\nفصل اوّل : در تفسير .\r\nفصل دوّم : از ذكر ده حديث از احاديث نبوى كه شيخ - قدس اللّه روحه العزيز - شرح آن فرموده .\r\nفصل سوّم : در شرح ده كلمهء شطح از شطحيات مشايخ - قدس اللّه ارواحهم .\r\n\r\nالفصل الاوّل فى التفسير\r\nقال الشيخ - قدس اللّه روحه : سميت الفاتحة فاتحة لانفتاح ابواب خزاين اسرار الكتاب بها ، لانها مفتاح كنوز لطائف الخطاب ، لانجلائها ينكشف جميع القرآن لاهل البيان ، لان من عرف معانيها ، يفتح بها اقفال المتشابهات ، و تقتبس بها انوار الآيات .\r\nبسم اللّه : الباء بره للعموم ، و السين سره للخصوص و الميم محبته لخصوص الخصوص .\r\nو قال ايضا : الباء ببقائى بقا ارواح العارفين فى بحار العظمة . و السين اى بسنائي سمت اسرار المشتاقين فى هواء الهوية و الميم اى بمجدى وردت المواجيد الى قلوب الواجدين من انوار المشاهدة .\r\nو روى عن النبى - صلى اللّه عليه و سلم : ان الباء بهاؤه ، و السين سناؤه و الميم مجده .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nفائدة اخرى . قوله تعالى :  فَاذْكُرُونِي أَذْكُرْكُمْ  ( 2 / 152 ) الآية . قال الشيخ - قدس اللّه روحه العزيز : فاذكرونى بلسان الاسرار ، اذكركم بكشف الانوار و اشكروا لى بخالص العبودية و لا تفكرونى بعد ادراك المعرفة .\r\nو ايضا : فاذكرونى بالاعراض عن الكون اذكركم بالارتفاع البون . و اشكروا لي ببذل الاشباح و لا تكفرونى بتعذيب الارواح .\r\nو ايضا : فاذكرونى فى زمان الغفلة ، اذكركم بانزال الرحمة ، و اشكروا لى به قصد القربة و لا تكفرونى بتساوى البشرية .\r\nقال الواسطى - رحمة اللّه عليه : حقيقة الذكر الاعراض عن الذكر و نسيانه ، و القيام بالمذكور .\r\nو قال بعض العراقيين فى قوله : فاذكرونى اذكركم ، قال : سر مع الحق يحتمل الموارد ، و هو ذكره اياك ، لو لا ذكره اياك ما ذكرته .\r\nو قيل : اذكرونى بجهدكم و طاقتكم لا قرن ذكركم بذكرى ، فيتحقق لكم الذكر . و حقيقة الذكر ان ينسى كل شىء سوى مذكوره ، لاستغراقه فيه ، فيكون اوقاته ذكرا و انشد .\r\n لا لأنى انساك اكثر ذكراك * و لكن بذاك يجرى لسانى « 1 » \r\nو قال بعض المتأخرين من اهل الخراسان : كيف يذكر الحق بعقول مصنوعة و اوهام مطبوعة .\r\nفكيف يذكر بالزمان من كان قبل الزمان على ما هو به . اذا الحق سبق كل مذكور .\r\nو قيل : اذكرونى على الدوام ليطمئن قلوبكم بى ، لانه يقول : الا بذكر اللّه تطمئن القلوب .\r\nو قال بعضهم : اتم « 2 » الذكر ان تشهد ذكر المذكور لك بدوام ذكرك له .\r\nو قيل : اذكرونى بالتوبة اذكركم بالمحبة .\r\n\r\n\r\n","description":"","footnote":"\r\n( 1 ) - نه از آنجا كه تو را فراموش كرده‌ام بسيار ياد مىكنم بلكه به ياد تو زبانم گويا است .\r\n يادت نمىكنم به همه عمر زانكه ياد * آن كس كند كه دلبرش از ياد رفته است \r\n( 2 ) - نسخه اصل : الم\r\n","page_name":" 86 ","page_number":86},
  {"content":"\r\n\r\n[ و قيل : اذكرونى فى افراحكم ، اذكركم فى همومكم 
  ] .\r\nو قيل : اذكرونى بالنعمة اذكركم بالمزيد .\r\nفائدة اخرى ، قوله تعالى  : شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ قائِماً بِالْقِسْطِ ، لا إِلهَ إِلَّا هُوَ الْعَزِيزُ الْحَكِيمُ  ( 3 / 18 ) .\r\nان اللّه تبارك و تعالى و تقدس ، كان بذاته و صفاته عالما و عارفا كما ينبغى منه لنفسه . فشهد لنفسه بنفسه [ اذ ليس 
  ] قبل القبل و كون البعد و كون الكون . فليس مقابل علمه بنفسه جهل ، و ليس مقابل معرفته بنفسه نكرة ، و ليس مقابل شهادته بنفسه عجز و وحشة .\r\nبل وصف نفسه بنفسه ، و شكر نفسه بنفسه . اذ ليس للحق الى معرفته و العلم بنفسه سبيل . فاثنى بنفسه على نفسه لعلمه بعجز خلقه عن معرفة وجوده . فمراده من شهادته بنفسه قبل وجود العلم « 1 » تعليما لعباده ، تلطفا منه عليهم ، و الا هو منزه عن وجود الخلق ، و ان اللّه لغنى عن العالمين . فشهادته لنفسه حقيقة ، و شهادة الخلق له رسم . فالحقيقة بدت من الحقيقة ، و يعود الى الحقيقة . و الرسم بدا الى الرسم ، [ و 
  ] يعود الى الرسم . لان القدم منفرد عن الحدث من جميع الوجوه علما و رسما و حقيقة .\r\nثم خلق الملائكة ، و كشف لهم ذرة من نور قدرته ، فاقتبسوا من نوره نورا ، فابصروا به آثار افعاله القديمة ، فشهدوا به و بوحدانيته و ازليته و سرمديته رسما منهم فى العبودية لا حقيقة منهم فى الربوبية . فرضى اللّه تعالى به عنهم امرا و رسما لا حقيقة و وصفا .\r\nثم خلق الانبياء و الاولياء ، و أبرز لهم انوار جمال ذاته فى مصابيح ارواحهم قبل الاجساد بالفى الف عام . فنظروا بنوره الى جماله و جلاله ، و تحيروا فى كنه عظمته و و كبرياء جبروته ، و عجزوا عن ثنائه و وصفه و شكره لنفسه . فخاطبه الحق جل سلطانه : بنعت تعريف نفسه لهم ، فقال : الست بربكم ؟ قالوا بلى . فشهدوا بعد اقرارهم فى محل الخطاب . فشهادتهم رسم التعليم ، لا من حقيقة\r\n\r\n\r\n","description":"","footnote":"\r\n( 1 ) - نسخه الف : العالم\r\n","page_name":" 87 ","page_number":87},
  {"content":"\r\n\r\nرسم القدم . و الفرق بين شهادة الملائكة و بنى آدم من اهل العلم ان الملائكة شهدوا من حيث اليقين و اولو العلم من حيث المشاهدة . و ايضا شهادة الملائكة من روية الافعال ، و شهادة العلماء من روية الصفات .\r\nو ايضا : شهادة الملائكة من رؤية العظمة ، و شهادة العلماء من رؤية الجمال و لاجل ذلك يتولد من رؤيتهم الخوف ، و من رؤية العلماء الرجاء . و شهادة العلماء بالتفاوت . فشهادة بعضهم من المقامات ، و شهادة بعضهم من الحالات ، و شهادة بعضهم من المكاشفات ، و شهادة بعضهم من المشاهدات . و خواص اهل العلم يشهدون به له بنعت ادراك القدم و بروز نور التوحيد من جمال الوحدانية ، شهادتهم متعرفة « 1 » فى شهادة الحق ، لانهم فى محل المحض من رؤية القدم « 2 » .\r\nو قال ابن عطاء - رحمة اللّه عليه : ان اللّه شهد لنفسه بالفردانية و الصمدية و الاحدية و الابدية ، ثم خلق الخلق فشغلهم بعبادة هذه الكلمة ، فلا يطيقون حقيقة عبادتها . لان شهادته لنفسه حق و شهادتهم بذلك رسم ، و انى يسوى « 3 » الحق مع الرسم .\r\nو قال ابو يزيد - رحمة اللّه عليه : يوما لا صحابه : بقيت البارحة الى الصباح اجهد ان اقول : لا إله الا اللّه ، فما قدرت عليه . قيل : و لم ؟ قال : ذكرت كلمة قلتها فى صباى جاءتني وحشة تلك الكلمة ، فمنعتنى عن ذلك . و اعجب ممن يذكر اللّه و هو متصف بشيء من صفاته .\r\nو قال المزنى - رحمة اللّه عليه : دخل ابن المنصور - رحمة اللّه عليه - بمكة ، فسئل عن شهادة الذر للحق بالوحدانية ، و عن التوحيد [ فتكلم فيه حتى نسينا التوحيد 
  ] فقلنا : هذا يليق بالحق . فقال هذا يليق به من حيث رضى به نعتا و امرا ، و لا يليق به وصفا و لا حقيقة ، كما رضى بشكرنا لنعمه و انى يليق شكرنا بنعمه .\r\nقيل فى قوله : و اولو العلم : ان العلم « 4 » ثلاثة : عالم بامر اللّه و احكامه ، فهم علماء الشريعة . و\r\n\r\n\r\n","description":"","footnote":"\r\n( 1 ) - نسخهء الف : مستغرقة\r\n( 2 ) - نسخهء الف : القديم\r\n( 3 ) - نسخهء الف : يستوى\r\n( 4 ) - نسخهء الف : العالم ظ : العلماء\r\n","page_name":" 88 ","page_number":88},
  {"content":"\r\n\r\nعالم بصفاته و نعوته ، فهم علماء السنة . و عالم به و باسمائه ، فهم العلماء الربانيون .\r\nقوله : و هو العزيز الحكيم ، العزيزان يمتنع كنه قدمه من مطالعة المخلوقين .\r\nفائدة اخرى . قوله تعالى  : قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ  ( 3 / 26 ) الآية .\r\nقال الشيخ - قدس اللّه روحه : خص اللّه تعالى نفسه و مدحه بملك الربوبية و انه ذو الملك و الملكوت و الجبروت و ملكه قديم ، و هو موصوف به فى الازل ، و يبقى له الى ابدا لا بد و هو متفرد به .\r\nثم خص بملكه الذى هو صفاته من يشاء من انبيائه [ و اوليائه . فالملك الذى خص الانبياء به 
  ] هو الاصطفاء و الاجتباء و الخلافة و الخلة و المحبة و التكليم و الآيات و المعجزات و المعراج و المنهاج و الرسالة و النبوة . و خص بما ذكرت من الانبياء صلوات اللّه عليهم ، آدم و شيث و ادريس و نوح و هود و صالح و ابراهيم و اسماعيل و اسحاق و يعقوب و يوسف و يونس و لوط و شعيب و حزقيل و خضر و موسى و هارون و يوشع و كالب و ايوب و داود و سليمان و زكريا و يحيى و عيسى و محمد سيد الرسل و خاتم الانبياء صلوات اللّه و سلامه عليه و عليهم اجمعين .\r\nفكسى اللّه تعالى سفرة الانبياء و الرسل ، عليهم السلام ، كسوة الربوبية و السلطنة ، فظهر منهم الآيات و المعجزات . و قهروا بعز ملك النبوة و الرسالة جبابرة الارض . و هذا موهبة خاصة ازلية سبقت لهم بعناية اللّه تعالى فى ازلى علمه و حرمها على اهل الخذلان فى سابق علمه و هو معنى قوله  : تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ  ( 3 / 26 ) و ما قال تعالى لخليله : لا ينال عهدى الظالمين . و اما الملك الذى خص به اوليائه فعلى اربعة اقسام :\r\nقسم منها الكرامات و الآيات : مثل تقليب الاعيان و طى الارض و استجابة الدعوة ، و هو لاهل المعاملات .\r\nو قسم منها و هو اشرف من الاوّل : و هو المقامات ، مثل الزهد و الورع و التقوى و الصبر و الشكر و التوكل و الرضا و التسليم و التفويض ، و التقويم و الصدق و الاخلاص و الاحسان و الاستقامة\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nو الطمأنينة ، و هو اول الدرجات .\r\nو قسم منها : و هو اشرف من الثانى ، هو الوجد و النجوى و المراقبة و الحياء و الخوف و الرجاء و المحبة و الشوق و العشق و السكر و الصحو ، و هو لا هل الحالات .\r\nو قسم منها : و هو اشرف من الثالث ، و هو الكشف و المشاهدة و المعرفة و التوحيد و التفريد و الفناء و البقاء ، و هو لا هل المعاينات .\r\nهذه الاحوال التى ذكرناها اصل ملك الولاية . فمن خص بها ، فقد بلغ ذروة ملك الازل و الابد . و من حرم منها ، فقد سقط عن حظ الدنيا و لآخرة . يعزبها سادة اوليائه . فملكوا جميع القلوب به فراست نور الغيب ، و يدل بانزاعها عن اعدائه حتى لا ينالوا عهد كرامته فى الدنيا و لآخرة .\r\nو ايضا : تؤتي الملك من تشاء يعنى : صرف المحبة بحلية الكرامة و نعت الطهارة عن الاكوان . و تنزع الملك ممن تشاء ملك العبودية و عرفان الربوبية ممن تشاء اى : من ليس له استعداد المعرفة . و تعز من تشاء بالانس و الشوق و العشق . و تذل من تشاء بالحرمان و الخذلان و فقد حقايق القرآن .\r\nو قال ابو عثمان : الملك الايمان . و هذا دليل على ان الايمان لا يتحقق على شخص الا بعد الكشف و السلامة له فى الانقلاب الى ربه ، و ربما يكون عارية ، و ربما يكون عطاء .\r\nقال اللّه تعالى  : تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ  ( 3 / 26 ) فهو مترسم برسم الملوك ، و قد نزع منه ملكه .\r\nو قال محمد بن على - رحمة اللّه عليه : الملك المعرفة ، تعطى معرفتك من تشاء من عبادك و تنزعها عمن تشاء . و تعز من تشاء باصطفائك و اجتبائك . و تذل من تشاء بالاعراض عنه .  بِيَدِكَ الْخَيْرُ  ( 3 / 26 ) اى منك الاصطفاء و الاجتباء قبل اظهاره عبادة العابدين .\r\nو قال الواسطى فى قوله  : قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ  ( 3 / 26 ) . و قال : طوبى لمن ملكه قلبه و جوارحه كى يسلم من شرورهما .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nو قال الشبلى فى قوله : الملك فى الاستغناء بالمكون عن الكونين . و اللّه اعلم .\r\nفائدة اخرى قوله تعالى  : وَ هُوَ الَّذِي جَعَلَكُمْ خَلائِفَ الْأَرْضِ  ( 6 / 165 ) . اى جعلكم خزاين جودى من المحبة و المعرفة و الولاية . و بين ، تعالى ، فى هذه الامة النجباء و الاولياء و الاصفياء و الانبياء و الاتقياء و الاخيار و الاوتاد و الخلفاء ، يخلف بعضهم بعضا ، كما وصف ، عليه السلام ، الابدال و اولياء فى حديث مروى بقوله : اذا مات واحد منهم ابدل اللّه مكانه واحدا .\r\nو صرح بخطابه : ان درجاتهم متفاوتة بقوله : و رفع بعضكم فوق بعض درجات . لاقتداء بعضهم ببعض . درجة بعضهم المعاملات ، و درجة بعضهم الحالات ، و درجة بعضهم المكاشفات ، و درجة بعضهم الفراسات ، و درجة بعضهم الكرامات ، و درجة بعضهم المواجيد و الواردات ، و درجة بعضهم الحكميات و درجة بعضهم اللدنيات ، و درجة بعضهم المعرفة ، و درجة بعضهم التوحيد ، و درجة بعضهم التلوين ، و درجة بعضهم التمكين ، و درجة بعضهم اليقين و درجة بعضهم الفناء ، و درجة بعضهم البقاء ، و درجة بعضهم الحيرة و درجة بعضهم الوله و الغيبة ، و درجة بعضهم السكر ، و درجة بعضهم الصحو ، و درجة بعضهم الاتصاف ، و درجة بعضهم الاتحاد و علم العام و علم الخاص و علم العلم و معرفة العلم و السر و معرفة السر و الخبر و معرفة الخبر و العلم المجهول . و ما ذلك الا رسوم مندرسة و طرق منطمسة لان هناك ظهور كنه القدم و لا يبقى مع القدم الا القدم .\r\nفائدة اخرى قوله تعالى  : وَ لَمَّا فَصَلَتِ الْعِيرُ قالَ أَبُوهُمْ إِنِّي لَأَجِدُ رِيحَ يُوسُفَ لَوْ لا أَنْ تُفَنِّدُونِ  ( 12 / 94 ) ( پس از آنكه قافله جدا شد ، پدرشان گفت كه هرآينه بوى يوسف را مىيابم ، اگر به نقصان عقل منسوبم نسازيد ) .\r\nقال الشيخ : لما خرج العير من مصر ، هب ريح الصبا على القميص و جاعت الى يعقوب ، و هبت على وجهه . و نشقته ريح يوسف . فقال انى لأجد ريح يوسف وجد ريح يوسف من مسافة ثمانين فرسخا ، لانه كان فى كل انفاسه مستنشقا لريح يوسف . و هكذا شان كل عاشق يتعرضون لنفحات ريح وصال الازل و يستنشقون نسايم ورد مشاهدة الابد بقلوب حاضرة و عيون باكية فى سحارى الخلوات\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nو البوادى . كانهم ينشدون هذين البيتين كل وقت شوقا الى تلك المعادن :\r\n ايا جبلى نعمان باللّه خليا * طريق الصبا يخلص الى نسيمها\r\nفان الصباريح اذا ما تنسمت * على نفس مهموم تجلت همومها « 1 » \r\nو كذلك قال النبى - صلى اللّه عليه و سلم : ان لربكم فى ايام دهركم نفحات الا فتعرضوا النفحات الرحمن . ما اطيب حال المحبين حيث راقبوا لوائح كشف الصفات من معادن الذات و طلبتهم عرائس القدم فى قميص الالتباس ، كانهم ينشدون من غاية الشوق الى تلك المعاهد هذين البيتين :\r\n سلام على تلك المعاهد انها * شريعة ورد او مهب شمال\r\nفقد صرت ارضى من سواكن ارضها * تخلب برق او بطيف خيال « 2 » \r\nفديت لهذه القصة الحسنة الالهية ، ما احسن شمايل‌ها ، و لما اطيب لطائفها ، و ما انور لوايح‌ها ، انظر كيف اخبر سبحانه من حسن احوال العاشقين و المعشوقين .\r\nقال : نحن نقص عليك احسن القصص . علم يوسف مواسات ربح الصبا فاودعها ريحه ، حتى اسرع من البشير فى اتصال الخبر الى يعقوب شوقا منه الى وصال يعقوب اذكر فى هذه المعنى بيتين لطيفين :\r\n نسيم الصبا بلغ سلامى اليهم * بفضلك و ارفق بالهبوب عليهم\r\nفقل لهم انى و ان كنت نازحا * فروحى و قلبى حاضران لديهم\r\nنسيم الصبا ان زرت ارض احبتى * فخصهم منى بالف سلام \r\n\r\n\r\n","description":"","footnote":"\r\n( 1 ) - اى دو كوه نعمان شما را به خدا سوگند بر كنار شويد تا نسيم صبا بر من بوزد زيرا باد صبا چنان است كه هرگاه بر غم‌زده بوزد محنت او بر طرف مىشود .\r\n( 2 ) - درود بر اين جايگاه‌هايى كه گويى آبشخور واردان و وزيد نگاه باد شمال است ، همانا من از آنها كه در سرزمين محبوب من ساكن‌اند به اين راضيم كه برقى از آنجا بجهد يا در خيالم بگذرد .\r\n","page_name":" 92 ","page_number":92},
  {"content":"\r\n\r\n و بلغهم انى رهين صبابة * و ان غرامى فوق كل غرام « 1 » \r\nو معنى قوله  : لَوْ لا أَنْ تُفَنِّدُونِ  ( 12 / 94 ) علم ان لم يكن فى بلاء المعشوقين لم يستنشق ريح المعشوق . فيريب المخبر بما لو كشف له .\r\nقال جعفر - رضى اللّه عنه - يقال : ان ريح الصبا سال اللّه تعالى ، فقال : خصنى بان ابشره بابنه ! فاذن اللّه له فى ذلك . و كان يعقوب ساجدا ، فرفع رأسه ، و قال  : إِنِّي لَأَجِدُ رِيحَ يُوسُفَ  ( 12 / 94 ) فقال له اولاده  : إِنَّكَ لَفِي ضَلالِكَ الْقَدِيمِ  ( 12 / 95 ) اى فى محبتك القديم . و كان الريح ممزوجا بالعناية و الشفقة و الرحمة و الاخبار بزوال المحنة ، و كذلك المؤمن المتحقق يجد نسيم الايمان فى قلبه و روح المعرفة من العناية التى سبقت له من اللّه فى سره .\r\nو قال الاستاد : كان امر يوسف وجد فيه على يعقوب شكلا ، فلما زالت المحنة « 2 » تغييرت بكل وجه الحالة .\r\nقيل : كان من يوسف الى يعقوب اقل من مرحلة حيث ألقوه فى الجبّ فاستر عليه خبره و حاله . و لما زال البلاء وجد ريحه ، و بينهما مسافة ثمانين فرسخا من مقامه الى كنعان ، و يقال : لا يعرف ريح الاحباب الا الاحباب . فاما على الاجابت هذا حديث مشكل ان يكون للانسان ريح .\r\nو قيل : فى قوله  : لَوْ لا أَنْ تُفَنِّدُونِ  ( 12 / 94 ) تفرس فيهم انهم يبسطون لسان الملامة فنبههم على ترك الملامة فلم ينجح فيهم فزادوا فى الملامة بان قرنوا كلامهم بالقسم و قالوا  : تَاللَّهِ إِنَّكَ لَفِي ضَلالِكَ الْقَدِيمِ  ( 12 / 95 ) لم يحتشموا اباهم ، و لم يراعوا حقه فى المخاطبة فوصفوه « 3 » بالضلال فى المحبة .\r\nو يقال ان يعقوب قد يعرف من الرياح نسيم يوسف و خبر يوسف كثيرا حتى جاء الاذن للرياح . و\r\n\r\n\r\n","description":"","footnote":"\r\n( 1 ) - اى باد صبا درود مرا به فضل خود به آنان برسان و با مدارا بر آنها وزيدن گير به آنها بگوى اگرچه من از آنها دورم روح و قلب من نزد آنها حاضر است . اى باد صبا اگر سرزمين دوستان مرا ديدار كردى هزاران درود از من نثار آنها كن و برسان به آنها كه در گرو عشق آنها هستم و عشق من بالاتر از هر عشقى است .\r\n( 2 ) - نسخه اصل : المحبة\r\n( 3 ) - نسخه اصل : فوضعوه\r\n","page_name":" 93 ","page_number":93},
  {"content":"\r\n\r\nهذا سنة الاحباب مساءلة الديار و مخاطبة الاطلال . و فى معناه انشدوا :\r\n و انى لأستهدى الرياح نسيمكم * اذا اقبلت من نحوكم بهبوب\r\nو اسالها حمل السلام اليكم * فان هى يوما بلغت فاجيب « 1 » \r\nقوله تعالى  : تَاللَّهِ إِنَّكَ لَفِي ضَلالِكَ الْقَدِيمِ  ( 12 / 95 ) اى انت غايب فى واد العظمة بروحك ، بسرك هائم فى قفار الازلية ، و بعقلك تائه فى شوامخ القدرة ، و بقلبك مستغرق فى بحار الشوق و العشق و المحبة ، فترى ناحية جمال معشوقك ، و تستنشق من جميع الرياح نسيم محبوبك ، و انت و اللّه لا يعتبر قولك بهذا ، فانت تحير العاشقين و هيجان المحبين .\r\nقال جعفر - رضى اللّه عنه - سئل بعضهم : ما العشق ؟ قال ضلال ، الا ترى الى قوله : انك لفى ضلالك القديم و حكمة القى القميص على الوجه ، ان قميص الحبيب لم يكن له موضع الا وجه العاشق . كذلك القوة على وجه ابى . و فى موضع يضع العشاق تراب اقدام المعشوقين على عيونهم كيف لا يوضعون قميص الاحباب على وجوههم .\r\nو فى حديث المروى ان النبى - صلى اللّه عليه و سلم - اذا راى وردا او باكورة ، قبلها ، و وضعها على عينيه ، و قال : هذا حديث عهد بربه .\r\nقال النهر جورى : القى على وجه نور الرضا ، فارتد بصبره مواقع القضاء .\r\nو قال بعضهم لما جاء البشير من اللّه بالصفح منه فى بكاه ، و التأسف على غيره ، ورد يوسف اليه .\r\nو قال سفين : لما جاء البشير الى يعقوب ، قال له يعقوب : على اى دين تركت يوسف ؟ قال :\r\nعلى الاسلام ، قال : الآن تمت النعمة .\r\nفائدة اخرى : قوله تعالى  : مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً  ( 16 / 97 ) .\r\nقال الشيخ فى معناه : ان العمل الصالح ثلاثة اشياء : التبرى من الكون و ما فيه بنعت تصاغره فى\r\n\r\n\r\n","description":"","footnote":"\r\n( 1 ) - من هديه مىخواهم از بادها بوى خوش شما را وقتى كه از سوى شما مىوزد و از آن مىخواهم كه سلام مرا به شما برساند اگر روزى سلام مرا رساند جوابم را بدهيد ( ظ : فاجيبوا ) .\r\n","page_name":" 94 ","page_number":94},
  {"content":"\r\n\r\nعين من يرى القدم ، و بذل الوجود لتصاريف الربوبية بنعت الرضاء و اللذة فى البلاء ، و رفع النظر عن الجزاء و الاعواض بكل حال و هو مؤمن بان وجوده و طاعته لا يليق به حضرت القدم .\r\nو قال ابن عطاء : الحياة الطيبة اسقاط الكونين عن سره حتى يبقى مع ربه .\r\nو قال سهل بن عبد اللّه : ذاك قلب بقى مع اللّه بلا رؤية الكون .\r\nو قال النورى : الحياة الطيبة عيش الفقراء الصبر و قيل عيش الفقراء الراضين .\r\nو قال الجريرى : هوا العيش مع اللّه و الفهم عن اللّه .\r\nو قال جعفر الصادق - رضى اللّه عنه : يعيش مع الخلق بالنفس ، و قلبه معلق بمشاهدة اللّه .\r\nو قال ايضا - رضى اللّه عنه : قلب مع الصفاء ، و بدن مع الوفاء ، و روح مع اللقاء .\r\nو قال ايضا : اذا كان قلبه فى محبة اللّه و لسانه فى ذكر اللّه و جوارحه فى خدمته ، فذاك حيوة طيبة .\r\nو قال ايضا : اذا اجتمع له خمس مقام و هى : عيش السرمدية ، و حيوة الابدية و صدق العبودية و قرب الصمدية و ملك الازلية ، فذلك حيوة طيبة .\r\nو قال الواسطى : هو الرضاء بالميسور ، و الصبر على كريه المقدور . فما طابت حيوة احدا الا با الرضاء بما قدر اللّه و قضى .\r\nو قيل فى قوله : و هو مؤمن : العمل الصالح لا يكون من غير المؤمن ، فمعناه عمل صالحا فى الحال ، و هو مؤمن فى المآل ، لان صفاء الحال لا ينفع الا مع وفاء المال . فان الامور بخواتيهما ، و يقال : و هو مؤمن اى مصدق بان نجاته بفضل اللّه لا بعمله الصالح .\r\nو يقال الحياة الطيبة هو نسيم القرب و قال : الحياة الطيبة ما يكون مع المحبوب و فى معناه قالوا :\r\n نحن فى اكمل السرور و لكن * ليس الا بكم يتم سرور\r\nعبت ما نحن فيه اهل و دادى * انكم غيب و نحن حضور « 1 » \r\n\r\n\r\n","description":"","footnote":"\r\n( 1 ) - ما در كمال شادمانى هستيم ولى جز به شما خوشحالى ما به كمال نرسد . دوستان حالى را كه ما داريم عيب گرفته‌اند ، زيرا شما غايبيد و ما حاضر .\r\n","page_name":" 95 ","page_number":95},
  {"content":"\r\n\r\nقال الاستاد : فاما الخواص فالحياة الطيبة لهم ان لا يكون لهم حاجة و لا سؤال و لا لزب « 1 » و لا مطالبة . و كم بين من له مراد فيرتفع و بين من لا ارادة له فلا يريد شيئا . الاولون قائمون به شرط العبودية و الآخرون معتقون به شرط الحرية .\r\nفائدة اخرى قوله تعالى  : فَلَمَّا قَضى مُوسَى الْأَجَلَ وَ سارَ بِأَهْلِهِ آنَسَ مِنْ جانِبِ الطُّورِ ناراً  ( 28 / 29 ) الآية .\r\nقال الشيخ فى معناه : افهم ان مواقيتا لانبياء و الاولياء وقت سير الاسرار من به دو الارادة الى عالم الانوار و انفاسهم من به دو الارادة ، بل من وقت الولادة ، بل من كون الروح الى العدم فى مشاهدة القدم منقسمة على شرائف الاحوال فى كل نفس لهم سير و وجد و حال و خطاب و مقام و كشف و مشاهدة .\r\nفاجعل ذا الارادة اجل المعاملات و اجل المقامات و اجل الحالات .\r\nفإذا تم و ايل العارف « 2 » و امارات الكواشف لموسى - عليه السلام - و لم يبق عليه حق الارادات و المقامات و المعاملات . و ظهر له عين القدم فى عين الجمع و بان نور الازل فى النار بعد انقضاء الاجل قال  : إِنِّي آنَسْتُ ناراً  ( 28 / 29 ) و الحكمة فى ذلك ان طبع الانسانية يميل الى الاشياء المعهودة ، كذلك تجلى النور فى النار لاستيناسه به لباس الالتباس ، فاخبر عن حال الاستيناس و قال  : إِنِّي آنَسْتُ ناراً  ( 28 / 29 ) اى ابصرتها و آنستها . و لا يخلو النار من الاستيناس خاصة فى الشتاء و كان شتاء فتجلى الحق بالنور فى لباس النار . لانه كان فى طلب النار فاخذا الحق مراده ، و تجلى من حيث اراد به : و هذا سنته تعالى الا ترى الى جبرئيل - عليه السلام - انه و اذا علم ان النبى صلى اللّه عليه و سلم احب دحية ، فاكثر اتيانه اليه ، كان على صورة دحية .\r\nفلما وصل موسى الى المقصود ، ذهب النار ، و بقى النور و ذهب الانس و بقى القدس . ثم ذهب النور و بقى عين الصفة . ثم عين الذات . فلما و له و تحير فى صولة الازل ، و بان العيان ، لم يبق له\r\n\r\n\r\n","description":"","footnote":"\r\n( 1 ) - لزب : اسرار\r\n( 2 ) - اصل چنين است شايد اوائل العارف يا وابل المعارف باشد .\r\n","page_name":" 96 ","page_number":96},
  {"content":"\r\n\r\nالعرفان ، و ظن ظنونا منها انه كان فى سره اين انا ، و ايش ما ارى ؟ هل يرون لموسى ما يرى موسى اوان موسى نام عن موسى و ما يرى او يرى و لا يعرف . و كاد ان يضمحل فى الحيرة ، اذ بان الكشف بالبديهة خارجا عن العادة فناداه الحق : اين انت يا موسى ! انى انا اليه . فاوقعه بطيب الخطاب من الفناء الى البقاء و من المعرفة الى الجمع حتى انس بالانس ثم بالقدس ، و بقى مع الحق بنعت العرفان فى محل العيان ، فأوائل الاحوال دسائم و وسائم ثم واسطة ثم حقيقة ، فارتفع الوسائط ، و بقى الحقائق .\r\nفائدة اخرى قال اللّه تعالى   : فَأَوْحى إِلى عَبْدِهِ ما أَوْحى ما كَذَبَ الْفُؤادُ ما رَأى   ( 53 / 10 و 11 ) الآية .\r\nقال الشيخ فى معناه : ابهم اللّه سر ذلك الوحى الخفى على جميع فهوم الخلائق من العرش الى الثرى بقوله تعالى : « ما اوحى لانه ما عين اى شىء اوحى الى حبيبه لان بين المحب و المحبوب سر لا يطلع عليه غيرهما . و اظن : ان لو بين كلمة من تلك الاسرار لجميع الاولين و الآخرين ، لماتوا جميعا من ثقل ذلك الوارد الذى ورد من الحق على قلب عبده » .\r\nاحتمل ذلك المصطفى ، صلوات اللّه و سلامه عليه ، بقوة رحمانية ملكوتية لاهوتية البس اللّه اياه و لو لا ذلك لم يحتمل ذرة منها لانها انباء عجيبة و اسرار ازلية لو ظهرت كلمة منها ، لتعطلت الاحكام ، و لفنيت الارواح و الاجسام ، و اندرست الرسوم و اضمحلت العقول و الفهوم و العلوم .\r\nهكذا رسم العلوم المجهولة التى تنبئ ، عن عين العشق بين العاشق و المعشوق . و ذلك سر فى سر و غيب فى غيب ، يسقط عند ذلك حكم العبودية ، لان ذلك محض الانبساط و ظهور الكشف الكلى و غلبات سيول الرحمة الازلية الواسعة التى تجرى من بحر القدس و انوار الانس . ربما نشق اللّه من نفحات رحمتها و وردها مشام المستنشقين نسايم الوصال و شمال الجمال . فيطيرون بوجدانها ، و يضحكون و يبكون و يرقصون و يصيحون من لذة ما وصل اليهم من عرفانها و يسترون تلك الاسرار عن الاغيار ، كما انشد :\r\n لعمرى ما استودعت سرى و سره * سوانا حذارا ان يشيع السرائر \r\n\r\n","description":"","footnote":"","page_name":" 97 ","page_number":97},
  {"content":"\r\n\r\n و لو لاحظته مقلتاى بلحظه * فيشهد نجوانا العيون النواظر\r\nو لكن جعلت الوهم بينى و بينه * رسولا فادى ما تغيب الضمائر « 1 » \r\nقال جعفر الصادق - رضى اللّه عنه - فى قوله  : فَأَوْحى إِلى عَبْدِهِ ما أَوْحى  ( 53 / 10 ) بلا واسطة فيما بينه و بينه سرا الى قلبه . لا يعلم به احد سواه بلا واسطة ، الا فى العقبى حين يعطيه الشفاعة لامته\r\nقال الواسطى : القى الى عبده ما القى ، و لم يظهر ما الذى اوحى ، لانه خصه به . و ما كان مخصوصا به كان مستورا ، و ما بعثه به الى الخلق كان ظاهرا .\r\nقوله تعالى  : ما كَذَبَ الْفُؤادُ ما رَأى  ( 53 / 11 ) ذكر اللّه تعالى رؤية فؤاده ، عليه الصلاة و السلام ، و لم يذكر العين . لان رؤية العين سر بينه و بين حبيبه ، و لم يذكر ذلك غيره عليها ، لان رؤية الفؤاد عام ، و رؤية البصر خاص . اراه جماله عيانا ، فراه ببصره الذى كان مكحولا بنور ذاته و صفاته ، و يبقى فى رؤيته بالعيان ، ما شاء اللّه كان . فصار جسمه بجميعه ابصارا رحمانية .\r\nفرأى الحق بجميعها ، فوصلت الرؤية الى الفؤاد . فرأى فؤاده جمال الحق و رأى ما رأى عينه . و لم يكن بين ما رأى بعينه و بين ما رأى بفؤاده فرق . فازال الحق ، الابهام و كشف العيان بقوله : ما كذب الفؤاد ما رأى . حتى لا يظن الظان انما رأى الفؤاد ليس كما رأى بصره [ اى صدق قلبه فيما راه من لقائه الذى بصره 
  ] بالظاهر ، اذ كان باطن حبيبه هناك ظاهرا ، و ظاهره باطنا . راه بجميع شعراته و ذرات وجوده و ليس فى روية الحق حجاب للعاشق الصادق ، فانه يغيب عن الرؤية شيئى من وجوده ، فبالغ الحق سبحانه فى كمال رؤية حبيبه . و كذلك قال عليه الصلاة و السلام : « رايت ربى بعينى و بقلبى » رواه ابن المسلم الحجاج فى صحيحه .\r\nقال سهل : « ما كذب الفؤاد ما رأى البصر » و قال هو فى مشاهدة ربه ما يبصره بقلبه .\r\n\r\n\r\n","description":"","footnote":"\r\n( 1 ) - به جان خودم سوگند كه نسپردم راز خود و او را بجز خودمان به كسى از ترس اينكه مبادا نهانىها آشكار گردد . و اگر ديدگانم به يك لحظه او را مىديد چشم‌هاى بينا نهانىهاى ما را مشاهده مىكردند . اما قرار دادم وهم را بين خودم و او پيكى پس رسانيد آنچه را كه از ضميرها پنهان بود .\r\n","page_name":" 98 ","page_number":98},
  {"content":"\r\n\r\nقال ابن عطاء : ما اعتقد القلب خلاف ما رآه العين .\r\nو قال ابن عطاء : ليس كل من راى مكن فؤاده من ادراكه . اذ القيا قد يظهر مضطرب السر عن حمل الوارد عليه . و الرسول ، صلى اللّه عليه و سلم ، محمولا فيها فى فؤاده و عقله و حسه و نظره و هذا يدل على صدق طويته و حمله فيما شوهد به و السلام .\r\nفائدة اخرى قوله تعالى     : بِسْمِ اللَّهِ الرَّحْمنِ الرَّحِيمِ . إِذا جاءَ نَصْرُ اللَّهِ وَ الْفَتْحُ وَ رَأَيْتَ النَّاسَ يَدْخُلُونَ فِي دِينِ اللَّهِ أَفْواجاً فَسَبِّحْ بِحَمْدِ رَبِّكَ وَ اسْتَغْفِرْهُ إِنَّهُ كانَ تَوَّاباً     ( 110 / 1 و 2 و 3 ) .\r\nقال الشيخ - قدس اللّه روحه - فى معناه : اذا جاء نصر اللّه و الفتح نصر اللّه لحبيبه و جميع احبائه ، افرادهم بفردانيته عما دونه و انجاهم عن حبس النفوس و ابلاغهم مقام الانس و ظفرهم على كل نعته لهم و ادل ما عليهم من حقوق العبودية ، و الفتح انفتاح ابواب الوصال و انكشاف انوار الجمال و بلوغهم عين الكمال .\r\nو ايضا : نصر اللّه كشف غطاء النفس و الفتح وقوع نور القدس فى القلب اذا ذهب قيام الحدثان فجاء النصر ، و اذا انكشف جمال الرحمن قام الفتح . و ذلك بشارة اللّه لحبيبه بوصوله اليه و تخلصه من اعباء النبوة و مشقة الرسالة و رؤية الاغيار فامره بتقديسه لنفسه و الاستغفار منه لامته بقوله :\r\n فَسَبِّحْ بِحَمْدِ رَبِّكَ وَ اسْتَغْفِرْهُ إِنَّهُ كانَ تَوَّاباً  اذا اكمل فى المعرفة و استقام فى التوحيد ، و اقبل بكماله نحو الحق عند رجوعه من نفسه اليه كان معه بحار السنا و العرفان و الايقان و الايمان . فابرز الحق نورا من قدس قدمه . فسقط عنه ما معه من جميع الثناء . فامره باستيناف ثنائه به لا بنفسه ، و اعلمه بطريق الثناء عليه فى ايام الوصول اليه .\r\nو قال : فسبح به حمد ربك اى نزهه عما جرى على قلبك فى طول عمرك ، فانه اعز من ان يلحقه وصف الواصفين و حمد الحامدين . فانت سبحه بحمده لا بك . الا ترى كيف قال : فسبح به حمد ربك اى به حمد ربك فسبحه الحمد الذى حمد نفسه فى الازل .\r\nو ايضا : اى سبح به حمد ربك الذى بحمده ما وصل مدحته مدح المادحين و لا حمد الحامدين ،\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nو استغفره من حمدك و ثنائك و جميع اعمالك له و عرفانك به فان الكل معلول ، اذ وصف الحدثان لا يليق بجمال الرحمن . فانه كان موصوفا بوصفه لا به وصف الغير . و كان قابل التوب فى الازل ذى الطول و المنة على عباده حيث قيل ثناءهم و تسبيحهم و توبتهم اذا كان بنعت العجز عن ادراك كنه قدمه . و الاعتراف بالجهل عن المعرفة بحقيقة وجوده .\r\nقال ابن عطاء ، فى قوله : اذا جاء نصر اللّه و الفتح اذا شغلك به عما دونه فقد جاء الفتح من النصر ، و الفتح هو النجاة من السجن و البشرى بلقاء اللّه تعالى .\r\nو قال الواسطى : اى فتح عليك العلوم ، فسبح به حمد ربك و استغفره على ما كان منك من قلة العلم بما اريد منك انه كان توابا .\r\nو قيل : اذا فتح اللّه قلبك برؤية منته عليك ، اقبل اللّه قلوب عباده اليك حتى يأتوك فوجا فوجا .\r\nقال بعضهم : احمد اللّه حيث جعلك سبب وصول عباده اليه ، و استغفر اللّه من ملاحظة دعائك فان من اجابك هو الذى « اجساف » « 1 » وقت الميثاق ، و كنت « له » « 2 » لسعادة فى الازل ، فريق فى الجنة و فريق فى السعير . جعلنا اللّه من السعداء المقبولين .\r\n\r\nفصل دوم در شرح ده حديث از احاديث نبوى\r\nشيخ - رحمة اللّه عليه - در ديباچهء كتاب شرح احاديث بعد از تحميد حق جلاله ، و مر صلوات بر رسول - صلى اللّه عليه - چنين فرموده : كل كلمة صدرت من معدن الرسالة بحر من بحار الحكمة و كل لفظة سارت من كفاية اشارته نهر من انهار المعرفة ، يستغرق فيها فهوم الفهماء و علوم العلماء و عقول العقلاء . فغرفت غرفة من مكنونات اسرار النبوية و قبضت من بيدر « 3 » كماله قبضة من لطائف رموزه الربانية و بينتها بلسان المعرفة و اللّه المستعان و عليه التكلان .\r\n\r\n\r\n","description":"","footnote":"\r\n( 1 ) - ظ : اجتباك\r\n( 2 ) - ظ : لك\r\n( 3 ) - بالفتح : خرمنگاه ( منتخب اللغات ) .\r\n","page_name":" 100 ","page_number":100},
  {"content":"\r\n\r\n\r\nالحديث الاوّل\r\nقال النبى - صلى اللّه عليه و سلم : العلم علمان علم ثابت باللسان و علم ثابت بالقلب . و ذلك حجة اللّه على خلقه صدق رسول اللّه .\r\nشيخ - قدس اللّه روحه - چنين گويد كه : اين دو علم يكى اشارت به علم شريعت است و يكى عبارت از علم طريقت . و اين هر دو علم دو حجت است بر خلق كه علم ظاهر گواه علم باطن است و علم باطن حقيقت علم ظاهر است . و اين هر دو علم رهنمايى است به طريق حق .\r\nعلم ظاهر راه نماينده است به معاملات و مقامات ، و علم باطن راهنمايى است به احوال و معارف و كواشف . پس علم علما را و حقيقت اوليا را [ است 
  ] : و اين هر دو بر مؤمنان و صادقان و سالكان طريق اللّه حجت است . و به واسطهء علم راه راست از گمراهى پيدا گشت . « و ما ذا بعد الحق الا الضلال » . و آن كس كه باور ندارد به علم باطن و اقتدا نكند به علم ظاهر ، علم ظاهر حجت است بر ظاهر او و بر احكام او . و علم باطن حجت است بر باطن او در احوال و مقامات و همچنين حجت است علم شريعت به لسان ظاهر بر آن كس كه نيست مر وى را سير باطن در طلب معرفت . و علم باطن علم اسرار ملكوت است و آن علم نه از علم تكليف است . بل موهبتى است خاصه كه اهل اصطفا را ارزانى داشته‌اند . و اين علم علم خضر و الياس است .\r\n\r\nالحديث الثانى\r\nقال النبى - صلى اللّه عليه و سلم : ان للّه تعالى على وجه الارض ثلاثمائة عباد ، قلوبهم على قلب آدم - صلوات اللّه عليه - و اربعين قلوبهم على قلب ابراهيم - عليه السلام - و سبعة قلوبهم على قلب جبرئيل - عليه السلام - و خمسة قلوبهم على قلب ميكائيل - عليه السلام - و ثلاثة قلوبهم على قلب اسرافيل - عليه السلام - و واحد قلبه على قلب عزرائيل - عليه السلام - صدق رسول اللّه .\r\nشيخ - رحمة اللّه عليه - چنين فرمود كه : در اين حديث سيد عالم - صلوات اللّه و سلامه\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nعليه - فضيلت و مراتب خود بيان فرمود بر آدم و ابراهيم و جبرئيل و ميكائيل و اسرافيل و عزرائيل - عليهم السلام .\r\nچون دل‌هاى بدلاى امت او را اين فضيلت بود كه آنچه سادة انبيا و قدوة ملائكه مىبينند بدلاى امت او به ديدهء دل او را مىبينند ، و به هيچ دل تشبيه آن به دل خود نفرمود . از آن معنى كه دل‌هاى انبياء و اولياء و ملائكه در تحت العرش جولان مىكنند ، و دل مبارك وى فوق العرش در ميدان جبروت و انوار قدم سير و طير مىكند .\r\nديگر از اين حديث ما را معلوم گردانيد كه آن دل‌ها كه به دل آدم ماند محل علم اسماء و اصطفاء است ، و موضع محبت و حزن و ندامت على الدوام ، چنانچه دل آدم بدين صفات موصوف بود .\r\nديگر اعلام فرمود ما را از دل‌هاى چهل‌گانه كه محل خلت و يقين و مشاهده و مكاشفه است . همچنان‌كه دل ابراهيم خليل - صلوات الرحمن عليه - برگزيده بود به خلت و محبت و مشاهده و يقين و رؤيت ملكوت . همچنان‌كه حق تعالى در قرآن وصف وى فرمود : [ و مقام او بيان كرد 
  ]  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ ، وَ لِيَكُونَ مِنَ الْمُوقِنِينَ  ( 6 / 75 ) .\r\nديگر ما را مفهوم گردانيد كه دل‌هاى هفت‌تنان موضع و محل جلال و اجلال و هيبت و معرفت و خوف است . چنانچه دل جبرئيل . و اين طايفه را تقليب اعيان ارزانى داشته‌اند ، و اين مر خاصيت جبرئيل - عليه السلام - است .\r\nو از اين حديث معلوم مىگرداند ما را كه دل آن پنج‌تن ، كه دل ايشان چون دل ميكائيل است محل رجا و بسط و انبساط و علم غيب است ، همچنان‌كه بر دل ميكائيل اين صفات غالب است . و از اين است كه خازن امطار و نبات و ارزاق بنىآدم است .\r\nو ديگر خبر داد ما را از آنكه دل آن سه تن كه به دل اسرافيل ماند ، محل وحى و الهام و رؤيت عظمت سلطان كبرياء حق و احتشام كه دل اسرافيل بدين صفات متصف است . و اين\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nطايفه اهل تمكين و احتشام‌اند .\r\nديگر اعلام فرمود كه دل قطب [ محل علم اسرار و مشكات اسرار است و دانستن علم قضا و قدر از علم محفوظ ، و اين صفت عزرائيل است - عليه السلام - قطب 
  ] صاحب هيبت و صاحب سلطنت بود . و از اين بيان معلوم مىشود كه مقام او بالاى مقام اولياء است چنان كه علم عزرائيل بالاى علوم اين ملائكه است . و علم ملائكه و انبياء در جنب سيد انبياء - صلوات اللّه عليه - همچنان بود كه قطره به نسبت با دريا . زيرا كه رسول - صلوات اللّه عليه - همه را مىداند به علم حق ، و اشياء را شناخته به نور حق ، و در عين الجمع بود در همهء احوال ، و از سرّ او پوشيده نبود هرچه بود و هرچه نبود و هرچه خواهد بود . چنان كه فرمود - عليه الصلاة و السلام و التحية و الرضوان : لا يتقلب جناح طاير الا و عندنا علم و هو مرآة الوجود ، و دل مباركش دل آفرينش بود ، و وجود شريفش آينهء كون ، در او درخشان بود افعال قضا و قدر از عرش تا به ثرى در همه وقت . و السلام .\r\n\r\nالحديث الثالث\r\nقال النبى - صلى اللّه عليه و سلم : و انه ليغان على قلبى ، و انى لا ستغفر اللّه فى اليوم اكثر من سبعين مرة صدق رسول اللّه .\r\nشيخ ما - رحمة اللّه عليه - چنين مىفرمايد كه : اين سرّى است از حال رسول . و در بيان اين حديث شصت وجه ايراد فرموده : بعضى نقل از مشايخ كرده و بعضى استنباط خاطر مباركش .\r\nاز آن چند وجه كه قريب الفهم بود التقاط كرده شد .\r\nچنين گويد : كه اين سرّى است از حال رسول - صلى اللّه عليه و سلم - و حال او از آن عزيزتر است كه هركس را بر آن اطلاعى بود از انبياء و مرسلان و مقربان و صديقان . و اين معنى بود كه فرمود : لى مع اللّه وقت لا يسعنى فيه ملك مقرب و لا نبى مرسل و هيچ كس به مقام او\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nنرسيد و نرسد ابد الابد كه او مخصوص بود به مقام محمود و مقام محموم « 1 » دنو دنو است .\r\nجز او در اين مقام نرسيد نه خليل و نه كليم و كى تواند كه تصرف در حال او كند ، و شرح حال او گويد . بلى چاكران حضرت او بعد از اعتراف بر عجز و قصور خود از حال شريفش ، هم به آثار انوار او ، از بحار اسرارش تيمنا و تبركا معترف شدند ، و قطره‌اى از دريايى نمودند اقتداء بر مشايخ شروع كرده شد [ و به قدر قصور خاطر نكته‌اى چند ايراد كرده شد 
  ] .\r\n1 - فرمود كه حال رسول اللّه - صلوات اللّه و سلامه عليه - همه نور حضور بود . وقتى كه به رسوم نبوت مشغول گشتى ، و با امت گفتى و شنيدى ، از آن پوششى يافتى . چون از آن فارغ شدى استغفار از آن فرمودى .\r\n2 - وجهى ديگر فرمود كه وقتى كه جبرئيل آمدى و القاء وحى كردى ، چون به جبرئيل مشغول بودى ، غينى از آن يافتى . چون فارغ شدى ، استغفار از آن كردى . و از اين معنى بود كه امير المؤمنين ابو بكر صديق - رضى اللّه عنه - گفت : ليتنى شهدت ما استغفر منه يعنى اى كاج آن غين عين ما بودى .\r\n3 - وجهى ديگر ابو سعيد خراز - رحمة اللّه عليه - چنين گويد كه : غين چيزى است كه نيافتند الا انبياء و اكابر اولياء و اين نباشد الا از صفاء اسرار و مداومت ذكر و دوام مراقبه ، اما از آن حضرت نبى - صلى اللّه عليه و سلم - از علو همت بود و حسن مجاهده و اين غين مثل ابرى تنك بود كه آن را دوامى نبود .\r\n4 - وجهى ديگر ابن عطاء - رحمة اللّه عليه - چنين گويد كه : غين بر مثال نفس است در آينه كه اثرى به حقيقت در او نياورد ، و آن را دوامى نبود ، و زود نيست گردد .\r\n5 - وجهى ديگر گفته‌اند كه رسول - صلى اللّه عليه و سلم - مستغرق اشراق انوار جلال و\r\n\r\n\r\n","description":"","footnote":"\r\n( 1 ) - ظ : محمود\r\n","page_name":" 104 ","page_number":104},
  {"content":"\r\n\r\nجمال و قدم حق بود . گاه‌گاهى به حقيقت حالى و تطيب بالى سكينه [ و رفقى بر دل او فرستادى . آن سكينه و 
  ] رفق غين بود . چون رسول - عليه الصلاة و السلام - از آن حال كه در آن بودى ، غايب شدى ، چون باز آمدى ، وى از آن رفاهيت استغفار كردى كه حال اول اتم و اشرف بودى .\r\n6 - وجهى ديگر [ سيد 
  ] انبياء - عليه الصلاة و السلام - هر روز هفتاد مقام از طريق معنى مىبريد ، به هر مقام كه مىرسيد ، از مقام اول استغفار مىكرد .\r\n7 - وجهى ديگر چنين منقول است كه آن غين اطلاع رسول بود بر احوال امت در مخالفات كه مىنمودند . و استغفار از براى ايشان مىفرمود .\r\n8 - وجهى ديگر زمانى كه بهر قوام و قيام وجود با جودش غذا خوردى يا كار قوم و اهل خود ساختى آن غين بود به نسبت با حال بزرگوار او .\r\n9 - وجهى ديگر آن غين محبت وى بود در شأن طايفه‌اى كه رسول - صلى اللّه عليه و سلم - خواستى كه ايشان ايمان آن آوردندى ، و تقدير رفته بود كه ايشان ايمان نياورند . چون اين معنى يافتى ، از آن استغفار كردى .\r\n10 - وجهى ديگر گفته‌اند كه : غين آن بود كه رسول - صلى اللّه عليه و سلم - فرمود : انا اعلمكم باللّه ، به واسطهء اين قول غينى در دل يافت . بعد از آن فرمود : و اشدكم خشية بدين عجز بشريت ظاهر مىگرداند . ظاهر شدى بر وى آنچه ظاهر شدى . از غين سؤال او غينى در دل خود يافتى ، از آن استغفار كردى .\r\n11 - وجهى ديگر گفته‌اند كه رسول - صلى اللّه عليه و سلم - در علم اليقين چون عين اليقين وى را ظاهر شد ، و خشيتى از حال اول يافت ، باز چون حق اليقين او را ظاهر گشت از آن دو حالت متوحش شد ، در دل مبارك غينى يافت از آن استغفار كرد . و اين احوال كه گفته شد همه حق و حقيقت بود .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n12 - وجهى ديگر ، رسول - صلوات اللّه و سلامه عليه - در استتار و تجلى بودى . چون از استتار خبر دادى ، از آداب و شرايع خبر دادى و چون در حال تجلى بودى . خبر از حق و حقيقت دادى . از حالت اول غينى يافتى ، و از آن استغفار كردى .\r\n13 - وجهى ديگر گفته‌اند : بر و نعم حق در شأن سيد عالم - صلوات اللّه و سلامه عليه - بسيار بودى ، لحظه‌اى كه با نعم افتادى و بدان مشغول گشتى ، چون فارغ گشتى از آن لحظه ، استغفار كردى . و شيخ جنيد بغدادى - رحمة اللّه عليه - از اين معنى گفت : اياكم و الاستناد الى النعم ، فانها يقطع عن المنعم .\r\n14 - وجهى ديگر گفته‌اند : رسول - صلى اللّه عليه و سلم - مأمور بود به آنكه مد بصر در هيچ‌كس نكند ، و مستحسن ندارد ، كه  لا تَمُدَّنَّ عَيْنَيْكَ إِلى ما مَتَّعْنا بِهِ  ( 15 / 88 ) وقتى كه وى را مر نظرى افتادى ، از آن استغفار كردى ، و آن غينى بودى . و از اين بود كه آن روز كه كاروان عبد الرحمن بن عوف مىرسيد ، نظر مباركش بر آن افتاد ، آستين مبارك بر روى انداخت و گفت مرا به اين فرموده‌اند .\r\n15 - وجهى ديگر ابن الورد گويد : اغانت كه رسول - صلوات اللّه و سلامه عليه - فرمود :\r\nاشتغال به ذكر بود از مذكور . از آن حالت غينى يافتى در دل مبارك ، و از آن استغفار كردى .\r\n16 - وجهى ديگر چنين منقول است كه : پيش ابو عبد اللّه خضرى اين آيت برخواندند  : وَ أُفَوِّضُ أَمْرِي إِلَى اللَّهِ  ( 40 / 44 ) . خضرى گفت : چون رسول - صلى اللّه عليه و سلم - فرمود :\r\nفوضت امرى اليك از حضرت عزّت عتاب يافت ، و قيل له أ لك معنى امر فاستغفره . قال : اعوذ بك منك . و تلك الاغانة . يعنى اضافت امر به خود كه فوضت امرى از آن اضافت غينى يافت در دل ، استغفار از آن كرد .\r\n\r\nالحديث الرابع\r\nقال النبى ( ص ) : لو تعلمون ما اعلم لضحكتم قليلا و لبكيتم كثير او لخرجتم الى الصعدات .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nشيخ - قدس اللّه روحه - چنين مىفرمايد كه : اگر اين علم از آن علوم بودى كه به دو منزل شده بود كه به خلق رساند ، برسانيدى . و اگر دانستى كه صحابه را طاقت و قوت ادراك آن بودى ، چون ساير علوم ، بديشان رسانيدى . و اگر صحابه دانستندى ، پس نفرمودى كه : لو تعلمون . و اگر اين علم از علوم متعارف بودى ، اصحاب آن را طلب كردندى ، و گفتندى :\r\nعلمنا . بعد از آنكه شنيدند كه با ايشان فرمود كه : لو تعلمون ما اعلم ، صحابه دانستند كه اين علم حقايق رسالت بود ، و علمى بود كه سيد عالم بدان مخصوص بود و حق تعالى وى را بدان مخصوص گردانيده . و اگر اين علم بر راسخات جبال نهادندى ، كوه‌ها از عظمت آن گداخته گشتى . بلى اظهار به ايشان به قدر مقادير ايشان مىفرمود . و حق تعالى او را فرمود  : فَاعْلَمْ أَنَّهُ لا إِلهَ إِلَّا اللَّهُ  ( 47 / 19 ) . و جايى ديگر فرمود  : رَبِّ زِدْنِي عِلْماً  ( 20 / 114 ) . و سيد - صلى اللّه عليه و سلم - فرمود : انا اعلمكم . و در اين حديث مر اشارت نبوى به علمى و معنيى است از معانى كه سيد عالم بدان مخصوص بود . عقل و فهم آن را در نيابد ، و عاجز شوند همهء خلايق از آن ، و اشارت از اين معنى بدين عبارت نمود كه « : لست كاحدكم ، اظل عند ربى يطعمنى و يسقينى . »\r\n\r\nالحديث الخامس\r\nقال النبى - صلى اللّه عليه و سلم : رحم اللّه اخى يوسف ، لو لبثت فى السجن طول ما لبث لا جبت الداعى . صدق رسول اللّه .\r\nشيخ - قدس اللّه روحه - در بيان اين حديث چنين فرمود كه : سيد عالم - عليه الصلاة و السلام و التحيه - اشاره به تمكين يوسف فرموده و تواضع و رفق خود ظاهر كرده . چنان كه خوى مبارك او بود . و حال رسول - صلوات اللّه و سلامه عليه - همه وقت و لطافت و انس بود .\r\nو در اين حديث اظهار فرمود كه : لطافت و انس من بيش از آن يوسف است ، كه من شاهد مشاهد جمالم ، و رفاهيت مقام من است ، و مشاهدت و انس برگزيدمى بر بلا و مجاهده . از\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nبراى آنكه مجاهده مقام مريدان است و مشاهده مقام عارفان .\r\nسرّى ديگر هم در معنى اين حديث فرمود كه : يوسف - عليه السلام - برائت نفس خود مىطلبيد ، خواست تا خلق طهارت نفس او در مقام نبوت بدانند . و اگر من بودمى بجاى او به حديث خلق التفات نكردمى ، چون حق صدق معاملهء من دانستى .\r\nسرّى ديگر يوسف در مقام امر بود و من در مقام توكل .\r\n\r\nالحديث السادس\r\nقال النبى - صلى اللّه عليه و سلم : السلطان ظل اللّه فى ارضه ، ياوى اليه كل مظلوم . صدق رسول اللّه .\r\nشيخ - قدس اللّه روحه العزيز - چنين گويد كه : از ساير بندگان حق - جلّ و علا - سلطان نبى باشد يا ولى . سلطنت به حقيقت انبياء را است . و به بركت متابعت خاتم انبياء - صلوات اللّه و سلامه عليه - ولى را اين سلطنت حاصل مىگردد . سايهء حق در زمين اين دواند ، كه متخلق به اخلاق حق‌اند ، و متصف به صفات او . اين دو مشكات‌اند كه انوار عظمت از ايشان منتشر مىگردد . به تشريف شريف سلطنت وجود با جودشان متحلى است . مستغرق‌اند در عين جمع . هرجا ستم‌زده‌اى است از نفس و شيطان التجا به ايشان مىنمايد « 1 » و ملجا و ماواى خود حضرت ايشان سازد . سلطان ظاهر لباس سلطنت در ملك حق دارد . و از اين جهت است كه بر همهء خلق غالب مىآيد ، و همه را مقهور خود مىگرداند . و اگرنه اين بودى . چندين هزار ، يك شخص معين را چگونه منقاد شدندى ، و مطاوعت امر او كردندى . همچنين به واسطهء وجود انبياء و اولياء است كه ربوبيت او در عالم عبوديت بر خلق ظاهر مىشود و از\r\n\r\n\r\n","description":"","footnote":"\r\n( 1 ) - نسخه اصل : مىنمايند\r\n","page_name":" 108 ","page_number":108},
  {"content":"\r\n\r\nاين سبب جمهور متابعت ايشان مىكنند . و اقتضاء اين سنت از ايشان تولد مىكند ، نه از غير ايشان . چنان كه رسول - صلى اللّه عليه و سلم - فرمود : السنة سنتان سنة من نبى مرسل ، و سنة من امام عادل ، و الامام العادل ولى اللّه البته صدق رسول اللّه .\r\n\r\nالحديث السابع\r\nقال النبى - صلى اللّه عليه و سلم : تفكر ساعة فى اختلاف الليل و النهار خير من عبادة ثمانين سنة . صدق نبى اللّه .\r\nشيخ - قدس اللّه روحه - چنين مىفرمايد كه : عبادت صفت قالب است ، و تفكر در آلاء و نعماء حق صفت دل . و عقل و روح را به عبادت درجات جان بخشد ، و به تفكر محبت رحمان و عرفان . بندهء متعبد بعد از هشتاد سال در وقت رفتن از اين عالم به بدايت معرفت حق رسد ، و عارف در ابتداء حال به تفكر ساعتى به معرفت او رسد . پس يك ساعت تفكر عارف به از طول عمر متعبد . متعبد سير در عالم جسمانى مىكند ، و عارف طير در مقامات روحانى مىكند . عارف سماوى و عابد ارضى [ است 
  ] . و اللّه اعلم .\r\n\r\nالحديث الثامن\r\nقال النبى - صلى اللّه عليه و سلم : جعلت قرة عينى فى الصلاة صدق رسول اللّه .\r\nشيخ - روح اللّه روحه - در بيان اين حديث چنين مىفرمايد كه : سيد عالم - صلوات اللّه و سلام عليه - [ را 
  ] درجات نور در عالم قرب ، و منهاج در مكاشفات ، و معراج در مشاهدات و انوار در اسرار ، و اسرار در انوار ، و خطاب در عالم اصول ، و وصول در حالت مناجات [ بود 
  ] . و اين لطائف قرت عين او بود در نماز . در هر درجه‌اى از درجات او را هزارهزار مقام بود ، كه اگر اهل ملكوت نزديك آن شدندى ، بسوختندى از شعاع و اشراق آن . و در هر درجه ، او را\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nوصالى بود و خطابى و انسى و شوقى و عشقى . پس هرگاه كه فيض فضلى از عالم مشاهده و انوار لقا دريافتى ، سرّ مباركش در هيجان آمدى ، به انس در عالم قدس طلب مزيد كردى . چون مرادش در عالم صحو منكشف گشتى ، سكر روحش پيدا گشتى ، به اسرار احديت عقل گريان شدى ، به وحدانيت روحش خندان شدى و از فرح مشاهده آن بر صدور و تواجد قلب و بكاء عين و تواجد سر از نيران كبريا پيدا گشتى . از عظمت به رجاء مشاهد وجودش لرزان گشتى . و از حلاوت مشاهده گوييا از وجود غايب بودى . اثر اين معنى بر خلق و خلق مباركش ظاهر گشتى ، از بكاء و وجد و سكر . سبحان اللّه الذى فتح لسيد المرسلين و قدوة المقربين و اسوة العارفين ابواب خزاين جبروته و ملكه على املاك ملكوته ، صلوات اللّه و سلامه عليه ، دهرا بعد دهر و ابدا بعد ابد بعدد ما مضى من الزمان و عدد ذرات الاكوان .\r\n\r\nالحديث التاسع\r\nقال النبى ، صلى اللّه عليه و سلم : لو وزن خوف المؤمن و رجاؤه لاعتدلا . صدق رسول اللّه .\r\nشيخ - نور اللّه ضريحه - در بيان اين حديث چنين مىفرمايد كه : طيران مؤمن به حضرت عزت به بال‌وپر خوف و رجا است . و اگر يكى بر يكى زيادت گردد ، برو گران آيد كه طيران كند در مقامات ايمان خوف او از آتش حق است ، منع مىكند او را از عصيان حق . و رجاء مؤمن به بهشت حق او را بر طاعت حق مىدارد . و اين هر دو معنى امتناع از معصيت و شروع در طاعت ، از كفه‌هاى عبوديت است و نسزد كه يكى بر يكى غالب آيد . از براى آنكه اگر خوف بر رجا غالب آيد ، او را در نااميدى اندازد ، و از مشقت در رياضت و عبادت وجود او بازماند . و اگر رجاء بر خوف غالب آيد ، در امن افتد ، و دلير گردد و طاعت نكند ، و به واسطهء آن هلاك گردد . پس از حكمت ربانى است و تدبير او كه خوف و رجاء او متساوى و معتدل بود - شفقة و رحمة عليه و اين وصف اهل ايمان است .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nاما وصف عارفان : عارف لحظه‌اى در نيران خوف گذارد ، و زمانى مستغرق درياهاى رجاء بود . و اين از حقيقت معرفت اوست به نعوت حق و ادراك احكام عظمت و كبرياء و جلال و جمال ، و خوف او از رؤيت حسن عبوديت . و اين هر دو مقام تعلق به زيادت كشف و نقصان آن دارد . نبينى كه حال سيد عالم و مقتداى مرسلان محمد رسول اللّه - عليه افضل الصلوات و اكمل التحيات - هرگاه كه در رؤيت عظمت و جلال بودى ، گفتى : انا اعرفكم باللّه و اخوفكم منه اى [ اعرفكم 
  ] به مكرمات القدم و قهريات العزة و هرگاه كه در مشاهده جمال احديت و حسن صفات صمديت در بحار انس منغمس بودى ، گفتى : لست كاحدكم ابيت عند ربى يطعمنى و يسقينى .\r\n\r\nالحديث العاشر\r\nقال النبى ( ص ) : نحن اولى بالشك من ابراهيم عليه السلام ، اذ قال ابراهيم  : رَبِّ أَرِنِي كَيْفَ تُحْيِ الْمَوْتى  ( 2 / 260 ) . قال او لم تؤمن ؟ قال بلى ، و لكن ليطمئن قلبى . صدق رسول اللّه .\r\nشيخ - رحمة اللّه عليه - در بيان اين حديث چنين فرمود كه : اين از قبيل تواضع است ، چنان كه عادت سيد - عليه الصلاة و السلام - بود .\r\nدر اين حديث نه اعتراف بر شك است در شأن خود و خليل - عليه السلام - بلكه نفى شك و ريب از خود و از خليل فرمود ، چون فرمود : نحن اولى بالشك و لا نشك فى قدرة اللّه على احياء الموتى فان ابراهيم اولى ان لا يشك فيه و لا يرتاب . يعنى چون ما شك نمىكنيم در قدرت حق به احياء موتى ، ابراهيم اولاتر بود كه شك نكرده باشد .\r\nو در اين حديث اعلام فرمود خلق را كه استدعاء خليل زيادت كشف و يقين بود ، و كيفيت احياء مىطلبيد بعد از استدلال و برهان در عالم حس و عيان . و در اخبار آمده است : ليس الخبر كالمعاينة . صدق رسول اللّه .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nفصل سيم در شرح ده كلمه شطح كه از مشايخ كبار منقول است - رحمت اللّه عليهم اجمعين .\r\n1 - شطح شيخ ابو يزيد قدس اللّه روحه\r\n2 - شطح شيخ جنيد قدس اللّه روحه\r\n3 - شطح شيخ ابو الحسين نورى [ رحمة اللّه عليه 
  ]\r\n4 - شطح شيخ ابو بكر شبلى رحمة اللّه عليه\r\n5 - شطح شيخ ابو بكر واسطى [ رحمة اللّه عليه 
  ]\r\n6 - شطح شيخ ابو بكر كتانى رحمة اللّه عليه\r\n7 - شطح شيخ جعفر الحذاء رحمة اللّه عليه\r\n8 - شطح شيخ ابو العباس بن عطاء رحمة اللّه عليه\r\n9 - شطح شيخ ابو الحسين ابن منصور رحمة اللّه عليه\r\n10 - شطح شيخ ابو سعيد بن ابى الخير رحمة اللّه عليه\r\n\r\nشطح شيخ ابو يزيد البسطامى ( رحمة اللّه عليه )\r\nبايزيد در شطح گويد : مثل من در آسمان و زمين نبينى .\r\nشيخ روزبهان - قدس اللّه روحه - در بيان اين سخن چنين مىفرمايد كه : سخن مستان معرفت است ، در سكر با معشوق ، جز خود كس را نبيند ، از غيرت سرّ عشق . نبينى كه مرغ سليمان از مستى با يار خود مىگفت كه : سر درآر ، و اگرنه ملك سليمان را به منقار بردارم ، و در درياى قلزم اندازم . پس عاشقان را اين قاعده بود . نيز اگر كسى گويد از روى عقل كه : مثل من كس نيست به عينه راست مىگويد  : خَلَقَكُمْ أَطْواراً  ممكن بود كه آن برش مىخواهد كه : در دهر بايزيدى ديگر چون من نيست . نبينى حق - جلّ و علا - سيد را گفت  : قُلْ إِنَّما أَنَا بَشَرٌ مِثْلُكُمْ \r\n\r\n","description":"","footnote":"","page_name":" 112 ","page_number":112},
  {"content":"\r\n\r\n( 18 / 110 ) . و در محل مستى گفت : لست كاحدكم . و در خلقت به آدم و ابراهيم مانست . و نيز روا باشد كه چون از معبد خاك و منفذ آب بگذرى ، و از محل عالم تقديرى بر پرى ، از نطق هر ذره صوت انانيت شنوى ، او ناطق به وصف خويش از زبان همهء عارفان . چون سبحانى گويد آن حق بود كه بر زبان او وصف خود كرد كه : نطق اللّه تعالى على لسان عمر .\r\n\r\nشطح شيخ جنيد ( قدس اللّه روحه )\r\nجنيد در شطح گويد : توانگرى كسوت ربوبيت است و درويشى كسوت عبوديت .\r\nشيخ روزبهان - قدس اللّه روحه - چنين مىفرمايد كه : صادق است در گفتار ، و موافق است در كردار .\r\nتوانگرى صفت بقاء حق است و دست‌تنگى از صفت فناء خلق است . او به ربوبيت توانگر است پس توانگرى صفت قديم است . عبوديت را فقر تزكيهء اوقات معرفت است .\r\nچون فقير از فقر جدا شد ، مشاهد سر تنزيه است در تجريد . چون متمكن شود از جامهء عبوديت كسوت حريت در پوشد . چون از غير حق فرد شد ، حق به صفت غناء قدم به دو تجلى كند ، خلق توانگرى بقاء در او پوشد ، تا متصف گرداند وى را به فناى خويش ، آنگاه به حق توانگر شود ، و از اسباب  : أَنْتُمُ الْفُقَراءُ  ( 35 / 15 ) ايمن ، از عرض فقر و غنا ساكن . اين‌چنين بر دولتى سوارى ، شايستهء تصرف شود زيرا كه به صولجان بىنيازى كونين را در ميدان عشق به گوى تفريد زند . رنگين رخ حلوق عصمت و ساكن ولايت قرب - صلوات اللّه عليه - چنين گويد كه : قرآن توانگرى است كه درويشى بعد از آن نيست . يعنى هركه متصف شود به خلق قرآن از حرمان مقدس شود . در اين رمز طرفى گفته شد در وصف امير شهيد امير المؤمنين عثمان - رضى اللّه عنه - هركه در صبح خانه تجلى و مغرب آفتاب تدلى به صبح و شام مراقبات جان ، روح شيرخواره پستان وصلت خون عشق آشامد ، و در مهد انس به زمزمهء\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nالست در عالم قدس آرامد ، در ره كر و قهر توحيد با حريف حيلت‌گر قدر نرد تفريد بازد ، آبستنان اختر ملكوت را بوى و رنگ قضاء سازد در دم سراندازى و دلنوازى ، اگر صد هزار قدح خون امتحان بخورد . وى را در معركه گاه كشتگان عشق چه زيان دارد . اى خامهء دلتنگ من دهان اسرار بر عنبر انوار غاليه‌دان حكمتم دارى ، تا از كام صدف سيم‌وش دايم لئالى معرفت همىبارى .\r\n\r\nشطح شيخ ابو الحسين نورى ( رحمة اللّه عليه )\r\nبر لب فرات خفته بود ، و از دست سرما به آفتاب رفته بود . خويشى نزديك از ميراث پدر او ملكى به ششصد دينار بفروخت ، بر او آورد . متمكن بر لب فرات بنشست . درست‌ها يك يك بيرون مىآورد و در دجله مىانداخت ، و در هربار انداختن مىگفت : اى سيدى به اين قدر مرا مىفريبى ! ؟ تا ناتمامان بر او انكار كردند ، گفتند : اگر در راه خدا خرج كردى به بودى .\r\nشيخ - رحمة اللّه عليه - مىفرمايد : اين قول كسى است كه يك شمه از بوى حقيقت نشنيده است . كه اگر عارف بر عارف حجاب شود ، بايد كه خود نيز در بحر اندازد . فكيف كه هر دو كون و هرچه يك طرفه چشم بيننده را حجاب كند ، بايد كه آن حجاب را مضمحل گرداند . از عين تمكين آن را يكىيكى مىانداخت و اگرنه به يك دفعه بينداختى واجب بودى تا از فتنهء آن زودتر رستى . نبينى كه خداى تعالى از حال سليمان - صلوات اللّه عليه - چون خبر داد  إِذْ عُرِضَ عَلَيْهِ بِالْعَشِيِّ الصَّافِناتُ الْجِيادُ  ( 38 / 31 ) .\r\nچون اسبان شاهى بر آن شاهد ذو الجلالى عرض كردند در حسن تصويرشان آيت  : سَنُرِيهِمْ آياتِنا فِي الْآفاقِ  ( 41 / 53 ) ، آينهء آيات جمال صفات بنمود ، از مشهد عبوديت در جمال ربوبيت بماند . چون جان بىگمان عشقش از معشوق قدم حظ جمال برگرفت ، غيرت توحيد\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nاو را رشك نمود ، گفت : تو هنوز چون ابراهيم در آينهء  : رَبِّ أَرِنِي كَيْفَ تُحْيِ الْمَوْتى  ( 2 / 260 ) ، مىنگرى . هان كه مر آفتاب قدم در مغرب ابد رفت . نوزادگان عدم را برانداز كه رخش قدم خريطهء « 1 » دبيران تزوير ملكوت ارض و سما برنگيرد . چون خود را بازديد ، خود را در غير يافت . چون ابراهيم تبر تبرا انى بريء برگرفت ، بتان آيات را زخم : فجعلهم جذاذا زد . از رشك عشق گفت  : إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي  ( 38 / 32 ) . اين اصنام امتنان بياوريد - وردوها على - همه را پاره‌پاره كرد .  فَطَفِقَ مَسْحاً بِالسُّوقِ وَ الْأَعْناقِ  ( 38 / 33 ) در شرع عارفان شريعت محبت در عشق چنين فرمايند كه : هرچه دون معشوق است ، آن را آتش زن ، اگرچه بهشت باشد و هرچه در آن است . و آنچه به خود نپسندند ، براى فتنه به كس نپسندند . حديث ما تحب لنفسك به ياد دار و در معرفت جملهء وجود جز حق خوار دار . خبر ندارى كه در جريان خاطر حق در مشاهدهء بارى ، جان متوارى به غير اللّه التفات نكند .\r\nديدهء سيد پاكان ملكوت در مشاهده جز حق نديد  ما زاغَ الْبَصَرُ وَ ما طَغى  ( 53 / 17 ) سر سرش در عين عيان به جنان التفات نكرد ، زيرا كه ديدهء معرفتش از مكحلهء  : قُلِ اللَّهُ ثُمَّ ذَرْهُمْ فِي خَوْضِهِمْ  ( 6 / 91 ) به ميل  فَاعْلَمْ أَنَّهُ لا إِلهَ إِلَّا اللَّهُ  ( 47 / 19 ) ، به سرمه  ما كَذَبَ الْفُؤادُ ما رَأى  ( 53 / 11 ) مكحول بود . اگرچه مطيهء « 2 » كام عشق گزارش از وقر « 3 »  : إِنَّا عَرَضْنَا الْأَمانَةَ  ( 33 / 72 ) در صحراء قاب قوسين رنجور بود . نديدى كه ناقه‌كش مهد   : سُبْحانَ الَّذِي أَسْرى   ( 17 / 1 ) در بطحاء مكه مفتاح كنوز گنج گنجور ممالك عالم چون آورد و گفت كه سليمان قهرمان ولايت عشق تو بود ، خزانهء ملك آفاق تو راست  هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ  ( 38 / 39 ) خواجهء عاشقان رايت الفقر فخرى سر به آسمان قدم افراشته ديد ، گفت : اى پيك نامهء اسرار و اى مسافر عالم انوار ! نى نى لا يا رب و لكن اجوع يوما و اشبع يوما .\r\n\r\n\r\n","description":"","footnote":"\r\n( 1 ) - ظرفى است از پوست و جز آن ( منتخب اللغات ) .\r\n( 2 ) - سوارى و مركب ( منتخب اللغات ) .\r\n( 3 ) - بالكسر و سكون قاف : بارى كه آن را خر يا اشتر تواند برداشت .\r\n","page_name":" 115 ","page_number":115},
  {"content":"\r\n\r\n\r\nشطح شيخ ابو بكر شبلى ( رحمة اللّه عليه )\r\nشبلى در شطح گويد كه : اگر در دل من بگذرد كه : دوزخ با همهء آتش و همه سوختن از تن من مويى بسوزد ، من مشرك باشم .\r\nشيخ - قدس اللّه روحه العزيز - در بيان اين چنين مىفرمايد كه : من در محل معرفت به نور قدم ملتبسم . اگر دوزخ خواهد كه مرا بسوزد : نتواند . زيرا كه حدث در قدم تأثير نكند . چون قديم لباس جلال در من پوشيد ، بعد از آن اگر بر دل من بگذرد كه نار در نور حق تأثير كند ، مشركم در توحيد .\r\nتحقيق اين سخن از شب رو صحراى سبحانى - عليه الصلاة و السلام - ربانيان را در نعت توحيد صادر شد ، گفت : روز قيامت دوزخ گويد مر مؤمن را كه : جز يا مؤمن فقد اطفأ نورك نارى . يعنى نور تو نور حق است ، و آن نور قديم است چون بر من ظاهر شود ، من در آن مستاصل شوم . نبينى كه غريب‌شناس تجلى و شاه‌باز شاخ طوبى - عليه الصلاة و السلام - در متشابهات چون خبر داد كه : آن روز كه دوزخ به زبان قهر گويد  : هَلْ مِنْ مَزِيدٍ  ( 50 / 30 ) .\r\nخداوند منزه از اشكال و صور قدم قدم در جهنم نهد . دوزخ از قهر صولت سلطانى خواهد كه نيست شود . فرياد برآرد كه : قط قط .\r\nاى جان آشفته ، اى با تو سر متشابهات زبان عشق گفته ، نديدى كه چون در شهر عشق معشوق غريب در لباس غريب سر مجهول تجلى مىكند مر ديدهء پرعشق وحدت را قهر قدم در تشبيه پوشد ، به زهر نيشش پيلان مست را خسته كند . ندانى كه ذات بىچون از تخيّل حدث منزه است . جان صفات تدبير را به قهرستان ازل قدم‌قدم كرد . چون آن جان به رنگ جانان بدان زندان امتحان بگذرد ، تو او را هم‌قدم دان و هم‌قدم از جلال و لطف چنان عزيز است كه اگر خواهد كه مطيات قهر قدم را به سمّ خيطى درآرد . چون جمال جلالش بدان عالم متجلى شود ، دوزخ را بهشت گرداند .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n اذا نزلت سلمى بواد فماؤها * زلال و سلسال و شيحانها ورد « 1 » \r\nو نيز در توحيد چنين نمود هم در اين رمز كه احتراق نه از وجود دوزخ است . آتش به طبع خود نسوزد ، زيرا كه او مأمور است . الم احتراق بر اهل دوزخ به ارادت حق است در حق ايشان به ازل سابق است . هم از اين رمز گويد كه : با لظى « 2 » و سقر چكنم . پيش من لظى و سقر شكرست يعنى من در بعدم ، در قرب تحصيل كل مىطلبم ، و قادر نمىشوم . هر نفسى هزار بار در قدم فنا مىشوم . عذاب فناء در قرب ، و الم بعد ، بر من سخت‌تر است هزار باره كه عذاب اهل دوزخ .\r\n ففى فؤاد المحب نار هوى * احر نار الجحيم ابردها « 3 » \r\n\r\nشطح شيخ ابو بكر واسطى ( قدس اللّه روحه )\r\nواسطى گويد در شطح كه : حق را در صفا طلب كردم ، در آنجا نديدم ، زيرا كه من در صفاء عبادت خود بودم . چون با كدورت نفس خود شدم ، نفس خود را به عيب ديدم در كدورت ، و تردد وى ديدم از غايت مستقبحات وى نزد عظمت بارى ، او را باز نديدم بىخودى فنا و كدورت تلاشى . آفتاب قدم از مشرق عدم « 4 » برآمد ، گفتم : اين چيست ؟ گفت  : قُلْ بِفَضْلِ اللَّهِ وَ بِرَحْمَتِهِ  ( 10 / 58 ) . شنيدم كه روزى داود - عليه السلام - بگريست و گفت : الهى چون قادرى كه مرا در معصيت نگذارى مرا در معصيت افكندن چه حكمت بود ؟ گفت : در ابتدا چون به ما مىآمدى ، چون ملكى بودى كه به نزد ملكى شدى . اكنون به بنده‌اى مانى كه به نزد ملكى شود .\r\nندانى كه معشوق هزار بار رنگ صفا بياميزد و از صفت به فعل تجلى كند ، حظّ تجلى در\r\n\r\n\r\n","description":"","footnote":"\r\n( 1 ) - وقتى كه سلمى در زمينى فرود آيد آب آن زلال و جارى است و خاربن‌هاى آن گل است .\r\n( 2 ) - به فتحتين و ظاى معجمه نام دوزخ و آتش زبانه زننده ( غياث اللغات ) .\r\n( 3 ) - در قلب عاشق آتش عشقى است كه داغ‌ترين آتش جهنم سردترين آن است .\r\n( 4 ) - نسخه اصل : عام\r\n","page_name":" 117 ","page_number":117},
  {"content":"\r\n\r\nفعل آرد ، سر صفت پنهان كند . تو در صفا صفو لذت بينى . لكن حق را نبينى . چون از صفا بگذرى ، و دم لذت نخرى ، در عين فنا بينى قدم گريخته و عدم رميده ، در طلب سرگردان ، و در نايافت حيران در غيم « 1 » پراكندگى چون تلاشى محض پديد آيد از شوامخ افعال لوامع برق تجلى وزيدن گيرد . تو اگر پايدار مانى ، چون موسى به تجلى صاعق نشوى ، محمدوار از ميان پردهء خلا و ملا از صفا بگذرى ، در سد افق قدم آفتاب ازلى بينى ، آنگاه از صفاء ارنى و كدورت لن‌ترانى و طلب هذا ربى رستى .\r\nواسطى در شطح گويد : ايمان مقرب نيست و كفر مبعد نيست بدين . كفر و ايمان آلت هدايت و ضلالت خواهد . دو سبب‌اند ، در حقيقت در قرب و بعد دستى ندارند ، مقرب و مبعد حق است  يُضِلُّ مَنْ يَشاءُ وَ يَهْدِي مَنْ يَشاءُ  ( 16 / 93 ) سعادت و شقاوت وى در ازل پيش از كفر و ايمان تو آمده . نبينى كه رايت دار علم قدر ازل ، نوشداروى مجروحان اجل - صلوات اللّه عليه - گويد : السعيد من سعد فى بطن امه و الشقى من شقى فى بطن امه .\r\n\r\nفصل فى عجز المعرفة من كلام الشيخ ( قدس اللّه روحه )\r\nاگر شراب عصمت از جام كيان معرفت در بزم عشق خورده‌اى ، و گوى دولت محبت در ميدان زلفت « 2 » از پيش رخش جم برده‌اى ، بازگوى تا سرّ انا الحق چيست ، و بر در دروازهء قدم طفل خام عدم كيست ؟ مست جولان مباش كه ميدان زابليان تفريد بر رزم‌آوران تجريد تنگ است . هان تا رسم « 3 » فقه به دست عقل عنان حيزوم « 4 » لشكر جانت نگيرد ، تا در ايوان عقلاء مجانين از شراب مستان شورانگيز سبحانى بازنمانى به چابكى عشق از دبيراستان امر و نهى بگذر ، كه ايشان مزورنويسان قدراند . گزيت از عقل رعنا ستانند . از آن شاهان خاقان چين\r\n\r\n\r\n","description":"","footnote":"\r\n( 1 ) - بالفتح : ابر\r\n( 2 ) - بالضم : درجه و منزلت و نزديكى و مجازا در فارسى گاهى به معنى دوستى آيد .\r\n( 3 ) - ظ : رستم\r\n( 4 ) - ميانهء سينه ستور كه محل بستن تنگ بود و نام اسب حضرت جبرئيل - عليه السلام -\r\n","page_name":" 118 ","page_number":118},
  {"content":"\r\n\r\nقدم را ديوانه خوانند . هان تا به شوخى رضوان و كشى « 1 » جنان فريفته نشوى ، كه طراز روى حسن ازل غيور است . دامن صبح صفاتش از شب كون و عدم بيرون نه ، تو را گفتم كه زرق زراق ابليس مخر ، و غرور حيلت‌گران مكر قدم مخور ، كه قدر ذو الجلال  : وَ ما قَدَرُوا اللَّهَ حَقَّ قَدْرِهِ  ( 6 / 91 ) جان معرفت از قدم پى كرد ، و مركب روح ناتوان در بيابان معرفت خوى كرد .\r\nآنكه تاج لولاك بر بام افلاك بينداخت و در ديدهء بىديدنى وجود بگداخت ، مركب تنزيهش به تير قوسين و راى كونين خسته گشت . و زمام انا افصح العرب و العجم ، از پيش صدمت عزت بپيچيد . انگشت تحير بر لب لا احصى نهاد . معلم شديد القوى را گفت ، در اراكستان عرفات كه لست بقارى :\r\n جايى طواف گاهى از غير بىنشان * با زحمتى كه جاى نيابد درو قدم \r\nپردهء بىنشان چند زنى به ترنگ زخمهء اسرار ؟ به نواى انوار زند و پا زند عشق در بتكدهء خودپرستى چه خوانى ؟ شرح تكلموا حتى تعرفوا رمز آن اسرار است و درج اين انوار  وَ أَمَّا بِنِعْمَةِ رَبِّكَ فَحَدِّثْ  ( 93 / 11 ) .\r\n\r\nشطح شيخ ابو بكر كتانى ( رحمة اللّه عليه )\r\nابو بكر كتانى در شطح گويد : سماع اهل حقيقت به كشف [ و 
  ] عيان است .\r\nقال الشيخ - قدس اللّه روحه : بدين كشف و عيان مشاهدهء دل خواهد كه او را رؤيت انوار غيب حاصل شود . چنان كه سيد مشاهدان عرايس ملكوت و بريد حضرت جبروت - عليه الصلاة و السلام - فرمود : رأيت ربى به عين قلبى .\r\nاندر حديث مكاشفه در شطحيات مشايخ عشق بسى شرح گفته شد . مشاهده‌اى كه عيان\r\n\r\n\r\n","description":"","footnote":"\r\n( 1 ) - به فتح اول و ثانى به تحتانى كشيده به معنى خوشى و تندرستى باشد .\r\n","page_name":" 119 ","page_number":119},
  {"content":"\r\n\r\nقلب است در سماع صفاء ديدهء جان است كه از غيم حدثان بيرون مىآيد بفهم الخطاب و سهم الغيب . و روح را جناح همت مىرويد ، آنگاه در هواء تنزيه به نعت تقديس همىپرد .\r\nمشاهد غيب الغيب مىشود ، به نغمات صلصل صفات سوى گلستان حسن وصال مىشود ، به طيب مناجات و لذت كلام و يافتن مقام در صفاء پيغام ، وجد كلى وى را همىرسد . چون از پردهء حدث بيرون رفت ، كون و عدم محو شد ، به ديدهء ديموميت جمال ازل همىبيند . ديده در آن ديده صد هزاران ديده پيدا مىشود . از عيون صفات و سرّ اسما و جلال نعوت از قدم در قدم نگران است ، سناء وحدت صفات او را به جامهء تجلى ملتبس مىكند . تا بدان جان همرنگ جانان مىشود . چون سماع به غايت شد ، نگار عيان شد ، پس دويى نهان شد . آنچه بيند ظاهر باطن شود و باطن ظاهر شود . به همهء وجود وجود را ببيند .\r\n\r\nشطح شيخ جعفر حذاء ( قدس اللّه روحه )\r\nخاتم صوفيان و شاه عارفان و قبله عاشقان شيخ كبير ابو عبد اللّه محمد بن الخفيف - قدس اللّه روحه العزيز - گويد كه : « از آن طير و كر « 1 » توحيد و آن شاه‌باز هواى تفريد جعفر حذاء پرسيدم كه : معاينه است يا مشاهده ؟ گفت : اگر عيان كنى زنديق باشى ، و اگر شاهد شوى متحير شوى . لكن حيرت در حيرت است ، و بيابان در بيابان » .\r\nقال الشيخ - قدس اللّه روحه العزيز : از مشاهده عيان پرسيد ، در اين عالم آن را ابا كرد .\r\nمشاهده قلب نشان كرد در معاينهء غيب به نعت حيرت . اول تفسير  : لا تُدْرِكُهُ الْأَبْصارُ  ( 6 / 103 ) و ديگر تفسير  : أَوْ أَلْقَى السَّمْعَ وَ هُوَ شَهِيدٌ  ( 50 / 37 ) . در حديث قاب قوسين - صلوات اللّه و سلامه عليه - گفتم ، كه فرمود : رايت ربى بقلبى و  ما كَذَبَ الْفُؤادُ ما رَأى  ( 53 / 11 ) . از دست تو\r\n\r\n\r\n","description":"","footnote":"\r\n( 1 ) - به فتح اول : آشيانهء مرغ\r\n","page_name":" 120 ","page_number":120},
  {"content":"\r\n\r\nاى سبكسار رعنا شطح فردانيان را شرح نمىتوانم كرد ، كه تو دربند نحو و استعارت و تصريف و سلب و سلمى اى ، هر زمان ، نكتهء  : لَيْسَ كَمِثْلِهِ شَيْءٌ  ( 42 / 11 ) ، در آيت  : لا تُدْرِكُهُ الْأَبْصارُ  ( 6 / 103 ) ندانستى ، كه من از جهان حدث چون بگذشتم به چشم قدم در حدث قدم بينم . حدث حجاب قدم نبينم . زيرا كه در صولت تجلى ، خود و كون به آن نبينم . با مطرب عشق گفتم كه : اى قوال رعنا چند زمزمهء عشق كنى ؟ گفت : از سترون ربكم شرم مىدارم كه عندليب الست همدم آن دم است . از آن در يگانگى همه وحدت سرآيد .\r\n\r\nشطح ابو العباس ابن عطاء ( قدس اللّه روحه العزيز )\r\nابو العباس گويد : علامت حقيقت توحيد فراموش كردن توحيد است .\r\nقال الشيخ ، نور اللّه قبره : آن خوش حريف به اين سخن آن خواهد كه تو از ديدن توحيد خود چشم بردوزى ، در توحيدى نگر كه حق پيش از وجود تو ، تو را در ازل نهاده بود . توحيد تو از راه ازل آمد ، توحيد حق از راه قدم آمد . تو را به توحيد قديم واحد قديم بتوان شناخت .\r\nاينكه گفتم رسم توحيد است . توحيد رسمى است در ديدن واحد احد ، چون جان غواص غوطه خورد در بحر قدم عزت ، سلطان احديت به دو مستولى شد . در موحد هر دو توحيد باز نداند . زيرا كه آن توحيد طلب است . چون مطلوب بىطلب حاصل شد طلب براى چيست ؟\r\nتوحيد خبر است از خبر و اثر است از اثر . بىتوحيد موحد ، حق قايم از ذات به ذات و از صفات به صفات است . چون حقيقت جمال قدم پيدا شد ، اثر و خبر برخيزد . حق به حق باقى بود تكليف و متكلف در توحيد فنا شود . موحد در موحد غالب . شاهد مشاهد بىحدث شاهد ، موحد را شاخص و هايم « 1 » و مدهوش يا بى . آنجا نه توحيد و نه موحد ماند ، فردى در\r\n\r\n\r\n","description":"","footnote":"\r\n( 1 ) - مرد سرگشته ( فرهنگ نفيسى ) .\r\n","page_name":" 121 ","page_number":121},
  {"content":"\r\n\r\nفردى ظاهر مىشود : و حدث از قدم بدر مىشود . اين شرح كلام ذو الجلال بىهمتا است آنجا كه گفت در قرآن مجيد  : وَ اذْكُرْ رَبَّكَ إِذا نَسِيتَ  ( 18 / 24 ) .\r\n\r\nشطح شيخ حسين بن منصور ( قدس اللّه روحه العزيز )\r\nشيخ كبير ابو عبد اللّه بن خفيف - قدس اللّه روحه العزيز - روايت كند كه : [ چون 
  ] حسين به اصفهان رسيد على سهل صوفى - رحمة اللّه عليه - در حلقه‌اى نشسته بود . حسين منصور [ در 
  ] برابر [ ش 
  ] بنشست گفت : اى بازارى سخن در معرفت مىگويى و من زنده‌ام . و مر ميان صحو « 1 » و اصطلام « 2 » هفتصد درجه است و تو نشناخته‌اى و بوى آن نشنيده‌اى . على سهل گفت : شهرى كه مسلمانان در آنجا باشند ، نشايد كه تو آنجا باشى . سخن به پارسى رفت .\r\nحسين منصور ندانست كه او چه مىگويد . برپاىخاست . مردم در قفاى او افتادند ، تا خانه او ببينند و بكنند . شخصى بيامد و به حسين گفت : بيرون رو از اين شهر و گرنه تو را بكشند . عزم راه كرد و به شيراز آمد لكن چنان نمود كه به آذربايجان مىرود .\r\nبه روايتى ديگر شنيده‌ام كه گفتند بيرون شو تا تو را نكشند . يا در فلان موضع رو تا تو را نبينند . گفت : الاعتصام من اللّه به غير اللّه شك فى اللّه .\r\nقال الشيخ - قدس اللّه روحه : صادق بود در اين سخن . محض عبوديت معرفت به كليت كه اعتصام نكند الا به كنف حق ، به رخصت بازنگردد ، زيرا كه رخصت ضعفا راست . خداوند سيد متوكلان را فرمود  : فَتَوَكَّلْ عَلَى اللَّهِ  ( 27 / 79 ) و قال  وَ اعْتَصِمُوا بِاللَّهِ  ( 22 / 78 ) .\r\nآنچه سهل را گفت : ايها السوقى كلام غيرت است . در حديث است ابدال اگر به يكديگر مطلع شوند بعضى خون بعضى مباح دارند . در قصهء موسى و خضر - عليهما السلام - نگاه كن ،\r\n\r\n\r\n","description":"","footnote":"\r\n( 1 ) - يعنى هوشيارى و در اصطلاح عرفا رجوع به احساس پس از غيبت است .\r\n( 2 ) - در اصطلاح صوفيان غلبات حق بود كه به كليت بنده را مقهور خود گرداند .\r\n","page_name":" 122 ","page_number":122},
  {"content":"\r\n\r\nاسبال « 1 » ستر حق دان بر روى عرفاء خويش ، تا به غير او ساكن نشوند ، گفتار سهل هم از اين قبيل است در حق حسين . گفتنش حديث صحو و اصطلام و هفتصد درجهء [ آن 
  ] غلبهء سكر است بر محبان ، به نعت زوال رسوم از حدث سكر و ايشان اهل تلوين‌اند . صحو حالت كبراء ائمه است . ايشان كه از شدت سكر بيرون آمده‌اند و لذت عيش بىغلبه با حق يافته‌اند ، ايشان بىهيجان‌اند . اهل تمكين‌اند . ميان تمكين و تلوين مدارج ارواح و معارج اسرار است ، كه در آن مترقى مىشود ، تا معادن معارف و كواشف ، تا به عروش ازليات قدم . قال اللّه تعالى  : رَفِيعُ الدَّرَجاتِ ذُو الْعَرْشِ  ( 40 / 15 ) .\r\nو قال اللّه تعالى  : تِلْكَ الرُّسُلُ فَضَّلْنا بَعْضَهُمْ عَلى بَعْضٍ مِنْهُمْ مَنْ كَلَّمَ اللَّهُ وَ رَفَعَ بَعْضَهُمْ دَرَجاتٍ  ( 2 / 253 ) نبينى كه خوش‌آواز موسيقار ازل ، صياد مرغ اجل - صلوات اللّه و سلامه عليه - چون خبر داد كه : اكثر اهل الجنة البله « 2 » و اهل العليين ذو الالباب . بله‌هايمانند در جنت مر مشاهده و ذو الالباب عارفان متكلم متمكن‌اند در اشراق قدم به نعت مكاشفه .\r\n\r\nشطح شيخ ابو سعيد بن ابى الخير ( قدس اللّه روحه العزيز )\r\nابو سعيد بن ابى الخير در شطح گويد : در زير جبه من جز حق نيست .\r\nقال الشيخ - رحمة اللّه عليه : چون از رويت نفس و خلق محو گشت ، حق به حق او را تجلى كرد ، به زبان عندليب عشقش سر اتحاد بنمود . در دفتر عشق خواجهء كائنات بنگر و : سر من رانى فقد راى الحق بخوان . شمع در لگن چون نور برافروزد پروانهء مزاحم در نور خود بسوزد .\r\nمر دليران آسمانى را عشق ميمون و جان همايون رنجور چنان شود كه به يك رشق « 3 » نشأت الهى كونين و عالم را در كش « 4 » گيرند و سر ازل از نهان خانهء اجل گيرند . و اللّه اعلم بالصواب .\r\n\r\n\r\n","description":"","footnote":"\r\n( 1 ) - انداختن\r\n( 2 ) - به ضم باء و سكون لام جمع ابله ( غياث اللغات ) .\r\n( 3 ) - تيراندازى\r\n( 4 ) - كش : بغل ( برهان قاطع ) .\r\n","page_name":" 123 ","page_number":123},
  {"content":"\r\n\r\n\r\nفى مدح الشيخ ( روح اللّه روحه )\r\n زهى علو مقامات شيخ روزبهان * كه ديده است چو حالات شيخ روزبهان\r\nنه فهم من كه بسى فهم‌ها شود قاصر * ز شرح حال و مقامات شيخ روزبهان\r\nمريد حضرت او شو كه بعد از آن يا بى * كه چيست يمن موالات شيخ روزبهان\r\nنه اين كتاب كه گر صد چنين كنم تأليف * كجا رسد به جلالات شيخ روزبهان\r\nاگر به منزل عشقت سفر بود برسى * اگر روى به دلالات شيخ روزبهان\r\nشرف ز سيرت او از هزار يك بنمود * كه حد نداشت كمالات شيخ روزبهان \r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nباب پنجم در فوائد متفرقه\r\nبر اصحاب شريعت و ارباب طريقت پوشيده نماند كه : وجود مبارك شيخ كبير روزبهان - قدس اللّه سرّه - آيتى بوده است از آيات ربانى و عنايتى از عنايات سبحانى . جامع بود ميان علم شريعت و حقيقت . و او را مصنفات خوب و كمالات مرغوب است به عربى و پارسى ، هم در علم شريعت و هم در علم حقيقت . و او را شطاح فارس خوانند و تمامت كتاب كشف الاسرار كه از مصنفات اوست عين شطح است . و هركس كه مطالعهء سخنان شيخ فرمايد كه : او را در طريق اللّه قدمى راسخ باشد ، و در علوم ظاهر و باطن مستحضر بود ، و بر اصطلاح ارباب تحقيق واقف ، تا معنى رؤيت و كشف و مشاهده و التباس داند ، او را حظى وافر و نصيبى كامل حاصل گردد .\r\nو سخنان شيخ بعد از تتبع بسيار بر سه قسم يافته شد : سخن‌هاى بلند در غايت غرابت و عذوبت و عبارات لطيفه و اشارات شريفه و بيشتر فهم‌ها از آن قاصر و از اين قسم چند نكته ايراد كرده شود [ و قسمى ديگر به لسان ارباب طريقت مقرر فرموده 
  ] . و قسمى ديگر علوم ظاهر به لسان اهل علم مبين كرده .\r\nقسم اوّل ، به خط مبارك شيخ يافته شد : قال عنقاء مغرب الذات و سباح بحر الصفات روزبهان : سمعت من فلق صبح الازل اسرارا ربانيا ، فصرت شطاحا سبحانيا و هم از اين قسم فرموده : چون بازار اسرار به جواهر ارواح مزين شد ، مساقط غيب پنهان شد ، مقام خود نديدند ، زيرا كه كون مضمحل گشت . ظهور تجلى از يمن ازل ، جمال خود بنمود ، همه\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمسلوب گشتند ، به قبضه عزّت يمين ايشان متحير ديد همه را به يك قبضهء جلال مقبوض كرد ، اشباح و ارواح پيدا شد . سرّ قديم از سراچهء قدم ذره‌وار در هواء هويت متصل و منفصل شد همه در تحير افتادند ، به نعت منادات حق بشنيدند همه در سجود افتادند . كما قال عزّ سبحانه  : حَتَّى إِذا فُزِّعَ عَنْ قُلُوبِهِمْ ، قالُوا ما ذا قالَ رَبُّكُمْ ؟ قالُوا الْحَقَّ وَ هُوَ الْعَلِيُّ الْكَبِيرُ  ( 34 / 23 ) .\r\nلطائف حق به تجلى درآمد ، دست در حبل متين زدند . اين قرب قرب ايشان را در بعد افكند .\r\nابتداء ايام در بقا و قدم سفر مىكردند ، تا به شادروان غيب الغيب صفات الهام باريد ، قطرات بحر ديموميت در صميم سرّشان فتاد  وَ كَلِمَتُهُ أَلْقاها إِلى مَرْيَمَ وَ رُوحٌ مِنْهُ  ( 4 / 171 ) . صد هزار موسى و عيسى ارنى گفتند . چون سرّ  ما زاغَ الْبَصَرُ  ( 53 / 17 ) به بحر كبريا پيدا شد ، انبيا و رسل به صورت آدم آمدند ، آب و گل با جان و دل آشنايى كردند ، تا از نقطه نقطهء دايرهء توحيد در منقار آن مرغان بماند ، نقوش صمديت با ابديت هم قران شد . چون برسيدند به قدم هم دام آدم شدند تا در جلال تجلى نقش بىنقش در سرّ  : صَوَّرَكُمْ فَأَحْسَنَ صُوَرَكُمْ  ( 40 / 64 ) نقش ايشان آمد .\r\nچنان كه پيغمبر - صلوات اللّه و سلامه عليه - فرمود : رايت ربى فى احسن صورة : همه به خلق حق بيرون آمدند تخلقوا باخلاق اللّه چون روح از ارواح جدا شد ، به تخمير آدم مخمور شدند ، لباس مايى بپوشيدند . در كارگاه الهى در عزب خانهء توحيد دانه‌چينان از خرمن آدم مردانه چيدند . چون  وَ لا تَقْرَبا  ( 2 / 35 ) شنيدند ، همه مستقبل ازل شدند . چون در عصيان افتادند از نكرت ، نكرت غالب آمد . چون اقداح افراح سلسبيل و زنجبيل رها كردند ، شرب از قدس ذات بود ايشان ، ندانسته از براى اين گفتند  : وَ لا تَقْرَبا هذِهِ الشَّجَرَةَ  ( 2 / 35 ) در شاخ لا چند هزار ميدان از بقا و بها ظاهر شد . هرچه ديده بودند ، در عين عين گم كردند . شاهان توحيد خواستار شدند ، تا به مرقات صفات عزيمت يافت ذات كنند ، تا مگر در عبوديت افتند . حق سبحانه و تعالى مر حقيقت توحيد به ايشان نمود ، تا حظ ربوبيت از ايشان بستاند . راه به حقيقت نبردند ،\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nندا آمد كه  : وَ اسْجُدْ وَ اقْتَرِبْ  ( 96 / 19 ) كه راه بقا و قدم اينجا است . چون از خلق حق كار جمال حق از خاك و آب آدم صد هزاران شهرستان شريعت برآورد و حظ ربوبيت بديشان داد ، در قاب قوسين هلال جمال بديدند ، نكته در نكته پنهان شد . پس از قلاع ملكوت از منجنيق عزت صد هزار احجار توحيد بباريد تا يكى خسته دل گشت چون يونس . يكى خوش‌طرب شد ، چون سليمان . همه جامه‌ها چاك كردند تا دل و جان را محمدوار - عليهم الصلاة و السلام - در صفات غرق شد . چون به ذات رسيد خواست كه نطق برآورد ، جز تحير راه نبود ، از آن گفت : لا احصى ثناء عليك .\r\nقسم دوّم ، شيخ چنين فرمايد - قدس اللّه روحه - كه : جان و دل و عقل را مشاهدات است .\r\nمشاهدهء عقل كشف صفات قدرت است از پس پردهء آيات .\r\nواسطى گفت - قدس اللّه سره : ضحكت الاشياء للعارفين بافواه القدرة . و مشاهدهء دل ادراك نور يقين است چنان كه گفته‌اند : مشاهدة القلب ادراك اليقين . و مشاهدهء جان مر مشاهده عيان است چنان كه در بهشت مؤمنان را وعده فرموده است كه او را ببينند   وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ   ( 75 / 22 و 23 ) . شيخ - قدس اللّه روحه - فرمود : حق سبحانه و تعالى جواهر انسانى را به تفاوت آفريد : بعضى كثيف ارواح و بعضى لطيف ، بعضى سياه و بعضى سفيد . ظهور تفاوت روح در تفاوت اخلاق است : يكى باسخاوت و يكى بابخل ، بعضى بااخلاق حميده ، بعضى به اوصاف ذميمه ، بعضى را ارواح از انوار ملكوت پيدا كرد ، و آن ارواح انبياء و صديقان و مقربان است ، و در حجال جلال خود بداشت ، و تجلى نور جمال بديشان فرمود ، و به صفتشان متصف گردانيد . چنانچه ابو نصر سراج گويد - رضوان اللّه عليه - كه : روح انبيا را از نور ملكوت آفريد ، و از اين سبب است كه مشتاق شدند ايشان به جلال و جمال حق تعالى . و ارواح مؤمنان از روحانيت بهشت آفريد ، لاجرم به بهشت مشتاق شدند و ارواح غافلان از هوا آفريد ، و از اين است كه غافلان ميل به آرزوى دنيا كنند . و اين غلطى بس بزرگ بود كه\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nگويند : ارواح همه يكسان است ، زيرا كه روح رسول - صلوات اللّه عليه - قدسى است و ارواح انبيا و صديقان همه ملكوتى است . پس قربت رسول - صلوات اللّه عليه - بيش از آن انبياست .\r\nو ارواح صديقان مقرب‌تر به نسبت با عام ، و شيخ فرمود كه : رويم - قدس اللّه روحه - كسى را فرمود كه : ليس هذا الامر إلا ببذل الارواح ، و الا فلا تشغل بترهات الصوفية .\r\nشيخ - قدس اللّه روحه - گفت كه ، يحيى معاذ رازى گفت : اگر فرداى قيامت عذاب كردن خلق را به من حوالت كند ، من عاشقان را عذاب نكنم . گفتند : به چه سبب ؟ گفت : از براى آنكه گناه عشق اضطرارى است نه اختيارى . قال اللّه تعالى  : فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ  ( 2 / 173 ) . اين سخن به يكى از كبار مشايخ رسيد ، گفت : اگر من يحيى را بديدمى ، با او خصومت كردمى ، كه چرا عشق را گناه خواند . عشق نه گناهيست ، شيخ روزبهان - قدس اللّه روحه - فرمود كه : امام احمد حنبل را گفتند : اين گروهى صوفيان در مساجد بىعلم به توكل نشسته‌اند امام گفت : كه علم است كه ايشان را نشانده است . گفتند كه : همت ايشان بر كبيره‌اى است گفت : ندانم قومى بزرگتر از آن قوم كه از دنيا به كبيره‌اى راضى شده‌اند . گفتند : آن قوم برمىخيزند و رقص مىكنند . گفت : ايشان را ساعتى رها كنيد تا به حق تعالى شادمانى كنند .\r\nشيخ گفت : حكمت بر سه نوع است حكمت است در اقوال و حكمت است در افعال ، و حكمت است در احوال . حكمت در اقوال عالمان راست ، و حكمت در افعال عابدان راست ، و حكمت در احوال عارفان راست و علامت حكمت آن است كه بنده مالك غضب خود شود .\r\nشيخ گفت ، در حديث است كه : حق - جلّ و علا - طايفه‌اى از ملايك آفريده است كه كار ايشان آن است كه به شبگرد بندگان حق گردند . هركجا معده‌اى خالى يابند از لقمهء حرام آن را معدن حكمت سازند و حكمت آنجا بنهند .\r\nشيخ - قدس اللّه روحه العزيز - فرمود كه ، ذو النون مصرى چنين گويد كه : الزهاد ملوك الآخرة و هم مساكين العارفين . و ديگر فرمود كه : يحيى بن معاذ چنين گفت : حدود الزهاد حدود\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nرهبانية ، و حدود العارفين حدود ربانية .\r\nشيخ فرمود كه : حريص درويش است ، و اگر همه ملك عالم دارد . و قانع توانگر است ، و اگرچه عريان است و هيچ ندارد .\r\nشيخ - قدس اللّه سره - فرمود كه : نقل است از خضر - صلوات اللّه عليه - كه : ميان حق - جلّ جلاله - و بنده هزار مقام است . ذو النون مصرى گفت : ميان حق و بنده هزار علم است .\r\nفايده ، جنيد بغدادى - قدس اللّه روحه - گفت : ميان بنده و حق هزار قصر است . و به عبارتى ديگر فرمود : هزار مانع است ، و ناگزير است رونده را كه از آن بگذرد .\r\nفايده - شيخ فرمود ، گفته‌اند كه : آدم در زمان توبت هزار حج كرد ، و هزار نوبت از هندوستان به كعبه آمد و هر حج او عبارت از زيارت كعبه بودى در هر زمان و هر اوان كه بودى . و بعد از حج هزارگانه او را گفتند : نه حج هزارگانه بود كه گناه تو را زائل كرد بلكه اجتباء و اصطفاء بود كه تو را از گناه پاك كرد .\r\nفايده ، شيخ در مناجات و دعا فرمود : الهى اذا كان معصيتى بارادتك و قدرتك فينبغى من كرمك ان تمحها بعفوك و يقول فى بعض مناجاته : الهى انعمت على بوصلك « 1 » و ما شكرت .\r\nفسلبته منى . فالآن استغفرك مكان شكرك فتجاوز عنى يا عالم اسرار صميم فؤاد المشتاقين ، و يا ناظر تلهب نيران قلوب العاشقين ، هب لى نورا من انوار قدسك ، اقتبس بها ضياء انسك ، به حق صفيك و حبيبك و خير خلقك محمد صلى اللّه عليه و سلم و على آله و عترته و صحبه اجمعين .\r\nفايده ، شيخ - رحمة اللّه عليه - فرمود اصول طريقت ما بر هفت چيز است :\r\nاول : از هرچه غير حق است بيرون شدن در دنيا و آخرت .\r\nدوم : تمسك به آداب انبياء و اولياء كردن .\r\n\r\n\r\n","description":"","footnote":"\r\n( 1 ) - نسخه الف : بفضلك\r\n","page_name":" 129 ","page_number":129},
  {"content":"\r\n\r\nسيم : رعايت بر دوام كردن .\r\nچهارم : صوم دهر داشتن .\r\nپنجم : نظر در علوم مشايخ كردن .\r\nششم : با سالكان طريق اللّه و القاصدين اليه صحبت داشتن .\r\nهفتم : در سماع با اهل آن نشستن .\r\nفايده - شيخ گفت : هر آن كس كه به سخن ما باور ندارد و اين طريقت منكر شود ، از غفلت و سهو او باشد ، كه ما را بر ثبوت اين طريقه و اين كلمات شواهد شرعى و دلايل عقلى است .\r\nشيخ فرمود كه : چون عزيز مصر يوسف را بخريد ، زليخا را گفت : اكرمى مثواه . جايى شريفش فرود آور . فرمان او را رد نكرد و هيچ جاى عزيزتر از دل نديد ، رخت محبت يوسف در دل نهاد  قَدْ شَغَفَها حُبًّا  ( 12 / 30 ) .\r\nفايده - روزى شخصى به خدمت شيخ آمد و گفت : اى شيخ بزرگوار و اى يگانهء روزگار حال آن است كه رياضت نمىتوانم كشيدن ، و عبادت بىشمار نمىتوانم كردن ، مرا طريقى نماى ، و مرا به راهى نزديك به حق برسان ، شيخ جواب فرمود كه : برو و جاى خود در دل دوستان خداى به دست آور ، كه هيچ راه نزديكتر از دل دوستان وى نيست ، كه دل منظر نظر ربانى است ، و مخزن اسرار سبحانى .\r\nفايده - نقل است كه : چون شيخ - رحمة اللّه عليه - از طرف پسا به شيراز آمد اول روز كه فايده فرمود در مسجد عتيق ، در اثناء تذكير گفت : چون به مسجد مىآمدم ، در كوچه كاه‌فروشان ، زنى دختر خود را وصيت مىكرد كه جان مادر تو را چند نصيحت كنم كه : روى بپوش و از دريچه جمال به هركس منماى ، مبادا كه به واسطهء حسن و جمال تو كسى در فتنه افتد . سخنم نمىشنوى ، مر نصيحتم قبول نمىكنى ؟ روزبهان چون اين سخن بشنيد ، خواست\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nتا آن زن را گويد كه : اگر نصيحتش مىكنى و مانع مىشوى ، كه خود را منماى ، اين سخن از تو نشنود ، و اين سخن « 1 » قبول نكند ، كه حسن دارد ، و مر حسن قرار نگيرد ، تا عشق را قرين خود نگرداند .\r\nچون شيخ اين سخن بفرمود ، از سالكان طريق اللّه يكى حاضر بود ، اين سخن تير نشانهء او گشت . نعره‌اى بزد و جان تسليم كرد . و آوازه در شهر افتاد كه شيخ روزبهان به تيغ سخن جان‌ها بر هم خواهد زد . اهل شهر روى به خدمتش نهادند و مريد خدمتش گشتند .\r\nفايده ، شيخ - نور اللّه ضريحه - در كتاب تحفة المحبين كه از مصنفات مبارك اوست ، چنين آورده است كه : خداوند - جلّ جلاله - وحى فرمود به داود پيغمبر - صلوات عليه - فقال : « يا داود انى خلقت قلوب المشتاقين من رضوانى ، و قطعت من قلوبهم طريقا الى ، و يزدادون فى كل يوم شوقا » .\r\nفايده ، شيخ - قدس اللّه سره - فرمود : در كتب آسمانى آمده است كه داود پيغمبر - صلوات اللّه عليه - گفت : يا رب دوستان خود را به من نماى ! وحى فرمود كه : به كوه لبنان رو كه در آنجا چهارده تن از جوان و كهل و پير [ اند 
  ] . چون به ايشان رسى ، سلام ما به ايشان برسان ، و بگوى : چرا از من حاجتى نمىطلبيد . به يقين بدانيد ، و معلوم گردانيد كه ما شما را برگزيده‌ايم به دوستى خود ، و ولايت شما را ارزانى داشته‌ايم . داود - عليه السلام - به كوه لبنان رفت ، آن طايفه را بر كنار چشمه‌اى آب ديد كه به عبادت مشغول بودند . چون داود را بديدند از او بگريختند . داود - عليه السلام - چون حال چنان ديد ، ايشان را گفت : انى رسول اللّه اليكم . از حضرت خدا پيغامى به شما آورده‌ام . ايشان چون اين بشنيدند ، پيش داود آمدند . داود - عليه السلام - ايشان را گفت : پروردگار شما سلام مىرساند كه من شما را به دوستى خود برگزيده‌ام ، و به نظر عنايت هر ساعت در شما نظر مىكنم . به سمع قديم آواز شما مىشنوم .\r\n\r\n\r\n","description":"","footnote":"\r\n( 1 ) - نسخه الف : نصيحت\r\n","page_name":" 131 ","page_number":131},
  {"content":"\r\n\r\nچرا از من حاجتى نمىطلبيد ؟ ايشان چون اين سخن بشنيدند ، چشم‌هاشان اشك‌ريزان گشت ، و دل‌هاشان شورانگيز شد . شيخ ايشان برخاست گفت : سبحانك سبحانك نحن عبيدك و بنو عبيدك فاغفر لنا ما قطع قلوبنا من ذكرك فيما مضى من عمرنا ، يكى ديگر گفت : سبحانك سبحانك نحن عبيدك و بنو عبيدك فامنن علينا بحسن النظر فيما بيننا و بينك . و يكى ديگر گفت :\r\nسبحانك سبحانك نحن عبيدك و بنو عبيدك فتحيرى على الدعاء و قد علمت انه لا حاجت لنا فى شيئى من امورنا فادم لنا لزوم الطريق اليك و اتمم بذلك المنة علينا . و يكى ديگر گفت : سبحانك سبحانك نحن مقصرون فى طلب رضاك فاعنا عليه بجودك . و يكى ديگر گفت كه : سبحانك من نطفة خلقنا و مننت علينا بالتفكر فى عظمتك فتحيرى على الكلام من هو مشتغل بعظمتك ، متفكر فى جلالك فطلبنا الدنو بنورك . و يكى ديگر گفت : سبحانك سبحانك كلت السنتنا عن دعائك لعظم شانك و قربك من اوليائك و كثرة محبتك على اهل محبتك . و يكى ديگر گفت : سبحانك سبحانك قد عرفت حاجتنا اما هى النظر على وجهك . و يكى ديگر گفت : سبحانك سبحانك كيف تحيرى العبد على سيده اذا امرتنا بالدعاء بجودك فهب لنا نورا يهتدى به فى الظلمات من اطباق السماوات . و يكى ديگر گفت : سبحانك سبحانك أسألك تمام نعمتك فيما وهبت لنا و تفضلت به علينا . و يكى ديگر گفت : ندعوك ان تقبل علينا و تديمه عندنا . و يكى ديگر گفت :\r\nسبحانك سبحانك لا حاجة لنا فى شيئى من خلقك فامنن علينا بالنظر الى جمال وجهك . و يكى ديگر گفت : سبحانك سبحانك أسألك من بينهم ان تعمى عينى عن النظر الى الدنيا و اهلها و قلبى و عن الاشتغال بالآخرة . و يكى ديگر گفت : سبحانك سبحانك انك تباركت و تعاليت ، محب اوليائك . فامنن علينا بالاشتغال القلب بك عن كل شيئى دونك . چون ايشان از اين دعا و مناجات فارغ شدند ، حق - جلّ و علا - وحى فرمود به داود كه دوستان ما را بگوى كه : كلام شما شنيديم ، و اجابت دعوات كرديم ، امر ما چنان است كه از يكديگر جدا شويد و هر يكى گوشه‌اى اختيار كنيد از براى خود ، كه زود باشد كه از سر لطف كشف حجاب فرمايم ، تا انوار جلال ما ببينيد .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nداود - عليه السلام - از حضرت عزّت سؤال كرد كه : اين بندگان اين قربت و منزلت از حضرت تو به چه يافتند ؟ حق - جلّ و علا - فرمود : به حسن ظن ، و بازداشتن نفس خود از دنيا و اهل دنيا و مناجات در خلوت با حضرت ما . و اين منزلت و مرتبت هيچ‌كس نرسد بر آن الا آنكه خود را از دنيا و اهل دنيا دور دارد و به هيچ‌چيز از دنيا دل خود مشغول ندارد و ما را بر همهء خلق ما برگزيند ، هر آن كس كه چنين كند عاطفت ما او را دريابد و كشف حجاب فرمايد ، تا به ديدهء بصيرت انوار كبرياء ما را نظر كند پس هر ساعت او را كرامتى ارزانى داريم و السلام .\r\nفايده - شيخ فرمود كه : در كتب آسمانى آمده است كه : بندهء من به حق تو بر من كه من تو را دوست مىدارم ، به حق من بر تو كه تو مرا دوست دار . و همچنين گفت كه : وحى فرمود كه :\r\nاگر برگشتگان [ از 
  ] حضرت ما بدانند كه اشتياق ما تا به چه حد است به ايشان ، جگرهاى ايشان از شوق ما بگدازد . چون كرم ما با برگشتگان چنين است ، ببين كه آنها كه روى در حضرت ما دارند لطف ما با ايشان چگونه بود .\r\nقسم سوّم ، اندر حكايات و اشعار و غيره .\r\nشيخ ما - رحمة اللّه عليه - دو نوبت به كعبه رفته بود ، و وقفه يافته ، از معتبران منقول است كه چون به كعبه رسيد به سر در كعبه رفت ، وقتش خوش شد ، حلقه كعبه را بگرفت و به زبان نيريزى فرمود :\r\n وش روى تو گل چو شدست * وقايش و بو شدست\r\nروى گلن دوست مو * سخن بس كس گوشدست « 1 » \r\nاين بگفت و حلقه كعبه را بجنبانيد . مجاوران حرم گفتند : كعبه را ديديم كه در حركت آمد .\r\n\r\n\r\n","description":"","footnote":"\r\n( 1 ) - اگر ( وقايش ) را ( وفايش ) فرض كنيم معنى بيت تا حدى چنين مىشود :\r\n آفرين روى تو همچون گل شده است * گلى كه وفاى خود را به صورت بو اظهار مىكند\r\nروى گل شباهت به چهرهء دوست من دارد * دراين‌باره سخن بسيار گفته شده است \r\n","page_name":" 133 ","page_number":133},
  {"content":"\r\n\r\nحكايت - شيخ - قدس اللّه روحه العزيز - فرمود كه : چون در باديه مىرفتم ، شبى در خواب رفتم . چون از خواب درآمدم ، خود را در كوى ديدم خار مغيلان بسيار بر سر ، آن قافله گذشته .\r\nچون حال چنان ديدم ، با حق در مناجات آمدم ، گفتم : الهى روزبهان مىداند كه موت حق است و عالم بقا از اين عالم بهتر است . پريشان دل از آن است كه اگر آنجا درگذرم ، سنت رسول تو بر من بجاى نياورند و نماز بر من نگزارند . در اين مناجات بودم كه مرا از من بستدند . خطاب آمد كه : روزبهان ما تو را به اين موضع نه از براى آن آورده‌ايم كه وفات تو اين جايگاه باشد . بلى اين زمين سال‌ها است تا قدم تو از ما مىخواهد . ما مراد اين زمين در اين زمان برآورديم ، و تشريف ولايت در تو پوشيديم ، و تو را بخشيديم ، و فرداى قيامت اولاد و اسباط تو ببخشيم به تو . گفتم : الهى بيش از اين ببخش كه بخشاينده‌اى . پس خطاب آمد كه هركس كه به در شبكهء رباط تو بگذرد و به صدق زيارت تو بكند فرداى قيامت او را به تو بخشم . و امثال اين كلمات از مشايخ عجيب و غريب نبايد شمرد ، كه از رسول - صلى اللّه عليه و سلم - منقول است كه فرداى قيامت از امت من كس باشد كه هفتاد هزار تن را به وى بخشند و السلام .\r\nحكايت - روزى شيخ روزبهان - روح اللّه روحه - در مسجد عتيق به نماز جمعه رفته بود .\r\nدر وقت آنكه امام تكبير دربندد . و خلايق تكبير مىبستند ، شيخ نعره‌اى بزد چنان كه اهل مسجد بشنيدند . چون از نماز فارغ شدند ، ائمه و مشايخ شيراز روى به حضرت وى نهادند ، از خدمت وى سؤال كردند كه : بيان فرماى كه نعره زدن شيخ در آن زمان از چه بود ؟ شيخ اظهار نمىفرمود . بعد از الحاح بسيار كه بنمودند ، فرمود كه : چون خلق به نماز مشغول شدند ، شيطان را ديدم كه از در مسجد درآمد ، و بر صف‌ها مىزد ، و نماز بر ايشان آشفته مىكرد .\r\nچون به اين صف رسيد كه من در آن بودم ، نفسى از ياد حق برآوردم ، و او را از زمين پارس به زمين هندوستان انداختم . و اين معنى كه شيخ فرمود ، موافق اثر است . چنانچه آورده‌اند كه :\r\nچون بندهء مؤمن استعاذت كند از شيطان ، و به ياد حق مشغول شود ، حق تعالى ميان بنده و شيطان هفت خندق پيدا كند ، كه سعت آن حق تعالى داند . و اللّه اعلم .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nحكايت - شيخ - قدس اللّه روحه - در معنى اين حديث كه رسول - صلوات اللّه و سلامه عليه - فرمود : ان الجنة بالمشرق الحديث ، بعد از تاويلات كه فرموده بيان كرده كه : اين جنت اشارت به بستان الاولياء است ، و حكايتى نقل كرده از ابو عبد اللّه كه گفت : در مسجد الحرام بودم و رفيقى داشتم ابو الخير نام از بحرين . ناگاه هفت تن را ديدم كه از در مسجد درآمدند ، و به طواف مشغول شدند . چون از طواف فارغ شدند : به هنگام رفتن ابو الخير مرا گفت : ايشان را درياب كه از اولياء حق‌اند . من از پى ايشان برفتم . ايشان را دريافتم ، و با ايشان مىرفتم . يكى از ميان ايشان مرا گفت : بازگرد . من فروماندم ، بزرگ ايشان مرا گفت بگذار تا بيايد . جواب داد كه به چهل سالگى نرسيده است . گفت : رها كن شايد كه محرومش نگذارند . بعد از آن با ايشان مىرفتم و زمين زير قدم ما گوئيا طى مىكردند . ناگاه خود را اندر مدينهء رسول - صلى اللّه عليه و سلم - يافتم . از زيارت رسول - صلى اللّه عليه و سلم - فارغ شديم . همچنان در صحبت ايشان مىرفتم تا هنگام شام . ناگاه به مرغزارى رسيديم پرلاله و انواع رياحين و مرغان رنگين بسيار آنجا [ بود 
  ] . هفتاد تن آنجا ديديم ، نماز شام و خفتن بگزارديم . چون شب بگذشت ، و تباشير صبح پيدا شد ، نظر كردم شهرستانى ديدم سور « 1 » آن از سنگ سفيد پاره‌پاره بر هم نهاده ، در غايت لطافت ، چنانچه بدان زيبايى هرگز نديده بودم . جويى عظيم در اندرون آن شهر مىرفت . بر در آن شهرستان شبكه‌اى از زر نهاده بود و در آن سراى بستان از زر بود .\r\nچون در اندرون رفتيم بستانى ديديم ، كه هرگز بدان زيبايى نديده بودم و نشنيده ، چنانچه صفت بهشت است . قبه‌ها ديدم از زر ، و جويبار و درختان كه همه ساقه‌هاى آن زر بود . و انواع ميوه در آنجا بود ، از سيب و امرود و امثال آن ، الا درخت خرما بن ، و انواع مرغان در آنجا . چهل شبانه‌روز در آنجا اقامت ساختيم كه محتاج به وضو ساختن نبوديم . بعد از چهل شبانه‌روز چون بيرون آمديم من سه عدد سيب از آن بستان بيرون آوردم . مرا گفتند خاطرت\r\n\r\n\r\n","description":"","footnote":"\r\n( 1 ) - سور : ديوار گرداگرد شهر ( فرهنگ معين ) .\r\n","page_name":" 135 ","page_number":135},
  {"content":"\r\n\r\nميل كدام طرف مىكند . گفتم از آنجا كه به خدمت شما رسيدم . از ايشان پرسيدم كه اين چه موضع است ؟ گفتند : اين را مدينة الاولياء خوانند ، نزهتگاه دوستان حق تعالى است ، كه هر سال حق - جلّ و علا - يك‌بار در شام بر ايشان ظاهر كند ، و يك‌بار به كوفه . و آن كس بدين موضع رسد كه او را چهل سال تمام باشد ، الا تو كه رسيدى به فيض فضل حق تعالى . چند گامى با ايشان بنهادم . ناگاه از چشمم غايب شدند . چون نظر كردم به موضع خود رسيده بودم .\r\nآن سيب‌ها با من بود ، يك سيب از آن تناول كردم ، چند روز محتاج طعام و شراب نبودم . به ابو بكر كتانى رسيدم ، اين حكايت با او در ميان نهادم . از من طلب سيبى كرد . سيبى به وى دادم .\r\nچون باز خانهء خود رفتم ، چون شبانه آن سيب در جيب خود طلبيدم باز نيافتم .\r\nروزى ديگر شخصى به من رسيد . مرا گفت : چرا اين سخن باز گفتى ، ما آن سيب از تو باز ستديم ، و از ابو بكر كتانى سيب ديگر بازستديم . پس از آن به ابو بكر كتانى رسيدم ، مرا گفت :\r\nچيزى عجيب غريب ديدم . گفتم : چه ديدى ؟ گفت : آن سيب كه به من داده بودى در حقه‌اى نهاده بودم ، و سر حقه برنهاده بودم . امروز رفتم حقه بجاى خود ، و سيب در آنجا نيافتم .\r\nحكايت - شيخ - قدس اللّه روح العزيز - گفت كه : ابو عبد اللّه گفت : غوث را ديدم كه وى را قطب خوانند ، نام وى احمد بن عبد اللّه البلخى ، در زمين مكه در سنه خمس و عشرة و ثلاثمائة ، بر گردونى از زر ، و ملائكه آن گردون را در هوا مىكشيدند . به زنجير از زر . او را گفتم كجا خواهى رفت ؟ گفت : به پرسش برادرى مؤمن كه به وى مشتاقم . گفتم : چرا از حضرت عزت نطلبى تا او را بر تو آوردى ؟ گفت : اگر چنين كردمى كجا ثواب زيارت يافتمى .\r\nحكايت - شيخ گفت كه نقل است كه : ابو بكر واسطى در كشتى بود ، كشتى بشكست .\r\nواسطى گفت : بر تخته‌اى ماندم ، خود با زن خود كه در كشتى بود . زن را درد زادن گرفت ، و فرزندى در وجود آمد . مرا گفت : اى مرد از براى خدا مرا درياب كه به غايت تشنه‌ام . گفتم :\r\nالهى حال مىدانى . اين سخن هنوز تمام نگفته بودم كه از بالاى سر خود آوازى شنيدم . چون نظر كردم مردى را ديدم در روى هوا نشسته ، ركوه‌اى از ياقوت سرخ در دست داشت ، در آن\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nسلسلهء زرين بسته پرآب . مرا داد ، از او بستدم ، زن را دادم . بياشاميد و خود نيز بازخوردم . او را گفتم : چه كسى كه رحمت خداى بر تو باد ! گفت : من مردىام كه از براى رضاى دوست هواى خود را ترك كرده‌ام ، مرا بدين هوا نشاند و هوا مسخر من كرد .\r\nحكايت - شيخ فرمود : جوانى در عرفات ايستاده بود ، وقت دعا خلق دست برداشته بودند ، و دعا مىكردند ، و حاجت مىطلبيدند . آن جوان خاموش بود ، شخصى بر او رفت ، گفت : اى جوان زمان اجابت است ، مكانى مكرم است ، و زمانى معزز ، چرا دعايى نمىكنى ، و حاجتى نمىطلبى ، و دستى برنمىدارى ؟ گفت : اى عزيز چه كنم اگر زبان است ، آلوده است از غيبت ، و اگر دست است ، در معصيت ، [ دست 
  ] و زبانى شايسته ندارم كه حاجتى طلبم ، يا به دعا بردارم ، مرا روى خواستن و طلب كردن و گفتن نيست . اگر تو را هست ، بگوى و بخواه .\r\nشيخ فرمود سهل ابن عبد اللّه تسترى گويد كه : آيات حق را ، و معجزات انبيا را و كرامات اولياء را و معونات مريدان را ، و تمكين اهل خاص را .\r\nفايده - در سخنان شيخ - رحمة اللّه عليه - چنين مطالعه افتاد كه : مجنون عامر روزى ليلى را ديد ، طاقت نداشت ديدن او را ، بيفتاد و بىهوش شد . ليلى را خبر كردند ، به بالين او آمد ، و سر وى از خاك برگرفت . مجنون ديده برداشت ، گفت : اى ليلى زينهار مرا به حال خود رها كن ، دست بر من منه كه دنيا در سر كار تو كردم . مبادا كه آخرت نيز در سر تو رود .\r\nفايده - و همچنين آورده‌اند كه چون ليلى را شوهر از دنيا برفت ، مجنون را گفتند : ليلى از براى تو بخواهيم . گفت : نه . گفتند : چرا ؟ گفتى « 1 » وقتى كه در حبال شوهر بود من او را براى حق ترك كرده بودم . پس چيزى كه از براى حق ترك آن كرده باشم ، چگونه باز سر آن روم .\r\nمن انشاء الصدر الامام العالم عماد الدين محمد بن رئيس الى سلطان العارفين و قدوة العاشقين سيد الاقطاب الهادى الى طريق الصواب شطاح فارس ابو محمد روزبهان البقلى قدس اللّه روحه .\r\n\r\n\r\n","description":"","footnote":"\r\n( 1 ) - نسخه الف : گفت\r\n","page_name":" 137 ","page_number":137},
  {"content":"\r\n\r\nبسم اللّه الرّحمن الرّحيم آن تاج‌بخش اقليم تصوف ، و تخت‌نشين عالم تعفف ، سردار سراندازان طريقت ، سردار سرافرازان حقيقت ، امير احرار فتوت ، مشير اسرار نبوت ، ملك اهل طاعت ، سلطان كشور قناعت ، يوسف خلوت سراى اعزاز ، يعقوب بيت الاحزان شيراز ، طبيب شيفتگان سجود ، حبيب حضرت واجب الوجود ، خليفهء حق در زمين ، سيد اقطاب على اليقين ، صدر دين و دولت ، كمال ملت احمد ، در عدت پادشاهى ، و مدت نامتناهى ، و تواتر لطف الهى ، ساليان مديد باد .\r\nداعى مخلص و چاكر متخصص ، به غايتى [ تشنهء 
  ] نوشداروى آن لهجت لطيف ، و نيازمند نعمت آن محاضرت شريف است ، كه مسرعان اوهام به كنه آن نرسند ، و منهيان اقلام از شرح آن عاجز آيند . و از پادشاه لم يزل تأخير براى اكتحال بدان غرهء ميمون و طلعت همايون مىخواهد . و سائل اللّه لا يخيب . پوشيده نماند كه شب يكشنبه سابع ذى الحجة سنة ثلاث و ثمانين و خمسمائة بعد از چهل و سه سال كه در پاى غى و ضلالت دست به دست مىگردد و در بستر جهالت پهلو به پهلو مىغلطد ، دعا گوى را از مكمن غيب و مهب انس نداى :  أَ فَلا يَتُوبُونَ إِلَى اللَّهِ  ( 5 / 74 ) در دادند . و چون صداى  وَ يَسْتَغْفِرُونَهُ  ( 5 / 74 ) از دروازهء گوش به دريچهء صماخ در حجرهء دماغ آمد ،  وَ اللَّهُ غَفُورٌ رَحِيمٌ  ( 5 / 74 ) عنان كامكارى و زمام بردبارى از دست دل در ربود ، و روى به خلوتخانهء  وَ مَنْ يَتَّقِ اللَّهَ  ( 65 / 2 ) آورد و از تنگناى  يَجْعَلْ لَهُ مَخْرَجاً  ( 965 / 2 ) در مطبخ  وَ يَرْزُقْهُ مِنْ حَيْثُ لا يَحْتَسِبُ  ( 65 / 3 ) خزيد ، و مشرف  وَ مَنْ يَعْمَلْ سُوءاً أَوْ يَظْلِمْ نَفْسَهُ  ( 4 / 110 ) خوانچهء  ثُمَّ يَسْتَغْفِرِ اللَّهَ يَجِدِ اللَّهَ غَفُوراً رَحِيماً  ( 4 / 110 ) در پيش نهاد .\r\nچون معدهء ندامت انباشته شد ، علم امانت افراشته گشت ، شراب سالار و انيبوا الى اللّه ساغرى از مروق توبت در داد . و به سماع يحب التوابين در كشيد . اكنون در چمن  لا تَقْنَطُوا مِنْ رَحْمَةِ اللَّهِ  ( 39 / 53 ) سرمست منتظر  إِنَّ اللَّهَ يَغْفِرُ الذُّنُوبَ جَمِيعاً  ( 39 / 53 ) افتاده و دست در عروهء عنايت و همت مبارك سلطان العارفين مىزنم ، تا در بارگاه  إِنَّهُ هُوَ الْغَفُورُ الرَّحِيمُ \r\n\r\n","description":"","footnote":"","page_name":" 138 ","page_number":138},
  {"content":"\r\n\r\n( 39 / 53 ) اين عاجز را امانى خواهد ، از فريب مكايد نفس اماره و شره و حرص و طمع اين بيچاره عظيم ترسناك است . و الحمد للّه على نعمائه .\r\nهذه جواب من انشاء الشيخ الكبير سلطان العارفين و قدوة المحققين سيد الاقطاب المرشد الى طريق الصواب ابو محمد روزبهان البقلى - قدس اللّه روحه العزيز - الى الامام العالم عماد الدين محمد بن رئيس - رحمة اللّه عليه .\r\nبسم اللّه الرّحمن الرّحيم سپاس آن خداوندى را كه طاير ايمنى را به جرس « 1 » نداى محبت  وَ نادَيْناهُ مِنْ جانِبِ الطُّورِ الْأَيْمَنِ  ( 19 / 52 ) از قفص امتحان باز چمن گلزار صفاء و وفاء آورد . و زاغان طبيعت را از رياض شريعت براند ، و عندليب روح مقدس را به خطاب و انيبوا بخواند . عنقاء مغرب جان كه فطرت طور عالم بقاء است از وراى قاف قهره با كهسار جاء اللّه من سيناء و استعلن بساعير و اشرق من جبال فاران « 2 » كشيد ، و از فلق  قُلِ اللَّهُ ثُمَّ ذَرْهُمْ  ( 6 / 91 ) صبح وصال دميد .\r\nو حسن الاقبال بىانتقال مسافر ينزل اللّه وجه بقاء مر آن دم روى نمود . در وقت اسحار استغفار هل من سايل ، هل من مستغفر . چون نداء  أَلْقَى السَّمْعَ وَ هُوَ شَهِيدٌ  ( 50 / 37 ) به گوش جان بشنيد ، از كان جوهر قدس در طبع انس روح‌وار خود را جلوه كرد . قهرمانان يهدى لنوره من يشاء او را به مجالس الفقراء ، جلساء اللّه آوردند . آن گنج نهان رحمن كه تحت مزابل « 3 » نفس انسانى بود بىعيار شيطانى در دار الضرب ايمان عيان شد و آن شمس خاور محبت از غمام غيم فرقت بيان شد . چون سراچهء جان را به نور آن روان منور گشت ، به نفحهء تعرضوا النفحات الرحمن مجالس دوستان منور گشت . چون جان غم‌زده حديث آن مقبل يگانه و شمع زمانه\r\n\r\n\r\n","description":"","footnote":"\r\n( 1 ) - نغمه سرودن و سخن گفتن و آواز نرم ( فرهنگ معين ) .\r\n( 2 ) - و بطلعتك فى ساعير و ظهورك فى جبل فاران ( دعاى سمات ) .\r\n( 3 ) - جمع مزبله : جاى ريختن سرگين و خاكروبه ( فرهنگ معين ) .\r\n","page_name":" 139 ","page_number":139},
  {"content":"\r\n\r\nبشنيد ، از مسرت اطناب ببريد ، و اين قطعه همىگفت :\r\n شكر اين آمدن كه داند گفت * عذر باز آمدن كه يا رد خواست \r\nالحمد للّه كه شهرستان دل باز دست سلطان عشق رسيد ، و لشكر هوا و هوس برميد . عقل اول كه قهرمان جان است خسته‌وار عصمت شادروان بارگاه اوج قدس از غبار وسواس بيفشاند . جان و جسم همرنگ آدم گشت . از ولايت عقل و علم اهرمن بگريخت ، و دست دل به دامن جانان رسيد .\r\n ملك سليمان تو راست ، گم مكن انگشترى \r\nرويى كه به آب صفاء  صَوَّرَكُمْ فَأَحْسَنَ صُوَرَكُمْ  ( 64 / 3 ) بشستند ، و منقوش نقش خاتم  فَتَبارَكَ اللَّهُ أَحْسَنُ الْخالِقِينَ  ( 23 / 14 ) كردند ، آن يوسف زمانه در چاه هوا و اهل هوا نگذارند .\r\nو چون او را به حبل  وَ اعْتَصِمُوا بِحَبْلِ اللَّهِ  ( 3 / 103 ) بدان جذبت در ميان الفت در آوردند ، نداى يا بشر اى هذا غلام به ما رسيد ، از شادى مصر جان پرمحبت او گشت .\r\n اينك هلال دل‌ها آمد پديد ناگه * هان اى هلال جويان ربى و ربك اللّه \r\nچون يوسف بر تخت  تَوَفَّنِي مُسْلِماً وَ أَلْحِقْنِي بِالصَّالِحِينَ  ( 12 / 101 ) نشين ، تا انجم فلك پيشت فروريزند و ملك سماويان عالم معرفت تو را سجود كنند  وَ خَرُّوا لَهُ سُجَّداً  ( 12 / 100 ) .\r\nچون آدم ثانى گشتى و به كسوت ملكوتى رسيدى ، هان و هان تا دانهء از تله « 1 » شيطان مخورى ، كه در آن مركز ذو الجلال كرّوبيان تو را خدمت كنند اسجدوا لآدم . در اين مهبط سراى ندم چون آدم غم خور هر دمى و صد  رَبَّنا ظَلَمْنا  ( 7 / 23 ) و هر نفسى و هزار تبت اليك با مجلس  يُحِبُّ التَّوَّابِينَ وَ يُحِبُّ الْمُتَطَهِّرِينَ  ( 2 / 222 ) چون آدم و عيسى با فلق صبح اول تلقين‌گيرى ، و مطاياى نام كبريا كه مهاد عرايس ملكوت كشند غبار احديتشان به جان پذيرى ، شاهد مشاهد\r\n\r\n\r\n","description":"","footnote":"\r\n( 1 ) - نسخهء اصل : از بله\r\n","page_name":" 140 ","page_number":140},
  {"content":"\r\n\r\n وَ اسْجُدْ وَ اقْتَرِبْ  ( 96 / 19 ) شو ، تا هلال جلال جان را در مقام مراقبت ترائى كنى . چه كنى اين گلخن ديو را كه به هر گوشه صد هزاران غول جان گدازند . روى فرا جهان غيب آر كه در آستان آن جهان همهء انبياء و اولياء مدهوش‌اند .\r\n هان كه عالم گرفت ديو سپيد * خيز و تدبير رخش رستم كن \r\nبر رأى آن بزرگوار پوشيده نماند كه در وقت حضور كرمان اين سرو چمن و شمع انجمن به طرف ميدان موالات به چشم خوش بديدم ، آن نهان بر نهان را به جان و دل بخريدم . مرغى كه صيد دل ماست ، هم در چمن ما گريد ، صد هزار قطرات دعاء محبت در آن مجلس از ديده‌ها ريزد .\r\n دانى كه چرا زنند آن طبلك باز * تا گمشده را به راه باز آرد باز \r\nدانى كه نظر ايشان اكسير اعظم است چون ابريز « 1 » احمر از آتش محبت برآوردند ، آن عروس زمانه راه را در شاه ذو الجلال لايزالى درآوردند .\r\nمبارك باد اين قدم و اين دم .  وَ اسْتَقِمْ كَما أُمِرْتَ وَ لا تَتَّبِعْ أَهْواءَهُمْ  ( 42 / 15 )     إِنَّا فَتَحْنا لَكَ فَتْحاً مُبِيناً لِيَغْفِرَ لَكَ اللَّهُ ما تَقَدَّمَ مِنْ ذَنْبِكَ وَ ما تَأَخَّرَ ، وَ يُتِمَّ نِعْمَتَهُ عَلَيْكَ ، وَ يَهْدِيَكَ صِراطاً مُسْتَقِيماً ، وَ يَنْصُرَكَ اللَّهُ نَصْراً عَزِيزاً     ( 48 / 1 و 2 و 3 ) بدان به حب « 2 »  بَيْنَ يَدَيْ نَجْواكُمْ صَدَقاتٍ  ( 58 / 13 ) و كلمات منقوش اقلام ميمونه ، كه نجوم زاهر « 3 » لئالى بيضاء مشك‌آگين به معانى مملو اسرار از آنها مسرت نمود و دعاها گفته شد . احسن اللّه مثواك و طيب ماواك ، و ارشدك الى قاصد امناء الطريقة و ادلاء الحقيقة ، اكرمك بالاستقامة فى الطاعة ، و الهمك علوم المعرفة ، حتى تكون من الشاهدين المشهودين المقربين ، بمنه و جوده و سعة رحمته ، و سلم تسليما كثيرا دايما جسيما . و صلى اللّه على خير خلقه محمد و آله و عترته و صحبه الطاهرين .\r\n\r\n\r\n","description":"","footnote":"\r\n( 1 ) - زر خالص ( فرهنگ معين ) .\r\n( 2 ) - نسخه الف : تحف\r\n( 3 ) - درخشان ، روشن ( فرهنگ معين )\r\n","page_name":" 141 ","page_number":141},
  {"content":"\r\n\r\nو له فى اشعاره ( قدس اللّه روحه العزيز )\r\n هر شب كه سر به طارم خضرا برآورم * گرد از قمام عرش به غوغا برآورم\r\nدرگاهِ صبح زمزمه‌اى چون كنم ز شوق * فريادها ز گلشن حورا برآورم\r\nچون ارغوان صبح برآيد ز شاخ شرق * خوناب دل ز ديده چو صهبا برآورم\r\n[ گر عندليب جان خموش آورم به بانگ * آواز درد بلبل گويا برآورم 
  ]\r\nجان از قرار كون برآورده‌ام به عشق * پاى نهاد از گل دنيا برآورم\r\nگلبام‌ها [ ى 
  ] « 1 » عشق زنم هر شبى به چرخ * شور از كنار قلعهء مينا برآورم\r\n[ آمد 
  ] « 2 » زمان آنكه [ از 
  ] « 3 » ين خانه دژم * آرامگاه جان سوى بالا برآورم\r\nدر خواب كشف رفته‌ام اصحاب كهف‌وار * ناگه سر از خمار مناجا برآورم\r\nاز عشق شور و فتنه برانگيزم از جهان * و آنگه در بساط محاكا « 4 » برآورم\r\nاندر علوم معرفتم صد زبان بود * و آنگه به سر جمله معما برآورم\r\n[ چون مست عشق او شدم اندر جهان عشق * رخش كيان به دامن هيجا « 5 » برآورم 
  ]\r\nغرقه شدم به بحر جلال ازل چنان * كز دم هزار لؤلؤ لالا برآورم\r\nبا رستمان عشق به صحراء ذو الجلال * نعره‌زنان نفس به محابا برآورم\r\nدر حلقهء محاورت عشق اگر شوم * هر لحظه سربه‌سر به محارا « 6 » برآورم\r\nهر شب كه سوى عالم معنى شوم نهان * اول قدم به تارك جوزا برآورم\r\nچون سيل‌هاى ديده فشانم ز خون دل * درياى خون ز صخرهء صما « 7 » برآورم\r\nچون از شراب قرب دنا مست گشته‌ام * اقدام جان به سوى تدلى برآورم \r\n\r\n\r\n","description":"","footnote":"\r\n( 1 ) - گلبام : آواز بلندى باشد كه نقاره‌چيان و شاطران و قلندران و معركه‌گيران در وقت نقاره نواختن و معركه بستن يكباره كشند ( فرهنگ معين ) .\r\n( 2 ) - نسخه اصل : اندر\r\n( 3 ) - نسخه اصل : در\r\n( 4 ) - از محاكات : حكايت كردن با يكديگر و عين قول كسى را نقل كردن ( فرهنگ معين ) .\r\n( 5 ) - كارزار ( غياث اللغات ) .\r\n( 6 ) - مخفف محارات : باهم برابرى كردن ، با يكديگر سخن گفتن ( فرهنگ معين ) .\r\n( 7 ) - سخت و محكم ( فرهنگ معين ) .\r\n","page_name":" 142 ","page_number":142},
  {"content":"\r\n\r\n گر دم زنم ز نفحت روح وصال حق * بوى هزار گلبن بويا برآورم\r\nجلباب چرخ كهنه شود هر شبى ز نو * من از صفاء آه مطرا برآورم\r\nساغركشان شوم سوى صحراى لم يزل * بس لشكر قدم سوى صحرا برآورم\r\nپيدا شود هلال جلالش به ناگهان * چون نوخوهان « 1 » هميشه من آوا برآورم\r\nاز خم صبغة اللّه جان را كنم به رنگ * وانگه به رنگ جامه مصفا برآورم\r\nخنياگران عرش بگريانم آن شبى * كز شوق ناله‌هاى سويدا برآورم\r\n[ بس پرده‌ها بسوزم اندر حجاب غيب * چون از نهاد آتش سودا برآورم 
  ]\r\nآن صبحدم كه آدم از آن « برآوريد » « 2 » * آن دم ز سر نكتهء اسما برآورم\r\nچون شربت شراب وصالش مرا بود * آشوب چين و خلخ و يغما برآورم\r\n[ دامن‌كشان ز شوق به قاف اندرون شوم * وز تاب درد عزلت عنقا برآورم 
  ]\r\n[ چون روح قدس هم نفسم شد در آسمان * شايد كه بانگ رمز مسيحا برآورم 
  ]\r\n[ چون در سؤال ارنى مست آمدم ز شوق * بس آه گرم از آتش موسى برآورم 
  ]\r\n[ در خانه قلندر يكتا زنم قمار * وانگه هزار داو « 3 » به عذرا « 4 » برآورم 
  ]\r\nغواص بحر علم لدنى شدم ز لطف * لؤلئى معرفت خضرآسا برآورم\r\nچون در قدم سفر كنم از لا و هو « 5 » روم * از لا هزار منزل عميا برآورم\r\nرخت خزانهء ملكوتى ز خاكدان * سوى سراى عالم اسرا برآورم\r\nچون در بحار وصفش صد غوطه خورده‌ام * درهاى سرّ هو به تمنا برآورم\r\nچون جان به نور قدرت او متصف شدست * نبود عجب كه صد يد بيضا برآورم\r\nچون روح را جناح ز عشق آمد وز عشق « 6 » * هر لحظه جان به عرش معلا برآورم \r\n\r\n\r\n","description":"","footnote":"\r\n( 1 ) - خوها در فرهنگ نفيسى به معنى آرزومند و طالب آمده است شايد معنى نوخوهان به معنى طالبان و آرزومندان مبتدى باشد .\r\n( 2 ) - نسخه الف : دم برآورد .\r\n( 3 ) - نوبت بازى شطرنج و نرد و غيره .\r\n( 4 ) - نام منتهاى غلبه بازى نرد ( غياث اللغات ) .\r\n( 5 ) - نسخه الف : از لا به هو\r\n( 6 ) - نسخه الف : ز شوق\r\n","page_name":" 143 ","page_number":143},
  {"content":"\r\n\r\n گر طفل دينهء « 1 » عدمم غم مخور به من * من طفل دينه در ره فردا برآورم\r\nاز منتها زنند دم آنها كه عارفند * من وصل در طريقهء مبدا برآورم\r\nحسن و جمال آينهء جان ما شدست * بس آينه ز صورت زيبا برآورم\r\nآمد زمان آنكه مطاياى « 2 » معرفت * پربار شوق و عشق به عقبا برآورم\r\nدامن‌كشان شوم سوى حضرت به راه قدس * دست طرب به سايهء طوبى برآورم\r\nچون ديده گشت پر ز جمال و جلال دوست * آنگه ز هر دو كون تبرا برآورم \r\nو له ايضا ( روح اللّه روحه العزيز )\r\n بيا تا دست از اين عالم بداريم * بيا تا پاى دل از گل برآريم\r\nبيا تا بند گردون بگسلانيم * بيا تا كار دنياها سر آريم\r\nبيا تا بردبارى پيشه گيريم * بيا تا تخم نيكويى بكاريم\r\nبيا تا از دل و جان در غم يار * چو ابر نوبهارى خون بباريم\r\nبيا تا در بساط حسن جانان * به هر دم صد هزاران جان‌نثاريم\r\nبيا تا در بساط كم‌زنانش * ز هرچه آن كمترست خود را كم آريم\r\nبيا تا در بلا و امتحانش * چو شيران شكارى پاى داريم\r\nبيا تا هر دو عالم پيش عشقش * به عشق اندر كم از ذره شماريم\r\nبيا تا در مرادش بىمرادى * گزينيم و بهانه درنياريم\r\nبيا تا پيش امرش همچو مردان * سراندازى كنيم و سر نخاريم\r\nشراب الفت دردش كشيديم * دم اندر دم هنوز اندر خماريم\r\nبه دار الضرب عشق او چو اكسير * عيار هر عيارى را عياريم \r\n\r\n\r\n","description":"","footnote":"\r\n( 1 ) - ديروزى\r\n( 2 ) - جمع مطيه : حيوان سوارى چون اسب و اشتر و استر .\r\n","page_name":" 144 ","page_number":144},
  {"content":"\r\n\r\n چو دل غارت شد اندر شوق عشقش * بيا تا در غمانش جان سپاريم\r\nدر آن مجلس كه گوهرها فشانند * بيا تا ما دل پرغم بياريم\r\nبيا تا در ره‌آورد وصالش * براى نورهى جان را نو آريم\r\nشباهنگ فلك خود نيك داند * كه ما هر شب به ليل اندر نهاريم\r\nهمه مرغان عالم نوبرانند * بدان اى جان كه ما مرغان پاريم\r\nهمه بيكار مىگردند از اين كار * به جان جان كه ما خود عين كاريم\r\nدر اين ميدان سفلى گاه ناورد * به مركب‌ها [ ى 
  ] ربانى سواريم\r\nدر اقليم معارف مركب عشق * به گِرد نقطهء وحدت مداريم\r\nدر آن مجلس كه مردان وصالند * وراى دست مجلس از كباريم\r\nز مقطع‌ها [ ى 
  ] كون و آفرينش * در آن ميدان چو بينى بركناريم\r\nچو طوفان قدم سيلاب راند * در آن طوفان وحدت پاى داريم\r\nميان لشكر عشاق حضرت * ز اخيار همه عالم خياريم\r\nنگارستان بستان ازل را * چو بينى از نگارستان نگاريم \r\nو له ايضا ( قدس اللّه روحه العزيز )\r\n منم كه مطلع صبح ازل جنان من است * منم كه خازن سر قدم روان من است\r\nهواى عالم علوى مطار روح من است * نشان خاتم ملك ابد به جان من است\r\nبيان عقل كل اندر مراتب جبروت * هر آنچه گويد يك نكته از بيان من است\r\nخميرمايهء اسرار در خزانهء عشق * از آن جهان سراسيمه در جنان من است\r\nز بحر علم لدنى و رمزها [ ى 
  ] خضر * هزار چشمه از آن بحر در دهان من است\r\nدرين زمانه منم هم قران قطب و خضر * از آنكه قطب درين علم هم قران من است\r\nنهان خانهء غيب از سرادق اعلى * بيان‌هاى معانيش در زبان من است \r\n\r\n","description":"","footnote":"","page_name":" 145 ","page_number":145},
  {"content":"\r\n\r\n سر سران جهان در حديقهء معنى * به نعت مهر و ارادت بر آستان من است\r\nكمر كه دهر ندارد ز ملك جاويدان * درين جهان فريبنده بر ميان من است\r\n[ ز صنع گلشن قدس و نگارخانهء انس * هزار گونه گل عشق در جنان من است 
  ]\r\nدر آن هوا كه جناح ملك فروبندد * هزار رشتهء علوى ز كهكشان من است\r\nز لاله‌زار تجلى هزار رنگ بديع * به روى چون گل و گلزار ارغوان من است\r\nبه جان من كه در اقليم هفتمين مركز * عروس روح مقدس ز عاشقان من است\r\nز نامور دل من در عوالم اسرار * جواهر ملكوتى ز بحر و كان من است\r\nهزار جعبهء پرتير نالهء سحرى * ز غيرت ازلى جمله در كمان من است \r\nو له ايضا ( قدس اللّه روحه العزيز )\r\n يوسف مصرى و دست از عشق تو ببريده‌اند * شاهد عصرى و عشقت را به جان بخريده‌اند\r\nنرگس رعنات جانا در بساتين قدم * شاهدان ذو الجلالى در ازل ورزيده‌اند\r\nچون رخ زيباى تو ديدند عشاق جهان * از براى وصلت از هر دو جهان ببريده‌اند\r\nعاشقان خورشيد عزّت در رخ تو يافتند * الحق آن خورشيد در روى تو شاهد ديده‌اند\r\nمفلسان دهرپيما از براى روى تو * هر زمان درياى خون از ديده‌ها پيميده‌اند\r\n[ سالكان انس و خلوت در مجالس‌هاى وصل * از فراق رويت اى جان دم به دم پرسيده‌اند 
  ]\r\nبالغان عقل در بازار اسرار بقاء * از كمال شوق رويت همچو من شوريده‌اند\r\nصد هزاران خلعت حسن و جلال از وصف او * هر زمان از دست رضوان ازل پوشيده‌اند \r\nو له ايضا ( نور اللّه قبره و قدس روحه العزيز )\r\n به ناگه جان جانم در بَر افتاد * دلم از آفرينش برتر افتاد \r\n\r\n","description":"","footnote":"","page_name":" 146 ","page_number":146},
  {"content":"\r\n\r\n معين گشت كار عشق و توحيد * چو اقدام قدم والاتر افتاد\r\nمن از بحر قدم ساغر كشيدم * ندانم مر تو را اين باور افتاد\r\nبه صحو اندر حقيقت راه مىرو * چو دل از شور و مستى بر درافتاد\r\nبه قاموس قدم صد غوطه خوردم * به دستم از صدف اين گوهر افتاد\r\nسپاه صبح چون در تاخت ناگاه * جهان اندر جهان پرزيور افتاد\r\nچو تيغ آفتاب از شرق برجست * همه روى زمين بر خنجر افتاد\r\nهزاران بيضهء كافور در صبح * ز شادروان شب در اختر افتاد\r\nز هر دو كون دامن در كشيدم * مرا در فقر فخرى خوش‌تر افتاد\r\nهزاران مهتران اندر ولايت * بر من اين زمان مر كهتر افتاد \r\nو له ايضا ( روح اللّه روحه )\r\n چون فروشد زورق از درياى اخضر نيم‌شب * شد جهان مانندهء درياى عنبر نيم‌شب\r\nسر نهادند از تحير خلق بر بالين خواب * من ز خواب غافلان برداشتم سر نيم‌شب\r\nبارگاه عشق را چون ديدم از اغيار پاك * حجرهء خاص ملك را كوفتم در نيم‌شب\r\nدرگشادندم كه تنها بودم و دل سوخته * طالب و عاشق چو ابراهيم آزر نيم‌شب\r\nچون درون در شدم ديدم جهانى را چو خود * چشم‌ها پراشك و رخ پرگوهر و زر نيم‌شب\r\nصد هزاران موسى و عيسى و ابراهيم و نوح * بر سر از خاك تحير كرده افسر نيم‌شب\r\nاى بسا سر قدم كاندر سحرگه مىزنند * از عيون عاشقان در سر آن سر نيم‌شب \r\nو له ايضا ( قدس اللّه روحه العزيز )\r\n [ تا دولت وصل بر نظام است مرا * كار همه آفاق به كام است مرا 
  ] \r\n\r\n","description":"","footnote":"","page_name":" 147 ","page_number":147},
  {"content":"\r\n\r\n [ تا مى ز لب يار به جام است مرا * راه ازل و ابد دو گام است مرا 
  ] \r\nو له\r\n تا سايهء مشك بر گل انداخته‌اى * بس دل كه ز درد عشق بگداخته‌اى\r\nتا غاليه بر گل و سمن ساخته‌اى * از جان و دلم صبر بپرداخته‌اى \r\nو له\r\n چشم از رخ خوبت آفتابى دارد * حسن از قبل روى تو تابى دارد\r\nمسكين دل شوريدهء سرگشتهء من * از تاب سر زلف تو تابى دارد \r\nو له\r\n دل در هوس رخ چو باغ ارمت * خون گشت ز بس كه خورد خوناب غمت\r\nجانى دارم فداى خاك قدمت * از پاى درآمده ز دست ستمت \r\nو له ايضا\r\n سوداى تو بگرفت سر آستيم * كج كرد به جملگى همه راستيم\r\nديوانه همىخواستى اى دوست مرا * ديوانه شدم چنان كه مىخواستيم \r\nو له ايضا\r\n گر تاب در آن زلف نگون اندازى * زهاد ز صومعه برون اندازى\r\nور عكس جمال خود به روم اندازى * بت‌ها به سجود سرنگون اندازى \r\n\r\n","description":"","footnote":"","page_name":" 148 ","page_number":148},
  {"content":"\r\n\r\nو له ايضا\r\n اى بر سر بازا [ ر 
  ] تو جان‌ها همه لاش * كز دست سر زلف تو سرها همه فاش\r\nلعل لبت آورد ز عشاق دمار * تا خود چكند عارض گلرنگ تو باش \r\nو له فى المثنويات\r\n اى قديمى كه در جلال قدم * نبود ذات تو قرين عدم\r\nقدس ذات تو را نهايت نيست * عز وصف تو را بدايت نيست\r\nاى مهيمن به عزت جبروت * وى مقدس به قدرت ملكوت\r\nاى عيان عيان به وصف صفات * وى نهان نهان به عزت ذات\r\nنه جلال تو را عديلى هست * نه به عزت تو را بديلى هست\r\nعلما عاجزند زين معنى * حكما واله‌اند زين دعوى\r\nصد هزاران هزار دل خون شد * صد هزاران دو ديده جيحون شد\r\nهيچ‌كس را نهاد و نيرو نه * هيچ‌كس را دو قطره در جو نه\r\nنبود عقل را در اين ره گام * نه در اقليم عشق او را نام\r\nعقل راه عبوديت رفته * وحده لا شريك له گفته\r\n[ عقل از شرع نكته آموزد * وانگه اندر كمال حق سوزد 
  ]\r\nعزّ ذاتش ز وهم بيرون است * نتوان گفت غير او چون است\r\nنفس تزوير بند نقش خيال * نرسد در جليل جلّ جلال\r\nعقل را عقل ازو و ايمان زو * روح را روح از او و ايقان زو\r\nعقل كل خانه‌زاد او دانش * نفس كل حرف حرف او خوانش\r\nعقل از او سرّ آن جهان گيرد * جان از او جان جاودان گيرد\r\nواهب عقل و معرفت او دان * بودن كون و مرتبت زو دان \r\n\r\n","description":"","footnote":"","page_name":" 149 ","page_number":149},
  {"content":"\r\n\r\nفى مدح الشيخ ( قدس اللّه روحه )\r\n به حرمت دل آگاه شيخ روزبهان * به حق چهرهء چون ماه شيخ روزبهان\r\nكه روز حشر بود همنشين حضرت شيخ * هر آنكه مىسپرد راه شيخ روزبهان\r\nشنيده‌ام كه خروشى به عالم افتادى * ز آه‌هاى سحرگاه شيخ روزبهان\r\nشود مراد دلش حاصل آنكه از سر صدق * گذار كرد به درگاه شيخ روزبهان\r\nبه ذكر شيخ زبان « شرف » مشرف شد * ز عزّ و مرتبت و جاه شيخ روزبهان \r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nباب ششم در ذكر اولاد و اسباط شيخ و شطرى از فضائل [ پدر 
  ] بزرگوارم شيخ الاسلام صدر الملة و الدين روزبهان الثانى ( قدس اللّه روحه )\r\nشيخ كبير روزبهان را - قدس اللّه روحه العزيز - دو پسر بوده و سه دختر .\r\nاما پسران يكى شيخ شهاب الدين محمد و يكى ديگر شيخ فخر الدين احمد .\r\nشيخ شهاب الدين محمد مردى متعبد محقق بود ، و هم در حيات شيخ كبير روزبهان به جوار حق پيوست .\r\nاما شيخ فخر الدين احمد غزارت « 1 » فضل داشت و متفنن « 2 » و متبحر بود ، تذكيرى به غايت خوب فرمودى . و از جملهء فضائل او يكى آن بود كه « وجيز » در فقه كه خواجه امام حجة الاسلام سلطان علماء الاعلام محمد غزالى - قدس اللّه روحه - ساخته استماع افتاد كه آن را به نظم آورده است . و له اشعار بالعربية و الفارسية .\r\nو از جملهء كمال ذات او يكى آن است كه شيخ كبير روزبهان - قدس اللّه روحه - روزى در ميان اصحاب گفت : كه روزبهان را در احمد پوشانيدند .\r\nشيخ فخر الدين احمد فرمود كه : مرا در فرزندم روزبهان پوشانيدند . و احوال شيخ الاسلام - قدس اللّه روحه - روشن‌تر از آنكه به شرحى حاجت افتد كه قريب العهد است ، و بيشتر اهل زمان شرف حضور مباركش يافته‌اند . و شصت سال خلق را به خداى خواند ، چه بر\r\n\r\n\r\n","description":"","footnote":"\r\n( 1 ) - بسيارى از هر چيز ( فرهنگ معين ) .\r\n( 2 ) - كسى كه به علوم و فنون مختلف اشتغال ورزد ( فرهنگ معين ) .\r\n","page_name":" 151 ","page_number":151},
  {"content":"\r\n\r\nسر سجاده و چه بر بالاى منبر . و چندين هزار مريد در اطراف عالم دارد . و سال‌ها در خدمت استادان معتبر مثل مولانا قاضى القضاة الاعظم مجد الملة و الدين [ اسماعيل 
  ] الفالى - قدس اللّه روحه - و مولانا معظم صفى الملة و الدين ابو الخير - روح اللّه روحه - تحصيل فرموده .\r\nو اگر فوائد كه از وى منقول است [ و 
  ] در مجلس و در تذكير ، نوشته‌اند ايراد كرده شود ، به تطويل انجامد ، و او را خطب و اشعار بسيار است متداول در ميان خلق . اما قضيه‌اى چند كه از معتبران استماع افتاد و اين ضعيف به رأى العين مشاهده كرد ، در باب كرامت و فضائل وجود مباركش ، در قلم آورده مىشود . تا طايفهء عوام و خواص را از آن بهره‌اى بود .\r\nاز جملهء كرامات او يكى اين بود كه در آن سال كه باران نيامده بود و خلايق همه متأسف بودند ، چنان كه طريقه سنت بود ، خلق سه روز به روزه بودند و به عزم استسقاء بيرون رفتند .\r\nچون از نماز و خطبه فارغ شدند ، از خدمت شيخ الاسلام استدعا كردند تا دعايى كند . چون بر سر منبر رفت ، قطعا اثر ابر در روى هوا نبود . شيخ آغاز وعظ فرمود و خلق را به تبديل اخلاق و اعمال تحريص فرمود و در سخن گرم شد ، و سخن به جايى رسانيد كه شور در خلايق افتاد ، و بعد از آن آغاز دعا كرد ، به قدر سپرى ابر در روى هوا ظاهر شد و منتشر مىگشت .\r\nناگاه در گرمى دعا فرمود كه : از منبر فرونيايم تا باران بفرستى . چون شيخ اين بفرمود ، ما را تعجبى عظيم ظاهر گشت . در آن روز برادر بزرگوارم شيخ شيوخ الاسلام جلال الملة و الدين [ محمد 
  ] - ادامه اللّه بركته - بر پايهء منبر نشسته [ بود 
  ] و اين ضعيف در خدمت وى نشسته . چون شيخ الاسلام اين سخن بفرمود ، تغييرى در ما ظاهر شد ، به طريق تعجب با يكديگر گفتيم : اين چه حالت است ؟ اين قضيه‌اى آسمانى است ، و شيخ وعده كرد ، تا چون بود . بلى حديث لو اقسم على اللّه لابره « 1 » نصب العين ما گشت ، و شيخ دعا مىفرمود . و ابر در يكديگر مىپيوست ،\r\n\r\n\r\n","description":"","footnote":"\r\n( 1 ) - اگر خدا را سوگند دهم انجام مىدهد .\r\n","page_name":" 152 ","page_number":152},
  {"content":"\r\n\r\nتا به جايى رسيد كه باران باريدن گرفت ، تا چنان كه جامه‌ها تر شد ، و همچنان مىباريد تا يك شبانه‌روز ، و خلق شهر به‌يك‌بار مريد شدند . و اين قصه اندر شيراز معروف و مشهور است .\r\nحكايت - از جملهء حكام كه در شيراز حكم كردند يكى امير بولغان بود كه چندين سال كفر ورزيده و در بيداء ضلالت سرگردان . روزى به شكار رفته بود . با يكى از اعيان شهر گفت :\r\nشيخ صدر الدين روزبهان كيست و كجا مىنشيند ؟ آن بزرگ ذكر فضائل شيخ الاسلام تقرير فرمود . چون به شهر آمد ، خواهان آن شد كه شيخ الاسلام را زيارت كند . از او پرسيدند حال چيست ، و اين زيارت شيخ الاسلام از كجا افتاد ؟ گفت : سه شب است تا هر سه شب به خواب مىبينم كه پيرى بر من مىآيد ، و مرا دعوت به دين مسلمانى مىكند . اول به طريق نصيحت گفت ، شب دوم به طريق تخويف گفت [ كه 
  ] : نه مىگويم كه مسلمان شو ، و اگرنه دمار از روزگارت برآورم . پرسيدم كه اين پير چه كسى است ؟ مرا گفتند : اين پير شيخ صدر الدين روزبهان است . حال بدين‌طريق گذشت . اكنون مىخواهم كه به خدمت وى رسم ، و شرف خدمتش دريابم ، و مسلمان شوم ، نواب او و صدور عهد استدعا از خدمت شيخ كردند كه اگرچه معهود نيست كه شيخ بر هركس رود اما ، از آنجا كه اخلاق شيخ الاسلام است و نيز سبب دعوت اسلام : سزد كه به مباركى شيخ تشريف فرمايد ، و او را ببيند . چون به حد مبالغه رسيد ، شيخ تقبل فرمود ، و جمع مريدان و اصحاب در خدمتش بودند ، و به خانهء او رفت . و در خانهء سلغر شاه مىنشست و چون شيخ را از دور بديد ، عظيم متغير گشت گفت : اين پير است كه مرا در خواب دعوت به اسلام كرد . شيخ در اندرون رفت ، فرمود  : السَّلامُ عَلى مَنِ اتَّبَعَ الْهُدى  ( 20 / 47 ) . امير بلغان استقبال كرد ، و زيارت شيخ دريافت . شيخ پيش از آنكه امير سخن گويد ، يا ترجمان حكايتى كند ، فرمود : اسلام مىبايد آورد ، و كلمه مىبايد گفت ، و بعد از آن حكايت مىبايد كرد . شيخ تلقين كلمه كرد ، و امير مسلمان شد . بعد از آن نثارها كردند ، و بندگان آوردند ، و در قدم وى انداختند ، و ايشان را آزاد كردند . آنگاه امير بولغان خواب در\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nخدمت شيخ بگفت . شيخ فرمود : امير را بگوييد تا دعايى بر خود و بر ما كند كه دعاى او در محل قبول افتد كه معصوم است و آيت  : قُلْ لِلَّذِينَ كَفَرُوا إِنْ يَنْتَهُوا يُغْفَرْ لَهُمْ ما قَدْ سَلَفَ  ( 8 / 38 ) ( بگو به آنان كه كافر شدند اگر بازايستيد آنچه را كه گذشت مر ايشان را « خدا » مىآمرزد ) . تقرير فرمود ، و مراجعت كرد . روز ديگر امير بولغان به خانقاه آمد و ترجمان باز داشت . گفت : به واسطه وجود مبارك شيخ حق تعالى ما را هدايت بخشيد كسان من نيز مىبايد كه همه در راه آيند . شيخ دعاء فرمود ، هفتاد كافر مسلمان شدند . و بعد از آن دكانى چند بر اولاد و اسباط شيخ وقف كرد [ و اللّه اعلم 
  ] .\r\nحكايت - شيخ الاسلام - رحمة اللّه عليه - روزى به تذكير مشغول بود ، در مقصورهء مسجد عتيق . و يك ران عبارت را در زير ران اشارت آورده بود و خلقى بسيار حاضر ، و از ارباب قلوب جمعى مستمع . چون در سخن گرم شد . در باب حقيقت نكته‌اى چند غريب بيان فرمود . پس مقريان را اشارت كرد كه برخوانيد . بعد از آن اين بيت فرمود :\r\n پياله‌اى دو به من ده كه صبح پرده دريد * پياده‌اى دو فروكن كه وقت شه‌ماتست \r\nمقريان پرده‌اى دلاويز و نغمه‌اى شورانگيز آغاز كردند . فاخته‌اى بر كنار قنديل به زنجير كه از سقف آويخته است نشسته بود . ناگاه شيخ قراء و مجلسيان را فرمود : خاموش گرديد . همه خاموش شدند . شيخ روى با فاخته كرد و گفت : ما از آن خود گفتيم ، نوبت تو است . فاخته بىتوقف يك دو بار بانگ بكرد . غريو در مجلسيان افتاد و جامه‌ها چاك كردند ، و خلقى توبت كردند و مريد گشتند . و اين قصه نيز در شيراز از قضا [ ياى 
  ] مشهور است .\r\nحكايت - روزى شخصى به خدمت امام بزرگوار شيخ شمس الدين صفى كرمانى رفت .\r\nگفت : مىخواهم كه از اولياى خداى يكى به من نمايى ، تا او را زيارت كنم . شيخ شمس الدين گفت كه : روز سه‌شنبه بيا تا باز تو نمايم . روز سه‌شنبه آن شخص گفت : به وعده به خدمت شيخ رفتم . گفت : برخيز تا به فلان محله رويم به سر فلان پل . اول كسى كه در سر پل درگذر\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nآيد ، او از جملهء اولياء است ، من در خدمتش بودم و مىرفتيم . ناگاه بر سر آن پل رسيد ، بايستاد و لحظه‌اى توقف كرد و خلوت بود . ناگاه شيخ الاسلام صدر الدين روزبهان ديدم كه از سر پل در گذر آمد . شيخ شمس الدين صفى او را سلام كرد و معانقه كردند . مرا گفت : اى فلان بيا و زيارت كن كه به مقصود رسيدى ، كه اين از جملهء اولياء است . من در قدمش اوفتادم و زيارت وى كردم و مريد گشتم . و السلام .\r\nحكايت - روزى شيخ الاسلام - رحمة اللّه عليه - در مسجد سنقر تذكير مىفرمود ، و خلق را تبديل اعمال راه مىنمود . و جمعى از مريدان استدعاء از خدمت شيخ كردند تا تبركى از براى حافظان طلب كنند . شيخ اجازت فرمود . چنان كه عادت باشد هركس از مريدان تبركى مىدادند و خرقه‌اى مىانداختند « 1 » . خواجه‌اى معتبر از دور در صحن مسجد نشسته بود .\r\nناگاه شيخ الاسلام را نظر بر وى افتاد ، گفت : آن خواجه را بگوييد تا دستار سر بيندازد . آن خواجه چند دينار زر بداد ، شيخ دگرباره فرمود : بگوييد تا دستار بيندازد . خواجه دستارى معيرى « 2 » نيكوداشت نينداخت . شيخ سوم نوبت فرمود بگوييد : تا دستار بيندازد . آن خواجه دستار از سر برگرفت و بينداخت . عقربى از ميان دستار او بيرون آمد و خلق را تعجبى عظيم پيدا شد و فرياد از خلق برآمد ، و آن خواجه بيامد در قدم شيخ افتاد و از زمرهء مريدان شد .\r\nحكايت - عزيزى هست از كازرون كه مدتى تا در شيراز است و چند وقت او را داعيه بود تا خرقه از خدمت شيخ بستاند و متردد خاطر بود ، تا چگونه از خدمت شيخ استدعاء كند .\r\nتا شبى در خواب ديد كه در سر تربت شيخ مرشد سلطان الاولياء ابو اسحاق كازرونى - قدس اللّه روحه - بود . آن عزيز گفت : در خاطر من آمد كه اين ساعت استدعاء خرقه از خدمت شيخ كنم . به خدمتش رفتم ، و مقراض بر سر من براند . و كلاهى برد هندو بارى بر سر من نهاد ،\r\n\r\n\r\n","description":"","footnote":"\r\n( 1 ) - خرقه انداختن در اينجا به معنى جامه بخشيدن است ( فرهنگ معين ) .\r\n( 2 ) - معير : قسمى از جامه ابريشمين منقش كه در آن خال‌هايى باشد شبيه به چشم گورخر ( فرهنگ نفيسى ) .\r\n","page_name":" 155 ","page_number":155},
  {"content":"\r\n\r\nمن از غايت بشاشت و ذوقى كه روى نموده بود از خواب بيدار شدم ، و طاقت آن نداشتم كه صبر كنم . چون نماز صبح بگزاردم ، به خدمت شيخ آمدم گريه بر من افتاده بود ، قطعا سخن نمىتوانستم گفت . چون سلام به خدمت شيخ كردم ، گفت : و عليك السلام ، اى فلان حكايت تو گويى يا من . كلاه دوشينه مىخواهى ؟\r\nچون اين از خدمت شيخ بشنيدم ، بىقرار شدم ، و فرياد در نهاد من افتاد بعد از آن به اندرون رفت و كلاهى برد هندو بارى بياورد و بر سر من نهاد ، و مقراض بر سر من براند .\r\nگوييا همان كلاه بود كه در خواب بر سر من نهاده بود . و مريد خدمتش گشتم و نيز ارادت من يكى هزار شد .\r\nحكايت - از حكام شيراز اميرى بود كه او را امير جلال الدين ابو بكر خواجه مىگفتند ، استدعاء كرد كه شيخ الاسلام را به خانه برد و چند بزرگان به شفاعت برانگيخت . فىالجمله شيخ تقبل فرمود . امير جلال الدين ابو بكر خواجه آن چنانچه عادت امرا باشد ، انواع نعمت ترتيب كرد . و قوالى حاضر كرد . و شيخ با همهء مريدان و فرزندان و اصحاب خانهء خود برد . و از صدقى كه داشت آن روز جمعيتى خوش دست بداد و ذوقى عظيم روى نمود .\r\nبعد از آن چون از طعام خوردن فارغ شدند ، امير جلال الدين ابو بكر خواجه روى با فرزندان شيخ و اصحاب كرد ، گفت : حكايتى دارم ، اگر اجازه فرمايند تا بگويم . اصحاب گفتند : بگوى . گفت : در آن چند روز شيخ در مسجد بدرين ختنى تذكير مىفرمود ، و خلايق را ( به ) تبديل اخلاق و اعمال و خيرات و مبرات و صدقات تحريص مىفرمود . مرا نيز در خاطر آمد كه من نيز خيرى كنم . چون آن در دل بگذرانيدم ، با آنكه از دور در منظره‌اى نشسته بودم و گوش مىكردم ، شيخ روى سوى من كرد ، گفت : هر چيزى كه در خاطر آوردى آن را زود به عمل مىبايد آوردن . اين بگفت و باز سر سخن رفت .\r\nديگرباره در خاطر داعى بگذشت كه اين شيخ صاحب كرامت است ، مصلحت آن است كه شيخ را دعوتى سازم و خلعتى در وى پوشانم ، چون اين معنى در خاطر بگذرانيدم ،\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nديگرباره شيخ روى به من كرد و فرمود : ما نيز بخوريم و بپوشيم . اين بگفت و ديگرباره روى باز مجلسيان كرد و فرياد در نهاد من افتاد . و از آن روز باز مرا در خاطر بر آن بود ، كه اين فتوح دست دهد .\r\nچون حق تعالى اين توفيق ما را ارزانى فرمود ، و خانهء بنده را مشرف گردانيد ، اجازت فرمايند تا آن خلعت كه خود قبول فرموده به بندگى شيخ آورم . اصحاب گفتند : بياور . پس صوفى دوختهء لطيف و قصبى خوب بياورد ، و در خدمت شيخ بنهاد . شيخ دوتايى صوف در پوشيد و قصب بر سر نهاد ، بعد از آن عذر خدمت شيخ مىخواست كه از بهر خداى مرا به اين بىادبى عفو فرماى . كه اين قضيتى است كه خاص كرامات شيخ بود ، كه اين داعى مشاهده كرد ، نه آنكه از ديگرى شنيد ، پس شيخ وى را دعاء كرد و باز خانقاه مراجعت فرمود ، آن جامه و دستار فرزندان را داد .\r\nو اگر ذكر مناقب و فضائل وجود شريفش ايراد كرده شود ، كتاب مطول گردد و بيشتر ائمه و سادات و مشايخ شيراز او را يافته‌اند ، و به وعظ مبارك او حاضر شده‌اند ، و صدق معامله و نيازمندى او دربارهء عزيزان يافته ، به تخصيص در ولاء اهل بيت .\r\nو فرزندان و مريدان را پيوسته تحريص فرمودى به محبت اهل بيت ، و از جمله روز عاشورا بر در مشهد مقدسه ام كلثوم - رضى اللّه عنها - مجتبى معظم عز الملة و الدين - رحمة اللّه عليه - حاضر مىشد و اهل شيراز متوجه آن مزار متبركه مىشوند ، استدعاء از خدمت شيخ الاسلام كردى تا وعظ فرمودى . سالى به قاعده تذكير مىفرمود ، و نيز مناقب آل ياسين بيان مىكرد .\r\nقطعه‌اى انشاء كرد و آخر آن قطعه اين بود كه وى فرمود :\r\n گواه باش خدايا كه بنده روزبهان * كمينه چاكر و مولاى آل ياسين است \r\nو عمر عزيزش به هشتاد رسيد و در شب بيست و هفتم ماه مبارك رمضان سنهء خمس و ثمانين و ستمائة به جوار حق تعالى رسيد .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nمؤلف اين كتاب در مدح شيخ گويد :\r\n آن را كه هست در دل و جانش هواى شيخ * يك‌باره كرده روى دل خود براى شيخ\r\nبايد كه داند او به حقيقت كه دير [ و 
  ] زود * يابد قبول بخشش بىمنتهاى شيخ\r\nخواهى رضاى شيخ و روى در هواى خويش * يا آرزوى خود بودت يا هواى شيخ\r\nبا صدق باش تا بودت نزد شيخ جاى * زيرا كه سوى مقعد صدق است جاى شيخ\r\nشعر « شرف » قبول از آن مىفتد كه او * شاه ممالك سخن است و گداى شيخ \r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nباب هفتم در ذكر وفات شيخ و كراماتى كه بعد از وفات وى در سر تربت وى يافته‌اند\r\nوفات مباركش در محرم سنه ست و ستمائة بوده است .\r\nاز معتبران استماع افتاد كه چون وفاتش نزديك رسيد هفت روز و هفت شب هيچ تناول نفرمود . برقعى بر روى مباركش انداخته بودند . چون هفت شبانه روز بگذشت ، جدّ اين ضعيف ، شيخ فخر الدين احمد كه فرزند وى بود به خدمتش رفت ، برقع از روى مباركش برانداخت ، شيخ چشم مبارك باز كرد . شيخ فخر الدين گفت : هفت شبانه روز گذشت تا هيچ تناول نفرمودى . شيخ فرمود : من شاهد اللّه حق مشاهدته كيف ياكل و كيف يشرب .\r\nچون فرزندان و مريدان آثار رحلت بشناختند ، گفتند : شيخ از ما مىروى و ما را به كه رها مىكنى ؟ شيخ فرمود : به صورت از پيش شما مىروم و در معنى با شما همراهم . و هركس كه قصد شما كند ، من به معنى او را مقهور كنم . از شما كه فرزندانيد هركه را مهمى روى نمايد به سر تربت من آيد ، و در برابر قبر من از طرف قبله نزديك من بنشيند و همچنان‌كه امروز در حال حيات با من مىگويد ، چون درگذرم در روى گاه من با من بگويد ، تا از حضرت عزت در خواهم و كار او برآيد .\r\nمؤلف اين كتاب گويد : الحق اين معنى را مشاهده كرديم ، و به كرات و مرات اين تجربه افتاد و چنان بود كه شيخ فرمود .\r\nهم در آن وقت جمع مريدان و ملازمان به خدمتش شتافتند كه : شيخ و مقتداى ما تويى و\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nآهنگ سراچهء بقا خواهى كرد . اگر ما را مهمى روى نمايد ، طريق آنچه سازيم و بر كه رويم ؟\r\nشيخ گفت : هركه را مهمى روى نمايد ، بايد كه از اين چاه رباط آب برگيرد و وضويى بسازد ، و دو ركعت نماز بر بالين من ، و دو ركعت در پايين كه بگزارد ، من شفيع او باشم ، و كارش برآورم ، كه با روزبهان وعده چنين كرده‌اند كه هركس كه بعد از وفات تو به سر تربت تو آيد و به صدق زيارت تو كند ، او را به تو ببخشيم .\r\nچون آخر كار نزديك شد ، ارباب شريعت اجازت تفسير و تذكير و غيره طلبيدند ، و اصحاب طريقت اجازت ادارت زنبيل و اجراء مقراض طلب كردند . به حسب استعداد هريك مامول ايشان مبذول مىفرمود .\r\nچون ماه محرم درآمد از دار فناء به دار بقاء رحلت كرد .\r\nاز جهت مدفن مبارك در بارگاه رباط از طرف جنوب خانه‌اى بود و مدفن آنجا اشارت كرده بودند . اما در آخر عمر از آن بگردانيد . آنجا كه اين ساعت قبر مبارك اوست دكانى بود بالاى آن گشوده و هيچ سقف نبود . فرمود كه : مرا آنجا بنهيد ، كه رسول خداى بارها آنجا ديده‌ام .\r\nپس چون درگذشت ، آنجا قبر فروبردند ، و خلق شهر به‌يك‌بار آهنگ رباط كردند ، چون بر وى نماز كردند ، او را برگرفتند ، تا دفن كنند .\r\nآن كس كه در قبر رفت تا شيخ در قبر نهد ، از او منقول است كه گفت : انبوهى تمام بود . و كسان اتابك خلق مىراندند . گفت : چون شيخ را برگرفتم دورباشى بر سر من آمد ، چنان كه عظيم متألم شدم . گفتم سرم شكسته شد ، و همين ساعت جامهء شيخ ما ملطخ « 1 » گردد . شيخ را بنهادم . گوييا كسى شيخ را از دست من در ربود و هيبتى عظيم در من اثر كرد ، و زود بيرون\r\n\r\n\r\n","description":"","footnote":"\r\n( 1 ) - آلوده ، ملوث ( فرهنگ معين ) .\r\n","page_name":" 160 ","page_number":160},
  {"content":"\r\n\r\nآمدم . و تا در قبر بودم ، هيچ خون ، از سرم نيامد . چون بيرون آمدم ، خون ريزان شد . پس دانستم كه اثر كرامات شيخ بود . و به بركت شيخ آن جراحت مندمل شد و به صحت مبدل گشت .\r\nحكايت - و از جملهء عزيزان اين شهر حافظى بود كه او را ابو طاهر مىخواندند . اين حكايت پسر او ابو بكر بن طاهر گفت : پدرم همدرس شيخ بود . مدت‌هاى مديد در خدمت شيخ درس خوانده بود . گفت چون شيخ در پرده رفت ، ما را عظيم خستگى ظاهر شد . و پيوسته به زيارت مىرفتم شبى گوييا مرا الزام كردند ، برخاستم و به سر تربت شيخ آمدم ، و درس قرآن آغاز كردم . چون عشرى بخواندم ، از قبر شيخ آوازى شنيدم كه : عشرى ديگر مىخواند . مدتى بدين‌طريق بود . روزى اين حكايت با كسى بگفتم . بيامدم بعد از آن قرائت نشنيدم . و السلام .\r\nحكايت - هم بر اين طريق مردى همسايهء رباط بود كه او را ابو بكر حامد گفتندى . پيرى با بركت بود . گفت : اندر رباط بر سر تربت شيخ - قدس اللّه روحه - شبى سورة الانعام مىخواندم . لفظى غلط بر زبانم رفت . از قبر شيخ فخر الدين احمد كه ضجيع سخى است آوازى شنيدم كه غلط باز دهان من داد . و السلام .\r\nحكايت - چنين استماع دارم از خدمت پدر بزرگوارم فرمود كه : روزى بر سر روضهء شيخ - قدس اللّه روحه العزيز - نشسته بودم و جمعى عزيزان حاضر ، ناگاه دو درويش خرقه‌پوش از در رباط درآمدند ، چنان كه ايشان را نظر بر قبر مبارك شيخ افتاد به گريه درآمدند و ذوقى عظيم ايشان را پيدا شد ، چنان كه اثر ذوق ايشان در ما پديد آمد . و ساعتى در آن بودند . چون از آن بازآمدند ، ايشان را پرسش كرديم ، و استفسار نموديم ، از آن ذوق . گفتند ما از مريدان شيخ بهاء الدين يزدىايم كه او از جملهء مريدان شيخ روزبهان است . ما را در خاطر آمد كه به شيراز رويم و مزارهاى متبرك دريابيم و زيارت شيخ روزبهان كنيم ، به خدمت شيخ رفتيم و از\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nخدمتش اجازت خواستيم . ما را اجازت فرمود ، گفت : به شرط آنكه اگر شما را اين فتوح دست دهد و به شيراز رويد ، و مزار متبرك را زيارت كنيد ، از هيچ‌كس مپرسيد كه مزار شيخ روزبهان كدام است گفتيم : چگونه دانيم ؟ شيخ بهاء الدين يزدى فرمود : قبر مبارك او را خاصيتى است كه چون نظر بر آن اندازند ، دل دگرگون گردد و روحى در روح پيدا شود . ما آمديم و مزارهاى متبرك زيارت كرديم و آن نشان كه شيخ بهاء الدين ما را داده بود ، آن جايكه يافتيم . و السلام .\r\nحكايت - نقل است از خدمت شيخ بزرگوار و يگانهء روزگار خواجه عزّ الدين مودود كه گفت : چون شيخ من شيخ روزبهان از دار فنا باز دار بقا رحلت فرمود ، شبى داعيهء زيارت شيخ در خاطرم پيدا گشت ، برخاستم و آهنگ رباط شيخ كردم . چون به در رباط شيخ رسيدم ، روشنايى تمام ديدم كه ظاهر شد . من با گوشه‌اى ايستادم . گفتم : تا ايشان درگذرند . دو درويش رنگ‌پوش ديدم ، كه آن روشنايى خود از چهره ايشان بود ، و با ايشان شمعى و مشعلى نبود ، و در اندرون رباط رفتند . من بر اثر ايشان برفتم . در رباط بسته يافتم ، و ايشان در اندرون بودند .\r\nزمانى نيك توقف كردم . ديگرباره همان نور ظاهر شد . همان دو درويش را ديدم كه از رباط بيرون آمدند . من بر در رباط رفتم ، و در را همچنان بسته يافتم . پس دانستم كه از اولياء بودند .\r\nحكايت - چنين نقل است از خدمت سلطان النقباء و السادة تاج الملة [ و الدين جعفر - ادام اللّه بركته - كه گفت : مرا مهمى بود ، در خاطرم آمد كه زيارت شيخ روزبهان دريابم . چون به رباط آمدم ، رباط را خالى يافتم . دو ركعت نماز در پايين شيخ بگزاردم ، و مددى از روح شيخ طلب كردم . چون از زيارت فارغ شدم ، مراجعت كردم چون به دهليز رباط رسيدم ، آوازى به هيبت بشنيدم كه دنيا از ما مىخواهى ! من عظيم متغير شدم . مدت‌هاى مديد از اين حالت گذشت ، هر وقت كه بدان مقام رسم هيبتى بيابم . و السلام .\r\nحكايت - چنين استماع افتاد از خدمت مولانا معظم قطب الملة و الدين محمد خلف\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nصدق مولانا سعيد صفى الدين ابو الخير كه گفت : يكى از فرزندان من را رمدى پيدا شد ، چنان كه طاقت از او ساقط شد . چون شب درآمد ، عظيم متألم بودم ، از آن معنى كوفته خاطر شدم . چون پاسى از شب بگذشت ، در خاطرم آمد كه به خدمت شيخ روزبهان روم و استمداد از خدمتش طلب كنم ، تا اين زحمت زائل گردد . برخاستم ، و آهنگ رباط شيخ كردم . چون به در رباط رسيدم ، از شب بسيار گذشته بود ، و در رباط بسته بود از شبكه زيارت كردم ، و دست بر خاك شبكه ماليدم و بر آستانه . و همچنان با دست خاك‌آلود به خانه رفتم ، و دست بر چشم طفل ماليدم . در حال آرام گرفت ، و روز ديگر روى به صحت نهاد ، و آن زحمت از او زائل شد .\r\nحكايت - شيخ مرحوم مشرف الدين مصلح المعروف به سعدى گفت : روزى به زيارت شيخ كبير روزبهان رفتم . دو ركعت نماز در سر قبر وى بگزاردم ، و بعد از آن به زيارت مشغول شدم ، نزديك قبر شيخ قراضه‌اى يافتم . روى با فرزندان شيخ كردم ، و گفتم : شيخ ما را فتوح بخشد صورت و معنى . و شيخ‌زادگان لطفى چند بفرمودند . به عن‌قريب صاحب سعيد شهيد صاحب ديوان ما را تبركى چند بفرستاد ، چنان كه خانقاهى در قلعه قندز بساخت ، و بر آن وقفى چند كرد ، و آن از بركت شيخ بود .\r\nحكايت - عزيزى از شهر كه وقفهء عرفات يافته است 
  ] گفت : در آن وقت كه از سفر باديه بازمىگشتم ، به طرف ارمنستان افتاد . پرسيدم كه : آنجا خانقاه درويشان كجا است ؟ گفتند :\r\nخانقاه شيخ ابراهيم ارمنى . چون به آن جايگاه رفتم ، به خدمت ابراهيم رسيدم ، مرا اعزاز و اكرام بسيار فرمود . بعد از آن فرمود : از كجايى ؟ گفتم : از زمين پارس - گفت : چه‌كار كنى ؟ گفتم :\r\nكسب كارم . گفت اثر خرقه بر تو مىبينم ، از كدام خانقاه خرقه پوشيده‌اى ؟ گفتم : از فرزندان شيخ روزبهان . چو نام روزبهان بشنيد ! برپاىخاست ، و مرا ترحيب تمام كرد ، گفت : اول برو و آن قبر را زيارت كن . من برخاستم و قبر را زيارت كردم . چون بازآمدم ، از خدمتش پرسيدم\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nكه : اين قبر از آن كيست ، كه مرا زيارت فرمودى ؟ گفت : بدان و آگه باش كه : اين عاشقى است از عشاق شيخ روزبهان . گفتم چه كسى بود ، و حال چگونه بود ؟ گفت : مردى بود كه هشتاد سال در كفر و ضلالت بسر برده بود . شبى از خواب درآمد ، فريادكنان ، و مىگفت : شيخ روزبهان . رفيقان از وى پرسيدند كه : اين چه فرياد و آشوب است در نهاده‌اى و اين نام كيست بر زبان مىرانى ؟ گفت : دوش در خواب چنان ديدم كه پيرى بس نورانى درآمد ، و مرا به اسلام دعوت كرد ، و به دست او مسلمان شدم . پرسيدم چه كسى است ؟ گفتند : شيخ روزبهان است از شيراز . من نام او از اين جهت مىبرم . كافران چون حال چنان ديدند ، او را تخويف كردند .\r\nكه از اين بگرد . و اگرنه تو را هلاك كنيم . پس چندانكه تهديدش كردند ، او كلمه بر زبان مىراند و نام شيخ روزبهان مىگفت . چون ديدند كه فايده نكند ، برگرفتند وى را ، و در دريا انداختند . آن شخص حكايت كرد كه ، چون مرا در دريا انداختند و از چشم ايشان غايب شدم ، شخصى را ديدم كه بيامده و مرا از آنجا خلاص داد . اين قبر آن عزيز است كه تو زيارت او كردى . و السلام .\r\nحكايت - روزى در رباط اندر خدمت شيخ الاسلام نشسته بودم ، شخصى از در رباط درآمد ، و زيارت شيخ كرد ، و به خدمت شيخ الاسلام آمد و دست‌بوس كرد ، و ارادتى بسيار بنمود و تواضعى بىحد كرد و برفت . از خدمت شيخ پرسيدم كه اين چه كسى است ، و سبب اين همه تواضع از چيست ؟ شيخ الاسلام فرمود : اين خواجه‌اى معتبر است ، و او را نظام الدين رضوان خوانند ، و او را با خدمت شيخ حالى عجب افتاد . پس از خدمتش استفسار كردم كه حال چون بود ؟ گفت : روزى وى بر من آمد ، گفت : حال آن است كه عمل دولت‌خانهء كيش كرده‌ام مدتى مديد . و اتابك ابو بكر سر آن دارد كه مرا مصادره كند ، مىگويد : در ديوان وزارت يا در ديوان استيفاء شروع نماى ، تا بدان بهانه مرا زحمت نمايد ، و من عملى بىعهد مىخواهم . طريق اين چه بود ؟ من گفتم : از آن ما نصيحتى و دعايى بود . برخيز ، و چنانچه شيخ\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nفرموده است از آب چاه رباط وضويى بساز ، چنان كه آمده است ، و دو ركعت نماز در بالين شيخ بگزار و دو ركعت در پايين ، بعد از آن از خدمت شيخ همت بخواه . او گفت : چنان كنم .\r\nبعد از روز ديگر بيامد خرّم و شادان ، و ارادت‌ها نمود و گفت : ترتيبى كه شيخ فرمود عظيم مؤثر بود . ديشب به رباط آمدم . و چنانچه فرموده بودى از آب چاه رباط وضو ساختم ، و در بالين و پايين تربت نماز كردم ، و با خدمت شيخ گفتم : مىخواهم كه اتابك ابو بكر محررى ديوان به من تفويض كند ، سحرگاه جمعه بود كه از رباط شيخ بيرون رفتم . دو پرده‌دار را ديدم كه از خدمت اتابك بيامدند ، و گفتند : اتابك تو را مىخواند . من متغير شدم كه چگونه بود . و رعبى عظيم در دل من پديد آمد . بلى وثوقى تمام به حضرت شيخ داشتم . برخاستم ، و به خدمت اتابك رفتم به لشكرگاه . چنان كه دست‌بوس كردم ، مرا گفت : رضوان در خاطرم آمده است كه محررى ديوان به تو دهم . برو و محرر ديوان باش ، و حساب را ضبط كن . چون اتابك اين بفرمود ، مرا معاملهء شيخ در خاطر آمد ، و از دست بخواستم رفتن . خود را نگاه داشتم . و اگرنه ، فرياد در نهادم افتاده بود . چگونه چاكر خدمت شيخ نباشم تا زنده باشم خاك اين آستانه بوسه دهم .\r\nحكايت - شبى از شب‌هاى جمعه چنانچه معهود است در سر روضهء شيخ - قدس اللّه روحه - به ختم قرآن كردن مشغول بوديم . و اين واقعه بعد از وفات پدرم بود . چون از قرآن خواندن فارغ شديم به نماز خفتن گزاردن مشغول گشتيم . عزيزى كه وقفهء عرفات و طواف كعبه يافته ، بين القبرين ايستاده بود : ميان قبر شيخ روزبهان و پدرم شيخ الاسلام و برادر بزرگوارم فخر الملة و الدين به امامت مشغول بود ، و عظيم مرق « 1 » و خوش مىخواند . ناگاه در ميان قرائت آن عزيز كه در ميان قبرين ايستاده بود ، از پاى درافتاد . بعد از لحظه‌اى برخاست و\r\n\r\n\r\n","description":"","footnote":"\r\n( 1 ) - رقت‌آور\r\n","page_name":" 165 ","page_number":165},
  {"content":"\r\n\r\nنماز تمام بگزارد . چون از نماز فارغ شد ، از آن عزيز پرسيدم كه حال چون بود ؟ گفت : چون به نماز مشغول بودم ، در خاطرم آمد كه شريف موضعى است كه ايستاده‌ام : از اين طرف شيخ كبير روزبهان ، و از آن طرف شيخ الاسلام در اين تفكر بودم ، رباط را نديدم ، خود را در ميان درگاه كعبه و ناودان زرين كه آن را ملتزم خوانند ديدم ، بيفتادم . چون شيخ فخر الدين اللّه اكبر گفت : باهوش آمدم . و بيشتر اكابر چون به زيارت شيخ حاضر شوند ، بين القبرين نماز كنند و حاجت طلبند ، و از آنجا اثرها يافته‌اند .\r\nمؤلف اين كتاب چنين گويد : كه پدرم شيخ الاسلام ، اگرچه بر دوام بر سر تربت شيخ بودى ، بلى در روزهاى سه‌شنبه بيشتر اوقات اقامت در رباط ساختى و عبادت كردى ، به تخصيص بين الصلاتين . روزى از خدمتش سؤال كردم كه روز سه‌شنبه بيشتر اوقات اقامت در رباط فرمودى به كثرت عبادت در سر تربت شيخ ، موجب چيست ؟ جواب فرمود كه :\r\nروزى يكى از مشايخ كبار يافتم و استمداد همتى از وى مىكردم ، چنين فرمود كه : روزى مرا مهمى روى نمود ، و به مزارهاى متبرك مىرفتم ، و خلوت مىآوردم ، هيچ گشايشى پيدا نمىشد . روزى هاتفى از غيب گفت : اى فلانى اگر مىخواهى كه كارت برآيد ، روز سه‌شنبه به زيارت شيخ روزبهان رو ، و بر سر تربت او سورة الصف برخوان ، و هر حاجتى كه دارى بخواه ، كه حاجتت برآيد . [ چنان كردم ، آن مهم كفايت شد ، و آن حاجت برآمد 
  ] اين ضعيف چون اين حكايت بشنيد از خدمت پدرم ، در ماه رمضان روز سه‌شنبه نقل اين حكايت رفت بر سر منبر . از آن سال باز خلق رغبت مىنمايند و از پيشين تا نماز ديگر در سر روضهء شيخ حاضر مىشوند ، و به قرآن خواندن و ديگر عبادت كردن مشغول مىشوند . و آن را اثرى عظيم است . و از معتبران شنيدم كه به هر مهمى آمدند حق - جلّ و علا - آن را كفايت كرد .\r\nعزيزى از عزيزان شهر در خواب ديد شبى از شب‌هاى سه‌شنبه كه از آسمان طبقى چند به زمين مىآورند : سرپوش‌هاى لطيف بر سر آن انداخته ، پرسيد كه : اين طبق‌ها كجا مىبرند ؟\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nجواب آمد كه : به رباط شيخ روزبهان مىبرند از بهر حاجتمندان كه روز سه‌شنبه آنجا حاضر مىشوند . و على الحقيقة هر نوبت كه مىگذرد اثرهاى خير ظاهر مىگردد .\r\n\r\nتمة الكتاب\r\nچنين گويد مؤلف اين تأليف اقل عباد الرحمن ابراهيم بن روزبهان اصلح اللّه شأنه : بر خاطر خطير و ضمير منير ارباب قلوب ، پوشيده نماند كه بعد از استمداد همت كه از انفاس مبارك ايشان كرده شد ، توفيق ربانى و تأييد سبحانى قرين روزگار اين ضعيف گشت و كتاب تحفة العرفان فى ذكر سيد الاقطاب روزبهان به اتمام رسانيد ، و جاىجاى نظمى يا نثرى از سخنان مؤلف قرين سخن شيخ گردانيد ، همچنان‌كه موم با عنبر يا چوب بيد با نبات قرين گردانيد تا قيمت‌پذير شود .\r\nو ارباب بحث و افكار و اصحاب كشف و اذكار چون مطالعهء اين كتاب مبارك كنند ، هر كجا سخنى مستقيم متين يابند . حوالت آن به حضرت شيخ است ، و هر كجا سهوى يا غلطى يابند از طرف مؤلف بود .\r\n مرا گر مايه‌اى بينى بدان كان مايه او باشد * برو گر سايه‌اى بينى بدان كان سايه من باشم \r\nو اگر سخن لطيف يا نكتهء شريف يا بى آن نكتهء شريف و آن ميوهء لطيف از بستان فضل و افضال اوست :\r\n چاكران باغبان دولت اوست * كه ز بستانش خوشه‌چين باشد\r\nهم از آن باغ تحفه‌اى آرد * عادت باغبان چنين باشد \r\nتوقع از ارباب قلوب و مكاشفان عوالم غيوب چنان است كه در زمان مطالعهء اين كتاب شريف ، اين شكستهء بيچاره را به دعاى خير ياد دارند ، كه عظيم محتاج دعاى ايشان است . و اين كتاب را وسيلتى بزرگ مىداند به حضرت شيخ .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n اميد هست كه لطف خداى يار من است * چو جمع كردن احوال شيخ كار من است\r\nنه حال شيخ بدين نظم و نثر مىبفزود * كه زيب و زينت احوال روزگار من است\r\nچو هيچ مايه ندارم جز اين كتاب شريف * وسيلتى بر جدّ بزرگوار من است\r\nبه شعر شيخ « شرف » ختم اين كتاب كند * نه آنكه شاعرى و شعر از شعار من است\r\nولى به شعر لطيفش چو مىكنم تضمين * يقين بدان كه مباهات و افتخار من است\r\n« جلال روى تو در حسن لاله‌زار من است * جمال عارض زيباى تو بهار من است » \r\nتم الكتاب بعون الملك الوهاب\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\nفهرست اسامى مردان و زنان\r\nنام صفحه\r\nآدم ( ع ) / 113 / 102 / 101 / 89 / 16 / 14 140 / 129 / 127 / 126\r\nابراهيم ( ع ) / 111 / 102 / 101 / 89 / 16 147 / 115 / 113\r\nابراهيم ادهم 21\r\nابراهيم بن روزبهان 167 / 25 / 12 / 5 / 4\r\nابن المسلم الحجاج 98\r\nابن الورد 106\r\nابن عباس 33\r\nابن عطا 100 / 99 / 95 / 88 / 33 / 23 / 22 121 / 112 / 104\r\nابو اسحاق ابراهيم بن داود رقى 20\r\nابو اسحاق كازرونى 155 / 31 / 24\r\nابو الحسن احمد بن ابى الحوارى 19\r\nابو الحسن بن سالبه 25\r\nابو الحسن خرقانى 22\r\nابو الحسن كردو 72 / 55 / 54\r\nنام صفحه\r\nابو الحسن مزين 19\r\nابو الحسين نورى 114 / 112 / 95 / 22 / 21 / 18\r\nابو الخير 135\r\nابو الخير ( خادم روزبهان ) 71\r\nابو الشكر خادم 80\r\nابو الفرج 36 / 35 / 34\r\nابو القاسم صفار 25 / 24\r\nابو القاسم قشيرى 21\r\nابو القاسم محمود 31\r\nابو القاسم نصرآبادى 20\r\nابو بكر بن سعد 165 / 164 / 82 / 71\r\nابو بكر بن طاهر 161\r\nابو بكر بن محمد 31\r\nابو بكر حامد 161\r\nابو بكر شبلى 91 / 33 / 22 / 21 / 19 / 18 116 / 112\r\nابو بكر صديق 104\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nنام صفحه\r\nابو بكر كتانى 136 / 119 / 112 / 19 / 18\r\nابو بكر واسطى / 98 / 95 / 90 / 86 / 33 / 21 136 / 127 / 118 / 117 / 112 / 100\r\nابو تراب نخشبى 31 / 21\r\nابو حفص نيشابورى 21\r\nابو سعيد 76 / 75\r\nابو سعيد ابو الخير 152 / 123 / 112 / 22\r\nابو سعيد خراز 104\r\nابو سليمان دارانى 20 / 19\r\nابو شعيب المقنع 20\r\nابو شكر 80 / 62\r\nابو طاهر 161\r\nابو عبد اللّه بن الجلا 20\r\nابو عبد اللّه بن خفيف / 32 / 31 / 24 / 23 / 22 136 / 135 / 122 / 120 / 65 / 50\r\nابو عبد اللّه حسين بن احمد 24\r\nابو عبد اللّه خضرى 106\r\nابو عبد اللّه رودبارى 19\r\nابو عثمان 90\r\nابو على احمد بن عاصم الانطاكى 20\r\nابو على رودبارى 21\r\nنام صفحه\r\nابو على فضيل بن عياض 21\r\nابو عمر دمشقى 20\r\nابو عمرو اصطرخى 31\r\nابو غالب 61\r\nابو مسلم نامى 51\r\nابو منصور الشيرازى 23\r\nابو نصر سراج 127\r\nابو يعقوب سوسى 18\r\nابو يعقوب نهرجورى 94 / 18\r\nابو يوسف يعقوب الشيرازى 23\r\nاتابك ابو بكر 165 / 164 / 160\r\nاتابك محمد پهلوان 48 / 47 / 46\r\nاحمد بن عبد اللّه بلخى 136\r\nاحمد بن يحيى ابو العباس الشيرازى 23\r\nاحمد حنبل 128\r\nاحمد حوارى 19\r\nاحمد خضرويه 21 / 20\r\nاحمد رويم 128 / 32 / 23 / 22\r\nاحمد موصلى 80 / 79\r\nادريس ( ع ) 89\r\nارشد الدين نيريزى 133 / 57 / 50 / 49 / 32 / 3\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nنام صفحه\r\nاسحاق ( ع ) 89\r\nاسرافيل ( ع ) 102 / 101\r\nاسماعيل ( ع ) 89\r\nاسماعيل فالى 152\r\nالياس 101\r\nامام الدين مه كردى 73\r\nامام جعفر صادق ( ع ) 98 / 95 / 94 / 93\r\nام كلثوم 157\r\nامير بولغان 154 / 153\r\nامير جلال الدين ابو بكر خواجه 156\r\nامير شمس الدين حيدر هاشمى 71 / 70\r\nاويس قرنى 31\r\nايوب ( ع ) 89\r\nبايزيد بسطامى 112 / 88 / 58 / 57 / 38 / 20\r\nبشر حافى 23 / 20\r\nتاج الدين جعفر 162\r\nتاج الدين محمود 43 / 42\r\nتكله بن زنگى 83 / 81 / 48 / 47 / 46\r\nجايى ( جاويد ) 64 / 63\r\nجبرئيل ( ع ) 118 / 104 / 102 / 101\r\nجريرى 95 / 23\r\nنام صفحه\r\nجعفر الحذاء 120 / 112 / 31 / 24\r\nجلال الدين محمد 152\r\nجمال الدين خليل فسائى 3\r\nجمال الدين ساوجى 55\r\nجنيد 33 / 32 / 24 / 22 / 21 / 20 / 19 / 18 129 / 113 / 112 / 106 / 38\r\nجوهريه 41\r\nحاجى محمد 68\r\nحارث محاسبى 22 / 20\r\nحامد بن ابى طالب جندرانى 78\r\nحبيب عجمى 32 / 31\r\nحزقيل ( ع ) 89\r\nحسن بصرى 32\r\nحسين اكار 31\r\nحلاج 123 / 122 / 112 / 88\r\nخداش بن منصور 28\r\nخضر ( ع ) 101 / 89 / 79 / 73 / 52 / 28 145 / 143 / 129 / 122\r\nخواجه عبد اللّه انصارى 166 / 165 / 164\r\nخواجه عز الدين مودود 162 / 52\r\nخواجه عميد 49\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nنام صفحه\r\nداود طائى 32 / 31\r\nداود ( ع ) 133 / 132 / 131 / 117 / 89\r\nذو النون مصرى 129 / 128\r\nرشيد صوفى 51 / 50\r\nركن الدين ابو محمد يحيى 49\r\nابو القاسم حاوى 81 / 53 / 52\r\nزاهده خاتون 49\r\nزكريا ( ع ) 89 / 16\r\nزليخا 130\r\nسراج الدين فالى 59 / 49\r\nسراج الدين محمود 31\r\nسرى سقطى 32 / 22 / 20\r\nسعد بن زنگى 82 / 58 / 46\r\nسعدى 163\r\nسلغر شاه 153\r\nسليمان ( ع ) 115 / 114 / 112 / 89 / 16 140 / 127\r\nسهل بن عبد اللّه تسترى 95 / 33 / 19 / 18 137 / 123 / 98\r\nشرف الدين الحسنى 48\r\nشعيب ( ع ) 89\r\nنام صفحه\r\nشقيق بلخى 31 / 32\r\nشمس الدين ترك 50\r\nشمس الدين صفى كرمانى 155 / 154 / 54\r\nشمس الدين محمد غسال 74\r\nشهاب الدين عمر سهروردى 38 / 37\r\nشيث ( ع ) 89\r\nشيخ ابراهيم ارمنى 163\r\nشيخ ابو البركات 62\r\nشيخ ابو القاسم مدنى 18\r\nشيخ ابو بكر 66\r\nشيخ ابو بكر بن عمر بن محمد 3\r\nشيخ ابو سعيد احمد بن محمد اعرابى 19\r\nشيخ احمد شهره 76\r\nشيخ بهاء الدين يزدى 46 / 45 / 44 / 43 162 / 161 / 72\r\nشيخ جاگير 3\r\nشيخ سراج الدين احمد بن سالبه 3\r\nشيخ شهاب الدين محمد 151\r\nشيخ صدر الدين روزبهان ثانى / 45 / 4 155 / 154 / 153 / 152 / 151 166 / 164 / 157 / 156\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nنام صفحه\r\nشيخ على حافظ 75\r\nشيخ على لالا 40 / 39 / 38\r\nشيخ مبارك كمهرى 72 / 53\r\nشيخ محمود شيرازى 71 / 62\r\nشيخ نجم الدين كبرى 40 / 39\r\nصالح ( ع ) 89\r\nصدر الدين اصفهانى سلفى 4\r\nصدر الدين محمد الاشنهى 42\r\nصفى الدين ابو الخير 163\r\nضحاك 33\r\nظهير الدين شفروه 65\r\nظهير الدين كرمانى 81 / 57\r\nعباس رشيدى آشتيانى 5\r\nعبد الخالق تسترى 41 / 40\r\nعبد الرحمن بن عوف 106\r\nعبد الرحمن سلمى 33\r\nعبد العزيز 82\r\nعثمان 113\r\nعز الدين 48\r\nعصارى 64\r\nعلى بن بزغش 67 / 37\r\nنام صفحه\r\nعلى سهل صوفى 123 / 122\r\nعلى ( ع ) 49 / 32 / 31\r\nعلى كوارى 68\r\nعماد الدين محمد بن رئيس 139 / 137\r\nعمر خطاب 31\r\nعمرو بن عثمان مكى 19 / 18\r\nعميد الدين خواجه 48\r\nعيسى ( ع ) 147 / 140 / 126 / 89 / 24 / 16\r\nفخر الدين احمد 151 / 83 / 82 / 80 / 79 / 4 166 / 165 / 161 / 159\r\nفخر الدين رازى 53 / 48\r\nفخر الدين مريم 74 / 32 / 3\r\nفخر الدين مطرزى 65\r\nفقيه حسن 66\r\nقتاده 33\r\nكالب ( ع ) 89\r\nكلبى 33\r\nگردان شاه 69\r\nلوط ( ع ) 89\r\nليلى 137\r\nمجتبى الدين 157\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nنام صفحه\r\nمجد الدين بغدادى 40\r\nمجنون 137\r\nمحمد ( ص ) / 31 / 19 / 18 / 16 / 15 / 13 / 76 / 72 / 71 / 70 / 54 / 49 / 33 / 32 / 101 / 100 / 99 / 96 / 94 / 92 / 89 / 85 / 108 / 107 / 106 / 105 / 104 / 103 / 126 / 123 / 119 / 111 / 110 / 109 / 138 / 135 / 134 / 129 / 128 / 127 160 / 141\r\nمحمد بختيار شيرازى 70\r\nمحمد بن احمد 75\r\nمحمد بن خليل الشيرازى 23\r\nمحمد بن على 90\r\nمحمد خلف صدق 162\r\nمحمد تقى دانش‌پژوه 5\r\nمحمد غزالى 151\r\nمرتعش 21\r\nمزنى 88\r\nمعروف كرخى 32 / 22\r\nمعين الدين ابو ذر بن الجنيد الكتكى 52 / 51\r\nمعين الدين كرجى 79\r\nنام صفحه\r\nمنتجب الدين خواجه 30\r\nموسى راعى 31\r\nموسى ( ع ) / 118 / 97 / 96 / 89 / 79 / 16 147 / 143 / 126 / 122\r\nنجم الدين خوارزمى 40 / 39\r\nنظام الدين رضوان 164\r\nنوح ( ع ) 147 / 89\r\nهارون ( ع ) 89\r\nهود ( ع ) 89\r\nيحيى ( ع ) 89 / 16\r\nيحيى معاذ رازى 128\r\nيعقوب ( ع ) 138 / 94 / 93 / 92 / 91 / 89\r\nيوسف ( ع ) 107 / 94 / 93 / 92 / 91 / 89 146 / 140 / 138 / 130 / 108\r\nيوشع ( ع ) 89\r\nيونس ( ع ) 127 / 89\r\n\r\n\r\n","description":"","footnote":"","page_name":" 174 ","page_number":174}
  ]