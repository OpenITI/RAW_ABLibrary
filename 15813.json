[
  {"content":"\r\n\r\nنظام اخلاقى اسلام\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع : تفسير : 1 ( قرآن : 1 )\r\nگروه مخاطب :\r\n- عمومى\r\nشمار انتشار كتاب ( چاپ اول ) : 47\r\nمسلسل انتشار ( چاپ و باز چاپ ) : 4354\r\nكتاب هاى آية الله سبحانى / 3\r\nسبحانى ، جعفر ، 1308 -\r\nنظام اخلاقى اسلام : تفسير سورهء حجرات / جعفر سبحانى . - [ ويراست 2 
  ] . - قم : مؤسسه بوستان كتاب ( مركز چاپ و نشر دفتر تبليغات اسلامى حوزهء علميه قم ) ، 1377 .\r\n[ 220 
  ] ص . - ( مؤسسه بوستان كتاب ؛ 47 كتاب هاى آية الله سبحانى ؛ 3 ) ( قرآن ، 1 تفسير ؛ 1 )\r\n2800 تومان : isbn 978 - 964 - 09 - 0486 - 2\r\nفهرست نويسى براساس اطلاعات فيپا .\r\nاين كتاب قبلا تحت عنوان سيستم اخلاقى اسلام ، تفسير سورهء حجرات توسط ناشر مذكور در سال 1373 منتشر شده است .\r\nص . ع . به انگليسى :\r\nayatollah jafar - e sobhani the ethical system of islam\r\nthe interpretation of the surah al - hujurat\r\nكتاب نامه : ص . [ 215 
  ] - 216 ؛ همچنين به صورت زيرنويس .\r\nچاپ هشتم : 1388 .\r\n1 . تفاسير ( سورهء حجرات ) . 2 . اخلاق اسلامى . الف . دفتر تبليغات اسلامى حوزه علميه قم . مؤسسه بوستان كتاب . ب . عنوان . ج . عنوان : تفسير سورهء حجرات . د . عنوان : سيستم اخلاقى اسلام : تفسير سورهء حجرات .\r\n9 س 2 س / 827 / 102 BP\r\n18 / 297\r\n1388\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nنظام اخلاقى اسلام\r\nتفسير سورهء حجرات\r\nويرايش دوم\r\nآية الله جعفر سبحانى\r\nبوستان كتاب\r\n1388\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nنظام اخلاقى اسلام\r\nتفسير سورهء حجرات\r\nنويسنده : آية الله جعفر سبحانى\r\nناشر : مؤسسه بوستان كتاب\r\n( مركز چاپ و نشر دفتر تبليغات اسلامى حوزه علميه قم )\r\nچاپ و صحافى : چاپخانه مؤسسه بوستان كتاب\r\nنوبت چاپ : هشتم / 1388 * شمارگان : 1500 * بها : 2800 تومان\r\nتمامى حقوق C محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nپست الكترونيك مؤسسه : e - mail info @ bustaneketab . com\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : سيدرضا سجادى نژاد * سر ويراستا : ابوالفضل طريقه دار * ويراستار : كريم جبارى\r\n* چكيدهء عربى : سهيله خائفى * چكيدهء انگليسى : عبدالمجيد مطوريان * فيپا : مصطفى محفوظى * مسئول واحد حروف نگارى و حروف نگار : احمد مؤتمنى * اصلاحات حروف نگارى : سيد صادق حسينى * صفحه آرا : احمد اخلى * كارشناس نمونه خوانى : محمد جواد مصطفوى * نمونه خوانى : جليل حبيبى * كنترل نمونه خوانى : غلامرضا معصومى * نظارت و كنترل آماده سازى : بيژن سهرابى * كارشناس طراحى و گرافيك و طراح جلد : مسعود نجابتى * مدير توليد : عبدالهاى اشرفى * اداره آماده سازى : حميد رضا تيمورى * برنامه ريزى و كنترل توليد : امير حسين مقدم منش * اداره چاپخانه : مجيد مهدوى و ساير همكاران ليتوگرافى ، چاپ و صحافى .\r\nرئيس مؤسسه\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدّمهء چاپ چهارم\r\n\r\nپايدارى ملتها و ارزشهاى اخلاقى\r\nكتاب نظام اخلاقى اسلام نزديك به سى سال پيش نگارش يافته و اصول و ارزشهاى اسلامى كه در سورهء مباركه « حجرات » وارد شده به صورت دلپذير در آن تفسير شده است . خواست خدا اين بود كه اين كتاب مورد توجه جوانانى قرار گيرد كه مىخواهند در پرتو اخلاق اسلامى به مقامات عالى برسند .\r\nاكنون كه اين كتاب با ويرايش جديد منتشر مىشود خواستم رابطهء خود را با خوانندگان گرامى تجديد نموده و نكته‌اى را يادآور شوم و آن اينكه شاعر عرب زبان در مورد ارزشهاى اخلاقى چنين مىگويد :\r\n فإنّما الأمم ، الاخلاق ما بقيت * فإن هم ، ذهبت أخلاقهم ذهبوا \r\nمفاد اين بيت ارزشمند اين است :\r\nكيان ملتها در گرو ارزشهاى اخلاقى است كه خود را با آن آراسته‌اند و تا ارزشهاى اخلاقى بر آنها حاكم است اين ملتها پايدارند ، و اگر روزى منقرض و\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنابود شوند براى اين است كه ارزشهاى اخلاقى را ناديده گرفته و دچار هرج‌ومرج شده‌اند .\r\nدر عصر عباسى ، تمام بخشهاى حكمت يونانى به زبان عربى برگردانده شد و استقبال فراوان از آن به عمل آمد و مسلمانان نيز در تكميل آن كوشيدند ، ولى اخلاق يونانى در نظر متفكران اسلامى كوچكترين جلوه‌اى نداشت ؛ زيرا نظام اخلاقى اسلام آن‌چنان بالنده و زيباست كه ديگر مكتبهاى اخلاقى در مقابل آن رنگ و بويى ندارند و لذا غالبا كتابهاى اخلاقى پس از كتاب طهارة الأعراق ابن مسكويه ، براساس اخلاق اسلامى نگارش يافت .\r\nاميد است اين كتاب پيوسته نورى فرا راه جوانان اسلامى باشد .\r\nقم ، مؤسسهء امام صادق عليه السّلام\r\n6 / 11 / 1376\r\nبرابر 27 رمضان مبارك 1418\r\nجعفر سبحانى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nپيش‌گفتار\r\nفلاسفه و دانشمندان بزرگ جهان ، در معرفى انسان بر تفكر و انديشمند بودن وى تكيه كرده و او را با تعبير « حيوان متفكر » ( ناطق ) - كه داراى عقل و ادراك است - معرفى نموده‌اند .\r\nچنين تعريفى ، از افق ديد يك فيلسوف ، بسيار صحيح و استوار است ؛ زيرا او با فكر و انديشهء انسان سروكار دارد و مىخواهد او را از طريق دعوت به تفكر ، به قوانين كلى هستى ، رموز آفرينش و اسرار جهان خلقت آشنا سازد و هرگز انسان جز در سايهء تقويت فكر و انديشه ، به اين هدف نمىرسد .\r\nولى اين تعريف از ديدگاه علماى اخلاق و دست‌اندركاران مسائل تربيتى و كارشناسان امور پرورشى ، كاملا ناقص بوده و تعريفى جامع و واقع‌نما نيست ؛ زيرا اگر چه نيمى از شخصيت انسان را فكر و انديشه و عقل و خرد ، تشكيل مىدهد ، نيم ديگر شخصيت او « غرايز » و تمايلات گوناگون است كه در عين حال سركش و « مرزنشناس » است ، و براى كارشناسان امور تربيتى ، موضوع غرايز گوناگون انسان ، بيش از تعقل و تفكر او ، مورد اهميت و شايان توجه\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nاست ؛ زيرا آنان ، رهبر غرايز و تعديل‌كنندهء تمايلات ريشه‌دار انسان هستند .\r\nجاى ترديد نيست كه هر فردى از افراد انسان با غرايزى مانند :\r\n« حبّ ذات » ، « ميل به كمال » ، « استخدام ديگران » ، « علاقه به مال و مقام و جمال » ، « حس ترس و انتقام » و . . . آفريده شده است ؛ اين غرايز كه ضامن بقاى انسان و سرچشمهء هر نوع تحرك و جنبش حياتى او هستند ، آن‌چنان در روان آدمى عمق و ريشه دارند كه گاهى سرنوشت او را به دست گرفته و خط مشى زندگى او را تعيين مىنمايند و با قدرت و سركشى خيره‌كننده‌اى از نفوذ و بينايى عقل كاسته و آن را محدود مىسازند .\r\nاين‌جاست كه نقش اخلاق در زندگى و لزوم رهبرى صحيح غرايز روشن شده و مسؤوليت بزرگى كه بر دوش علماى اخلاق سنگينى مىكند ، ارزيابى مىشود .\r\n\r\nبزرگ‌ترين مسأله در زندگى جوان\r\nمسألهء اساسى در زندگى جوان ، مسألهء رهبرى عواطف و احساسات اوست . تعديل غريزه و بازداشتن عواطف از افراط و تفريط ، از مشكلات بزرگ زندگى است ، خصوصا در دوران جوانى ، كه دورهء بحران غرايز و نيرومندى خواسته‌هاى درونى جوان است ؛ مثلا خشم و غضب يكى از غرايز اصيل انسانى است و نقش فعال و سازنده‌اى در زندگى انسان دارد و در مواقعى حافظ جان و ضامن بقاى وجود اوست ؛ موقعى كه جان انسان به خطر مىافتد ، اين غريزه به تكاپو افتاده ، با بسيج كردن تمام نيروها بر ضد دشمن ، جان را از خطر نابودى حفظ مىكند ، ولى اگر همين غريزه درست رهبرى نشود ، دارندهء آن بسان درنده‌اى خواهد بود كه نامى جز مظهر خشونت و قساوت ،\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nنمىتوان بر او نهاد ، يا بسان چشمه‌اى خواهد بود كه از قلهء وجود انسانى سرچشمه گرفته و بر اثر نبودن مجراى صحيح ، ويرانيهايى به بار خواهد آورد كه ديگر جبران‌پذير نيست .\r\nشما مىتوانيد هر يك از غرايز را ، از قبيل : تمايلات جنسى ، ميل به جمال و ثروت و مقام و . . . بسان خشم ، تجزيه و تحليل كرده و به اين نتيجه برسيد ، كه راه سعادت ، تعديل احساسات و رهبرى صحيح عواطف و غرايز است و عهده‌دار اين مهم ، همان مربيان و مسؤولان اخلاق هستند .\r\n\r\nعواملى كه غرايز را كنترل مىكند :\r\n\r\n1 . علم و دانش\r\nسقراط و ارسطو ، دو دانشمند معروف يونان باستان ، معتقد بودند كه رهبرى صحيح عواطف و بارور ساختن درخت « فضيلت » و « اخلاق » در نهاد انسان ، در سايه علم و دانش صورت مىپذيرد ، و انسان در سايه علم به خوبيها و بدىها ، طبعا به فضايل اخلاقى گرايش پيدا مىكند و از رذايل دورى مىجويد ، و نتيجه اين مكتب اين است كه پايه‌هاى اخلاق را تنها « علم و دانش » تشكيل مىدهد و شعار آنان اين بود : « اخلاق در سايه علم » .\r\nجاى گفت‌وگو نيست كه علم و دانش ، اثر مطلوبى در بهبود اخلاق مىگذارد و از افزايش بعضى از جرايم مىكاهد ، ولى هرگز نمىتوان اين امر را به طور كامل و قطعى پذيرفت كه علم و دانش ، هميشه و در همهء افراد ، مهاركننده غرايز سركش است ، و افراد بد اجتماع ، همان كسانى هستند كه بهره‌اى از دانش نبرده‌اند ، و در مقابل ، افراد بافضيلت اجتماع را كسانى تشكيل مىدهند كه تحصيلات دبيرستانى و دانشگاهى دارند ؛ زيرا نه تنها مشاهدات\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nقطعى هر فرد آشنا به اجتماع ، اين موضوع را تكذيب مىكند ، گسترش و افزايش فساد به صورتهاى گوناگون در ميان افراد درس خوانده ، براى كسى قابل انكار نيست ، بلكه آمارهايى كه در جرايد جهان انتشار مىيابد ، گواه محكم و استوارى بر اين موضوع است .\r\nالبته ، كسى نمىگويد كه يك مهندس تحصيل كرده و يا يك دكتر درس خوانده به‌سان يك باديه‌نشين ، آلوده به گناه مىگردد ، بلكه او بر اثر هوشيارى خاصى كه ثمرهء مستقيم علم و دانش است ، در صورت ضعف مبانى مذهبى ، رنگ كار را دگرگون كرده ، و بزرگترين جرم را به عناوين مختلفى انجام مىدهد .\r\nافرادى را مىشناسيم كه مىتوانند دربارهء زيانهاى نوشابه‌هاى الكلى كتاب قطورى بنويسند ، ولى همين اشخاص ، گاهى به قدرى مست مىشوند كه روى پا بند نمىشوند ؛ هستند كسانى كه مىتوانند دربارهء مضرات فردى و اجتماعى قمار و رشوه و روابط نامشروع جنسى ، مقالاتى بنويسند ، و سمينارهايى را اداره كنند ، اما اگر زندگى آنان را مورد دقت قرار دهيم ، خواهيم ديد كه از نوك پا تا فرق سر ، غرق گناه و آلودگى هستند و معلومات ناشى از درس و كلاس نتوانسته آنها را از دست تمايلات سركش درونى نجات بخشد . هيچ فردى نمىتواند ادعا كند كه علم ، مىتواند جلو حرص و آز را بگيرد و يا جاه‌طلبى را مهار كند ؛ زيرا جهان بر اثر جاه‌طلبى گروهى از درس خوانده‌ها دو بار به خاك و خون كشيده شد ، و بيش از صد ميليون انسان در جنگهاى بين‌المللى اول و دوم تباه و نابود شدند .\r\nبرخى نام مكتب ياد شده را كه ميراث سقراط و ارسطوست ، عوض كرده و « عقل » را جايگزين « علم » نموده‌اند و مىخواهند ادعا كنند كه در پرتو پرورش عقل و خرد آدمى ، مىتوان از آمار جرايم و گناهان كاست و فضايل را در نهاد\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nانسانى پرورش داد ، در صورتى كه اين عامل از نظر نارسايى ، دست كمى از عامل نخستين ( علم ) ندارد ؛ زيرا عقل تا حدى مىتواند از طغيان غرايز جلوگيرى نمايد ، ولى در برابر ديو شهوت ، به‌سان كاهى است در برابر امواج كوبندهء دريا ، و يا چراغ كوچك و كم‌سويى است در برابر دره‌اى ظلمانى و تاريك .\r\nغرايز انسانى به‌سان رودخانه است ؛ هرگاه جريان آب رودخانه عادى باشد ، با چند كاميون « شن » ، مىتوان جلو طغيان آن را گرفت ، اما اگر رودخانه در حال طغيان باشد ، و باران شديدى بارد ، سيلابى جارى مىگردد كه صدها تن شن و ماسه و . . . را با خود مىبرد .\r\nعقل در مواقع عادى با فروغ طبيعى خود ، پهنهء زندگى را روشن ساخته و انسان را از سقوط در درهء نابودى بازمىدارد ، اما در مواقع طغيان غرايز ، آن‌چنان كم‌فروغ مىگردد كه قوىترين افراد هم ، راه را گم كرده و سرانجام در درهء مهيب غرايز سركش سقوط مىكنند .\r\n\r\n2 . تربيت منهاى مذهب\r\nاين همان طرحى است كه « فرويد » و پيروان وى آن را روى صحنه آورده‌اند ؛ آنان مىگويند : بايد مسايل اخلاقى و اصولى انسانى را از آغوش پدر و مادر و محيط كودكستان و دبستان ، به صورت وظيفه‌اى حتمى ، به كودكان آموخت ، نه تنها به آنان تعليم داد ، بلكه بايد آن‌قدر كوشش نمود كه به صورت عادت در روح و روان آنها راسخ گردد ؛ مثلا يكى از جرايم اجتماعى ما ، روح قانون‌شكنى است كه در بزرگسالان رخ مىدهد ؛ براى جلوگيرى از پيدايش اين بيمارى اخلاقى بايد كودك را در مراكز آموزشى و پرورشى ، آن‌چنان بار آورد ، كه جز عمل به قانون و احترام به آن نينديشد ، و جز آن ، راهى پيش روى خود\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nنبيند ، و براى رسوخ و نفوذ اين شيوهء اخلاقى در روان كودك ، بايد از آغاز آموزش ، قوانينى در كودكستان ، و دبستان طرح نمود ، و آنان را به اجرا كردن آنها وادار ساخت ، و مضرات مخالفت آن را نيز عملا نشان داد .\r\nاگر مسؤولان و مربيان اطفال ، با مراقبت‌هاى پىگير خود در تزريق فضايل اخلاقى به كودك ، وارد كار شوند ، اصول تربيتى در پرتو تمرين و مراقبت ، به صورت عادت درآمده ، و به طور خودكار تأثير مطلوبى خواهد بخشيد .\r\nطراحان اين فكر از يك نكته غفلت ورزيده‌اند و آن اينكه درست است تربيت در سعادت و نموّ اصول اخلاقى در ضمير و روان كودك اثر بارز و قابل توجهى دارد ، ولى مقاومت آن در برابر غرايز سركش انسانى ، بسيار كم و غالبا با شكست روبه‌رو مىشود ، و در بسيارى از مواقع به وسيلهء غريزه‌هاى « خودخواهى » ، « جاه‌طلبى » ، « تمايلات جنسى » و « تجمل‌پرستى » محكوم و منكوب مىگردد ، و قدرت اين غرايز به قدرى زياد و ضربات آنها به قدرى شكننده است كه قدرت « تربيت منهاى دين » در برابر آنها ، بىنهايت سست است و به درجه صفر مىرسد .\r\nغالبا ميان خواسته‌هاى درونى و غريزه‌هاى نفسانى ، و اصول اخلاقى ، تضاد و اختلاف وجود دارد ، و ارضاى تمايلات نفسانى فقط با زير پا نهادن اصول اخلاقى صورت مىپذيرد ؛ زيرا درست‌كارى ، راست‌گويى ، فداكارى ، امانت‌دارى ، عفت و عفو و گذشت ، كه از نمونه‌هاى بارز اصول اخلاق است ، مستلزم يك سلسله محروميتها و ناگواريهاست . زنى كه مىخواهد عفت خود را حفظ كند ، بايد از يك سلسله لذايذ صرف‌نظر كند ؛ درست‌كارى و راست‌گويى ، چه‌بسا ضررهايى به دنبال داشته باشد ؛ عدالت و دادگرى ، موجب رنجش گروهى و به خطر افتادن برخى از منافع مادى مىگردد ؛ در اين صورت ، به چه\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nدليل شخص به اين ضررها و محروميتها و ناگواريها تن در دهد ؛ به علاوه ، قدرت تربيت آن‌چنان عظيم و راسخ نيست كه انسان را به صورت يك ماشين خودكار درآورد ، و ادراك و احساس نامطلوب را به كلى از او سلب كند .\r\nالبته نمىتوان انكار كرد كه در صحنه مبارزه ، گاهى پيروزى با « تربيت » است ولى اين را نيز نمىتوان انكار نمود كه در مواقع طغيان غريزه جنسى ، و بيدار شدن حس ثروت‌اندوزى و جاه‌طلبى ، اصول تربيت زير پا نهاده مىشود و آنچه نبايد بشود ، صورت مىپذيرد .\r\nطراح اين نظريه مدتها از « تز » غير صحيح خود دفاع مىكرد و مدعى بود كه اخلاق مىتواند جايگزين « مذهب » گردد ، و رفتار مؤدبانهء ملتهاى غرب را دستاويز خود قرار داده و اصرار مىورزيد كه ديگر غرب ، پس از برخوردارى از يك تربيت انسانى ، نيازى به تعاليم آسمانى ندارد ، ولى چيزى نگذشت كه به اشتباه خود پى برد ، و جنگ وحشيانهء جهانى اول كه منجر به نابودى ده ميليون نفر و ويرانى قارهء اروپا به وسيله همان انسانهاى به ظاهر مؤدب مغرب زمين گرديده ، او را از اين خواب سنگين و گران بيدار ساخت و صريحا اعتراف كرد :\r\nدرك و شعور انسانى به آن پايه نرسيده كه « اخلاق » را به جاى « مذهب » و « تربيت » را به جاى « دين » بپذيرد .\r\nو هرچه هم كه زمان گامى به پيش مىنهد ، به خوبى روشن مىگردد كه آرزوى جايگزين شدن « اخلاق » به جاى « دين » هرگز جامهء عمل به خود نخواهد پوشيد .\r\n\r\nاخلاق انتفاعى\r\nاخلاق رايج در غرب ، همان اخلاق انتفاعى مادى است كه اساس آن را\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nنوشته‌هاى « ديل كارنگى » تشكيل مىدهد و ريشه آن همان اخلاق يونانى است كه امتيازات و مشخصات آن را بيان خواهيم كرد .\r\nاصول و روح تعليمات يك چنين مكتب اخلاق ، نوعى استثمار مؤدبانه است ؛ يعنى چه كنيم كه درآمد مادى ما بيشتر شود ، و موقعيت ما در اذهان مردم مستحكم گردد .\r\nانسان پس از بررسى اين كتابها مطمئن مىگردد كه اگر ملل غرب ، خود را به بسيارى از اصول اخلاقى آراسته‌اند ، مثلا از دروغ پرهيز مىكنند ، و در دادوستد نيرنگ ندارند ، براى اين است كه اين صفات به صورت ابزار انتفاعى تلقى شده و موجب رونق بازار و به گردش درآمدن چرخهاى اقتصادى آنان است و اگر روزى نفع خود را در ضد آن ببينند ، فورا اين قيافه را عوض كرده و چهره واقعى خود را نشان مىدهند .\r\nاين خود نوعى انحراف از كمال انسانى است كه اخلاق را براى آن بخواهيم كه منافع مادى ما را تأمين كند ، و از ابزار زندگى و مايهء رونق اقتصاد باشد ، نه از اين نظر كه خود مطلوبيتى اصيل و طبيعى دارد .\r\n\r\n3 . اخلاق متكى به مذهب\r\nاخلاق متكى به مذهب به طورى كه عقايد مذهبى و اعتقاد به پاداش و كيفرهاى روز بازپسين ، مجرى و پشتوانهء اصول اخلاقى باشند ، راهى است كه آيينهاى آسمانى و بالاخص آيين مقدس اسلام آن را انتخاب كرده و در طول چهارده قرن ، نتايج درخشانى داده است .\r\nاعتقاد به خدايى كه از درون و برون انسان آگاه است ، خدايى كه در زمين و آسمان چيزى بر او مخفى و پنهان نيست ، خدايى كه از تعداد « اتمهاى بىشمار\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nجهان » و مولكولهاى اجسام آگاه است ، خدايى كه حكمران و داور روز بازپسين است ، و در آن روز ، پروندهء اعمال انسان را كه به وسيله فرشتگانى مصون از اشتباه و خطا و پيراسته از اغراض مادى تنظيم شده ، باز مىگشايد و حتى به اين نيز اكتفا نمىكند ، بلكه صورت واقعى كردارهاى ما را به قدرت بىپايان خود به ما نشان مىدهد و تمام اعضاى بدن ما را با ارادهء شكست‌ناپذير خود به سخن درآورده ، و بر اعمال ما گواه مىگيرد . سپس هر فردى را به پاداش و كيفر خود مىرساند و . . . . « 1 » چنين اعتقاد راسخ و استوارى ، بزرگترين پشتوانهء اخلاق ، و طبيعىترين ضامن اجراى اصول انسانى است ، و در حقيقت گرانبهاترين گنجينه و ارزنده‌ترين سرمايه‌اى است كه از رهبران بزرگ آسمانى به يادگار مانده است و بايد به عنوان يك ميراث گران قيمت از آن حمايت نماييم .\r\nقدرت ايمان به خدا و اعتقاد به كيفرهاى روز بازپسين ، گاهى به درجه‌اى مىرسد ، كه انسان را در برابر گناه و آلودگى « بيمه » مىكند و انسان خطاكار را به صورت يك عنصر ملكوتى و يك فرد معصوم درمىآورد .\r\nقدرت ايمان در كنترل انسان چنان است كه اگر فرد باايمان ، روزى بر خلاف مقتضاى ايمان رفتار كند ، و در صحنهء مبارزه با عواطف و غرايز ، دچار شكست گردد ، فورا به فكر جبران شكست ، افتاده و راه ندامت و پشيمانى از آلودگى را ، در پيش مىگيرد و براى محو آثار گناه ، بدون آنكه مأموران قضايى او را تعقيب نمايند ، خود را به محكمه قضايى دين معرفى مىكند و از رئيس دادگاه ، جدا درخواست مىنمايد كيفر خواست و يا حكم الهى را درباره او اجرا كند و سرانجام ، به صورت يك فرد پاك و سبكبار ، گام به\r\n\r\n\r\n","description":"","footnote":"\r\n( 1 ) . اين جمله‌ها مضامين آيات قرآنى است كه در سوره‌هاى مختلفى از جمله : لقمان ( 31 ) آيهء 16 ، سبأ ( 34 ) آيه 4 و زلزله ( 99 ) آيه‌هاى 7 و 8 وارد شده است .\r\n","page_name":" 19 ","page_number":19},
  {"content":"\r\n\r\nسرزمين رستاخيز بگذارد . « 1 »\r\n\r\nرسالت اخلاقى اسلام\r\nاسلام با برنامه‌هاى متنوع اجتماعى و اقتصادى و سياسى و اخلاقى خود ، پا به عرصهء اجتماع نهاد و در ضمن پىريزى نهضتى همه‌جانبه ، مكتبى اصيل و ارزنده ، و اصولى كاملا نوين و خلّاق و سازنده به وجود آورد .\r\nاسلام به اصول اخلاقى و نقش تربيت به ديده احترام نگريسته و آن را يكى از وظايف خطير پيامبر اسلام شمرده است و از نظر اهميت شايانى كه موضوع « تربيت » دارد ، در قرآن مجيد « 2 » آن را مقدم بر « تعليم » ذكر مىكند و از اين طريق مىخواهد به مسؤولان اجتماع اعلام كند كه موضوع « پرورش » مهمتر از موضوع « آموزش » است و بايد شعار مسؤولان جامعه ، در رهبرى اجتماعى و تأمين سعادت آن ، پرورش و آموزش باشد ؛ زيرا تا زمانى كه پرورش سالم و مطلوب نباشد ، آموزش به نتيجهء قابل توجهى نخواهد رسيد .\r\n\r\nامتيازات اخلاق اسلامى\r\nپيش از بعثت پيامبر اسلام ، « اخلاق يونانى » مدتها بر جامعه‌هاى متمدن علمى آن روزگار حكومت مىكرد . پس از نقل و ترجمه كتب علمى و اخلاقى\r\n\r\n\r\n","description":"","footnote":"\r\n( 1 ) . در صفحات تاريخ قضاوت در اسلام ، شواهد زيادى بر اين موضوع وجود دارد كه براى رعايت اختصار ، از نقل و تفصيل آنها خوددارى مىشود .\r\n( 2 ) . چنان‌كه مىفرمايد :  « وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ ؛  آنها را از ناپاكيها و آلودگيها پاك مىگرداند ( تربيت ) و كتاب آسمانى و حكمت به آنها مىآموزد ( تعليم ) . » « جمعه ( 62 ) آيهء 2 » .\r\n","page_name":" 20 ","page_number":20},
  {"content":"\r\n\r\nيونان ، اصول اين اخلاق به طور دربست و دست‌نخورده وارد محافل علمى مسلمانان گرديد و گروهى از دانشمندان اسلام به بسط و تكميل آن پرداختند و رسايل و كتابهايى را دربارهء آن نوشتند .\r\nبهترين كتابى كه نمايشگر ارزش واقعى مكتب اخلاقى يونان است ، همان كتاب « تهذيب الاخلاق و تطهير الاعراق » ابو على احمد بن محمد بن مسكويه ( متوفاى سال 431 ه . ) است . در ارزش و اهميت اين كتاب ، كافى است كه مرحوم محقق طوسى اشعارى در توصيف آن سروده و نخستين بيت آن اين است .\r\n بنفسى كتابا حاز كل فضيلة * و صار لتكميل البرية ضامنا « 1 » \r\nپس از اين كتاب ، مبين ارزش واقعى اخلاق يونانى ، همان كتاب « اخلاق ناصرى » نگارش مرحوم خواجه نصير الدين طوسى است كه آن را براساس و منوال اخلاق يونانى نگاشته است .\r\nنقص روشن مكتب اخلاق يونانى اين است كه اصول اخلاقى را بر پايه منافع زودگذر مادى و تفسير و تحليل كرده است ؛ مثلا مىگويد : اگر اين شيوه اخلاقى را به كار ببنديم ، « نام نيك » و « ذكر جميل » در اجتماع پيدا مىكنيم .\r\nولى از جنبه‌هاى معنوى و اخروى ، كاملا غفلت ورزيده ، و به‌سان اخلاق ماترياليستى كه بيش از آنكه هدف از آن ، تهذيب نفس و روان باشد ، مقصود ، تأمين زندگى براى نفوذ در اجتماع است .\r\n« اخلاق عرفانى » درست نقطه مقابل « اخلاق يونانى » است و از مزايايى برخوردار است ، ولى هرگز جنبه سازندگى و تحرك ندارد و برخى از قسمتهاى\r\n\r\n\r\n","description":"","footnote":"\r\n( 1 ) . تأسيس الشيعة الكرام لعلوم الإسلام ، ص 411 .\r\n","page_name":" 21 ","page_number":21},
  {"content":"\r\n\r\nآن را نمىتوان به عموم مردم عرضه نمود و براى جوانى كه تشنهء مكتبى است كه در عين اينكه او را با فضايل آراسته سازد ، راه و رسم زندگى را نيز به او بياموزد ، جاذبه‌اى ندارد .\r\nمكتب اصيل و مطمئن و در عين حال جامع و خلّاق ، همان مكتب اخلاقى قرآن و اسلام است كه از همه مزاياى مادى و معنوى به طور كامل برخوردار مىباشد ؛ ولى مشروط بر اينكه به دور از هر نوع پيرايه ، تبيين و عرضه گردد .\r\nدر برخى از كتب كه تحت عنوان اخلاق اسلامى تأليف شده‌اند ، يك سلسله دستورات به چشم مىخورد كه هرگز با اصول تعاليم اسلام سازگار نيست و پس از دقت و بررسى ، روشن مىشود كه همه آنها نتيجه‌گيريهايى شخصى و برداشتهاى خاص خود مؤلفان است و ربطى به اصول اخلاقى اسلام ندارد .\r\nمثلا كتاب احياء العلوم ( تأليف غزالى ، متوفاى سال 505 ه . ) يكى از جامع‌ترين كتب اخلاقى است ، و شايد در مجموع ادوار اسلامى ، كتابى به اين جامعيت نوشته نشده باشد ؛ ولى متأسفانه در تحليل برخى از موضوعات اخلاقى ، مطالبى در آن به چشم مىخورد كه هرگز با روح تعاليم اسلامى سازگار نيست .\r\nمرحوم محمد محسن فيض ( متوفاى سال 1091 ه . ) اين كتاب را از بسيارى از زوايد ، پيراسته و با افزودن بسيارى از روايات پيشوايان اسلام ، آن را به صورت كتابى به نام « المحجة البيضاء فى تهذيب الاحياء » درآورده است و اين كتاب در هشت مجلد ، به طور مكرر چاپ شده است .\r\n\r\nلزوم يك نهضت اخلاقى\r\nهيچ فرد باوجدانى - اعم از مذهبى و غير مذهبى - نمىتواند در برابر\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nگسترش فساد در ميان عناصر سازنده اجتماع ( نسل جوان ) بىتوجه باشد و در خود احساس مسؤوليت نكند ؛ چرا كه اين امر ، هشدارى است به مسؤولان و مربيان ، كه هرچه زودتر به فكر چاره افتند و اين نسل را از سقوط در دره نابودى نجات بخشند .\r\nاز اين نظر ، چاره‌اى جز اين نيست كه با تقويت مبانى ايمان و تحكيم اصول اعتقادى ، زمينه را براى رشد اخلاق آماده نموده ، و با رهبريهاى صحيح و استفاده از امكانات موجود ، در تهذيب اخلاق اجتماع بكوشيم و در كنار تشكيل مجالس مذهبى و برپايى سمينارها ، و بررسى علل گسترش فساد ، دست به نشر يك سلسله كتب اخلاقى بزنيم كه با روح زمان و افق فكر جوانان ، كاملا مطابق باشد ؛ زيرا بيشتر كتابهاى اخلاقى ، طورى نوشته شده‌اند كه با روح و سطح معلومات جوانان ما وفق نمىدهند و چه‌بسا خواننده پس از خواندن قسمتى از آنها با خستگى و ملالت ، آنها را كنار نهد .\r\nنگارنده براى كمك به اين هدف عالى انسانى ، سورهء حجرات را كه مشتمل بر بسيارى از اصول اخلاقى و اجتماعى اسلام مىباشد ، مورد بحث قرار داده و اصولى را كه در اين سوره مطرح شده است ، به طورى كه اكثر طبقات بتوانند از آن بهره ببرند ، تجزيه و تحليل نموده است . اميد است اين كتاب كمك ناچيزى به اين هدف بكند .\r\nبه اميد روزى كه دانشمندان بزرگ اسلام ، مجموع آيات مربوط به اخلاق را استخراج نموده و با نظم و ترتيب خاصى ، به شرح و تفسير آنها بپردازند . « 1 »\r\n\r\n\r\n","description":"","footnote":"\r\n( 1 ) . اگرچه اين كار تا آنجا كه نگارنده اطلاع دارد ، به طور مختصر به وسيله دو تن از نويسندگان گرامى صورت گرفته و دو كتاب تحت عنوان : اخلاق از نظر قرآن و اخلاق قرآن انتشار يافته است .\r\n","page_name":" 23 ","page_number":23},
  {"content":"\r\n\r\nاين مطلب نيز ناگفته نماند كه قسمتى از اين كتاب قبلا در مجلهء وزين علمى - دينى « مكتب اسلام » ، در بخش تفسير به چاپ رسيده است و فعلا به صورت كاملترى به خوانندگان گرامى تقديم مىگردد .\r\nقم - حوزهء علميّه\r\nهيجدهم دى ماه 1349\r\nبرابر با دهم ذيقعدة الحرام 1390\r\nجعفر سبحانى\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\n1 مشخصات سوره\r\n\r\nاين سوره چه اهدافى را تعقيب مىكند ؟\r\nهدف سوره ، تشريح يك سلسله دستورات زنده و ارزندهء اخلاقى و اجتماعى است كه پديدآورنده مدينهء فاضلهء واقعى ، و سازندهء جامعه‌اى پاك و به دور از هرگونه اخلاق نكوهيده ، مىباشد .\r\nشمارهء آيه‌هاى اين سوره ، به اتفاق مفسران ، هيجده آيه است و با بيانات روشن مخصوص به خود ، يك رشته دستورهاى جامع و سودمندى براى تهذيب روح و روان مطرح مىكند و اگر اين قيود و روشهاى اخلاقى در هر محيطى عملى گردد ، محيطى آرام و مملوّ از لطف و صفا و دور از هرگونه رذيله اخلاقى به وجود مىآيد .\r\nاين سوره ، دورنمايى از جامعه پاك و بىآلايشى را در نظر ما\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nترسيم مىكند كه در آنجا زبان و گوش افراد و حتى انديشه و خيال آنان آزادى مطلق ندارد ، كه هرچه بخواهند ، بگويند و هرچه بخواهند ، بشنوند و هر كارى را دربارهء هر فردى بخواهند انجام دهند . اينك به طور اجمال فهرست بسيارى از دستورهايى را كه در اين سوره وارد شده است ، مىآوريم :\r\n1 . اين سوره ، نخستين دستور خود را با طرح مسأله انضباط شديد در برابر خدا و رسول او آغاز مىكند و منظور از اين انضباط ، اين است كه مسلمانان ، تشريع و تقنين را از آن خدا بدانند ، و دستگاه قانون‌گذارى را بازيچهء تمايلات و خواسته‌هاى خود نسازند .\r\n2 . به افراد باايمان دستور مىدهد كه چگونه با پيشواى خود سخن بگويند .\r\n3 . به افراد باايمان دستور مىدهد كه شهادت و گواهى كسانى را كه در ميان آنها به فسق و آلودگى معروف هستند و از گناه پروا ندارند ، قبول نكنند و از هر نوع شايعه‌سازى پرهيز نمايند .\r\n4 . افكار عمومى در برابر دستور پيامبر معصوم ، بىارزش است .\r\n5 . هر فردى داراى وجدان اخلاقى است .\r\n6 . بر هر فرد مسلمانى لازم است كه در راه صلح كوشش نمايد ، و براى تحقق اين آرمان ، ضد ستمگر قيام كند تا آنكه حق مظلوم را از او بستاند .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n7 . همهء مسلمانان با يكديگر برادر و برابرند و بايد كوشش كنند كه در ميان آنها صلح و صفا برقرار باشد .\r\n8 . هيچ فرد مسلمانى حق ندارد مسلمان ديگرى را مسخره كند .\r\n9 . عيب‌جويى در آيين اسلام ممنوع است .\r\n10 . هيچ فرد باايمانى حق ندارد برادر باايمان خود را با القاب بد صدا بزند .\r\n11 . بدگمانى در حق برادر مؤمن حرام است .\r\n12 . جاسوسى و دخالت در امور نهانى مردم اكيدا ممنوع است .\r\n13 . بدگويى پشت سر مسلمان ، از گناهان بزرگ است .\r\n14 . در اين سوره به مسأله تبعيضات نژادى خاتمه داده شده است و ملاك برترى ، فضيلت و تقوا و پرهيزگارى و اجتناب از گناه شمرده شده است .\r\nپس از اين چهارده دستور ، يك سلسله مطالب ديگر مطرح شده ، كه تفسير هر كدام در بخش خود خواهد آمد .\r\nآيا با ملاحظه اين دستورات ، برترى مكتب اخلاقى قرآن بر ساير مكتبهاى اخلاقى جهان روشن و هويدا نمىگردد ؟\r\n\r\nاين سوره مدنى است نه مكى\r\nسوره‌هاى مكى و مدنى را از دو راه مىتوان شناخت :\r\n1 . روايات و احاديثى كه محل نزول سوره را معين مىكند .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n2 . غور و تدبر در مضامين آيات سوره ، كه غالبا مىتواند سندى گويا ، بر مكى و مدنى بودن سوره و آيه‌هاى آن گردد .\r\nاز آنجا كه مكه و مدينه داراى دو محيط مختلف بودند و بر هر كدام افكار گوناگونى حكومت مىنمود ، و اسلام در هر يك از دو نقطه ، با مسائل و مشكلات خاصى روبه‌رو بود ، به همين جهت ، پس از آشنايى با طرز تفكر و مسائل محيط و بررسى مضامين آيات سوره ، مىتوان محل نزول سوره‌ها و آيه‌ها را به دست آورد ؛ مثلا ، محيط مكه مركز شرك و بت‌پرستان بود ؛ يهود و نصارا در آنجا نفوذ نداشتند و افراد باايمان در آنجا در اقليت بودند . موضوع جهاد و مبارزه در آنجا مطرح نبود و پيامبر غالبا با بت‌پرستان سروكار داشت و نقطهء اختلاف پيامبر با مشركان در مسئلهء توحيد و يگانگى خدا و تجديد حيات و زندگى در روز رستاخيز بود .\r\nبنابراين ، آياتى كه محور بحث در آنها ، مسئلهء مبدأ و معاد و نكوهش شرك و بيان سرگذشت ملتهايى كه بر اثر نافرمانى خدا و رسول او گرفتار خشم گرديده‌اند ، باشد ، غالبا در مكه نازل شده است ، ولى محيط مدينه ، محيط ايمان و تقوا ، مركز نفوذ اهل كتاب و بالاخص طوايف يهود ، زادگاه جوانان و قهرمانان دلاور اسلام به شمار مىرفت و محيطى بود كه مسلمانان در آنجا مسائل اصولى را پشت سر گذارده بودند و نوبت آن رسيده بود كه به يك سلسله وظايف عملى و دستورات اجتماعى و اخلاقى ( مانند : نماز و روزه و زكات و . . . ) متوجه شوند . بر همين اساس ، آياتى كه دربارهء تورات\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو انجيل و عقايد اهل كتاب و شرح وقايع نبردها و جنگهاى مسلمانان با اهل كتاب و مشركان نازل گشته و يا متضمن اصول اخلاقى و دستورهاى مذهبى ، از واجبات و مستحبات است ، همگى مدنى بوده و به اصطلاح پس از مهاجرت پيامبر صلّى اللّه عليه و آله از مكه به مدينه نازل شده‌اند « 1 » ؛ زيرا در محيط مدينه ، سروكار پيامبر با انصار و طوايفى بود ، كه تدريجا اسلام مىآوردند ؛ ديگر موقعيت ايجاب نمىكرد كه آن حضرت دربارهء نكوهش بتها و بت‌پرستان ، سخن بگويد .\r\nبنابراين ، بايد آيات اين سوره را مدنى بدانيم ؛ زيرا علاوه بر اين كه همه مفسران اتّفاق‌نظر دارند كه آيات اين سوره مدنى است - و فقط از ابن عباس نقل شده كه به نظر وى ، سيزدهمين آيه اين سوره در مكّه نازل گرديده است - مضامين آيات گواه زنده بر مدنى بودن آن مىباشد ؛ زيرا محيط مكه براى طرح چنين مسائل اخلاقى متناسب نبود ؛ هنوز آنان در مسائل اساسى اسلام ( مبدأ و معاد ) ترديد داشتند ، و نبوت پيامبر را تصديق نكرده و به رسالت جهانى او ايمان نياورده بودند ؛ در چنين محيطى ، هرگز موقعيتى فراهم نبود كه پيامبر دربارهء مسائل اخلاقى ، مانند : سوءظن و غيبت سخن بگويد .\r\n\r\n\r\n","description":"","footnote":"\r\n( 1 ) . آياتى كه در « حجة الوداع » ، در مكه بر پيامبر نازل شده ، اصطلاحا مدنى است ، اگرچه در سرزمين مدينه نازل نشده است ؛ زيرا معيار مدنى بودن آيه‌ها ، اين است كه پس از مهاجرت به مدينه نازل شده باشد و ما با ملاحظه همين مطلب ، اين اصطلاح را در عبارات فوق متذكر شديم .\r\n","page_name":" 29 ","page_number":29},
  {"content":"\r\n\r\nگذشته از اين ، مخاطب اين سوره ، مؤمنان هستند و خداوند ، اين سوره را با عبارت :   « يا أَيُّهَا الَّذِينَ آمَنُوا »   آغاز نموده ، و تا آخر سوره - به جز در يك مورد - روى افراد باايمان تكيه كرده است ؛ اينها نشانه‌هايى قطعى بر مدنى بودن سوره است .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\n2 انضباط اسلامى\r\n1 .   « بِسْمِ اللَّهِ الرَّحْمنِ الرَّحِيمِ . يا أَيُّهَا الَّذِينَ آمَنُوا لا تُقَدِّمُوا بَيْنَ يَدَيِ اللَّهِ وَ رَسُولِهِ وَ اتَّقُوا اللَّهَ إِنَّ اللَّهَ سَمِيعٌ عَلِيمٌ ؛  \r\nاى افراد باايمان ! ( در هيچ موردى ) بر خدا و پيامبر او سبقت نگيريد و از ( مخالفت ) خدا بپرهيزيد ؛ خداوند شنوا و دانا است » .\r\nهدف آيه ، ايجاد روحيه انضباط اسلامى ، در همه افراد باايمان است ؛ انضباطى كه آنان را از هر نوع تقدّم و پيشى گرفتن بر خدا و پيامبر وى بازدارد و از ايجاد هر نوع ترديد و دودلى ، در دستورات او جلوگيرى كند . روح و حقيقت انضباط اسلامى اين است كه همه افراد بايد احكام و قوانين و حقوق فردى و اجتماعى را از يك نقطه الهام بگيرند ، و از يك سرچشمه زلال سيراب شوند ، و از يك فكر كه از همه فكرها برتر و بالاتر است ، پيروى نمايند .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nچرا ؟ زيرا شخصى كه بايد دستگاه تقنين و تشريع را به گردش درآورد ، در درجه نخست بايد يك انسان‌شناس كامل باشد و از تمام اسرار و رموز و ريزه‌كارىهاى نهانى انسان و روحيات او آگاه و مطّلع باشد و هيچ نقطه مبهم و مرموزى در زندگى انسانهايى كه براى آنان قانون وضع مىكند ، براى او باقى نماند ؛ از اين گذشته از هرگونه گناه و لغزش مصون باشد ، و هيچ‌گونه منافعى در اجتماع نداشته باشد تا منافع شخصى ، فكر او را تحت‌الشعاع قرار ندهد و در وضع قوانين ، از مصلحت شخصى پيروى نكند و شخصى با اين خصوصيات ، جز پروردگار جهان كسى نيست ؛ زيرا او است كه از تمام اسرار درونى و برونى ما آگاه است ؛ او است كه از هر گونه لغزش و اشتباه مصون است و كوچكترين سودى در اجتماع ندارد .\r\nبنابراين ، بايد تمام افراد باايمان در برابر چنين مقامى انضباط داشته باشند و اراده خود را بر تشريع او مقدّم ندارند ، و همه از آنجا الهام بگيرند و اگر ما اين انضباط شديد را از دست داديم و دستگاه قانون‌گذارى را تابع خواسته‌هاى باطنى خود قرار داديم ، در صحنه زندگى به‌سان ارتشى خواهيم بود كه فرماندهى واحدى نداشته باشد ، و چنين ارتشى هرچند هم مجهز و آماده باشد ، ولى از آنجا كه فرماندهان مختلفى دارد ، آن‌چنان دچار هرج‌ومرج مىشود كه در اندك زمانى زير فشار قدرت دشمن ، نابود مىگردد .\r\nصحنهء زندگى درست مانند جبهه جنگ است و تمايلات و خواسته‌هاى هر فرد و يا هر طبقه و گروهى ، مانند مراكز فرماندهى\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاست و اختلاف مراكز فرماندهى ، افراد را در كشمكش عجيبى قرار مىدهد و آنان را آن‌چنان دچار هرج‌ومرج مىگرداند كه حقوق و عدالت از ميان مىرود .\r\nخداوند ، لزوم پاىبندى به چنين انضباط شديدى را در اين سوره با اين جمله بيان كرده است :\r\n  « لا تُقَدِّمُوا بَيْنَ يَدَيِ اللَّهِ وَ رَسُولِهِ ؛   در حكم حوادث و وقايع بر خدا و رسول او پيشى نگيريد » ، سپس در آيه هفتم بر عصمت پيامبر از لغزش و اشتباه تكيه كرده و مىفرمايد :  « وَ اعْلَمُوا أَنَّ فِيكُمْ رَسُولَ اللَّهِ لَوْ يُطِيعُكُمْ فِي كَثِيرٍ مِنَ الْأَمْرِ لَعَنِتُّمْ ؛  بدانيد پيامبر خدا در ميان شما است ؛ اگر در بسيارى از امور از شما پيروى كند ، به زحمت مىافتيد » ؛ يعنى ، از آنجا كه پيامبر از سرچشمهء وحى الهام مىگيرد ، كوچكترين خطايى در رهبرى او نخواهد بود ، ولى اگر او از شمار پيروى نمايد ، از آنجا كه شما گرفتار تمايلات و خواسته‌هاى شخصى هستيد ، چه‌بسا دانسته يا ندانسته در ضرر مىافتيد ؛ بنابراين ، ما در صورتى يك جامعه مؤمن و مسلمانان واقعى خواهيم بود كه جمله   « لا تُقَدِّمُوا بَيْنَ يَدَيِ اللَّهِ وَ رَسُولِهِ »   را سرمشق زندگى خود قرار دهيم .\r\n\r\nنمونه‌هايى از سبقت بر خدا و پيامبر او\r\nبسيارى از افراد باايمان ، در اصل تشريع قانون‌گذارى ، انضباط ياد شده را مراعات مىكنند و بدون موافقت نظر اسلام ، حكم نكرده\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nو نظر نمىدهند ، ولى همين افراد ، با اعمال سليقه‌هاى شخصى و محلى خود در عمل به احكام آسمانى ، بر خدا و رسول او سبقت گرفته و دستور   « لا تُقَدِّمُوا بَيْنَ يَدَيِ اللَّهِ وَ رَسُولِهِ »   را ناديده مىگيرند ، و گاهى بر پايه خيالات نفسانى و يا تحت تأثير محيط ، به افكار و سليقه‌هاى شخصى - كه مخالف صريح دستور شرع است - رنگ قدس و تقوا داده ، و آن را بر فرمان آسمانى مقدم مىدارند .\r\nآفت ما مسلمانان ، بيشتر در اين‌گونه سبقت‌جوييها است ، كه حاضر نيستيم حق و حقيقت را به دور از هر گونه پيرايه ، مورد عمل قرار دهيم ؛ ما اكنون مىتوانيم نمونه‌هايى از اين سبقت‌جويى را كه در واقع ، مقدم شمردن سليقه ، بر دستور شرع انور ، يا ترس از تفسيق و تكفير گروهى است ، بشماريم ، ولى براى اختصار ، نمونه‌هايى از اين اعمال سليقه‌ها را كه در صدر اسلام اتفاق افتاده ، بيان مىنماييم و مثالهاى مناسب زمان حاضر را به خود خوانندگان واگذار مىكنيم :\r\n* در ماه مبارك رمضان يكى از سالهاى هجرت ، پيامبر با عده‌اى از اصحاب خود به سوى مكه حركت كردند ؛ وقتى به « كراع الغميم » رسيدند ، آن حضرت ظرف آبى خواست و روزهء خود را ميان دو نماز ظهر و عصر شكست و دستور داد كه ديگران نيز افطار كنند ؛ زيرا خداوند روزه را بر غير مسافر قرار داده است ، ولى دسته‌اى مقدس‌نما تصور كردند كه اگر با حالت روزه مسافرت كنند ، اجر بيشترى خواهند داشت ؛ آنان خيال نفسانى خود را بر دستور پيامبر\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nمقدم داشتند و به حالت روزه باقى ماندند ، و پيامبر نام اين دسته را « جمعيت گناهكار » ناميد . « 1 »\r\nبزرگترين آفت براى اين افراد همين بود كه در آن لحظه كه به سوى جهاد فى سبيل اللّه مىرفتند ، از يك نقطه الهام نگيرند و هر دسته‌اى از فرماندهى خاص پيروى كند .\r\n* در دوران عرب جاهلى ، ازدواج با همسر پسر خوانده ، پس از طلاق بر انسان حرام بود ؛ خداوند براى كوبيدن اين سنت غلط دستور داد كه پيامبر عملا اين سد را بشكند و با زينب مطلّقه پسر خواندهء خود « زيد » ازدواج نمايد ؛ پيامبر با زينب ازدواج كرد ؛ برخى از افراد باايمان ، با اينكه مىدانستند افعال و اقوال پيامبر صلّى اللّه عليه و آله بىملاك نيست و او در تمام اين قسمتها از عالم وحى الهام مىگيرد ، شروع به انتقاد كرده ، در گوشه و كنار ، ازدواج پيامبر را ازدواجى غير قانونى شمردند .\r\nانگيزه آنها بر اين انتقاد ، همان افكار محلى و سليقه‌هاى شخصى موروثى بود ، كه ازدواج با همسر پسرخوانده را يك عمل نامشروع جلوه مىداد ؛ قرآن در تخطئه و كوبيدن اين‌گونه انتقادهاى نابه‌جا - كه حاكى از عدم ايمان به حقيقت نبوت و شرع انور است - در سورهء احزاب آياتى دارد كه به نقل و ترجمه يكى از آنها اكتفا مىكنيم : « 2 »\r\n\r\n\r\n","description":"","footnote":"\r\n( 1 ) . « سمّاهم رسول اللّه عصاة » ( وسائل الشيعه ، ج 7 ، ص 125 ) .\r\n( 2 ) . ر . ك : احزاب ( 33 ) آيهء 4 ، 5 ، 36 و 40 .\r\n","page_name":" 35 ","page_number":35},
  {"content":"\r\n\r\n « وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ وَ مَنْ يَعْصِ اللَّهَ وَ رَسُولَهُ فَقَدْ ضَلَّ ضَلالًا مُبِيناً ؛  « 1 »\r\nهنگامى كه خدا و رسول او دستورى دادند ، براى مردان و زنان باايمان جاى اعتراض و اختيار نيست ؛ هركس خدا و رسول او را نافرمانى كند ، آشكارا گمراه شده است » .\r\nمرحوم طبرسى مىفرمايد : منظور از جمله   « لا تُقَدِّمُوا . . . »   يك معناى وسيعى است حاكى از آنكه افراد باايمان بايد در هيچ كارى و مطلبى بر خدا و پيامبر او سبقت نگيرند ، و آنچه ما آن را تشريح كرديم ، در حقيقت مصداقى از اين معناى وسيع بود .\r\n\r\nاسلام واقعى همان تسليم است\r\nاسلام واقعى همان حالت تسليم در برابر خدا است ؛ حتى امير مؤمنان عليه السّلام در معرفى حقيقت اسلام ، به يك جمله اكتفا مىكند و مىفرمايد : « اسلام همان تسليم در برابر دستورات خدا است » « 2 » ؛ يعنى مسلمان واقعى كسى است كه همه فرمانهاى خدا را - خواه به سود او تمام گردد يا به زيان او ، خواه مطابق خواستهء درونى او باشد ، يا مخالف آن - براى خاطر خدا ، و به منظور كسب رضاى او انجام دهد ؛ ولى گروهى كه اين حالت در آنها نيست ، در صورتى سنگ دين و مذهب را به سينه مىزنند كه دين را حافظ منافع خود\r\n\r\n\r\n","description":"","footnote":"\r\n( 1 ) . همان ، آيهء 36 .\r\n( 2 ) . « الإسلام هو التسليم » ( نهج البلاغه ، حكمت 125 ) .\r\n","page_name":" 36 ","page_number":36},
  {"content":"\r\n\r\nببينند ؛ يعنى هر موقع كه آيين و مذهب را مطابق خواسته‌هاى درونى خود تشخيص دهند ، جانانه از اسلام و مذهب دفاع مىكنند ، ولى وقتى آن را مخالف منافع و تمايلات خود تشخيص دادند ، به بهانه‌هاى مختلفى از آن شانه خالى مىنمايند ؛ در چنين افرادى ، تسليم واقعى كه اساس و ريشه اسلام است وجود ندارد ، چنان‌كه در داستان زير اين حقيقت به خوبى منعكس است :\r\n* تميم بن جراشه با گروهى به نمايندگى از طرف قبيله « ثقيف » رهسپار مدينه شدند ، و آمادگى قبيله خود را براى پذيرفتن اسلام تحت شرايطى اعلام كردند ؛ پيامبر فرمود : شروط خود را بنويسيد تا ببينيم . آنان در نوشتن شروط ، به على عليه السّلام مراجعه كردند و درخواست نمودند كه على عليه السّلام قراردادى را به شرح زير تنظيم كند :\r\nقبيله ثقيف با يك سلسله شرايطى اسلام مىآورند كه ربا و زنا براى آنان حلال باشد و پيامبر ، آنان را از خواندن نماز معاف بدارد ، على عليه السّلام از نوشتن چنين قراردادى خوددارى كرد . آنان به خالد بن سعيد بن عاص مراجعه كردند ؛ او صورت قرارداد را تنظيم كرد . وقتى نامه را خدمت پيامبر بردند و براى او خواندند ، سخت ناراحت شد و با انگشت خود نامه را تغيير داد ، سپس نامه را امضا نمود . « 1 »\r\nبا توجه به حديث يادشده از امير مؤمنان دربارهء اسلام ، چنين\r\n\r\n\r\n","description":"","footnote":"\r\n( 1 ) . ابن اثير ، اسد الغابة ، ج 1 ص 216 .\r\n","page_name":" 37 ","page_number":37},
  {"content":"\r\n\r\nافرادى ، فاقد اسلام واقعى - كه همان تسليم مطلق در برابر حق است - مىباشند ؛ آنان اسلام را از آن نظر مىخواهند كه با شهوات و تمايلات آنها سازگار باشد ، و در غير اين صورت آن را از صحنه زندگى طرد مىنمايند .\r\nابن هشام نقل مىكند كه آنان از پيامبر درخواست كردند كه بزرگترين بت آنها « لات » تا سه سال شكسته نشود و بزرگترين فريضه الهى ( نماز ) از آنان برداشته شود ، پيامبر فرمود : يك لحظه هم اجازه نمىدهم بت قبيله ، مورد پرستش قرار گيرد و ( آيينى ) هم كه در آن ، نماز و ارتباط با خدا ، و مراسم بندگى نباشد ، پيكر بىروحى است كه حاصلى در بر ندارد . « 1 »\r\n* شگفت‌انگيزتر از همه ، اعتراضى بود از طرف برخى از ياران رسول خدا صلّى اللّه عليه و آله به افرادى كه از احرام درآمده و با زنان خود نزديكى كرده ، و قطرات آب غسل از صورت آنها مىريخت ؛ آنان به ايشان مىگفتند : آيا شرم نمىكنيد كه رسول خدا در حال احرام باشد ، و شما از احرام بيرون آييد و آب غسل از سر و صورت شما فرو ريزد ؟\r\nپيامبر خدا صلّى اللّه عليه و آله از شنيدن اين سخن ، سخت ناراحت شد و فرمود :\r\nمن خود گفتم كه چنين كنند ، و اگر من نيز قربانى همراه خود نمىآوردم ، مانند آنها از احرام بيرون مىآمدم . « 2 »\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 ، ص 540 .\r\n( 2 ) . بحار ، ج 2 ، ص 386 .\r\n","page_name":" 38 ","page_number":38},
  {"content":"\r\n\r\nبزرگترين آفت و شديدترين ضربه بر پيكر آيين الهى اين است كه بشر خطاكار ، سليقه‌هاى شخصى خود را جزء دين قرار دهد و نتواند آيين خدا را از آنها پيراسته سازد ؛ ما در طول زندگى خود چه حرامهايى را ديديم كه بعدا به صورت حلال درآمدند ، چه محدوديتهايى را مشاهده كرديم كه بعدا به دست خود همان كسانى كه آنها را به وجود آورده بودند ، شكسته شده همهء اين نوع دخل و تصرفها در آيين خدا از يك نقطه سرچشمه مىگيرد ، و آن اين كه در ما ، انضباط اسلامى به مفهوم واقعى ، كه جمله   « لا تُقَدِّمُوا بَيْنَ يَدَيِ اللَّهِ وَ رَسُولِهِ »   گوياى آن است ، پيامبر عالىقدر اسلام در سال حجة الوداع ، پس از آنكه از سعى ميان صفا و مروه فارغ گرديد ، رو به زايران خانهء خدا كرد و فرمود : كسانى كه قربانى همراه خود نياورده‌اند ، با كوتاه كردن مو و يا گرفتن ناخن از احرام خارج شوند ، ولى كسانى كه مانند من قربانى همراه خود آورده‌اند ، بايد به حالت احرام باقى بمانند ، تا لحظه‌اى كه قربانى خود را در « منا » سر ببرند .\r\nاين كار بر گروهى سخت و گران آمد ، و عذر آنان اين بود كه براى ما گوارا نيست كه پيامبر در حال احرام باشد و ما از احرام خارج شويم و چيزهايى كه بر او حرام است ، براى ما جايز و حلال گردد . و گاهى مىگفتند : صحيح نيست ، ما جزء زايران خانه خدا باشيم و قطرات آب غسل ، از سر و گردن ما فرو بريزد .\r\nديدگان پيامبر به « عمر » افتاد كه در حالت احرام باقى بود ،\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nو به او گفت : آيا همراه خود قربانى آورده‌اى ؟ ! گفت : نه ، فرمود :\r\nچرا از احرام خارج نشدى ؟\r\nوى گفت : براى من گوارا نيست كه از احرام خارج شوم ، ولى شما به همان حالت احرام بمانيد ، پيامبر صلّى اللّه عليه و آله فرمود : تو نه حالا ، بلكه تا روز مرگ به همين عقيده باقى خواهى ماند .\r\nپيامبر صلّى اللّه عليه و آله از ترديد و دودلى مردم ناراحت شد و گفت : « لو كنت استقبلت من امرى ما استدبرت ، لفعلت كما امرتكم » اگر آنچه را كه پشت سر نهادم پيش‌بينى مىكردم ، مانند شما بدون اينكه قربانى همراه داشته باشم ، به زيارت خانهء خدا مىآمدم ، اما چه كنم ، من قربانى همراه خود آورده‌ام و به فرمان خدا : « حتّى يبلغ الهدى محلّه » « 1 » بايد در حال احرام بمانم ، تا روز منا ، قربانى خود را در قربانگاه منا سر ببرم ، ولى هر كسى كه قربانى همراه نياورده ، بايد از احرام خارج شود و آنچه را كه انجام داده است ، عمره محسوب نمايد و بعدا براى حج ، احرام ببندد . « 2 »\r\nما در اين‌جا چهار نوع از نمونه‌هاى سبقت و پيشى گرفتن بر خدا و رسول او را آورديم ، و در صفحات تاريخ اسلام و بالاخص در تاريخ زندگانى خلفاى سه‌گانه نمونه‌هاى برجسته‌اى براى اين موضوع ديده مىشود ، كه بحث و گفت‌وگو دربارهء آنها درخور\r\n\r\n\r\n","description":"","footnote":"\r\n( 1 ) . به حال احرام باقى بمانيد تا اينكه قربانى را در محل خود ، « منا » سر ببريد .\r\n( 2 ) . بحار ، ج 21 ، ص 319 ؛ مرحوم فيض كاشانى در وافى ( ج 8 ، ص 32 ) كلام پيامبر را به گونه ديگرى تفسير نموده است .\r\n","page_name":" 40 ","page_number":40},
  {"content":"\r\n\r\nكتاب جداگانه‌اى مىباشد . « 1 »\r\nما پس از نوشتن اين قسمت ، به مقاله محققانه « 2 » يكى از دوستان دانشمند خود برخورديم كه موضوع بحث ما را به صورت دل‌پذيرى تعقيب نموده بود ، و ما قسمت زير را از آن مقاله ( با تلخيص و تصرف ) نقل مىنماييم :\r\nاسلام واقعى آن است كه هنگامى انسان بر سر دو راهى اختلاف ميان « مذهب » و « خواسته‌هاى درونى » قرار گرفت ، دستور مذهبى را ترجيح دهد ؛ زيرا تسليم در غير اين صورت ، يعنى انطباق مذهب با تمايلات درونى ، نشانهء اسلام واقعى نيست .\r\nمثلا محبت و علاقه فردى به ديگرى ، زمانى مسلم و ثابت مىشود كه هنگام بروز اختلاف ميان وى و كسى كه مورد علاقه اوست ، نظر دوست را ترجيح دهد و اگر در اين مورد نظر خود را مقدم بدارد ، معلوم مىشود كه موافقت با او در موارد ديگر به منظور علاقه به وى نبوده است ، بلكه از آن جهت بوده كه منافع خود را در خواسته‌هاى دوست تأمين مىديده است و اين حقيقت در آيه زير به خوبى منعكس است :\r\n « إِنَّ الَّذِينَ يَكْفُرُونَ بِاللَّهِ وَ رُسُلِهِ وَ يُرِيدُونَ أَنْ يُفَرِّقُوا بَيْنَ اللَّهِ وَ رُسُلِهِ وَ يَقُولُونَ \r\n\r\n\r\n","description":"","footnote":"\r\n( 1 ) . علامه عالىقدر ، مجاهد بزرگوار اسلام ، مرحوم سيد شرف الدين عاملى ، قسمت عمده اين نوع مخالفتها را در كتابى به نام « النص و الاجتهاد » گرد آورده است .\r\n( 2 ) . اين مقاله در مجله مكتب اسلام ، در شماره يكم از سال نهم چاپ شده است .\r\n","page_name":" 41 ","page_number":41},
  {"content":"\r\n\r\n  نُؤْمِنُ بِبَعْضٍ وَ نَكْفُرُ بِبَعْضٍ وَ يُرِيدُونَ أَنْ يَتَّخِذُوا بَيْنَ ذلِكَ سَبِيلًا أُولئِكَ هُمُ الْكافِرُونَ حَقًّا ؛   « 1 »\r\nافرادى كه خدا و پيامبران او را انكار كرده‌اند و مىگويند : به بعضى ايمان مىآوريم ، و بعضى ديگر را قبول نداريم و مىخواهند راهى ميان اين دو انتخاب كنند ؛ اينان در حقيقت همان كافران هستند . »\r\nاين آيه به صورت روشن ، تفكيك‌كنندگان دستورهاى الهى از يكديگر را كافر واقعى و حقيقى خوانده و هرگز در آنها سهمى از ايمان نمىبيند .\r\nهنگامى كه خدا به شيطان دستور داد كه به آدم سجده كند ، او از فرمان خدا سرپيچى كرد و چنين گفت :\r\n« اگر مرا از سجده آدم معاف دارى تو را آن‌چنان عبادت مىكنم كه هيچ كس پيش از من آن‌طور عبادت نكرده باشد . « 2 » »\r\nاو از يك حقيقت غافل بود كه معنى و روح عبادت و پرستش ، همان تسليم است و آنچه او به خيال خود عبادت مىپنداشت ، عبادت نبود و ارزش نداشت .\r\nبنابراين ، اسلام يك واحد به هم پيوسته است كه به هيچ وجه تجزيه‌بردار نيست و در حقيقت ايمان به خدا ، ايمان به نبوت پيامبر وى ، ايمان به جانشينان او و عمل به احكام و قوانين آيين او ، يك واحد مركب است كه از امورى تشكيل يافته است و جدايى افكندن\r\n\r\n\r\n","description":"","footnote":"\r\n( 1 ) . نساء ( 4 ) آيهء 151 .\r\n( 2 ) . « لئن أعفيتني من سجدة آدم لأعبدك عبادة لا يعبدها أحد من قبلي . »\r\n","page_name":" 42 ","page_number":42},
  {"content":"\r\n\r\nميان آنها در اعتقاد و يا عمل ، خروج از تسليم واقعى است كه اساس اسلام را تشكيل مىدهد .\r\nبر همين اساس ، خداوند منكران پيامبر را منكر خدا معرفى كرده ، و ريشهء انكار نبوت پيامبر اسلام را ، انكار خدا دانسته است ؛ چنان‌كه در آيه‌اى چنين فرموده است :  « فَإِنَّهُمْ لا يُكَذِّبُونَكَ وَ لكِنَّ الظَّالِمِينَ بِآياتِ اللَّهِ يَجْحَدُونَ ؛  « 1 » آنان تو را تكذيب نمىكنند ، بلكه ستمگران به آيات الهى انكار مىورزند » ؛ زيرا اگر آنان در برابر خدا تسليم بودند ، ديگر به پيامبر او اعتراض نمىكردند و با ديدن معجزات و دلايل كافى ، بر سر دو راهى نمىماندند ، ولى چون خداوند متعال بالاتر از آن بود كه با او مخالفت ورزند ، خواه‌ناخواه نسبت به وى ، تظاهر به تسليم نموده و با فرستادگان وى به مخالفت برمىخاستند .\r\n\r\n\r\n","description":"","footnote":"\r\n( 1 ) . انعام ( 6 ) آيهء 33 .\r\n","page_name":" 43 ","page_number":43},
  {"content":"\r\n . \r\n","description":"","footnote":"","page_name":" 44 ","page_number":44},
  {"content":"\r\n\r\n\r\n3 متانت در سخن گفتن\r\n2 .  « يا أَيُّهَا الَّذِينَ آمَنُوا لا تَرْفَعُوا أَصْواتَكُمْ فَوْقَ صَوْتِ النَّبِيِّ وَ لا تَجْهَرُوا لَهُ بِالْقَوْلِ كَجَهْرِ بَعْضِكُمْ لِبَعْضٍ أَنْ تَحْبَطَ أَعْمالُكُمْ وَ أَنْتُمْ لا تَشْعُرُونَ ؛ \r\nاى افراد باايمان ! صداى خود را بلندتر از صداى پيامبر نكنيد و با او بلند سخن مگوييد ( فرياد نزنيد ) همان‌طور كه با يكديگر بلند سخن مىگوييد ، تا مبادا پاداش عمل شما - بىآن‌كه بدانيد - از بين برود » .\r\n3 .  « إِنَّ الَّذِينَ يَغُضُّونَ أَصْواتَهُمْ عِنْدَ رَسُولِ اللَّهِ أُولئِكَ الَّذِينَ امْتَحَنَ اللَّهُ قُلُوبَهُمْ لِلتَّقْوى لَهُمْ مَغْفِرَةٌ وَ أَجْرٌ عَظِيمٌ ؛ \r\nآنان كه از صداى خويش در محضر پيامبر مىكاهند ، كسانى هستند كه خداوند دلهاى آنان را براى پرهيزگارى آزموده است ، براى آنان آمرزش و پاداش بزرگ است » .\r\n4 .  « إِنَّ الَّذِينَ يُنادُونَكَ مِنْ وَراءِ الْحُجُراتِ أَكْثَرُهُمْ لا يَعْقِلُونَ ؛ \r\n\r\n","description":"","footnote":"","page_name":" 45 ","page_number":45},
  {"content":"\r\n\r\nآنان كه تو را ( پيامبر ) از بيرون اتاقها بلند صدا مىزنند ، بيشترشان نمىفهمند » .\r\n5 .  « وَ لَوْ أَنَّهُمْ صَبَرُوا حَتَّى تَخْرُجَ إِلَيْهِمْ لَكانَ خَيْراً لَهُمْ وَ اللَّهُ غَفُورٌ رَحِيمٌ ؛ \r\nاگر آنان صبر مىكردند تا خود بيرون آيى ، براى آنها بهتر بود ، خداوند آمرزنده و مهربان است » .\r\nطرز سخن گفتن با مردم و معاشرت با طبقات مختلف جامعه و مراعات اصول و آداب اخلاقى در روابط با ديگران ، يكى از بخشهاى مهم « علم اخلاق » را تشكيل مىدهد ، و برخى از دانشمندان غرب كه در كشف راههاى نفوذ در مردم تجربياتى دارند ، رساله‌هايى دربارهء چگونگى « معاشرت با مردم » نوشته‌اند ، و بسيارى از مطالب اين دانشمندان ، در احاديث اسلامى به طور روشنترى وارد شده است ، ولى متأسفانه نويسندگان خوش‌قريحه ما نخواسته‌اند اين آداب را كه در آثار اسلامى آمده است ، به صورت روزپسند و آميخته با شواهد و مسائل روز ، عرضه كنند ، تا نسل جوان كه تشنهء شنيدن اين نوع تعاليم اخلاقى است ، تصور نكنند كه ابتكار اين مطالب مربوط به غربيان است ، بلكه بداند پيامبر اسلام و جانشينان او در اين قسمت ، ما را راهنماييهاى زيادى فرموده‌اند .\r\nمؤلف و محدّث بزرگ اسلامى ، شيخ حرّ عاملى در كتاب وسائل الشيعه « 1 » احاديث زيادى دربارهء وظيفهء يك فرد مسلمان در\r\n\r\n\r\n","description":"","footnote":"\r\n( 1 ) . ج 8 ، ص 398 - 621 .\r\n","page_name":" 46 ","page_number":46},
  {"content":"\r\n\r\nطرز معاشرت با مردم ، از پيامبر اكرم و اهل بيت گرامىاش نقل كرده و تحت عنوان آداب معاشرت در سفر و حضر « 1 » به آنها اشاره نموده است .\r\nطرز معاشرت شخص پيامبر ، بهترين راهنما و بزرگترين آموزگار ماست ، و ما به طور اجمال نمونه‌اى از طرز رفتار و معاشرت پيامبر عالىقدر اسلام را با مردم در اين‌جا نقل مىنماييم :\r\nاو در سلام كردن بر مردم پيشى مىگرفت ؛ اگر مىخواست با كسى در كوچه‌اى و يا مجلسى سخن بگويد ، با گوشه چشم نگاه نمىكرد ، بلكه با تمام بدن با او روبه‌رو مىشد و سخن مىگفت و همواره تبسم بر لب داشت ، اگر كسى در سخن خود خطا مىكرد ، او را مؤاخذه نمىنمود ؛ كسى از خوش‌خويى و خوشرويى او محروم نبود ، و اگر كسى از ياران وى غايب مىشد فورا از او تفقد مىفرمود ، و از تمام طبقات احترام كامل به جا مىآورد ؛ حتى هر فردى تصور مىنمود كه عزيزترين فرد نزد پيامبر ، خود اوست ؛ آن حضرت ، در مجلس براى خود جاى مخصوصى قرار نمىداد و هر كجا كه جاى خالى بود مىنشست ؛ حاجات نيازمندان را بر طرف مىكرد و اگر امكان نداشت ، با زبان خوش آنها را راضى مىساخت ؛ حيا و ابّهت و صدق و صفاى خاصى بر مجلس او سايه مىافكند ، و صدا در آن بلند نمىشد ؛ سوء ادب افراد بىاطلاع\r\n\r\n\r\n","description":"","footnote":"\r\n( 1 ) . احكام العشرة فى السفر و الحضر .\r\n","page_name":" 47 ","page_number":47},
  {"content":"\r\n\r\nو غريب را تحمل مىنمود ، و اگر كسى كارى انجام مىداد كه مطابق طبعش نبود ، از آن تغافل مىورزيد ، بزرگان را احترام مىكرد و خردسالان را نوازش مىنمود ؛ كمتر سخن مىگفت ، سخن كسى را قطع نمىنمود ، كسى را سرزنش نمىكرد ؛ چيزى كه سود نداشت از آن پرهيز مىنمود ؛ به سخنان مردم خوب گوش مىداد و . . .\r\nصفات حميده و ملكات فاضله آن حضرت در كتابهاى سيره و تاريخ اسلام منعكس است و بسيار آموزنده است .\r\n\r\nجامعهء خشن\r\nچنين روح لطيف و آزاده ، گرفتار افرادى شده بود كه از بسيارى مزاياى اخلاقى دور بودند و با شخصيتى مانند رسول اكرم ، چنان سخن مىگفتند كه گويى با يك فرد عادى كوچه و بازار حرف مىزنند .\r\nدر سال نهم هجرت كه آن را « عام الوفود » مىنامند ، هيأت و دسته‌هاى مختلفى از قبايل اطراف براى تشرف به اسلام به مدينه مىآمدند ؛ وقت و بىوقت پشت در اتاق پيامبر كه با مسجد چندان فاصله نداشت مىايستادند ؛ فرياد مىكشيدند كه « يا محمد اخرج » ( اى محمد صلّى اللّه عليه و آله از اتاق بيرون بيا ) « 1 » اين كار علاوه بر اينكه استراحت رسول خدا را بهم مىزد ، يك نوع بىاحترامى به شخصيت بزرگ آن\r\n\r\n\r\n","description":"","footnote":"\r\n( 1 ) . عبد العلى حويزى ، نور الثقلين ، ج 5 ، ص 80 .\r\n","page_name":" 48 ","page_number":48},
  {"content":"\r\n\r\nحضرت نيز بود و لذا قرآن در آيه چهارم اين سوره اين‌گونه افراد را كم‌فهم و بىخرد شمرده است .\r\nرسول خدا صلّى اللّه عليه و آله نه تنها در آداب معاشرت ، از بيگانگان و عربهاى بيابان ناراحتى داشت ، بلكه برخى از ياران و اصحاب نزديك آن حضرت هم ، ادب سخن گفتن را در محضر وى مراعات نمىكردند .\r\nبخارى محدث معروف اهل سنت مىنويسد : هيأتى به نمايندگى از قبيله « بنى تميم » وارد مدينه شدند ؛ ابو بكر و عمر ، هر يك ، شخصى را براى ملاقات با آنها معين نمود ؛ اختلاف آنان در تعيين آن فرد ، به مشاجره انجاميد ، و داد و فرياد آنان در محضر پيامبر صلّى اللّه عليه و آله باعث رنجش خاطر او گرديد . براى جلوگيرى از تكرار اين حركات ناشايست در محضر آن پيشواى بزرگ ، آيه دوم و سوم سوره حجرات نازل گرديد و آن‌چنان اين عمل را بد شمرد كه نتيجهء آن « حبط اعمال » معرفى گرديد . « 1 »\r\nاصولا بايد ديد چرا اين نوع بىاحترامى ، در محضر پيامبر سبب از بين رفتن پاداش اعمال مىگردد ، اين ، از آن روست كه توقير و احترام از نظر ظاهر ، حتى طرز سخن گفتن در محضر او و با او ، حاكى از يك احترام باطنى نسبت به پيامبر است ، و ناگفته پيداست كه حركات و اعمال ما زاييده عقيده و مراتب ايمان ماست ؛\r\n\r\n\r\n","description":"","footnote":"\r\n( 1 ) . منصور على ناصف ، التاج ، ج 4 ، ص 213 - 214 .\r\n","page_name":" 49 ","page_number":49},
  {"content":"\r\n\r\nدر اين صورت ، چنين حركات ناشايست و بىاعتنايى به چنين شخصيت بزرگى ، از بىاعتنايى قلبى به شخص پيامبر و مقدسات مذهبى حكايت خواهد نمود .\r\nاين احترامها مخصوص زمان پيامبر نيست ؛ اگر پيامبر در حال حيات احترام دارد ، پس از وفات نيز همان احترام را خواهد داشت ، حتى موقعى كه عايشه در شهادت امام حسن مجتبى عليه السّلام ، در كنار قبر پيامبر سروصدا به راه انداخت و به كمك دسته‌اى ، از دفن فرزند پيامبر كنار قبر جدش جلوگيرى به عمل آورد ؛ امام حسين عليه السّلام براى خاموش كردن وى ، اين آيه را خواند :  « يا أَيُّهَا الَّذِينَ آمَنُوا لا تَرْفَعُوا أَصْواتَكُمْ فَوْقَ صَوْتِ النَّبِيِّ » ،  سپس فرمود : انّ اللّه حرّم من المؤمنين امواتا ما حرّم منهم احياء ؛ خداوند انجام هر عملى را كه دربارهء شخص مؤمن در حال حيات او تحريم كرده ، در حال مرگ وى نيز تحريم نموده است . » « 1 »\r\nهمان‌طور كه دانشمندان از اين آيه دريافته‌اند ، اين قبيل احترامها ، اختصاص به پيامبر اكرم ندارد ، بلكه همه پيشوايان اسلام ، و علما و اساتيد و پدران و مادران و عموم بزرگان نيز بايد از اين‌گونه احترامها برخوردار شوند ، بالاخص در حرمها و آستانه‌هاى مقدس از داد زدن و فرياد كشيدن و امثال آن بايد خوددارى نمود .\r\n\r\n\r\n","description":"","footnote":"\r\n( 1 ) . نور الثقلين ، ج 5 ، ص 80 - 81 .\r\n","page_name":" 50 ","page_number":50},
  {"content":"\r\n\r\n\r\n4 گناه شايعه‌سازى\r\n6 .  « يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ ؛ \r\nاى افراد باايمان ! هرگاه فاسقى خبرى براى شما آورد ، در خبر وى تحقيق كنيد ، مبادا ( بر اثر گزارش بىاساس او ) ندانسته به گروهى آسيب برسانيد و بعدا از كرده خود پشيمان شويد » .\r\nشايعه‌سازى و دروغ‌پردازى ، از گناهان بزرگ اجتماعى است كه گاهى زندگى دسته‌اى را به خطر مىاندازد و يا به از بين رفتن آبروى جمعيتى مىانجامد و زندگى اجتماعى آنان را فلج مىكند ؛ چه‌بسا يك گزارش بىاساس ، آتش جنگ را ميان دو گروه شعله‌ور سازد و زيانهاى بزرگى به بار آورد .\r\nاسلام براى جلوگيرى از بروز چنين خطرهاى بزرگى ، به\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمسلمانان دستور مىدهد كه به هر گزارشى ترتيب اثر ندهند و خبر هر گوينده‌اى را نپذيرند ، بلكه گزارش كسانى را بپذيرند كه در آنها حالت خداترسى باطنى و نيز عدالت و وثوق و اطمينان وجود دارد و اين صفات ، آنان را از شايعه‌سازى و جعل اكاذيب و نقل خبرهاى بىاساس و دروغين باز مىدارد .\r\nحتى در بعضى از موضوعات مهم دينى و اجتماعى كه با آبروى دسته‌اى از مردم رابطه مستقيم دارد ، دستور داده شده كه به گزارش يك فرد عادل و راستگو هم ، ترتيب اثر ندهند ، تا اينكه سه نفر ديگر كه عادل و پرهيزكار باشند ، به شاهد اول ضميمه گردند ، و گزارش آنان ، كمّا و كيفا با هم موافق و هماهنگ باشد .\r\nدر دسته ديگرى از موضوعات كه از نظر اهميت به پايه قسمت اول نمىرسند ، دستور داده شده كه گزارش‌دهندگان بايد حداقل دو نفر عادل باشند .\r\nاسلام در راه تحقق بخشيدن به اين موضوع ( صيانت و حفظ آبروى اشخاص و جلوگيرى از وقوع خطرهاى بزرگ ) علاوه بر دو شرط يادشده ( عدالت گزارش‌دهنده و تعدد مخبر در موضوعات حساس اجتماعى ، مانند آلودگى به زنا و سرقت ) شرايط ديگرى را در مخبر لازم دانسته ، كه بدون آن شرايط ، گزارش وى كوچكترين ارزش قضايى و اجتماعى نخواهد داشت ، مثلا :\r\n1 . شاهد بايد دقت نظر و هوشيارى داشته باشد به طورى كه بر اثر دقت نظر و حافظهء خاص و روشنى و بينايى ، در گزارش خود\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nمطالب را كم و زياد نكند .\r\n2 . امورى كه قابل حس و لمس است ، بايد گواهى از آنها را از طريق يكى از حواس طبيعى به دست آورده باشد و هرگز به تخمين و حدس و گمان اعتقاد نورزد و بنا به تعبير امام عليه السّلام « به مثل هذا فاشهد أو دع » چيزى كه مورد گواهى قرار مىگيرد ، بايد مانند آفتاب ، روشن و محسوس باشد ، و در غير اين صورت ، حق ندارد گزارش دهد .\r\n3 . كسانى كه بدون ملاك به مطلبى گواهى دهند بىدرنگ بايد « تعزير » شوند و به مردم معرفى گردند ، تا بار ديگر مردم سخنان آنان را نپذيرند . « 1 »\r\nاين شرايط حاكى از آن است كه اسلام با تعيين شرايط براى پذيرش گزارش گزارشگران ، جامعه اسلامى را از بروز خطرهاى ناشى از شايعه‌سازان و دستگاههاى دروغ‌پرداز حفظ نموده و به افراد باايمان دستور مؤكد داده كه در گزارش افراد فاسق كه احتمال جعل و دروغ به آن راه دارد ، بررسى بيشترى كنند ، تا مبادا ندانسته بر اثر يك گزارش دروغ ، به افرادى خسارت وارد نيايد .\r\n\r\nدروغ‌پرداز عهد رسالت\r\n« وليد بن عقبة بن ابى معيط » كه شاخه‌اى از شجرهء ناپاك بنى اميه بود ، در زمان پيامبر مأموريت يافت كه با سران قبيله « بنى المصطلق »\r\n\r\n\r\n","description":"","footnote":"\r\n( 1 ) . شيخ طوسى ، الخلاف ( بخش شهادات ) ص 235 .\r\n","page_name":" 53 ","page_number":53},
  {"content":"\r\n\r\nتماس بگيرد و ماليات اسلامى ( زكات ) را از آنها گرفته به مدينه آورد ؛ افراد اين قبيله وقتى شنيدند كه نماينده پيامبر وارد سرزمين آنان مىشود ، همگى به استقبال وى شتافتند ، ولى بر اثر عداوت ديرينه‌اى كه وليد با قبيله مزبور داشت ، يا بر اثر يك تصور غلط كه فكر كرد آنان قصد كشتن وى را دارند بدون اينكه با استقبال‌كنندگان تماس بگيرد ، از همان نقطه به سوى مدينه بازگشت و گزارش داد كه قبيله بنى المصطلق از آيين اسلام بيرون رفته‌اند و هرگز حاضر به دادن ماليات نيستند و قصد داشتند كه خون مرا بريزند .\r\nناگفته پيداست كه چنين گزارش نادرستى چقدر خطرناك است ؟\r\nو تا چه اندازه مىتواند به يك گروه بىگناه آسيب وارد سازد ؟\r\nمسلمانان در موقعيتى قرار داشتند كه مىخواستند دربارهء قبيله مزبور تصميم بگيرند ؛ ناگهان سران آنها از اين جريان آگاهى يافتند و به محضر پيامبر صلّى اللّه عليه و آله شرفياب شدند و عرض كردند : از خشم خدا و پيامبر وى به خدا پناه مىبريم ؛ رسول خدا صلّى اللّه عليه و آله در حالى كه سخت ناراحت بود فرمود : دست از كار خود برداريد و به آيين اسلام برگرديد و در غير اين صورت ، كسى را براى ادب كردن شما مىفرستم كه او جان و روح من است و در اين لحظه ، دست به شانهء على زد . . .\r\nگويا پيامبر اكرم صلّى اللّه عليه و آله حتى به اين نيز اكتفا نكرد ، بلكه مأمور مخفى به ميان قبيله بنى المصطلق روانه نمود و امور مذهبى آنها را تحت نظر گرفت و معلوم گرديد كه گزارش وليد دروغ بوده\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nو آنها در اوقات نماز مشغول عبادت شده و آماده دادن ماليت اسلامى هستند . « 1 »\r\n\r\nوليد را بشناسيم\r\nوى فرزند عقبة بن ابى معيط است و عقبه از دشمنان سرسخت و بنام پيامبر بود ، و يكى از آن چهار نفرى است كه همواره پيامبر را اذيت مىكردند . « 2 » و عقبه از ريختن زباله به در خانه پيامبر ابا نداشت ، و هر موقع با پيامبر روبه‌رو مىشد ، ركيكترين فحشها را به آن حضرت نثار مىكرد ، و هر موقع وى را در حال سجده مىديد ، سخت او را آزار و اذيت مىنمود . پايه عداوت او با پيامبر به جايى رسيده بود كه پيامبر به وى گفت : هرگاه تو را در خارج از حرم ببينم ، به كيفر اعمالت خواهم رسانيد ، اتفاقا او در جنگ بدر كه نخستين نبرد ميان مسلمانان و مشركان بود ، پس از اسارت كشته شد .\r\nوليد به عنوان يكى از شاخه‌هاى اين شجرهء خبيثه ، از نظر آلودگى دست‌كمى از ريشه ( پدر ) نداشت ؛ او به حكم آيات قرآن ، يك فرد فاسق و پليد است و بر اثر كينه و عداوت ديرينهء خود با قبيلهء بنى المصطلق و يا از روى لاابالىگرى ، مىخواست خون عده‌اى از\r\n\r\n\r\n","description":"","footnote":"\r\n( 1 ) . زمخشرى ، كشاف ، ج 3 ، ص 149 .\r\n( 2 ) . سه نفر ديگر عبارتند از : ابو جهل ، ابو لهب و حكم ابن العاص بن اميّه .\r\n","page_name":" 55 ","page_number":55},
  {"content":"\r\n\r\nمسلمانان ريخته شود .\r\nقرآن نه تنها در اين آيه او را فاسق خوانده است ، بلكه در جاى ديگر نيز او را به همين لقب معرفى كرده و چنين فرموده است :  « أَ فَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ »  « 1 » و اكثر مفسران ، قريب به اتفاق مىگويند : منظور از مؤمن در اين آيه ، امير مؤمنان عليه السّلام و مقصود از فاسق ، وليد است « 2 » .\r\nاين آيه هنگامى نازل شد كه دو مظهر ايمان و فسق ، يعنى امير مؤمنان و وليد با هم به مفاخره پرداختند : وليد زبان‌آورى و قوت قلب خود را به رخ على كشيد ، ولى على ، ايمان و اسلام خود را مايه افتخار دانست و فرمود : ساكت باش ! تو مردى هستى كه هنوز ايمان به دلت راه نيافته است و . . . در اين لحظه آيه فوق نازل گرديد . « 3 »\r\nشرارت و عداوت باطنى وليد به اين‌جا خاتمه نيافت ؛ در دوران خلافت عثمان ، كه حكومت اسلامى دچار اختلالات بيشترى شده بود ، وى به حكم اينكه برادر رضاعى خليفه بود ، به استاندارى كوفه منصوب شد و در آن روز ، در نظر حكومت ، فقط كسانى\r\n\r\n\r\n","description":"","footnote":"\r\n( 1 ) . سجده ( 32 ) آيهء 81 .\r\n( 2 ) . حسان بن ثابت شاعر رسول خدا در اين‌باره چنين سروده است :\r\n أنزل اللّه و الكتاب عزيز * في عليّ و في الوليد قرآنا\r\nفتبوّأ الوليد إذ ذاك فسقا * و عليّ مبوء إيمانا \r\n( 3 ) . ابن ابى الحديد ، شرح نهج البلاغه ، ج 2 ، ص 103 .\r\n","page_name":" 56 ","page_number":56},
  {"content":"\r\n\r\nشايستهء اشغال مناصب بزرگ اجتماعى بودند كه به خاندان خليفه انتساب داشتند ؛ او روزى كه وارد كوفه گرديد ، عبد اللّه بن مسعود ، خزانه‌دار بيت‌المال بود ؛ وليد از ابن مسعود مبلغ گزافى در حدود صد هزار دينار استقراض كرد ، زيرا پيش از وى واليان كوفه گاهى مبلغى را از خزانه‌دار بيت‌المال قرض مىگرفتند و بعدا مىپرداختند ، ولى او بر خلاف اصول ، در برابر فشار خزانه‌دار مبنى بر اينكه حتما بايد مبلغ مزبور را به صندوق بيت‌المال بازگرداند ، سماجت به خرج داد ، و با خليفه وقت كه برادر رضاعى وى بود مكاتبه كرد ، و از او خواست به متصدى بيت‌المال دستور دهد كه از اين مبلغ صرف‌نظر كند . خليفه تحت تأثير عاطفهء برادرى ، به عبد اللّه بن مسعود نوشت : تو خزانه‌دار ما هستى ! متعرض وليد مباش ! خزانه‌دار كه دست‌پروردهء رسول خدا صلّى اللّه عليه و آله و مردى پرهيزكار بود ، از ريخت و پاش خليفه سخت ناراحت گرديد و به خليفه چنين نوشت :\r\n« من تصور مىكردم كه خزانه‌دار صندوق مسلمانان هستم ! اكنون كه معلوم شد من خزانه‌دار شخص خليفه مىباشم ، مرا به چنين منصبى نياز نيست و از اين سمت رسما استعفا مىدهم . » سپس در خطابهء آتشين خود ، مردم كوفه را از اين جريان آگاه ساخت . « 1 »\r\n\r\n\r\n","description":"","footnote":"\r\n( 1 ) . ابن عبد ربّه ، عقد الفريد ، ج 2 ، ص 172 .\r\n","page_name":" 57 ","page_number":57},
  {"content":"\r\n\r\n\r\nوليد نماز صبح را چهار ركعت مىخواند\r\nاستانداران وقت همواره امامت نماز جماعت را در مسجد به عهده مىگرفتند ؛ شبى وليد شراب زيادى خورده بود و در همان حالت مستى به مسجد آمد و نماز صبح را چهار ركعت خواند و به جاى ذكر ركوع و سجود ، مىگفت : « اشربى و اسقينى ! ؛ معشوقهء من ! مى بنوش و مرا نيز سيراب كن ! » و به آواز بلند ، اين شعر را كه حاكى از عشق سوزان وى به زنى به نام رباب بود ، مىخواند :\r\n علق القلب الربابا * بعد ما شابت و شابا \r\nاو پس از نماز ، رو به مردم كرد و گفت : اگر مايل باشيد ، چند ركعت ديگر نيز بر ركعات قبل بيفزايم ! در اين حالت ، تهوعى كه ناشى از زياده‌روى در خوردن مشروب بود به وى دست داد و محراب و مسجد و منبر را آلوده ساخت .\r\nدر اين لحظه ، ابو زينب و جندب بن زهير ازدى ، انگشتر وليد را كه تمام اسناد و دفاتر به وسيله آن مهر و امضا مىشد ، از انگشت او درآوردند و او متوجه اين امر نشد و عبد اللّه بن مسعود به پا خاست و از استاندار و خليفه وقت سخت انتقاد نمود و چهار نفر از شخصيتهاى بزرگ كوفه در حالى كه انگشتر والى را در دست داشتند ، رهسپار مدينه شدند و خليفه را از جريان آگاه ساختند ، ولى خليفه به سخنان و شهادت آنها وقعى نگذاشت و آنان را تهديد كرد .\r\nآنان پيش عايشه كه در امور سياسى نيز مداخله مىكرد ، رفتند و او را\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاز عمل ناشايست والى و تهديد خليفه آگاه ساختند ؛ او نيز به ميان مردم آمد و فرياد كشيد و گفت : عثمان حد الهى را تعطيل نموده و شهود را تهديد كرده است ، اما اين كار هم به نتيجه‌اى نرسيد .\r\nشهود به خدمت على عليه السّلام رفتند و شكايت پيش او بردند ؛ على عليه السّلام با عثمان ملاقات كرد و گفت : چرا حدود را تعطيل نموده و شهود را تهديد كرده‌اى ؟ ! تو مگر اندرز عمر را فراموش كرده‌اى كه به تو گفت :\r\nبنى اميه و فرزندان ابى معيط را بر گردن مردم سوار مكن ! اى عثمان ! بر تو لازم است كه او را از حكومت كوفه بر كنار كنى و او را بر هيچ منصب دينى نگمارى و از اوضاع شهود تحقيق كنى ، اگر افراد باايمانى هستند ، او را از كوفه فراخوانى و حد خدا را كه بر ميگساران معين نموده است ، بر او جارى ساز ، فشار افكار عمومى به حدى رسيد كه عثمان او را از كوفه فراخواند و حاضر شد كه حد مىگسارى ، يعنى هشتاد تازيانه بر او زده شود ، ولى هيچ‌كس جرأت نمىكرد به برادر خليفه تازيانه بزند و هر كسى به نزديكى وليد مىرفت ، او آنها را به وسيله قرابت خود با خليفه تهديد مىنمود ؛ در اين حال ، امير مؤمنان عليه السّلام شخصا تازيانه را به دست گرفت و با كمال قدرت ، هشتاد تازيانه بر بدن او نواخت و بنا به برخى از روايات ، عبد اللّه بن جعفر ، به دستور على عليه السّلام حد الهى را بر او جارى ساخت « 1 » .\r\n\r\n\r\n","description":"","footnote":"\r\n( 1 ) . بلاذرى ، انساب الاشراف ، ج 4 ، ص 23 ؛ صحيح مسلم ، ج 2 ، ص 52 و منابع ديگر .\r\n","page_name":" 59 ","page_number":59},
  {"content":"\r\n\r\n\r\nشايعه‌سازان عصر ما\r\nصنعت چاپ يكى از ارمغانهاى سودمند تمدن عصر ماشين است ؛ بشر در پرتو اين صنعت ، علاوه بر اينكه بار گرانى را از دوش خود برداشته ، توانسته است علوم و دانشهاى خود را در مدت كوتاهى در سرتاسر جهان منتشر سازد ، اما متأسفانه اين صنعت در استخدام يك مشت شايعه‌ساز سودجو درآمده كه با جعل اكاذيب و نشر دروغ ارتزاق مىكنند .\r\nامروز شايعه‌سازى ، جعل دروغ ، افترا و تهمت و نسبتهاى ناروا ، يكى از كارهاى رايج مطبوعات غربى است ؛ البته نمىتوان گفت كه همه مطبوعات غربى دچار چنين بيمارى اجتماعى شده است ؛ بىاحتياطى و مسامحه در نقل گزارش به برخى از روزنامه‌ها و مجلات ما نيز راه يافته است . چه حيثيتها و آبروهايى كه بر اثر مسامحه در تنظيم گزارشى غلط ، بر باد رفته و هرگز تكذيب بعدى ، آن را جبران نكرده است ؛ چه‌بسا نواميس گروهى به جرم عدم هماهنگى با روش گزارش‌دهنده به مخاطره افتاده و يا ضربهء شديدى خورده است .\r\nامروز همان روزى است كه بايد گفت : مطبوعات را دريابيد و قلم را از دست كسانى كه هرچه مىخواهند مىنويسند و هر نسبتى به هر كسى كه خواستند مىدهند ، بگيريد . و اين ركن چهارم مشروطيت را كه مىتواند روشنگر اذهان و افكار ملتها باشد ، از دست چنين نويسندگان بىهدف و يا مغرض و سودجويى برهانيد .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\n5 مصونيت از گناه و خطا\r\n7 .  « وَ اعْلَمُوا أَنَّ فِيكُمْ رَسُولَ اللَّهِ لَوْ يُطِيعُكُمْ فِي كَثِيرٍ مِنَ الْأَمْرِ لَعَنِتُّمْ وَ لكِنَّ اللَّهَ حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ وَ كَرَّهَ إِلَيْكُمُ الْكُفْرَ وَ الْفُسُوقَ وَ الْعِصْيانَ أُولئِكَ هُمُ الرَّاشِدُونَ ؛ \r\nبدانيد پيامبر خدا در ميان شما است ؛ اگر در بسيارى از امور از نظر شما پيروى كند ، به زحمت خواهيد افتاد ؛ ولى خداوند ، ايمان و اسلام را براى شما محبوب ساخت و آن را در دلهايتان بياراست ، و كفر و نافرمانى و گناه را منفور گردانيد ، اين‌چنين افرادى ، هدايت‌يافتگان هستند » .\r\n8 .  « فَضْلًا مِنَ اللَّهِ وَ نِعْمَةً وَ اللَّهُ عَلِيمٌ حَكِيمٌ ؛ \r\n( محبوبيت ايمان و منفور بودن گناه ) تفضل و نعمتى است بزرگ از طرف خدا و خدا دانا و حكيم است » .\r\nهدف آيه توجه دادن افراد باايمان ، به دو اصل بزرگ\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاخلاقى است :\r\n1 . پيامبر اكرم ( ص ) از هر نوع خطا و گناه مصون است ؛ از اين نظر بايد تمام دستورات وى بدون كم و زياد اجرا گردد ، و شما بايد از او پيروى كنيد ، نه او از شما .\r\n2 . هر يك از افراد انسان داراى اخلاق فطرى و وجدان اخلاقى است .\r\nبه دليل اهميت خاصى كه هر دو موضوع دارند ، ما هر يك را جداگانه مورد بحث قرار مىدهيم .\r\nآيا مقام و منصبى ، خطيرتر و پرمسؤوليت‌تر از مقام رهبرى هست ؟\r\nآيا يك فرد ، بدون داشتن يك سلسله امتيازات روحى و جسمى مىتواند نقش رهبرى را ايفا كند ؟ يا اينكه در اين صورت حتى نخواهد توانست رهبرى جامعه را در يك قسمت از شؤون زندگى به عهده بگيرد ، چه رسد به رهبرى مردم در همه شؤون .\r\nآيا رهبران سياسى كه فقط مردم را در مسائل سياسى رهبرى مىكنند و يا متخصصان مسائل اقتصادى كه چرخهاى اقتصادى كشور را به گردش درمىآورند ، بدون داشتن يك سلسله صفات و امتيازات - كه صلاحيت آنان را براى اشغال اين مقامات تضمين مىكند - مىتوانند در « كادر » سياسى و اقتصادى پذيرفته شوند ؟\r\nپيامبران آسمانى كه رهبران حقيقى مردم در كليهء شؤون زندگى هستند ، حتما بايد از يك سلسله صفات بزرگ برجسته برخوردار\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nباشند كه نشانهء صلاحيت آنان براى امر رهبرى بوده و موجب پيروزى آنها در اين عرصه مىگردد .\r\nما مىتوانيم امتيازات لازم در وجود پيامبران را در چند جمله خلاصه كنيم :\r\n1 . علم و دانش وسيع - يعنى احاطه كامل و دقيق پيامبران ، به مسائلى كه مأمور به تبليغ آنها هستند - به طورى كه هيچ حكمى از احكام خداوند بر آنان مخفى نبوده ، و پاسخ هيچ پرسش مربوط به دين و مذهب بر آنها پوشيده نيست .\r\n2 . مصونيت از گناه و نافرمانى خدا در تمام ادوار زندگى ، خواه پيش از بعثت باشد و خواه پس از آن .\r\n3 . مصونيت از خطا و اشتباه در تبليغ دين و احكام آن .\r\n4 . پاكى از يك سلسله صفات روحى و عيوب جسمى كه موجب تنفر مردم و انزجار جامعه از دارندگان آنها مىشود و در نتيجه ، تبليغ و كوششهاى آنان عقيم و بىاثر مىگردد . عالمان و متكلمان براى لزوم هر كدام از اين امتيازات ، دلائل و گواههاى روشن و استوارى بيان كرده‌اند « 1 » كه ما براى رعايت اختصار ، از نقل آنها خوددارى مىكنيم .\r\nآيا چنين امتيازاتى ايجاب نمىكند كه در مسائل مربوط به دين و\r\n\r\n\r\n","description":"","footnote":"\r\n( 1 ) . ما دربارهء لزوم هر يك از اين امتيازات ، در كتاب رسالت جهانى پيامبران به طور مبسوط سخن گفته‌ايم ، طالبان كسب اطلاعات بيشتر ، به اين كتاب مراجعه نمايند .\r\n","page_name":" 63 ","page_number":63},
  {"content":"\r\n\r\nمذهب ، همواره از آنها پيروى كنيم و هرگز انتظار داشته باشيم كه اين مربيان الهى ، با داشتن عصمت و مصونيت از خطا و اشتباه در مقام تشريع و رهبرى ، از افكار ناقص و نارساى ما پيروى نمايند ؟\r\nكسانى كه مىخواهند شرايع آسمانى و رهبران الهى همواره از خواسته‌هاى درونى آنها پيروى كنند ، و چرخ تشريع بر محور افكار خام و نارساى آنان دور بزند ، فاقد بينش صحيح نسبت به پيامبران بوده و مقام و منزلت انبيا را به خصوص با در نظر گرفتن عصمت آنان ، ارزيابى نكرده‌اند .\r\nخداوند با جمله :  « وَ اعْلَمُوا أَنَّ فِيكُمْ رَسُولَ اللَّهِ لَوْ يُطِيعُكُمْ فِي كَثِيرٍ مِنَ الْأَمْرِ لَعَنِتُّمْ ؛  بدانيد در ميان شما پيامبر خدا است ؛ اگر او در بسيارى از امور از شما پيروى نمايد به تنگنا مىافتيد » ، به كسانى كه بر خدا و پيامبر پيشى مىجويند و فكر خود را بر فكر پيامبر ، و به عبارت بهتر و صحيحتر بر وحى الهى مقدم مىدارند ، تذكر مىدهد كه با وجود پيامبرى معصوم از گناه و مصون از خطا ، نبايد بر او سبقت بجويند .\r\nخلاصه : در آغاز سوره ، خداوند به افراد باايمان چنين دستور مىدهد كه :\r\n  « لا تُقَدِّمُوا بَيْنَ يَدَيِ اللَّهِ وَ رَسُولِهِ ؛   بر خدا و پيامبر او پيشى مجوييد » ؛ در اين آيه ، تحريم پيشى گرفتن بر پيامبر را از اين طريق بيان كرده است كه وى فردى است مصون از خطا و پيراسته از گناه ، ازاين‌رو بايد از او پيروى كنيد ؛ در ضمن ، اين بخش از آيه كه در مسائل شرعى ، افكار عمومى ملاك تشريع و پيروى نيست ، و بايد در اين\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nموارد از مكتب وحى الهام گرفت ، و رنجيدگى مردم نمىتواند دليلى براى تغيير دادن حكم الهى باشد .\r\n\r\nپيامبر معصوم و موضوع مشورت\r\nآرى در موضوعات اجتماعى و عرفى كه مربوط به شرع و وحى نبوده و راه تشخيص حق و باطل ، به روى متفكران عادى نيز باز بود ، پيامبر مأمور بود كه به مشاوره بپردازد و از طريق افكار عمومى و مشاوره با طبقه روشندل و بيدار و آگاه ، گره مشكلات را بگشايد ، آنجا كه قرآن دستور داده است :  « فَاعْفُ عَنْهُمْ وَ اسْتَغْفِرْ لَهُمْ وَ شاوِرْهُمْ فِي الْأَمْرِ ، فَإِذا عَزَمْتَ فَتَوَكَّلْ عَلَى اللَّهِ  « 1 » ؛ از ( تقصير ) آنان درگذر ، براى آنان طلب آمرزش كن و در امور با آنها مشورت نما ، سپس هنگامى كه تصميم گرفتى ، بر خدا توكل نماى ( و به تصميم خود جامهء عمل بپوشان ) . » حتى خداوند متعال يكى از نشانه‌هاى مردان باايمان را مشاوره معرفى كرده و مىفرمايد :\r\n « وَ الَّذِينَ اسْتَجابُوا لِرَبِّهِمْ وَ أَقامُوا الصَّلاةَ وَ أَمْرُهُمْ شُورى بَيْنَهُمْ وَ مِمَّا رَزَقْناهُمْ يُنْفِقُونَ ؛  « 2 »\r\nآنان كسانى هستند كه به [ دعوت 
  ] پروردگار خود پاسخ گفته ، و نماز مىگزارند ، و كارهاى خود را از روى مشورت انجام مىدهند ، و از آنچه بديشان روزى داديم انفاق مىكنند . »\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 159 .\r\n( 2 ) . شورى ( 42 ) آيهء 38 .\r\n","page_name":" 65 ","page_number":65},
  {"content":"\r\n\r\nمشورت نمودن پيامبر ، در درجه نخست سرمشقى است براى ديگران ، كه در مسائل اجتماع استبداد و سرسختى نشان ندهند و به افكار عمومى احترام بگذارند و از افكار سودمند ديگران مدد جويند .\r\nآرى ، جمله  « فَإِذا عَزَمْتَ فَتَوَكَّلْ عَلَى اللَّهِ ؛  هرگاه تصميم گرفتى ، به خدا توكل كن » ، حاكى از آن است كه مشورت پيامبر جنبهء مقدماتى داشته و در نهايت ، تصميم با خود او خواهد بود .\r\nدر تمام نظامهاى دموكراسى و حكومتهاى آزاد كه حل و فصل امور متكى بر مشاوره است ، در عين حال رئيس واحدى وجود دارد كه پس از آگاهى از نتايج افكار ديگران ، رأى قاطعى اتخاذ مىكند .\r\nمشورت ، تا حدى حجابها و پرده‌ها را كنار زده و دورنمايى از واقع را در برابر انسان ترسيم مىكند ، ولى سرانجام فردى لازم است كه اين افكار مختلف را با هم ارزيابى كند و به طور واقع‌بينانه ، تصميم بگيرد .\r\nگروهى تصور مىكنند : « تنها مشاوره مىتواند گره مشكلات را بگشايد و يك جمعيت بدون داشتن يك سرپرست قاطع و تنها به مدد شور و مشورت جمعى ، نيز مىتواند كارى را كه آغاز كرده است به پايان برساند و وقفه‌اى در كار آن ايجاد نشود » ، آيهء فوق بر خلاف اين تصور ، بيان مىدارد كه گواهى مىدهد اختلاف و دودستگى در جلسهء مشاوره ، موجب ركود و توقف كار مىگردد ؛ سرانجام رئيس و سرپرستى لازم است كه پس از مشاوره ، رأى قاطعى اتخاذ كند .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nازاين‌رو ، خداوند پس از امر به مشاوره به پيامبر مىفرمايد :  « فَإِذا عَزَمْتَ ؛  وقتى تو تصميم گرفتى . . . » .\r\nتاريخ زندگانى پيامبر اسلام حاكى از آن است كه آن حضرت تا چه اندازه به افكار ياران خود احترام مىگذاشت و با اينكه چهرهء حقيقى واقعيات ، از هر نظر در آينه دل او منعكس بود ، و به صلاح و فساد امورى كه به شور و مشورت مىگذاشت ، بيش از ديگران واقف بود ، با اين وصف ، در بسيارى از مسائل ، شوراى نظامى و سياسى تشكيل مىداد و از ياران خود دربارهء مسائل پيچيدهء مورد نياز ، نظر و رأى مىخواست ؛ براى نمونه :\r\n1 . پيامبر اكرم صلّى اللّه عليه و آله در بيابان « بدر » پيش از آنكه با سپاه قريش روبه‌رو شود ، يك شوراى نظامى ، مركب از مهاجر و انصار تشكيل داد و از آنان دربارهء نبرد با مشركان نظرخواهى نمود و ياران او ، اين فضاى آزاد را ديدند كه نظرها گوناگون و متفاوتى ابراز كردند ، و رسول خدا صلّى اللّه عليه و آله ، از افكار عمومى پيروى كرد و سپاه را به سوى بدر حركت داد « 1 » .\r\n2 . در نبرد احد ، به هنگامى كه خبر حركت نيروهاى قريش براى گرفتن انتقام كشته‌شدگان بدر به سوى مدينه به پيامبر رسيد ، او نحوه مبارزه را و اينكه آيا از شيوهء قلعه‌دارى پيروى كنند و يا اينكه مدينه را ترك گويند و در بيرون شهر به نبرد بپردازند ، به شور\r\n\r\n\r\n","description":"","footnote":"\r\n( 1 ) . سيره ابن هشام ، ج 1 ، ص 614 .\r\n","page_name":" 67 ","page_number":67},
  {"content":"\r\n\r\nگذاشت و از افكار عمومى جوانان انصار كه اصرار داشتند در بيرون مدينه نبرد نمايند ، پيروى كرد . « 1 »\r\n3 . در نبرد احزاب كه قواى شرك به‌سان مور و ملخ از همه نقاط عربستان براى كوبيدن اسلام جوان ، به سوى مدينه حركت كرده بودند ، پيامبر ، در نحوهء مبارزه ، نظر يك شخصيت عالىقدر ايرانى را پسنديد و آن را به كار بست . او سلمان فارسى بود كه پيشنهاد كرد در نقاط آسيب‌پذير مدينه ، به پهنا و عمق سه متر خندقى كنده شود و در طول خندق ، سنگرهايى در فواصل كوتاهى ساخته شود ، كه هرگاه دلاوران مشرك بخواهند خندق را پر كنند و يا از آنجا عبور نمايند ، سربازان اسلام ، با پرتاب كردن سنگ و تير ، مهاجمان را عقب برانند . « 2 »\r\n4 . در تسخير دژهاى يهود خيبر ، نقطه‌اى كه سربازان اسلام در آنجا به فرمان پيامبر فرود آمده بودند ، كاملا در ديدرس دشمن بود ؛ يكى از دلاوران كارآزمودهء اسلام به نام حباب بن منذر ، كه از وضع سرزمينهاى خيبر كاملا آگاه بود ، به حضور پيامبر رسيد و گفت :\r\nهرگاه فرود آمدن در اين نقطه به فرمان خدا است من كوچكترين سخنى ندارم ، و اگر از موضوعاتى است كه مىتوان در آن نظر داد ، من اين نقطه را براى مركزيت سپاه صلاح نمىدانم ؛ زيرا اين نقطه\r\n\r\n\r\n","description":"","footnote":"\r\n( 1 ) . همان ، ج 2 ، ص 63 .\r\n( 2 ) . سيره حلبى ، ج 2 ، ص 331 .\r\n","page_name":" 68 ","page_number":68},
  {"content":"\r\n\r\nدر ديدرس دشمن است و در نزديكى دژ نسطات قرار گرفته ، و تيراندازان دژ ، بر اثر نبودن نخل و خانه به آسانى مىتوانند قلب لشكر را هدف‌گيرى كنند .\r\nپيامبر صلّى اللّه عليه و آله ، بر پايهء اصل  « وَ شاوِرْهُمْ فِي الْأَمْرِ »  فرمود : اگر شما نقطه بهترى را معرفى كرديد ، ما آنجا را اردوگاه خود قرار مىدهيم ؛ ازاين‌رو ، آن حضرت پس از بررسى اراضى خيبر ، نقطه‌اى براى مركز ستاد انتخاب نمود كه در پشت نخلها قرار گيرد . « 1 »\r\n\r\n\r\n","description":"","footnote":"\r\n( 1 ) . همان ، ج 3 ، ص 39 .\r\n","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\n\r\n6 پيامبر باطن يا وجدان اخلاقى\r\n7 .  « . . . وَ لكِنَّ اللَّهَ حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ وَ كَرَّهَ إِلَيْكُمُ الْكُفْرَ وَ الْفُسُوقَ وَ الْعِصْيانَ أُولئِكَ هُمُ الرَّاشِدُونَ ؛ \r\n. . . ولى خداوند ايمان را براى شما محبوب ساخت و آن را در دلهايتان بياراست و كفر و نافرمانى و گناه را منفور گردانيد ؛ اين‌چنين افرادى ، هدايت‌يافتگان مىباشند . »\r\nچيزهايى كه انسان ، خوبى و بدى آنها را در باطن و درون خويش و بدون تعليم كسى درك مىكند ، و به‌سان امور غريزى جزء سرشت او به شمار مىروند ، « وجدان اخلاقى » و يا « اخلاق فطرى » ناميده مىشوند ، ولى به آن دسته از خوبيها كه در نهاد انسان ريشهء عميق دارند ، ولى بشر به خوبى و بدى آنها از راه فطرت واقف نشده ، بلكه حسن و قبح آنها را در مكتب سفيران وحى و يا رجال بزرگ جهان\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nآموخته است ، « اخلاق غير فطرى » و يا تربيتى مىگويند .\r\nدر سراسر جهان و در ميان همهء ملل ، ظلم و ستم و ازدواج با محارم زشت و قبيح به نظر مىرسد ؛ البته انسانها زشتى ستم را از طريق فطرت درك كرده و قبح ازدواج با محارم را از طريق تعاليم و شرايع آسمانى فراگرفته‌اند .\r\nبراى شناسايى امور فطرى از غير فطرى ، قواعد و نشانه‌هايى است كه با به كار بستن آنها مىتوان اين دو را از هم تميز داد :\r\n1 . امور فطرى به نقطه‌اى و يا به صنفى و نژادى اختصاص ندارند و انسان در توجه و فراگيرى آنها به كسى نيازمند نيست .\r\n2 . از آنجا كه خود فطرت هادى و رهبر است ، عوامل جغرافيايى و اقتصادى و سياسى و آموزشى ، در پيدايش و توجه انسان به آنها دخالت ندارد .\r\n3 . تبليغات خلاف ، اگرچه از نمو و رشد آنها مىكاهد ، ولى هرگز آنها را ريشه‌كن نمىسازد . « 1 »\r\nقرآن با نداى رسا اعلام مىكند كه : خدا در نهاد بشر ، ميل و رغبت و علاقه به ايمان و عشق به خداى جهان را نهاده و آن را محبوب او ساخته ، و كفر و نافرمانى و گناه را منفور گردانيده است ، آنجا كه مىفرمايد :\r\n\r\n\r\n","description":"","footnote":"\r\n( 1 ) . براى توضيح بيشتر دربارهء شناسايى امور فطرى به كتاب « عصر بازگشت به ايمان » تأليف نگارنده مراجعه فرماييد .\r\n","page_name":" 72 ","page_number":72},
  {"content":"\r\n\r\n « وَ لكِنَّ اللَّهَ حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ وَ كَرَّهَ إِلَيْكُمُ الْكُفْرَ وَ الْفُسُوقَ وَ الْعِصْيانَ »  خداوند نه تنها حس خداشناسى را به ما مرحمت فرموده و سرشت ما را با اعتقاد به مبدأ آميخته است ، بلكه دلهاى ما را به آن دسته از خوبيها نيز كه بدون معلم و مربى ، از درون خويش به آنها الهام مىشويم ، آراسته است ، و چنين معناى گسترده‌اى را مىتوان از جملهء  « حَبَّبَ إِلَيْكُمُ الْإِيمانَ »  استفاده نمود ؛ زيرا در جملهء دوم ، علاوه بر انزجار از كفر ، انزجار از فسق و عصيان نيز فطرى معرفى شده است ؛ بنابراين ، مقصود از محبوب گردانيدن ايمان ، تنها خداشناسى نيست ، بلكه علاوه بر آن ، سرشت ما با يك سلسله سجاياى اخلاقى به هم آميخته شده است ، و روح ما به طور ناخودآگاه ، به سوى آنها كشيده مىشود .\r\nاينك به برخى از امور فطرى كه مىتواند از مصاديق روشن آيهء شريفه باشد ، اشاره مىكنيم :\r\nخداشناسى و پيدا كردن سر نخ سلسلهء وجود و مبدأ پيدايش سيل خروشان جهان هستى و توجه به سازندهء اين همه مصنوعات شگفت‌انگيز ، آن‌چنان فطرى است كه خميرهء انسان با طلب و جستجوى آن ، آميخته است .\r\nگذشته از حس خداجويى ، علاقه به تمام فضايل اخلاقى و سجاياى انسانى با وجود ما ، عجين شده است و ميل به يك سلسله خوبيها و انزجار از بديها در ما ريشهء فطرى دارد ؛ در جهان ، ملتى را نمىشناسيم كه پس دادن امانت را ناپسند ، و خيانت به امانت را\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nشرافت بداند ، و يا وفادارى به پيمان را كارى زشت و پيمان‌شكنى را كارى نيكو تلقى كند .\r\nپدرى كه به كودك وعدهء انجام كارى را مىدهد ، اگر به موقع آن را انجام ندهد ، مورد سرزنش كودك قرار مىگيرد و كودك طبق فطرت انسانى خود ، چيزى جز اين ، درك نمىكند كه بايد به « پيمان » عمل كرد .\r\nراست‌گويى ، با قلم آفرينش بر صحيفهء فطرت هر انسانى نوشته شده است ، كودك جز راست‌گويى چيزى نمىشناسد .\r\nپاك‌دامنى و عفت ، جزء خميرهء وجود انسان مىباشد ؛ حتى زنان آلوده در نخستين برخورد ، كوشش مىكنند كه خود را عفيف و پاك قلمداد نمايند ؛ يغماگران و راهزنان هنگام تقسيم اموالى كه از مردم به يغما برده‌اند ، عدل و انصاف را محور كار خود قرار مىدهند و انحراف از آن را بد و ناستوده مىشمارند .\r\nبشر تمام اين معلومات فطرى را در هر دو بخش در دبستان آفرينش آموخته ، دستگاه آفرينش ، همه اين كمالات را در نهاد هر بشرى به وديعت نهاده است .\r\nقرآن مجيد با صراحت هرچه تمامتر به اين حقيقت مسلم در سوره‌هايى تصريح كرده است ، آنجا كه مىفرمايد :\r\n1 .   « وَ نَفْسٍ وَ ما سَوَّاها فَأَلْهَمَها فُجُورَها وَ تَقْواها ؛   « 1 »\r\n\r\n\r\n","description":"","footnote":"\r\n( 1 ) . شمس ( 91 ) آيهء 8 .\r\n","page_name":" 74 ","page_number":74},
  {"content":"\r\n\r\nسوگند به روح و خدايى كه آن را آفريد و بديها و خوبيها را بدان الهام كرد » .\r\n2 .  « وَ هَدَيْناهُ النَّجْدَيْنِ ؛  « 1 »\r\nراه خير و شر و حق و باطل را به انسان نشان داديم » .\r\n3 .  « إِنَّا خَلَقْنَا الْإِنْسانَ مِنْ نُطْفَةٍ أَمْشاجٍ نَبْتَلِيهِ فَجَعَلْناهُ سَمِيعاً بَصِيراً ؛  « 2 »\r\nما انسان را از نطفهء مخلوط ، آفريده و آزمايش مىنماييم و او را شنوا و بينا ( آشنا به حق و باطل ) قرار داديم » .\r\nخداوند نه تنها در سرشت انسان ميل به خوبى و انزجار از بديها را نهاده ، بلكه نفس سرزنش‌كننده‌اى به بشر داده است كه هنگامى انسانها از آن گامى فراتر نهادند ، آنان را به شديدترين وضعى ملامت و سرزنش مىكند ، آنجا كه مىفرمايد :\r\n4 .    « لا أُقْسِمُ بِيَوْمِ الْقِيامَةِ وَ لا أُقْسِمُ بِالنَّفْسِ اللَّوَّامَةِ ؛    « 3 »\r\nسوگند به روز رستاخيز و سوگند به روح سرزنش‌كننده ! »\r\n5 . قرآن مجيد ، ضمن شرح مبارزات پىگير ابراهيم بت‌شكن ، در آيه كوتاهى به نيروى وجدان اشاره نموده است و مضمون آيه ، مربوط به قضات دادگاهى است كه براى محكوم كردن ابراهيم تشكيل شده بود . ابراهيم ، بتهاى بتكده را يكى پس از ديگرى شكست و تلّى از چوب در وسط بتكده پديد آورد و سپس تبر را بر دوش بت بزرگ نهاد و بتخانه را ترك گفت .\r\n\r\n\r\n","description":"","footnote":"\r\n( 1 ) . بلد ( 90 ) آيهء 10 .\r\n( 2 ) . انسان ( 76 ) آيهء 20 .\r\n( 3 ) . قيامت ( 75 ) آيهء 1 - 2 .\r\n","page_name":" 75 ","page_number":75},
  {"content":"\r\n\r\nبراى سران قوم از قراين معلوم بود كه شكستن بتها كار ابراهيم است و بس ؛ وى به دادگاه احضار شد و در برابر هيأت قضات قرار گرفت . وقتى از وى شرح ماجراى بتكده را پرسيدند ، وى گفت :\r\nجريان را از بت بزرگ بپرسيد . در اين موقع ، هيئت دادرسى در بن‌بست عجيبى قرار گرفت ؛ زيرا اگر بگويند بت بزرگ درك و شعورى ندارد ، ابراهيم به آنان اعتراض خواهد كرد كه چگونه موجودى را كه چيزى نمىفهمد ، پرستش مىكنيد . اگر بگويند او مىفهمد و سخن مىگويد ، خواهد گفت : پس چرا از من مىپرسيد ؟ !\r\nدر اين موقع وجدان خفته آنان بيدار شد و همديگر را ملامت كردند و گفتند : شما ظالم و ستمگريد .\r\nقرآن مجيد اين صحنه سرشكستگى و محكوميت وجدانى را چنين نقل مىكند :\r\n  « فَرَجَعُوا إِلى أَنْفُسِهِمْ فَقالُوا إِنَّكُمْ أَنْتُمُ الظَّالِمُونَ ثُمَّ نُكِسُوا عَلى رُؤُسِهِمْ لَقَدْ عَلِمْتَ ما هؤُلاءِ يَنْطِقُونَ ؛   « 1 »\r\nآنان به وجدان خود مراجعه كردند و همديگر را ملامت نمودند و گفتند :\r\nشما ظالم و ستمگر هستيد ؛ سپس سرهاى خود را از شرمندگى به زير افكندند و گفتند : تو كه مىدانى بتها قدرت بر سخن گفتن ندارند » .\r\nدر احاديث و روايات اسلامى درباره موضوع وجدان ، تذكراتى داده شده است .\r\n\r\n\r\n","description":"","footnote":"\r\n( 1 ) . انبياء ( 21 ) آيهء 64 - 65 .\r\n","page_name":" 76 ","page_number":76},
  {"content":"\r\n\r\nامير مؤمنان على عليه السّلام مىفرمايد :\r\n« انّه من لم يعن على نفسه حتّى يكون له منها واعظ و زاجر لم يكن له من غيرها زاجر و لا واعظ ؛ « 1 »\r\nكسى كه براى او واعظ و اندرزدهى از درون نباشد ، ( كه او را از كارهاى زشت بازدارد ) هرگز براى چنين شخصى ، پند دادن و نصيحت كردن از خارج سودمند نخواهد افتاد ، و گفتار ديگران درباره او مؤثر واقع نخواهد شد » .\r\nيك چنين ادراكات فطرى و جهانى نمىتواند مولود منهيات اجتماعى و يا معلول خواهشهاى واپس زده و تمايلات سركوفته باشد .\r\n\r\nفرويد و وجدان اخلاقى\r\nفرويد ، روانكاو معروف ، همهء ادراكات فطرى را انكار نموده ، و جملگى را مولود منهيات اجتماعى و معلول تمايلات واپس زده و سركوفته مىداند . وى معتقد است همان‌طور كه لجام ، به تدريج اسب سركش را طبعا مطيع و رام مىنمايد ، همچنين قوانين و منهيات اخلاقى در طول قرون ، به منزله لجامى است كه بر انسانها زده شده تا او را نسبت به يك سلسله امور ، رام سازد و در پرتو اين قوانين ، در ضمير باطن ، موضوع « وجدان اخلاقى » پيدا شده است .\r\n\r\n\r\n","description":"","footnote":"\r\n( 1 ) . نهج البلاغهء عبده ، خطبهء 78 ( لفظ يعن صيغهء مجهول است ؛ يعنى كسى كه از طرف خداوند به او كمك نشود تا از درون بازدارنده‌اى داشته باشد ) .\r\n","page_name":" 77 ","page_number":77},
  {"content":"\r\n\r\n« وجدان اخلاقى جز دهنهء اجتماعى چيز ديگرى نيست ؛ وجدان اخلاقى نماينده يك عمل ذاتى و عميق روح بشرى نيست ، بلكه درون‌بينى سادهء منهيات اجتماعى مىباشد . « 1 » »\r\nولى نظريه فرويد در مورد آن دسته از خوبيها و بديها صحيح است كه آنها را بشر در مكتب رجال و بزرگان جهان آموخته است .\r\nبه طور مسلم نهى از ازدواج با محارم در تمام شرايع موجب پيدايش يك چنين قبح وجدانى شده است ، ولى آن دسته از خوبيها و بديها كه مورد اتفاق تمام انسانهاى روى زمين مىباشد ، و حتى انسانهاى به دور از تمدن و تعاليم پيامبران كه در دورترين نقاط جهان زندگى مىكنند ، خوبى و بدى آنها را پذيرفته‌اند ، هرگز نمىتواند مولود منهيات اجتماعى و قوانين اخلاقى گردد .\r\nاين‌جاست كه حقيقت آيهء مورد بحث به طور واضح تجلى نموده و انسان اذعان پيدا مىكند كه به راستى خداوند ، روح ما را با ايمان و پاكيها در هم آميخته و روان ما را از بديها و پليديها مبرا ساخته است  حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ وَ كَرَّهَ إِلَيْكُمُ الْكُفْرَ وَ الْفُسُوقَ وَ الْعِصْيانَ  .\r\n\r\n\r\n","description":"","footnote":"\r\n( 1 ) . چه ميدانم : بيماريهاى روحى ، عصبى ، ص 64 .\r\n","page_name":" 78 ","page_number":78},
  {"content":"\r\n\r\n\r\n7 صلح پايدار\r\n9 .  « وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ فَإِنْ فاءَتْ فَأَصْلِحُوا بَيْنَهُما بِالْعَدْلِ وَ أَقْسِطُوا إِنَّ اللَّهَ يُحِبُّ الْمُقْسِطِينَ ؛ \r\nاگر دو دسته از مؤمنان با يكديگر جنگ كنند ، ميان آنها صلح دهيد و اگر يكى بر ديگرى تجاوز نمود ، با گروه متجاوز جنگ نماييد ، تا به فرمان خدا برگردد و اگر به فرمان خدا بازگشت ، ميان آنان با عدل و داد آشتى بدهيد ، به راستى خدا افراد دادگر را دوست مىدارد » .\r\nصلح و سازش براساس عدل و داد ، يكى از ارزشهاى اخلاقى و يا از احكام اجتماعى اسلام است ، ولى صلح واقع‌بينانه ، صلحى است كه در آن ، منافع طرفين متخاصم ، به وجه صحيحى تأمين گردد ؛ صلحى كه گروهى از افراد باايمان و خداشناس بر آن\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nنظارت كنند ، و در صورتى كه يكى از طرفين از دايرهء عدل و داد گامى فراتر نهاد ، با تمام قدرت او را بكوبند و نيروهاى خود را براى اثبات محكوميت او و جنگ و نبرد با او بسيج كنند تا اينكه سرانجام به فرمان حق گردن نهد .\r\nبراى پايدارى چنين صلحى ، اسلام شرايطى در نظر گرفته است :\r\n1 . هر نوع پيمان سازش و ترك تعرض و تجاوز ، بايد براساس عدل و داد استوار باشد ، و نيرومندى يك طرف ، نبايد موجب شود كه او خواسته‌هاى خود را بر متخاصم ضعيف و ناتوان تحميل كند ؛ از قديم‌الايام ، گفته‌اند : « صلح حقيقى ميان قوى و ضعيف متصور نيست » و اين همان حقيقتى است كه قرآن آن را با جمله :  « فَأَصْلِحُوا بَيْنَهُما بِالْعَدْلِ وَ أَقْسِطُوا ؛  ميان آنان با عدل و داد ، صلح و صفا برقرار سازيد و در بستن پيمان ، عدالت بورزيد » ، بيان نموده است .\r\n2 . افراد باايمان و خداشناسى كه هيچ‌گونه منافعى در اين درگيرى ندارند ، بر اين صلح نظارت كنند .\r\n3 . هرگاه يكى از طرفين به فكر توسعه‌طلبى افتاد و بر خلاف مواد پيمان صلح گام برداشت ، ناظران بىطرف صلح ، بايد با جنگ و نبرد ، او را سر جاى خود بنشانند ، تا افراد ستمگر و متجاوز بدانند كه در جامعه اسلامى براى آنان منزلتى وجود ندارد و اين دو شرط اساسى را قرآن با جملهء زير بيان فرموده است :  « فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي ؛  هرگاه گروه ناظر بر صلح ، ببينند كه يكى از\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nمتخاصمين به فكر تجاوز افتاده است ، بايد با متجاوز نبرد كنند . »\r\n4 . نبرد با ستمگر نبايد جنبهء انتقامى داشته باشد ، بلكه بايد هرگونه نبرد با او ، براى اين باشد كه او به فرمان خدا گردن نهد و انديشه تجاوز و تعدى به حقوق افراد باايمان را از مغز خود بيرون براند و اين مطلب را با جملهء  « حَتَّى تَفِيءَ إِلى أَمْرِ اللَّهِ ؛  جنگ تا آنجا ادامه يابد كه ستمگر به راه عدل و داد - كه فرمان الهى است - باز گردد » ، بيان نموده است .\r\n5 . در آخر آيه ، نكته لازمى يادآور شده است و آن اينكه افراد با ايمان بايد در تمام حالات براى صلح تلاش كنند و اين جنگها نبايد آنان را از برقرارى صلح ، نااميد سازد ، حتى پس از سركوبى گروه متجاوز ، بايد آستين همت بالا بزنند ، و از نو ، پيمان صلح مجدد را براساس عدل و داد ببندند ، چنان‌كه مىفرمايد :\r\n « فَإِنْ فاءَتْ فَأَصْلِحُوا بَيْنَهُما بِالْعَدْلِ وَ أَقْسِطُوا ؛ \r\nهرگاه متجاوز دو مرتبه بر فرمان حق گردن نهاد ، بار ديگر كوشش كنيد كه ميان آنان براساس عدل و داد صلح و سازش برقرار گردد . »\r\nچنين صلح و سازشى با شرايط يادشده ، صلح واقع‌بينانه‌اى است كه اسلام ، آن را براى گروههاى متخاصم مقرر داشته است و اگر با شرايطى كه گفته شد اجرا گردد ، علاوه بر اينكه مىتواند منافع طرفين را تأمين كند ، مىتواند به يك زندگى مسالمت‌آميز - كه آرزوى بزرگ جهانيان است - جامه عمل بپوشاند .\r\nاين صلحى است كه اسلام آن را پيشنهاد كرده است و شرايطى\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاست كه براى پايدارى آن مقرر نموده است .\r\nشما به پيمانهاى صلحى كه ميان دول بزرگ و كوچك جهان بسته مىشود ، نگاهى بيفكنيد . كداميك از اين صلحها و سازشها ، واقع‌بينانه است ؟ آيا پيمان صلح همواره ميان دو متخاصم متعادل و برابر است ؟ و يا اينكه غالبا صلح ميان دو جناح قدرتمند و ناتوان مطرح است ؟ آيا هيأت نظارت ، افراد بىطرفى هستند و در داورى و حل و فصل خصومت ، جاى پايى براى منافع خود ندارند ؟ يا اينكه تمام پيمانها و عهدها و قراردادها پيش از آنكه متخاصمين از مفاد آنها آگاه شوند ، به وسيلهء دولتهاى بزرگ جهان تنظيم مىگردد ، و امضا و اجراى آن به متخاصمين واگذار مىشود .\r\nمفسران سياسى جهان ، همگى به صراحت مىگويند : برقرارى صلح در هر نقطه از نقاط جهان ، جز با سازش دولتها و ابرقدرتهاى بزرگ جهان ، صورت نمىپذيرد . حتى برقرارى صلح خاورميانه در صورتى به نتيجه مىرسد كه سران دو اردوگاه شرق و غرب درباره آن به توافق برسند . بنابراين ، چنين صلحهاى تحميلى دور از هرگونه واقع‌بينى بود ، و هرگز به ثمر نمىرسد و صلح پايدار و استوارى نخواهد بود .\r\n\r\nتلاش براى صلح\r\nصلح از مفاهيم و ارزشهاى اخلاقى اسلام است كه با وجود شرايط ياد شده ، از فرايض بزرگ مذهبى شمرده مىشود و در اين\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nصورت فرق نمىكند كه طرفين صلح ، دو فرد مسلمان باشند يا دو طايفه و يا دو دولت بزرگ ؛ در هر حال ، بر هر فرد مسلمان لازم است كه براى برقرارى صلح حد اكثر كوشش و تلاش را مبذول دارد .\r\nدر نبرد « حديبيه » ، پيامبر اسلام خودگذشتگى عجيبى براى برقرارى صلح ميان مسلمانان و مشركان از خود نشان داد . او حاضر شد گروهى از يارانش را از خود برنجاند ، اما پيمان صلح را به امضا برساند ( ما تفصيل آن را در كتاب « فروغ ابديت » « 1 » به طور مشروح نوشته‌ايم ) .\r\nامير مؤمنان درباره اهميت برقرارى صلح و دوستى ميان دو متخاصم چنين مىفرمايد : « و صلاح ذات بينكم فانّي سمعت جدّكما يقول : صلاح ذات البين افضل من عامّة الصلاة و الصّيام ؛ « 2 » من شما فرزندانم را سفارش مىكنم كه براى برقرارى صلح ميان دو متخاصم كوشش كنيد ؛ چه ، من از جد شما پيامبر اكرم شنيدم كه مىفرمود :\r\nايجاد صلح و صفا ميان دو متخاصم ، از يك سال نماز و روزه برتر است . »\r\nاين امر به حدى در نظر اسلام حايز اهميت است كه فرد مصلح مجاز است براى برقرار ساختن صلح از هر نوع ابزار عقلايى ، حتى\r\n\r\n\r\n","description":"","footnote":"\r\n( 1 ) . ج 2 ، ص 580 - 603 ( چاپ سوم ) .\r\n( 2 ) . نهج البلاغه عبده ، ج 3 ، ص 85 ( از وصاياى امير مؤمنان به فرزندان خود ) .\r\n","page_name":" 83 ","page_number":83},
  {"content":"\r\n\r\nبا گفتن دروغ از زبان يكى از متخاصمين كه به صلح كمك مىكند ، استفاده كند . « 1 »\r\n\r\nمبارزه با ستمگر\r\nبه راستى مبارزه با ستمگر ، از اصول اساسى تعاليم مقدس اسلام است ؛ اصولا پيامبران آسمانى ، غالبا از خانواده‌هايى برخاسته‌اند كه زير ضربات و شكنجه‌هاى ستمگران جان مىسپردند .\r\nكمتر سوره‌اى در قرآن هست كه در آن به طور تصريح و يا تلويح نامى از ستمگران و كيفر اعمال آنان برده نشده باشد ؛ در همين آيهء مورد بحث به جامعه اسلامى اخطار مىكند كه با ستمگران و افراد متعدى نبرد كنيد تا به راه راست و فرمان حق بازگردند ؛ آنجا كه مىفرمايد :  « فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ »  و در جاى ديگر هشدار مىدهد كه هيچ فرد مسلمانى نبايد ستمگران را تكيه‌گاه خود قرار دهد ؛ چنان‌كه مىفرمايد :\r\n « وَ لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ ؛  « 2 »\r\nهرگز بر افراد ستمگر تكيه نكنيد كه دچار عذاب الهى مىشويد » .\r\nپيشواى گرامى جهان شيعه ، امير مؤمنان عليه السّلام مىفرمايد : بارها\r\n\r\n\r\n","description":"","footnote":"\r\n( 1 ) . شيخ انصارى ، مكاسب محرمه ، بحث تحريم دروغ .\r\n( 2 ) . هود ( 11 ) آيهء 113 .\r\n","page_name":" 84 ","page_number":84},
  {"content":"\r\n\r\nپيامبر اسلام مىفرمود :\r\n« لن تقدّس امّة لا يؤخذ للضّعيف فيها حقّه من القوىّ غير متتعتع ؛ « 1 »\r\nملتى كه حق ضعيفان را با صراحت و بدون ترديد از زورمندان نگيرد ، هرگز روى سعادت را نخواهد ديد » .\r\nامير مؤمنان علت پذيرفتن خلافت را پس از 25 سال محروميت ، چنين تشريح مىفرمايد :\r\n« اما و الّذى فلق الحبّة ، و برء النّسمة لو لا حضور الحاضر و قيام الحجّة بوجود النّاصر ، و ما اخذ اللّه على العلماء ان لا يقارّوا على كظّة ظالم و لا سغب مظلوم ، لالقيت حبلها على غاربها و لسقيت آخرها بكأس أوّلها ؛ « 2 »\r\nسوگند به خدايى كه دانه را شكافت و انسان را آفريد ؛ اگر نبود حضور مردم و اينكه حجت خدا به وجود ياران فداكار ، تمام گرديد ، و اينكه خداوند از دانشمندان پيمان گرفته كه در برابر سيرى ستمگر و گرسنگى ستمديده سكوت نكنند . از پذيرفتن خلافت روى برمىتافتم ، و مهار خلافت را بر كوهان آن مىانداختم و پايان آن را با نخستين ظرف آن ، سيراب مىكردم » .\r\nبا اين بيانات روشن ، و تاريخ واضح شرايع و اينكه پرچمداران مذهب ، در تمام ادوار ، طبقات محروم اجتماع بودند ، و حاميان و طرفداران جدى پيامبران را طبقه استثمار شده تشكيل مىداد ، آيا صحيح است كه ماترياليست‌هاى عصر دربارهء مذهب داورى كنند كه :\r\n\r\n\r\n","description":"","footnote":"\r\n( 1 ) . نهج البلاغه عبده ، ج 3 ، ص 113 ( نامه امام به استاندار مصر مالك اشتر ) .\r\n( 2 ) . همان ، 1 ، خطبه 3 .\r\n","page_name":" 85 ","page_number":85},
  {"content":"\r\n\r\n« مذهب ، مردم را به صبر و بردبارى در برابر ستم طبقه استثمار كننده دعوت كرده و آن را جزء قضا و قدر حتمى شمرده است و همواره حافظ منافع استثماركنندگان است ؟ »\r\n« فشار و شدت عمل اربابان در مقابل بردگان و اجحاف و تعدى فئودالها ( خوانين ) و اريستوكرات‌ها ( اشراف ) نسبت به طبقه رنجبر و زيردست ، گرچه باعث قيامهاى شديدى مىشده است ، ولى به موازات اين قيامها و نتيجه نگرفتن از آن ، افكارى كه بتواند مايهء تسلى خاطر براى توده محروم باشد ، در بين اجتماع شيوع پيدا مىكرده و كم‌كم « مذاهب » ، كه اثر تخديرى روحى دارد ظاهر شد » .\r\nكسانى كه حتى اطلاعات اندكى از برنامه‌هاى مذهبى دارند ، مىدانند كه همه اين تعبيرهاى ناروا براى اغفال توده‌هاى بىاطلاع از حقيقت مذهب ، ساخته شده است .\r\nاما موضوع صبر كه دستاويز ماترياليست‌هاى عصر ما شده ، يكى از اصول پسنديده اخلاقى است كه تمام ملل ، حتى ماترياليست‌ها عملا به آن ايمان راسخ دارند ، و بدون اين اصول اخلاقى هيچ فرد هدفدارى به هدف خود نخواهد رسيد ؛ زيرا هرگز معناى صبر ، تن دادن به ستم ستمگر و دست روى دست گذاردن و عرصه را به او سپردن نيست ، و در هيچ فرهنگى و يا كتاب اخلاقيى ، از صبر چنين تفسيرى نشده است ، بلكه منظور از صبر همان استقامت در راه هدف ، و شكيبايى در برابر مصايب است و\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nهيچ ملتى بدون شكيبايى و به كار بستن شيوهء استقامت به جايى نرسيده است . « 1 »\r\nبنابراين ، حقيقت صبر بر خلاف آنچه كه ماترياليست‌ها تصور كرده‌اند ، به معناى استقامت در برابر دشمن ستمگر و تمايلات غير صحيح نفسانى يا رويدادهاى ناگوار زندگى است ؛ چنين اصل اخلاقى ، شكننده ظلم ستمگران ، ويران‌كنندهء كاخ ظالمان و پديد آرندهء موفقيتها در صحنه‌هاى مختلف زندگى است .\r\nنفرت اسلام از ظلم و ستم ، به حدى است كه كسانى را كه راضى به تداوم زندگى ستمگران هستند ، جزء ستمگران شمرده است .\r\nامام صادق عليه السّلام مىفرمايد : « العامل بالظّلم و المعين له و الرّاضى به شركاء ؛ « 2 »\r\nكسى كه مستقيما عامل ظلم است و كسى كه او را يارى مىكند و يا به كردار او راضى است ، همگى در يك رديف قرار دارند » .\r\nصفوان بن مهران شتردار ، از دوستان نزديك امام كاظم عليه السّلام بود .\r\nروزى امام عليه السّلام او را به سبب يك عمل نكوهش كرد و گفت : همه كارهاى تو پسنديده است ، جز يك كار و آن اينكه شتران خود را به هارون ستمگر كرايه مىدهى ، وى در پاسخ امام گفت : به خدا سوگند ! من هرگز شتران خود را براى كار لغو يا حرام در اختيار اين\r\n\r\n\r\n","description":"","footnote":"\r\n( 1 ) . ما در تفسير سورهء لقمان ، ذيل آيهء 11  ( وَ اصْبِرْ عَلى ما أَصابَكَ ) ،  نظر قرآن را دربارهء حقيقت صبر بيان كرده‌ايم .\r\n( 2 ) . وسائل الشيعه ، ج 12 ، ص 128 .\r\n","page_name":" 87 ","page_number":87},
  {"content":"\r\n\r\nمرد نمىگذارم ، بلكه در ايام حج براى رفتن وى به زيارت خانه خدا شتران خود را به او اجاره مىدهم و خود نيز همراه او نمىروم ، بلكه كارگران خود را همراه او مىفرستم .\r\nامام فرمود : آيا هارون كرايه را قبلا مىپردازد يا مقدارى از كرايه باقى مىماند كه بعدا بپردازد ؟ عرض كرد : مقدارى از آن را قبلا مىدهد و مقدارى از آن باقى مىماند ؛ امام فرمود : آيا دوست دارى كه هارون تا آن روز زنده بماند تا بقيه كرايه تو را بپردازد ؟ عرض كرد : بلى ؛ فرمود : كسى كه راضى به بقا و ادامه زندگى ستمگرى گردد ، خود جزء ستمگران است و سرانجام او آتش دوزخ . « 1 »\r\nآرى ، آنچه كه ماترياليست‌ها دربارهء مذهب مىگويند ، دربارهء مسيحيت كه عصارهء افكار كشيشان است ، به حقيقت نزديك است ؛ زيرا به عقيدهء آنان ، يكى از تعاليم مسيح اين است كه اگر ستمگرى به يك طرف صورت تو سيلى زد ، سمت ديگر صورت را جلو آر كه به آن نيز سيلى بنوازد . « 2 »\r\n\r\n\r\n","description":"","footnote":"\r\n( 1 ) . همان ، ج 12 ، ص 132 .\r\n( 2 ) . انجيل متى ، فصل پنجم .\r\n","page_name":" 88 ","page_number":88},
  {"content":"\r\n\r\n\r\n8 اخوت اسلامى\r\n10 .  « إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ وَ اتَّقُوا اللَّهَ لَعَلَّكُمْ تُرْحَمُونَ ؛ \r\nافراد باايمان برادر يكديگرند ؛ پس ميان برادران خود صلح برقرار كنيد ، و از نافرمانى خدا بپرهيزيد تا مورد لطف و رحمت خدا قرار گيريد » .\r\nنزديكترين رابطه و پيوند ميان دو انسان كه در يك زمان زندگى مىكنند ، پيوند برادرى است ؛ پيوند پدرى و فرزندى اگرچه محكمتر و نيرومندتر از رابطه برادرى است ، ولى اين رابطه ميان دو انسانى است كه در يك سطح زندگى نمىكنند و از نظر زمان و موقعيت و شخصيت و مراتب احترام ، با هم متفاوتند ؛ تنها رابطه‌اى كه مظهر كامل همبستگى و علاقه و الفت شديد ميان دو انسانى است كه در يك افق زندگى مىكنند ، همان پيوند برادرى و خواهرى است ؛\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nاين پيوند ناگسستنى تكوينى همواره در محيطها و جمعيتها ، رمز مهر و محبت و الفت است ؛ ازاين‌رو ، قرآن در ندا و دعوت خود براى اتحاد و يگانگى و استوارى مبانى الفت و محبت ، افراد جامعه باايمان را برادر يكديگر خوانده است و براى نخستين‌بار در تاريخ بشرى ، يك جامعه بزرگ چند صد ميليونى را برادر هم نموده و شعار آنها را جملهء زير قرار داده است :  « إِنَّمَا الْمُؤْمِنُونَ إِخْوَةٌ »  افراد جامعهء با ايمان ، صميمىترين رابطه و پيوند را دارند و آن اينكه برادر يكديگرند .\r\nشايد از خود خواهيد پرسيد كه چرا دايرهء اين پيوند را وسيعتر نگرفته و تمام افراد بشر را برادر همديگر قرار نداده است ، و پيوند برادرى را مخصوص جامعهء باايمان دانسته است ؟ !\r\nولى پاسخ اين پرسش معلوم است ؛ زيرا يك توجه كوتاه كافى است كه علت اين امر را بفهميم ؛ چه اينكه اخوت مذهبى يك عنوان تشريفاتى آن هم براى يك سلسله اغراض سياسى نيست تا عموم مردم را خواه ملاك برادرى در آنها باشد يا نباشد - برادر يكديگر قرار دهد ، بلكه هدف از مطرح ساختن اين عنوان ، اشاره به يك رشته تكاليف و اهداف عالى اجتماعى و اخلاقى است كه در پرتو اخوت اسلامى صورت مىگيرد ، و كليه اين تكاليف و آثار در كتابهاى حديث و فقه بيان شده است . بنابراين ، « تا يك وحدت فكرى و روحى و يگانگى در هدف و عقيده در كار نباشد ، اتحاد و پيوستگى افراد ، پايدار نخواهد بود » و اگر گروه‌هاى دودل ، روزى\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nبراى يك سلسله مصالح سياسى دست اتحاد به سوى هم دراز كنند و دست همديگر را به انگيزهء برادرى بفشارند ، چيزى نخواهد پاييد كه ضربه‌هاى اختلاف فكرى و روحى و تصادم منافع و تضاد مبانى ، دستها را از هم جدا خواهد ساخت .\r\nجامعه‌اى كه محور فكرى و عقيدتى نداشته باشد و به صورت دسته‌هاى گوناگون ، بر محور افكار مختلف و متضاد دور بزند و مايه وحدت روحى و قدر مشترك فكرى در ميان آنها نباشد ، فقط تا آنجا كه وحدت و اتحاد ، ضامن منافع مادى آنهاست ، مىتوانند به طور موقت زندگى مسالمت‌آميزى داشته باشند و اگر روزى يكى از متحدان ، خود را بىنياز از وحدت ببينند و خود را در صحنهء زندگى پيروز تشخيص دهند ، تمام پيوندهاى الفت كه جنبهء سياسى داشت ، مبدل به اختلاف و نفاق مىگردد .\r\nهرگز يك فرد مسلمان ، كه به خداى يگانه و روز رستاخيز ، به حكومت عدل و داد و لزوم پيروى از ملكات فاضله و سجاياى انسانى ، ايمان دارد ، با يك فرد ملحد كه به خدا و روز بازپسين اعتقاد ندارد و مسائل اخلاقى را بازيچه گرفته و آنها را افسانه مىپندارد ، نمىتواند برادر باشد .\r\n\r\nاتحاد در پرتو ايمان\r\nاگر ما در هر مسأله‌اى از مسائل اجتماعى شك و ترديد كنيم و يا در ثبوت آن به تجربه و آزمايش و گواه نيازمند باشيم ، دربارهء لزوم\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nاتحاد و همبستگى اجتماع و منافع سرشار آن ، شك و ترديد به خود راه نمىدهيم ؛ هرگز در جهان كسى را پيدا نمىكنيم كه بگويد پراكندگى و دودستگى ، خوب و سودمند و اتحاد و اتفاق بد و مضر است ؛ زيرا كوچكترين سودى كه از وحدت و اتفاق عايد اجتماع مىگردد ، همان پيوستن نيروهاى كوچك و پراكنده به يكديگر است و در سايهء چنين پيوستگى ، نيروى عظيمى به وجود مىآيد كه مىتواند مبدأ تحولاتى در شؤون مختلف زندگى گردد .\r\nسدهاى بزرگ جهان كه به صورت درياچه‌هايى جلوه مىكنند ، از پيوستن رودهاى كوچك به وجود مىآيد و هريك از اين رودهاى كوچك ، نه قدرت توليد برق را دارد و نه چندان به حال كشاورزى مفيد است ، اما از اجتماع اين رودهاى كوچك در يك نقطه ، درياچه‌اى به وجود مىآيد كه قدرت توليد صدها هزار كيلو وات ساعت برق را دارد و با آن ، هزاران هكتار زمين را مىتوان زير كشت برد ، اين منافع سرشار از كجا فراهم مىآيد ؟ از به هم پيوستن قطرات كوچك و رودهاى ضعيف و ناچيز .\r\nقدرت اتم براى همه روشن است . يك اتم قدرت و نيرويى ندارد و به قدرى ضعيف و ناچيز است كه حتى با قوىترين ميكروسكوپها نمىتوان آن را ديد ، اما از به هم پيوستن اتمهاى بىشمار ، قدرتى به وجود مىآيد كه انفجار چند عدد از بمبهاى اتمى ، مىتواند به تمدن و زندگى بشر در روى زمين خاتمه دهد و در مدت چند دقيقه ، كرهء زمين را به صورت توده‌اى از آتش و تلّى\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nاز خاكستر درآورد .\r\nو به قول شاعر :\r\n غرض ز انجمن و اجتماع جمع قواست * چرا كه قطره چو شد متصل به هم ، درياست\r\nز قطره هيچ نيايد ، ولى چو دريا گشت * هر آنچه نفع تصور كنى در او ، آنجاست\r\nز قطره ماهى پيدا نمىشود هرگز * محيط باشد كزوى نهنگ خواهد ساخت\r\nز گندمى نتوان پخت نان و قوت نمود * چو گشت خرمن و خروار ، وقت برگ و نواست\r\nز فرد فرد محالست كارهاى بزرگ * ولى ز جمع توان خواست هر چه خواهى خواست\r\nبلى چو مورچگان را وفاق دست دهد * به قول شيخ ، هژبر ژيان اسير و فناست\r\nولى چو تفرقه اندر ميان جمع افتد * همان حكايت صوفى و سيد و ملاست \r\nنه تنها بايد از نيروى جسمانى افراد استفاده نمود و همه را در نقطه‌اى متمركز ساخت ، بلكه بايد هميشه به يارى تفكر جمعى و مشورت و گردهمايى و تبادل نظر ، مشكلات بزرگ را از ميان برداشت . قرآن مجيد ، مشاوره و تبادل نظر را يكى از صفات برجستهء افراد باايمان مىداند و مىفرمايد :  « وَ الَّذِينَ اسْتَجابُوا لِرَبِّهِمْ \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n وَ أَقامُوا الصَّلاةَ وَ أَمْرُهُمْ شُورى بَيْنَهُمْ وَ مِمَّا رَزَقْناهُمْ يُنْفِقُونَ ؛  « 1 » كسانى كه به نداى پروردگار خود پاسخ گفته و نماز را برپا مىدارند و امور آنان براساس مشورت و تبادل نظر استوار است و از آنچه بديشان روزى داديم ، انفاق مىكنند » ؛ و نكته اين مطلب همان است كه سراينده اشعار يادشده نيز در دو شعر زير به آن توجه داده است :\r\n اگر مرا و تو عقل خويش كافى بود * چرا به امر خداوند ، امر بر شورى است\r\nبدين دليل « يد اللّه مع الجماعة » سرود * كه با جماعت ، دستى قوى ، يدى طولى است \r\n\r\nملاك و سرچشمهء اتحاد چيست ؟\r\nاكثر جامعه‌شناسان مىگويند : انسان يك موجود اجتماعى است و در ساختمان وجودى و آفرينش وى ، تمايلات شديدى به زندگى دسته‌جمعى نهفته است . اكنون بايد ديد كه اين حيات اجتماعى در سايه چه عواملى تحقق مىپذيرد .\r\nامروز گروهى از جامعه‌شناسان معتقدند كه عواملى همچون :\r\n« نژاد » ، « زبان » ، « وحدت تاريخ » ، « وحدت ارضى » و « خون » ، عناصر سازندهء مليت و وحدت ملتهاست ؛ اجتماعى كه از عناصر مزبور به وجود مىآيد ، همان است كه در علم حقوق به آن « ملت »\r\n\r\n\r\n","description":"","footnote":"\r\n( 1 ) . شورى ( 42 ) آيهء 38 .\r\n","page_name":" 94 ","page_number":94},
  {"content":"\r\n\r\nمىگويند و در سايهء يكى از اين عوامل ، مىتوان اجتماع واحدى ساخت كه اعضاى آن در كنار يكديگر ، زندگى صميمانه‌اى داشته باشند .\r\nولى آنان از يك مطلب غفلت ورزيده‌اند و آن اينكه اجتماعى كه افراد آن داراى عقايد گوناگون و خواسته‌هاى متفاوت هستند ، و هر كدام و يا هر طبقه‌اى براى خود « ايده » و فكرى دارند ، چگونه مىتوانند به صورت يك ملت واحد كه همبستگى كاملى در ميان آنها حكمفرما باشد ، زندگى نمايند .\r\nدرست است كه عوامل مزبور بر اتحاد و اتفاق و همبستگى جامعه كمك مىكند ، ولى تا زمانى كه يك وحدت فكرى و روحى و يگانگى در هدف و عقيده در كار نباشد ، اتحاد و پيوستگى افراد ، تحت اين عوامل و عناصر غير ارادى ، پايدار نخواهد بود و اگر روزى براى هدف مشتركى دست اتحاد به سوى هم دراز كنند و دست همديگر را به عنوان برادرى بفشارند ، پس از نيل به هدف ، مدتى نخواهد پاييد كه اختلاف فكرى و روحى و اختلاف خواستها و اراده‌ها ، تصادم و تضاد عجيبى در ميان آنان به وجود خواهد آورد و آنها را از هم جدا خواهد ساخت .\r\nجامعه‌اى كه محور فكرى و عقيدتى واحدى نداشته باشد و افراد آن به صورت دسته‌هاى گوناگون بر محور يك سلسله عناصر غير ارادى گرد آيند ، وحدت اجتماعى آن ضمانت ندارند ؛ زيرا مسير زندگى انسان را فكر و عقيده تعيين مىكند ، نه عوامل غير ارادى ؛\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nو اگر روزى در ميان يك ملت هم نژاد و هم خون و هم زبان ، پيوند معنوى و اتحاد فرهنگى به وجود آيد ، هرگز ، ضربه‌اى بر اتحاد و مليت آنها وارد نمىشود .\r\nاين‌جاست كه پيشوايان بزرگ بشر - كه از مكتب وحى الهام مىگيرند - اساس مليت را « وحدت فكرى و عقيدتى » دانسته و افراد آن اجتماع را كه از نظر عقيده و طرز تفكر ، وحدت نظر دارند ، برادر يكديگر خوانده‌اند و شعار آنان را جملهء  « إِنَّمَا الْمُؤْمِنُونَ إِخْوَةٌ »  تشكيل مىدهد .\r\nبزرگترين پيشواى بشر ، حضرت محمد صلّى اللّه عليه و آله در سخنان تاريخى خود ، افراد اجتماع باايمان را به‌سان اعضاى يك بدن انسانى دانسته است كه يك وحدت فكرى و عقيدتى همچون روح واحد بر آنها حكومت مىكند و قلوب آنان را به هم پيوند مىدهد . « 1 »\r\nخلاصه ، عناصر مادى بىروح مانند : نژاد ، زبان ، خون و . . . كه سازنده وحدت فكرى نبوده و الهام يافته از درون انسان نيستند نمىتوانند مبناى يك مليت و اساس يك زندگى مشترك و سازندهء يك جامعه واحد - كه الفت و صميميت و همبستگى كامل ميان افراد آن وجود داشته باشد - قرار گيرند ، بلكه افرادى كه در پرتو اين عناصر گرد هم آمده‌اند ، سرانجام بر اثر تضاد افكار و اختلاف در تشخيص و تباين هدف ، وحدت و اتفاق و هماهنگى خود را\r\n\r\n\r\n","description":"","footnote":"\r\n( 1 ) . شيخ عباس قمى ، سفينة البحار ، ج 1 ، ص 13 .\r\n","page_name":" 96 ","page_number":96},
  {"content":"\r\n\r\nاز دست مىدهند .\r\nعلاوه بر اين ، كسانى كه مىخواهند تحت لواى اين عناصر مادى ، ملتهايى بسازند ، هرگز مدعى آن نيستند كه مىتوان با اين عوامل همه افراد بشر را با يكديگر برادر نمود و همه جامعه را در هم ادغام كرد ، بلكه مدعى آن هستند كه تحت لواى اين پديده‌ها ، مىتوان افراد زيادى را با هم پيوند داد و متحد ساخت .\r\nاگر پيامبر عالىقدر اسلام صلّى اللّه عليه و آله دلهاى گروههاى مختلف را به هم پيوند داد و از ملتهاى مختلف كه هر كدام داراى نژاد و زبانى خاص بودند ، ملت واحد به هم پيوسته‌اى ساخت و آنها را برادر و برابر يكديگر قرار داد ، به سبب اين بود كه توانست يك وحدت فكرى و عقيدتى در ميان آنان به وجود آورد ، و مسير زندگى همه را يكسان و برابر قرار دهد و تمام « ايده‌ها » را به « ايدهء واحد » مبدل سازد .\r\n آفرين بر همت آن اوستاد * صد هزاران ذره را داد اتحاد \r\n\r\nداروى مؤثر\r\nروزى كه پيامبر از طرف خداوند ، مأمور ابلاغ اين حكم آسمانى گرديد ، محيط مسلمانان در مدينه دچار اختلافاتى بود كه جز در سايهء اتحاد و يگانگى و وحدت فكرى ، بيمارى دودستگى آنها بهبودپذير نبود ؛ زيرا مهاجر و انصار در دو محيط گوناگون پرورش يافته و هر كدام خواهان تفوق بر ديگرى بودند ؛ جمعيت انصار هم از دو طايفه تشكيل يافته بود كه ساليان درازى آتش نبرد ميان آنها\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nشعله‌ور بود ؛ مسلمانانى كه از نقاط دور ، از حبشه و نقاط ديگر وارد سرزمين مدينه مىشدند ، از نظر نژاد و زبان با اكثريت اختلاف داشتند ، نيرومندترين رشته‌اى كه همهء آنان را با آن همه اختلاف به هم پيوند داد ، همان ايمان و برادرى مذهبى بود كه كينه و دشمنى و آثار اختلاف و دودستگى را از دل آنان زدود .\r\nروزى پيامبر اسلام در مسجد به پا خاست و رو به مسلمانان كرد و فرمود : « تآخوا فى اللّه اخوين اخوين ؛ اى مردم ! برخيزيد دوتادوتا با يكديگر برادر شويد » سپس مسلمانان برخاستند و هر كدام با فردى كه بيشتر مورد علاقه‌اش بود ، برادر شد ، و خود پيامبر امير مؤمنان را برادر خود اتخاذ نمود . « 1 » اين‌گونه برادرى كه در دايره كوچكترى صورت پذيرفت ، نمونه‌اى كوچك از وحدت و همدلى حاكم بر جامعه اسلامى بود كه بر سر تمام افراد مسلمان سايه افكنده و همه را برادر يكديگر قرار داده بود .\r\nمسلمانان در پرتو اين اخوت اسلامى بر تمام مشكلات پيروز شدند و تا روزى كه رشتهء صميميت مذهبى در ميان آنها برقرار بود ، سيادت جهان را در اختيار داشتند .\r\n\r\nدشمنان بيدار\r\nدشمنان بدخواه مسلمانان ، همواره كوشيده‌اند و مىكوشند كه\r\n\r\n\r\n","description":"","footnote":"\r\n( 1 ) . سيره ابن هشام ، ج 1 ، ص 123 - 124 .\r\n","page_name":" 98 ","page_number":98},
  {"content":"\r\n\r\nرشته استوار وحدت آنان را از هم بگسلند و وحدت و يگانگى آنان را از ميان ببرند و با عنوان كردن يك سلسله مسائل غير اساسى ، آتش اختلاف را ميان آنها روشن سازند ؛ اين امر نه تنها هدف دشمنان عصر حاضر ماست ، بلكه از روزى كه اين پيوند اسلامى به وجود آمد ، بدخواهان ما كوشيده‌اند كه بر وحدت و پيوستگى ما ضربه بزنند .\r\nروزى جوانان قبيله‌هاى « اوس » و « خزرج » ( اين دو قبيله ساليان درازى با هم جنگ كرده بودند ، ولى در سايه اسلام و ايمان ، پيوند برادرى و الفت ميان آنها برقرار شده بود ) در نقطه‌اى ، دور هم نشسته بودند ، شخصى از يهوديان مدينه به نام « شاس بن قيس » بر اين يگانگى رشك برد و خود را به انجمن آنها وارد كرد و با زيركى خاصى رشته سخن را به دست گرفت و خاطرات تلخ و جانگداز جنگ « بعاث » را كه پيش از ورود اسلام به سرزمين مدينه ، ميان اين دو قبيله رخ داده بود ، تجديد نمود و آن‌چنان در اين موضوع به سخن‌سرايى پرداخت كه چيزى نمانده بود دست جوانان هر دو قبيله به شمشير برود و بار ديگر جنگ « بعاث » ميان دو تيره برپا گردد .\r\nپيامبر از جريان آگاه گرديد و خود را به محفل آنان رسانيد و در ضمن خطبه‌اى ، به آنان چنين گفت :\r\nاسلام ، شماها را با يكديگر برادر نموده و دستور داده كه آثار كينه و عداوت را از دلها بزداييد . . . وقتى سخنان پيامبر به اين‌جا رسيد ، صداى گريه و ناله آنها بلند شد و براى تحكيم مبانى اخوت\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nمذهبى ، همديگر را در آغوش گرفتند و از درگاه خداوند ، طلب آمرزش نمودند . « 1 »\r\nاگر آن روز فتنه‌گرى به نام « شاس » وجود داشت امروز فتنه‌انگيزان ديگرى به نامهاى گوناگون و قيافه‌هاى مختلف و اشكال رنگارنگ ، در جامعهء مسلمانان وجود دارند كه ضربات شديد خود را بر اتحاد و يگانگى ما وارد مىسازند .\r\n\r\nنمونه‌اى از آثار اخوت اسلامى\r\nيكى از بزرگترين مظاهر و تجليات برادرى ، اين است كه برادر ، به جان و ناموس و مال برادر خود تعدى نمىكند .\r\nاين نكته در يكى از بيانات گرانبهاى رسول خدا صلّى اللّه عليه و آله كه در گردهمايى بزرگى در منا ايراد نموده است ، منعكس مىباشد ؛ او رو به ياران خود كرد و فرمود : امروز ، روزى است كه در پيشگاه خداوند احترام بزرگى دارد و اين سرزمين منا نيز همچنان محترم است و اين ماه ( ماه ذى الحجه ) كه اكنون در آن قرار گرفته‌ايم ، پيش خداوند ، محترم مىباشد ؛ هان اى مردم ! « انّ دماءكم و اموالكم و اعراضكم عليكم حرام كحرمة يومكم هذا و بلدكم هذا و شهركم هذا ؛ « 2 » جان و مال و ناموس شما بر يكديگر همان احترامى را دارد كه اين\r\n\r\n\r\n","description":"","footnote":"\r\n( 1 ) . همان ، ص 555 .\r\n( 2 ) . همان ، ج 2 ، ص 605 .\r\n","page_name":" 100 ","page_number":100},
  {"content":"\r\n\r\nروز و اين سرزمين و اين ماه دارد » پيامبر اين جمله را سه بار تكرار كرد ، سپس رو به آسمان كرد و گفت « اللّهمّ بلّغت ؛ خدايا گواه باش كه من وظيفه خود را در بيان مبانى برادرى رسانيدم » .\r\nاسلام براى پرورش اين علاقه روحى دستور مىدهد كه مسلمانان ، برادرى و محبت يكديگر را عملا ابراز دارند . مردى در مسجد پيامبر به امام باقر عليه السّلام عرض كرد كه من اين مرد ( اشاره به دوست خود كرد ) را دوست دارم ؛ فرمود : مراتب دوستى خود را به او اعلام كن ؛ زيرا اظهار دوستى باعث بقاى الفت است . « 1 »\r\nبيانات پيشوايان اسلام در تحكيم اين علاقه مذهبى ، بيش از آن است كه ما بتوانيم يك‌صدم آن را در اين‌جا بياوريم ، ولى از ميان آن همه اخبار و دستورات ، دو حديث زير را نقل مىكنيم :\r\n1 . پيامبر اسلام فرمود : « انّما المؤمنون في تراحمهم و تعاطفهم بمنزلة الجسد الواحد اذا اشتكى منه عضو واحد تداعى له سائر الجسد بالحمى و السّهر ؛ « 2 »\r\nهمانا مؤمنان ، از نظر مهر و عاطفه به‌سان يك پيكرند ؛ هرگاه عضوى از آن دچار دردى گردد ، ساير اعضا ، با تب و بيدارى و ناراحتى مراتب هم‌دردى خود را با آن عضو اعلام مىدارند و به كمك آن مىشتابند . »\r\nهمچنين هرگاه فرد مسلمانى دچار دردى و محنتى شود ، بر تمام\r\n\r\n\r\n","description":"","footnote":"\r\n( 1 ) . سفينة البحار ، ج 1 ، ص 12 .\r\n( 2 ) . التاج ، ج 2 ، ص 136 .\r\n","page_name":" 101 ","page_number":101},
  {"content":"\r\n\r\nافراد جامعه لازم است به كمك او بشتابند و شريك غم او گردند .\r\nسعدى ، شاعر زبردست و سخن‌ساز شيراز از اين حديث الهام گرفته و چنين سروده است :\r\n بنى آدم اعضاى يكديگرند * كه در آفرينش ز يك گوهرند\r\nچو عضوى به درد آورد روزگار * دگر عضوها را نماند قرار \r\n2 . « المسلمون تتكافئ دماؤهم و تسعى بذمّتهم ادناهم و هم يد على من سواهم ؛ « 1 »\r\nارزش خون مسلمانان با يكديگر برابر است ؛ امانى كه كوچكترين فرد آنها مىدهد ، براى همه آنها محترم است و آنان در برابر بيگانگان متحد بوده و قدرت واحدى هستند » .\r\nما دربارهء اخوت اسلامى كه اساس بقاى اسلام و كيان مسلمانان است ، به همين اندازه اكتفا مىورزيم و توضيح و بيان حقوق برادر مؤمن را به جاى ديگر موكول مىكنيم « 2 » .\r\nبه راستى مىتوان گفت كه صميمىترين پيوند و نيرومندترين رابطه ناگسستنى ميان افراد يك جامعه ، همان پيوند مذهبى است كه مىتوان تمام مردم را - كه از طبقات و نژادهاى گوناگون و روحيات مختلف تشكيل يافته‌اند - براى حفظ منافع آن بسيج نمايد ؛ آرى ، اين\r\n\r\n\r\n","description":"","footnote":"\r\n( 1 ) . وسائل الشيعه ، باب 31 ، از ابواب قصاص نفس ؛ مغازى واقدى ، ج 2 ، ص 836 .\r\n( 2 ) . بسيارى از اين حقوق ، در كتاب وسائل الشيعه در ابواب « احكام العشرة » ج 8 ، ص 166 به بعد بيان شده است .\r\n","page_name":" 102 ","page_number":102},
  {"content":"\r\n\r\nعامل همان رابطه مذهبى و به تعبير قرآن ، اخوت اسلامى است و صلح پايدار جز در پرتو اين عامل امكان‌پذير نيست .\r\nيكى از لوازم اين اخوت دينى اين است كه هرگاه دو طايفه از مسلمانان به دليل تحريكات خاصى به جان هم افتادند ، بر همه افراد باايمان لازم است كه كوشش كنند تا آتش نبرد را ميان آنان خاموش نمايند و پرچم صلح را بار ديگر برافراشته سازند .\r\nولى ، اسلام خواهان صلح به هر قيمت و هر نحو نيست ، بلكه صلحى را مىخواهد كه براساس عدل و داد شكل بگيرد و حقوق هر دو طايفه در آن محفوظ باشد ؛ به همين دليل مىفرمايد :\r\n « فَأَصْلِحُوا بَيْنَهُما بِالْعَدْلِ . . . » . \r\nو گرنه صلح و سازشى كه بر پايه پايمال كردن حقوق يكى از دو طرف قرار گيرد ، نه تنها پايدار نيست ، بلكه زمينه‌ساز دشمنىها و تشنجات بيشترى است و از نظر شارع اسلام مردود است .\r\n\r\n","description":"","footnote":"","page_name":" 103 ","page_number":103},
  {"content":"\r\n . \r\n","description":"","footnote":"","page_name":" 104 ","page_number":104},
  {"content":"\r\n\r\n\r\n9 احترام به شخصيت مسلمان\r\n11 .  « يا أَيُّهَا الَّذِينَ آمَنُوا لا يَسْخَرْ قَوْمٌ مِنْ قَوْمٍ عَسى أَنْ يَكُونُوا خَيْراً مِنْهُمْ وَ لا نِساءٌ مِنْ نِساءٍ عَسى أَنْ يَكُنَّ خَيْراً مِنْهُنَّ ، وَ لا تَلْمِزُوا أَنْفُسَكُمْ وَ لا تَنابَزُوا بِالْأَلْقابِ بِئْسَ الِاسْمُ الْفُسُوقُ بَعْدَ الْإِيمانِ وَ مَنْ لَمْ يَتُبْ فَأُولئِكَ هُمُ الظَّالِمُونَ ؛ \r\nاى افراد باايمان ! گروهى ، گروه ديگر را مسخره نكنند ؛ شايد آن گروه ( كه مورد مسخرهء شما واقع شده‌اند ) از ايشان بهتر باشند ؛ همچنين نبايد زنان ، زنان ديگر را مسخره كنند ؛ چه‌بسا زنانى ( كه مورد استهزا قرار گرفته‌اند ) از ايشان شايسته‌تر و نيكتر باشند ؛ به يكديگر طعن مزنيد و عيب‌جويى ننماييد و با القاب بد يكديگر را ياد نكنيد ؛ چقدر بد است كه فرد مؤمنى با لقب بد خوانده شود ؛ كسانى كه از رفتار خود توبه نكنند ( و به اين‌گونه كارها ادامه دهند ) ستمگرند » .\r\nهدف اين آيه و آيه‌هاى بعد ، بيان يك سلسله حقوق اسلامى\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاست كه برادران باايمان بايد آنها را در حق يكديگر مراعات كنند ؛ از آنجا كه آيهء قبلى تمام مسلمانان را برادر يكديگر خوانده است ، در اين آيه و آيات بعد ، به بيان برخى از اصول اخلاقى مىپردازد كه در واقع از لوازم و آثار برادرى اسلامى است .\r\nبرادرى مسلمانان ، برادرى ظاهرى و زبانى نيست ، بلكه يك رابطهء حقيقى است و لوازم و آثارى دارد كه بايد مسلمانان آنها را در حق يكديگر رعايت نمايند .\r\nدر اين آيه ، به سه اصل اخلاقى كه فرد باايمان بايد آنها را رعايت كند ، تصريح شده است :\r\n1 . احترام به شخصيت مسلمان ؛\r\n2 . عيب‌جويى ممنوع است ؛\r\n3 . خواندن فرد باايمان با القاب و اسامى بد ، حرام است .\r\nو ما هر يك از اين سه اصل را به طور جداگانه مورد بحث قرار مىدهيم :\r\nنخستين اصلى كه بايد دو مسلمان دربارهء يكديگر اجرا كنند ، « احترام به شخصيت فردفرد مسلمانان است » و طبق اين اصل ، نبايد يكديگر را مسخره نمايند و عواطف يكديگر را از اين طريق جريحه‌دار سازند . آرى ، مقام و منزلت شخصيت افراد در نظرها متفاوت است ؛ شخص ظاهربين ، احترام و شخصيت افراد را در اندام موزون و چهرهء زيبا و ثروت كلان و لباس نو و خانهء مدرن و مقامات چشمگير مادى مىداند و طبقاتى كه داراى\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمزاياى يادشده باشند ، همواره مورد احترام او بوده و هرگز جرأت نمىكند سخنى دربارهء آنان بگويد كه مخالف شخصيت موهوم چنين كسانى باشد .\r\nولى كسانى كه از مزاياى يادشده بهره‌اى نداشته باشند ، غالبا مورد مسخره آنان قرار مىگيرند . طرز تفكر و نحوه داورى يك مسلمان ، درست نقطهء مقابل فكر يك فرد ظاهربين و مادى است .\r\nدر مكتب اسلام ، اين مظاهر مادى ، ميزان و ملاك برترى شخصيت افراد نيست ، بلكه شخصيت انسانى افراد ، در گرو ملكات انسانى و سجاياى اخلاقى است ؛ مردان باشخصيتى كه سزاوار احترامند ، كسانى هستند كه روح و روان خود را به نور خداشناسى روشن سازند و سراسر وجود آنها كانون شرافت و اخلاق باشد و برنامه زندگيشان را عفو و گذشت ، مواسات و نيكى ، مهر و مودت ، شرف و جوانمردى ، تواضع و فروتنى ، صفا و درستى ، تقوا و پرهيزكارى و . . . تشكيل دهد ؛ چنين افرادى با داشتن اين خصال برجسته ، ارزش خود را بالا برده و هرگونه گفتار و كردارى كه با شؤون و شخصيت آنان سازگار نباشد ، حرام و ممنوع است .\r\n\r\nتكيه‌گاه قرآن در تحكيم اين اصل\r\nجملهء  « عَسى أَنْ يَكُونُوا خَيْراً مِنْهُمْ ؛  شايد آنها از شما بهتر باشند » ، دليل تحريم و جلوگيرى قرآن از مسخره كردن افراد باايمان است .\r\nاز آنجا كه افراد بشر از درون و روحيات يكديگر اطلاع ندارند و\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nانسانهاى واقعى با انسان‌نمايان از نظر قيافه و اندام مشابه همند ، چه‌بسا ممكن است افرادى كه بر اثر نداشتن قيافه زيبا و يا ثروت دنيا و منصب ظاهرى مورد مسخره گروهى قرار مىگيرند ، از نظر روح و روان پاكتر از آنها بوده و ارزش انسانى آنها بر اثر داشتن ملكات عالى انسانى و سجاياى اخلاقى ، در پيشگاه خداوند به مراتب بالاتر و برتر از آنها باشد و اگر عظمت روحى و كمالات نفسانى آنها براى مسخره‌كنندگان مجسم مىشد ، به جاى مسخره كردن ، در برابر آنها سر تسليم فرود مىآوردند .\r\nبر همين اساس ( از آنجا كه ملاك و محور شخصيت انسانى ، يك سلسله امور ناپيدا و غير قابل رؤيت است ) مسخره كردن هيچ فرد باايمانى جايز شمرده نشده است ؛ زيرا احتمال مىدهيم كه چنين فردى ، از نظر روحيات و ملكات انسانى و فضايل اخلاقى به مراتب ، از شخص مسخره‌كننده بهتر و بالاتر باشد .\r\n\r\nانگيزهء روانى براى تمسخر افراد\r\nاز نظر روانكاوى كسانى كه مردم را مسخره مىكنند ، نوعى كمبود شخصيت دارند و از طريق كوچك كردن مردم ، مىخواهند كمبودهاى خود را جبران و از اين راه خود را اشباع نمايند و لذا افراد باشخصيت كه كمبود و نقصانى در خود احساس نمىكنند ، هرگز دست به اين كار نمىزنند و از مشاهده چنين رفتارى سخت رنج مىبرند .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nعلاوه بر اين ، عامل ديگرى نيز به اين كار كمك مىكند و آن اين است : كسانى كه از تخريب شخصيت مردم و مسخره نمودن آنان لذت مىبرند و انبساط روحى پيدا مىكنند روح سبعيت و درندگى ، بر روان آنها حكمفرماست و اين حالت درونى با يك سلسله حالات روانى آميخته شده و به صورت مسخره كردن افراد ، تجلى مىكند . درندگان با كشتن و پاره نمودن و دريدن جانداران ضعيف ، سد جوع مىكنند و لذت مىبرند ؛ چنين افرادى نيز با حمله به افراد به ظاهر ناتوان و بيچاره و خورد كردن شخصيت و حيثيت آنان ، گرسنگى روانى خود را رفع نموده و لذت مىبرند .\r\nاسلام براى تحكيم شخصيت تمام طبقات ، دستور مىدهد كه به تمام افراد احترام بگذاريم و هيچ فرد مسلمانى را كوچك و سبك نشماريم : « لا تحقرنّ احدا من المسلمين فانّ صغيرهم عند اللّه كبير ؛ « 1 » هيچ فردى از مسلمانان را كوچك مشماريد ؛ زيرا مسلمانى كه در نظر شما كوچك است ، در پيشگاه خداوند مقام بزرگى دارد » .\r\nخداوند به وسيلهء سفير خود حضرت ختمى مرتبت ، چنين پيامى فرستاده است :  « وَ قُلْ لِعِبادِي يَقُولُوا الَّتِي هِيَ أَحْسَنُ ؛  « 2 » اى پيامبر ! به بندگان من بگو به هنگام گفتن با مردم ، به نيكى سخن بگويند » .\r\nامام باقر عليه السّلام چنين مىفرمايد : « عظّموا اصحابكم و وقّروهم\r\n\r\n\r\n","description":"","footnote":"\r\n( 1 ) . مجموعهء ورام ، ج 1 ، ص 31 .\r\n( 2 ) . اسراء ( 17 ) آيهء 53 .\r\n","page_name":" 109 ","page_number":109},
  {"content":"\r\n\r\nو لا يتجهّم بعضكم بعضا ؛ « 1 »\r\nدوستان خود را گرامى بداريد و هرگز با آنان با چهرهء گرفته برخورد ننماييد . »\r\nزندگانى پيشوايان بزرگ اسلام دربارهء احترام گذاردن به شخصيت افراد ، براى ما مسلمانان درس بزرگى است ؛ پيامبر اكرم به همه طبقات مردم احترام مىگذاشت ؛ هرگاه كسى بر او وارد مىشد ، قباى خود را زير پاى او پهن مىكرد و بالشى را كه تكيه‌گاه خود بود ، به او مىداد .\r\n\r\nشأن نزول آيه\r\n1 . مفسران در شأن نزولى كه براى آيه نقل كرده‌اند ، چنين مىنويسند :\r\nثابت بن قيس كه قوهء شنوايى او ضعيف شده بود ، وارد مسجد شد و صفوف مردم را شكافت تا خود را به نزديكى پيامبر برساند ؛ يكى از مسلمانان از جلو رفتن او مانع گرديد و او را پشت سر خود نشانيد ؛ وقتى كه پيامبر از سخنان خود فارغ گرديد ؛ « ثابت » براى انتقام‌گيرى رو به آن مرد كرد و گفت : تو كيستى ؟\r\nوى به او گفت : فرزند فلانى هستم . ثابت براى مسخره كردن وى گفت : هان ! فرزند فلان زن ! و نام مادر او را برد كه در جاهليت مورد طعن قرار داشت . آن مرد از شنيدن نام مادر خود خجلت زده\r\n\r\n\r\n","description":"","footnote":"\r\n( 1 ) . كافى ، ج 2 ، ص 173 .\r\n","page_name":" 110 ","page_number":110},
  {"content":"\r\n\r\nشد و سر به زير افكند .\r\n2 . ام سلمه ، همسر پرهيزگار پيامبر اسلام ، كمر خود را با پارچه سفيدى بسته بود ؛ قسمت كوچكى از پارچه آويزان بود ؛ عايشه به حفصه گفت : ام سلمه قطعه‌اى مانند زبان سگ به دنبال خود مىكشد .\r\nبراساس همين مناسبتها ، آيهء مورد بحث نازل گرديد و به عنوان تذكرى به عموم مردان و زنان چنين مىفرمايد : « مردان نبايد يكديگر را مسخره كنند و همچنين هيچ زنى نبايد زنى ديگر را استهزا نمايد » .\r\n\r\n","description":"","footnote":"","page_name":" 111 ","page_number":111},
  {"content":"\r\n . \r\n","description":"","footnote":"","page_name":" 112 ","page_number":112},
  {"content":"\r\n\r\n\r\n10 عيب‌جويى ممنوع !\r\n11 .  « . . . وَ لا تَلْمِزُوا أَنْفُسَكُمْ ؛ \r\nبه يكديگر طعن مزنيد و عيب‌جويى ننماييد » .\r\nيكى از پايه‌هاى تكامل روحى اين است كه هر فردى ، وضع روحى خود را از نظر عيوب و نقايص اخلاقى ، مورد بررسى قرار دهد و چهرهء باطنى خود را از نزديك ، در آيينه « خودشناسى » مشاهده كند ، تا ريشه رذايلى را كه در روح و روان او پديد آمده است ، قطع نمايد .\r\nمسأله « خودشناسى » از نظر دانشمندان به قدرى اهميت دارد كه مىگويند : كسى كه مىخواهد زنجيرهاى ناپاكيها را از هم بگسلد و از آثار منفى عيوب روانى نجات يابد ، نه تنها در فصول خاصى از عمر بايد به اين موضوع بينديشد ، بلكه همه روزه به هنگامى كه\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nغوغاى زندگى به سكوت و خاموشى مىگرايد ، نتيجه و علل اعمال روز گذشته خود را روى كاغذ بياورد و با بىطرفى كامل آنها را مورد بررسى قرار دهد و آنچه را ناشايست يافت ، تصميم بر ترك آنها بگيرد .\r\nامير مؤمنان عليه السّلام مىفرمايد :\r\n« على العاقل ان يحصى من نفسه مساويها فى الدّين و الرأى و الاخلاق و الآداب فيجمع ذلك فى صدره او فى كتاب و يعمل فى ازالّتها ؛ « 1 »\r\nبر هر خردمندى لازم است كه عيوب مذهبى و فكرى و اخلاقى و معاشرتى خود را دقيقا مورد بررسى قرار دهد و آنها را در سينه خود ضبط نمايد و يا روى كاغذى بنويسد و سپس كوشش كند كه تمام آنها را ريشه‌كن سازد » .\r\nولى گروهى به نام « عيب‌جويان » ، بر اثر ناآگاهى از اوصاف روحى خود و بىخبرى از وضع و حال خويشتن ، به دنبال لغزشهاى مردم رفته و پرده از معايب و لغزشهاى آنان برمىدارند ؛ اينان مردمى هستند كه از ذكر و بيان عيوب مردم لذت مىبرند ؛ زيرا در خود ، نوعى حقارت احساس مىكنند ، و با بيان نقاط ضعف مردم و آشكار ساختن عيوب آنان و كاستن از ارزش و موقعيت اجتماعى آنها ، احساس حقارت خود را تسكين مىدهند .\r\nگاهى غرور و خودخواهى و حس جاه‌طلبى ، انگيزه عيب‌جويى مىشود و انسان زبان به بدگويى مردم مىگشايد .\r\n\r\n\r\n","description":"","footnote":"\r\n( 1 ) . غرر الحكم ، ص 559 .\r\n","page_name":" 114 ","page_number":114},
  {"content":"\r\n\r\nما در اين‌جا به انگيزه عيب‌جويى كارى نداريم ؛ آنچه براى ما مهم است ، اين است كه در نتايج شوم و وخيم آن كمى فكر كنيم ؛ بدگويى و انتقاد مغرضانه از اعمال مردم ، صفا و صميميت را از بين مىبرد ؛ دوستى و صداقت را به بىمهرى و گاهى به دشمنى تبديل مىكند ؛ همچنان كه تمجيد از نيكيها و ستودن خوبيها ، نهال دوستى را ريشه‌دارتر مىسازد .\r\nامام باقر عليه السّلام مردم را به نقاط ضعف و لغزشهاى آنان توجه داده و مىفرمايد : « كفى بالمرء عيبا ان يبصر من النّاس ما يعمى عنه من نفسه ؛ « 1 » بزرگترين عيب براى انسان ، اين است كه عيب ديگران را با كنجكاوى به دست آورد و خود ، داراى همان عيب باشد ، ولى آن را حس نكند . »\r\nگروه عيب‌جو ، اگر نيرويى را كه در راه بدگويى و سرزنش ديگران به كار مىبرند ، در اصلاح خود به كار مىبردند و به جاى عيوب مردم‌شناسى ، به « خودشناسى » مىپرداختند ، چه‌بسا به سعادت نزديكتر بودند ؛ اين‌جاست كه به ارزش حديثى كه از يكى از پيشوايان بزرگ ما رسيده است پى مىبريم كه فرموده‌اند : « من بحث عن عيوب النّاس فليبدأ بنفسه ؛ « 2 » هركس در عيوب ديگران كنجكاوى كند ، بهتر است كه نخست معايب خود را مورد بررسى قرار دهد » .\r\n\r\n\r\n","description":"","footnote":"\r\n( 1 ) . كافى ، ج 2 ، ص 459 .\r\n( 2 ) . غرر الحكم ، ص 659 .\r\n","page_name":" 115 ","page_number":115},
  {"content":"\r\n\r\nبزرگترين عيب چنين كسانى ، اين است كه هرگز قابل معاشرت و زندگى نيستند ؛ زيرا رازهاى درونى و اسرار باطنى انسان را آشكار مىسازند و هيچ همنشينى از زيان مصاحبت آنها در امان نيست ؛ بر همين اساس ، امير مؤمنان عليه السّلام از معاشرت با اين گروه نهى كرده و مىفرمايد : « ايّاك و معاشرة متتبّعي عيوب الناس ! فإنّه لم يسلم مصاحبهم منهم ؛ « 1 » از معاشرت عيب‌جويان بپرهيزيد ؛ زيرا هيچ‌كس از ضرر آنها در امان نمىماند » .\r\n\r\nانتقاد مشفقانه غير از عيب‌جويى است\r\nنكته قابل توجهى كه در اين‌جا بسيارى از آن غافلند ، اين است كه عيب‌جويى و سرزنش كردن مردم ، امرى است و راهنمايى آنان به كارهاى نيك و متوجه ساختن آنان به معايب كار خود ، مطلبى ديگر . عيب‌جويى از رذايل اخلاقى است ؛ در حالى كه هدايت مردم و توجه دادن آنها به نقاط ضعف خويش ، از طريق نصيحت و اندرز ، از وظايف مذهبى و انسانى به شمار مىرود و بر هر انسان آگاه و بيدارى لازم است كه همنوعان خود را از بدبختى و تيره‌روزى نجات بخشد .\r\nآگاهانيدن مردم به عيوب زندگى خودشان ، به قدرى مهم و با ارزش است كه امام صادق عليه السّلام آن را بزرگترين هديهء انسانى شمرده\r\n\r\n\r\n","description":"","footnote":"\r\n( 1 ) . همان ، ص 148 .\r\n","page_name":" 116 ","page_number":116},
  {"content":"\r\n\r\nاست كه يك فرد مىتواند آن را به فرد ديگر تقديم نمايد و چنين مىفرمايد : « رحم اللّه امرأ اهدى الىّ عيوبى ؛ « 1 » خداوند بيامرزد كسى را كه عيوبم را به عنوان هديه به من تذكر دهد » .\r\nامير مؤمنان مىفرمايد : « ليكن آثر النّاس عندك من اهدى اليك عيبك ؛ « 2 »\r\nبرگزيده‌ترين فرد در نظر تو كسى باشد كه عيوب زندگى تو را به عنوان هديه به تو ببخشد » .\r\nاصولا نخستين گام براى درمان بيماريهاى جسمى و روحى و از بين بردن بحرانهاى اجتماعى ، اين است كه قبل از هر چيز ، ريشهء بيمارى و نوع مرض ، به طور دقيق شناخته شود و تا اين كار درست انجام نگيرد ، هر نوع معالجه‌اى بىاثر و غير مفيد خواهد بود .\r\nكسانى كه از صراحت گفتار و بيان حقايق تلخ و فاش ساختن عيوب اجتماع ، واهمه و ترس دارند ، افرادى هستند كه مىخواهند نقايص روحى و اجتماعى آنها زير سرپوش سكوت و بستن زبانها و شكستن قلمها مخفى بماند و هرگز راضى نمىشوند كه اشكالات كار آنها در آيينه بيان نويسندگان و گويندگان منعكس گردد و هرگاه ديدگان آنها به چنين آيينه‌هايى افتاد ، مىخواهند آنها را بشكنند ؛ بايد به چنين كسانى گفت : « خود شكن ! آيينه شكستن خطاست » .\r\n\r\n\r\n","description":"","footnote":"\r\n( 1 ) . تحف العقول ، ص 366 .\r\n( 2 ) . غرر الحكم ، ص 558 .\r\n","page_name":" 117 ","page_number":117},
  {"content":"\r\n\r\nتنها اين مورد نيست كه يك رذيله اخلاقى ( بدگويى و عيب‌جويى ) با يك سجيه انسانى ( راهنمايى كردن مردم به نقايص و معايب خود ) با يكديگر مشتبه مىشوند ، بلكه ممكن است بسيارى از سجاياى انسانى و اصول اخلاقى با يك سلسله رذايل روحى و اخلاقى قابل اشتباه باشند و با بررسى دقيق مىتوان مرزهاى هر كدام را از ديگرى متمايز و جدا ساخت .\r\n\r\nتحريك عواطف\r\nقرآن در اجراى اين اصل اخلاقى از تحريك عواطف مدد جسته است و هنگامى كه مىخواهد بگويد : از يكديگر عيب‌جويى مكنيد ، چنين مىفرمايد :  « وَ لا تَلْمِزُوا أَنْفُسَكُمْ ؛  از خود عيب‌جويى منماييد » و مقصود از اين تعبير ، همان تحريك عاطفه انسانى است ؛ زيرا اخوت مذهبى و برادرى دينى ، آن‌چنان رشته الفت و مودتى در ميان مؤمنان به وجود آورده و آنها را مانند يك تن و يك مجموعه واحد زنده قرار داده است كه عيب‌جويى از يك فرد مسلمان ، به منزله عيب‌جويى از خود محسوب شده است .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\n11 نام و فاميل بد\r\n11 .  « . . . وَ لا تَنابَزُوا بِالْأَلْقابِ بِئْسَ الِاسْمُ الْفُسُوقُ بَعْدَ الْإِيمانِ وَ مَنْ لَمْ يَتُبْ فَأُولئِكَ هُمُ الظَّالِمُونَ ؛ \r\nبا القاب بد يكديگر را ياد مكنيد ! بسيار بد است كه فرد مؤمن با لقب بد خوانده شود ؛ كسانى كه از رفتار خود توبه نكنند [ و به كار زشت خود ادامه دهند 
  ] ستمگرند » .\r\n\r\nاسامى و القاب بد\r\nنام و لقب از مظاهر تجلى شخصيت انسانى است و نامها و القاب خوب ، از ارزش و شايستگى انسان حكايت مىكند ؛ همچنان كه نامها و القاب بد و زشت و تمسخرآميز ، از مقام و موقعيت و شخصيت انسان مىكاهد و باعث سرافكندگى در ميان دوستان و نيز\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nدر اجتماع مىگردد .\r\nروزى كه پيامبر به رسالت مبعوث گرديد ، بسيارى از شهرها و آباديها نام بدى داشتند ؛ بسيارى از قبايل با لقبهاى زشت و زننده اشتهار يافته بودند ؛ ملت عرب براى فرزندان خود ، نامها و القاب زشت و زننده‌اى كه حاكى از درندگى و غارتگرى بود ، مىنهادند ؛ قدم مؤثرى كه پيامبر اكرم صلّى اللّه عليه و آله برداشت اين بود كه دستور داد نام بسيارى از شهرها ، روستاها و بخشها و لقب بعضى از قبايل و افراد را كه نام و نشان بد و زننده‌اى داشتند ، تغيير دهند . « 1 »\r\nحتى آن حضرت دستور داد كه پدران براى فرزندان خود نام نيكويى انتخاب كنند و اين را يك حق لازم‌الاجرا بر عهدهء پدران شمرد .\r\nقرآن مجيد ، خواندن افراد را با القاب بد و زشت نوعى تجاوز به حقوق آنان مىداند و مرتكبان را ظالم و ستمگر مىشمارد و چنين مىفرمايد :  « وَ مَنْ لَمْ يَتُبْ فَأُولئِكَ هُمُ الظَّالِمُونَ ؛  كسانى كه از اين كار دست برندارند ، آنها افرادى ستمگرند » .\r\nپيامبر از نام نيك خوشش مىآمد و مىفرمود : هرگاه كه خواستيد كسى را پيش من بفرستيد ، شخصى را بفرستيد كه نام نيك داشته باشد .\r\nروزى يكى از خادمان بتكده‌اى مشاهده كرد كه روباهى بر سر\r\n\r\n\r\n","description":"","footnote":"\r\n( 1 ) . عبد اللّه بن جعفر حميرى ، قرب الاسناد ، ص 45 .\r\n","page_name":" 120 ","page_number":120},
  {"content":"\r\n\r\nبتى ادرار كرده است ؛ او با خود انديشيد : اين چگونه معبودى است كه نمىتواند از خود دفاع كند و توان دور كردن يك روباه را ندارد و اين حقيقت و احساس درونى را ضمن شعرى بيان كرد و گفت :\r\n « أ ربّ يبول الثّعلبان برأسه * لقد ذلّ من بالت عليه الثّعالب ؛ \r\nآيا بتى كه روباه بر سر آن ادرار مىكند و آلوده‌اش مىسازد ، معبود است ؟ هر موجودى كه روباه بر آن بول كند ، خوار و ناتوان است . » او پس از ديدن اين صحنه ، خدمت پيامبر آمد و ماجرا را تعريف كرد ، پيامبر از نام او سؤال كرد . او گفت : نام من « غاوى بن ظالم » است . « 1 » پيامبر اكرم صلّى اللّه عليه و آله فورا نام او را تغيير داد و گفت :\r\n[ نه 
  ] بلكه تو راشد فرزند بندهء خدا هستى .\r\nپيامبر در غزوه « ذى قرد » نام آبى را پرسيد كه شور بود ؛ عرض كردند : نام آن « بيسان » است ؛ فرمود : آن را « نعمان » بگوييد . « 2 »\r\nمردى خدمت رسول اكرم رسيد ؛ پيامبر اكرم صلّى اللّه عليه و آله از نام او پرسيد ؛ وى گفت : نام من « بغيض » است ؛ پيامبر فرمود : نام تو « حبيب » است . درست نقطهء مقابل « بغيض » است . « 3 »\r\nعين اين جريان درباره شخص ديگرى نيز رخ داد ، پيامبر از نام او پرسيد ، وى گفت : نام من « عبد شرّ » ( بنده شر ) است ؛ پيامبر\r\n\r\n\r\n","description":"","footnote":"\r\n( 1 ) . غاوى به معناى گمراه و ظالم به معناى ستمگر است ( اسد الغابه ، ج 2 ، ص 149 ) .\r\n( 2 ) . سيره حلبى ، ج 3 ، ص 377 .\r\n( 3 ) . اسد الغابه ، ج 1 ، ص 202 .\r\n","page_name":" 121 ","page_number":121},
  {"content":"\r\n\r\nفرمود : [ نه 
  ] بلكه نام تو « عبد خير » است . « 1 »\r\nهمچنين زنى بر رسول خدا وارد شد كه نام او « عاصيه » ( گناهكار ) بود ؛ پيامبر نام او را تغيير داد و فرمود : از اين پس نام تو « جميله » است . « 2 »\r\nمردى كه نام او « عبد الجان » بود ، به فرمان رسول خدا ، به « عبد اللّه » تغيير نام يافت . « 3 »\r\nبرخى كه نام آنها ، « جبار » و يا « قيوم » بود كه از اسمامى مخصوص خداوند است ، به فرمان پيامبر كلمه « عبد » بر آن دو افزوده شد و « عبد الجبار » و « عبد القيوم » ناميده شدند . « 4 »\r\nاشخاصى كه نامهاى آنان « عبد العزى » ، « عبد الشمس » ، « عبد اللات » و « شيطان » بود ، به دستور پيامبر نام خود را تغيير داده و خود را « عبد اللّه » ناميدند . « 5 »\r\nنمونه‌هاى ديگرى در اين مورد وجود دارد كه براى پرهيز از اطاله كلام از نقل آنها خوددارى مىكنيم . « ابن اثير » در اثر نفيس خود « اسد الغابه » در شرح حال ياران رسول خدا كه در دوران جاهليت ، به نام‌هاى زشتى معروف بودند و به فرمان پيامبر نام خود\r\n\r\n\r\n","description":"","footnote":"\r\n( 1 ) . اسد الغابه ، ج 2 ، ص 63 .\r\n( 2 ) . همان ، ج 3 ، ص 76 .\r\n( 3 ) . همان ، ص 174 .\r\n( 4 ) . همان ، ج 4 ، ص 362 و ج 5 ، ص 250 .\r\n( 5 ) . همان ، ج 3 ، ص 232 ، 240 ، 271 و ج 4 ، ص 362 .\r\n","page_name":" 122 ","page_number":122},
  {"content":"\r\n\r\nرا عوض كرده‌اند ، نمونه‌هاى ديگرى نيز نقل كرده است .\r\nاعلاميه حقوق بشر ، حق داشتن نام را در رديف حق داشتن تابعيت از حقوق كودك دانسته است ، ولى هرگز متذكر نشده است كه كودك بايد چه نامى داشته باشد .\r\nاسلام همواره بر زندگى كودكان - چه پيش از تولد و چه پس از تولد - نظارت دقيق دارد ، تا آنجا كه براى كودك در رحم مادر شخصيت حقوقى قائل شده و براى او يك رشته حقوق فردى و اجتماعى معين كرده است و دقت نظر اين آيين در زمينه كودك به قدرى است كه به پدر و مادر دستور مىدهد كه كودكان خود را پيش از تولد ، نام‌گذارى كنيد و اگر نمىدانيد كه نوزاد دختر است يا پسر ، براى او نامى انتخاب كنيد كه براى هر دو مناسب باشد . « 1 »\r\nمسأله مهم اين است كه براى كودك چه نامى بگذارند . پدر و مادر براساس علاقه‌اى كه به فرزند خود دارند ، كوشش مىكنند كه نام نيكويى براى او انتخاب نمايند ، اما چه‌بسا آنان در انتخاب نام اشتباه كنند و بر كودكان خود نامهايى بگذارند كه از نظر ديگران ناستوده مىباشد ، اگرچه از ديدگاه پدر و مادر نام نيكويى شمرده مىشود .\r\nاز اين نظر ، اسلام در انتخاب نام نيز نكات تربيتى را در نظر\r\n\r\n\r\n","description":"","footnote":"\r\n( 1 ) . سمّوا أولادكم قبل أن يولدوا ! فإن لم تدروا أذكر أم أنثى ، فسمّوهم بالأسماء التي تكون للذكر و الأنثى . ( كافى ، ج 6 ، ص 18 ) .\r\n","page_name":" 123 ","page_number":123},
  {"content":"\r\n\r\nگرفته و از انتخاب نامهاى بد كه براى هميشه به‌سان طوقى ننگين بر گردن كودكان مىمانند ، جلوگيرى نموده است .\r\nنام بد موجب عقده حقارت مىگردد و كسانى كه با نام زشت و ناخوشايندى خوانده مىشوند ، همواره از شنيدن نام خود رنج مىبرند .\r\nازاين‌رو ، در تاريخ پيامبر اكرم صلّى اللّه عليه و آله مىخوانيم كه همواره عنايت داشت نام مناطق و افراد را كه زشت و نامطلوب بودند ، تغيير دهد .\r\nمردى از پيامبر پرسيد : حق اين فرزند بر من چيست ؟ پيامبر فرمود : نام و تربيت او را نيكو ساز و براى او شغل و كار شايسته‌اى در نظر بگير . « 1 » چه خوب است نامى انتخاب كنى كه حاكى از بندگى خداوند باشد . « 2 »\r\n\r\n\r\n","description":"","footnote":"\r\n( 1 ) . قال رجل : يا رسول اللّه ! ما حقّ ابني هذا ؟ قال : تحسّن اسمه و أدبه و تضعه موضعا حسنا .\r\n( همان ، ص 48 )\r\n( 2 ) . سمّه باسماء من العبودية ! فقال : أيّ الأسماء هو ؟ قال : عبد الرحمن . » ( همان‌جا ) .\r\n","page_name":" 124 ","page_number":124},
  {"content":"\r\n\r\n\r\n12 بدبينى\r\n12 .  « يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ وَ لا تَجَسَّسُوا وَ لا يَغْتَبْ بَعْضُكُمْ بَعْضاً ، أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ ، وَ اتَّقُوا اللَّهَ إِنَّ اللَّهَ تَوَّابٌ رَحِيمٌ ؛ \r\nاى افراد باايمان ! از بسيارى گمانها بپرهيزيد ؛ زيرا برخى از گمانها گناه [ و بىاساس 
  ] است ؛ در امور مردم كنجكاوى نكنيد و از يكديگر غيبت ننماييد ؛ آيا كسى از شما دوست دارد كه گوشت برادر خود را در حالى كه مرده است ، بخورد ؟ حتما اين كار را بد و ناپسند مىشماريد [ غيبت برادر مسلمان همانند اين عمل است 
  ] و از مخالفت خدا بپرهيزيد ؛ خداوند توبه‌پذير و رحيم است » .\r\nدر اين آيه ، خداوند جامعه اسلامى را ملزم مىسازد كه سه اصل اخلاقى را به عنوان حق لازم - كه از لوازم و آثار اخوت اسلامى و برادرى دينى است - نسبت به يكديگر رعايت نمايند ؛ اينك به طور\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nاجمال به اين سه اصل اشاره مىكنيم :\r\n1 . بدگمانى و بدبينى نسبت به مسلمانان ممنوع است ؛\r\n2 . يك فرد مسلمان نبايد در امور مردم كنجكاوى كند ؛\r\n3 . غيبت و بدگويى پشت سر مسلمان حرام است .\r\nاز آنجا كه اصول ياد شده از مباحث اساسى اخلاق اسلامى هستند و در اصلاح اجتماع نقش مهمى ايفا مىكنند و از پيشوايان بزرگ ما بيانات جالب و شيوايى در اين زمينه وارد شده ، شايسته است كه هر كدام را جداگانه مورد بحث و تجزيه و تحليل قرار دهيم . اكنون نخستين اصل يعنى « بدگمانى » را مورد بحث قرار مىدهيم .\r\nبدبينى يك حالت روانى منفى است كه شخصيت و احترام و تقوا و پاكى افراد در فضاى فكر و قضاوت دارنده آن ، لطمه مىبيند .\r\nافراد بدبين از ميان هزاران نقاط روشن و جلوه‌هاى خوب زندگى مردم ، فقط به نقطه‌هاى مبهم و تاريك و تيره زندگى آنان ، متوجه مىگردند .\r\nهمه ما مىدانيم كه جان و مال و آبروى مسلمان محترم و هرگونه تعدى به آن حرام است ، ولى در آيه به تعدّى ديگرى اشاره نموده و مىفرمايد : حيثيت و آبرو و شخصيت هر مسلمانى ، حتى در عالم فكر و پندار و در دايره داورى درونى ما نيز محترم است . هيچ فرد مسلمانى ، نبايد بىجهت در درون خود ، به حريم شخصيت و پاكى مسلمانى با بدبينى و بدگمانى و داورى بد ، تجاوز نمايد .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nبه قول يكى از دانشمندان معاصر : حدود امنيتى كه اسلام براى جامعه مسلمانان به وجود آورده ، منحصر به جان و مال و آبرو نيست ، بلكه علاوه بر اين امنيتهاى سه‌گانه ، امنيت چهارمى را نيز خواستار شده است و آن ، امنيت قضاوتهاى ديگران است ؛ يعنى افراد ديگر را در محيط فكر خود ، مورد هجوم افكار و داوريهاى بد و ناروا قرار ندهد ؛ احترام و شخصيت مسلمان ، علاوه بر مرحله عمل ، بايد حتى در محيط افكار ديگران نيز محفوظ بماند .\r\nاز اين نظر ، اسلام هرگونه بدگمانى و بدبينى را كه منجر به لكه‌دار ساختن شخصيت كسى در محيط فكر و پندار مىشود ، تحريم نموده و دستور داده است كه جامعه باايمان از هرگونه سوءظن نسبت به همديگر بپرهيزند .\r\nپيامبر اكرم در يكى از بيانات شيواى خود به امنيتهاى چهارگانه مزبور اشاره نموده و چنين مىفرمايد :\r\n« انّ اللّه حرّم على المسلم دمه ، و ماله و عرضه ، و ان يظنّ به سوء الظّن » « 1 »\r\nخداوند ، تجاوز به خون ، مال و آبروى مسلمانان را حرام نموده و هرگز اجازه نداده است كه كسى به يك فرد مسلمان بدگمان شود و حتى در ذهن و فكر خود ، به او نسبت ناروا بدهد .\r\nاگر امنيتهاى سه‌گانه ، نخست در پرتو حكومتهاى مادى و سازمانهاى ادارى تأمين گردد ، ولى امنيت از نظر قضاوت مردم ،\r\n\r\n\r\n","description":"","footnote":"\r\n( 1 ) . المحجة البيضاء ، ج 5 ، ص 268 .\r\n","page_name":" 127 ","page_number":127},
  {"content":"\r\n\r\nجز در سايه ايمان به خدا عملى نمىشود ؛ زيرا حدود حكومتهاى مادى منحصر به ظواهر است و جلوگيرى از تجاوزهاى باطنى ، از حريم قدرت عوامل مزبور ، بيرون مىباشد ؛ فقط ايمان به خداست كه مىتواند جلو اين‌گونه تجاوزها را بگيرد ؛ زيرا يك فرد مسلمان ايمان دارد كه خداوند از كارهاى برون و درون او آگاه است .\r\n\r\nضررهاى بدبينى\r\n1 . نخستين نتيجه بدگمانى ، به خود انسان برمىگردد ؛ از آنجا كه افراد بدگمان نمىتوانند اعمال ديگران را خالى از غرض و آلودگى تصور نمايند ، همواره در رنج روحى و درد روانى سختى به سر مىبرند و سوز و گداز خيال و پندار ، همواره آنان را شكنجه مىدهد .\r\n2 . بدبينى ، رشته الفت و دوستى را از هم مىگسلد و بر اثر گمان بدى كه انسان به ديگران دارد ، همواره آنها را خيانتكار و در ميدان دوستى ، ناپايدار مىپندارد ، ناچار مىشود كه همه‌گونه روابط خود را با آنها قطع كند ؛ ازاين‌رو پيشوايان ما فرموده‌اند :\r\n« من غلب عليه سوء الظّن لم يترك بينه و بين خليل صلحا ؛ « 1 »\r\nبدگمانى بر هركس كه غلبه كند ، هر نوع صلح و صفايى را كه ميان او و دوستان وى برقرار است ، از بين مىبرد » .\r\n\r\n\r\n","description":"","footnote":"\r\n( 1 ) . غرر الحكم ، ص 697 .\r\n","page_name":" 128 ","page_number":128},
  {"content":"\r\n\r\n3 . افراد بدبين هميشه منزوى و گوشه‌گيرند ، و بر اثر رعب و ترسى كه از مردم دارند ، هرگز نمىتوانند با كسى انس بگيرند ؛ ازاين‌رو در روايات ، آمده است كه :\r\n« من لم يحسن ظنّه استوحش من كلّ احد ؛ « 1 »\r\nافراد بدبين از همهء مردم وحشت دارند » .\r\n4 . بدبينى آفت بزرگى براى سنجش منطق انسان است ؛ بدبينى نوعى اختلال در طرز تفكر و ادراك انسان به وجود مىآورد كه هرگز نمىتواند در موضوعى به صورت خردپسند و واقع‌بينانه داورى كند .\r\n5 . بدبينى از بيماريهاى سرايت‌كننده است كه هم‌نشينان انسان را نيز آلوده مىسازد .\r\n6 . بدبينى نه تنها در روح انسان اثر مىگذارد ، بلكه براساس ارتباطى كه ميان تن و جان وجود دارد ، تن نيز از گزند آن سالم نمىماند ، و به قول دانشمند بزرگ عصر ما دكتر كارل : بدبينى و عادت به انتقاد از همه چيز ، حتى از قدرت زندگى نيز مىكاهد ؛ زيرا اين عادت منفى روانى روى دستگاه اعصاب « سمپاتيك » و غدد داخلى اثر مىكند و مىتواند مبدأ اختلالات عملى و حتى عضوى شود .\r\n7 . بدگمانيهاى بىمورد ، به همسر و يا شاگرد مغازه و كارگر و\r\n\r\n\r\n","description":"","footnote":"\r\n( 1 ) . همان ، ص 712 .\r\n","page_name":" 129 ","page_number":129},
  {"content":"\r\n\r\nخدمتكار منزل ، آنان را به خيانت و جنايت مىكشاند ؛ زيرا كنجكاويهاى زياد ارباب و بزرگ خانه و يا شوهر ، بر اثر « تداعى معانى » صور و اشباح خيانت و كارهاى زشت را در نظر آنها مجسم مىسازد و فكر خيانت را در دل آنها احيا مىنمايد و به قول برخى از دانشمندان : نوكرانى كه مورد سوءظن آقا هستند و او پيوسته احتمال مىدهد كه آنان به اثاث خانه دستبردى بزنند ، چنين نوكرانى بالاخره دست به دزدى مىزنند ، و به سوى دزدى كشيده مىشوند .\r\nازاين‌رو ، در دين مقدس اسلام ، تظاهر به غيرتمندى بىمورد و افراطى دربارهء همسر ، مذموم شمرده شده است ؛ زيرا چه‌بسا افراد پاكى را به ناپاكى بكشاند و درستكار را به نادرستى دعوت نمايد ؛ چنان‌كه على عليه السّلام فرموده است :\r\n« ايّاك و التّغاير فى غير موضعه فانّ ذلك يدعوا الصّحيحة الى السّقم و البريئة الى الرّيب ؛ « 1 »\r\nاظهار غيرتهاى بىمورد ، زنان پاك را به ناپاكى و زنان بىگناه را به سوى گناه دعوت مىكند » .\r\n\r\n\r\n","description":"","footnote":"\r\n( 1 ) . همان ، ص 152 .\r\n","page_name":" 130 ","page_number":130},
  {"content":"\r\n\r\n\r\n13 كنجكاوى در اسرار مردم\r\n12 .  « وَ لا تَجَسَّسُوا ؛ \r\nدر امور مردم كنجكاوى مكنيد » .\r\nدر بحث پيش يادآور شديم كه در اين آيه سه رذيله اخلاقى به ترتيب زير بيان شده است :\r\n1 . بدبينى ؛\r\n2 . كنجكاوى در امور درونى مردم ؛\r\n3 . بدگويى پشت سر مردم .\r\nعلت اينكه قرآن ، اين سه صفت نكوهيده را به ترتيبى كه بيان شد ، يادآورى نموده اين است كه اولى ، علت و پديدآورنده دومى مىگردد و همچنين پس از بدگمانى و بدبينى ، تجسس و كنجكاوى در امور مردم به وجود مىآيد و افراد كنجكاو كه مراقب\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nخصوصيات داخلى مردمند ، چون نمىتوانند از گفتن اسرار ديگران خوددارى نمايند ، بلكه راز مردم را فاش مىسازند ، ناچار پشت سر آنها غيبت و بدگويى مىكنند .\r\nبر همين اساس ، قرآن اين سه صفت رذيله را به ترتيب يادشده ذكر نموده ، تا رابطه تكوينى آنها روشن گردد .\r\nدر مباحث گذشته ، كم و بيش دربارهء زيانهاى بدبينى بحث شد ، اكنون موضوع كنجكاوى و به تعبير قرآن « تجسس » را مطرح مىكنيم :\r\nكنجكاوى در امور مردم ، زيانهاى اخلاقى و اجتماعى دارد كه در ذيل به آنها اشاره مىشود :\r\n1 . در بحث گذشته گفته شد كه اسلام براى جامعهء باايمان ، امنيتهاى چهارگانه‌اى به وجود آورده است :\r\n1 . امنيت جانى ؛\r\n2 . امنيت مالى ؛\r\n3 . امنيت حيثيتى و آبرويى ؛\r\n4 . امنيت شخصيت انسان در فكر و ذهن ديگران .\r\nپيامبر اكرم در يكى از سخنان جامع خود به اين امنيت‌هاى چهارگانه اشاره كرده است . « 1 »\r\n\r\n\r\n","description":"","footnote":"\r\n( 1 ) . المحجة البيضاء ، ج 5 ، ص 268 و نيز ص 162 .\r\n","page_name":" 132 ","page_number":132},
  {"content":"\r\n\r\n\r\nضررهاى اجتماعى كنجكاوى در امور مردم\r\n\r\n1 . بردن آبروى ديگران\r\nيكى از ضررهاى بزرگ كنجكاوى در امور مردم ، اين است كه امنيت سوم ( محفوظ ماندن آبروى مردم ) را به خطر انداخته و لطمهء جبران‌ناپذيرى به حيثيت و موقعيت اجتماعى افراد وارد مىسازد ، بالاخص هنگامى كه انسان پس از دقت و كنجكاوى ، اسرار و رازهاى درونى شخص را در اختيار ديگران بگذارد .\r\nافراد كنجكاو كه مراقب اوضاع داخلى مردمند ، كمتر مىتوانند از فاش ساختن اسرار آنان خوددارى نمايند و اين‌گونه افراد ، هرگز از غيبت كردن و بدگويى نمودن پشت سر مردم محفوظ نخواهند ماند .\r\nخلاصه ، آبرو و حيثيت يك فرد مؤمن ، كه به‌سان جان و مال او در نزد شارع اسلام ، عزيز و گرامى است ، بر اثر كنجكاويهاى شخص ، در نزد خود او و در صورت فاش ساختن و نقل آنها براى ديگران ، در نزد سايرين از بين رفته و پايمال مىگردد .\r\nلازمهء اخوت و برادرى دينى اين است كه فرد مؤمن موجبات سقوط شخصيت و از بين رفتن آبرو و موقعيت برادر خود را با كنجكاويهاى خسارت‌آفرين خود ، فراهم نياورد .\r\nپيشواى بزرگ ما ، حضرت صادق عليه السّلام دربارهء افراد كنجكاو در اوضاع مردم ، مىفرمايد :\r\n« ابعد ما يكون العبد من اللّه ان يكون الرّجل يواخى الرّجل و هو يحفظ\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nزلاته ليعيّره بها يوما ؛ « 1 »\r\nدورترين حالات انسان از خدا اين است كه آدمى با كسى طرح دوستى بريزد و در اين بين ، لغزشهاى وى را براى اينكه روزى او را مفتضح سازد ، به خاطر بسپارد . »\r\nچنان‌كه ملاحظه مىفرماييد ، اين گناه آن‌چنان بزرگ است كه فرد مرتكب ، در آن حال ، دورترين حالت را نسبت به خدا پيدا مىكند .\r\n\r\n2 . انزوا و زدگى از اجتماع\r\nتفحص و كنجكاوى در امور شخصى مردم ، نوعى پيروى از سوءظن است و اين كار در واقع عكس العمل بدبينى است و فرد كنجكاو ، در طول مراقبت و تجسسهاى خود ، به عيوب و نقاط ضعف بسيارى از افراد واقف مىگردد و بر اثر آن ، حالت زدگى و انزوا به او دست مىدهد و در حقيقت كمتر كسى را شايسته معاشرت و زندگى تشخيص مىدهد و چه‌بسا ممكن است عيوبى از افراد به دست آورد كه كوچكترين ارتباطى به معاشرت و رابطه او با مردم ، ندارد ولى مع‌الوصف ، به طرز محسوسى از اجتماعى بودن انسان مىكاهد و او را به انزوا و گوشه‌نشينى دعوت مىنمايد ؛ زيرا براى شخص كنجكاو كه طبعا يك فرد بدبين نيز هست ، در اين حالت ،\r\n\r\n\r\n","description":"","footnote":"\r\n( 1 ) . كافى ، ج 2 ، ص 355 .\r\n","page_name":" 134 ","page_number":134},
  {"content":"\r\n\r\nتجزيه و تحليل ممكن نيست و او نمىتواند عيوب شخصى طرف مقابل را ناديده بگيرد و نقايص و اشكالات درونى او را در رابطه خود با او بىتأثير فرض كند .\r\nبه‌هرحال ، يافتن انسانهايى كامل و صددرصد بىعيب ، بسيار نادر و انگشت‌شمار است ، و هر فردى در كنجكاويهاى خود ، به عيوب مستور و پوشيده مردم پى مىبرد و بر اثر آن در خود ، نوعى زدگى و لزوم پرهيز ، احساس مىنمايد ؛ از اين نظر ، اين دسته كه همواره بدبين و كنجكاو هستند ، منزوى و گوشه‌گيرند و نمىتوانند مبدأ آثار سازنده‌اى در اجتماع باشند .\r\n\r\n3 . سلب آزادى\r\nيكى از بزرگترين نعمتها براى بشر ، داشتن آزادى در نحوهء فعاليتهاست ؛ اسلام با تأسيس « اصل نظارت عمومى » و با گماردن مأموران نظارت ، آزادى بشر را در انظار عمومى به طرز صحيحى به قوانين عقل و شرع محدود نموده و آزادى در اجتماع را در چهار چوب قوانين متين اسلام محدود و معين كرده است و بشر ، در اجتماع تا آنجا آزاد است كه به سعادت خود و ديگران لطمه‌اى نزند و حرامى مرتكب نشود و واجبى را ترك نكند .\r\nاسلام ، آزادى درونى افراد را با گماردن پليس مخفى و برقرار ساختن حكومت ايمان ، محدود و مهار نموده است ، ولى يك سلسله كارهايى است كه ارتكاب آنها از نظر عقل و شرع مانعى ندارد\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nو شرع ، آنها را مباح و يا مكروه شمرده است ، ولى انسان هرگز اين‌گونه كارها را در انظار مردم انجام نمىدهد و نيز راضى نمىشود كه ديگران از انجام دادن آن آگاه شوند .\r\nاگر بنا شود كه ديگران تمام خصوصيات زندگى انسان را تحت مراقبت بياورند ، لذت زندگى و لطف آنكه در آزادى عمل در نهان و درون است ، از بين مىرود .\r\nافراد بدبين و كنجكاو در زندگى شخصى مردم ، از نظر پيامبر ، مسلمان حقيقى نيستند و لذا دربارهء آنان چنين فرمود :\r\n« يا معشر من اسلم بلسانه و لم يخلص الايمان الى قلبه لا تذمّوا المسلمين و لا تتّبعوا عوراتهم ؛ « 1 »\r\nاى كسانى كه به زبان مؤمن هستيد و در دل ايمان نداريد ! مسلمانان را بد مگوييد و از عيوب مخفى آنها تجسس و كنجكاوى مكنيد . »\r\nاسلام ، اگرچه جلو كنجكاويهاى مضر و غير سودمند را گرفته ، ولى در موارد استثنايى كه اساس كار و بقاى حيات اجتماعى بر روشن شدن خصوصيات زندگى و اسرار داخلى شخص بستگى دارد ، اجازه داده است كه اين امور تحقيق و بررسى شود ؛ مثلا دختر و پسرى كه مىخواهند پيوند زناشويى ببندند ، يا دو بازرگانى كه مىخواهند دربارهء موضوعى مشتركا سرمايه‌گذارى نمايند و . . . ، حتما بايد از روحيات و خصوصيات زندگى همديگر - تا آنجا كه\r\n\r\n\r\n","description":"","footnote":"\r\n( 1 ) . بحار ، ج 75 ، ص 214 ( به نقل از : شيخ صدوق ، ثواب الاعمال ، ص 216 ) .\r\n","page_name":" 136 ","page_number":136},
  {"content":"\r\n\r\nبه كار و تصميم آنها مربوط است - مطلع و آگاه باشند ، و گرنه ديرى نخواهد پاييد كه از كار و عمل خود پشيمان شده و مفاسد فراوانى به بار آيد . و همچنين افرادى كه در اين موارد با آنها مشورت مىشود ، بايد حقيقت مطالب را بىپرده بگويند و آنان را به حقيقت امر واقف سازند و به مضمون « المستشار مؤتمن » شخصى كه با او مشورت مىشود ، بايد براى يك سلسله مصالح عالى خصوصيات درونى ، مطالب مورد مشورت را بازگو كند .\r\n\r\n","description":"","footnote":"","page_name":" 137 ","page_number":137},
  {"content":"\r\n . \r\n","description":"","footnote":"","page_name":" 138 ","page_number":138},
  {"content":"\r\n\r\n\r\n14 بدگويى پشت سر مردم\r\n12 .  « . . . وَ لا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ وَ اتَّقُوا اللَّهَ إِنَّ اللَّهَ تَوَّابٌ رَحِيمٌ ؛ \r\nاز يكديگر غيبت مكنيد ، آيا كسى از شما دوست دارد كه گوشت برادر خود را در حالى كه مرده است بخورد ؟ ! حتما اين كار را بد و ناپسند مىشماريد ( غيبت برادر مسلمان نيز مانند اين عمل است ) و از ( مخالفت ) خدا بپرهيزيد ؛ خدا توبه‌پذير و رحيم است » .\r\nدر اين فراز از آيه ، يكى از بدترين رذايل اخلاقى ، مورد توجه قرار گرفته است ؛ رذيله‌اى كه قرآن در بيان ماهيت و اندازه زشتى آن تشبيه بىسابقه‌اى به كار برده ، و بدگويى پشت سر مردم را مانند اين دانسته كه انسان گوشت برادر مرده خود را بخورد .\r\nننگينترين عمل اين است كه انسان بر بدن مردهء بىدفاع بتازد ،\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nمخصوصا اگر آن مرده برادر انسان باشد ، و خصوصا كه نحوهء ستم اين باشد كه گوشت بدن وى را بخورد ؛ اين عمل آن‌قدر ناهنجار و انزجارآور است كه از كمتر كسى سر مىزند .\r\nچرا غيبت كردن و بدگويى پشت سر مردم ، به‌سان خوردن گوشت بدن برادر مرده است ؟ شايد نكته آن اين باشد كه چنين كسى گوشت برادر خود را از بين مىبرد و فرد غيبت‌كننده آبرو و حيثيت او را پايمال مىسازد .\r\nبخشى از زشتى اين عمل براى اين است كه هر دو نفر گوينده و شنونده بر يك فرد بىدفاع حمله مىكنند : يكى گوشت مرده‌اى را مىخورد كه فاقد حس و قدرت است و ديگرى بر كسى مىتازد كه در جلسه حاضر نيست ، تا از خود دفاع نمايد ، و حمله بر يك فرد ناتوان و بىدفاع زشت و ننگين است .\r\nو به عبارت ديگر : قرآن در اين تشبيه و تمثيل ( كه بدگويى پشت سر مردم ، مانند خوردن گوشت برادر خود ، در حالى كه مرده است ) چهار مطلب را در نظر گرفته ، و چهار تشبيه و تنزيل در آن به كار برده است :\r\n1 . برادر مذهبى مانند برادر نسبى است ؛\r\n2 . آبرو و حيثيت او مانند گوشت او مىباشد ؛\r\n3 . سخن گفتن پشت سر او ، و آبرو و حيثيت او را بر باد دادن ، به‌سان خوردن گوشت او است ؛\r\n4 . از اينكه او در مجلس حاضر نيست ، و از اين حمله\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nناجوانمردانه غافل است و نمىتواند دفاع نمايد ؛ گويا به‌سان مرده‌اى است كه مورد حمله قرار گرفته باشد .\r\nشايد براى بيان همين مطلب چهارم است كه امير مؤمنان عليه السّلام فرد بدگو و غيبت‌كننده را فردى زبون و بيچاره مىخواند ( زيرا به كسى حمله مىكند كه قدرت دفاع از خود را ندارد ) و مىفرمايد :\r\n« الغيبة جهد العاجز ؛ « 1 »\r\nغيبت كردن و بدگويى نمودن پشت سر مردم ، آخرين تلاش يك شخص ناتوان و عاجز است » .\r\n\r\nانگيزه‌هاى غيبت\r\nيكى از علل و انگيزه‌هاى غيبت ، همان رشك و حسد انسان بر شخص ديگر است كه در نبود او بدگويى مىكند ، زيرا موقعيت و شخصيت او موجب ناراحتى وى گرديده ، و از اين طريق مىخواهد از مقام و عنوان او بكاهد .\r\nامام صادق عليه السّلام در كلامى كه به مفضل بن عمر فرموده به اين انگيزه اشاره مىفرمايد :\r\n« من روى على مؤمن رواية يريد بها شينه و هدم مروؤته ليسقطه من اعين الناس ، اخرجه اللّه من ولايته الى ولاية الشّيطان ؛ « 2 »\r\n\r\n\r\n","description":"","footnote":"\r\n( 1 ) . غرر الحكم ، ص 36 .\r\n( 2 ) . المحجة البيضاء ، ج 5 ، ص 155 .\r\n","page_name":" 141 ","page_number":141},
  {"content":"\r\n\r\nهركس از مسلمانى ، به منظور عيب‌جويى و ريختن آبروى او سخنى نقل كند تا او را در انظار مردم خوار و موهون سازد ، خداوند او را از ولايت خويش بيرون رانده و شيطان را بر او مسلط مىسازد . »\r\nامام صادق عليه السّلام در اين روايت به يكى از انگيزه‌هاى غيبت كه همان رشك بردن بر موقعيتى است كه افراد در اجتماع دارند ، اشاره مىنمايد .\r\nگاهى خشم و غضب ، و احيانا نخوت و خودخواهى ، انسان را به اين رذيله اخلاقى سوق مىدهد .\r\nو در روايتى ، نخست از حسد و خشم و سپس از غيبت نهى شده است ؛ شايد مقصود از اين ترتيب ، توضيح اين نكته باشد كه « حسد » و « خشم » دو عامل و دو انگيزه براى غيبت است ؛ چنان‌كه مىفرمايد : « لا تحاسدوا و لا تباغضوا ، و لا يغتب بعضكم بعضا و كونوا عباد اللّه اخوانا ؛ « 1 »\r\nحسد مورزيد ؛ بغض و دشمنى مكنيد ؛ غيبت منماييد ؛ بندگان خدا و با يكديگر برادر باشيد . »\r\n\r\nضررهاى غيبت\r\nبدگويى پشت سر مردم ، ضررهاى فردى و اجتماعى فراوانى دارد ؛ از نظر فردى ، بدگويى ، ستم به برادر مؤمن و مسلمان\r\n\r\n\r\n","description":"","footnote":"\r\n( 1 ) . همان ، ص 251 .\r\n","page_name":" 142 ","page_number":142},
  {"content":"\r\n\r\nبه شمار مىرود ؛ چه ستمى بالاتر از اين است كه انسان آبرو و حيثيت يك فرد را كه با هيچ‌چيز قابل جبران نيست پايمال كند .\r\nبعضى از ضررهاى اجتماعى بدگويى با ضررهاى دو صفت رذيله بدبينى و عيب‌جويى كه در بحثهاى پيش به طور فشرده درباره آفتاب آنها بحث شده ، مشترك است :\r\n1 . اجتماع آلوده به غيبت ، هرگز روى وحدت و يگانگى و صميميت و الفت را نخواهد ديد ، و يك اجتماع رشديافته انسانى كه بايد سراسر عاطفه و محبت باشد ، نخواهد بود .\r\n2 . تعاون و همكارى در هدفهاى مقدس اجتماعى ، براساس حس اعتماد به مردم استوار است ؛ اجتماعى كه عيوب مردم را فاش مىسازد و پرده از روى افعال و اعمال آنها برمىدارد ، حس اعتماد را كه زاييده حس ظن به مردم است ، نابود مىسازد .\r\n3 . بدگويى پشت سر مردم ، آتش كينه و عداوت را دامن مىزند ؛ زيرا شخصى كه پشت سر او بدگويى شده ، از اينكه راز وى فاش شده و آبروى او ريخته است ؛ سخت عصبانى مىگردد و تصميم به انتقام مىگيرد .\r\n4 . پرده‌بردارى از معاصى و گناهان پنهانى مردم ، سبب مىشود كه آنها اعمال ننگين را بىپروا انجام دهند ؛ زيرا آبرو و ترس از فاش شدن مانع از اين است كه فرد دست به گناه بزند و اگر هم بزند ، به طور مخفيانه و با كمال ترس و ملاحظه بدان دست مىزند ؛ اگر ما بر اثر بدگويى ، پرده از روى اسرار مردم برداريم و حيثيت و\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nآبروى آنها را بريزيم ، دليل ندارد كه ديگر آنها از مردم ملاحظه كنند .\r\nبسيارى از مردم ، از ترس زوال حيثيت و ريختن آبرو ، از ارتكاب يك سلسله جرايم خوددارى مىكنند و اگر ما اين مانع را كه در حقيقت يك سرمايهء معنوى براى شخص است ، از دست وى بگيريم ، ديگر مانعى براى اجتناب از معصيت نخواهد داشت .\r\nعلاوه بر اين ، فاش كردن راز مردم ، نه تنها موجب جرأت فاعل مىگردد ، بلكه در شنوندگان ضعيف الايمان ، نسبت به گناه جرأت و جسارت ايجاد مىنمايد ، و اين گونه غيبتها سرچشمه اشاعه فساد و فحشا خواهند بود .\r\nامام صادق عليه السّلام فرمود : « من قال فى مؤمن ما رأته عيناه او سمعته اذناه فهو من الّذين قال اللّه عز و جل : انّ الّذين يحبّون ان تشيع الفاحشة فى الذين آمنوا لهم عذاب اليم ؛ « 1 »\r\nكسانى كه درباره مسلمانى ، آنچه را كه با چشم خود ديده و يا با گوش خود شنيده‌اند بگويند ، از كسانى هستند كه خداوند درباره آنها مىفرمايد : كسانى كه دوست دارند ، گناه در ميان مسلمانان اشاعه پيدا كند ، براى آنها عذابى دردناك است » .\r\n\r\n\r\n","description":"","footnote":"\r\n( 1 ) . اصول كافى ، ج 2 ، ص 357 .\r\n","page_name":" 144 ","page_number":144},
  {"content":"\r\n\r\n\r\n15 اسلام و برترى نژادى\r\n13 .  « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ إِنَّ اللَّهَ عَلِيمٌ خَبِيرٌ ؛ \r\nاى مردم ! ما شما را از يك مرد و زن آفريديم و به اقوام و تيره‌هاى گوناگونى تقسيم نموديم تا به وسيله آن همديگر را بشناسيد ( نه آنكه به آن افتخار كنيد ) گراميترين فرد در پيشگاه خداوند ، پرهيزگارترين شماست ؛ همانا خدا دانا و آگاه است » .\r\nموضوع تساوى انسانها - و محكوميت هر نوع تبعيضات نژادى و فاميلى و طبقاتى و اينكه فرزندان آدم از نظر حقوق انسانى برابرند ، و هيچ فردى ، به واسطه رنگ اندام و رخسار يا از حيث زبان ، و يا نسب و نژاد بر فرد ديگر برترى ندارد - از مسائل مهم اجتماعى قرآن است كه در آيات زيادى آن را مطرح ساخته است و از اين راه به هر نوع برترىطلبى ، نژادپرستى ، افتخار به زبان ، و رنگ چهره ،\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nقلم ابطال كشيده و به يكى از بغرنجترين مسائل اجتماعى امروز كه حتى در مراكز مهم صنعتى جهان ( مانند امريكا ) به صورت معمايى لا ينحل درآمده ، پايان داده است .\r\nقرآن اين مسأله را با منطقى سهل و آسان بيان مىكند و با ارائه دادن نحوهء پيدايش افراد انسان ، محكوميت برتريهاى موهوم نژاد و رنگ را مبرهن مىسازد .\r\nبا اينكه خدا از آغاز اين سوره تا آيه فوق ، خطابات پنج‌گانه خود را به صورت   « يا أَيُّهَا الَّذِينَ آمَنُوا »   القا كرده است ، ولى در اين آيه دايره خطاب را وسيعتر گرفته و به جاى خطاب به افراد باايمان ، به كليه مردم - اعم از مسلمان و كافر - خطاب نموده و مىفرمايد :\r\nاى مردم ! اگر پروندهء هستى تمام انسانها را ورق بزنيد ، خواهيد ديد كه مبدأ پيدايش همه مردم يكى است ، و همه از يك مرد و زن ( آدم و حوا ) به وجود آمده‌اند ، و تمام نسبهاى آنان به يك مبدأ منتهى مىگردد ؛ ديگر براى برترى صنفى بر صنف ديگر ملاكى وجود ندارد .\r\nو اگر شما را به صورت قبايل مختلفى درآورده‌ايم ، نه براى آن است كه با انتساب به اين قبايل ، افتخار بورزيد ، بلكه براى اين است كه به وسيله انتساب به قبايل گوناگون به همديگر معرفى شويد و يكديگر را بشناسيد ( لتعارفوا ) و رمز اين انشعاب همين است و هرگز پيوند به تيره‌اى خاص ، ملاك برترى نيست .\r\nقرآن براى محكوم كردن افسانه تبعيضات نژادى ، و موهوم شمردن « قوميت » و « ناسيوناليسم » منفى ، و خاموش ساختن هرگونه\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nشعارهاى جاهلى ، در سوره‌هاى مختلف « 1 » ، روى اين نكته كه ما شما را از يك ريشه آفريده‌ايم ، تكيه كرده و مىفرمايد :   « اتَّقُوا رَبَّكُمُ الَّذِي خَلَقَكُمْ مِنْ نَفْسٍ واحِدَةٍ ؛   « 2 »\r\nاز ( مخالفت ) با خدايى كه همهء شما را از يك تن آفريده بپرهيزيد » .\r\nقرآن همان‌طورى كه مسأله تبعيضات قبيله‌اى را افسانه شمرده ، موضوع « اختلاف زبان » و « رنگ اندام » را ملاك فضيلت و افتخار ندانسته و هر دو را از آيات الهى و از نشانه‌هاى قدرت آفريدگار شمرده است ، تا ملاحظه كنيم چگونه بشر كه از يك عنصر و ريشه به وجود آمده و در پرتو يك سلسله عوامل طبيعى و تكوينى ، رنگ چهره و قيافه افراد مختلف گشته ، و به زبانهاى گوناگونى سخن مىگويد ؛ چنان‌كه مىفرمايد :\r\n « وَ مِنْ آياتِهِ خَلْقُ السَّماواتِ وَ الْأَرْضِ وَ اخْتِلافُ أَلْسِنَتِكُمْ وَ أَلْوانِكُمْ إِنَّ فِي ذلِكَ لَآياتٍ لِلْعالِمِينَ ؛  « 3 »\r\nاز نشانه‌هاى قدرت او است ، آفرينش آسمانها و زمين و اختلاف زبانها و رنگهاى شما ؛ بىترديد در آنها براى جهانيان آيات و نشانه‌هاى بزرگى است » .\r\n\r\nمسأله نژاد و زبان در جهان امروز\r\nجهان امروز با اينكه مراحل زيادى از تمدن صنعتى را پشت سر\r\n\r\n\r\n","description":"","footnote":"\r\n( 1 ) . ر . ك : سوره‌هاى نساء ( 4 ) آيهء 1 ؛ انعام ( 6 ) آيهء 98 ؛ زمر ( 39 ) آيهء 6 .\r\n( 2 ) . نساء ( 4 ) آيهء 1 .\r\n( 3 ) . روم ( 30 ) آيهء 22 .\r\n","page_name":" 147 ","page_number":147},
  {"content":"\r\n\r\nنهاده ، اما هنوز حتى موفقيت نيمه كاملى در مسائل يادشده ، به دست نياورده است ، و هر سال در مركز ممالك پيشرفته جهان ، بر سر اين مسائل ، آتشهايى شعله‌ور مىگردد و گروهى را در كام خود مىكشد .\r\nامروز در بزرگترين و مترقىترين نقاط جهان ، دانش‌آموزى را كه بر اثر يك سلسله عوامل طبيعى و تكوينى ، رنگ پوستش سياه است ، به مدرسه سفيدپوستان - اگرچه هم‌كيش و هم‌ميهن او باشد - راه نمىدهند .\r\nامروز سناتورى كه به اشتباه ، از در مخصوص سياه‌پوستان وارد سينما مىشود ، محكوم به پرداخت جريمه مىگردد .\r\nامروز در اين كشورهاى صنعتى ، بخش جراحى و معالجه سياه‌پوست و سفيدپوست با هم متفاوت است و وسائل و داروهايى كه در بخش سفيدپوستان به كار مىرود ، هرگز در بخش جراحى و معالجه سياه‌پوستان وجود ندارد و پزشكان جوان خارجى كه در نظر آنان به‌سان پزشكيار نوآموزى هستند ، حق معالجه سفيدپوستان را ندارند ، ولى بخش سياهان به روى آنها باز است !\r\nآيا با اين امتيازات ناروا و تضييقات بىحدوحساب در ميان اين ملل ، چگونه مىتوان آنان را منادى آزادى و پايه‌گذار « حريّت » خواند ؟ !\r\nمسأله اعلاميه حقوق بشر ، كه پس از انقلاب كبير فرانسه به تصويب رسيد و يا منشور آزادى و برابرى بشر كه پس از جنگ جهانى دوم انتشار يافت ، و تمام دولتهاى بزرگ و متنفّذ ،\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nآن را امضا كردند ، هنوز نتوانسته است به اين كشمكشها پايان دهد ، ولى در ريگزار عربستان آن روز ، و در دنياى تاريك آن زمان ، يك مرد الهى ، و يك رهبر آسمانى ، منادى حقيقى آزادى و برابرى انسانها گرديد و گفت : « در پيشگاه خداوند و عدالتخانه او ، سيد قرشى و سياه حبشى يكسان است » .\r\nپيامبر اسلام براى ابطال و كوبيدن اين سنتهاى غلط ، پيامهاى جامع و ارزنده‌اى به جامعه‌هايى كه به خون و نژاد و زبان افتخار مىكردند فرستاده است .\r\nپيامبر عالىقدر اسلام ، خود فرزند همان محيط بود ، و به درد و درمان جامعه عرب آشنايى كامل داشت ؛ او مىدانست كه علت انحطاط مردم مكه چيست ازاين‌رو در صدد برآمد كه دست ، روى دردهاى اجتماعى جامعه عرب بگذارد ، و اين بيماريهاى خانمان برانداز را به طور كامل معالجه بنمايد .\r\nما در اين‌جا ، بخشهايى از سخنان پيامبر اسلام را مىآوريم ، و هر بخش از آنها براى معالجه درد خاصى مطرح شده است كه به آنها اشاره مىشود :\r\n\r\n1 . موضوع تفاخر به فاميل و خانواده و قبيله\r\nاز دردهاى ريشه‌دار جامعه عرب بود ، و بزرگترين افتخار براى يك نفر اين بود كه شاخه‌اى از قبيله سرشناسى مانند قريش باشد .\r\nپيامبر اكرم صلّى اللّه عليه و آله براى برانداختن اين اصل موهوم چنين فرمود :\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n« ايّها الناس انّ اللّه قد اذهب عنكم نخوة الجاهليّة و تفاخرها بآبائها الا انّكم من آدم و آدم من طين ؛ الا انّ خير عباد اللّه عبد اتقاه ؛ « 1 »\r\nاى مردم ! خداوند در پرتو اسلام ، افتخارات دوران جاهليت و مباهات به انساب را از ميان شما برداشت ؛ همگى شما از آدم پديد آمده‌ايد و او نيز از گل آفريده شده است ؛ بدانيد كه بهترين مردم كسى است كه از گناه و نافرمانى چشم بپوشد » .\r\nاو براى اينكه به جهانيان اعلام دارد كه مقياس واقعى برترى شخصيت ، تقوا و پرهيزگارى است در بخشى از سخنان خود ، تمام مردم را به دو دسته تقسيم كرده و فضيلت و افتخار را از آن جمعيتى دانسته است كه متقى و پرهيزگار باشند و با اين تقسيم و دسته‌بندى بر تمام ملاكهاى موهوم برترى ، قلم بطلان كشيده است ، آنجا كه فرمود :\r\n« انّما النّاس رجلان مؤمن تقي كريم على اللّه و فاجر شقىّ هيّن على اللّه ؛\r\nمردم در پيشگاه خداوند بر دو دسته‌اند : ( و دسته سومى وجود ندارد ) دسته‌اى پرهيزكار كه در پيشگاه خداوند ، گرامى هستند ، و گروهى متجاوز گناهكار كه در نزد خداوند ذليل و خوارند » .\r\n\r\n2 . فضيلتى به نام عربيت\r\nرسول خدا صلّى اللّه عليه و آله مىدانست كه ملت عرب ، عربيت و انتساب به\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 ، ص 412 ؛ كلينى ، كافى ، ج 8 ، 246 .\r\n","page_name":" 150 ","page_number":150},
  {"content":"\r\n\r\nاين نژاد را يكى از مفاخر بزرگ خود مىدانند و نخوت عربيت به‌سان يك بيمارى مسرى ، در عروق و اعماق دلهاى آنان جاى گرفته است ؛ او براى معالجه اين درد و برانداختن اين كاخ موهوم فضيلت ، رو به مردم كرد و فرمود :\r\n« الا انّ العربيّة ليست باب والد و لكنها لسان ناطق فمن قصر عمله لم يبلغه حسبه ؛ « 1 »\r\nهان اى مردم ! عرب بودن ، ملاك شخصيت و جزء ذات شما نيست ، بلكه عربيت تنها زبان گويايى است ، و هركس در انجام وظيفه خود كوتاهى كند ، افتخارات پدرى ، او را به جايى نمىرساند و كمبود كار او را جبران نمىكند » .\r\nآيا بيانى شيواتر و رساتر از اين مىتوان يافت ؟ رسول خدا صلّى اللّه عليه و آله منادى حقيقى آزادى ، به جمله‌هاى پيشين اكتفا نكرد و براى تحكيم تساوى انسانها و جامعه‌ها فرمود :\r\n« انّ الناس من عهد آدم الى يومنا هذا مثل اسنان المشط لا فضل للعربيّ على العجمىّ و لا الاحمر على الاسود الّا بالتّقوى « 2 » ؛\r\nهمه مردم در روزگار گذشته و حال ، مانند دندانه‌هاى شانه ، مساوى و برابرند ، عرب بر عجم ، و سفيد بر سياه برترى ندارد و ملاك فضيلت ، تقوا و پرهيزگارى است » .\r\n\r\n\r\n","description":"","footnote":"\r\n( 1 ) . كافى ، ج 8 ، 246 .\r\n( 2 ) . شيخ مفيد ، اختصاص ، ص 341 .\r\n","page_name":" 151 ","page_number":151},
  {"content":"\r\n\r\nپيامبر اكرم صلّى اللّه عليه و آله با اين بيان ، همه‌گونه امتيازات ناروا و تضييقات بىحد و حساب را از ميان ملل جهان برداشت ، و كارى را كه اعلاميه حقوق بشر و يا منشور آزادى و برابرى بشر با آن همه سروصدا انجام نداده است ، در آن روزگار انجام داد .\r\nاو نه تنها به وسيله آيات قرآن ، و خطابه‌هاى آتشين ، هيجانى در دلهاى شكست‌خوردهء آن روز به وجود آورد ، بلكه در موارد زيادى عملا سنتهاى باطل دوران جاهليت را كه بر محور تبعيضات نژادى دور مىزد ، باطل ساخت .\r\nاو براى تحقق بخشيدن به آرمان تساوى ، دخترعمه خود را به ازدواج غلامى به نام « زيد » درآورد ، و به بلال كه اجنبى و سياه‌پوست و غلام بود ، يكى از مناصب مذهبى را واگذار كرد ؛ به زياد بن لبيد كه يكى از اشرف و ثروتمندان انصار بود ، دستور مؤكد داد كه دختر خود را به عقد غلام سياهى به نام « جويبر » درآورد .\r\nاز آنجا كه سرگذشت ازدواج اين دختر و پسر كه در دو محيط متضاد زندگى مىكردند ، از داستانهاى شگفت‌انگيز اسلامى است و در حقيقت نشان‌دهنده تساوى واقعى ميان تمام طبقات جامعهء با ايمان است ، شايسته است ترجمه صحيح آن را با تجزيه و تحليل فشرده‌اى در اين‌جا بياوريم ، بالاخص كه اين داستان در كتابهاى معتبر شيعه « 1 » نقل شده است .\r\n\r\n\r\n","description":"","footnote":"\r\n( 1 ) . كافى ، ج 2 ، ص 9 ؛ تذكرهء علامه ، ج 2 ، آغاز كتاب نكاح .\r\n","page_name":" 152 ","page_number":152},
  {"content":"\r\n\r\n\r\nازدواج شگفت‌انگيز تاريخ\r\nهنوز چند صباحى از هجرت رسول اكرم به مدينه نگذشته بود كه مردى از اهل يمامه ، با اشتياق تمام به حضور پيامبر رسيد و اسلام اختيار نمود ؛ اين مرد كه مسلمانى پاكدل و مؤمنى بااخلاص ، به شمار مىرفت ، داراى قامتى كوتاه ، سيمايى نازيبا و چهره‌اى سياه بود ؛ در عين حال ، نيازمند و دستش از زمين و آسمان كوتاه بود و حتى لباس مناسبى در بر نداشت . وضع فلاكت‌بار مرد يمامى ، كه نامش « جويبر » بود ، نظر مبارك آن حضرت را به خود جلب نمود ؛ رسول خدا بر برهنگى و غربت وى ترحم نمود و بدن او را با دو جامه پوشانيد و دستور داد كه روزى يك صاع گندم به وى داده شود ؛ براى مسكن او هم ، مسجد در نظر گرفته شد و پيامبر به وى اذن داد كه با بينوايان ديگر در مسجد زندگى كنند .\r\nچندى گذشت و مرد يمامى زندگى يكنواخت خود را ادامه داد ، اما هر اندازه دامنه اسلام بيشتر توسعه مىيافت ، اشخاص غريب و بىچيز در مدينه بيشتر مىشدند و به حكم اجبار ، مسكن آنان غير از مسجد ، كه محل اجتماع مسلمانان و عبادتگاه اهل مدينه و مركز پخش حقايق اسلام به شمار مىرفت ، جاى ديگرى نبود ؛ پيداست كه اين وضع قابل تحمل نبود و با مقاصد عالى رسول اكرم صلّى اللّه عليه و آله و ارشاد و هدايت وى سازش نداشت .\r\nدر هر صورت ، مردمان بىخانمان جاى را بر ديگران تنگ كرده\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبودند و مسجد مدينه براى خود آنان نيز ظرفيت نداشت . در اين هنگام ، وحى نازل شد و آن حضرت مأمور گرديد كه مسجد را از هر نوع آلودگى پاك گرداند و هركس را كه در مسجد جاى داده بود و شب در آنجا مىخوابيد ، از آن مكان مقدس بيرون كند و حتى تمام درهايى را كه از منزلهاى اطراف به مسجد باز مىشد ، مسدود نمايد ، به جز در خانه على و فاطمه عليهما السّلام ، كه آنان از اين قسمت معاف شدند و اين خود ، براى آنان امتيازى محسوب مىگرديد .\r\nرسول اكرم دستور جديد را به مرحله اجرا گذاشت و پس از آن ، ديگر كسى حق نداشت در مسجد مسكن گزيند ، ولى با اين وصف ، از وضع آن مردم بىپناه غفلت نفرمود و دستور داد كه در محلى سقف زدند و به آنان امر كرد كه همه در آن مكان مسكن گزينند ؛ اين ، همان محلى است كه به نام « صفّه » ناميده مىشود و عده بىشمارى از ياران آن حضرت به اصحاب « صفه » ، يعنى كسانى كه منزل و مأوايى به جز همان سايبان نداشتند ، شناخته مىشوند .\r\nپس از آن ، معمولا پيامبر و مسلمانان در مواقع مختلف به آنان سر مىزدند و آن حضرت آنچه از خوراك و پوشاك به دستش مىرسيد به آنان مىداد ؛ مسلمانان نيز به پيروى از او ، آنچه از دستشان برمىآمد ، درباره آنان كوتاهى نمىكردند و به اين ترتيب ، جامعه اسلامى كه در آن زمان بسيار كوچك بود ، و بودجه زيادى در اختيار نداشت ، از يك عدهء بىچاره و بىپناه نگهدارى مىنمود .\r\nيك روز ، پيامبر به طور معمول به سراغ اصحاب « صفه » آمد .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاز بين آنان ، به مرد « يمامى » متوجه گرديد و فرمود : « جويبر » ، چه خوب است كه براى خود همسرى انتخاب كنى و به اين وسيله ، خود را از فشار ديو شهوت برهانى و عفت خويش را حفظ نمايى ، ضمنا همسرت تو را در امر دنيا و آخرت كمك خواهد كرد .\r\nجويبر با كمال ادب عرض كرد : مگر كسى به من رغبت مىكند ؟ ! من نه حسب دارم ، نه نسب ، نه مال و نه جمال ؛ آخر چه زنى حاضر مىشود با من ازدواج نمايد ؟ ! رسول اكرم فرمود : اى مرد ! خداوند به وسيله اسلام ، كسانى را كه در جاهليت براى خود شرف و فضيلتى قائل بودند ، پست نمود و آنان را كه در آن زمان ذليل و ناچيز شمرده مىشدند ، عزيز گردانيد . خداوند متعال ، نخوت و بلندمنشىها و افتخارات موهوم آن دوران نادانى را ، با فرستادن آيين اسلام از بين برده است ؛ ديگر ، امروز ، عشيره و قبيله ، حسب و نسب و تعصبات جاهلانه ارزش ندارد ؛ امروز تمام مردم سياه و سفيد ، قرشى و غير قرشى ، عرب و عجم همه مساوىاند ؛ آنان از هر نژادى كه باشند ، به‌هرحال ، فرزند آدم هستند و طينت آدم از خاك سرشته شده است ؛ در روز بازپسين ، تنها كسى بيشتر مورد لطف و مرحمت پروردگار خواهد بود كه از ديگران پرهيزگارتر ، و در مقام بندگى و فرمان‌بردارى پيش‌قدم‌تر باشد .\r\nاين سخنان ملكوتى پيامبر كه به گوش مرد يمامى مىرسيد ، آن چنان در دل وى جاى مىگرفت كه در پرتو آن ، درهايى از معرفت و ايمان به روى وى باز مىشد و با شنيدن اين سخنان ، عدل حقيقى و\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nعدالت واقعى را پيش خود مجسم مىديد .\r\nاو به هنگام استماع سخنان آن حضرت ، سراپا گوش بود ؛ گويا هر كلمه از اين كلمات نورانى صحنه‌اى از واقعيت و حقيقت مطلق را به وى ارائه مىداد و در مقابل اين منطق قوى ، چاره‌اى جز سكوت نداشت و شايد هم از جمله كوتاه خود در برابر پيشنهاد آن حضرت ، نادم و پشيمان شده بود .\r\nآن‌گاه پيامبر ، به مرد يمامى فرمود برخيز و نزد « زياد بن لبيد » كه از شريفترين افراد قبيله « بنى بياضة » است برو و به او بگو : من از جانب رسول خدا پيامى براى تو آورده‌ام . پيامبر به من فرموده كه فرمان وى را به تو ابلاغ كنم ؛ رسول خدا به تو امر مىكند ؛ دخترت را كه نامش « ذلفاء » است به « جويبر » كه من باشم تزويج كن . مرد يمامى برخاست و به راه افتاد و براى رساندن پيغام پيامبر به سراغ زياد بن لبيد رفت و او هنگامى رسيد كه زياد و جمعى از خويشان و بستگان وى در خانه‌اش گرد هم نشسته بودند ؛ در آستانه در اجازه ورود خواست و به وى اذن ورود داده شد ؛ داخل خانه گرديد و سلام كرد .\r\nدر اين حال ، زياد و حضار متوجه جويبر شده بودند و مىخواستند بدانند مرد يمامى فقير كه هميشه او را جزء اصحاب صفه مىديدند و طبعا مىخواهند با نظر حقارت به وى بنگرند ، با آن هيكل و قيافه مخصوص خود ، به چه منظورى آمده است .\r\nجويبر گفت : اى زياد ! من از طرف رسول خدا صلّى اللّه عليه و آله پيامى براى تو آورده‌ام . [ اين پيام 
  ] مربوط به خودم [ است 
  ] آيا آشكارا\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nبگويم يا پنهانى ؟\r\nزياد كه قطعا تصور نمىكرد مرد يمامى چه حاجتى دارد ، گفت : نه چرا پنهانى ؟ ! بلند بگو ! من افتخار مىكنم كه پيام رسول خدا را بشنوم .\r\nجويبر گفت : پيامبر فرموده است كه دخترت « ذلفاء » را به جويبر تزويج نمايى .\r\nزياد كه انتظار چنين سخنى را نداشت ، با كمال تعجب گفت :\r\nراستى رسول اكرم خودش ترا براى اين منظور فرستاده است ؟\r\nجويبر گفت : آرى ! من هرگز دروغ به رسول خدا نگفته‌ام . زياد گفت : دختران ما با كسانى ازدواج مىكنند كه كفو و هم‌شأن ما باشند ، آن هم از طايفه انصار . جويبر ! تو برگرد تا اينكه خودم خدمت پيامبر برسم و عذرم را به عرضش برسانم .\r\nجويبر با حالى دگرگون برگشت ، و زير لب با خود مىگفت :\r\nبه خدا قسم ! قرآن به چنين عملى كه از اين مرد سر زد حكم نكرده و رسالت محمد صلّى اللّه عليه و آله نيز به اين منظور نيامده است .\r\n« ذلفاء » دختر زياد در پشت پرده ناظر اين ماجرا بود ؛ مخصوصا گفتار اخير مرد يمامى را كاملا شنيد ؛ اين سخن بر وى گران آمد ؛ گويى ايمان و اعتقادى كه به پيامبر خود داشت ، از درون دل وى را ملامت مىكرد ، لذا فورا كسى را پيش پدر فرستاد و او را به داخل پرده احضار كرد و سرزنش نمود :\r\nپدرجان ! اين چه حرفى بود كه از تو شنيدم ؟ ! چرا با فرستاده\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nپيامبر چنين گفتگو نمودى . زياد گفت : مگر نشنيدى كه اين مرد چه گفت ؟ اين مرد با آن وضعيت ، مدعى بود كه پيامبر او را پيش من فرستاده و به من امر كرده است كه دخترم « ذلفاء » ، يعنى تو را به همسرى وى درآورم .\r\n« ذلفاء » گفت : سخنان او را شنيدم ، اما به خدا سوگند ! جويبر كسى نيست كه آشكارا به پيامبر دروغ ببندد ؛ به‌هرحال ، فرستادهء اوست و حتما راست مىگويد . شما همين الان كسى را در پى جويبر بفرست ، و او را پيش از اينكه به حضور پيامبر صلّى اللّه عليه و آله برسد ، و پاسخ تو را به اطلاعش برساند ، برگردان ؛ زياد مانند كسى بود كه تا آن لحظه به خواب رفته باشد و دخترش او را بيدار كرد و او بدون چون و چرا ، كسى را فورا به دنبال مرد يمامى فرستاد و او را بر گردانيد . جويبر برگشت ، ولى مثل اينكه احساس كرد وضع دگرگون شده است زياد آن مرد بىاعتنا ، اكنون با قيافه باز ، از وى پذيرايى مىكرد ؛ زياد گفت : جويبر ! خيلى خوش آمديد ! تقاضا مىكنم شما اين‌جا قدرى توقف كنيد تا من برگردم ؛ و او را در خانه گذاشت و خود به حضور پيامبر صلّى اللّه عليه و آله رسيد و عرض كرد : اى رسول خدا ! پدر و مادرم فدايت باد ! جويبر پيام شما را رسانيد و به من گفت كه شما امر فرموده‌ايد دخترم « ذلفاء » را به وى تزويج كنم ، ولى من روى خوشى به وى نشان ندادم ، فكر كردم شرفياب شوم و حضورا آنچه لازم است عرض كنم ؛ رسم ما اين است كه دختران خود را به كسى بدهيم كه از حيث شرف و آبرو و ساير جهات\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nهم‌شأن خودمان باشد . بنابراين يك نفر از انصار كه واجد اين شرايط باشد ، همسر آينده دخترم خواهد بود .\r\nپيامبر اكرم فرمود : جويبر مرد مسلمان و مؤمنى است و در آئين اسلام ، هر مرد مسلمانى كفو زن مسلمان ، و هر مؤمنى برابر و هم‌شأن زن باايمان است ؛ بنابراين ، جويبر كفو دختر توست ؛ به زودى آن دو را به هم تزويج كن ؛ و هيچ چيزى تو را از اين امر باز ندارد . زياد در حالى كه از آمدن خود نتيجه‌اى نگرفته بود ، به منزل برگشت و يكسره نزد دخترش رفت و آنچه كه شنيده بود ، به وى گفت . دخترش گفت : بنابراين چاره‌اى جز اقدام نيست ؛ اگر با پيامبر از در مخالفت وارد شوى ، كافر خواهى شد .\r\nزياد از منزل بيرون آمد و دست جويبر را گرفت ، او را با خود نزد بزرگان و ريش‌سفيدان قبيله برد و در حضور آنان ، دخترش را به عقد نكاح وى درآورد و مهر او را كه از جانب رسول خدا صلّى اللّه عليه و آله مقرر گرديده بود ، ( و مقدار آن طبعا همان مهر السنة ، 500 درهم بوده است ) خود به عهده گرفت ، پس از آن ، مقدمات عروسى را فراهم آورد و جهاز دخترش را نيز خريدارى كرد . سپس به جويبر پيغام داد كه زن شما مهياست ؛ آيا منزل داريد ؟\r\nجويبر گفت : نه ، به خدا قسم ! منزلم كجا بود ؛ ناچار دستور داد منزلى براى عروس و داماد ، در نظر گرفتند و اسباب و لوازم منزل - هرچه كه مورد لزوم بود - تهيه گرديد ؛ دو جامه نو نيز بر تن جويبر پوشانيدند و عروس را با تشريفات خاصى به خانهء نو آوردند\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nجويبر داخل حجله شد ؛ اما بر خلاف توقع ، خوشحال به نظر نمىرسيد ؛ نگاهى به همسرش نمود و نظرى به اطراف حجله‌گاه افكند ، قدرى در آن زر و زيور و فرش و پرده كه همه با مشك و عنبر ، خوشبو شده بود ، خيره شد ، بدون اينكه سخنى بگويد يا توجهى به عروس نمايد ، در حجله‌گاه قرار گرفت و تا طلوع فجر به خواندن قرآن و نماز ادامه داد . و هنگام طلوع فجر صداى اذان مسجد پيامبر ، وى را به طرف مسجد كشانيد ؛ همسرش در آن هنگام وضو گرفت و نماز صبح را به جا آورد ؛ در اين موقع ، زنان نزدش شتافته و با بىصبرى تمام مىخواستند از جريان عروس و داماد باخبر شوند .\r\nذلفاء ! شوهرت نزد تو آمد ؟ ذلفاء با حالتى شرمگين گفت :\r\nخير ، او اول شب تا صبح همه‌اش قرآن مىخواند و ركوع و سجود به جاى مىآورد و اول فجر كه صداى اذان بلند شد ، براى نماز به سوى مسجد روانه شد .\r\nشب دوم نيز ، مانند وضع شب اول بود و هرگز بين آن دو تماسى صورت نگرفت ، ولى زنان و خويشان عروس اين مطلب را از پدر عروس پنهان كردند .\r\nتا اينكه شب سوم نيز به همين صورت به پايان رسيد ؛ در اين هنگام ، زنان مهر خاموشى را شكسته و قضيه را به پدر عروس خبر دادند .\r\nزياد كه در اول آن‌گونه فكر مىكرد ، و با آن مقدمات به اين امر تن داده بود ، مانند آتش برافروخته با عجله به طرف خانه پيغمبر\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nشتافت و به آن حضرت گفت : يا رسول اللّه ! پدر و مادرم فدايت شوند ؛ شما به من امر فرموديد كه دخترم را به جويبر بدهم ، در حالى كه ابدا با ما تناسب نداشت ، و همتاى ما شمرده نمىشد ، اما امر شما ما را به اين كار وادار ساخت ، و هرطور بود عروسى را راه انداختيم و عروس را به خانه داماد برديم .\r\nپيامبر فرمود : مبارك باشد ! مگر چيزى بدى از او ديده‌ايد ؟\r\nزياد گفت : اين مرد دستش از زمين و آسمان كوتاه بود ؛ من تمام لوازم زندگى را در اختيارش گذاردم و دخترم را تسليمش كردم ، اما ديگر انتظار نداشتم او با وى چنين رفتار كند !\r\nپيامبر فرمود : مگر چه كرده است ؟\r\nزياد گفت : هيچ ؛ جويبر شب زفاف وارد حجله شد و بدون اين كه به دخترم توجهى بكند ، با قيافه‌اى محزون در گوشه اتاق تا صبح مشغول تلاوت قرآن و ركوع و سجود بوده و هنگام نماز صبح از منزل خارج شده است . شب دوم نيز همين عمل را تكرار كرده است ، ولى اين امر را از من پنهان كردند ؛ شب سوم نيز ماجرا همانند آن دو شب قبل بود ، تا آنكه من از قضيه خبردار شدم و اينك از شما درخواست مىكنم در كار ما دخالت نماييد ؛ اين وضع قابل تحمل نيست ! گمان مىكنم كه اين مرد اساسا فاقد غريزه جنسى است و رغبتى به زن ندارد . زياد سخن خويش را گفت و رفت .\r\nپيامبر جويبر را احضار كرد و به او فرمود : مگر به زن رغبت ندارى ؟\r\nجويبر عرض كرد : چرا مگر من مرد نيستم ! اتفاقا خيلى هم\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nميل دارم .\r\nپيامبر فرمود : ولى خلاف اين ، به من گزارش شده است ؛ به من خبر داده‌اند كه براى تو منزلى مجلل ، با تمام وسايل تهيه شده ، و دخترك زيبا را آرايش كرده و مانند شاخهء گلى خوشبو و معطر در اختيار تو قرار داده‌اند ، اما تو با قيافه عبوس وارد حجله شده و حتى يك كلمه هم با او حرف نزده‌اى ! آيا عارضهء غير مترقبه‌اى براى تو رخ داده است ؟\r\nجويبر : يا رسول اللّه ! من چند سال در صفّهء غريبان به سر مىبردم ؛ ناگهان چشم گشودم و خانه‌اى وسيع ، با انواع وسايل و لوازم زندگى و دخترى خوش‌سيما و خوشبو ، در اختيار خود ديدم ؛ در اين حال ، وضعى كه چند سال متوالى بر من گذشت ، به خاطرم آمد . آن فلاكت و برهنگى ، آن بىكسى و غربت ، آن به سر بردن در ميان فقرا و بىكسان ؛ تمام اين امور يكى پس از ديگرى در خاطرم مجسم شد ؛ از انصاف دور ديدم كه قبل از اينكه شكر خدا را به جا آورم ، از اين خوان نعمت استفاده كنم ؛ ازاين‌رو ، براى سپاسگزارى و تقرب به خدا ، گوشه‌اى را در نظر گرفتم و شب را تا صبح به تلاوت قرآن و ركوع و سجود به سر آوردم و در سجود تا آنجا كه توانستم ، خدا را بر اين موهبت شكر نمودم ، تا هنگامى كه صداى اذان را شنيدم ، از منزل بيرون آمدم ، ولى تمام روز را نيز با روزه شام كردم و اين عمل را سه شب و روز تكرار نمودم ؛ با اين همه خود را پيش خدا شرمسار ، و عمل خود را ناچيز مىشمارم ،\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nاما امروز به اين عمل خاتمه خواهم داد ، و امشب به خواست خدا همسرم را از خودم راضى خواهم نمود .\r\nپيامبر اكرم پس از شنيدن سخنان جويبر ، زياد را به حضور خود طلبيد ، و آنچه از جويبر شنيده بود ، به وى بازگفت : زياد و تمام فاميل او ، از شنيدن اين سخنان خوشحال شدند و همهء ناراحتيها از بين رفت .\r\nآن روز سپرى شد و شب چهارم فرارسيد ، ولى در حقيقت شب اول عروسى به شمار مىرفت ، و جويبر به وعدهء خود وفا نمود ، و داماد و عروس زندگانى خوب و سعادتمندانه خود را آغاز كردند .\r\nرسول اكرم با اين عمل به مردم سركش آن روز و امروز فهمانيد كه نه تنها مأموريت دارد بتهاى سنگى و گلى را لگدمال كند ، بلكه تمام بتهاى مربوط به امتيازات خرافى و موهوم را بايد از بين ببرد ؛ آرى با اين عروسى بىنظير ، كه طبعا در آن روز توجه تمام اهل مدينه ، بلكه تمام مسلمانان را به خود جلب كرد ، قدرت و نفوذ معنوى آن حضرت مسلم گرديد و گوشه‌اى از برنامه‌هاى اسلام به مرحله عمل درآمد .\r\nاما آوازه و گفتگوى اين عروسى از زبانها نيفتاده بود كه پيامبر به سوى غزوه‌اى روانه گرديد ، و جويبر تازه‌داماد نيز در ركابش حضور داشت ؛ وى در آن كارزار شربت شهادت نوشيد ، و همسر زيبايش ذلفاء را به عزاى خويش گرفتار ساخت .\r\nاما ذلفاء پس از وى مانند ساير زنان بيوه نبود ، بلكه مسلمانان از\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nهر سو به خواستگارى وى شتافتند و بيش از هر دختر ديگرى به ازدواج با وى علاقه نشان دادند .\r\n\r\nچرا تقوا ملاك فضيلت است ؟\r\nبايد اساس و ريشهء برترى را در امورى جست كه با نفس و روح انسانى اتحاد و آميختگى داشته باشد ، و به عبارت ديگر از واقعيت و حقيقت انسان كه روح اوست ، سرچشمه بگيرد و هرگز مال و ثروت ، نژاد و رنگ ، مقام و منصب مادى ، داشتن فرزند و انتساب به اقوام و شخصيتها كه از حقيقت و شخصيت انسان ، دور و جدا هستند ، نمىتوانند در شخصيت و برترى انسان ، اثر بگذارند .\r\nآرى ، صفات فاضله و ملكات عالى انسانى و سجاياى اخلاقى ، مانند صداقت ، عاطفه ، كرم و نوعى دوستى و يا دانش و معرفت كه با حقيقت انسان و روح او ، اتحاد و آميزش يافته ، مىتوانند محور برترى و ملاك فضيلت باشند ؛ زيرا بر اثر يگانگى و اتحادى كه با انسان دارند ، در انسانيت و شخصيت معنوى او اثر بارزى مىگذارند ؛ ولى تمام اين صفات بارز انسانى به تنهايى و بدون صفت تقوا و پرهيزگارى ، كه حقيقت آن ، مراعات حقوق خدا و مردم است ، نمىتوانند در شخصيت انسان آثار نيكويى بگذارند ؛ زيرا هر يك از صفات عالى انسانى ، در صورتى مايه افتخار است كه در پرتو آن ، حقوق خدا و مردم پايمال نگردد ، و در غير اين صورت ، نه تنها مايه افتخار نيست ، بلكه تجاوز و رذيله محسوب خواهد شد .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\n16 اسلام و ايمان در قرآن\r\n14 .  « قالَتِ الْأَعْرابُ آمَنَّا ؛ قُلْ لَمْ تُؤْمِنُوا وَ لكِنْ قُولُوا أَسْلَمْنا وَ لَمَّا يَدْخُلِ الْإِيمانُ فِي قُلُوبِكُمْ وَ إِنْ تُطِيعُوا اللَّهَ وَ رَسُولَهُ لا يَلِتْكُمْ مِنْ أَعْمالِكُمْ شَيْئاً إِنَّ اللَّهَ غَفُورٌ رَحِيمٌ ؛ \r\nگروهى از باديه‌نشينان گفتند : به تو ( از صميم دل ) ايمان آورده‌ايم ؛ ( در پاسخ آنها ) بگو : ايمان نياورده‌ايد ؛ بلكه بگوييد : اسلام آورده‌ايم ( به ظاهر تسليم شده‌ايم ) . و هنوز ايمان در دلهاى شما نفوذ نكرده است ؛ اگر از خدا و پيامبر او پيروى كنيد ، چيزى از ( پاداش ) اعمالتان كم نمىكند ، خداوند آمرزنده و مهربان است » .\r\nمحور بحث در آيه ، گروهى از مسلمان نمايانى است كه در ظاهر به اسلام و ايمان تظاهر مىكنند ، ولى در دل ، كوچكترين اثرى از آن نيست ؛ اين دسته ، همان گروه منافقان هستند كه خطر آنها به\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nمراتب بالاتر از ديگران است ؛ زيرا ملل يهود و نصارا دشمنان شناخته شدهء اسلامند ، ولى گروه منافقان ، دشمنانى ناشناخته هستند و ضرر چنين افرادى به مراتب از دسته‌هاى نخستين بيشتر است . « 1 »\r\nبررسى آيه‌هايى كه در آنها لفظ اسلام و ايمان به شكلهاى گوناگون وارد شده است ، اين حقيقت را به ثبوت مىرساند كه غالبا لفظ « اسلام » در برابر « شرك » و « ايمان » در برابر « كفر » و « فسق » به كار مىرود .\r\nمعناى لغوى « اسلام » همان انقياد و خضوع است ، چنان‌كه معناى لغوى « ايمان » همان اذعان و اطمينان و تصديق است .\r\nبنابراين ، منظور از اسلام در لسان شرع ، همان حالت خضوع و تسليم در برابر خداى جهان است و نقطه مقابل آن « شرك » و « الحاد » است ؛ البته اين نيز هست كه ملحد در برابر هيچ موجودى خاضع نيست ، ولى مشرك در برابر بتها و اجرام و يا مصنوعاتى كه ساخته خود اويند ، خضوع دارد .\r\nاز آنجا كه در زمان نزول قرآن ، ملحد به معناى منكر صانع وجود نداشته غالبا لفظ « اسلام » در برابر « شرك » و « مسلم » در برابر « مشرك » استعمال شده است . از باب نمونه به آيات زير توجه شود :\r\n1 .  « قُلْ إِنِّي أُمِرْتُ أَنْ أَكُونَ أَوَّلَ مَنْ أَسْلَمَ وَ لا تَكُونَنَّ مِنَ الْمُشْرِكِينَ ؛  « 2 »\r\n\r\n\r\n","description":"","footnote":"\r\n( 1 ) . در تفسير سورهء منافقون به قلم نگارنده ، در تفسير آيهء  « هُمُ الْعَدُوُّ فَاحْذَرْهُمْ »  مشروح اين بحث را بخوانيد .\r\n( 2 ) . انعام ( 6 ) آيهء 14 .\r\n","page_name":" 166 ","page_number":166},
  {"content":"\r\n\r\nبگو من مأمورم كه نخستين كسى باشم كه اسلام مىآورد و هرگز از مشركان مباش » .\r\n2 .  « فَإِلهُكُمْ إِلهٌ واحِدٌ فَلَهُ أَسْلِمُوا وَ بَشِّرِ الْمُخْبِتِينَ ؛  « 1 »\r\nخداى شما مهربان است ؛ براى او خضوع كنيد و خاضعان را بشارت ده » .\r\n3 .  « ما كانَ إِبْراهِيمُ يَهُودِيًّا وَ لا نَصْرانِيًّا وَ لكِنْ كانَ حَنِيفاً مُسْلِماً وَ ما كانَ مِنَ الْمُشْرِكِينَ ؛  « 2 »\r\nهرگز ابراهيم يهودى و نصرانى نبود ، بلكه بر آيين راست اسلام بود و هرگز از مشركان نبود » .\r\n4 .  « نَعْبُدُ إِلهَكَ وَ إِلهَ آبائِكَ إِبْراهِيمَ وَ إِسْماعِيلَ وَ إِسْحاقَ إِلهاً واحِداً وَ نَحْنُ لَهُ مُسْلِمُونَ ؛  « 3 »\r\nخداى تو ، خداى پدرانت ، ابراهيم و اسماعيل و اسحاق را كه خداى يگانه است ، مىپرستيم ، و همگى در برابر او تسليم هستيم » .\r\n5 .  « قُلْ إِنَّما يُوحى إِلَيَّ أَنَّما إِلهُكُمْ إِلهٌ واحِدٌ فَهَلْ أَنْتُمْ مُسْلِمُونَ ؛  « 4 »\r\nبگو فقط به من وحى شد كه خداى شما يكى است . آيا در برابر او تسليم مىشويد ؟ »\r\n6 .  « لا شَرِيكَ لَهُ وَ بِذلِكَ أُمِرْتُ وَ أَنَا أَوَّلُ الْمُسْلِمِينَ ؛ \r\n[ خداى يگانه 
  ] همتايى ندارد ، و به پرستش او مأمورم و من نخستين كسى\r\n\r\n\r\n","description":"","footnote":"\r\n( 1 ) . حج ( 22 ) آيهء 34 .\r\n( 2 ) . آل عمران ( 3 ) آيهء 67 .\r\n( 3 ) . بقره ( 2 ) آيهء 133 .\r\n( 4 ) . انبياء ( 21 ) آيهء 108 .\r\n","page_name":" 167 ","page_number":167},
  {"content":"\r\n\r\nهستم كه نسبت به او خاضعم » .\r\n7 .  « لا إِلهَ إِلَّا الَّذِي آمَنَتْ بِهِ بَنُوا إِسْرائِيلَ وَ أَنَا مِنَ الْمُسْلِمِينَ ؛  « 1 »\r\nخدايى جز آنكه بنى اسرائيل به او ايمان آورده‌اند نيست و من از تسليم‌شدگان ( خداى جهان ) هستم » .\r\nدقت در اين آيات حاكى از آن است كه منظور از « اسلام » - با تمام مشتقاتى كه دارد - همان خضوع در برابر خدا و اعراض از هر نوع شرك و دوبينى است .\r\nاز آنجا كه يگانه‌پرستى و ترك هر نوع شرك و توجه به مصنوع ، پايهء تمام آيينهاى آسمانى است ، ازاين‌رو ، از روز نخست براى بشر ، بيش از يك آيين نيامده و آن هم اسلام است ، چنان‌كه مىفرمايد :\r\n8 .  « إِنَّ الدِّينَ عِنْدَ اللَّهِ الْإِسْلامُ ؛  « 2 »\r\nآيين ( حق ) در پيشگاه خداوند همان اسلام است » .\r\n9 .  « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ ؛  « 3 »\r\nهركس جز اسلام از آيين ديگرى پيروى كند ، از او پذيرفته نمىشود . »\r\nآنجا كه قرآن مىخواهد پيروان انجيل و تورات را براى يك هدف مشترك دعوت كند ، همه را به اسلام دعوت مىكند و حقيقت اسلام را عبارت از آن مىداند كه گرد شرك و بشرپرستى نگردند ،\r\n\r\n\r\n","description":"","footnote":"\r\n( 1 ) . يونس ( 10 ) آيهء 90 .\r\n( 2 ) . آل عمران ( 3 ) آيهء 19 .\r\n( 3 ) . همان ، آيهء 85 .\r\n","page_name":" 168 ","page_number":168},
  {"content":"\r\n\r\nچنان‌كه مىفرمايد :\r\n10 .  « أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً ، وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ فَإِنْ تَوَلَّوْا فَقُولُوا اشْهَدُوا بِأَنَّا مُسْلِمُونَ ؛  « 1 »\r\nاى اهل كتاب ! بياييد جز خدا را نپرستيم و براى او شريكى قائل نشويم و بعضى از ما ، بعضى ديگر را به جاى خدا نگيريم ؛ اگر روى برتافتند ، بگو گواه باشيد كه ما مسلمانيم . »\r\nاز آنجا كه حقيقت اسلام ، همان خداپرستى و اعراض از غير خداست و در تمام ادوار ، بشر به آن مامور بوده است ، حتى ابراهيم خليل الرحمن پس از ساختن كعبه ، از خداوند مىخواهد كه او و فرزندان وى را از گروه مسلمين قرار دهد ؛ آنجا كه مىفرمايد :\r\n11 .  « رَبَّنا وَ اجْعَلْنا مُسْلِمَيْنِ لَكَ وَ مِنْ ذُرِّيَّتِنا أُمَّةً مُسْلِمَةً لَكَ ؛  « 2 »\r\nپروردگارا ما را از تسليم‌شدگان براى خود قرار ده و همچنين از فرزندان ما امتى پديد آر كه در برابر تو سر تسليم فرود آورند » .\r\nحتى قرآن مدعى است كه ابراهيم گروه خداپرستان را مسلمان ناميده است :\r\n12 .  « هُوَ سَمَّاكُمُ الْمُسْلِمِينَ مِنْ قَبْلُ ؛  « 3 »\r\nاو ( ابراهيم ) شما را مسلمان ناميده است » .\r\n\r\n\r\n","description":"","footnote":"\r\n( 1 ) . همان ، آيهء 63 .\r\n( 2 ) . بقره ( 2 ) آيهء 128 .\r\n( 3 ) . حج ( 22 ) ، آيهء 78 .\r\n","page_name":" 169 ","page_number":169},
  {"content":"\r\n\r\nاز مجموع اين آيات استفاده مىشود كه حقيقت اسلام و مقصود اصلى از آن در غالب موارد ، همان تسليم و انقياد در برابر حق ، به صورت يگانه‌پرستى است .\r\nناگفته پيداست كه مركز يك چنين تسليم واقعى كه ملاك رهايى از آتش دوزخ و دست‌يابى به نعم الهى است ، همان قلب و روح آدمى است و مسلمان كسى است كه از صميم قلب در برابر خدا خاضع و خاشع گردد و جز او كسى را به مقام ربوبى نپذيرد و نخستين جايگاه تجلى آن ، زبان و سپس اعضاى ديگر است ؛ بنابراين ، مركز واقعى تسليم و انقياد ، همان قلب و روح انسانى است و زبان وسيله ابراز آن است .\r\n\r\nبررسى لفظ ايمان\r\nايمان در قرآن در برابر كفر به كار رفته است و نكته آن اين است كه ايمان حالت اذعان و تصديق به يك شىء است ؛ در اين صورت با « كفر » كه به معناى پوشانيدن است ، متضاد خواهد بود ؛ گويى كافر با جحد و انكار خود ، چهره حقيقت را مىپوشاند ؛ قرآن مىفرمايد :\r\n13 .  « وَ مَنْ يَتَبَدَّلِ الْكُفْرَ بِالْإِيمانِ فَقَدْ ضَلَّ سَواءَ السَّبِيلِ ؛  « 1 »\r\nهركس ايمان را با كفر جايگزين كند ، از راه راست منحرف شده است » .\r\n\r\n\r\n","description":"","footnote":"\r\n( 1 ) . بقره ( 2 ) آيهء 108 .\r\n","page_name":" 170 ","page_number":170},
  {"content":"\r\n\r\n14 .  « هُمْ لِلْكُفْرِ يَوْمَئِذٍ أَقْرَبُ مِنْهُمْ لِلْإِيمانِ ؛  « 1 »\r\nآنان آن روز به كفر از ايمان نزديكترند » .\r\n15 .  « إِنِ اسْتَحَبُّوا الْكُفْرَ عَلَى الْإِيمانِ ؛  « 2 »\r\nكفر را بر ايمان ترجيح دادند » .\r\n16 .  « يُؤْمِنُونَ بِاللَّهِ وَ الْيَوْمِ الْآخِرِ ؛  « 3 »\r\nبه خدا و روز واپسين ايمان مىآورند » .\r\n17 .  « الَّذِينَ يُؤْمِنُونَ بِالْغَيْبِ وَ يُقِيمُونَ الصَّلاةَ ؛  « 4 »\r\nكسانى كه به غيب ايمان آورده و نماز مىگزارند » .\r\n18 .  « وَ كَذلِكَ أَنْزَلْنا إِلَيْكَ الْكِتابَ فَالَّذِينَ آتَيْناهُمُ الْكِتابَ يُؤْمِنُونَ بِهِ ؛  « 5 »\r\nما كتاب را براى تو فرستاديم ، كسانى كه به آنها كتاب داده‌ايم به آن ايمان مىآورند » .\r\nنتيجه اين بررسى اين است كه منظور از اسلام در لسان قرآن ، همان انقياد و خضوع در برابر خداست ، در برابر « شرك » كه خضوع در برابر بت - كه مخلوق خدا است - مىباشد .\r\nو مقصود از ايمان در قرآن عبارت است از اذعان به خدا و آنچه كه مربوط به اوست ؛ مانند رسالت پيامبر و روز رستاخيز و كتابهاى\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 167 .\r\n( 2 ) . توبه ( 9 ) آيهء 23 .\r\n( 3 ) . آل عمران ( 3 ) آيهء 114 .\r\n( 4 ) . بقره ( 2 ) آيهء 2 .\r\n( 5 ) . عنكبوت ( 29 ) آيهء 47 .\r\n","page_name":" 171 ","page_number":171},
  {"content":"\r\n\r\nآسمانى و . . . ، در برابر كفر كه انكار همه يا برخى از آنهاست .\r\nاگر حقيقت « اسلام » همان اذعان و تصديق است ، قطعا مركز حقيقى اين دو حالت ، همان روح و روان انسانى است و زبان و اعضاى ديگر جلوه‌گاه اين دو حال درونى هستند .\r\nولى اگر مقصود از اين دو كلمه ، تظاهر به « تسليم » و « اذعان » باشد ، اگرچه در دل و اعماق روح ، اثرى از هيچ كدام نباشد - چنان كه افرادى پيدا مىشوند كه در دل نه حالت تسليم دارند و نه اذعان ، ولى در زبان به خضوع و اذعان تظاهر مىنمايند - در اين صورت ، مظهر اين دو نوع « تسليم » و « اذعان » فقط زبان خواهد بود و در برخى از آيات به اين نوع از اسلام صورى و ايمان ظاهرى اشاره شده است .\r\nمفسران در شأن نزول آيه مورد بحث نقل مىكنند كه گروهى از قبيله « بنى اسد » براى اخذ زكات به خدمت پيامبر رسيدند و اظهار داشتند كه ما به آيين تو ايمان آورده‌ايم ؛ پيامبر به دستور خداوند به آنان مىگويد : شما تنها اسلام آورده‌ايد [ نه ايمان 
  ] ؛ زيرا ايمان در دلهاى شما نفوذ نكرده است .\r\nناگفته پيداست ، همان‌طور كه ايمان در دل آنها نفوذ نكرده بود ، همچنين اسلام نيز در قلب آنان وارد نشده بود و اسلام آنان ، جز اسلام زبانى بيش نبوده است ، و اما چرا پيامبر به آنان مىگويد :\r\nاسلام آورده‌ايد ، ولى ايمان نياورده‌ايد ؛ در صورتى كه از نظر ظاهر ، هم اسلام آورده بودند ، هم ايمان و در باطن نه ايمان داشتند و نه اسلام ؛ نكته آن را بعدا خواهيم گفت .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nدر قرآن مجيد به ايمان زبانى ، در برخى از آيات اشاره شده است ؛ آنجا كه مىفرمايد :\r\n « لا يَحْزُنْكَ الَّذِينَ يُسارِعُونَ فِي الْكُفْرِ مِنَ الَّذِينَ قالُوا آمَنَّا بِأَفْواهِهِمْ وَ لَمْ تُؤْمِنْ قُلُوبُهُمْ ؛  « 1 »\r\nگفتار كسانى كه به سوى كفر شتاب مىكنند ، تو را غمگين نسازد ؛ آنان آنچه را كه در دل ندارند به زبان جارى مىسازند . »\r\nاز اين بيان روشن مىشود كه مركز واقعى اسلام و ايمان روح انسانى است و زبان تجليگاه هر دو مىباشد ؛ اگرچه گاهى تظاهر به اسلام و ايمان با واقع وفق نمىدهد ، و از وجود ايمان و اسلام درونى حكايت نمىكند .\r\nبنابراين « ايمان » بر خلاف پندار برخى ، مخصوص به قلب و اسلام مخصوص به زبان نيست ، بلكه هر دو از نظر ظاهر و باطن داراى درجاتى هستند .\r\n\r\nمعانى ديگر اسلام و ايمان\r\nمعناى رايج و شايع اين دو اصطلاح همان بود كه گفته شد ، ولى از برخى از آيات و روايات ، معانى ديگرى نيز براى آنها استفاده مىشود كه در ذيل بيان مىشود :\r\n1 . گاهى اسلام به همان تسليم ظاهرى و ايمان به اعتقاد باطن\r\n\r\n\r\n","description":"","footnote":"\r\n( 1 ) . مائده ( 5 ) آيهء 41 .\r\n","page_name":" 173 ","page_number":173},
  {"content":"\r\n\r\nاختصاص داده مىشود و اين دو معنا در صورتى از آنها اراده مىشود كه اين دو لفظ در مقابل يكديگر قرار گيرند و گوينده در مقام تقسيم باشد ، چنان‌كه در آيهء مورد بحث ، اين‌چنين است و پيامبر از طرف خدا مأمور گرديد كه به گروه « بنى اسد » كه براى استفاده از زكات ، تظاهر به دين مىكردند ، بگويد آنان اسلام آورده‌اند نه ايمان ؛ اين جمله حاكى از آن است كه مقصود از نسبت دادن اسلام به آنان ، مرحله‌اى از مراحل اسلام است كه همان اسلام زبانى باشد ، نه همه درجات آن و همچنين مراد از نفى « ايمان » ، نفى مرحله‌اى از ايمان است كه همان مرحله باطن و قلبى آن باشد ، نه همهء مراتب آن ، و گرنه ، آنان از نظر ظاهر ، هم اسلام آورده بودند و هم ايمان و از نظر باطن ، نه اسلام داشتند و نه ايمان .\r\nشايد علت اين نوع كاربرد ، آن باشد كه روشنترين تجليگاه تسليم ، همان زبان و طبيعىترين نقطه براى ايمان همان روان انسانى است ؛ ازاين‌رو در آيه مورد بحث ، كلمه اسلام به اسلام زبانى و ايمان ، به ايمان قلبى اختصاص داده شده است و بر همين اساس ، صحيح است كه يكى را اثبات كنيم و ديگرى را نفى نماييم .\r\n2 . اسلام عبارت است از اقرار زبانى توام با اعتقاد قلبى ، ولى در ايمان ، علاوه بر اين ، عمل به وظايف نيز شرط است و در روايات ما به اين معنا تصريح شده است :\r\nمحمد بن مسلم از امام باقر يا امام صادق عليهما السّلام نقل مىكند كه\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nفرموده‌اند : « الايمان اقرار و عمل و الاسلام اقرار بلا عمل ؛ « 1 » ايمان ، اعتراف توأم با عمل است ، ولى اسلام ، اقرار بدون عمل است » .\r\nامام رضا عليه السّلام در رساله‌اى كه اسلام را براى مأمون خلاصه مىكند ، مىفرمايد :\r\n« و اصحاب الحدود مسلمون لا مؤمنون و لا كافرون ؛ « 2 »\r\nكسانى كه كيفر الهى بايد بر آنها جارى گردد ، مسلمانند و نه از مؤمنان و نه از كافران . »\r\nامّا آنان مسلمانند ؛ زيرا در قلب و زبان ، اقرار به حقانيت اسلام دارند ؛ اما مؤمن نيستند ؛ زيرا اساس اسلام همان عمل به قوانين اسلام است و فرد گناهكار كه حد الهى بر او جارى شده است ، طبعا يك رشته تكاليف الهى را زير پا مىگذارد .\r\nبر پايه همين معنا ، مفاد حديث معروفى كه در كتابهاى حديث سنى و شيعه وجود دارد ، به دست مىآيد كه : « لا يسرق السّارق حين يسرق و هو مؤمن و لا يزنى الزّانى حين يزنى و هو مؤمن ؛ « 3 » دزد در حالى كه دزدى مىكند و بدكار در حالى كه مرتكب فساد مىشود مؤمن نيستند . »\r\nدر اين اصطلاح ، ايمان در برابر عصيان و گناه و اسلام در برابر كفر به كار رفته است .\r\n3 . در ايمان ، علاوه بر آنچه در اسلام شرط است ، ولايت و\r\n\r\n\r\n","description":"","footnote":"\r\n( 1 ) . بحار ، ج 68 ، ص 246 .\r\n( 2 ) . همان ، ص 262 .\r\n( 3 ) . همان ، ص 270 .\r\n","page_name":" 175 ","page_number":175},
  {"content":"\r\n\r\nشناختن اوصياى رسول خدا صلّى اللّه عليه و آله نيز شرط است .\r\nامام صادق عليه السّلام پس از آنكه اسلام را با اقرار به توحيد و رسالت پيامبر و انجام دادن وظايف مذهبى تفسير مىكند ، مىفرمايد :\r\n« الايمان معرفة هذا الامر ، مع هذا ، فان اقرّ بها و لم يعرف هذا الامر كان مسلما و كان ضالا ؛ « 1 »\r\nايمان اين است كه شخص به ولايت ما معتقد گردد ؛ اگر به آنچه كه گفته شد ، اعتراف كند ، ولى با ولايت ما آشنايى نداشته باشد ، مسلمان گمراهى خواهد بود » .\r\n\r\nبررسى يك نزاع ديرينه\r\nنزاع در حقيقت اسلام و ايمان يك نزاع ديرينه است ؛ استاد شيعه ، مرحوم شيخ مفيد ، در اثر نفيس خود « اوائل المقالات » ( ص 15 ) نظريه شيعه را منعكس كرده و علامهء مجلسى ( ره ) در كتاب كفر و ايمان « 2 » آيات و روايات مربوط به اين موضوع را آورده و بحث را با نقل كلامى از شهيد ثانى ( ره ) به پايان رسانيده است .\r\nاختلاف علما دربارهء اين دو اصطلاح ، در سه مورد است :\r\n1 ) آيا اسلام و ايمان از نظر مفهوم و موضوع ( لغوى ) اختلاف دارند يا مفاد آنها يكى است ؟\r\n\r\n\r\n","description":"","footnote":"\r\n( 1 ) . كافى ، ج 2 ، ص 24 .\r\n( 2 ) . بحار ، ج 68 ، ص 225 - 301 .\r\n","page_name":" 176 ","page_number":176},
  {"content":"\r\n\r\nپاسخ آن از مطالب آغاز بحث روشن گرديد ؛ زيرا اين دو كلمه از نظر لغت ، دو معناى مختلف دارند . حقيقت اسلام همان خضوع ، و مفاد ايمان ، همان اذعان و تصديق است ؛ با اين حال ، چگونه مىتوان گفت كه مفاد اصلى اين دو لفظ در لغت يا در لسان شرع يكى است .\r\n2 ) آيا ميان مصاديق اين دو كلمه رابطه تساوى برقرار است يا نه ؟\r\nو هر مسلمان واقعى ، مؤمن واقعى است و بالعكس ، يا نه ؟\r\nپاسخ : اگر اين سؤال مربوط به معناى رايج و شايع باشد ، به طور مسلم ، ميان مصاديق اين دو لفظ ، نسبت تساوى حكم فرماست ؛ زيرا كسى كه از صميم قلب در برابر خدا خاضع و تسليم باشد ، به طور مسلم به خود او و آنچه كه مربوط به او باشد ، اذعان خواهد داشت . از برخى آيات نيز تساوى مصاديق اين دو لفظ استفاده مىشود :\r\n  « فَأَخْرَجْنا مَنْ كانَ فِيها مِنَ الْمُؤْمِنِينَ ، فَما وَجَدْنا فِيها غَيْرَ بَيْتٍ مِنَ الْمُسْلِمِينَ ؛   « 1 »\r\nاز آن ( دهكده‌اى كه قرار بود بر آن بلا نازل كنيم ) مؤمنان را خارج كرديم ، و در آنجا جز يك خانه ( خانوادهء لوط ) خانهء مسلمانى پيدا نكرديم » .\r\nولى اگر اين سؤال ، نسبت به سه معناى اخير باشد ، به طور مسلم ، رابطهء ميان آنها عموم و خصوص است ؛ يعنى : همهء افراد با\r\n\r\n\r\n","description":"","footnote":"\r\n( 1 ) . الذاريات ( 51 ) آيهء 35 و 36 .\r\n","page_name":" 177 ","page_number":177},
  {"content":"\r\n\r\nايمان مسلمانند ، ولى هر مسلمانى مؤمن نيست ؛ زيرا در معناى اول ، در ايمان ، اعتقاد قلبى ، و در دومى پرداختن به وظايف ، و در سومى شناسايى جانشينان پيامبر شرط شده است ، در صورتى كه در تحقق اسلام ، هيچ كدام از اينها شرط نيست .\r\n3 ) آيا موضوع احكامى از قبيل پاكى بدن و مصونيت جان و مال و حلال بودن ذبيحه و . . . در آيين اسلام ، مبتنى به ايمان است يا اسلام ؟\r\nپاسخ : اگر اين سؤال مربوط به معناى رايج و شايع باشد ، بايد گفت موضوع احكام در آيين اسلام ، همان تسليم و ايمان ظاهرى است و هرگز تسليم قلبى و ايمان باطنى در آنها لازم نيست .\r\nولى اگر اين سؤال مربوط به معناى سه‌گانه ديگر و بالاخص معناى اول از آنها كه اسلام را مربوط به ظاهر و ايمان را امر قلبى مىداند باشد ، بايد گفت موضوع احكام در آيين اسلام ، باز همان اسلام است ، نه ايمان و اين حقيقت ، از تاريخ زندگى پيامبر و روايات جانشينان وى به خوبى استفاده مىشود ؛ زيرا در صدر اسلام هر كسى به اسلام تظاهر مىكرده ، هرچند كه در دل ايمان نداشت ، اسلام او پذيرفته مىشد و احكام اسلام بر چنين شخصى مترتب مىگرديد .\r\nامام صادق عليه السّلام مىفرمايد : « الاسلام يحقن به الدّم ، و تؤدّى به الأمانة و يستحلّ به الفرج ، و الثّواب على الايمان ؛ « 1 »\r\n\r\n\r\n","description":"","footnote":"\r\n( 1 ) . احمد بن محمد بن خالد برقى ، محاسن ، ص 285\r\n","page_name":" 178 ","page_number":178},
  {"content":"\r\n\r\nهركس اسلام بياورد ، خون او محترم است ؛ امانت او پس داده مىشود ، و ناموس او بر ديگران حرام است ؛ ولى پاداش مبتنى بر ايمان است » .\r\nامير مؤمنان عليه السّلام مىفرمايد : « امرت ان اقاتل النّاس حتّى يقولوا لا إله إلّا اللّه ؛ فاذا قالوها فقد حرم علىّ دماؤهم و اموالهم ؛ « 1 »\r\nمن مأمورم با مردم نبرد كنم ، تا كلمه توحيد را بر زبان جارى سازند ؛ پس هرگاه ، شهادت به يگانگى خدا دادند ، خون و مال آنها بر من حرام مىگردد . »\r\n\r\n\r\n","description":"","footnote":"\r\n( 1 ) . بحار ، ج 68 ، ص 262 .\r\n","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\n\r\n17 فداكارى در راه هدف\r\n15 .  « إِنَّمَا الْمُؤْمِنُونَ الَّذِينَ آمَنُوا بِاللَّهِ وَ رَسُولِهِ ثُمَّ لَمْ يَرْتابُوا وَ جاهَدُوا بِأَمْوالِهِمْ وَ أَنْفُسِهِمْ فِي سَبِيلِ اللَّهِ أُولئِكَ هُمُ الصَّادِقُونَ ؛ \r\nافراد باايمان كسانى هستند كه به خدا و پيامبر او ايمان آورده ، و سپس ترديدى به خود راه ندهند ؛ در راه خدا با مال و جان خود جهاد نمايند ؛ آنان راستگويانند » .\r\nروش قرآن در ارائه مطالب اين است كه سخنان خود را با روشنترين دليل همراه مىسازد ، و در بيان معارف عملى و مسائل اجتماعى ، همواره از اين روش پيروى مىكند و در خلال سخن ، به برهان عقلى و گواه فطرى مطلب اشاره مىنمايد و غالبا سخن را به صورت امر « تعبدى » مطرح نمىكند ؛ چه‌بسا انسان در آغاز بررسى ، آيه‌اى را به صورت يك مطلب مستقل و جدا از ما قبل ،\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nتلقى مىكند ، ولى پس از دقت مىفهمد كه مطلب مستقلى نيست بلكه مقصود ، تعليل و توجيه مطلب پيشين است ، و اين مطلب براى كسانى كه با قرآن انس دارند ، بسيار روشن است .\r\nآيه مورد بحث از اين مقوله است ؛ اين آيه اگرچه در صدد بيان نشانه‌هاى افراد باايمان است ، ولى در حقيقت ، تعليلى است بر اين كه چرا گروه « بنى اسد » بايد بگويند :  أَسْلَمْنا وَ لَمَّا يَدْخُلِ الْإِيمانُ فِي قُلُوبِكُمْ  ؛ اسلام آورديم ، با آنكه ايمان هنوز در دلهاى آنها نفوذ نكرده است » ؛ چرا ؟ ! زيرا افراد باايمان داراى نشانه‌هاى زير مىباشند :\r\n1 . به خدا و رسول او از صميم دل ايمان مىآورند ؛\r\n2 . ترديد و تشكيكى به خود راه نمىدهند ؛\r\n3 . در راه خدا فداكارى مىكنند ؛\r\nآيا اين شرايط در شما وجود دارد ؟ به طور مسلم نه ؛ زيرا ظواهر اعمال شما حاكى از آن است كه هنوز از صميم دل ايمان نياورده‌ايد ؛ هنوز در دل ترديد داريد ، و هرگز در راه خدا ، از جان و مال خود نمىگذريد . اينك توضيحاتى دربارهء نشانه سوم :\r\nجانبازى و فداكارى از نشانه‌هاى افراد باايمان است ؛ شخص با ايمان همواره با جان و مال و شؤون ديگر خود ، در راه هدف ، كوشش و فداكارى مىكند ؛ زيرا اعمال و رفتار هر فردى زاييده طرز تفكر و عقيده اوست . اگر ايمان انسان به چيزى ، به حدى برسد كه آن را بالاتر از جان و مال و هستى خود بداند ؛ قطعا در راه تحصيل و حفظ آن ، حد اكثر كوشش را نموده و از همه چيز خود مىگذرد .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nاصولا ايمان و اعتقاد به يك چيز ، آن‌چنان در انسان ، حب و علاقه شديدى ايجاد مىكند كه گاهى بىاختيار به آن عشق مىورزد ، و ناگفته پيداست كه عشق ، يك احساس باطنى و درونى است كه به طور خودكار در انسان تحرك ايجاد مىكند .\r\nقدرت و تحركى كه اين « احساس » در درون انسان به وجود مىآورد و طوفانى و هيجانى كه عاطفهء انسانى در محيط زندگى توليد مىكند ، هرگز استدلال و منطق نمىتواند همانند آن را ايجاد كند .\r\nگاه مىشود كه دهها منطق و برهان در برابر احساس درونى به زانو درمىآيد و با شكست روبه‌رو مىگردد ، ولى هنگامى كه همان « احساس » با احساس تندتر و شديدترى روبه‌رو گردد ، بىاختيار اثر خود را از دست داده و انسان تسليم احساس قوىتر مىگردد ؛ مثلا افرادى كه علاقهء زياد به مال و ثروت دارند ، گاهى با هيچ منطق و برهانى نمىتوان يك ريال از آن پول گرفت ، ولى هنگامى كه فرزندشان دچار بيمارى مىشود ، غريزه علاقه به كودك بر حس علاقه به مال ، غالب و پيروز مىگردد و احيانا نيمى از زندگى خود را در راه بهبود فرزند بيمار خود صرف مىكنند .\r\nاحساسات و عواطف ، بلكه كليه غرايز انسانى ، يك نوع تحرك و جنبش شديدى در انسان به وجود مىآورند كه اگر به شيوه‌اى صحيح كنترل نشوند ، چه‌بسا حد و مرزى براى خود نشناسند ؛ اگر در طول تاريخ مردان فداكارى را مىيابيم كه در راه پيشبرد اهداف خود ، سر از پا نشناخته و ديوانه‌وار همهء شؤون خود را فداى هدف\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nكرده‌اند ، براى همين يك نكته است كه آنان از صميم دل به هدف خود ايمان داشتند و ايمان ، آن‌چنان علاقه شديدى در روان آنان به وجود آورده بود كه بدون محاسبه ، همه چيز خود را فداى هدف خود مىنمودند و بدون اختيار به سوى هدف كشيده مىشدند .\r\nاگر مىبينيد آنان در آخرين لحظات زندگى خود ، همسر و فرزندان خويش را فراموش كرده ، و به ياد هدف بودند ، بر همين اساس است .\r\n« سعد ربيع » از ياران فداكار پيامبر اسلام بود ؛ او دلى لبريز از ايمان و اخلاص داشت ؛ در جنگ احد با دوازده زخم به روى زمين افتاد و در حال احتضار بود ؛ پيامبر ، شخصى را مأمور كرد كه از حال وى تحقيق كند و از او خبر صحيحى بياورد . زيد بن ثابت او را در ميان كشتگان ميدان احد يافت و از حال او پرسيد ، او در پاسخ زيد چنين گفت :\r\nبه پيامبر بگو كه چند لحظه بيش ، از زندگى « سعد » باقى نمانده است و خدا به تو ، اى پيامبر خدا ، بهترين پاداش را كه سزاوار يك پيامبر است بدهد و نيز افزود : سلام مرا به ياران پيامبر برسان و بگو هرگاه به پيامبر آسيبى برسد ، و شما زنده بمانيد ، در پيشگاه خداوند معذور نخواهيد بود . « 1 »\r\nهيچ علاقه‌اى بالاتر از علاقه برخاسته از ايمان نيست ؛ چرا كه\r\n\r\n\r\n","description":"","footnote":"\r\n( 1 ) . سيرهء ابن هشام ، ج 2 ، ص 497 ؛ بحار ، ج 20 ، ص 121 .\r\n","page_name":" 184 ","page_number":184},
  {"content":"\r\n\r\nفرد باايمان ، آن‌چنان غرق در جلال و جمال محبوب و هدف خود مىگردد كه در پاى آن جان مىسپارد و همه چيز خويش را فراموش مىكند .\r\n\r\nآنجا كه عواطف بىفروغ است\r\nهر انسانى با عواطف خاصى آفريده شده است ؛ اين نعمت معنوى در تمام افراد ، به اختلاف مراتب وجود دارد . ولى در ميان تمام طبقات ، زنان كانونى از عواطف هستند و قلبى مملو از محبت دارند .\r\nبانوى مسلمانى در مدينه اطلاع يافت كه سه تن از عزيزان خود را در جنگ احد از دست داده است ؛ او براى حمل اجساد عزيزان خود ، با شترى رهسپار ميدان احد گرديد و سپس در حالى كه سه جسد را بر آن حمل كرده بود ، عازم مدينه شد . در نيمه راه با يكى از همسران رسول خدا ( ص ) ملاقات كرد ؛ همسر پيامبر ، حال رسول خدا را از وى پرسيد ؛ اين بانوى فداكار ، در حالى كه مهار شتر را در دست داشت و قطرات خون از اجسادى كه روى آن قرار گرفته بود ، مىچكيد ، با قيافه‌اى باز ، مثل اينكه كوچكترين مصيبتى بر او وارد نشده است ، چنين گفت : من خبر خوشى براى شما دارم و آن اينكه پيامبر زنده و سالم است ، و در برابر اين نعمت بزرگ ، تمام مصايب كوچك و ناچيز است !\r\nهمسر پيامبر از وى پرسيد : اين اجساد از كيست ؟ گفت : يكى\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nجسد شوهرم و ديگرى فرزندم و سومى برادرم ، و همه را مىبرم در مدينه به خاك بسپارم . « 1 »\r\nچه عاملى اين همه روح فداكارى و جانبازى در راه هدف را در كانون وجود او دميده بود ؟ چگونه ايمان و علاقه شديدى به استقرار آيين توحيدى در دل او به وجود آورده بود كه عواطف سرشار مادرى را به كلى تحت‌الشعاع خود قرار داده بود ؟ !\r\n\r\nايمان جايگزين تعادل قوا مىگردد\r\nيكى از اصول پيروزى در جنگها ، ملاحظه برترى نيروها و يا تعادل و موازنهء آنهاست ؛ يعنى هر كدام از طرفين سعى مىكنند كه از نظر تعداد نفرات و اسلحه با هم برابر بوده و ميان آنها موازنه برقرار باشد ؛ ولى در نبردهايى كه براساس دفاع از حريم عقيده صورت گرفته و سرباز از روى ايمان و به انگيزهء باطنى و محرك درونى به پيشباز دشمن مىرفت ، هرگز ، موازنه ، شرط پيروزى نبوده ، بلكه گروههايى كم و ناچيز بر گروههاى زيادى پيروز مىشدند . و نيروى روحى و معنوى ، آنان را بر دشمن مجهز ، چيره مىساخت .\r\nمثلا در جنگ بدر ، نيروى بت‌پرستان بيش از سه برابر نيروهاى اسلام بود ، و همگى آنان تا دندان مسلح بودند و همه نوع تجهيزات كافى در اختيار داشتند ؛ پيش از آنكه آتش جنگ ميان طرفين\r\n\r\n\r\n","description":"","footnote":"\r\n( 1 ) . مغازى ، واقدى ، ج 1 ، ص 265 .\r\n","page_name":" 186 ","page_number":186},
  {"content":"\r\n\r\nشعله‌ور گردد ، سران قريش ، مرد دلاورى را مأمور كردند كه شماره ياران محمد صلّى اللّه عليه و آله را به دست آورد او با اسب تندرو خود ، اطراف اردوگاه سربازان اسلام گردش كرد و بازگشت و چنين گزارش داد :\r\nتعداد سربازان محمد ، از سيصد نفر تجاوز نمىكند ، و در پشت سر كمينگاه ، نيروى امدادى ندارند ، اما من ، وضع و روحيه آنان را مورد بررسى قرار دادم و دريافتم كه آنان براى شما مرگ و نابودى را از مدينه به ارمغان آورده‌اند ! آن‌گاه افزود :\r\n« گروهى را ديدم كه جز شمشيرهاى خود پناهگاهى ندارند ؛ تا هر يك از آنها يك نفر از شما را نكشند ، كشته نخواهند شد ؛ هرگاه به تعداد آنان از شما كشته شد ، ديگر زندگى چه سودى خواهد داشت » . « 1 » من آنها را ساكت و خاموش يافتم ، ولى اراده استوارشان از قيافه آنان هويدا بود و همچون افعيها ، زبانهاى خود را در اطراف دهان مىچرخاندند .\r\nبر همين اساس ، قرآن بزرگترين معرف و نشانه ايمان را فداكارى مىداند ؛ آنجا كه افراد باايمان را چنين معرفى مىكند : افراد با ايمان ، كسانى هستند كه به خدا و رسول او از صميم قلب ايمان آورده و جان و مال خود را فداى راه هدف مىنمايند و اين گروه راستگويان هستند . « 2 »\r\n\r\n\r\n","description":"","footnote":"\r\n( 1 ) . سيره ابن هشام ، ج 1 ، ص 622 ؛ بحار ، ج 19 ، ص 251 .\r\n( 2 ) . حجرات ( 49 ) آيهء 15 ( آيهء مورد بحث ) .\r\n","page_name":" 187 ","page_number":187},
  {"content":"\r\n\r\n\r\nعصر آزادى\r\nنيمه دوم قرن بيستم ، عصر آزادى ملل استثمارزدهء جهان معرفى شده است ؛ ملتهايى كه ساليان دراز در زنجيرهاى استعمار بودند ، بر اثر بيدارى و هوشيارى ، خود را از بندها رهانيده و به جهان آزاد راه مىيابند ، ولى موفقيت از آن ملتهايى بوده كه از روى ايمان ، گام در اين راه نهاده و با خودگذشتگى همه‌جانبه ، دول استعمارى را به زانو درآورده‌اند ؛ فداكاريهاى ملت آزادهء الجزاير و كشورهاى آفريقايى و . . . نمونه بارزى براى اين موضوع است .\r\nامروز براى دول استعمارگر ، گروههاى عصيانگرى كه بدون داشتن يك هدف معنوى و انگيزه مبتنى بر ايمان ، قيام مىكنند خطرناك نيستند ؛ بزرگترين خطر براى امپرياليسم بين‌المللى همان ملتهاى رشيد و باايمانند كه با تكيه بر ايمان و اهداف معنوى ، به پا خاسته‌اند و حتى با تير و سنگ ، استعمارگران را از خاك خود بيرون مىرانند و تا جان به لب دارند از پا نمىنشينند ، و سرانجام ، پيروزى با آنهاست .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\n18 علم بىپايان خداوند\r\n\r\nمقايسه‌اى ميان قرآن و تورات\r\n16 .  « قُلْ أَ تُعَلِّمُونَ اللَّهَ بِدِينِكُمْ وَ اللَّهُ يَعْلَمُ ما فِي السَّماواتِ وَ ما فِي الْأَرْضِ وَ اللَّهُ بِكُلِّ شَيْءٍ عَلِيمٌ ؛ \r\nبگو : آيا خدا را از دين ( و عقيده ) خود آگاه مىسازيد با آنكه خدا از آنچه در آسمانها و زمين است آگاه است و خداوند به همه چيز داناست . »\r\nاحاطه علمى خداوند بر تمام موجودات جهان با تعابير گوناگونى در آيات قرآن بيان شده است ؛ يكى از آنها اين عبارت است :  « بِكُلِّ شَيْءٍ عَلِيمٌ ؛  به همه چيز داناست » كه در آيهء فوق وارد شده و به مناسبتهاى مختلفى بيست بار در قرآن تكرار گرديده است .\r\nاين جمله موارد مشابه آن ، خدا را از هر نوع جهل به هر امرى ، هر اندازه كوچك و ناچيز باشد ، منزه و مبرا مىسازد .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nقرآن به اين جمله اكتفا نكرده و احاطه علمى خدا را با آيه‌هاى ديگرى نيز بيان نموده است ، مانند :\r\n1 .  « لا يَعْزُبُ عَنْهُ مِثْقالُ ذَرَّةٍ فِي السَّماواتِ وَ لا فِي الْأَرْضِ ؛  « 1 »\r\nهم‌وزن ذره‌اى در آسمانها زمين بر خداوند پوشيده نيست » .\r\n2 .  « إِنَّ اللَّهَ لا يَخْفى عَلَيْهِ شَيْءٌ فِي الْأَرْضِ وَ لا فِي السَّماءِ ؛  « 2 »\r\nچيزى از حوادث زمين و آسمان بر خدا پوشيده نمىماند » .\r\n3 .  « وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ وَ يَعْلَمُ ما فِي الْبَرِّ وَ الْبَحْرِ وَ ما تَسْقُطُ مِنْ وَرَقَةٍ إِلَّا يَعْلَمُها وَ لا حَبَّةٍ فِي ظُلُماتِ الْأَرْضِ وَ لا رَطْبٍ وَ لا يابِسٍ إِلَّا فِي كِتابٍ مُبِينٍ ؛  « 3 »\r\nكليدهاى اسرار غيب نزد خداست ؛ جز او كسى از آنها اطلاعى ندارد ؛ آنچه را كه در خشكى و درياهاست مىداند ؛ هيچ برگ درختى فرو نمىريزد ، مگر اينكه او از آن آگاه است ؛ هيچ دانه‌اى در تاريكيهاى دل زمين و هيچ تر و خشكى نيست مگر اينكه در كتاب مبين ( لوح محفوظ ) منعكس است » .\r\nآيا گوياتر از اين مىتوان احاطه علمى خدا را بر تمام موجودات بيان كرد ؟ امير المؤمنين عليه السّلام در يكى از خطبه‌هاى خود ، احاطه علمى خدا را به تمام موجودات جهان ، چنين بيان مىكند :\r\n« يعلم عجيج الوحوش فى الفلوات و معاصى العباد فى الخلوات\r\n\r\n\r\n","description":"","footnote":"\r\n( 1 ) . سبا ( 34 ) آيهء 3 .\r\n( 2 ) . آل عمران ( 3 ) آيهء 5 .\r\n( 3 ) . انعام ( 6 ) آيهء 59 .\r\n","page_name":" 190 ","page_number":190},
  {"content":"\r\n\r\nو اختلاف الحيتان فى البحار الغامرات و تلاطم الماء بالرّياح العاصفات ؛ « 1 »\r\nخداوند از ناله دل‌خراش حيوانات وحشى بيابانها آگاه است ؛ از گناهان بندگان خود در خلوتها اطلاع دارد ؛ حركت مرموز ماهيان را در درياهاى مواج مىداند و از چين و شكنهاى آبها به وسيله بادهاى تند مطلع است . »\r\n\r\nدلايل علم بىپايان او\r\nدانشمندان و متكلمان از راه‌هاى گوناگونى علم و اطلاع خداوند را از ذرات و پديده‌هاى جهان و رموز هستى ثابت كرده‌اند و ما از ميان آنها ، به دو دليل اشاره مىكنيم :\r\n1 . آفريننده يك دستگاه ، قطعا از تمام ريزه‌كاريهاى آن آگاهى كامل دارد . آيا مىتوان گفت : سازنده يك هواپيما از قسمتهاى علمى و فنى آن بىخبر بوده است ؟ ! يا نويسندهء يك دايرة المعارف از محتويات آن بىاطلاع است ؟ !\r\nدر مباحث گذشته بيان كرديم كه اگر وجود يك مصنوع از وجود صانع و سازنده خود حكايت مىكند ، همچنين صفات مصنوع ، بر صفات ويژه صانع و پديدآورندهء آن گواهى مىدهد . هرگاه مصنوعى براساس نقشه و اندازه‌گيرى و دقت و بررسى و نظم و ترتيب آفريده شود ، حتما آفريننده آن ، فرد عالمى بوده كه خود را با علم وسيع خويش پديد آورده است .\r\n\r\n\r\n","description":"","footnote":"\r\n( 1 ) . نهج البلاغه ، عبده ، خطبهء 193 .\r\n","page_name":" 191 ","page_number":191},
  {"content":"\r\n\r\nبنابراين ، از اينكه تمام موجودات جهان ، از اتم و كهكشان ، طبق نقشه و قوانين منظمى آفريده شده‌اند و روزبه‌روز ، بشر از وحدت و يكپارچگى جهان ، اطلاعات بيشترى به دست مىآورد ، بايد گفت جهان هستى از مبدأ دانا و عالمى سرچشمه گرفته كه از تمام خصوصيات آن آگاهى كامل دارد و همه را مطابق نقشه قبلى آفريده است .\r\nنظام موجود هر ورقى از اوراق هستى ، هر اتمى از اتمهاى بىشمار ، هر ذره‌اى از ذرات وجود انسان ، هر سلولى از سلولهاى جانداران ، هر ستاره‌اى از ستارگان آسمانها ، كه از سراسر وجود آنها نظام و ترتيب مىبارد ، گواهى مىدهند كه آفريننده آنها از تمام خصوصيات وجودى آنها آگاه است و محال است كه جهان خروشان هستى بدون آفريدگار عالم و دانايى جامه هستى بر تن كند .\r\n\r\nراهنمايى قرآن\r\nقرآن مجيد اين برهان را با لطافت خاصى بيان كرده و مصنوع بودن انسان را گواه بر علم صانع آن مىداند و مىفرمايد :  « أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ ؛  « 1 » آيا او از اسرار درونى آنچه كه آفريده است ، آگاه نيست ؟ ! در حالى كه او از تمام دقايق و ظرايف هستى اطلاع دارد » .\r\n\r\n\r\n","description":"","footnote":"\r\n( 1 ) . ملك ( 67 ) آيهء 14 .\r\n","page_name":" 192 ","page_number":192},
  {"content":"\r\n\r\nو در آيهء ديگر بيان مىدارد كه ما از رگ گردن انسان به او نزديكتر هستيم :  « وَ لَقَدْ خَلَقْنَا الْإِنْسانَ وَ نَعْلَمُ ما تُوَسْوِسُ بِهِ نَفْسُهُ وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ ؛  « 1 » ما انسان را آفريديم و از اسرار و وسوسه‌هاى درون دل او آگاه هستيم و نسبت به او از رگ گردن نزديكتر مىباشيم » .\r\n دل من تا ز دوست سرشار است * دائم از غير دوست بيزار است\r\nغايب از ديده و به دل حاضر * با چنين دلبرى مرا كار است \r\nامام هشتم ، حضرت رضا عليه السّلام اتقان آفرينش و نظام جهان را گواه بر علم آفريننده آنها گرفته و مىفرمايد :\r\n« اتقن ما خلق بحكمته و وضع كلّ شيء منه موضعه بعلمه ؛ « 2 »\r\nجهان آفرينش را با نقشه حكيمانه خود محكم و استوار آفريد و هر چيزى را با علم ويژه خود در جاى خود قرار داد » .\r\n\r\nدليل دوم بر علم خداوند\r\nخداوند ، كسى است كه در همه جا هست و در هر زمانى از همه چيز آگاه است .\r\nدليل دوم بر علم گسترده خدا و آگاهى وى از همه موجودات و رويدادهاى جهان ، همان احاطه خداوند بر پديده‌هاى جهان خلقت و نامتناهى بودن وجود اوست ، وجود نامتناهى ، وجودى كه در همه\r\n\r\n\r\n","description":"","footnote":"\r\n( 1 ) . ق ( 50 ) آيهء 16 .\r\n( 2 ) . بحار ، ج 4 ، ص 58 .\r\n","page_name":" 193 ","page_number":193},
  {"content":"\r\n\r\nجا حاضر و بر هر موجودى ناظر است ، طبعا از همه چيزى آگاه خواهد بود ، ولى اگر در محدوده ماده باشد و در زندان مكان محبوس گردد ، ممكن نيست از همه چيز و از همه جا مطلع و باخبر گردد . « 1 »\r\nتوضيح اينكه : هيچ موجود مادى ، از عرصه زمان بيرون نيست و هر موجودى كه در پوشش زمان قرار بگيرد ، شعاع وجود او به همان زمان محدود مىگردد و ديگر وجود او نمىتواند قبل و بعد از زمان خود را اشغال كند و قطعا از آن دو زمان آگاه نخواهد بود ، ولى اگر زندان زمان را بشكند و در ما فوق زمان قرار گيرد ، ديگر بر او ديروز و امروز مفهومى نخواهد داشت و زمان با تمام حوادثى كه در عرصه آن قرار دارند ، در برابر او حاضر خواهد بود .\r\nهر موجود مادى در نقطه مشخصى از مكان قرار مىگيرد و وجود آن ، مكان خاصى را اشغال مىكند ؛ در اين صورت ، آنچه كه با مكان او فاصله كمترى دارد ، آن را « نزديك » و چيزى كه با او فاصله زيادى دارد آن را « دور » خواهيد ناميد ، ولى اگر موجودى زندان مكان را شكست و در وجود خود نيازى به مكان پيدا نكرد و در جهان ما فوق مكان قرار گرفت ، ديگر براى او ، دور و نزديك مطرح نخواهد بود .\r\n\r\n\r\n","description":"","footnote":"\r\n( 1 ) . در بخشهاى آينده درباره تجرد خدا از ماده و پيراستگى او از زمان و مكان بحثهاى بيشترى خواهيم كرد .\r\n","page_name":" 194 ","page_number":194},
  {"content":"\r\n\r\nبراى روشن شدن اين نكته ، مثالهايى در اين‌جا ذكر مىكنيم :\r\nحشره ريزى با ديدگان كم‌فروغ خود روى قالى رنگارنگى راه مىرود ؛ اين حشره ، در هر لحظه فقط يك نقش و يك رنگ معين را مشاهده مىكند و فقط از نقطه خاصى از سطح فرش آگاه است و از نقاط ديگر آن ، كه از قلمرو ديد او خارج است ، كاملا بىخبر است ، ولى انسانى كه در كنار همان فرش ايستاده و با ديدگان پرفروغ خود همه رنگها و نقشه‌هاى سطح فرش را يك جا مشاهده مىكند ، درست بر خلاف آن حشره ، از همه نقاط آن آگاه و مطلع است .\r\nمثال دوم : در كنار رودخانه بزرگى همراه با گروهى از دوستان خود ، نشسته و امواج كوبنده آب و جريان آن را تماشا مىكنيم ؛ در هر لحظه ، با موج و جريان تازه‌اى روبه‌رو هستيم و از امواج و آبهايى كه در آغاز رودخانه است ، تا پايان آن ، كه به دريا مىريزد ، كاملا بىخبر هستيم و علت اين محدوديت ، همان محدوديت مكانى ماست كه در چهارچوب آن قرار گرفته‌ايم و اگر روزى توانستيم با هواپيمايى بر فراز رودخانه قرار بگيريم در اين هنگام ، قسمتهاى مختلف رودخانه را با تمام امواج و آبهاى جارى آن ، يك‌جا مشاهده مىكنيم .\r\nدر اتاق كوچكى نشسته‌ايم كه فقط روزنه كوچكى به بيرون دارد و از آن روزنه به خارج مىنگريم : ناگهان كاروانى از شتران با بار مخصوص خود از كنار اين اتاق مىگذرند . ما از آن روزنه ، در\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nهر لحظه ، بيش از يك شتر نمىبينيم ، ولى كسانى كه در پشت‌بام اتاق ما قرار دارند ، تمام قافله شتران را يك جا و همه را در حال حركت خواهند ديد .\r\nوضع بشر نسبت به گذشته و آينده ، وضع همان كسى است كه از روزنه كوچكى به قافله شتران مىنگرد ، ولى وضع خدايى كه وجود او پيراسته از ماده و مكان است و هيچ نوع محدوديتى از نظر زمان و مكان ندارد ، وجود او در همه جا هست و به همه اشيا ناظر است ، به‌سان فردى است كه در بالاى اتاق قرار گرفته و همه جهان پرتكاپوى هستى را يك جا مشاهده مىكند .\r\nبنابراين ، نامحدود بودن وجود او و اينكه در همه جا حاضر و در همه زمانها حضور دارد و وجود او پيراسته از مكان و زمان است و هيچ نقطه‌اى و زمانى از وجود او خالى نيست ، خود گواه علم وسيع او بر تمام هستى و همه رويدادهاى گذشته و حال و آينده است .\r\n\r\nاحاطه علمى خدا از نظر تورات\r\nقرآن احاطه علمى خدا را چنان‌كه ديديد ، توصيف مىكند ، ولى براى مقايسه ، بد نيست نظرى به تورات كنونى بيفكنيم و ببينيم كه اين كتاب چگونه خدا را معرفى مىنمايد ؛ تورات مىگويد :\r\n« . . . وقتى آدم و حوا از ميوه آن درخت خوردند ، ديدگان آنها باز گرديد و ديدند كه هر دو برهنه‌اند ؛ فورا براى خود ، لنگى درست\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nكردند ؛ خدا آدم و حوا را در حالى كه در بهشت راه مىرفتند ، ديد ؛ آدم و حوا فورا پنهان شدند ؛ خدا آدم را صدا زد : كجايى ؟ آدم پاسخ داد : من صداى تو را شنيدم ، فورا پنهان شدم ؛ زيرا عريان و برهنه‌ام ، خدا گفت : كى تو را آگاه ساخت كه برهنه هستى ؟ مگر از ميوهء آن درخت خورده‌اى ، وقتى خدا آگاه شد كه آدم از ميوهء درخت معرفت خورده است ، با خود گفت : او اكنون مانند ما شده و به خوب و بد آشنا گرديده است ؛ ممكن است دست دراز كند و از ميوهء درخت زندگى بخورد و براى هميشه زنده بماند ؛ از اين جهت ، خدا او را از بهشت خارج ساخت و در ناحيه شرقى درخت ، افرادى را گمارد تا راه درخت زندگى را مراقبت نمايند . » « 1 »\r\nاين خدايى است كه تورات معرفى مىكند : خدايى كه وقتى آدم ، خود را پنهان مىسازد ، از جايگاه او آگاه نمىگردد و به ناچار ندا مىدهد كه آدم كجايى ؟ خدايى كه نمىداند آدم از ميوهء درخت معرفت خورده است ؛ خدايى كه بنده خود را از خوردن ميوهء « درخت علم و دانش » بازمىدارد ؛ خدايى كه مىترسد آدم بدون اطلاع وى از درخت زندگى نيز بخورد ؛ خدايى كه براى جلوگيرى از دستبرد به درخت زندگى ، به گماردن پليس نيازمند است .\r\nولى خدايى كه قرآن معرفى مىكند ، بر آنچه كه در آسمانها و زمين است و هر آنچه كه در ضماير و قلوب است مطلع و آگاه\r\n\r\n\r\n","description":"","footnote":"\r\n( 1 ) . تورات ، سفر پيدايش ، فصل 2 و 3 .\r\n","page_name":" 197 ","page_number":197},
  {"content":"\r\n\r\nاست ، و به آن دسته از باديه‌نشينان كه به دروغ مدعى ايمان قلبى خود بودند ، اعلام مىكند كه :  « أَ تُعَلِّمُونَ اللَّهَ بِدِينِكُمْ وَ اللَّهُ يَعْلَمُ ما فِي السَّماواتِ وَ ما فِي الْأَرْضِ ؛  آيا خدا را از ايمان و عقيده خود آگاه مىسازيد ؟ در صورتى كه خدا بر آنچه در آسمانها و زمين است ، آگاه است . »\r\nخدايى كه قرآن معرفى مىكند در موضوع « تعليم » ، درست بر خلاف مفاد تورات است ؛ زيرا قرآن با صراحت هرچه تمامتر مىفرمايد :  « وَ عَلَّمَ آدَمَ الْأَسْماءَ كُلَّها ؛  خداوند آدم را از تمام حقايق جهان آگاه ساخت . » و ساحت پاك او را از بخل و امساك نسبت به آگاهى بندگان از حقايق جهان ، پيراسته مىسازد .\r\nبا اين توضيح ، ارتباط آيه به ما قبل خود ، روشن گرديد و معلوم شد كه اين آيه ، بر احاطهء علمى خداوند بر همهء پديده‌هاى نهان و آشكار هستى تكيه مىكند و ادعاى باديه‌نشينان را باطل مىسازد .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\n19 بزرگترين نعمت\r\n17 .  « يَمُنُّونَ عَلَيْكَ أَنْ أَسْلَمُوا قُلْ لا تَمُنُّوا عَلَيَّ إِسْلامَكُمْ بَلِ اللَّهُ يَمُنُّ عَلَيْكُمْ أَنْ هَداكُمْ لِلْإِيمانِ إِنْ كُنْتُمْ صادِقِينَ ؛ \r\nبر تو منت مىگذارند كه اسلام آورده‌اند ؛ بگو ( اى پيامبر ) : براى اسلام آوردن خود بر من منت مگذاريد ، بلكه خدا بر شما منت مىگذارد كه شما را به سوى ايمان هدايت كرده است ، اگر در ( ادعاى ايمان ) راستگو باشيد » .\r\nخدمات پيامبر اسلام و قرآن مجيد به جهان بشرى ، هيچ‌گاه فراموش نمىشود ؛ ارزش اين خدمات در صورتى روشن مىشود كه افكار و عقايد و رسوم و عادات ملل متمدن آن عصر را ( چه رسد به ملل وحشى و دور از تمدن ) به طور دقيق بررسى كنيم و سپس تعاليم عالى اسلام و نتايجى را كه ملل جهان از آئين اسلام برده‌اند ، با آنها بسنجيم ؛ در اين هنگام ارزش خدمات آيين اسلام به جامعه\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nبشرى روشن مىگردد ، و انسان از صميم قلب تصديق مىكند كه تعاليم عالى قرآن و پيامبر ، يكى از بزرگترين نعمتهاى الهى است كه حافظ نسل و تمدن بشر ، و يا حلقه اتصال ميان تمدن كهن و نو ، مىباشد و اين حقيقت را خداوند سبحان در قرآن تذكر داده است ، آنجا كه مىفرمايد :\r\n « لَقَدْ مَنَّ اللَّهُ عَلَى الْمُؤْمِنِينَ إِذْ بَعَثَ فِيهِمْ رَسُولًا مِنْ أَنْفُسِهِمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ ؛  « 1 »\r\nخداوند بر مؤمنان منت گذارد ، وقتى كه پيامبرى از خودشان به سوى آنان برانگيخت ، تا آنان را از آلودگيها پاك گردانيده ، و كتاب و حكمت را به آنها بياموزد ، در صورتى كه در گذشته در گمراهى آشكارى بودند » .\r\nصرف‌نظر از دوره‌هاى گذشته تاريخ بشر ، هم‌اكنون نقاطى از جهان را كه نداى حيات‌بخش توحيد و پيامهاى سفيران الهى به آنجاها نرسيده است ، در نظر بگيريد و سپس داورى كنيد كه اسلام تا چه اندازه به جهان بشرى خدمت كرده است .\r\n« كشور پهناور هند با اينكه از نظر تمدن ماشينى يكى از كشورهاى پيشرفته مشرق زمين است ، ولى هنوز دولت و ملت در اسارت حكومت گاوهاى مقدس هستند ، دولت هند براى مبارزه با قحطى و گرسنگى شديدى كه جان مردم آن سرزمين را تهديد\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 164 .\r\n","page_name":" 200 ","page_number":200},
  {"content":"\r\n\r\nمىكند ، اجازه كشتار گاوها را صادر كرد ؛ ناگهان تشنج ، سراسر آن كشور را فراگرفت ، و به دنبال آن ، زدوخوردهاى شديدى روى داد . وزير كشور هند بر سر همين موضوع ، از كار بر كنار شد و وضع دولت و كابينه متزلزل گرديد . » « 1 »\r\nهيچ انسانى در هندوستان به اندازه اين گاوهاى مقدس ، آزادى و احترام و شخصيت ندارد ، و براى نمونه همين بس كه مىنويسند :\r\nبسيار ديده شده كه گاوى از همه جا بىخبر وسط خيابان لميده و پشت سر او يك صف طولانى از اتومبيلها ايستاده‌اند ، نه پليس در اين موضوع مداخله مىكند ، و نه شخص ديگرى جرأت دست زدن به گاو مزاحم و رفع شر او را دارد و سرانجام كار ، بستگى به اراده خود گاو دارد كه چه موقع از جا برخيزد و رفع مزاحمت كند .\r\nاگر گاو در وسط ريل قطار لميده باشد ، راننده قطار بايد ترمز كند و آن‌قدر بايستد كه گاو به اختيار و اراده خود از جا برخيزد و شرّ خود را از سر مسافران قطار كوتاه سازد .\r\nتعداد گاوهاى مقدس بالغ بر 150 ميليون مىشود ؛ تصور كنيد كه اين همه گاو اگر آزاد باشند و خيال آسوده‌اى داشته باشند ، چه خواهند كرد : مزرعه‌ها را ويران مىكنند ؛ سالانه خوراك صدها ميليون نفر را مىخورند و آخر چه خواهد شد ؟ هيچ ؛ تازه بايد لاشه‌هاى آنها را پس از مرگ به نحوى از بين برد ، كه آن هم خود\r\n\r\n\r\n","description":"","footnote":"\r\n( 1 ) . جرايد .\r\n","page_name":" 201 ","page_number":201},
  {"content":"\r\n\r\nدردسر ديگرى دارد .\r\nجاى شگفتى است كه چگونه انسانى كه با بالهاى علم و دانش بر فراز آسمانها پرواز مىكند ، بر اثر دورى از تعاليم پيامبران آسمان در برابر گاو خضوع مىكند !\r\nاز كجا معلوم كه اگر نداى جانفزاى توحيد به كشور ما هم نرسيده بود ، ما هم دچار اوهامى مشابه و يا بدتر از آن نمىبوديم .\r\nاز كجا معلوم است كه اگر قرآن مجيد و پيامبر اسلام با آن منطق كوبنده و آن فداكارى بىنظير در برابر بت و انواع بت‌پرستى قيام نكرده بود ، امروز بسيارى از مردم جهان و كشورهاى پيرامون ما ، عقايدى همچون گاوپرستان هند نداشتند و يكى در برابر آتش ، ديگرى در برابر خورشيد ، سومى در برابر سنگ و چوب كرنش و خضوع نمىكرد !\r\nكشور ژاپن يكى از پيشرفته‌ترين كشورهاى جهان است ؛ صنايع اين كشور در بازار آزاد با صنايع آمريكا و كشورهاى اروپايى رقابت مىكند ، ولى اين ملت كه قله‌هاى عظيمى از تمدن ماشينى را تسخير كرده ، آن‌چنان گرفتار اوهام و پندارها و افسانه‌هاى ننگين هستند كه قلم از نوشتن آنها شرم دارد .\r\nيكى از بازرگانان كشور ما كه مدتها در آنجا به امر بازرگانى اشتغال داشته ، مىگفت : ژاپنىهاى بت‌پرست كه بدبختانه غالب افراد ملت ژاپن از آنان هستند ، براى هر دسته از حوادث ، به خدا و آفريدگار جداگانه‌اى معتقدند و هر حادثه‌اى را به\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nخداى خاصى نسبت مىدهند ، مانند : خداى باران ، خداى جنگ و خداى صلح ، و . . . يكى از آنها خداى شوهررسان است و در بتكده‌هاى آن كشور ، بتهايى به صورت زننده - كه شكل آن حاكى از چهرهء واقعى آن خداى « شوهررسان » است - وجود دارد ، و دختران دم بخت در مواقع خاصى به زيارت آنها رفته ، و از آنها حاجت مىطلبند !\r\nاين كار ، مقياس و اندازه شعور ملتى است كه سينه فضا را شكافته و در اعماق درياها سكنا گزيده و چهره زندگى او را ماشين و تكنيك به كلى دگرگون ساخته است .\r\nآيا با ديدن اين منظره و بررسى اين نقطه از جهان ، كه از فيض معنوى و الهى محروم مانده‌اند ، ما ارزش خدمت بزرگى را كه اسلام به اجتماع بشرى نموده است ، مىدانيم ؟ !\r\nاز آنجا كه جعفر بن ابى طالب از نزديك ، مفاسد بت‌پرستى و ضررهاى دورى از تعاليم الهى را به چشم خويش ديده بود ، وقتى زمامدار حبشه ، حقيقت اسلام را از او پرسيد ، در پاسخ وى چنين گفت :\r\nفرمانرواى گرامى ! ما گروهى بوديم نادان و بت‌پرست ؛ از مردار پرهيز نمىكرديم ؛ همسايه پيش ما احترام نداشت ؛ ضعيف و افتاده ، محكوم زورمندان بود ، با خويشاوندان خود به جنگ و ستيز برمىخاستيم ؛ مردى درستكار كه سابقه درخشان و پاكى داشت ، از ميان ما برخاست ؛ ما را به خداپرستى دعوت نمود و ستايش بتها را\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nنكوهيده شمرده دستور داد كه در امانت بكوشيم و از ناپاكيها اجتناب ورزيم و با خويشاوندان و همسايگان ، خوش‌رفتارى كنيم و از خون‌ريزى و اعمال ناشايست و شهادت دروغ و تصاحب اموال يتيمان و از دادن نسبت بد به اين و آن دور باشيم . او به ما دستور داد نماز بخوانيم ، روزه بگيريم ، زكات ثروت خود را بپردازيم ؛ ما به او ايمان آورديم و از دشمنان او بيزارى جستيم ؛ ولى دعوت وى براى قوم ما گران آمد ؛ آنان با تهديد و شكنجه از ما خواستند بار ديگر به پرستش سنگ و گلها بازگرديم ، گرد جنايت و زشتيها برويم ، ولى در برابر آنان مقاومت به خرج داديم ، تا آنكه دست از مال و زندگى شستيم و به خاك حبشه پناه آورديم . « 1 »\r\nچون جعفر بن ابى طالب و كسانى كه از نزديك ، مظاهر بىدينى و بىبندوبارى را مشاهده كرده بودند ، پى به ارزش واقعى اسلام برده و آن را بالاتر از جان مىشمردند ؛ ولى كسى كه در محيطهاى دينى و مذهبى ديده به جهان گشوده و در راه مذهب ، رنجى را تحمل نكرده و سيلى نخورده و قطره خونى از دماغش نريخته است ، هرگز پى به ارزش واقعى دين نمىبرد و از نقش آن در بهبود اوضاع اجتماع آگاه نمىگردد .\r\n شب باران و بيم موج و گردابى چنين هايل * كجا دانند حال ما سبكباران ساحلها ! ؟ \r\n\r\n\r\n","description":"","footnote":"\r\n( 1 ) . سيره ابن هشام ، ج 1 و ص 336 .\r\n","page_name":" 204 ","page_number":204},
  {"content":"\r\n\r\nقرآن ، مذهب را بزرگترين نعمت معنوى براى بشر دانسته و مىفرمايد :\r\n « وَ اذْكُرُوا نِعْمَتَ اللَّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ ؛  « 1 »\r\nبه ياد آريد زمانى را كه دشمن بوديد و ما ( به وسيله آيين اسلام ) دلهاى شما را با يكديگر مهربان ساختيم . »\r\nروزى كه پيامبر صلّى اللّه عليه و آله وصى خود را تعيين نمود ، وحى الهى ، آن را بزرگترين نعمت اعلام نمود و چنين فرمود :  « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي ؛  « 2 » امروز دين شما را تكميل و نعمت خود را بر شما تمام نمودم » .\r\nعربهاى باديه‌نشين تصور مىكردند كه آنان با تظاهر به اسلام ، خدمتى به پيامبر انجام داده‌اند ؛ ازاين‌رو منتى بر او مىگذاردند ؛ در صورتى كه اگر آنان به راستى اسلام داشتند ، در درجهء نخست خود آنان از آن بهره‌مند بودند ؛ ازاين‌رو ، پيامبر بايد بر آنها منت بگذارد كه آنان را به راه سعادت و كمال هدايت نمود ، چنان‌كه فرمود :\r\n بَلِ اللَّهُ يَمُنُّ عَلَيْكُمْ أَنْ هَداكُمْ لِلْإِيمانِ  ؛\r\nخدا بر شما منت مىگذارد كه شما را به سوى ايمان هدايت نموده است » .\r\nيكى از امتيازات قرآن اين است كه در هيچ موقعيتى از بيان نكات\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 103 .\r\n( 2 ) . مائده ( 5 ) آيهء 5 .\r\n","page_name":" 205 ","page_number":205},
  {"content":"\r\n\r\nو قيود لازم غفلت نمىكند و در هر موضوعى كه سخن مىگويد ، جهات مختلف امر را در نظر مىگيرد ؛ مثلا در اين آيه ، هنگامى كه به باديه‌نشينان متظاهر به اسلام نسبت ايمان مىدهد و مىگويد :  أَنْ هَداكُمْ لِلْإِيمانِ  ، فورا بلافاصله جملهء  إِنْ كُنْتُمْ صادِقِينَ  را اضافه مىكند تا نشان دهد كه نسبت ايمان به آنها طبق ادعاى خود آنهاست و به عقيده قرآن ، هنوز ايمان در دل آنها نفوذ نكرده است .\r\nقرآن با افزودن اين « قيد » ، هر نوع تناقض را كه ممكن است ميان مفاد اين آيه و آيه پيشين ( آيه 14 ) تصور شود ، از بين برده است ؛ زيرا در آيه چهاردهم صريحا اعلام فرمود كه آنان اسلام آورده‌اند ، ولى فاقد ايمان هستند و اگر در اين آيه آنان را در صف مؤمنان مىشمارد و آن را بزرگترين نعمت الهى در حق آنها مىداند ، با توجه به ادعايى است كه خود آنان داشتند ؛ ازاين‌رو فورا مىفرمايد :  إِنْ كُنْتُمْ صادِقِينَ  ؛ اگر در ادعاى ايمان راستگو باشيد » .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\n20 آگاهى از غيب\r\n18 .  « إِنَّ اللَّهَ يَعْلَمُ غَيْبَ السَّماواتِ وَ الْأَرْضِ وَ اللَّهُ بَصِيرٌ بِما تَعْمَلُونَ ؛ \r\nخدا نهفته‌هاى آسمانها و زمين را مىداند ؛ خدا به آنچه انجام مىدهيد بيناست » .\r\nكلمه « غيب » ، در لغت به معناى امر پوشيده است ؛ امورى كه از ما پوشيده باشد ، خواه مادى و محسوس باشند و يا مجرد و پيراسته از ماده و به دور از حس و لمس ، « غيب » شمرده مىشوند .\r\nحوادثى كه رخ داده و يا جريانهايى كه در آينده رخ خواهند داد ، اگرچه به خودى خود ، از امور قابل لمس و محسوس هستند ، ولى از آنجا كه در حال حاضر از قلمرو حس ما خارجند ، همگى از مصاديق روشن غيب خواهند بود .\r\nامورى كه طبعا محسوس نبوده و بالاتر از آنند كه بشر با\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nحواس ناچيز و ناتوان خود ، بر آنها دست يابد ، مانند ذات خدا و صفات وى ، و حقيقت رستاخيز و . . . نيز ، همگى از مصاديق غيب بوده و خداوند بر تمام آنها احاطه دارد .\r\nرموز و سنن آفرينش و قوانين جهان خلقت ، تا آن لحظه كه بشر بر آنها دست نيافته و از آنها آگاهى پيدا نكرده است ، از جملهء امور غيبى است كه به تدريج در دايرهء حس و شهادت وارد مىشود .\r\nموجودات ريز و درشتى كه در صحنهء هستى ، در فضا و اعماق زمين پراكنده‌اند و هر كدام با نظام خاصى آفريده شده‌اند ، همگى جزء غيب بوده و در اين آيه به اين نكته اشاره شده است ، آنجا كه مىفرمايد :  « وَ لِلَّهِ غَيْبُ السَّماواتِ وَ الْأَرْضِ » . * \r\nاز اين آيه و همچنين آيات ديگر استفاده مىشود كه موضوع آگاهى از غيب ، از آن خداست :\r\n « وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ  « 1 » ؛\r\nكليدهاى ( اطلاع بر ) غيب پيش خداست ؛ جز او ، كسى از آنها آگاهى ندارد » .\r\n « قُلْ لا يَعْلَمُ مَنْ فِي السَّماواتِ وَ الْأَرْضِ الْغَيْبَ إِلَّا اللَّهُ ؛  « 2 »\r\nبگو : جز خدا ، كسى در آسمانها و زمين ، از غيب آگاه نيست » .\r\n\r\n\r\n","description":"","footnote":"\r\n( 1 ) . انعام ( 6 ) آيهء 59 .\r\n( 2 ) . نمل ( 27 ) آيهء 65 .\r\n","page_name":" 208 ","page_number":208},
  {"content":"\r\n\r\nبه طور مسلم ، آن علم غيبى كه مخصوص خداست و كسى در اين علم شريك او نيست ، همان علم ذاتى و ازلى اوست كه آن را از جايى به دست نياورده و عين ذات او بوده و از هر نوع قيود امكانى و حد و مرز مبرا و منزه است . ولى اختصاص چنين علم غيبى به خداوند مانع از آن نيست كه خداى متعال ، گاهى برخى از بندگان خاص خود را به يك رشته از امور غيبى آگاه سازد ، چنان‌كه درباره شخص پيامبر اين كار را انجام داده است :\r\n  « عالِمُ الْغَيْبِ فَلا يُظْهِرُ عَلى غَيْبِهِ أَحَداً إِلَّا مَنِ ارْتَضى مِنْ رَسُولٍ ؛   « 1 »\r\nخدا عالم بر غيب است ؛ كسى را بر غيب خود مطلع نمىسازد ، جز پيامبرى كه از او خشنود باشد » .\r\nپيامبر اسلام به تصريح اين آيه ، به خواست خدا بر غيب آگاهى يافته و مىتواند از امور پنهانى خبر دهد .\r\nنه تنها پيامبر اسلام ، بلكه حضرت مسيح نيز بنا به تصريح قرآن از امور پنهانى بسيارى پرده برمىداشت ؛ قرآن از وى نقل مىكند كه به مردم فرمود :\r\n « وَ أُنَبِّئُكُمْ بِما تَأْكُلُونَ وَ ما تَدَّخِرُونَ فِي بُيُوتِكُمْ ؛  « 2 »\r\nاز آنچه مىخوريد و در خانه خود ذخيره مىكنيد به شما خبر مىدهم » .\r\nنوح ، « شيخ الانبيا » از جمله كسانى است كه از خداوند خواست\r\n\r\n\r\n","description":"","footnote":"\r\n( 1 ) . جن ( 72 ) آيهء 26 .\r\n( 2 ) . آل عمران ( 3 ) آيهء 49 .\r\n","page_name":" 209 ","page_number":209},
  {"content":"\r\n\r\nقوم او را نابود سازد و از آينده قوم خويش و فرزندان آنان چنين خبر داد :\r\n  « رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً إِنَّكَ إِنْ تَذَرْهُمْ يُضِلُّوا عِبادَكَ وَ لا يَلِدُوا إِلَّا فاجِراً كَفَّاراً ؛   « 1 »\r\nبارالها احدى از كافران را در روى زمين زنده مگذار ؛ زيرا آنان بندگان تو را گمراه كرده و جز نسل گناهكار و كافر به وجود نمىآورند » .\r\nهمچنين ، مصاحب و همسفر موسى ، در سه مورد از غيب خبر داد : آنجا كه كشتى را معيوب كرد و نوجوانى را كشت و ديوارى را كه در آستانه انهدام بود ، تعمير نمود و براى رفع تعجب موسى ، اعمال شگفت‌آور خود را با يك رشته حوادث آينده كه از ديدهء موسى ، پنهان بود ، تفسير نمود و گفت :\r\nاز آنجا كه در مسير كشتى ، حاكم ستمگرى ، كشتيها را غاصبانه تصاحب مىكند ، من با خراب كردن قسمتى از آن ، خواستم از تمايل حاكم ستمگر به تصاحب آن بكاهم ؛ آن نوجوان را كشتم براى اينكه اگر زنده مىماند ، راه طغيان و فساد را پيش مىگرفت و پدر و مادر مؤمن خود را نيز به اين راه مىكشاند .\r\nآن ديوارى را كه در معرض انهدام بود ، تعمير كردم ؛ زيرا زير آن گنجى متعلق به دو يتيم ، وجود داشت ؛ من با تعمير آن خواستم گنج را از ديدگان مردم بازدارم ، تا در آينده صاحبان گنج ، آن را\r\n\r\n\r\n","description":"","footnote":"\r\n( 1 ) . نوح ( 71 ) آيهء 26 - 27 .\r\n","page_name":" 210 ","page_number":210},
  {"content":"\r\n\r\nاستخراج كنند . « 1 »\r\nاينها نمونه‌هايى از امور غيبى است كه بندگان مرضىّ و پسنديده خدا از آن خبر داده‌اند و هرگز با اين گزارشها ، شريك خدا محسوب نمىشوند ؛ زيرا اين دو علم از هر نظر با هم متفاوت و مختلفند ؛ علم خدا و اطلاع او از غيب ، ذاتى و غير اكتسابى و ازلى است و محدود به حد و مرزى نيست ؛ اما علم پيامبران و افراد ديگر از بندگان لايق و شايستهء خدا ، همگى اكتسابى و محدود به حدود و قيود است .\r\nامير مؤمنان ، پس از گشودن بصره و درهم شكستن قدرت و نيروهاى پيمان‌شكنان ( طلحه و زبير ) از حوادث ناگوار آينده بصره خبر داد ، يكى از ياران امام ، به حضرتش عرض كرد : آيا از غيب خبر مىدهى ؟ ! امام در پاسخ او چنين فرمود : « ليس هو بعلم غيب و انّما هو تعلّم من ذى علم ؛ « 2 » فرمود آنچه من از غيب خبر مىدهم ، غيب [ گويى 
  ] نيست كه مخصوص خدا باشد و كسى نتواند بر آن آگاهى پيدا كند ، بلكه آنچه مىگويم آموخته‌اى است كه از صاحب علم و دانش آموخته‌ام » .\r\nبنابراين ، بسيارى از روايات و احاديث گواهى مىدهند كه پيشوايان مذهبى ما در پاره‌اى از موارد ، از آينده و امور پوشيده خبر\r\n\r\n\r\n","description":"","footnote":"\r\n( 1 ) . ر . ك : سوره كهف ( 18 ) آيهءهاى 60 - 82 .\r\n( 2 ) . نهج البلاغه ، صبحى صالح ، خطبه 128 .\r\n","page_name":" 211 ","page_number":211},
  {"content":"\r\n\r\nداده‌اند ، از جمله مسائل غيبى است كه امير مؤمنان آن را « آموزش از صاحب علم » نام نهاده است و هرگز چنين گزارشها و خبرهاى غيبى با آياتى كه دلالت بر اين دارند كه آگاهى از غيب مخصوص ذات الهى است ، منافات ندارد .\r\nخداوند به پيامبر دستور مىدهد كه به مردم بگويد : من هرگز به غيب علم ندارم و اگر داراى چنين علمى بودم ، بسيارى از بديها و تلخيها را از خود دور مىساختم و به خير بيشترى نايل مىگرديدم ، چنان‌كه مىفرمايد :\r\n « لَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ ؛  « 1 »\r\nاگر غيب مىدانستم ، سود فراوانى گرد مىآوردم . »\r\nو در جاى ديگر دستور مىدهد كه به مردم بگويد :  « لا أَقُولُ لَكُمْ عِنْدِي خَزائِنُ اللَّهِ وَ لا أَعْلَمُ الْغَيْبَ ؛  « 2 » من هرگز نمىگويم خزاين غيب الهى پيش من است و نه مدعى هستم كه غيب مىدانم » .\r\nهدف آيات شريفه از اين تصريحات ، هرگز ابراز تواضع و فروتنى نيست ، بلكه حقيقتى است كه قرآن به آن تصريح مىكند و براهين عقلى و فلسفى و آيات ديگر قرآن نيز آن را تأييد مىنمايد .\r\nولى ناگفته پيداست كه مقصود از آنها - به گواهى آيات ديگر كه مورد بررسى قرار گرفت - آن علم غيبى است كه جز خدا در اختيار\r\n\r\n\r\n","description":"","footnote":"\r\n( 1 ) . اعراف ( 7 ) آيهء 188 .\r\n( 2 ) . هود ( 11 ) آيهء 31 .\r\n","page_name":" 212 ","page_number":212},
  {"content":"\r\n\r\nكسى قرار نمىگيرد و آن ، همان علم بىحد و بىمرز الهى ، يعنى علم ذاتى و ازلى خداوند ( علمى كه عين ذات اوست و نه زايد بر ذات ، و علمى كه از ازل ، با ذات همراه بوده است ) و هرگز ناظر به نفى آن نوع آگاهى از غيب نيست كه پيامبر از طريق الهام و يا گزارش فرشتگان و يا طرق ديگر به‌دست مىآورد ، و همگى محدود و اكتسابى و عرضى هستند .\r\nخدايى كه آدم ابو البشر را بر يك سلسله حقايق و اسمايى آگاه ساخت كه فرشتگان الهى از آن بىخبر بودند و از چنين احاطه علمى در شگفت ماندند « 1 » خدايى كه مادر موسى را از سرانجام زندگى كودك خود آگاه ساخت « 2 » خدايى كه پيامبر خود را از اينكه برخى از همسران وى سرّ وى را فاش ساختند ، آگاه نمود « 3 » همان خدا مىتواند ديگر بندگان صالح خود را بر گوشه‌هايى از غيب مطلع سازد و آنان در پرتو عنايات وى مىتوانند ( با خواست خدا ) از گذشته و آينده خبر دهند و كوچكترين محذور عقلى و نقلى در اين سخن نيست .\r\nيحيى بن عبد اللّه مىگويد : به خدمت امام كاظم رسيدم و از وى پرسيدم : آيا شما عالم به غيب هستيد ؟ وى در برابر سؤال من سخت ناراحت شد و گفت : از اين پرسش ، موى بر بدن انسان راست\r\n\r\n\r\n","description":"","footnote":"\r\n( 1 ) . بقره ( 2 ) آيهء 31 - 33 .\r\n( 2 ) . قصص ( 28 ) آيهء 10 .\r\n( 3 ) . تحريم : 13 .\r\n","page_name":" 213 ","page_number":213},
  {"content":"\r\n\r\nمىشود ؛ آنچه ما مىدانيم و خبر مىدهيم ، همگى ، علومى است كه از رسول خدا به ما رسيده است . « 1 »\r\n\r\n\r\n","description":"","footnote":"\r\n( 1 ) . رجال كشى ( چاپ اعلمى ) ، ص 252 - 253 ؛ امالى مفيد ، مجلس سوم ، ص 493 ؛ براى توضيح بيشتر دربارهء آگاهى از غيب ، به كتاب « مفاهيم القرآن » ، ص 321 - 383 مراجعه بفرماييد ؛ در اين بخش از كتاب ، درباره آگاهى پيامبر و امام از امور پوشيده به طور گسترده بحث نموده‌ايم .\r\n","page_name":" 214 ","page_number":214},
  {"content":"\r\n\r\n\r\nكتاب‌نامه ( اهم منابع استفاده شده در كتاب )\r\nقرآن كريم .\r\nآمدى ، عبد الواحد بن محمد : غرر الحكم و درر الكلم .\r\nابن اثير ، مبارك بن محمد : اسد الغابه .\r\nانجيل متى .\r\nانصارى ، شيخ مرتضى : مكاسب .\r\nباروك ، كامرى : بيماريهاى روحى ، ترجمهء مهرانگيز .\r\nبرقى ، احمد بن محمد بن خالد : محاسن .\r\nبلاذرى ، احمد بن يحيى : انساب الاشراف .\r\nحرّ عاملى ، محمد بن حسن : وسائل الشيعه .\r\nحلبى ، على بن ابراهيم : سيرهء حلبى .\r\nحلّى ( علامه ) ، حسن بن يوسف : تذكرة الفقهاء .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nحميرى ، عبد اللّه بن جعفر : قرب الاسناد .\r\nحميرى ، عبد الملك بن هشام : سيرهء ابن هشام .\r\nحويزى ، عبد العلى : نور الثقلين .\r\nرضى ، محمد ( سيد رضى ) : نهج البلاغه .\r\nزمخشرى ، محمود بن عمر : الكشّاف .\r\nطوسى ، محمد بن حسن : الخلاف .\r\nعاملى ، شرف الدين : النص و الاجتهاد .\r\nفيض كاشانى ، ملّا محسن : المحجة البيضاء .\r\nقرطبى ، احمد بن عبد ربه : عقد الفريد .\r\nقمى ، شيخ عباس : سفينة البحار .\r\nمجلسى ، محمد باقر : بحار الانوار .\r\nمفيد ، محمد بن محمد : الاختصاص .\r\n- : اوائل المقالات .\r\nناصف ، منصور على : التاج .\r\nنيشابورى ، مسلم بن حجاج : صحيح مسلم .\r\nواقدى ، محمد بن عمر : المغازى .\r\nورّام ، ابن ابى فراس : مجموعهء ورّام .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nملخص\r\nتحسب القيم الاخلاقية أساسا لثقافة أمة أو شعب ، ولهذا اهتمت الآيات القرآنية والأحاديث النبوية اهتماما فائقا بصيانة و نشر القيم الأخلاقية في المجتمع .\r\nإن آيات سورة الحجرات المباركة تبين المباحث الأخلاقية المختلفة و تؤكد على قيم كالانضباط والوقار والاخوة والسلام والضمير الخلقي والتضحية و تعرض مساوئ كالتشاؤم و سوء الظن و تتبع عيوب الناس و خلق الشائعات و قد أكدت بالتزام القيم و نهى عما يخالفها . ألف هذا الكتاب الذى هو تسير لسورة الحجرات لاشاعة القيم الأخلاقية و أعلاء الثقافة الإسلامية في المجتمع .\r\nمؤسسة بوستان كتاب\r\nمركز الطباعة والنشر التابع لمكتب الاعلام الاسلامي\r\nالناشر الأفضل على المستوى الوطني\r\nعنوان المكتب المركزي : إيران ، قم ، اول شارع شهداء ، ص ب : 917 / 37185\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nالنظام الاخلاقي للاسلام\r\nتفسير سورة الحجرات\r\nالتنقيح الثاني\r\nآية الله جعفر السبحاني\r\nمؤسسة بوستان كتاب\r\n1431 / 1388\r\n\r\n","description":"","footnote":"","page_name":" 218 ","page_number":218},
  {"content":"\r\n . \r\n","description":"","footnote":"","page_name":" 219 ","page_number":219},
  {"content":"\r\n . \r\n\r\n","description":"","footnote":"","page_name":" 220 ","page_number":220}
  ]