[
  {"content":"\r\n\r\nنزهته النواظر\r\nبانضمام مواعظ\r\nدر ترجمه معدن الجواهر\r\nوپندهاى گرانمايه\r\nتأليف مرحوم ثقه المحدثين الحاج شيخ عباس القمى طاب ثراه\r\nچاپ گراورى\r\nمركز فروش تهران خيابان بوذر جمهرى\r\nكتاب فروشى اسلاميه\r\nچون اين كتاب شريف داراى مطالب مهم دينى وراهنماى سعادت ابدى است و مورد توجه وعلاقه مندى عموم مؤمنين است لذا اينجانب از لحاظ خدمت به برادران اسلامى وترويج چنين كتاب نفيسى اقدام بگردآورى آن نمودره با بهترين خط و با دقت كامل وتصحيح وبطبع رسانيده تا همگى از مطالعه آن بهره مند شده وحقير را بدعاى خير ياد وشاد فرمايند [ ؟ ؟ ؟ 
  ]\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\n[ مقدمهء تحقيق 
  ]\r\n( نزهة النواظر في ترجمه معدن الجواهر ) بِسْمِ اللَّهِ الرَّحْمنِ الرَّحِيمِ الحمد للَّه مبيد الأمم و محيى الرّمم و الصّلوة على من ارسله على حين فترة من الرّسل و طول هجعة من الأمم يتلوا عليهم آياته و يزّكيهم و يعلّمهم الكتاب و الحكم و على آله الطّاهرين ينابيع العلم و مصابيح الظّلم ( و بعد ) بر ارباب دانش و هوش مخفى و پوشيده نيست كه بهترين چيزها كه انسان در گنجينه دل مخزون كند و چون درّ گرانمايه تعليق گوش خويش نمايد جواهرات فاخره و درر باهره كلمات حكمت و پند است كه تشنه لبان را به آب حيات و آدمى را از هلاكت بسر حدّ نجات خواهد رسانيد و لهذا\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nدر قرآن مجيد از آن تعبير بگنج شده چنانچه در تفسير آيه شريفه و كان تحته كنز لهما از اهل بيت عصمت سلام اللَّه عليهم اجمعين وارد شده كه آن گنج طلا و نقره نبوده بلكه لوحى بوده كه در آن چند كلمه حكمت ثبت شده بود از اين جهت بود كه پيوسته طالبان انسانيّت و سعادت رنجها ميبردند و تعبها ميكشيدند و ملازمت حكماء و علماء مينمودند تا چند كلمه از ايشان تعلّم نمايند و دلهاى مرده خود را به آن زنده نمايند نقل شده كه مردى هفتصد فرسخ دنبال حكيمى رفت تا آنكه هفت كلمه حكمت از او آموخت « 1 » و ابو على شقيق بلخى خدمت هفتصد عالم رسيد و پنج چيز از ايشان ياد گرفت « 2 » و شك نيست كه اعلى و اغلاى اين جواهرات جواهريست كه از معادن حكمت و خزانه علم الهى يعنى حجج طاهره اهل بيت حضرت رسالت پناه ( ص ) اخذ و التقاط شده باشد فإنها حيوة للقلوب الميتة و بصر للعماء و سمع للصّماء و رى للظمآء لا جرم جماعتى از علماء دينيّه شكر اللَّه مساعيهم الجميله همت عالى خود را بر آن گماشته و پس از رنج و تعب بسيار اين جواهرات گرانبها را از محال مختلفه و مواضع متشتّته جمع آورى نموده و در قالب تصنيف در آوردند و در ميان مردم باقى گذاشتند از جمله كتاب معدن الجواهر\r\n\r\n\r\n","description":"","footnote":"\r\n( 1 ) امّا هفت كلمه كه آن مرد از حكيم ياد گرفت در باب هفتم ذكر خواهد شد\r\n( 2 ) امّا پنج چيزى را كه شقيق بلخى از هفتصد عالم پرسيد و تمام بيك نحو جواب دادند و شقيق از ايشان آموخته است چنين است كه 1 گفت پرسيدم عاقل كيست گفتند « كسى كه محبّت دنيا اختيار نكرده باشد » 2 گفتم زيرك كيست گفتند « آن كسى كه مغرور و فريفته دنيا نشود » 3 گفتم غنى و توانگر چه كس است گفتند « كسى كه راضى و خوشنود باشد به آنچه حقتعالى قسمت و نصيب او فرموده 4 پرسيدم فقير كيست گفتند « آن كسى كه پيوسته دلش در پى زيادتى مال و در طلب دنيا است 5 گفتم بخيل كدامست گفتند « آنكه حق خدا را از مال خود نميدهد\r\n","page_name":" 3 ","page_number":3},
  {"content":"\r\n\r\nتاليف شيخ عالم جليل و ثقة و فقيه بىبديل ابو الفتح محمد بن على الكراجكي تلميذ شيخ مفيد و علم الهدى است رضوان اللَّه عليهم اجمعين كه واقعا معدن جواهر و مخزن درر باهره از اصداف حجج طاهره است\r\n ففي كلّ لفظ منه روض من المنى * و في كل سطر منه عقد من الدّر \r\nلكن از جهت آنكه الفاظ آن عربى است كسانى از لغت عرب بهره نداشتند از آن بهره نميبردند تا آنكه در اين اوان سعادت اقتران توفيق سبحانى شامل حال جناب فخامت نصاب فخر الحاج الحاج ميرزا زين العابدين تاجر نورى زيده توفيقه گرديده به جهت خدمت ببرادران دينى در صدد بر آمده كه اين كتاب مستطاب را ترجمه نمايد و بزيور طبع در آورد تا آنكه با قيامت صالحات و صدقه جاريه مستمره باشد كه پيوسته عامه ناس از عوام و خواص از آن بهره برند و بفيوضات غير متناهيه آن رسند و بمفاد الدّال على الخير كفاعله نيز در آن فيوضات سهيم و شريك شوند و در حيات و ممات خطّى وافر و سهمى متكاثر برده باشد پس بصلاح و صوابديد جناب مستطاب سناد العلماء و عماد الاتقياء فخر الساده و منبع السّعاده سيّدنا علم الهدى دامت بركاته اين امر را ارجاع فرمودند به اين فقير بىبضاعت و متمسك باحاديث اهل بيت رسالت عبّاس بن محمّد رضا القمى ختم اللَّه له بالحسنى و السّعاده پس احقر حسب امتثال انگشت قبول بر ديده نهاده و گفتم نصرتى لكم معدّة و اين نسخه شريفه را به قدر وسع خود ترجمه نمودم و به اندازه تمكّن و بضاعت خويش خدمت ببرادران دينى نمودم و رجاء واثق آنكه\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nاگر اهل دانش و فضل عثرة و لغزشى ديدند مرا معذور داشته و اصلاح فساد و ترويج كساء نمايند چه آنكه نسخه بينهايت مغلوط و سقيم بوده و نسخه ديگر نبود تا تصحيح آن نمايم با آنكه اين نسخه شريفه در زمانهاى سابق در نزد علماء سابق و لا حقّ بوده و از آن نقل نموده‌اند چنانچه شيخ شهيد ره در ضمن اجازه محمد بن نجده از آن نقل نموده و علّامه مجلسى ره مكرّر در بحار از آن نقل كرده و جناب آقا سيد محمد باقر اصفهانى مرحوم در روضات الجنّات گفته نسخه‌اى از آن نزد من است لكن چون روز بروز علم ميل بتنزل دارد و بازارش رو بكسادى آورده تا زمان ما بكلّى آثار آن محو و منطمس گرديده و يكباره جهل بر روى جلباب كشيد\r\n كان لم يكن بين الحجون الى الصّفا * انيس و لم يسمر بمكة سامر \r\nاز اين جهت كتب دينيّه در زواياى خمول محو نابود گشته و منسوج عناكب نسيان گرديده تا بحدّى كه از براى اين نسخه شريفه دوّمى نجستم تا بمعاونت آن آن را صحيح كنم لا جرم بذل جهد نموده به قدر امكان بمعاونت كتاب خصال و غيره بعض جاهاى آن را تصحيح نموده و ترجمه نمودم و بعض جاها كه معلوم نشده باجمال گذاشتم و يا بحاصل مراد پرداختم و جاهائى كه بياض بوده ببياض باقى گذاشتم .\r\nو السّلام على من اتّبع الهدى بتاريخ 28 شهر صفر 1374\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n( بسمه تبارك و تعالى شأنه ) بدان كه اين كتاب مستطاب مشتملست بر ده باب باب اوّل در خصالى است كه متعلّق بلفظ واحد و يك ست باب دوّم در خصال اثنين است باب سوّم در خصال ثلاثه و هكذا تا باب دهم كه در خصال عشره است و در هر بابى ابتدا مىشود بكلمات و مواعظ حضرت رسالت پناه صلى اللَّه عليه و آله و بعد از آن روايات ائمّه اطهار سلام اللَّه عليهم اجمعين پس از آن از حكماء راسخين و علماء شامخين و غيرهم نقل مىشود و در اواخر هر بابى ذكر مىشود وصيّت جامعه از حكيمى به فرزند عزيز خود چنان كه معلوم خواهد شد ان شاء اللَّه تعالى اينك شروع كنيم بترجمه كتاب فنقول و باللَّه الاستعانة في كلّ باب\r\n( 1 )\r\n\r\nباب اوّل [ در يك خصلت 
  ]\r\n( 2 ) فرمود سيّد ما رسول خدا صلّى اللَّه عليه و آله ايها النّاس بدرستى كه پروردگار شما يك ست و پدر شما يكنفر است پس فضيلتى ندارد عرب بر عجم و عجم بر عرب و احمر بر اسود و اسود بر احمر مگر بسبب تقوى و پرهيزكارى چنان كه بارى تعالى فرمود  إِنَّ أَكْرَمَكُمْ عِنْدَ اللَّهِ أَتْقاكُمْ  بدرستى كه گرامى ترين شما نزد خدا پرهيزكارترين شما است ( 3 ) و نيز فرمود يك خصلت است كه هر كس ملازمت كند آن را اطاعت كند او را در دنيا و آخرت و سود برد فايز شدن تقرب الهى را در بهشت گفتند آن چيست يا رسول اللَّه فرمود تقوى و پرهيزكارى پس هر كه ميخواهد عزيزترين مردم باشد تقوى پيشه كند و از خدا بپرهيزد و\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nاين آيه را تلاوت فرمود   وَ مَنْ يَتَّقِ اللَّهَ يَجْعَلْ لَهُ مَخْرَجاً وَ يَرْزُقْهُ مِنْ حَيْثُ لا يَحْتَسِبُ   ترجمه ظاهر لفظ اينست كه هر كه بترسد از خدا و بپرهيزد از چيزهائى كه خدا نهى فرموده حقتعالى مقرّر فرمايد براى او راه بيرون شدنى و چاره در هر كار و امرى از امور دنيا و آخرت او و روزى دهد او را از جايى كه گمان نداشته باشد و بخاطرش خطور ننموده باشد ( 1 ) و نيز فرمود وجود يك مرد فقيه سخت‌تر است بر ابليس از هزار عابد مترجم گويد ظاهرا مراد از فقيه عالمى است كه در امر دين بينا و بصير باشد چنانچه در جمله از احاديث به اين معنى استعمال شده ( 2 ) و نيز فرمود مرديكه يك كلمه از حكمت بشنود و بگويد او را و عمل كند بمضمون آن بهتر است از عبادت يك سال ( 3 ) و نيز فرمود يك خصلت است كه هر كه ضامن شود او را براى من ضامن ميشوم از براى او نزد خدا خوبى در جميع امور را عرض كردند آن خصلت كدامست يا رسول اللَّه ( ص ) فرمود رضا است پس بدرستى كه راضى نميشود احدى بقضاء حقتعالى مگر آنكه قرار ميدهد خدا از براى او خير و نيكى را ( 4 ) و نيز فرمود يك خصلت است هر كه داراى او باشد ميرسد بمنزله كسى كه روزها را روزه داشته باشد و شبها را بعبادت قيام داشته باشد و در راه خدا جهادكننده باشد گفتند آن چيست يا رسول اللَّه فرمود خلق خوشست ( 5 ) و نيز فرمود جزا نميدهد فرزندى پدرش را مگر بيك چيز آنست كه پدرش بنده باشد پس پسر او را بخرد و آزاد شود ( 6 ) مردى خدمت رسول خدا عرضه داشت مرا خصلتى بياموز كه بسبب آن خير و خوبى دنيا و آخرت براى من جمع شود حضرت فرمود هرگز دروغ مگو آن مرد\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nگفت كه من عملهاى بد داشتم تمام را ترك كردم از ترس آنكه مبادا از من بپرسند اگر راست بگويم رسوا شوم و اگر دروغ بگويم مخالفت رسول خدا نموده باشم و عهد كردم با او دروغ نگويم ( 1 ) حضرت امير المؤمنين ( ع ) فرمود يك خصلت است كه هر كه به آن عمل كند از همه مردم قوىتر باشد گفتند كدام خصلت است يا امير المؤمنين فرمود توكّل و اعتماد بر خدا است در هر امرى ( 2 ) و نيز فرمود كه افضل عبادات يك چيز است گفتند آن كدامست فرمود پارسائى و باز ايستادن از حرام ( 3 ) مردى خدمت يكى از ائمّه ( ع ) عرضه داشت يا ابن رسول اللَّه مرا يك چيز كمى بياموز كه بسبب عمل كردن به آن چيز دنيا و آخرت برايم جمع شود فرمود غضب مكن هرگز « 1 » ( 4 ) روايت شده از ائمّه ( ع ) كه فرمودند اصل هر خير و خوبى در دنيا و آخرت يك چيز است و آن ترس از حقتعالى است ( 5 ) و نيز پرسيدند از بعضى از ايشان عجيبترين چيزها چيست فرمود يك چيز است و آن دلى است كه شناخته باشد خدا را و نافرمانى او كند - يكى از علماء فرموده بدبخت‌ترين مردم كسى است كه از براى خود قدر و منزلتى قرار نداده باشد ( 6 ) و بعضى گفته‌اند كه او آن\r\n\r\n\r\n","description":"","footnote":"\r\n( 1 ) مخفى نماند كه غضب در غير مورد از مهلكات عظيمه است و كليد هر شرّى و بدى است چنان كه در روايت صادقى است و از براى او آثار و لوازم چندى است كه همه آنها مهلك و قبيح است پس كسى كه خود را از غضب نگهدارد از هر شرّ و بدى نگاهداشته و بس است از براى انسان تحصيل همين يك چيز و لهذا روايت شده در ذيل حديثى كه حضرت يحيى ( ع ) از شخصى طلب پند و موعظه كرد آن مرد گفت نفس خود را با خواهش او مگذار كه ترا هلاك مىكند فرمود ديگر بگو گفت هيچ گناهكارى را بر گناهش ملامت و سرزنش مكن فرمود ديگر بگو گفت بغضب و خشم ميا حضرت يحيى عليه السّلام چون اين چند كلمه جامعه را شنيد گفت مرا بس است و السّلام\r\n","page_name":" 8 ","page_number":8},
  {"content":"\r\n\r\nكسى است كه اعتنائى به دنيا نداشته باشد در دست هر كه باشد و سخىترين مردم آن كسى است كه بخشش كند با نداشتن چيزى ( 1 ) و اين مضمون يافته شده از قول رسول خدا كه فرمود افضل الصدقه جهد المقلّ يعنى بهترين صدقات بذل مال نمودن مرد فقير است به آنچه ممكن شود و بد حال‌ترين مردم آن كسى است كه اعتماد نداشته باشد به هيچ كس از جهت بدگمانى كه دارد بمردم و اعتماد نداشته باشد هيچ كس به او از جهت بدى نظرش و باصبرترين مردم آن كسى است كه راز خود را با دوست خود نميگويد از ترس آنكه مبادا روزى دوست دشمن شود و راز او را فاش كند و عاجزترين مردم آن كسى است كه در طلب برادران افراط مىكند يعنى بهر كس بر مىخورد او را دوست و برادر ميگيرد و عزيزترين مردم آن كسى است كه بعهد و پيمان او مردم اعتماد داشته باشند و چون غايب شود از جهت او در سكون و راحت باشند ( 2 ) يكى از فضلا فرموده بهترين چيزها نزد من يك چيز است و آن افضال و بخشش بر برادران است ( 3 ) فاضلى را گفتند بچه بيشتر خوشحال ميشوى گفت بيك چيز و آن توانائى منست بر تلافى كردن به كسى كه به من احسان و نيكى نموده ( 4 ) و نيز از او پرسيدند افضل اعمال چيست گفت يك چيز خوشحال كردن دل مؤمن ( 5 ) حكيمى را پرسيدند از بخل و تبحّر يعنى جبر كردن بر مردم از حرص جواب گفت منشأ جميع يك چيز است و آن سوء ظن است يعنى بدگمانى به خدا ( 6 ) بعضى از حكماء گفته‌اند هيچ چيزى نيست كه ضررش بيشتر باشد بر انسان از يك چيز و آن حاجت بباطل است و هيچ چيزى نيست آدمى را از ترقّيات و مراتب\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nعاليه باز دارد مثل يك چيز و آن كمى همّت است مترجم گويد از اين كلام معلوم شد كه همّت بلند به رسيدن مكارم و مراتب عاليه مدخليّت دارد لهذا گفته‌اند المرء يصرّ بهمّته كالطير بجناحيه يعنى آدمى بسبب عزم و همّت بهر جا كه خواهد طيران مىكند چنان كه پرندگان ببالهاى خود پرواز مينمايند لكن مخفى نماند كه همّت وقتى ثمر دارد كه آدمى عقب آن را بگيرد و جدّ و سعى بليغ نمايد تا بسبب اين دو بال بهر جا كه خواهد پرواز نمايد ( 1 ) يكى از حكماء گفته كه من سنجيدم خصلتهاى مردم را پس يافتم شريف‌ترين آنها را يك چيز و آن راست گوئى است پس كسى كه زبانش راستگو نباشد مصيبت زده شده بگرامىترين اخلاقش يعنى بهترين اخلاق كه صدق و راستگوئى باشد از دست او رفته و فوت شده و زشتترين قبايح يك چيز است و آن دروغست و ابتداى منازل حمد يعنى اوّل صفتى را كه انسان ستايش مىكند يك چيز است و آن سلامتى او است از ذمّ و بدى و بزرگترين چيزهائى كه بآدمى ضرر مىرساند يك چيز است و آن كمى دانائى اوست بعيبهاى خود ( 2 ) حكيمى را گفتند بزرگترين چيزى كه روزگار به تو فايده رسانيده چه بود گفت علم بود ( 3 ) از بوذرجمهر پرسيدند كدام يك از دشمنان دشمنى او شديدتر است فرمود عمل بد ( 4 ) گفتند پسنديده‌ترين چيزها چيست گفت ثمرهاى عمل صالح ( 5 ) يكى از زهّاد را گفتند كه ما را پندى ده كه از هر پند و موعظه در ما بيشتر اثر كند گفت بسست شما را براى موعظه نظر كردن در محلّه مردگان ( 6 ) پس مردى به آن زاهد گفت مرا وصيّت كن گفت وصيّت ميكنم ترا بيك چيز و او آنست همچنان كه شب و روز در تو\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nكار مىكند تو نيز در آنها كارى ( 1 ) بعضى گفته‌اند اينست و جز اين نيست از براى تست از عمرت يك روز به جهت آنكه روز پيش گذشته است و روز آينده نيامده است پس اگر صبر كردى در آن روز يعنى خود را نگهداشتى از كارهاى بد و صبر كردى بر تحمّل كارهاى سخت پسنديده كارى كرده‌اى كه ثنا گفته مىشود و بر آن وهم توانائى و قوّت يافته براى فرداى خود و اگر عاجز شدى از روز خود و صبر نكردى بر آنچه گفته شد نكوهيده كرده‌اى كار خود را و ضعف پيدا كردى براى فرداى خود ( 2 ) و نيز يكى گفته تفاوت ما بين من و پادشاهان در يك روز است و آن همان روزى است كه در او ميباشم چه آنكه روز گذشته گذشته است ديگر پادشاهان لذّت او را نمىيابند و من نيز سختى او را نمىيابم و امّا نسبت بروز آينده من و پادشاهان هر دو در خوف و ترسيم كه نميدانيم چه خواهد شد پس فرق ما بين من و ايشان در همين روز حاضر است و يك روز چه خواهد بود يعنى چه ارزش دارد كه كسى حسرت بر آن برد ( 3 ) و نيز گفته‌اند اينست و جز اين نيست كه آدمى نفع ميبرد از عمرش در هر ساعتى كه باشد به همان يك ساعت با آنكه زود ميگذرد پس چقدر خبيث و پليد است آن كسى كه بفروشد خلود در نعيم را كه حاصل مىشود از براى او به عمل كردن در يك ساعت به معصيت در آن ساعت با آنكه زود ميگذرد و عابدى نخواهد داشت بجز پشيمانى بزرگ ( 4 ) حكيمى وصيّت كرد فرزند خود را و گفت اى پسر جان من بپرهيز از يك خوى بد تا سالم بمانى داخل مشو در جاهاى بد كه متّهم خواهى شد و متابعت كن يك خصلت خوب را تا غنيمت برى سپاس و شكر نعمت گذار تا بر تو دائم بماند و بدان بدرستى كه\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nعزّت در اطاعت كردن خدا است و ذلّت در نافرمانى حقتعالى است و فقر در كم شمردن نعمت الهى است و بدان كه مردم بر يك ديگر فضيلت مىيابند بسبب عقل و از ديگران ممتاز ميشوند بسبب علم و رستگارى مىبرند به عمل و سيادت پيدا مىكنند بسبب حلم پس بر تو باد اى پسر جان در دين خود بازدياد يعنى هميشه كارى كن كه دينت محكم و زياد شود و بر تو به او عمل دنيا باقتصاد يعنى ميانه روى كن در امور معيشت خود ( 1 ) حكيمى بشاگرد خود گفت بدان كه ترا يك دوست است كه از همه بيشتر خير خواه تست و آن عقل تست و ترا يك دشمن است كه از همه كس بيشتر ترا فريب ميدهد ترا و آن جهل و نادانى تست و بدان كه راستگوترين رسولان و پيام آورندگان بر تو اجل تست و دروغگوترين وعده دهنده‌ها به تو امل و آرزوهاى تست پس حفظ كن دين و دنياى خود را بورع يعنى باز ايستادن از حرام و غلبه كن بر بلاهاى نازله بصبر جميل يعنى شكيبائى كه در آن شكوه نزد مردم نباشد و راحت ده دل خود را به ترك حسد و تربيت ده خود را در ميان مردم بكرم و دوست كن مردم را به خود بسبب خوش خلقى و بدان كه يكدرجه و مرتبه است كه بلندترين مراتب اهل ايمانست كه هر كس به آن درجه رسيد بفوز و ظفر رسيد و آن درجه آنست كه چنان باطن و پنهان خود را شايسته و نيكو كنى كه باكى نداشته باشى اگر ظاهر و آشكار شود و از عاقبت آن نينديشى اگر مستور و پنهان بماند\r\n( 2 )\r\n\r\nباب دوّم در دو خصلت‌هاى مرويه است\r\n( 3 ) حضرت رسول ( ص ) فرمود علما بر دو قسمند يكى آنست كه گرفته است علم خود را يعنى متابعت\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nعلم خود مىكند پس او نجات يافته ، و ديگر آن عالمى است كه ترك علم خود كرده و به آن عمل نميكند پس او هلاك‌شونده است ( 1 ) و نيز فرمود كه علم بر دو قسم است يكى آن علم است كه در دل جاى دارد و آن علميست كه نفع دهنده است و ديگر علمى است كه بر زبانست و آن حجّت بر بنده است و نيز علم بر دو قسم است يكى علم اديان كه متعلّق بدين و مذهب است و ديگر علم ابدان كه متعلّق به بدن و تن است ( 2 ) و نيز فرمود خير و خوبى نيست در زندگى مگر براى دو كس يكى عالم مطاع كه آنچه گويد بشنوند و اطاعت او كنند و ديگر مستمع و داع يعنى گوش‌كننده كلام عالم كه حفظ مطلب كند حاصل آنست كه بايد مردم عالم باشند يا متعلّم ( 3 ) و دو حريصند كه سير نميشوند يكى طالب دين است و ديگر طالب دنيا مترّجم گويد كه در روايت ديگر وارد شده كه دو حريصند كه سير نميشوند يكى حريص در مال و ديگر حريص در علم ( 4 ) و نيز فرمود پير مىشود فرزند آدم و جوان و قوى مىشود در او دو صفت يكى حرص و ديگر طول اهل كه آرزوهاى دور و دراز باشد پس گرفت آن حضرت دو سنگى را و افكند يكى را در برابر خود و فرمود اين سنگ بمنزله امل و آرزوى فرزند آدم است پس سنگ ديگر را دنبال او افكند و فرمود اين بمنزله اجل بنى آدم است پس آدمى مىبيند آرزوى خود را و عقب او ميرود و نمىبيند اجل خود را كه در دنبال او مىآيد ( 5 ) و نيز فرمود ايا خبر دهم شما را ببدخت‌ترين بدبختان گفتند بلى يا رسول اللَّه فرمود آن كسى است كه جمع شود بر او دو چيز فقر در دنيا و عذاب در عقبى ( 6 ) و نيز فرمود دو خصلت است كه بالاتر\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nاز آن شرّى نيست و آن شرك به خدا است و ضرر رسانيدن ببندگان خدا است ( 1 ) و نيز فرمود مردم بر دو قسمند يكى آنست كه راحت مىيابد و ديگر آنست كه راحت ميدهد امّا اوّل آن بنده‌ايست كه اطاعت خدا كند مادامى كه زنده باشد پس چون بميرد ميرود بسوى رحمت خدا و نعمت بىانتها و راحت مىشود و امّا آنكه راحت ميدهد ديگران را پس آن بنده‌ايست كه معصيت خدا كند مادامى كه زنده باشد پس چون بميرد بسوى عقاب و عذاب اليم رود پس شما خود را ذليل و خوار مكنيد نزد اين دو قسم مردم يعنى كارى نكنيد كه روز قيامت نزد مردمان نيك و مردمان بد رسوا و خوار شويد ( 2 ) و نيز فرمود مؤمن ما بين دو خوف و ترس است يكى ترس مدّت گذشته از عمر خود كه نميداند خدا با كارهاى گذشته و عملهاى ناشايسته او چه خواهد كرد و ديگر ترس بقيّه مدّت عمر خود را دارد كه نميداند قلم قضا و تقدير براى او چه رقم كرده ( 3 ) و فرمود به ابو ذر غفّارى ره كه آيا راهنمائى كنم ترا بر دو خصلت كه مشقتشان كم و بار آنها سبك است و لكن در ميزان اعمال سنگين است عرض كرد بلى يا رسول اللَّه فرمود خوش خلقى را پيشه كن و سكوت بسيار كن پس به خدا قسم كه عمل نميكنند خلايق بخصلتى كه مثل اين دو چيز باشد و هم فرمود كه دو خصلت است كه در مؤمن جمع نميشود يكى بخل كردن و ديگر خلق بد ( 4 ) و نيز فرمود كه دو خصلت است كه محبوب خدا و رسول است يكى حلم و بردبارى و ديگر حيا و شرم ( 5 ) و نيز فرمود دو خصلت است كه هر كه داراى آن باشد خداوند او را شاكر و صابر نويسد و اگر در او نباشد از زمره شاكرين و صابرين خارج باشد و آن دو خصلت\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nآنست كه نظر كند در امر دين خود ببالاتر از خود و به او اقتدا كند و در امر دنيا نظر كند بپست‌تر از خود و حمد خدا كند بر آنچه به او زيادتر عطا كرده ( 1 ) و نيز فرمود هر كه باز دارد دو چيز را بر خود حقتعالى از دو چيز او نگهدارى كند كسى كه باز دارد زبان خود را از عرض مردم حقتعالى او را از لغزش نگهدارى كند و ديگر كسى كه باز دارد غضب خود را نگهدارد حقتعالى او را از غضب خود مترجم گويد روايت بسيار وارد شده كه هر كه خواهد ايمن باشد از غضب و خشم الهى كظم غيظ كند و خود را از غضب بى جا نگهدارد و لقد اجاد من قال\r\n گفت عيسى را يكى هشيار سر * چيست در هستى ز جمله صعبتر\r\nگفت اى جان صعب‌تر خشم خدا * كه از او دوزخ همى لرزد چه ما\r\nگفت زين خشم خدا چبود امان * گفت كظم غيظ خويش اندر زمان\r\nكظم غيظ است اى پسر خط امان * خشم حق ياد آورد در كش عنان \r\n( 2 ) و نيز فرمود بپرهيزيد از خدا در امر دو ضعيف يكى زن و ديگر يتيم ( 3 ) و نيز فرمود دو نعمت است كه غبن دارند در آن دو نعمت بسيارى از مردم يكى صحّت بدن و اعضاء و جوارح و ديگر فراغ كه مجال و فرصت باشد يعنى در اين دو نعمت فريب نفس ميخورند و غنيمت نميشمارند و ميگذارند تا از دستشان برود و بعد از آن حسرت ميخورند و لنعم ما قيل\r\n جوانا ره طاعت امروز گير * كه فردا نيايد جوانى ز پير\r\nقضا روزگارى ز من در ربود * كه هر روزش از پى شب قدر بود\r\nمن آن روز را قدر نشناختم * بدانستم اكنون كه در باختم \r\n\r\n","description":"","footnote":"","page_name":" 15 ","page_number":15},
  {"content":"\r\n\r\n( 1 ) و غافل را باعث بيدارى و هوشيارى است با بدان اى دخترك من اگر دخترى از شوهر بينياز بود هر آينه تو از همه زنان بينيازتر بودى از شوهر لكن زنان براى مردان خلق شده‌اند همچنان كه مردان از براى زنان مخلوق گشته‌اند اى دخترك من همانا تو از آشيانه وطن خود مفارقت كردى و ميروى بسوى آشيانه‌اى كه نمىشناسى او را و بسوى قرينى كه الفت نگرفته‌اى با آن پس يادگير از من ده خصلت را كه باعث بلندى درجه و شرف تو شود نزد شوهرت اوّل آنكه در خانه شوهرت بقناعت رفتار كن كه قناعت سبب راحتى دل است دوّم آنكه حرف شوهر خود را بشنو و امر او را اطاعت نما چه آنكه اطاعت زن براى شوهر سبب خشنودى پروردگار عزّ و جل است سوّم آنكه پيوسته در صدد باش كه موضعى را كه شوهر در تو نظر مىكند قبيح و زشت نباشد چهارم آنكه خود را خوشبو كن خصوص آن موضع را كه شوهر ميبويد كه مبادا بينى او بوى گريه بشنود پنجم تعهّد كن از او در وقت طعام پس هنگامى كه گرسنه مىشود طعام او را زود حاضر كن كه حرارت گرسنگى او را از جا بدر نياورد ششم هنگام خواب ساكن باش و حركت و صدا مكن كه بريدن خواب او سبب غضب او خواهد شد هفتم خانه و مال او را حفظ كن هشتم حشم و عيالات او را پيوسته مراعات كن كه اين كار از محاسن تدبير است نهم راز او را فاش مكن دهم آنكه نافرمانى مكن اوامر او را و گر نه سينه او از خشم و كينه تو پر خواهد شد و پس از همه اين خصال وصيّت ميكنم ترا آنكه هنگامى كه شوهرت دلش مقروح و سينه‌اش مجروح است تو از خود دور كن اين صفت را و نيز هنگامى كه خوشحال و خرّمست\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n بغفلت بدادم ز دست آب پاك * چه چاره كنون جز تيمّم به خاك\r\nمگر عمر ضايع بافسوس و حيف * كه فرصت عزيز است و الوقت ضيف \r\n( 1 ) پرسيدند از آن جناب كه چه چيز است مردم بسبب آن بيشتر داخل جهنم ميشوند فرمود دو سوراخ در بدنست كه شكم و فرج باشد كه بيشتر معاصى باعث و سببش اين دو چيز است ( 2 ) فرمود حضرت امير المؤمنين و يعسوب الدّين ع كه مردم در دنيا به دو صنفند يكى آنست كه خريده است نفس خود را و آزاد كرده است يعنى نفس خود را از بندگى دنيا و قيد و هول و هوى بيرون آورده و رها كرده و ديگر عكس آنست يعنى فروخته نفس خود را و عبد دنيا كرده او را ( 3 ) و نيز فرمود كه افضل عبادات در دنيا دو چيز است يكى صبر و شكيبائى و ديگر انتظار فرج ظاهرا مراد از انتظار فرج آل محمد ( ص ) باشد كه در جمله از روايات است كه رسول خدا فرمود كه افضل اعمال امّت من انتظار فرج است ( 4 ) و نيز فرمود شكست پشت مرا دو مرد يكى عالم پرده در كه هتك ناموس شرع كند و ديگر جاهل و نادانى كه مشغول بتعبدّات شود چه آنكه آن عالم مردم را اعراض ميدهد از علم خود به جهت پرده درى و حفظ نكردن ناموس شرع و آن جاهل مردم را دعوت مىكند بجهل خود بسبب عبادت ( 5 ) و هم فرمود سختترين مردم از جهت بلا و رنج كسى است كه مبتلا باشد به دو چيز يكى زبانى كه طلق و روان باشد و ديگر دلى كه گرفته باشد رخنهاى او پس اگر سكوت كند چنين كسى پسنديده نخواهد بود سكوت او و اگر تكلّم كند نيكو نخواهد بود تكلّم او حاصل مرا و آنست كه كسى در موعظه و پند دادن مردم خوب تكلّم مىكند و زبان فصيح دارد لكن كلمات او در دلش اثر نميكند و بقول خود عمل نمينمايد\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nنه سكوت او خوبست نه تكلّم او به جهت آنكه اگر سكوت كند باوى گويند كه با چنين زبان فصيح و بيان مليح چرا ساكت نشسته و اگر تكلّم كند سخنان او را به چيزى نخرند و وقعى ننهند چه آنكه خودش عمل به آن نميكند تا چه رسد به ديگران ( 1 ) و نيز فرمود احمقست آن كسى كه اين دو صفت را دارا باشد و از خود دور نكند يكى آنكه بسيار التفات كند بچيزها يعنى در راه و خانه‌هاى مردم و غيره پيوسته تماشاى چيزها و نگاه به اين و آن نمايد و ديگر آنكه زود جواب مطالب را بدهد بدون آنكه فهميده و سنجيده باشد ( 2 ) و نيز فرمود كه دو كس در باب من به هلاكت رسيد يكى آنكه در محبّت من غلوّ كرد كه مراد نصيريان باشند كه آن حضرت را العياذ باللَّه بخدائى گرفتند و ديگر آنكه محبّت مرا كنار گذاشت و دشمن شد ( 3 ) حضرت امام حسن ( ع ) فرمود مروّت و مردانگى در دو خصلت است يكى دورى كردن از چيزهائى كه آدمى را قبيح و زشت مىكند و ديگر اختيار كردن چيزى كه آدمى را زينت ميدهد ( 4 ) حضرت صادق بسفيان ثورى فرمود اى سفيان دو خصلت است كه هر كه ملازمت كند آن را داخل بهشت مىشود سفيان عرضكرد آن دو خصلت كدامست يا ابن رسول اللَّه فرمود قبول كردن و متحمّل شدن خبرهاى ناخوش بر طبع را هر گاه خدا آن را دوست داشته باشد و ترك كردن محبوب خود را هر گاه خدا آن را دشمن داشته باشد پس رو كن به آن دو چيز و من شريك تو باشم ( 5 ) حضرت باقر ( ع ) فرمود دو گام برداشتن است كه نزد خدا از هر قدم برداشتنى محبوب‌تر است يكى قدمى كه بردارد و بايستد در صفى كه در راه خدا آراسته شده و ديگر قدم برداشتنى كه بجانب رحم و خويش قاطع خود رود ( 6 ) و نيز فرموده كه دو جرعه است نزد خدا كه بهترين جرعه‌ها است يكى جرعه\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nخشم است كه ردّ كند مؤمنى آن را در سينه خود از روى حلم و بردبارى و ديگر جرعه مصيبت است كه بنوشد آن را از روى صبر و شكيبائى و بهترين قطرها و چكيدنها دو چكيدن است يكى چكيدن اشك بنده است در تاريكى شب از جهت خوف خدا و ديگر چكيدن خونست در راه خدا ( 1 ) و نيز فرمود خرف و گولى در دو چيز است يكى عجله در چيز پيش از امكان آن و ديگر ناز كردن بر سلطان ( 2 ) روايت شده از يكى از ائمّه ( ع ) در تفسير و حسنه كه در اين آيه شريفه است  رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً  يعنى پروردگار ما عطا كن بما در دنيا حسنه و در آخرت حسنه فرمودند حسنه در دنيا دو چيز است خوبى معاش و خلق خوش و حسنه در آخرت نيز دو چيز است خوشنودى خداى تعالى و بهشت ( 3 ) مردى بيكى از ائمّه ( ع ) عرض كرد مرا موعظه بفرما يا ابن رسول اللَّه فرمود خبر مده نفس خود را به دو چيز يكى فقر و ديگر طول عمر ( 4 ) جناب ابو ذر غفارى مردى را موعظه كرد فرمود همانا از براى تو در مال تو دو شريكست يكى حوادث و ديگرى وارث است پس تا توانى كارى كن كه از ساير شركاء بهتر باشى حكيمى حكمى را ديد و از او خواهش نمود كه مرا موعظه مختصرى نما گفت ملازمت كن دو چيز را يكى آنكه جايى كه خدا ترا نهى كرده نبيند ترا و ديگر آنكه جايى كه امر فرموده ببيند ترا و اين موعظه نيز از حضرت صادق ( ع ) نقل شده ( 5 ) لقمان حكيم فرزند خود را فرمود اى پسرك من نهى ميكنم ترا از دو چيز اوّل كاهلى و ديگر بيقرارى از غم به جهت آنكه هر گاه كاهلى كنى اداء حقوق نخواهى نمود و هر گاه بيقرارى كنى صبر نخواهى كرد و بر مرارت و سختيهاى به حق ( 6 ) مردى موعظه ميكرد مردم را و ميگفت اى بندگان خدا شكيبائى\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nو صبر كنيد در دو حالت يكى تحمّل بر سختيهاى عملى كه محتاج به ثواب آن ميباشيد و ديگر بر ترك عمل بديكه طاقت عقاب آن را نداريد ( 1 ) و نيز ميگفت دو نفرند كه مستحق ميباشند دورى رحمت الهى را يكى كسى كه ايمان بمعاد ندارد و ديگر كسى كه خود را از محرّمات الهى نگهدارى نمينمايد و بندگان ما بين دو چيزند نعمت خدا و گناهان خودشان و اصلاح اين دو چيز را نمىكند مگر شكر و استغفار ( 2 ) راهبى ميگريست از او سبب پرسيدند گفت گريه‌ام براى دو چيز است يكى كمى زاد و توشه و ديگرى از دورى سفر هولناك معاد\r\n آه ز بىزادى روز معاد * زاد كم و طول مسافت زياد \r\nمترجم گويد سزاوار است همه گريه كنيم براى اين سفر دور و درازى كه در پيش داريم و تأسّى كنيم بائمّه و بزرگان دين خود ( 3 ) چنان كه امير المؤمنين ( ع ) در دلهاى شب گريها ميكرد و ميفرمود آه از كمى توشه و دورى سفر آخرت و از اين كلمات ميفرمود و گاهى غش ميكرد ( 4 ) و حضرت امام حسن ( ع ) هر گاه ياد ميكرد مرگ و قبر و بعث و نشور و گذشتن از صراط را گريه ميكرد و چون ياد ميكرد عرض اعمال را بر حقتعالى نعره ميكشيد و مدهوش ميگشت و چون به نماز مىايستاد بندهاى بدنش ميلرزيد به جهت آنكه خود را در مقابل پروردگار خويش ميديد و چون ياد ميكرد بهشت و دوزخ را اضطراب مينمود مانند كسى كه او را مار گزيده باشيد يا عقرب بلكه اصحاب خاص ايشان ( 5 ) نيز چنين بودند چنان كه حضرت امام محمد باقر ( ع ) فرمود كه ابو ذر از خوف الهى چندان گريست كه چشم او آزرده شد به او گفتند دعا كن تا خدا\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nچشم ترا شفا بخشد گفت مرا چندان غم آن نيست گفتند مگر چه غمست ترا كه از چشم بالاتر است گفت دو چيز بزرگ كه در پيش دارم و آن بهشت و دوزخست ( 1 ) و نيز گفته‌اند دو چيز زياد مىكند خسارت را يكى گداختن بيمارى است تن را و ديگر اندوه است ظاهرا مرا و اندوه در امر دين و آخرتست و دو چيز است زياد مىكند سيّئات را يكى سركشى و ديگر سخت شادى نمودنست ( 2 ) عابدى را گفتند بچه حالت صبح كردى گفت ما بين دو نعمت رزق موفور و گناه مستور يعنى دو نعمت حقتعالى شامل حال نيست يكى روزى بسيار كه به من عطا فرموده و ديگر پنهان داشتن گناهان نيست از مردم كه مرا رسوا نفرموده ( 3 ) يكى گفته از براى دنيا دو فضيلت است از هر مؤدبى فصيح‌تر و از هر واعظى بليغ‌تر است ( 4 ) يكى از حكماء گفته دو چيز است كه بدن را از رنج و زحمت راحت مىكند يكى راضى شدن بقضاء الهى است و ديگر اعتماد به خدا است در قسمت و نصيب خود يعنى وقتى كه آدمى داراى اين دو صفت شد حرص او كم مىشود از زحمت سعيهاى بسيار در تحصيل دنيا آسوده مىشود چنان كه حضرت سيّد الشّهداء ( ع ) اشاره به اين مطلب فرموده است به اين شعر\r\n و ان تكن الارزاق قسما مقدرا * فقلة حرص المرء في السّعى اجمل \r\n( 5 ) يكى گفته است مرگ بر دو قسمت مرگ بدن و جسد و آن در وقتى است كه روح از او مفارقت كند و ديگر مرگ نفس است و آن وقتى است كه عقل از او مفارقت كند سزاوار است عاقل را دو آئينه براى خود اخذ كند در يكى عيبهاى خود را ببيند و اصلاح كند و در ديگر محاسن و زينت خود را ببيند و زياد كند مترجم گويد كه شايسته و سزاوار است\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nكه شخص عاقل مردم را آئينه خود قرار دهد پس آنچه از ايشان سر مىزند تأمّل در خوبى و بدى آن نمايد پس بقبح هر چه برخورد بداند كه چون آن عمل از او سرزند قبيح است و به خوبى هر چه برخورد بداند اين عمل از او نيك است پس در ازاله عيوب خود بكوشد و در كسب اخلاق حسنه سعى كند و لهذا معروفست كه حكيمى را گفتند ادب از كه آموختى گفت از بىادبان ( 1 ) از بوذرجمهر حكيم نقل شده كه گفت من از هر چيزى صفت نيك آن را آموختم حتى از سگ و گربه و خوك و غراب گفتند از سگ چه آموختى گفت الفت او را با صاحب خود و وفاء او را گفتند از غراب چه آموختى گفت شدت احتراز و حذر او گفتند از خوك چه آموختى گفت بكور او را در حوائج خود گفتند از گربه چه آموختى گفت حسن نغمه تملّق او را در مسألت و بالجمله عاقل بايد پيوسته اخذ فايده كند چه از دشمن يا دوست خواه وضيع باشد يا شريف از انسان باشد يا غير انسان ( 2 ) همانا از امير المؤمنين ( ع ) وارد شده كه فرمود الحكمة ضالّة المؤمن فخذ ضالتك و لو من أهل الشّرك يعنى حكمت گم شده مؤمنست پس دريافت كن گمشده خود را هر جا كه يافتى اگر چه نزد اهل شرك باشد ( 3 ) يكى گفته دو چيز از اخلاق مؤمنست يكى آنكه شماتت نميكند بمرگ يعنى شادى نميكند در مرگ دشمن چنان كه داب غافلين است و از اين جهت اين شاعر نصيحت كرده\r\n اى دوست بر جنازه دشمن چه بگذرى * شادى مكن كه بر تو همين ماجرا بود \r\nو ديگر از اخلاق مؤمن آنست كه كسى را بلقب بد نميخواند ( 4 ) حكيمى گفته كه مروّت و مردانگى در دو چيز است يكى انصاف دادن با مردم و ديگر تفضّل و عطاى\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nبر ايشان ( 1 ) و در دنيا دو چيز است كه باعث آبادى ديار و زيادتى عمر است يكى خوش خلقى با مردمان و ديگر خوش سلوكى با همسايگان مترجم گويد خوش سلوكى با همسايگان اينست كه انسان به خانه ايشان نگاه نكند و ايشان را اذيّت و آزار نرساند و ناودان به خانه ايشان نگذارد و خاكروبه بر در ايشان نريزد و از دود و بوى طعام خود ايشان و اطفال ايشان را اذيّت نكند و با ايشان مواسات كند و مبادا كه شب سير بخوابد و ايشان گرسنه باشند و يا خود در راحت و خوشى باشد و ايشان در سختى يا در سرما و برهنگى باشند و او منع از ايشان نمايد نمك و طعام و آتش را و اگر چيزى از ضروريات خانه را از شما بعاريت خواست بايد بايشان داده شود و اگر پول يا نان يا چيز ديگر را به قرض خواستند مضايقه از ايشان نكنيد و بالجمله از هر جهت مراعات كنيد ايشان را و همراهى نمائيد كه از اهل بيت عصمت ( ص ) تأكيد و توصيه زياد رجع بهمسايه شده است ( 2 ) دو چيز است چون مقدّم شد دو چيز ساقط مىشود يكى مصيبت است كه چون مقدم شد و گذشت « 1 » تعزيه ساقط مىشود ظاهرا مراد آنست كه زمان معتدّ به گذشته باشد به جهت آنكه ديگر تعزيه دادن مصيبت زده باعث تجديد حزن فراموش شده او مىشود نه آنكه مراد در ايّام مصيبت باشد كه بسه روز تجديد شده و ديگر برادرى است كه چون محكم شد ديگر ثنا و ستايش ساقط است و اين نظير آنست كه ميگويند تسقط الآداب بين الاحباب ( 3 ) يكى از عقلاء گفته كه مردم بر دو قسمتند\r\n\r\n\r\n","description":"","footnote":"\r\n( 1 ) چنان كه شيخ شهيد در احكام تعزيه از كتاب ذكرى فرموده كه جدّى نيست براى زمان تعزيه‌ئى هر گاه تعزيه سبب تجديد حزن فراموش شده شود ترك آن اوّلى است\r\n","page_name":" 23 ","page_number":23},
  {"content":"\r\n\r\nيكى عالم است و من با او مجادله نميكنم و ديگر جاهل است كه من پاداش نميدهم او را و كلامش را نديده ميگيرم ( 1 ) ديگر گفته كه فضل در دو چيز است دورى از دوستان و بخشيدن با دشمنان و مناسب است اين شعر در اينجا\r\n آسايش دو گيتى تفسير اين دو حرفست * با دوستان مروّت با دشمنان مدارا \r\n( 2 ) بعضى گفته‌اند كه عرب از دو چيز انسان پى به مقصود او ميبرد يكى از نگاه كردن او و ديگر تكلّم نمودن او و نيز گفته‌اند دو چيز از دروغ منفك نميشود يكى وعده بسيار دادن و ديگر بسيار عذر خواستن مترجم گويد اين مطلب بتجربه رسيده كه هر كسى كه كثير المواعد است يعنى بهر كس ميرسد او را وعده ميدهد كه چنين ميكنم يا گاهى كه وعده ميدهد وعده‌هاى بسيار ذكر مىكند كه چنين و چنان در حق تو خواهم كرد غالبا اين منفكّ از كذب نخواهد بود و همچنين كثرت اعتذار چنانچه اگر خوب تأمّل كنى خواهى يافت كسى كه عذر بسيار ميخواهد مثلا ميگويد ببخشيد ، نفهميدم ، ندانستم ، خيال نميكردم كه چنين ميشد و هكذا اين حرفها غالبا مطابق ما واقع نيست و نيز گفته شده كه هيچ زنى تقرّب نميجويد بسوى خدا به مثل دو چيز يكى اطاعت شوهر خود و ديگر ملازمت بيت و نشستن در خانه شوهر مترجم گويد كه اين مضمون روايات از اهل بيت اطهار است و بهترين صفات زن اين دو صفت است و اكثر خرابيهاى دين و دنياى مردم سببش بيرون رفتن زنها است از خانه به جهت سير و تفرّج و خود آرائى و خود نمائى ايشان و تردّد ايشان بمساجد و عروسيها و عزاخانه‌ها و ساير\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمجالس كه مفاسدش لا تعدّ و لا تحصى است و لنعم ما قال السّعدى\r\n چو زن راه بازار گيرد بزن * و گر نه تو در خانه بنشين چو زن\r\nز بيگانگان چشم زن كور باد * چه بيرون شد از خانه در گور باد \r\n( 1 ) در خبر است كه رسول خدا ( ص ) وقتى بفاطمه زهرا سلام اللَّه عليها فرمود چه چيز بهتر است از براى زن حضرت فاطمه ( س ) گفتند آنكه نبيند مردى را و نبيند مردى او را پس حضرت نور ديده خود را در بر گرفت و فرمود ذرّية بعضها من بعض ( 2 ) و نيز گفته‌اند بهترين بويها دو بو است بوى بدنى كه دوست دارى او را و ديگر بوى اولادى كه تربيت ميكنى او را ( 3 ) و نيز گفته شده كه دو عذاب و گرفتارى است كه تا كسى مبتلا به آن نشود نميفهمد يكى سفر دور و ديگر بنائى مكان وسيع و گشاده مردى را گفتند لذّت چيست گفت ترك حيا و متابعت هوى و هوس عاقلى گفت اين لذّت منفك نمىشود از دو چيز عار و ننگ دنيا و آتش عقبى ( 4 ) حكماء گفته‌اند تحمّل نميكند شرّ مردم را مگر دو نفر يكى مرد آخرت كه طالب ثواب باشد و ديگر مرد دنيا كه ميخواهد حسب و عرض خود را حفظ كند ( 5 ) عبد الملك ابن مروان از عبد اللَّه بن يزيد ابن خالد پرسيد مال تو چيست گفت دو چيز است كه با بودن آن دو چيز مرا فقر و درويشى نباشد يكى رضا و خشنودى از حقتعالى است و ديگر غنا و بىنيازى از مردم است پس چون برخاست از نزد عبد الملك كسى به او گفت كه مقدار\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمال خود را با وى گفتى گفت نگفتم به جهت آنكه اگر كم باشد مرا حقير ميشمرد و اگر بسيار باشد بر من حسد ميبرد ( 1 ) يكى و جبّه پشمينه پوشيده بود شخصى از او پرسيد براى چه جبّه پشمينه پوشيده‌اى پاسخش نداد و گفتند چرا جواب نميگوئى گفت چه بگويم اگر بگويم از جهت زهد پوشيده‌ام تذكيه نفس و خودستائى كرده باشم و اگر گويم از جهت فقر است نكوهش و ذمّ پروردگار خود كرده باشم ( 2 ) حكيمى فرزند خود را وصيّت كرد به اين كلمات اى پسرك من اگر خلاصى ميجوئى دو چيز را ملازم باش صرف مكن چيزى را كه دارى مگر در محلّى كه حق و سزاوار باشد و ديگر چيزى از كسى مگر به حق اى پسر جان من با ستم‌كننده بمدارا و خوبى رفتار كن كه اين دو چيز حصن تست به جهت آنكه بعدها اگر دوست تو شود از حقد و كينه او ايمن باشى و اگر تو بر او مسلّط شدى توانى تلافى ستمهاى او را بنمائى اى پسرك من با دو طايفه ملاعبه و شوخى مكن يكى با مردمان شريف به جهت آنكه حقير و پست ميشوى ديگر با مردمان دنى و لئيم به جهت آنكه آنها را بر خود دلير و چيره خواهى كرد اى پسر از دو طايفه بر حذر باش يكى دوست بيوفا و مكّار و ديگر دشمن فاجر و نابكار اى پسرك من امتحان كن دوستان خود را در دو حال يكى وقتى كه بليّه و مصيبتى به تو رسد پس اگر ترا يارى نمودند و دست از تو بر نداشتند بدان كه آنها دوستان خوب تو ميباشند و اگر جفا كردند معلوم مىشود كه دوستان بدى بودند و ديگر امتحان كن ايشان را وقتى كه نعمتى به تو روى كند پس اگر حسد بر تو نبردند بدان كه دوستان خوب تو ميباشند و اگر نه دوستان بدى خواهند بود و\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nبشناس دشمن خود را به دو چيز ( 1 ) يكى آنكه هر گاه نعمتى بر تو ديد مبهوت و مدهوش شود ديگر آنكه هر گاه لغزشى از تو ديد بر آن شماتت كند و خوشحال شود اى پسر جان من نگاه كردن نيافتم در دنيا از دو چيز كمتر يكى مال حلال كه صرف در محلّ حق شود و ديگر برادر دينى كه به او از هر جهت اطمينان حاصل شود اى پسر جان ملازمت كن اخلاق خوبان را در امور دنيا و دين خود اختيار كن شرف را و آن دو چيز است باز داشتن اذيت از مردم و بذل كردن عطا بر ايشان و ملازم سخاوت را و آن نيز دو چيز است سخاوت نفس در چيزى كه مال تست و ديگر سخاوت و بىاعتنائى باموالى كه در دست مردم است بدان كه كرم دو چيز است تقوى و پاكيزگى نفس و لئامت دو چيز است بد كارى و خباثت نفس و جود دو چيز است تبرّع بمال يعنى دادن مال به جائى كه واجب و لازم نباشد و ديگر دادن عطا پيش از سؤال و عجز دو عجز است يكى كوتاهى كردن در امرى كه آسان باشد بدست آن و ديگر سعى كردن در طلب آن با آنكه متعذّر باشد در يافتن آن و صبر دو صبر است يكى صبر بر ملازمت مكروهات و ديگر صبر بر ترك محبوبات با هواى نفس\r\n( 2 )\r\n\r\nباب سوم در خصال سه‌گانه\r\n( 3 ) روايت شده از بعضى كتب الهيّه كه حقّ سبحانه فرمود كسى را كه عافيت دادم\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاز سه چيز بدرستى كه كامل كردم نعمت خود را بر او كسى را كه بىنياز كردم از مال برادرش و از سلطان و از طبيب . ( 1 ) حضرت رسول خدا فرمود سه نفرند كه واجبست ترحّم بر ايشان توانگرى كه فقير شده باشد و عزيز قومى كه خوار شده باشد و عالمى كه جهّال با او بازى كنند و سه نفرند كه داخل بهشت نميشوند عاقل و منّان و مدمن خمر مدمن خمر آن كسى است كه هر وقت شراب بيابد بياشامد مترجم گويد عاق آن كسى است كه حبس حقّ پدر و مادر يا يكى از ايشان را نموده باشد و روايت بسيار در مذمّت عقوق وارد شده بلكه از گناهان كبيره شمرده شده و منان كسى را گويند كه منّت بر بندگان خدا بسيار گذارد و بسست در مذمّت اين صفت مرادف شدن او با اذيّت كردن و باطل نمودن او صدقات را چنان كه حقتعالى فرموده  لا تُبْطِلُوا صَدَقاتِكُمْ بِالْمَنِّ وَ الْأَذى  ( 2 ) و فرمود برداشته شد قلم از سه نفر اوّل از خوابيده تا وقتى كه بيدار شود دوّم از صغير تا وقتى كه مكلّف شود سوم از ديوانه تا وقتى كه عاقل شود ( 3 ) و نيز فرمود حقتعالى كراهت دارد از براى شما سه چيز را : عبث در نماز را يعنى بازى كردن بريش و امثال آن و رفث در روزه را رفث بمعنى فحش و جماعست و شايد اينجا معنى اوّل مراد باشد و خنديدن در قبرستان را ( 4 ) و هم فرمود محبوب شده است نزد من از دنياى شما سه چيز بوى خوش و زنان و روشنى چشم من گرديد به نماز ( 5 ) و فرمود كه حقتعالى پسنديده براى شما سه چيز را و كراهت دارد براى شما سه چيز را پسنديده براى شما آنكه بپرستيد او را و شريك نكنيد براى او چيزى را و ديگر آنكه چنگ زنيد بحبل الهى جميعا و پراكنده و متفرّق نشويد و خبل الهى\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاطاعت حق سبحانه است و يا قران مجيد و يا مراد حجج طاهره سلام اللَّه عليهم اجمعين باشد سوّم آنكه در مقام اطاعت و انقياد باشيد از براى كسانى كه حقتعالى ايشان را ولىّ امر شما نموده و غش و ناپاكى در كار ايشان ننمائيد امّا آن سه چيز كه حقّ سبحانه كراهت دارد قيل و قال و بسيارى سؤال و ضايع كردن مال است ( 1 ) و نيز فرمود سختتر چيزى كه من بر امّت خود ميترسم سه چيز است يكى آنكه قرآن را به غير تأويل آن تأويل كنند و ديگر آنكه متابعت زلّه و لغزش عالم نمايند سوّم آنكه مالى در بين ايشان ظاهر شود بهمديگر طغيان و ظلم نمايند پس فرمود خبر دهم شما را بخلاصى از اين سه چيز امّا قران را عمل كنيد بمحكم آن و ايمان آوريد بمتشابه آن امّا لغزش عالم را متابعت نكنيد يعنى اقتداء و پيروى لغزش او ننمائيد امّا مال را شكر نعمت كنيد تا طغيان ننمائيد ( 2 ) و نيز فرمود هر بنده را سه خليل و دوست است امّا دوست اوّل مال او است كه باوى ميگويد آنچه را كه از من در راه خدا بدهى فايده‌اش از براى تست و آنچه را كه ميگذارى و امساك ميكنى از براى تو نخواهد بود و دوست دوّم او اهل بيت و حشم او است كه با وى ميگويند ما با تو ميباشيم تا باب ملك كه مراد قبر باشد آنگاه ترا تنها ميگذاريم و بر ميگرديم و دوست سوّم عمل او است كه ميگويد ما با تو هستيم هر جا كه داخل شوى و از هر جا كه بيرون آئى ( 3 ) مترجم گويد كه در روايت خصال اين حديث شريف از امير المؤمنين ( ع ) بدين نحو وارد شده كه فرمود از براى مرد مسلمان سه خليل و دوست است يكى آنكه ميگويد من با تو هستم در حيات و ممات و آن عمل او است و ديگر آنكه ميگويد با تو هستم تا در قبر پس\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nترا ميگذارم و بر ميگردم و او اولاد اوست و ديگر آنكه ميگويد با تو هستم تا وفات كنى آن مال اوست كه بعد از مرگ او مال وارث مىشود ( 1 ) وصيّت فرمود حضرت رسول خدا ( ص ) سه چيز فرمود كه بيدار و هوشيار كن دل خود را بفكر و دور كن پهلوى خود را از خواب و بپرهيز از پروردگار خود ( 2 ) و نيز فرمود كه سه چيز را بسيار ياد كنيد تا مصيبتهائى كه وارد مىشود بر شما سهل و آسان شود ياد كنيد مرگ را و روزى را كه از قبر بيرون ميشويد و روزى را كه در موقف حساب در قيامت مىايستيد مترجم گويد كه ذكر اين سه عقبه از ميان عقباتى كه انسان بايد طى كند در نشاء آخرت به جهت كثرت وحشت آنها است امّا وحشت قيامت پس محتاج بذكر نيست و امّا هول مرگ و بيرون شدن از قبر دلالت دارد بر آن آيه شريفه  وَ سَلامٌ عَلَيْهِ يَوْمَ وُلِدَ وَ يَوْمَ يَمُوتُ وَ يَوْمَ يُبْعَثُ حَيًّا  ( 3 ) و حضرت امام رضا ( ع ) فرمود كه در سه موطن است كه اين خلق از همه اوقات بيشتر وحشت دارند روزى كه به دنيا ميايند و روزى كه از دنيا ميروند و روزى كه از قبر برانگيخته مىشود و سرّ كثرت وحشت در اين مواضع عدم انس بنشأة ديگر است چنانچه مشاهده مىشود در همين نشأه دنيويّه هر گاه بخواهد آدمى سفرى برود يا از موضعى بموضع ديگر منتقل شود چقدر در وحشت است تا چه رسد بانتقال از نشئه دنيويّه بنشئه برزخيّه و از نشأه برزخ بنشأه قيامت « 1 » ( 4 ) و نيز فرمود سه چيز است كه از مهلكات است يعنى او ميرا بسر حدّ هلاك مىرساند و سه چيز منجيات و نجات دهنده است امّا مهلكات پس اطاعت حرص و پيروى هوى و هوس و عجب\r\n\r\n\r\n","description":"","footnote":"\r\n( 1 ) مترجم گويد نقش نگين انو شيروان اين سه كلمه بوده راه بسيار تاريك است مرا چه بينش و عمر دوباره نيست مرا چه خواهش و مرگ در قفا است مرا چه راهش\r\n","page_name":" 30 ","page_number":30},
  {"content":"\r\n\r\nبنفس يعنى خود پسندى و خويشتن بينى است امّا منجيات پس ترس از خدا است در پنهان و آشكار و ميانه روى در معيشت است در حال غنى و فقر و به عدالت رفتار كردنست در وقت رضا و غضب ( 1 ) و نيز فرمود هر كس نگهدارد خود را از شرّ سه چيز مثل آنست كه خود را از هر شرّ و و بدى نگهداشته و آن سه چيز زبان و شكم و عورت است مترجم گويد به همين سه چيز اشاره شده در اين شعر\r\n و لقلقي قبقبي ذبذبىّ * عن التذاذ طرحت بجانب \r\n( 2 ) سه چيز است كه در هر كس باشد مروّت او بمرتبهء تمام و كمال رسيده تفقه در دين و ميانه روى و صبر بر مكاره و سختيهاى نازله ( 3 ) و نيز فرمود سه چيز است به آن كه جان من بدست قدرت اوست فرمود من براى سه چيز سوگند ميخورم يكى آنكه تمام نميشود مال از صدقه دادن يعنى صدقه و انفاق مال را زياد مىكند پس تصدّق دهيد ديگر آنكه عفو نميكند بنده براى خدا از ستمى كه بر او وارد شده مگر آنكه بالا ميبرد خدا او را روز قيامت يعنى مرتبه او را سوّم آنكه نميگشايد بنده در سؤال كردن را بر نفس خود مگر آنكه حقتعالى مىگشايد بر او در فقر را پس عفّت بورزيد ( 4 ) و نيز فرمود عرضه شد بر من سه نفرى كه اوّل داخل بهشت ميشوند و سه نفرى كه اوّل داخل جهنّم ميشوند امّا طايفه اوّل يكى شهيد است و ديگر بنده‌ايست كه نيكو عبادت كند خدا را و نيّت را خالص كند در اطاعت سيّدش « 1 » و سوّم فقير كثير العيال كه عفّت ورزد و از حرام خود را نگهدار و امّا\r\n\r\n\r\n","description":"","footnote":"\r\n( 1 ) اين معنى در نسخ سيّده است و ممكن است كه بمعنى نصرت و ياورى حق باشد\r\n","page_name":" 31 ","page_number":31},
  {"content":"\r\n\r\nاما طايفه دوّم امير مسلّطى است كه بعدل رفتار نكند و ديگر فقيرى است كه فخر و تكبّر كند سوّم دولتدارى است كه اداء حقوق ماليّه خود ننمايد يعنى زكات و خمس و ساير وجوهاتى كه بمال او تعلق ميگيرد ندهد ( 1 ) عيادت كرد حضرت رسول اكرم ( ص ) سلمان فارسى رضى اللَّه عنه را فرمود شفا دهد حقتعالى مرض ترا و عافيت دهد ترا در مدت عمر تو بدان اى سلمان از براى تست در مرض سه خصلت اوّل ياد كردن حقّتعالى است ترا دوّم آنكه بر طرف مىكند از تو گناهان را سوّم آنكه مرض باعث اخلاص در دعا است پس دعا كن اى سلمان بدرستى كه شفا مييابى و عافيت خواهى يافت ( 2 ) و نيز فرمود كسى كه دعا كند يكى از سه چيز نصيب او خواهد شد يا گناهش آمرزيده مىشود يا خبر معجّلى به او خواهد رسيد و يا ثوابى در آخرت نصيب او خواهد گرديد ( 3 ) و نيز فرمود سه نفر را عيادت نميباشد صاحب دمل درد چشم و درد دندان مترجم گويد عيادت يعنى بديدن بيمار رفتن و در غير اين سه موضوع مستحبّ مؤكّد است ( 4 ) و در روايت ديگر عوض دمل قرحه وارد شده چنانچه علّامه بحر العلوم در درّه فرموده و لا يعاد في حديث قد ورد قرح او صاحب ضرس أو رمد و سزاوار است كسى كه بعيادت ميرود چيزى مانند سيب و به و امثال آن را همراه ببرد و هديه مريض كند كه مريض به آن استراحت يابد و اگر مريض فقير باشد پولى هديه او كند خيلى شايسته است و بايد عيادت كنند و زود برخيزند مگر آنكه بيمار نشستن او را طالب باشد و دست بر ذراع مريض بگذارد و براى او دعا كند و اگر همين دعائى كه حضرت رسول ( ص ) بسلمان كرد بگويد مناسب است ( 5 ) و در خبر است كه اگر هفت مرتبه بگويد أسأل اللَّه\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nالعظيم ربّ العرش العظيم ان يشفيك مريض عافيت يابد و اگر هفت مرتبه يا هفتاد مرتبه حمد را به جهت شفاى او بخواند خوبست ( 1 ) و نيز فرمود مجالس بامانت است يعنى اگر بدى در او ذكر شد جاى ديگر نقل نشود مگر سه مجلس مجلسى كه خون حرام در او ريخته شود و مجلسى كه در او زنا شود و مجلسى كه بناحق مال مردم گرفته شود ( 2 ) نازل كرد جبرائيل بر آن حضرت مكارم اخلاق دنيا و آخرت را و آن سه چيز است گفته خذ العفو و امر بالعرف و اعرض عن الجاهلين فرمودند آن سه چيز آنست كه پيوند كنى با كسى كه از تو ببرّد و قطع كند و عفو كنى از كسى كه به تو ستم كند و عطا كنى ان كسى را كه ترا محروم از عطا كند ( 3 ) و نيز فرمود سه چيز است كه فقر و بىچيزى مياورد در حال جنابت چيز خوردن و صيحه و فرياد كشيدن زن و قسم دروغ ياد كردن و سه چيز است مادامى كه در خانه است ملائكه داخل نميشود سگ و جنابت و صورت صاحب روح مترجم گويد كه در روايت خصال اين حديث شريف چنين است كه حضرت رسول ( ص ) فرمود جبرئيل بر من نازل شد و گفت ما گروه ملائكه داخل نميشويم در خانه‌اى كه سه چيز در او باشد سگ و تمثال جسد و ظرفى كه در او بول كنند ( 4 ) روايت شده از امير المؤمنين ( ع ) كه فرمود اى طالب علم از براى هر چيزى علامتى است كه شهادت ميدهد بر خوبى يا بدى آن پس از براى دين سه علامت است ايمان به خداوند عزّ و جل و بكتابهاى او و برسولان او و از براى علم سه علامت است معرفت و شناسائى به خدا و بچيزهائى كه محبوب و پسنديده باشد در نزد خدا و بچيزهائى كه مكروه و ناپسند خدا است و از براى عمل سه علامت است\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nنماز زكات و روزه و از براى متكلّف يعنى كسى كه بتكلّف به خود بسته باشد صفتى را مانند علم و سخاوت و غيره سه علامت است منازعه مىكند با بالاتر از خود و ميگويد چيزى را كه نميداند و بخشش مىكند چيزى را كه نميرسد او را و پيدا نميكند او را و از براى منافق سه علامت است زبانش مخالف دل است و كلامش مخالف كارش است و پنهانش مخالف با آشكار است و از براى ظالم سه علامت است نافرمانى مىكند بالاتر از خود را و قهر و غلبه مىكند بپائين‌تر از خود و اعانت و يارى مىكند ظالمين را و از براى ريا سه علامت است در عمل كسالت دارد هر گاه تنها باشد و نشاط و شوق دارد هر گاه كسى با او باشد و حرص دارد بر امرى كه بدعت و تازگى داشته باشد و از براى غافل سه علامت است سهو و لهو و نسيان يعنى غفلت و بازى و فراموشى ( 1 ) و نيز فرمود در احسان و نيكى بمردم سه خصلت است از براى مرد كه از هر زراعتى نموّ و بركتش زيادتر است و از هر حصارى براى دفع دشمن محكمتر و از هر گنجى نيكوتر است ليكن صلاحيّت پيدا نميكند مگر بسه چيز تعجيل نمودن در آن « 1 » و كوچك شمردن آن و پنهان نمودن آن چه آنكه هر گاه تعجيل در احسان نمودى آسان نمودى آن را و چون كوچك شمردى آن را و بزرگ گردانيدى آن را و چون پنهان نمودى آن را تمام نمودى آن را ( 2 ) و نيز فرمود مؤمن مصيب يعنى آنكه طريق حق را پيموده\r\n\r\n\r\n","description":"","footnote":"\r\n( 1 ) اين مطلب بتجربه رسيده كه هر گاه انسان قصد صدقه و احسان نمايد هر چه زودتر از خود جدا نمايد و بدهد سهلتر باشد بر او و هر چه طول كشد بر او سخت‌تر مىشود و بسا شود كه ترك كند و فرمايش حضرت هر گاه كوچك شمردى آن را بزرگ گردانيدى احتمال دارد آنكه نزد خداى تعالى بزرگ شود يا آنكه نزد آن كسى كه به او عطا مىشود چنان كه در روايت خصال است\r\n","page_name":" 34 ","page_number":34},
  {"content":"\r\n\r\nآن كسى است كه سه كار را بجا آورده باشد ترك كند دنيا را پيش از آنكه دنيا او را ترك كند و بر او پشت نمايد و بنا كند قبر خود را پيش از آنكه داخل آن شود و خشنود كند پروردگار خود را پيش از آنكه ملاقات او نمايد ( 1 ) و نيز فرمود سه خصلت است كه هر كه داراى آنها نباشد نمىيابد مزه و طعم ايمان را يكى حلم و بردبارى كه دفع نمايد به آن سفاهت بيخردان را و ديگر ورع و خدا ترسى كه مانع شود او را از بجا آوردن چيزهائى كه خدا حرام فرموده سوّم خلق خوش كه مدارا نمايد بسبب آن با مردمان ( 2 ) روايت شده كه آن حضرت منع فرموده بود مردم را از كنار راهها پس خدمت آن جناب رسيدند و از آن حضرت رخصت طلبيدند كه اگر در كوچه‌ها و راهها نشستند حضرت مانع ايشان نشود حضرت بسه شرط قبول فرمود يكى آنكه چشمهاى خود را بپوشانند ديگر آنكه ردّ سلام نمايند سوّم آنكه گمشدگان را به مقصد برسانند ( 3 ) حضرت امام زين العابدين ( ع ) فرمود سه چيز باعث نجات مؤمن است . نگاه داشتن زبان خود از مردم و از غيبت ايشان و مشغول شدن او به چيزى كه به دنيا و آخرتش نفع رساند و بسيار گريستن بر گناه خود ( 4 ) حضرت امام محمّد باقر ( ع ) فرمود هر چشمى روز قيامت گريانست مگر سه چشم چشمى كه بيدارى كشد در راه خدا و چشمى كه اشگ ريزد از ترس خدا و چشمى كه پوشيده شود از محرّمات حقتعالى ( 5 ) حضرت صادق ( ع ) فرمود سه خصلت است كه هر كه داراى آنها باشد هر جا كه هست غريب نباشد باز داشتن اذيّت و آزار خود را از مردم و دارا بودن صفت ادب و علم و دورى كردن از چيزهائى كه باعث\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nتهمت و شك مىشود ( 1 ) و نيز فرمود هر كه غضب كرد بر تو سه مرتبه و در اين سه وقت حرف بدى به تو نگفت پس او را خليل و دوست خود قرار بده يعنى چنين كسى كه غضب او را از جا بدر نميبرد لايق است دوستى كردن با او ( 2 ) از حضرت عالم يعنى موسى بن جعفر ( ع ) مرويست كه فرمود تمام خير و خوبى در سه چيز است نظر كردن از روى عبرت و سكوت كردن كه با او تفكّر باشد و تكلّمى كه با فايده باشد پس هر نظرى كه از روى عبرت نباشد آن لهو است و هر سكوتى كه با آن تفكّر نباشد آن غفلت است و هر كلامى كه در آن فايده نباشد آن لغو است ( 3 ) و نيز از آن حضرت مرويست كه فرمود سه خصلت است كه هر كس داراى آنها يا داراى يكى از آنها باشد در سايه عرش خدا خواهد بود در آن روزى كه هيچ سايه نيست مگر سايه او يكى آنكه سلوك كند با مردم همان نحوى كه ميخواهد مردم با او سلوك كنند ديگر آنكه بر ندارد پاى خود را مگر آنكه بداند خشنودى خدا را در آن سوّم آنكه عيب نكند برادر خود را بعيبى مگر آنكه بر طرف كند آن عيب را از خود و دور نميكند از خود عيبى را مگر آنكه ظاهر مىشود براى او عيب ديگر و بس است از براى باز ايستادن آدمى از ذكر عيب مردم مشغول بودن بنفس خود مترجم گويد از براى طالبان مراتب انسانيّت و سعادت همين يك صفت بس است كه در تفحّص و تجسّس عيوب خود برآيند و مشغول باصلاح آن شوند و چشم از عيوب مردم بپوشانند و بدانند كه هيچ كسى خالى از عيب نخواهد بود و اگر در انسان بالفرض هيچ عيبى نباشد و همان ذكر كردن عيب مردم اعظم عيوبات و از هر عيبى بدتر است\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n همه عيب خلق ديدن نه مروّتست و مردى * نگهى بخويشتن كن كه همه گناه دارى\r\nره طالبان عقبى كرمست و فضل و احسان * تو چه در نشان مردى بجز از كلاه دارى\r\nتو حساب خويشتن كن نه حساب خلق سعدى * كه بضاعت قيامت عمل تباه دارى \r\nنقلست كه چون مير سيد شريف را هنگام رحلت از دنيا رسيد پسرش ميرسد شمس الدّين محمّد با وى گفت بابا مرا وصيتى كن پدر گفت فرزند به حال خود باش پسر مضمون را بشعر در آورده گفته\r\n مرا سيّد شريف آن بحر زخّار * كه رحمت بر روان پاك او باد\r\nوصيّت كرد و گفت ار زانكه خواهى * كه باشد در قيامت جان تو شاد\r\nچنان مستغرق احوال خود باش * كه از حال كسى نايد ترا ياد \r\n( 1 ) روايت شده كه حضرت مسيح ( ع ) ذمّ مال كرد و فرمود در مال سه خصلت بد است گفتند يا روح اللَّه آن سه خصلت بد كدامست فرمود پيدا شدن اوست از غير مورد حلال و اگر از حلال پيدا شود منع كردن اوست از حقّش و اگر در مصرف صحيح خرج شود باز داشتن اصلاح اوست آدمى را از عبادت پروردگار عالميان ( 2 ) سلمان فارسى ره فرمود سه چيز مرا گريانيد و سه چيز مرا خندانيد امّا چيزهائى كه مرا گريانيد مرا مفارقت رسول خدا بود و ملاحظه هول و وحشت نزد سكرات مرگ و ملاحظه وقوف در محضر الهى روز قيامت و امّا ان سه چيزى كه مرا خندانيد ملاحظه شخص غافل است كه در غفلت بسر ميبرد و حال آنكه از حال او غافل نيستند يعنى ملائكه و نويسندگان اعمال او آنى از او غفلت ندارند و اعمال او را\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nمينويسند و ديگر كسى است كه دنبال دنيا را گرفته و او را طلب مىكند و حال آنكه مرگ از عقب ميدود و او را طلب مينمايد سوّم آن شخص كه دهان را از خنده پر مىكند و نميداند كه رضاى خداى تعالى در آن خنده است يا خشم خدا ( 1 ) جناب ابو ذر غفّارى ( ره ) موعظه كرد عمر را و فرمود اى عمر اختيار كن سه خصلت را راضى شو بقوّت خود و بترس از مرگ و قرار ده دنيا را روز روزه خود و مرگ را وقت افطار از آن ( 2 ) عبد اللَّه ابن عباس گفته كه حقتعالى حرام فرمود اذيّت سه چيز را اوّل كتاب خود كه ناطق حكمت است 2 خانه خود را كه محلّ امن و امانست 3 عترت رسول خدا را و امّا كتاب خدا را پس پاره و تحريف كرديد و خانه خدا را خراب و منهدم كرديد و عترت رسول خدا را پراكنده كرديد و كشتيد ( 3 ) روايت كرده انس بن مالك از رسول خدا كه حقتعالى فرمود اگر نبودند مردان خشوع‌كننده و اطفال شيرخوار و حيوانات چرنده هر آينه ريخته ميشد بر شما عذاب ريخته‌شدنى ( 4 ) معاوية بن ابى سفيان بخالد بن معمّر گفت براى چه على را دوست ميدارى ، گفت براى سه خصلت يكى حلم او در هنگام غضب ديگر صدق او در گفتار سوّم وفاء او بوعده خود ( 5 ) منقولست كه ابليس ملعون گفته كه هر گاه من بر فرزندان آدم غلبه جستم بسه چيز ديگر چيزى از او طمع ندارم يعنى مقصود من از اغواء و گمراه كردن او به عمل آمده يكى آنكه خود پسندى و خويشتن بينى كند و ديگر آنكه عمل خود را بسيار شمرد سوّم آنكه گناهان خود را فراموش نمايد ( 6 ) احنف « 1 » گفته كه اگر من در هر چيزى تأمّل و توقف كنم در سه چيز توقف\r\n\r\n\r\n","description":"","footnote":"\r\n( 1 ) احنف همان احنف بن قيس است كه در حلم به او مثل ميزنند و از بزرگان بصره و از سادات تابعين بشمار رفته و يكى از ان چهار نفر است كه مو بر صورتشان نروئيده بود و در صفّين با امير المؤمنين عليه السّلام بوده و در جمل اعتزال جسته بود و در زمان مصعب با او بكوفه آمد و در سال شصت و هفتم يا نهم در كوفه وفات كرد و در ثوبه به خاك رفت و ثوبه در زمان ما موضعى است در خارج نجف اشرف نزديك به مسجد حنّانه و در آنجا قبور جمعى از صحابه مىباشد و قبر كميل بن زياد فعلا در آنجا معروف است و زياد بن ابيه و ابو موسى اشعرى نيز در آنجا به خاك رفته‌اند و بالجمله از احنف كلمات بسيارى نقل شده از جمله گفته‌اند خنديدن زياد ميبرد هيبت را و مزاح بسيار ميبرد مروت را و كسى ملازمت چيزى اختيار كرد به همان شناخته و معروف مىشود و امّا آنچه در متن از او نقل شده آنها را موافق روايات معتبره از اهل بيت اطهار است\r\n","page_name":" 38 ","page_number":38},
  {"content":"\r\n\r\nنخواهم نمود بلكه عجله خواهم كرد يكى نماز است چون وقت آن داخل شد بجا مياورم و ديگر ميّت است كه چون وفات كرد تعجيل در دفن او ميكنم سوّم دختر است كه چون شوهر و كفوى برايش پيدا شد شوهر مىدهم ( 1 ) حكماء فرس گفته‌اند كه عاقل بايد سه خصلت را دارا باشد و اولاد و خويشان خود را نيز تحريص بر كسب آن خصلتها كند اول بجا آوردن عملى كه توشه سفر آخرت او باشد دوّم تحصيل علم طلب كند براى دفع امراض جسد خود سوّم صنعتى را ياد گيرد كه سرمايه معاش او باشد ( 2 ) بعضى گفته‌اند كه اگر سه چيز نبود آدمى چنان طغيان و سركشى ميكرد كه هيچ چيز نميتوانست او را فرود آورد يكى مرض و ديگر فقر و سوّم مرگ و با اين سه چيز باز مىبينى چه گردن فرازى و سركشيها از ايشان ( 3 ) يكى گفته كه چون حقتعالى خير بنده را اراده فرمايد سه خصلت نصيب او كند فقيه و بينا گرداند او را در دين و زاهد و بىرغبت گرداند او را در امر دنيا و بينا كند او را بعيوب نفس خود ( 4 ) يكى از حكماء شخصى را سه چيز تعليم كرده فرمود هر گاه چيزى از تو پرسند و نميدانى بگو اللَّه و رسوله اعلم هر گاه طعام خوردى پيش از آنكه اشتهايت تمام شود از خوان طعام دست بكش و ديگر مخور و هر گاه با جماعتى\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nنشستى تكلم مكن تا بشنوى ايشان چه ميگويند پس اگر حرفهاى ايشان خير و خوبست تو هم داخل ايشان شود و اگر نه چون ابتدا بكلام نكرده بودى توانى با ايشان همراهى نكنى و از شرّ ايشان سالم بمانى ( 1 ) بوذرجمهر گفت بهترين چيزها كه پدران ارث گذارند از براى پسران سه چيز است ( ادب نافع - برادران شايسته ثناء و نيكو ( 2 ) عبّاس بن عبد المطّلب با پسر خود گفت نياموز علمى را كه به جهت سه خصلت تحصيل شود به جهت مراء و جدال كردن و به جهت ريا نمودن و به جهت مباهات و فخريّه كردن حاصل آنكه اگر قصد تو در تحصيل علم يكى از اين سه چيز باشد اين علم بدتر از جهل خواهد بود و ترك مكن علم را به جهت سه خصلت ميل در نادانى و بىرغبتى در دانائى و حيا كردن از آموختن آن ( 3 ) ابن عبّاس گفت پدرم با من گفت اى پسر مىبينم امير المؤمنين ( ع ) ترا گرامى ميدارد و بنزديك خويش ميبرد پس سه خصلت را از من حفظ كن تا باعث دوام و محبّت آن جناب با تو باشد با او دروغ مگو و در نزد او كسى را غيبت مكن و سرّ او را فاش مكن ( 4 ) نقل شده كه يكى از سلاطين خواست علىّ بن زيد كاتب را مصاحب خود كند و با او رفيق باشد گفت من مصاحبت ميكنم با تو بسه شرط گفت كدامست آنها گفت پرده مرا ندرى و عرض مرا بباد ندهى و كلام كسى را در حق من قبول نكنى تا طلب برائت از من نمائى گفت اين شرط از براى\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nتو بود براى من نزد تو چيست گفت سه خصلت راز ترا فاش نميكنم و نصيحت و خير خواهى ترا فرو گذار نخواهم نمود و هيچ كس را بر تو اختيار نخواهم كرد گفت عجب صاحب و دوستى ميباشى ( 1 ) جناب لقمان فرزند خود را فرمود اى پسرك من سه نفر را نخواهى شناخت مگر در سه وقت آدم حليم و بردبار را در وقت غضب كردن شجاع را در وقت حرب و جنگ نمودن برادران خود را در وقت حاجت ( 2 ) ديگرى گفته كه از جمله حقوق برادر تو بر تو آنست كه سه چيز را بر او روا ندارى يكى غضب و ديگرى ناز و سوّم جفا كردى بر او ( 3 ) مردى بارسطاطاليس گفت شنيده‌ام مرا غيبت كردى گفت مگر قدر تو در نزد من چيست كه من غيبت تو كنم و خود را از يكى سه كار باز دارم يا علمى كه فكر خود را در آن به كار برم يا عمل صالح و شايسته‌اى كه به جهت آخرت خود بجا آورم يا لذّت غير حرامى ببرم كه نفس خود را به آن مشغول سازم ( 4 ) حكيمى وصيّت كرد فرزند خود را فرمود اى پسر جان من دريافت كن از من سه چيز را احترام كن پدرت را تا عمرت زياد شود احترام كن مادر خود را تا اولاد اولاد خود را ببينى و تيز نظر مكن بر وى پدر و مادر كه عاق ايشان ميشوى ( 5 ) و بدان اى پسر كه ايّام سه روز است يكى روز گذشته كه گويا هرگز نبوده و يكى روز آينده است كه گويا فرار كرده است و آدمى نميداند بر او ظفر خواهد يافت يا نه و ديگر روزى است كه در آن ميباشى كه مردمان بزرگ و دانا قدر آن را ميدانند و از بجا آوردن خيرات در آن زاد\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nو توشه براى آخرت بر ميدارند و مردمان فاجر بامانى و آمال آن را ميگذرانند با آنكه وقتى كه انسان در او مىباشد ايّام نيست بلكه ساعات است و ساعات هم نيست بلكه زمانهائى است كه كمتر از چشم بر همزدن است ( 1 ) و در كتب حكميّه است كه ايّام سه روز است ، روز گذشته باعث موعظه و پند است ، روز حاضر روز غنيمت و عملست روز بعد روز آرزو و املست و بدان بدرستى كه مردم در دنيا بر يكى از اين سه حال ميباشند درجات و دركات و محاسبات پس هر كه در دنيا عمل بحسنات كند در آخرت اهل درجات باشد و كسى سيّئات و گناهان را ترك كند در آخرت نجات خواهد يافت از دركات و كسى كه ترك كند در دنيا لذّات را خلاص شود در آخرت از محاسبات ( 2 ) و بدان اى پسرك من كه با انصافترين مردم كسى است كه سه صفت بر او جمع باشد تواضع از روى رفعت و زهد از روى قدرت و انصاف با مردم از روى قوّت ( 3 ) و بر تو باد بقناعت كه در آن سه خصلت است صيانت و حفظ نفس و عزّت شأن و افكندن مئونه سنگين و احسان مكن بسه نفر يكى به شخص لئيم كه بمنزله زمين شوره‌زار است و تخم احسان در او ضايع مىشود و ديگر شخص فحش دهنده كه خيال مىكند احسان تو با او بسبب فحش اوست و ديگر شخص احمق كه قدر احسان ترا نميفهمد و بدان كه از براى شكر سه منزل است شكر بالاتر از خودت باطاعت اوست و شكر نظير تو بمكافات اوست و شكر پست‌تر از تو باحسان با اوست اى پسرك من از سه نفر حاجت مخواه از دروغگو كه حاجت ترا نزديك مىكند بقول\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nو دور مىكند به عمل يعنى بدروغ ميگويد حاجت ترا بجا مياورم و لكن به عمل نمىآورد ديگر از شخص احمق كه چون خواهد ترا نفع رساند از حمق خود ترا ضرر مىرساند و ديگر از كسى كه از سفره ديگران طعام مىخورد به جهت آنكه اگر نباشد كارى كند براى آن كس مىكند كه ولينعمت او است و بپرهيز اى پسرك من از دروغ پس همانا آدمى دروغ نميگويد مگر به جهت يكى از سه جهت يا به جهت پستى نفس يا به جهت سبكى عقل يا به جهت غلبه كردن نادانى بر او ( 1 ) و مشورت مكن اى پسر با سه نفر با نادان و شخص حسود و كسى كه متابعت هوا و هوس مىكند ( 2 ) و بدان كه سه چيز است كه در هر حال باشد حاجت بسه چيز دارد يكى آدميست كه در كارهاى خود حاجت دارد بمشورت كردن با صاحبان عقل هر چند با عقل و احتياط باشد ديگر زنست كه حاجت دارد به شوهر كردن هر چند در كمال عفّت باشد سوّم ستور است كه حاجت دارد بتازيانه هر چند خوش راه باشد ( 3 ) و بدان كه در سه چيز كافر حكم مسلمان دارد يكى گفتن خير او را هنگامى كه با تو مشورت كند و ديگر ردّ كردن امانت او را در وقتى كه چيزى در نزد تو امانت گذاشته باشد سوّم صله رحم او است هنگامى كه با تو خويشى داشته باشد ( 4 ) شخصى بيكى از اعراب گفته چه عيبى براى امير خود گرفته‌اى گفت سه خصلت بد يكى آنكه حكم مىكند از روى نادانى ديگر آنكه پيوسته مست شراب است سوّم آنكه رشوه ميگيرد ( 5 ) سه نفر با هم نشسته بودند شخصى از ايشان پرسيد سرور و خرّمى آدمى در چه چيز است يكى گفت در زن خوش رو . و خانه گشاده . و اسبى كه در خانه بسته باشد ديگرى گفت سرور در سه چيز ديگر است در رايتى كه بالاى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nسر آدمى پهن شده باشد و آدمى بر تخت نشسته باشد و مردم بر او وارد شوند و بگويند السّلام عليك ايّها الامير ( 1 ) ديگرى گفت سرور در سه چيز ديگر است ترقّى دوستان و پست شدن دشمنان و طول عمرى كه مصاحب باشد با قدرت و بركت در مال مترّجم گويد مناسب ديدم در اين حال نقل كنم موعظت ابو حازم اعرج سليمان بن عبد الملك بن مروان را و آن چنانست كه نقل شده وقتى ابو حازم وارد بر سليمان شد از او پرسيد كه ما بچه سبب از مردن كراهت داريم گفت بسبب آنكه دنيا را تعمير كرديد و آخرت را خراب كرديد لا جرم از آبادانى ميل نداريد بجاى خراب منتقل شويد گفت بگو ورود ما در معرض الهى بچه نحو است گفت نيكوكار حالش حال مسافر است كه از سفر به وطن عود مىكند و باهل و عيال و خويش ميرسد و از رنج و تعب سفر راحت مىشود و امّا بد كار حالش حال غلام گريخته ميماند كه او را گرفته بنزد آقايش مىبرند گفت بگو چه عملى افضل اعمالست گفت اداء واجبات و اجتناب از محرّمات گفت كلمه عدل چيست گفت حقّى كه بر زبان برانى نزد كسى كه از او بترسى و هم از او اميد داشته باشى سليمان گفت عاقل‌ترين مردم كيست گفت آنكه اطاعت خدا كند گفت جاهل‌ترين مردم كيست گفت آنكه آخرت خود را براى دنياى ديگرى بفروشد گفت مرا موعظه موجزهء كن گفت سعى كن كه خدا نبيند ترا در جايى كه نهى از آن فرموده و ببيند ترا در جايى كه امر به آن فرموده است در اين وقت سليمان گريه سختى كرد يكى از حاضرين\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nابو حازم را گفت اين حرفها چه بود كه در محضر امير گفتى گفت ساكت باش كه حقتعالى از علماء عهد و پيمان گرفته كه علم خود را بر مردم ظاهر كنند و كتمان ننمايند اين بگفت و از نزد سليمان بيرون شد سليمان مالى براى او فرستاد او ردّ نمود گفت و اللَّه من اين مال را در نزد تو نمىپسندم تا چه رسد بخودم\r\n( 1 )\r\n\r\nباب چهارم در چهار خصلت\r\n( 2 ) روايت شده از سيّد ما رسول خدا صلّى اللَّه عليه و آله كه فرمود چهار چيز است كه نمىباشد مگر به چهار چيز . حسب و نسب نيست مگر بتواضع و فروتنى و كرم نميباشد مگر بتقوى و عمل نميباشد مگر بنيّت و عبادت نميباشد مگر بيقين ( 3 ) و فرمود چهار نفرند كه حقتعالى در قيامت نظر رحمت بر ايشان مىافكند و پاكيزه ميگرداند ايشان را اوّل كسى كه بردارد غمى از دل اندوهگينى و كسى كه آزاد كند بنده مؤمنى را و كسى كه تزويج كند غربى را و كسى كه حج دهد كسى را كه حجّ نكرده باشد ( 4 ) و نيز فرمود چهار چيز است كه هر كه صبح كند در حالى كه عمل‌كننده آنها باشد خداى تعالى نهرى از براى او در بهشت جارى فرمايد كسى كه صبح كند در حالى كه روزه دار باشد و 2 عيادت مريضى كند و 3 تشييع جنازه كند 4 و تصدّق نمايد بر مسكينى ( 5 ) و نيز فرمود چهار چيز است كه روزى را زياد مىكند خوش خلقى و خوش سلوكى با همسايگان و باز داشتن اذيّت خود را از مردم و كم كردن ضجر يعنى قلق و بيقرارى نمودن در غم و اندوه ( 6 ) و نيز فرمود با امير المؤمنين ( ع ) يا على نهى ميكنم ترا از چهار خصلت از حسد و ظلم و كبر و غضب ( 7 ) و فرمود چهار\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nخصلت است كه لازم است براى صاحب عقل از امّت من گفتند آن چهار چيز كدامست يا رسول اللَّه فرمود بشنود و علم را و حفظ كند آن را و عمل نمايد به آن و منتشر كند آن را ( 1 ) و نيز فرمود چهار چيز است كه اگر داراى او باشى ضررى بر تو نيست اگر چه از دنياى تو هر چه كاسته شود و آنها حفظ امانتست و راستگوئيست و خوش خلقى است و عفّت ورزيدنست ( 2 ) و فرمود كه چهار كتمان كردن است كه از كنوز برّ است كتمان حاجت و كتمان صدقه و كتمان مصيبت و كتمان درد ( 3 ) و نيز فرمود چهار چيز از شقاوت است خشكى چشم و قساوت يعنى سخت بودن دل و اصرار بر گناه و حرص بر جمع دنيا ( 4 ) و نيز فرمود چهار چيز است كه هر كه بجاى آورد حقتعالى او را داخل بهشت فرمايد و رحمت خود را بر او شامل كند كسى كه يتيمى را جزء عيالات خود بشمارد و كفالت او نمايد و ترحّم بر مسكينى نمايد و با پدر و مادر خود مهربانى كند و با مملوك خود مدارا نمايد ( 5 ) و فرمود چهار چيز است كه هر كه ملهم شد و در دلش افتاد عمل كردن به آن عمرش دراز مىشود و روزيش زياد مىشود و از عقل خود بهره ميبرد و جان كندن بر او آسان مىشود و حجّت و عقايد حقّه در قبر بر او تلقين مىشود و آن چهار چيز راستى در سخن و انصاف با مردم و احسان و نيكى با پدر و مادر و صله رحم است ( 6 ) و نيز فرمود چهار چيز است كه پشت را مىشكند يكى برادرى است كه تو با او پيوند كنى و او از تو ببرّد و ديگر زنيست كه تو او را امين شمارى و او با تو خيانت كند و ديگر همسايه بد است كه اگر خوبى از تو ديد پنهان كند و اگر سرّى از تو فهميد آن را آشكار كند و ديگر فقر و بىچيزى است كه صاحبش را در تحيّر گذارد ( 7 ) و نيز فرمود چهار چيز است\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nكه كم آنها بسيار است يكى آتش است و ديگر درد است يكى فقر است و ديگرى دشمن و ديگرى محنت ( 1 ) حضرت امير المؤمنين ( ع ) فرمود علم چهار قسم است يكى علم فقه كه تعلّق باديان دارد و ديگر علم طبّ است كه تعلّق بأبدان دارد سوّم نحو است كه زبان را از لحن و غلط در كلام نگه ميدارد چهارم نجوم است كه تعلّق بشناختن زمانها است از سعد و نحس ( 2 ) و نيز فرمود فضائل چهار چيز است اوّل حكمت است و قوام آن در فكر است دوّم عفّت و باز ايستادن از حرام است قوام آن در شهوت است سوّم قوّت است و قوام آن در غضب است چهارم عدلست و قوام آن در اعتدال است ( 3 ) خدمت آن حضرت عرضه داشتند كه آيا از رسول خدا ( ص ) شنيده‌اى كه اسلام را توصيف كرده باشد فرمود بلى شنيدم كه فرمود بنا شده اسلام بر چهار ركن بر صبر و يقين و جهاد و عدل و از براى صبر چهار شعبه است شوق و ترس و زهادت يعنى بىرغبتى و ترقّب يعنى انتظار پس كسى كه شوق دارد ببهشت او بيرون ميرود از شهوتها و كسى كه بترسد از آتش بر ميگردد از محرّمات و كسى كه بىرغبت باشد به دنيا سهل مىشود بر او مصيبات و كسى كه منتظر باشد مرگ خود را تعجيل مىكند در عمل خيرات و از براى يقين چهار شعبه است تبصره فطنه يعنى اعمال فطانت و زيركى و تأويل و تفسير حكمت و شناختن عبرت يعنى چيزى را كه بسبب آن پند و عبرت گيرد و متابعت سنّت پس كسى كه اعمال كند زيركى و فهم را تأويل مىكند حكمت را و كسى كه تأويل كرد حكمت را بشناسد عبرت را و كسى كه شناخت عبرت را متابعت مىكند سنّت را و كسى متابعت كرد سنّت را پس گويا بوده با كسانى كه\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nدر زمانهاى پيش بوده‌اند و از براى جهاد چهار شعبه است امر بمعروف و نهى از منكر و راستگوئى در همه جا و بغض فاسقان پس كسى كه امر بمعروف كند قوّت داده پشت مؤمن را ( 1 ) و كسى كه نهى از منكر كند به خاك ماليده بينى منافق را و كسى كه راست گويد در هر موطن و مقامى به عمل آورده است آنچه را بر او بوده از تكاليف و كسى كه دشمن دارد فاسقان را پس بتحقيق كه غضب كرده است از براى خداى عزّ و جل و كسى كه غضب كند براى خداوند خدا نيز بغضب او غضب كند و از براى عدل چهار شعبه است غوص فهم يعنى فرو بردن فهم را در چيزها تا آنكه اطّلاع يابد بر مطالب و ديگر زهره علم يعنى به جهت و شكوفه و نضارت علم است و ديگر معرفت شرايع حكمت و چهارم ورود بر بستان حلم است پس كسى فهم خود را فرو برد تفسير كند جميع چيزهاى مشكله را از علم و كسى كه بچرد در نضارت و شكوفه‌هاى حلم بشناسد شرايع حكمت را و كسى كه عارف شود بشرايع حكمت وارد شود بر بستان حلم و كسى كه وارد شود بروضه حلم ديگر در امر خود افراط نكند و با مردم معاشرت كند در حالى كه ايشان از او در راحت باشند مترجم گويد چون بيان اين حديث شريف از وضع كتاب خارج بود لا جرم بترجمه لفظ آن اكتفا شد طالبين بيانات آن رجوع كنند بمجلّد ايمان و كفر بحار الانوار ( 2 ) و نيز فرمود مردم بر چهار قسمند يكى آن مردى است كه ميداند و ميداند كه ميداند پس او عالم و دانا است از او چيز بپرسيد و ديگر آن مردى است كه ميداند و نميداند كه ميداند پس او در خواب غفلت است بيدارش نمائيد و ديگر مردى است كه نميداند و ميداند\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nكه نميداند پس او طالب ارشاد و هدايت است او را راهنمائى كنيد و تعليم نمائيد و ديگر مردى است كه نميداند و نميداند كه نميداند پس او مرد جاهل و نادانست او را ترك نمائيد و به حال خود گذاريد مترجم گويد كه علماى اخلاق از قسم آخر تعبير بجهل مركّب نمايند زيرا كه مركب از دو جهل و نادانيست و اين قسم جهل بدترين رذايل است و دفع آن در غايت صعوبت و اشكالست و باعث آن اعوجاج سيلقه و كجى ذهن است و كيفيّت شناختن آن آنست كه آدمى بعضى از مطالب و استدلالات خود را بر جمعى از ناصحان و معروفين باستقامت سليقه عرضه نمايد اگر ايشان او را تصويب نمودند از اين مرض برى است و اگر او را تخطئه نمودند به آن مبتلا است پس خود را معالجه نمايد ( 1 ) و نيز فرمود كسانى كه حكومت و مرافعه مينمايند چهار نفرند سه نفر ايشان داخل جهنّم ميشوند و يكنفر از ايشان ببهشت ميرود امّا آن سه نفرى كه اهل جهنّم ميباشند يكى آن قاضى است كه حكم بباطل كند و بداند كه باطل است و ديگر آن قاضى است كه حكم بباطل كند و نداند كه باطلست سوّم آن قاضى است كه حكم به حق كند و نداند كه حقّست و امّا آن يكنفر كه داخل بهشت مىشود آن كسى است كه حكم به حق كند و بداند كه حقّست ( 2 ) و نيز فرمود كه چهار خصلت است كه اعانت مىكند آدمى را بر كارهاى شايسته صحّت و قناعت و علم و توفيق چهار چيز است كه هر كه داراى آنها باشد حقّ سبحانه گناهان او را مبدّل بحسنات كند - راستگوئى - حيا - شكر نعمت - خوش‌خلقى ( 3 ) و فرمود به حضرت امام حسن ( ع ) در هنگام وفات خويش كه اى پسر جان حفظ كن از من چهار چيز را اوّل آنكه عقل از هر\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nغنى و توانگرى بالاتر است و حمق از هر فقر و بىچيزى بزرگتر است و خود پسندى و خويشتن بينى از هر چيز وحشت‌ناكى وحشت‌ناكتر است و خوش خلقى از هر حسب و مجدى گرامىتر است ( 1 ) و نيز فرمود چقدر سزاوار است از براى عاقل كه در روزهاى خود چهار ساعت مقرّر كند پس در يك ساعت از آنها حساب نفس خود نمايد تا ببيند در شبانه روز چه كسب كرده خوبى يا بدى و در يك ساعت ديگرش حوائج خود را از حقتعالى بخواهد يعنى با خداى خود مناجات كند و حوائج خود را بدرگاه حضرت الهى عرضه نمايد و يك ساعت ديگرش را خلوت كند با برادران و دوستانى كه اعتماد به آنها باشد و بايد ايشان دوستانى باشند كه عيبهاى او را باوى بگويند و او را از عيوب خود اعراض دهند و برگردانند و يك ساعت ديگرش را از براى نفس خود گذارد كه صرف در لذّتهاى حلال شود و اين ساعت معين و ياور اوست بر ساعات ديگر همانا آسايش دادن دل را بقدرى كه رفع خستگى او شود و باعث زيادتى در قوّه او مىشود ( 2 ) از حضرت حسين بن على عليه السّلام مرويست كه فرمود رفت و آمد بسيار كنيد به مسجد همانا يكى از چهار چيز را خواهيد يافت آيه محكمه كه واضح الدّلاله باشد و علمى كه استفاده مىشود و برادرى كه تازه و نو براى شما پيدا شود و ترك كردن گناه يا به جهت حيا و شرم يا به جهت ترس « 1 »\r\n\r\n\r\n","description":"","footnote":"\r\n( 1 ) اين حديث شريف از امير المؤمنين ( ع ) نيز روايت شده و در آن هشت خصلت مذكور بزيادتى رحمة منتظره استماع كلمه‌اى كه دلالت بر هدايت كند و شنيدن كلمه‌اى كه آدمى را از هلاكت برگرداند و بنا بر اين خصلت چهارم در متن دو خصلت بيان شد كه مجموع هشت عدد باشد و به همين حديث بحر العلوم طاب ثراه در درّه اشاره كرده آنجا كه فرموده يصب فيها مدمن قد اختلف احدى الثمان من هدى و من طرف\r\n","page_name":" 50 ","page_number":50},
  {"content":"\r\n\r\nمترجم گويد كه ترك گناه يا به جهت حيا و شرم يا به جهت ترس احتمال دارد مراد حيا و ترس از خدا باشد يا از مردم و ترس از خدا ( 1 ) و نيز فرمود حذر كنيد از بسيارى قسم پس بدرستى كه كسى قسم بسيار ياد كند سببش يكى از چهار چيز است يا به جهت خوارى و پستى نفس اوست كه كسى به حرف او اعتنا نميكند لا جرم قسم ياد مىكند تا مردم تصديق او كنند يا به جهت آنست كه از سخن گفتن عاجزست لا جرم هر جا كه باب حرف بر او بسته مىشود قسم ياد مىكند تا قسم فاصله شود تا حرف او بيادش بيايد يا به جهت آنست كه نزد مردم متهم است قسم ياد مىكند تا مردم حرف او را قبول كنند يا به جهت آنست كه زبانش عادت كرده به قسم ياد كردن بدون قصد و نيّتى ( 2 ) و نيز فرمود مصائب دنيا چهار است مردن پدر ، مردن فرزند مردن برادر مردن زن پس مرگ پدر كمر را مىشكند و مرگ فرزند دل را مىشكافد و مرگ برادر پر و بال را قطع مىكند و مرگ زن يك ساعت اندوه‌گين مىكند ( 3 ) روايت شده از حضرت امام حسين ( ع ) كه فرمود حق سبحانه پنهان فرمود چهار چيز را در چهار چيز پنهان كرده خوشنودى خود را در حسنات و كارهاى خوب پس كوچك مشماريد هيچ حسنه‌اى را شايد رضاى خدا در آن باشد و پنهان فرمود خشم خود را در گناهان پس هيچ گناهى را كوچك مشماريد كه مبادا خشم خدا در آن باشد و پنهان فرمود دوستان خود را در بين مردم پس هيچ احدى را كوچك مشماريد و حقيرش ندانيد شايد او ولى و دوست خدا باشد و پنهان فرموده است اجابت كردن را در دعاها پس هيچ دعائى را كوچك مشماريد شايد\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nشايد همان دعا مستجاب باشد ( 1 ) حضرت علىّ بن الحسين ( ع ) فرمود نبايد ايستاد مگر از براى چهار نفر كسى كه اميد خيرى در او باشد و كسى كه اميد يارى از او باشد و كسى كه علمى از او دريافت مىشود و كسى كه از شرّ او بايد ترسيد ( 2 ) حضرت صادق عليه السّلام فرمود كه يافتم علم مردم را در چهار چيز اوّل آنكه بشناسى پروردگار خود را دوّم آنكه بشناسى خود را كه چه كرده‌اى سوّم آنكه بدانى چه خواسته از تو چهارم آنكه بدانى آنچه را كه بيرون مىكند ترا از دين ( 3 ) و فرمود بيكى از صحاب خود كه از براى من ضمانت كن چهار چيز را تا من ضامن شوم براى تو چهار خانه در بهشت عطا و انفاق كن و از فقر مترس و افشاء سلام كن در ميان مردم و ترك كن مجادله را اگر چه حق بجانب تو باشد و انصاف بده با مردم از خود ( 4 ) و نيز فرمود چهار چيز است كه هر كه داراى آنها باشد اسلامش كامل شده است اگر چه سرتا پاى او گناه باشد خدا بيامرزد او را و آن چهار چيز راستگوئى - حيا - شكر - خوش خلقى است ( 5 ) و از حضرت عالم يعنى موسى بن جعفر ( ع ) مرويست كه فرمود كسى كه آميخته شد دل او بدوستى دنيا ميچسبد بدل او چهار چيز يكى شغلى كه بر طرف نخواهد شد رنج آن دوّم آرزوهائى كه بنهايت نخواهد رسيد سوّم حرصى كه تمام‌شدنى نباشد چهارم اندوهى كه بر طرف نخواهد شد ( 6 ) حضرت يوسف پيغمبر ( ع ) نوشت بر در زندانى كه در او حبس بود چهار كلمه را زندان محلّ آزمايش است و قبر اهل دنيا است و باعث شماتت دشمنان و تجربه دوستان است ( 7 ) روايت شده كه جناب سليمان بن داود ( ع ) فرمود كه چهار چيز است كه زمين تحمّل\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nو طاقت آنها را ندارد يكى بنده‌اى كه سلطان شود و ديگر ناكسى كه شفاعت كند سوّم كنيزى كه ارث برد از آقاى خودش چهارم پيره زال زشتى كه زوجه كودك شود ( 1 ) گفته شده كه ملاك و قوام سلطان به چهار خصلت است از اموال مردم عفّت ورزد و نيكان را مقرّب خود كند و بر بدكاران سختى و شدّت نمايد و زبانش راستگو باشد ( 2 ) چهار چيز است كه آدم شريف نبايد از آن‌ها ننگ داشته باشد اگر چه امير باشد اوّل تواضع دوّم ايستادگى به جهت اوامر پدر خود سوّم خدمت ميهمان كردن چهارم خدمت باسب خود كردن و لو اينكه صد نفر بنده در خدمت او باشد و خدمت كردن براى عالمى كه از علم او بهره‌مند گردد ( 3 ) چهار چيز است كه نبايد خجالت كشيد از محكم كردن و مهر نمودن او به جهت گرانمايه بودن و احتياط در او و آن چهار چيز مال و جواهر و بوى خوش و دواء است ( 4 ) گفته‌اند كه ذو القرنين لوحى از طلا يافت در زير ديوار يكى از شهرها و در آن لوح چهار سطر نوشته بود سطر اوّل عجب دارم از كسى كه يقين بمرگ دارد چگونه خوش حال مىشود سطر دوّم عجب دارم از كسى كه يقين دارد به قدر چگونه محزون مىشود سطر سوّم عجب دارم از كسى كه يقين به آتش دارد چگونه خندان مىشود سطر چهارم عجب دارم از كسى كه مىبيند بيوفائى دنيا را و تقلّب او را با اهل خود چگونه مطمئن مىشود به دنيا مترجم گويد بيوفائى دنيا و تقلّب او با اهلش چندان واضح است كه محتاج ببيان نيست و هر كسى اگر مراجعه كند بطبقات مردم زمان خود\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nخواهد دانست كه در مدت عمر خود چقدر روزگار با مردم باوضاع مختلفه گردش كرده چه بسيار اشخاصى كه ذليل بودند عزيز شدند و چه بسيار عزيزها كه ذليل و خوار شدند و چه بسيار از مردمان محترم و توانگران كه باندك زمانى فقير و بىچيز شدند و هكذا و از براى اهل عبرت همين بسست ( 1 ) و امّا حكايت تقلّب دنيا با مردمان سابقين پس زياده است از آنكه احصاء شود لكن ما از براى عبرت گرفتن عقلاء از بيوفائى دنيا بنقل دو قصّه در اين مختصر اكتفا ميكنيم اوّل آنكه نقل شده از مرديكه گفت من در مسجد جامع منصورى در بغداد نماز ميخواندم كه ناگاه مرد نابينائى را ديدم كه جبّه كهنه‌اى پوشيده بود كه از كهنه‌گى و اندارس روى او رفته بود و آستر آن با قدرى از پنبه آن بجا مانده بود و ميگفت ايّها النّاس بر من تصدّق كنيد همانا من ديروز امير و سلطان شما بودم و امروز از فقراء مسلمين ميباشم پرسيدم اين فقير كور كيست ، گفتند قاهر باللَّه خليفهء عبّاسى است بدان كه قاهر باللَّه خليفه نوزدهم بنى عبّاس است و اسم او محمّد فرزند احمد معتضد باللَّه خليفه شانزدهم است كه شرق و غرب بر او مفتوح گشت و او را سفّاح ثانى ميگفتند به جهت اينكه تجديد كرد مملكت بنى عبّاس را پس از آنكه كهنه شده بود چه از زمان متوكّل كه خليفه و هم است پيوسته مملكت ايشان در ضعف بود و به اين سبب ابن رومى در مدح او گفته\r\n هنيئا بنى العبّاس انّ امامكم * امام الهدى و الباس و الجود احمد\r\nكما بابى العبّاس إنشاء ملككم * كذا بابى العبّاس ايضا يجدّد \r\nو اين حقير در كتاب تتمه المنتهى في وقايع ايّام الخلفاء اشاره باحوال ايشان نموده‌ام\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nو اين مقام را گنجايش نقل نيست ( 1 ) حكايت دوّم از محمّد بن عبد الرحمن هاشمى منقول است كه روز عيد قربانى بود داخل شدم بر مادرم ديدم زنى با جامه‌هاى كهنه در نزد اوست و تكلّم مىكند مادرم گفت به من كه اين زن را مىشناسى گفتم نه گفت اين عبادة مادر جعفر برمكى است من رو بجانب عباده كردم و با وى تكلّم نمودم و پيوسته از حال او تعجّب ميكردم تا آنكه از او پرسيدم كه اى مادر از عجايب دنيا چه ديدى گفت اى پسر جان يك روز عيد مثل چنين روز بر من گذشت در حالتى كه چهار صد كنيز بخدمتكارى من ايستاده بودند و من ميگفتم پسرم جعفر با من جفا كرده و حق مرا اداء ننموده چه بايد كنيزان و خدمتكاران من بيشتر از اينها باشد و امروز هم يك عيد است كه بر من ميگذرد و منتهاى آرزوى من دو پوست گوسفند است كه يكى را فرش و ديگرى را لحاف خود كنم محمّد گفت پانصد درم به او دادم بقدرى خوشحال شد كه نزديك بود قالب تهى كند و گاه گاهى عباده نزد ما مىآمد تا از دنيا رفت ( 2 ) حكيمى روزگارى بر در سراى يكى از سلاطين عجم گذرانيد تا بلكه خدمت سلطان رسد ممكن نشد او را لا جرم رقعه‌اى نوشت و بتوسّط در بان آن رقعه را بپادشاه رسانيد و در آن رقعه چهار سطر نوشته بود سطر اوّل ضرورت و حاجت مرا بسوى تو آورد سطر دوّم كسى كه درم دارد ديگر صبر ندارد يعنى كسى كه كار بر او سخت شده شكيبائيش تمام مىشود سطر سوّم رفتن از در سراى تو به غير فايده باعث شماتت دشمنان خواهد بود سطر چهارم يا جوابى بده با فايده يا راحتم كن به گفتن نه پادشاه چون رقعه را خواند نوشت بالاى هر سطرى حواله ده هزار درهم\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبراى او ( 1 ) روايت شده از ابن عباس كه گفت چهار نفرند كه توانائى بر پاداش ايشان را ندارم مرديكه ابتدا كرد به من بسلام كردن و مرديكه گشود جايى براى من در مجلس و مرديكه قدمش گرد آلوده شده به جهت رفتن او در پى حاجت من و امّا چهارم را پاداش نميدهد عوض من مگر حقتعالى گفتند كدامست آن كس گفت مرديكه حاجتى برايش روى دهد پس شب خود را در فكر باشد كه حاجتش را از كه يا چه كس بخواهد آخر الامر فكرش به آنجا رسد كه از من حاجت خود را بخواهد ( 2 ) كليله گفته كه قسمت شده چهار چيز بر چهار چيز رغبت بر مال شهوت بر لذّت‌ها طلب از براى ذكر و عمل از براى معاد پس سه چيز اوّل متاعى است كه زود فانى مىشود و تبعه و عاقبت بد آنها باقى ميماند و چهارمى منتظم مىكند آن سه چيز را بدون تبعه پس غنائى نيست مثل رضا و لذّتى نيست مثل تقوى و ذكرى نيست اشرف از اطاعت خداوند عزّ و جل و حفظ شده ( 3 ) از حسن بصرى چهار كلمه هر چه خواهى زندگى كن در دنيا كه آخر خواهى مرد هر چه خواهى مال جمع كن كه آخر بايد بگذارى و به روى هر چه را خواهى دوست بدار كه آخر الامر از او بايد مفارقت كنى هر چه خواهى بجا آور و عمل كن پس بدرستى كه ملاقات خواهى كرد او را ( 4 ) بعضى را گفتند كه بر چه بنا كردى امر خود را گفت بر چهار خصلت دانستم رزق مرا غير من نميخورد پس آرام گرفت نفس من از حرص در طلب آن و دانستم عمل مرا غير از من كسى بجا نمياورد پس مشغول به عمل خود شدم و دانستم مرگ مرا خبر نميكند كه كى خواهد آمد پس مبادرت و تعجيل كردم در تهيّه و استعداد آن و دانستم كه خدا مرا مىبيند و از او پنهان نخواهم شد\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nلا جرم او اوحيا ميكنم ( 1 ) احنف گفته كه چهار خصلت است كه هر كس داراى آنها باشد مرد كاملى خواهد بود و اگر كسى يك خصلت او را دارا باشد مرد صالحى خواهد بود و آن چهار چيز دينى است كه آدمى را هدايت كند و عقلى است كه درستى و راستى در كردار و گفتار آورد و حسب و مجدى است كه آدمى را حفظ كند و حيا و شرمى كه آدمى را از كارهاى ناشايسته منع كند ( 2 ) يكى گفته كه مردم بر چهار قسمند جواد بخيل و مقتصد يعنى كسى كه ميانه روى كند و مسرف پس جواد آن كسى است كه نصيب دنيا و آخرت خود را صرف امر آخرت مىكند و بخيل آن كسى است كه نصيب دنيا و آخرت خود را صرف هيچ كدام نميكند و مقتصد آن كسى است كه نصيب دنيا را صرف دنيا و نصيب آخرت را صرف آخرت مىكند و مسرف آن كسى است كه نصيب دنيا و آخرت را صرف دنيا مىكند ( 3 ) يكى ديگر گفته كه چهار چيز است كه جامه چهار چيز است سخاوت جامه جمالست جوانمردى و كرم جامه حيا است و ننگ و عار جامه حفظ و نگهدارى است و عمل كردن بوعده جامه مروّتست ( 4 ) ديگرى گفته كه چهار چيز است كه خراب و ويران مىكند بدن آدمى را و بسا باشد كه آدمى را هلاك كند با شكم پر داخل حمّام شدن و خوردن گوشتهاى قطع شده و خشك شده و مجامعت كردن در حال امتلاء و پرى معده و مجامعت با پيره زن ( 5 ) وصيّت كرد حكيمى فرزند خود را و گفت اى پسر بگير چهار چيز را و ترك كن چهار چيز را هر گاه چيزى براى تو نقل كردند تو بهتر از آن را بگير و حفظ كن و هر گاه\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nچيزى خواستى نقل كنى آنچه را كه خوب مىشنوند و به آن گوش ميدهند نقل كن و در حذر باش هر گاه مخالفت كرده شدى با خوشروئى با مردم ملاقات كن و ترك كن سخن با ناكس را و دشمنى با لجوج را و مجادله با سفيه و بيخرد را و رفاقت با كسى كه بىانديشه و ضعيف الرّاى باشد ( 1 ) و از چهار خصلت در حذر باش كه ثمر و بار آنها بد است لجاجت عجله خود پسندى و غلبه حرص امّا لجاجت پس ميوه آن پشيمانى است و امّا عجله پس ثمره آن حيرت است و امّا خود پسندى پس ثمر آن بغضاء و دشمنى است امّا غالب شدن حرص پس ثمر آن فقر است ( 2 ) و از چهار نفر در حذر باش از شخص كريم هنگامى كه او را خوار كنى و از عاقل هنگامى كه او را بهيجان آورى و از احمق هنگامى كه با او مزاح كنى و از فاجر و نابكار هنگامى كه با او رفاقت كنى ( 3 ) و نگهدار خود را از چهار چيز تا از عاقبت بد آنها ايمن باشى از عجله و شتاب از مبالغه و اصرار از خود پسندى و خويشتن بينى از سستى و ناتوانى ( 4 ) و بدان كه كسى كه بجا آورد چهار چيز را منع كرده نخواهد شد از چهار چيز كسى كه شكر كرد ممنوع نخواهد شد از زياد شدن نعمت كسى كه توبه كرد ممنوع نخواهد شد از قبول كسى كه استخاره و طلب خير كرد از خدا ممنوع نخواهد شد از خير و صلاح و كسى كه مشورت كرد ممنوع نخواهد شد از رسيدن به حق ( 5 ) يكى از علماء تلميذ خود را وصيّت كرد و فرمود چهار چيز است كه هر يك مىرساند آدمى را بمرتبه عقل و ترقّى ميدهد و مىرساند آدمى را برياست راى و انديشه ترقّى ميدهد بسياست علم ترقّى ميدهد بتصدير و بالا دست نشستن بر مردم حلم\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nمىرساند آدمى را بتوقير و تعظيم كردن مردم او را ( 1 ) چهار چيز است كه دلالت دارد بر چهار چيز فقه دلالت دارد بر ديانت و صافى و خالص بودن دلالت دارد بر امانت و سكوت دلالت دارد بر عقل و عدل دلالت دارد بر فضل ( 2 ) و به چهار چيز حكم كرده مىشود به چهار چيز سخن چينى و غمّازى بر ناكسى بد كردن بر نادانى و زشتى گذاشتن مال بر بخل سبكى بر جهل ( 3 ) چهار كس از چهار چيز جدا نميشود نادان از غلط فضول از سقط شتاب‌كننده از لغزش ملوك از علل يعنى از بهانه‌جوئى ( 4 ) چهار چيز كشيده مىشود آخر او به چهار چيز ممازحه و شوخى كردن بشر و بدى رنجانيدن ببغض و دشمنى خلاف كردن بوحشت و دورى سبك شمردن بعيب كردن و لقب بد را ياد كردن ( 5 ) چهار چيز است كه زايل مىشود به چهار چيز نعمت بكفران قدرت بعدوان دولت باغفال حظّ بردن و بهره‌مند شدن بناز و دلال ( 6 ) چهار كس‌اند كه استيفاء حق خود نكنند از چهار نفر شريف از ناكس رشيد از گمراه نيكوكار از بد كار انصاف دهنده از جاهل جبركننده ( 7 ) چهار چيز است كه عاقبتش به چهار چيز ميرسد سكوت بسلامت نيكوئى بكرامت بخشش كردن بسيادت شكر كردن بزيادتى نعمت ( 8 ) چهار كس شناخته مىشود به چهار چيز كاتب بنوشته‌اش عالم بجواب دادنش حكيم بكردارش حليم بتحمّلش ( 9 ) چهار چيز را بقا و دوامى نيست مالى كه از حرام جمع مىشود مجالسى كه از گناهان منعقد مىشود انديشه‌اى كه از عقل خالى باشد شهرى كه از عادل خالى باشد ( 10 ) چهار چيز باعث دوام\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nسلطنت و پادشاهى است حفظ دين گماشتگان امين مقدّم داشتن احتياط در كارها دنبال عزم و انديشه خود را گرفتن ( 1 ) چهار چيز است كه با آنها سلطنت دوام ندارد غشّ و زير يعنى خيانت و خير خواهى نكردن وزير در راى بدى تدبير خبيث بودن نيّت ستم كردن بر رعيّت ( 2 ) چهار چيز است كه عاقل نبايد در آنها طمع داشته باشد غلبه كردن بر قضاء نصيحت از دشمن و اعداء تغيير خلق خشنودى خلق ( 3 ) چهار چيز است كه هيچ جاهلى خالى از آنها نميباشد سخن بىمعنى گفتن كارهاى بيفايده بجا آوردن نزاع بىنفع كردن مناظره بيحاصل نمودن ( 4 ) چهار چيز است كه بر نخواهد گشت كلام گفته شده تير رها شده تقدير جارى شده زمان گذشته ( 5 ) چهار چيز باعث محبّت مىشود خوشروئى با مردم بذل و احسان با مردم موافقت و همراهى نمودن ترك نفاق كردن ( 6 ) چهار چيز از علامات كرم و بزرگيست است بخشش و عطا باز داشتن اذيّت شتاب كردن در پاداش خوب دادن تأخير كردن در عقوبت و پاداش بد ( 7 ) چهار چيز علامت ناكسى است فاش كردن رازها عقد قلب كردن بر عذر و مكر غيبت كردن از آزاد مردان اذيّت كردن همسايگان ( 8 ) چهار چيز از علامت ايمان است باز ايستادن از حرام خشنود بودن به مقدارى كه كفايت از معيشت كند حفظ كردن زبان عقد قلب كردن بر احسان ( 9 ) چهار چيز از علامات نفاق است كمى ديانت و كثرت خيانت و غش كردن در كار دوستان و شكستن عهد و پيمان\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n( 1 )\r\n\r\nباب پنجم در خصال پنجگانه\r\n( 2 ) روايت شده از سيّد ما رسول خدا ( ص ) كه فرمود در آيه شريفه  وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ  كه خزانه‌هاى غيب را غير از خدا كسى بر آن مطّلع نيست و آن پنج چيز است اوّل آنكه كسى نميداند در چه زمان باران مىبارد مگر خدا نميداند كسى آنچه را كه در رحم مادر است مگر خدا نميداند عاقبت امر هيچ نفس را مگر خدا نميداند كسى در چه زمين ميميرد مگر خدا نميداند چه زمان قيامت بر پا خواهد شد مگر خدا مترجم گويد كه در روايات بسيار وارد شده كه اين پنج چيز را بتفصيل و تحقيق غير از خدا كسى نميداند و مجموع اين پنج چيز در آيه آخر سوره لقمانست  إِنَّ اللَّهَ عِنْدَهُ عِلْمُ السَّاعَةِ  الآية ( 3 ) و فرمود پنج خصلت است كه در كتاب خدا ذكر شده هر كس داراى آنها باشد ضرر آنها به صاحبانش بر ميگردد گفتند يا رسول اللَّه آن پنج چيز كدامست فرمود عهد شكستن مكر كردن ستم نمودن فريب دادن و ظلم نمودن است پس آن حضرت آيات شريفه اين پنج خصلت را قرائت فرمودند  فَمَنْ نَكَثَ فَإِنَّما يَنْكُثُ عَلى نَفْسِهِ   وَ لا يَحِيقُ الْمَكْرُ السَّيِّئُ إِلَّا بِأَهْلِهِ   يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ   يُخادِعُونَ اللَّهَ وَ الَّذِينَ آمَنُوا وَ ما يَخْدَعُونَ إِلَّا أَنْفُسَهُمْ وَ ما يَشْعُرُونَ   وَ ما ظَلَمُونا وَ لكِنْ كانُوا أَنْفُسَهُمْ يَظْلِمُونَ *  ( 4 ) و نيز فرمود پنج چيز است دل را فاسد و تباه مىكند گفتند كدامست آنها يا رسول اللَّه فرمود گناه كردن عقب گناه مجارات « 1 » احمق بسيارى رغبت در زنان تنها ملازم بودن\r\n\r\n\r\n","description":"","footnote":"\r\n( 1 ) ( مجاراة ) يعنى يكى تو بگوئى و يكى او بگويد\r\n","page_name":" 61 ","page_number":61},
  {"content":"\r\n\r\nدر خانه نشستن با مردگان عرض كردند مردگان كيستند يا رسول اللَّه فرمود هر بندهء كه در نعمت و ناز پرورده شده باشد و منع نشده باشد از هر چه خواهد بكند پس او مرده است و هر كسى كه كارى براى آخرت خود نميكند او نيز مرده است ( 1 ) و نيز فرمود ننشينيد نزد كسى مكر آنكه شما را بخواند از پنج چيز بپنج چيز از شك بيقين از كبر و سر كشى بفروتنى از دشمنى بدوستى از رياكارى باخلاص از رغبت در دنيا بزهد در دنيا ( 2 ) و نيز فرمود پنج خصلت است كه جمع نميشود مگر در مؤمنى كه بحقيقت مؤمن باشد تا واجب كند حقتعالى از براى او بهشت را نور در دل فقه در اسلام ورع در دين مودّت و دوستى در ميان مردم نيكوئى در صورت ( 3 ) و فرمود برداشته نميشود قدم فرزندان آدم روز قيامت تا از پنج چيز از او سؤال شود از عمر او كه در چه تمام كرده از جوانيش كه در چه چيز كهنه كرده از مالش كه از كجا پيدا كرده و در چه چيز صرف كرده مترجم گويد اصل عبارت پنجم درست معلوم نبود ظاهرا چنين باشد و از عملش كه در چه عمل كرده ( 4 ) در كتاب خصال عوض اين خصلت نوشته كه سؤال مىشود از محبّت با اهل بيت ( ع ) ( 5 ) و نيز پنج چيز از پنج كس محال است حرمت و بزرگى از فاسق كبر از فقير نصيحت از دشمن محبّت از حسود وفا از زنان ( 6 ) و روايت شده از حضرت امير المؤمنين ( ع ) فرمود پنج چيز از من فرا گيرد به خدا قسم است كه اگر سوار بر شتران شويد و چندان در طلب آن رحلت كنيد تا شتران لاغر شوند\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nو گوشت خود را بريزند مثل اين پنج چيز را نيابند اميد نداشته باشد باحدى مگر بپروردگار خود نترسد از احدى مگر از گناه خود چون سؤال كرده شد از عالم سه چيزى كه نميداند حيا نكند از گفتن اينكه خدا بهتر ميداند حيا نكند جاهل از آموختن نسبت صبر بايمان مثل سر است به بدن يعنى صبر و شكيبائى در مصائب سر ايمان است ( 1 ) و نيز مرويست از آن حضرت كه فرمود از كرم و بزرگى مرد است پنج خصلت مالك بودن او زبان خود را اقبال و رو آوردن او به كار خود گريستن او به زمان گذشته خود حفظ كردن حقوق برادران قديم را دوست داشتن او وطن خود را ( 2 ) و ميفرمود آن حضرت بتجّار و مردمان بازارى كه اى گروه مردم دورى كنيد از پنج چيز تا خالص شود از براى شما حلال و خلاصى جوئيد از حرام و آن پنج چيز است مدح كردن فروشنده است متاع خود را و عيب كردن مشترى است متاع را و در فروختن قسم ياد كردن و عيب متاع را پوشانيدن و سود حرام خوردن ( 3 ) روايت شده از حضرت ابى جعفر ( ع ) باقر در باب پنج خصلت فرمود كسى كه دروغ گويد جمال او ميرود و كسى كه بد خلقى كند خود را به عذاب در مياورد و كسى كه غلبه كند بر او نعمتها پس بسيار شكر كند خدا را و كسى كه اندوهش زياد شد استغفار بسيار نمايد و كسى كه فقر و درويشى او را رها نميكند بسيار بگويد لا حول و لا قوّة الّا باللَّه العليّ العظيم ( 4 ) حضرت امام جعفر صادق ( ع ) فرمود پنج خصلت است كه هر كس داراى آنها نباشد به او اميد نداشته باشيد كسى كه شناخته نشود كرم در طبيعت او\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nو نرمى در خوى و خلق او و راستگوئى در زبان او و فضيلت در نفس او و ترسيدن از پروردگار خود ( 1 ) و نيز فرمود بدرستى كه خوبان بندگان خدا كسانى باشند كه جمع باشد در ايشان پنج خصلت هر گاه احسان و خوبى كردند خوشحال شوند و هر گاه بدى نمودند استغفار و طلب آمرزش نمايند و چون عطا كرده شدند شكر كنند و چون مبتلا شوند صبر نمايند و چون كسى نافرمانى ايشان كرد از او بگذرند ( 2 ) از ابن عبّاس مرويست كه گفت پنج چيز باعث پنج چيز است آشكار و فاش نخواهد شد زنا در گروهى مگر آنكه مرگ در ميان ايشان بسيار شود و هر گاه كم فروشى شايع شد مبتلا خواهند شد بقحطى و هر گاه قومى عهد و پيمان را شكستند مسلّط كند حقتعالى بر ايشان دشمنان ايشان را و هر گاه قومى زكات را منع كردند بركات زمين از ايشان برداشته شود ( 3 ) بعضى از علماء گفته‌اند مردم پنج صنفند يك صنف طلب كردند دنيا را براى دنيا پس ايشان ملامت‌شوندگانند و اجرى نبرند صنف ديگر طلب كردند براى آخرت پس ايشان اجر برند و ملامت نشوند به جهت سبك شدن حساب ايشان پس ايشان زيركانند صنف ديگر ترك كردند دنيا را بجهة راحت و آسايش و عزّت خود پس ايشان نه ملامت شوند و نه اجر برند صنف ديگر ترك كردند دنيا را به جهت آنكه خداوند عزّ و جلّ دنيا را مذمّت فرموده دهم به جهت ترس ايشان از آنكه مشغول شوند و باز مانند از عبادت خدا پس ايشان پادشاهان دنيا و آخرتند « 1 » ( 4 ) ديگرى گفته كه واجب است براى عاقل در دنيا پنج چيز از حرص و\r\n\r\n\r\n","description":"","footnote":"\r\n( 1 ) ( در بعضى نسخ صنف پنجم را نوشته كه ترك كردند دنيا را به جهت بزرگ شمردن حقتعالى\r\n","page_name":" 64 ","page_number":64},
  {"content":"\r\n\r\nامل دورى كند بعلم و عمل خود را پيوند كند دورى كند از مرتكب شدن زلّتها و لغزشها ملاحظه كند آمدن مرگ را هميشه ما بين اميدوارى و ترس باشد ( 1 ) يكى از حكماء گفته كه ديدم امور دنيا را كه سببش پنج چيز است اوّل قضا و قدر دوّم اجتهاد سوّم خلقت چهارم جوهر پنجم وراثت امّا آنچه را كه بقضاء قدر است پنج چيز است اهل مال اولاد سلطنت عمر و امّا آنچه را كه بواسطه جدّ و جهد است آن نيز پنج چيز است صنعت علم عمل بهشت دوزخ و امّا آنچه بسبب خلقتست آن پنج چيز است خوردن آشاميدن خواب بيدارى نكاح و امّا آنچه بسبب جوهر ذات است آن نيز پنج چيز است خوبى نمودن و تواصل و پيوند كردن كرم و بزرگى راستگوئى اداء امانت و امّا آنچه كه بواسطه وراثت است آن نيز پنج چيز است جسم هيئت جمال شرف و زيركى است ( 2 ) و گفته مرد عالم نميشود مگر بپنج چيز از براى او بوده باشد تحمّل مشقّتهاى آموختن علم اهتمام و عنايت تمام در تحصيل علم داشتن كسى كه قائم بكفايت امور او باشد قوّه‌اى كه مطالب علم را استنباط و استخراج كند معلّمى كه خير خواه او باشد ( 3 ) گفته شده كه پنج چيز سير نميشود از پنج چيز چشم از نگاه كردن گوش از خبر شنيدن زن از مرد زمين از باران عالم از علم ( 4 ) و بدان كه انس آدمى در پنج چيز است زوجه موافق فرزند نيك رفيقى كه اهل صفا باشد و انس عالم بكتابى كه ميخواند انس عابد\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nدر خلوتيست كه بعبادت مشغول شود پنج چيز است كه افراط در آن آدمى را هلاك مىكند زن شرب خمر بازى شطرنج و نرد و نحو آن صيد كردن آميزش با نادانان ( 1 ) ابن مقفّع گفته كه از بازداشتن پنج چيز آخرش پشيمانى آورد يكى آنكه خود را از عمل و كار كردن به جهت آخرت باز دارد و چون دستش از عمل كوتاه شود پشيمان شود ديگر آنكه برادران و دوستان خود را رها كند چون حوادث و بلاها بر او وارد شود پشيمان شود سوّم آن كسى كه دشمن خود را بدست آورد و دست از او بر دارد پس چون عاجز شود از مقاومت با آن دشمن پشيمان شود كه چرا او را رها كرد چهارم آن كسى كه زن صالحه و نيك داشت او را رها كرد و مبتلا شد بزن بد پس هر گاه ياد زن صالحه خود كند پشيمانى خورد پنجم آن كسى كه در دنيا گناه كرد چون مرگ او حاضر شود پشيمانى خورد كه چرا عمر خود را بگناهان تمام كرد ( 2 ) اردشير وصيّت « 1 » كرد و گفت وصيّت ميكنم شما را بپنج چيز كه در آن راحت جان شما و دائم بودن سرور شما و صلاح امور شما است اوّل رضا و خوشنودى به آنچه قسمت شما شده است دوّم دور كردن حرص فاحش را از خودتان سوم احتراز از حسد و رشگ بردن چهارم دور كردن غصّه و اندوه بر چيزهائى كه اميد بود بر آنها پس فوت شد و از دست رفت پنجم ترك نمودن سعى در چيزهائى كه اتفاق نمىافتد رسيدن به آخر آن و تمام شدن آن پس بدرستى كه كسى خوشنود نباشد به آنچه قسمت او شده هميشه به حالت خشم خواهد بود\r\n\r\n\r\n","description":"","footnote":"\r\n( 1 ) در بعضى نسخ اشتر وصيّت كرد اصحاب خود را\r\n","page_name":" 66 ","page_number":66},
  {"content":"\r\n\r\nو كسى كه حرص او فاحش شد نفس او خوار خواهد شد ( 1 ) و كسى كه حسد ببرد ببالاتر از خود هميشه در غم و غصّه خواهد بود و كسى كه اندوه مىخورد بر چيزى كه از دست او رفته اندوه بىفايده را براى خود خريده و رنج سنگينى بار خود نموده و پر كرده دل خود را از اندوهها و تمنّاها كه راحتى در عقب ندارد و كسى كه سعى كند در چيزى كه تمام شدن از براى او نيست عاقبت حسرت و ندامت برد مترجم گويد كه شايسته ديدم در اينجا نقل كنم كلمات لطيفه قبّره را كه فاضل دميرى از خطيب بغدادى در حياة الحيوان نقل كرده و آن چنانست كه مردى صيد كرده قبّره را و آن مرغك كوچكى است به اندازه گنجشك قبّره به زبان آمد و باوى گفت كه مقصود تو از صيد كردن من چه بود گفت آنكه ترا بكشم و بخورم گفت و اللَّه انّى لا اسمن و لا اغنى من جوع يعنى به خدا سوگند كه من كسى را فربه نمينمايم و از گرسنگى بينياز نميكنم و لكن من ترا سه خصلت مىآموزم كه از كشتن و خوردن من براى تو بهتر باشد و ليكن يكى از آن سه خصلت را وقتى ميگويم كه در دست تو باشم دوّم را وقتى ميگويم كه مرا رها كنى و من بپرم و بر روى درخت بنشينم سوّم را وقتى ميگويم كه از درخت پرواز كرده و بر روى كوه روم آن مرد قبول كرد و گفت نصيحت اوّل را بگو گفت افسوس و اندوه مخور بر چيزى كه از دست تو بيرون رفت پس رها شد و بر بالاى درخت رفت و گفت نصيحت دوّم آنكه هر چه را شنيدى بر عقل خود عرضه دار پس آنچه را كه بعقل و عادت درست نيايد باور و قبول مكن اين بگفت و بالاى كوهى رفت چون بر كوه مستقر شد فرياد كرد\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nكه اى بدبخت مرا مفت از دست دادى اگر مرا كشته بودى در چينه‌دان من درّى مييافتى كه وزن آن بيست مثقال بود آن مرد چون اين سخن بشنيد شروع كرد بافسوس خوردن و از غصّه و اندوه لب خود را گزيد پس از آن گفت الحال نصيحت سوّم را بگو گفت مگر به آن دو نصيحت كه براى تو گفتم چه عمل كردى كه سوّم را بگويم تو به همين زودى آن دو را فراموش كردى گفتم بر فوت شده افسوس و اندوه مخور تو افسوس و اندوه خوردى بر چيزى كه از دست تو رفته و رها شده گفتم باور مكن چيزى را كه بعقل درست نيايد چه آنكه اگر تمام مرا با استخوان و گوشت وزن نمايند بيست مثقال نيست چگونه در چينه‌دان من درّى خواهد بود كه به وزن بيست مثقال باشد ( 1 ) حكيمى وصيّت كرد فرزند خود را و گفت اى پسر جان من نگهدار خود را از پنج خصلت تا پشيمان نشوى عجله و شتاب مكن پيش از اقتدار دست مكن از دشمن پيش از آنكه از كار بيفتد مطلب پنهان را فاش مكن پيش از آنكه مطلب بانجام رسد از اهل حسد و فساد طلب يارى مكن بهوى و هوس و ميل نفس رفتار مكن و از پنج چيز در حذر باش كه سلامت صاحبان آنها خيلى عجب است صحبت و همراهى با سلطان سوار شدن به دريا امين دانستن زنان را برازها مفاخرت كردن با مردمان ناكس تجربه كردن در نفس از چيزهائى كه مخوف و ترس از آنها است بدان اى پسرك من كسى كه توشه خود كرد در دنيا پنج چيز را بمطلوب خود خواهد رسيد و وحشتش بانس مبدّل خواهد شد باز داشتن اذيّت خوش خلقى\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nدورى كردن از ريب و شك عمل نيك ادب نيك و حذر كن اى پسر جان در بودن شهرى كه پنج چيز در او نباشد پادشاه قاهر قاضى عادل بازار رواج نهر جارى طبيب ماهر و بدان كه چيزهاى سوزنده پنج چيز است آتش و آن به آب خاموش مىشود زهر و او بدوا حرارتش بر طرف مىشود اندوه و آن بصبر حرارتش بر طرف مىشود عشق و آن بجدائى و فراق حرارتش منطقى مىشود پنجم آتش عداوت است و آن هيچ وقت خاموش نميشود .\r\n( 1 )\r\n\r\nباب ششم در خصال شش‌گانه است\r\n( 2 ) فرمود سيّد ما حضرت رسول خدا صلّى اللَّه عليه و آله كه ضامن شويد براى من شش چيز را تا ضامن شوم براى شما بهشت را راست بگوئيد در وقتى كه سخن ميگويند وفا كنيد بوعده خود اداء امانت كنيد حفظ كنيد فروج خود را بپوشانيد چشمان خود را از نامحرمان باز داريد دستهاى خود را از چيزهاى حرام ( 3 ) و نيز فرمود وصيّت ميكنم شما را بشش خصلت راست بگوئيد پس بدرستى كه صدق و راستگوئى در كنار نجات است خير بگوئيد تا شناخته شويد بخير عمل كنيد به خوبى تا از اهل خير شويد اداء كنيد امانت را بهر كس كه ايمن دانست شما را و نزد شما امانت نهاد صله و پيوند كنيد خويشان خود را اگر از شما بريدند بازگشت كنيد بنيكوئى كردن بر كسى كه بيخردى كند بر شما ( 4 ) و نيز فرمود شش خصلت است كه در جاهل شناخته مىشود غضب كردن بى جا و تكلّم بيفايده عطا كردن در غير محلّ فاش كردن راز اعتماد نمودن بهر كس\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nنشناختن دشمن خود را از دوست خود ( 1 ) و نيز فرمود اول معصيتهائى كه بجا آورده شد شش چيز بود حبّ دنيا حبّ رياست دوستى مال دوستى طعام دوستى زنان حبّ خواب ( 2 ) و نيز فرمود همانا من ميترسم بر شما از شش چيز امارت و رياست بيخردان رشوه گرفتن در حكم ريختن خونها و مردمانى كه قران را بمنزلت ناى قرار ميدهند يعنى تغنّى كنند به آن كثرت شرط يعنى بسيار شدن مردمان ناكس فتوى دادن در احكام بدون علم و دانائى ( 3 ) و نيز فرمود از شش نفر حزن و اندوه مفارقت نميكند از شخصى كه كينه در دل داشته باشد از كسى كه حسد در سينه داشته باشد از كسى كه تازه بدولت رسيده باشد از توانگرى كه از فقر بترسد از طالب مرتبه‌اى كه قدرت بر آن مرتبه نداشته باشد از كسى كه با اهل ادب بنشيند و از ادب بهره‌اى نداشته باشد ( 4 ) عوف بن مالك گفت وارد شدم بر رسول خدا ( ص ) در غزوه تبوك در حالى كه آن حضرت در قبّه نشسته بود پس شنيد صداى پاى مرا فرمود كيستى عرض كردم عوف بن مالك ميباشم اى مولاى من فرمود داخل شو چون داخل شدم ديدم آن حضرت مشغول وضو گرفتن است و وضوء كاملى ساخت پس فرمود اى عوف بشمار شش چيز را كه واقع خواهد شد پيش از آمدن قيامت اوّل آنها وفات پيغمبر شما است عوف گفت از شنيدن اين كلمه مرا اندوه سختى عارض شد چنان كه ساكت ماندم فرمود بگو يكى گفتم يكى فرمود ديگر فتح بيت المقدّس است بگو دو تا گفتم دو تا فرمود ديگر فتنه‌اى رو دهد كه تمام\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nخانه‌هاى عرب را فرو گيرد فرمود بگو سه تا گفتم سه تا فرمود چهارم مرگى واقع شود در بين شما و شماها را بكشد چنان كه قصّاب گوسفندان را ميكشد پنجم محبّت مال در ميان شما آشكار شود چندان كه اگر بيك نفر صد دينار زر سرخ دهند راضى نگردد و در خشم باشد ششم صلحى واقع شود ما بين شما و بين بنو الاصفر پس جمع شوند بر هشتاد رايت كه در زير هر رايت و علمى دوازده هزار نفر باشد ( 1 ) سلمان فارسى رضي الله عنه گفت وصيّت كرد مرا رسول خدا ( ص ) بشش خصلت كه ترك نخواهم كرد آنها را در هيچ حال فرمود مرا كه نظر كنم بپست‌تر از خود و نظر نكنم ببالاتر از خود . دوست بدارم فقراء را و نزديك ايشان روم حق را بگويم اگر چه تلخ باشد با خويشان خود پيوند كنم اگر چه پشت به من نموده باشند از مردم چيزى سؤال نكنم بسيار بگويم لا حول و لا قوّة إلّا باللَّه العلى العظيم ( 2 ) روايت شده از حضرت امير المؤمنين ( ع ) كه نسبت اسلام را بشش خصلت بيان كرد و فرمود كه نسبت دهم اسلام را بشش چيز كه احدى پيش از من و بعد از من بيان آن ننموده باشد پس فرمود اسلام تسليم و انقياد است تسليم يقين است يقين تصديق است تصديق اقرار است اقرار عملست عمل نيّت است ( 3 ) روايت شده از آن جناب كه فرمود خير و خوبى نيست در صحبت و رفاقت با كسى كه داراى شش خصلت باشد اگر حديث و سخن گويد دروغ گويد اگر حديث كنى او را تكذيب تو كند اگر امانت نزد او گذارى با تو خيانت كند اگر امانت نزد تو بگذارد ترا متهم كند اگر نعمت دهى بر او كفران تو كند اگر ترا نعمتى دهد\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبر تو منّت گذارد ( 1 ) روايت شده از حضرت صادق ( ع ) كه فرمود مروّت در شش خصلت است سه خصلت آن در سفر و سه خصلت آن در حضر است امّا آن سه خصلت كه در حضر است تلاوت كتاب اللَّه عمارت مساجد « 1 » گرفتن برادران دينى در راه خدا و امّا آن سه خصلت كه در سفر است بذل زاد و توشه گرامى داشتن رفيق و خوش خلقى نمودن است ( 2 ) و نيز فرمود كه هلاك مىشود شش طايفه بشش خصلت عربها بسبب عصبيّت دهقانها « 2 » بسبب تكبّر كردن تاجران بخيانت كردن فقها بحسد بردن اهل ده بنادانى و جهل اهل رياست و امارت بجور نمودن ( 3 ) روايت شده از حضرت موسى بن جعفر عليه السّلام كه فرمود بگير نصيب و بهرهء خود را از شش چيز پيش از رسيدن بشش چيز از جوانى پيش از رسيدن بپيرى از صحّت پيش از مبتلا شدن به مرض از قوّت خود پيش از رسيدن بضعف از دولت پيش از رسيدن به فقر از آسودگى خود پيش از رسيدن بشغلها از زنده بودن پيش از رسيدن بمرگ ( 4 ) و از صادقين ( ع ) مرويست كه فرمودند هر كس حاجتى نزد خدا داشته باشد در شش وقت طلب نمايد در وقت اذان وقت زوال شمس كه ظهر باشد بعد از مغرب در نماز وتر بعد از نماز صبح در وقت آمدن باران ( 5 ) و نيز\r\n\r\n\r\n","description":"","footnote":"\r\n( 1 ) شيخ بهائى ره در مفتاح الفلاح فرموده كه تفسير شده عمارت مساجد در آيه شريفه  إِنَّما يَعْمُرُ مَساجِدَ اللَّهِ  به دو تفسير اول بناى مساجد و جاروب كردن و فرش نمودن و چراغ افروختن در آنها است دوّم بسيار رفت و آمد كردن است بمساجد و خالى نگذاشتن آنها را از عبادت و بجا نياوردن كارهاى دنيوى و صنايع در آنها است\r\n( 2 ) دهقان سوداگران و رئيس برزگران عجم و سركرده كشور است .\r\nو السّلام\r\n","page_name":" 72 ","page_number":72},
  {"content":"\r\n\r\nفرمود كه شش نفر دعايش مستجاب مىشود دعاى امام عادل دعاى پدر نيكو از براى فرزند خود دعاى فرزند صالح براى پدر خود دعاى مؤمن از براى برادر مؤمن خود در غيبت او دعاى مظلوم ميفرمايد حقّ سبحانه هر آينه انتقام ميكشم از براى تو اگر چه بعد از روزگارى باشد دعاى فقير از براى كسى كه انعام مىكند بر او اگر مؤمن باشد ( 1 ) لقمان در وصيّت خويش به فرزند خود فرمود اى پسر جان من امروز تأكيد ميكنم ترا بشش چيز كه هر يك از آن چيزها نزديك مىكند ترا بخوشنودى و رضاى خدا و دور مىكند ترا از غضب و خشم خدا اوّل آنكه بپرستى خدا را و شريك قرار ندهى براى او چيزى را دوّم آنكه خشنود باشى به آنچه كه خدا تقدير كرده براى تو چه محبوب تو باشد يا مكروه سوّم آنكه دوست داشته باشى و دوستان خدا را و دشمن داشته باشى و دشمنان خدا را چهارم آنكه دوست داشته باشى از براى مردم آنچه را كه براى خود دوست ميدارى و نپسندى براى مردم آنچه را كه براى خود نمىپسندى پنجم آنكه خشم خود را فرو برى و خوبى كنى با كسى كه با تو بدى كرده باشد ششم آنكه ترك كنى متابعت هوى و هوس را ( 2 ) و نيز فرمود شش چيز محتاج بشش چيز است اوّل نيكو تكلّم كردن محتاج است بقبول كردن كلام يعنى اگر مستمع كلام متكلّم را استماع كرد و قبول نمود متكلّم ميتواند خوب سخن بگويد و الّا توقّع سخن از او نبايد داشت چنانچه گفته شده مستمع صاحب سخن را بر سر كار آورد دوّم حسب محتاج است بأدب پس بىادبان را حسب و نسبى نيست سوّم\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nسرور و شادى محتاجست به امنيّت و گر نه سرور نميباشد چهارم قرابت و خويشى محتاجست بصداقت و گر نه قرابت نمىباشد پنجم شرف محتاجست بتواضع و فروتنى ششم نجدة و بزرگوارى محتاجست بغنا و بينيازى ( 1 ) بعضى از علماء گفته‌اند كه هر گاه مؤمن صبح مىكند از براى اوست شش دشمن نفس او دنياى او شيطان نادان منافق كافر و امّا نفس او پس در پى شهوتها و لذّتها مىباشد امّا شيطان پى در پى لغزيدن او است امّا دنيا پس در مقام فساد اوست امّا نادان پس حسد ميبرد بر او امّا منافق پس در پى اذيّت او است امّا كافر پس در پى كشتن او است ( 2 ) حكماى هند گفته‌اند شش چيز دوام و ثبات ندارد سايه ابر دوستى مردمان بد مال حرام عشق زنان سلطان ظالم خبر دروغ ( 3 ) يكى از علماء فرموده باعث عمارت و آبادى دنيا شش چيز است اوّل ميل و رغبت مردم بنكاح زنانست كه باعث نسل و بقاء بنى آدمست كه اگر اين مطلب نبود و مردم تزويج و وطى زنان نمينمودند نسلها منقطع ميشد دوّم محبّت و ميل به اولاد است كه سبب تربيت و بزرگ نمودن ايشانست كه اگر اين چيز نبود كودكان از بىتربيتى هلاك ميشدند سوّم پهن شدن آمال و آرزوها است در ميان مردم كه سبب آن حرص پيدا ميكنند بر كسب معيشت و عمارت كردن دنيا و ساير كارها چهارم ندانستن وقت مرگ است كه اگر مدّت عمر خود را و وقت مردن خود را ميدانستند دنيا بر ايشان تنگ ميشد و از حركات و زحمات خود را باز ميداشتند\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nنظام دنيا بهم مىخورد پنجم اختلافات حالات مردمست در غنا و فقر و احتياج بعضى ببعضى ديگر كه اگر اين چيز نبود همه مساوى بودند هلاك ميشدند و اين هم از نظام حكمت است ششم وجود پادشاه است كه اگر هيبت و سطوت او نبود مردم بهم ميريختند و هرج و مرج ميشد و همديگر را هلاك ميكردند ( 1 ) وصيّت كرد حكيمى فرزند خود را و گفت اى پسرك من شش چيز بر آدمى خيلى سخت است خود را شناختن و عيب خود را دانستن و از خود را پنهان نمودن و شهوت را از خود دور نمودن و مخالفت هوى و هوس نمودن و كلام بيفايده نگفتن ( 2 ) شش خصلت است كه كسى طاقت آن را ندارد مگر كسى كه صاحب نفس شريفه باشد ثابت ماندن به حال خود هر گاه نعمت بر او روى آورد و صبر كردن بر مصيبت بزرگى كه بر او روى دهد و نفس را بجانب عقل برگردانيدن هر گاه رو بشهوت آورد و مداومت بر كتمان سرّ و صبر كردن بر گرسنگى و متحمّل شدن اذيّت همسايه ( 3 ) و بدان كه فضيلت آدمى در شش چيز است برادرى كردن با امثال و مانند خود و مدارا نمودن با دشمنان و حذر كردن از سقطه و نگهداشتن خود را از افتادن در ورطه و فرو بردن غصّه و اندوه خويش و ندادن فرصت را از دست ( 4 ) و بدان كه شخص با سخاوت آن كسى است كه داراى شش خصلت باشد مسرور باشد هنگام عطا كردن و عطا كند به قصد قربت و بر كسى كه عطا كرده منّت نگذارد و اذيّت او ننمايد و از او عوض دنيوى نخواهد و\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nچون عطائى نمود چنان داند كه اين فريضه‌اى بوده بر او و اداء نموده و اعتقاد كند آنكه قبول عطاى او نموده حقّى از او قضا نموده ( 1 ) و هم فرمود اى پسر وصيّت ميكنم ترا بشش خصلت كه تمام علم و ادب در اين شش خصلت است ، اوّل آنكه با بالاتر از خود نزاع و دشمنى نكنى دوّم آنكه چيزى كه نميدانى نگوئى سوّم آنكه چيزى را كه نميرسى عطا نكنى چهارم آنكه زبان تو مخالف با دل تو نباشد پنجم آنكه قول تو مخالف با كار تو نباشد ششم آنكه هر گاه امرى بر تو روى آورد دست از او بر ندارى و هر گاه پشت بر تو كرد بطلب آن نروى ( 2 ) اى پسر حذر كن از شتاب و عجله كردن همانا عربها عجله را مادر پشيمانيها گفته‌اند و اين بسبب آنست كه در عجله شش خصلت بد است چه آنكه شخص عجول ميگويد چيزى را پيش از آنكه بداند جواب ميدهد پيش از آنكه بسنجد و بفهمد انديشه و عزم در كارها مىكند پيش از آنكه تأمّل در آن نمايد قطع مىكند پيش از آنكه اندازه بگيرد و ستايش مىكند پيش از آنكه تجربه كند مذمّت مىكند چيزى را پيش از آنكه اندازه و حدّ آن را معلوم نمايد و اين خصلتها نميباشد مگر در كسى كه صاحب ندامت و پشيمانى و خارج از سلامت بوده باشد ( 3 ) و بدان كه شش چيز اندوه را ميبرد گوش دادن بكلام علماء سخن گفتن با دوستان راه رفتن در سبزه‌زار نشستن در كنار آب جارى گذشتن ايّام اقتدا كردن به صاحبان مصيبت ( 4 ) و بدان اى پسر كه شش چيز است كه هر كس بسبب آنها بميرد مثل آنست كه خود را كشته باشد اوّل كسى كه بميرد به جهت خوردن طعامى كه چند دفعه آن را خورده و با مزاجش موافقت\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nننموده دوّم كسى كه بخورد طعامى را زياده بر آنچه معده او طاقت دارد سوّم كسى كه بخورد طعامى پيش از آنكه طعام قبل هضم شده باشد چهارم آنكه ببيند بعض اخلاط جسدش هيجان كرده و مداوا نكند آن را به دواهاى مسكّنه پنجم كسى كه طول بدهد حبس حاجت خود را بقضاء حاجت نرود هر گاه حاجت بتخلّى پيدا كند ششم كسى كه در مكان وحشتناك تنها اقامت نمايد ( 1 ) و بدان كه شش چيز است كه هر گاه شخص بدان راضى و خشنود شد دنيا و دين او صاف و بىكدورت خواهد شد كسى كه راضى باشد بشر خود منزل خود زن خود معيشت خود آنچه خدا از روزى قسمت او فرموده آنچه را خدا تقدير و حكم براى او نموده اگر چه بر او ناگوار و بر خلاف آرزوى او باشد ( 2 ) مترجم گويد شايسته ديدم در اينجا نقل كنم شش كلمه‌اى را كه از ابراهيم ادهم نقل شده و آن چنانست كه از ابراهيم نقل شده كه وقتى چند نفر از ابدال بر من مهمان شدند بايشان گفتم مرا وصيّت بالغه فرمائيد تا از خدا بترسم چنانچه شما از خدا ترس داريد گفتند ترا شش چيز ياد ميدهيم اوّل آنكه كسى كه بسيار شد كلامش پس طمع نكند در رقّت قلب خود دوّم كسى كه بسيار شد خواب او پس طمع نداشته باشد در بيدارى شب و قيام در ليل سوّم كسى كه آميزش او با مردم بسيار شد پس طمع نكند در حلاوت عبادت چهارم كسى كه اختيار كرد ظالمين را پس طمع نداشته باشد در استقامت دين پنجم كسى كه غيبت و دروغ عبادت او گشت پس طمع نكند كه با ايمان از دنيا بيرون رود ششم كسى كه طالب رضا و خوشنودى مردم است پس طمع نكند در رضا و خوشنودى خداى تعالى\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nابراهيم گفت چون تأمّل كردم در اين موعظه يافتم در آن علم اوّلين و آخرين « 1 » را\r\n( 1 )\r\n\r\nباب هفتم در خصال هفتگانه\r\n( 2 ) فرمود رسول خدا ( ص ) هفت نفرند كه در سايه رحمت خود خداوند جاى ميدهد ايشان را در روزى كه سايه نيست مگر سايه او اوّل ايشان امام عادل است و آن شش نفر ديگر جوانيست كه نشو و نما كرده باشد در عبادت خدا مرديكه از مسجد بيرون بيايد و دلش در فكر مسجد باشد تا وقتى كه بر گردد به مسجد و مرديكه با هم دوستى كنند به جهت خدا و با هم جمع شوند و از هم مفارقت كنند به جهت خدا و مرديكه در خلوت ذكر خدا كند و اشكش روان باشد مرديكه بطلبد زن صاحب حسن و جمال او را بجانب خود و آن مرد گويد من از خدا ميترسم مرديكه صدقه دهد و او را پنهان كند بطورى دست چپش از دست راستش خبردار نشود ( 3 ) و نيز روايت شده از حضرت امام حسين ( ع ) از رسول خدا كه فرمود وصيّت كرد مرا پروردگار من بهفت خصلت و آن خصلتها آنست كه باخلاص بكوشم در پنهانى و آشكار عفو كنم از كسى كه بر من ظلم كرده عطا كنم به كسى كه مرا محروم نموده پيوند با كسى كه از من قطع كرده و آنكه سكوت من تفكّر باشد نطق من ذكر باشد نظر من از روى عبرت باشد ( 4 ) سلمان فارسى رضي الله عنه گفته كه از رسول خدا شنيدم كه فرمود هر كه والى شود بعد از من بر هفت نفر از مسلمانان و به عدالت در بين ايشان رفتار نكند و بسنّت من عمل ننمايد ملاقات كند خدا را در حالتى كه خدا بر او\r\n\r\n\r\n","description":"","footnote":"\r\n( 1 ) و نقل كرده‌اند كه ابراهيم ابن ادهم روزى خواست داخل حمّامى شود مرد حمّامى چون كه لباسهاى كهنه در تن او ديد و دست او را از مال دنيا تهى ديد او را بحمّام راه نداد ابراهيم گفت وا عجبا از براى كسى كه ممنوع شود از دخول حمّام بدون مال چگونه طمع دارد دخول بهشت را بدون طاعت و اعمال\r\n","page_name":" 78 ","page_number":78},
  {"content":"\r\n\r\nغضبناك باشد ( 1 ) و فرمود رسول خدا بدرستى كه من لعنت كرده‌ام هفت نفرى را كه لعنت كرده ايشان را خداوند عزّ و جل و هر پيغمبر مستجاب الدّعوه و آن هفت نفر آن كسى است كه زياد كند در كتاب خدا آنكه تكذيب نمايد تقدير الهى را آن كسى كه مخالفت كند سنّت مرا آن كسى كه حلال كند آنچه را كه خداوند حرام فرموده آن كسى كه حرام كند آنچه را كه خداوند حلال فرموده آن كسى كه از روى قهر و جبر بر مردم مسلّط شود آن كسى كه صرف نمايد غنيمت مسلمانان را ( 2 ) براء بن عازب گفته كه امر فرمود ما را رسول خدا بهفت چيز اوّل امر فرمود ما را بعيادت بيماران تشييع جنازها افشاى سلام « 1 » اجابت كردن دعوت مسلمانان دعا كردن در وقت عطسه ايشان « 2 » يارى كردن مظلومان قبول كردن قسم ايشان يعنى اگر مسلمان براى چيزى قسم ياد كرد از او قبول نمايد و نهى كردند ما را از استعمال ظروف نقره از دست كردن انگشتر طلا از پوشيدن حرير و از پوشيدن جامه‌هاى وشى و آن حلبه‌اى بوده كه از مصر مىآوردند و مخلوط بوده با ابريشم يا آنكه مراد مضلع باشد و آن جامه‌اى است كه خط خط بافته شده است و نهى كرد از پوشيدن استبرق و آن جامه‌اى است كه كار كرده شده در او طلا يا جامهء است از ابريشم و حرير از سوار شدن بر رو نشستن‌گاهها بالش روى زين « 3 » ( 3 ) ابن عباس گفته كه رسول خدا ( ص ) فرمود كه هفت چيز است كه نوشته مىشود ثواب آنها\r\n\r\n\r\n","description":"","footnote":"\r\n( 1 ) افشاى سلام آنست كه بخل نورزد بسلام كردن بر احدى از مسلمانان\r\n( 2 ) به آن كه بگوئى به او يرحمكم اللَّه و او جواب بگويد يغفر اللَّه لكم و يرحمكم\r\n( 3 ) اين عبارت ترجمه مباثر است و ابو عبيده گفته كه مراد از مباثر و بالشهاى زينى كه نهى از ركوب آنها شده آن بالشهائيست كه متعارف عجم بوده از ديبا و حرير\r\n","page_name":" 79 ","page_number":79},
  {"content":"\r\n\r\nاز براى بنده بعد از مردن كسى كه درختى بكارد يا چاهى بكند يا نهرى جارى كند يا مسجدى بنا كند يا قرانى بنويسد و بگذارد يا علمى از خود باقى گذارد يا فرزند صالحى بعد از خود داشته باشد كه از براى او استغفار كند ( 1 ) و فرمود رسول خدا ( ص ) كه هفت چيز آفت هفت چيز است آفت سخاوت منّت نهادن آفت جمال تكبّر و خوش آمدن از خود است آفت سخن دروغ است آفت علم فراموشى است آفت عبادت سستى نمودن و ساكن شدن است آفت ظرافت لاف زدنست « 1 » آفت حسب فخر كردن است ( 2 ) و فرمود گناهان كبيره هفت است اوّل شرك به خدا است « 2 » دوّم كشتن نفس محرّمه است يعنى كشتن آدمى بناحق سوّم خوردن مال يتيم است چهارم عقوق و جفا كردن بوالدين است پنجم نسبت دادن فاحشه بزن عفيفه است ششم گريختن از جنگ واجبست هفتم انكار حق ما اهل بيت است مترجم گويد كه در باب نهم اشاره خواهد شد بآراء اكابر در عدد و كبائر به آنجا رجوع شود ( 3 ) حضرت امام رضا ( ع ) فرمود كه هفت چيز بدون هفت چيز استهزاء و سخريه كردن بنفس است كسى كه به زبان استغفار كند و در دل پشيمان نشود پس خود را مسخره كرده است كسى كه از خدا توفيق كارهاى خوب خواهد و لكن جدّ و جهد نكند و كسى كه در پى احتياط و نگاهدارى خود باشد و لكن حذر نكند كسى كه از خدا بهشت طلبد و لكن در شدائد و سختيها صبر نكند كسى كه از آتش جهنّم به خدا پناه برد و لكن ترك شهوتهاى دنيوى نكند كسى كه مرگ را ياد كند و لكن\r\n\r\n\r\n","description":"","footnote":"\r\n( 1 ) ظريف آن كسى است كه زيرك در زبان باشد و در فضل و كمال از اقران خود بگذرد\r\n( 2 ) و در ضمن او است جميع اعتقادات فاسده كه مخلّ بايمان باشد\r\n","page_name":" 80 ","page_number":80},
  {"content":"\r\n\r\nمهيّاى مرگ نشود كسى كه ذكر خدا كند و لكن مشتاق ملاقات خدا نباشد در دنيا هر يك از اينها را فرموده كه به خود استهزاء نموده ( 1 ) روايت شده از حضرت موسى بن جعفر ( ع ) كه فرمود هفت چيز است كه هر كه داراى آنها باشد كامل كرده حقيقت ايمان را و گشاده مىشود از براى او درهاى بهشت كسى كه وضو را كامل بگيرد نماز را نيكو بجاى آورد زكات مال خود را بدهد خشم خود را باز دارد زبان خود را در بند كند تفقه در دين نمايد « 1 » اداء نصيحت كند از براى اهل بيت پيغمبرش يعنى دوست ايشان باشد و متابعت كند ايشان را در كردار و اقوال ( 2 ) و نيز از آن حضرت روايت شده كه فرمود هفت چيز است كه دلالت دارد بر اندازه عقل صاحبان آنها يكى مال است كه از آن بعقل صاحبش پى ميتوان برد ديگر حاجتست ديگر مصيبت است كه از او پى برده مىشود بر عقل مصيبت زده ديگر غضب است كه دلالت دارد بر عقل غضبناك ديگر كتاب و كاغذ است كه دلالت عقل دارد بر اندازه عقل نويسنده‌اش ديگر پيام آورنده است كه دلالت دارد بر اندازه فرستنده‌اش ديگر هديه است كه دارد بر عقل هديه فرستنده ( 3 ) گفته شده كه هفت چيز قوام و ايستادگى ندارد مگر بهفت چيز زن به شوهر پسر به پدر شاگرد باستاد رعيّت بسلطان سلطان بعقل عقل بحجّت و تثبّت طاعت خدا بمخالفت كردن هوى و هوس ( 4 ) و سزاوار است كه از براى پادشاه هفت چيز بوده باشد وزيرى كه اعتماد به او داشته باشد و محرم اسرار او باشد قلعه محكمى\r\n\r\n\r\n","description":"","footnote":"\r\n( 1 ) در روايت خصال عوض اين خصلت ذكر شده كه از براى گناهان خود استغفار و طلب آمرزش نمايد\r\n","page_name":" 81 ","page_number":81},
  {"content":"\r\n\r\nداشته باشد كه هر گاه حاجت افتاد بپنهان شدن به آنجا پناه برد اسب رونده داشته باشد كه هر گاه حاجت بسوارى افتاد بر او سوار شود شمشير برّنده داشته باشد كه هر گاه حاجت بجنگ شد نترسد كه آن شمشير به او خيانت كند از جواهرات ذخيره داشته باشد كه به وزن سبك و به قيمت سنگين باشد كه هر گاه نازله‌اى بر او رو كند صرف خود نمايد زن جميله داشته باشد كه هر گاه بر او داخل شود به حال غصّه و اندوه اندوهش زايل شود طبّاخى داشته باشد كه طعامى را كه ميل دارد براى او طبخ نمايد ( 1 ) متابعت كرد مردى حكيمى را هفتصد فرسخ به جهت آموختن هفت چيز و به او گفت كه من دنبال ترا گرفته‌ام كه بياموزى بعضى از چيزها را كه خدا ترا دانا كرده پس پرسيد از او كه مرا خبر ده كه چه چيز است از آسمان سنگين‌تر است چيست كه زمين وسيع‌تر و پهن‌تر است چيست كه غنىتر از دريا است چيست كه سخت‌تر از سنگ است چيست كه گرم‌تر از آتش است چيست كه سردتر از برف است چيست كه از يتيم ضعيف‌تر است حكيم جواب گفت 1 بهتان بر بيگناه سنگين‌تر از آسمانست 2 حق از زمين وسيعتر است 3 دل آدم قانع از دريا غنىتر است 4 دل كافر از سنگ سختر است 5 سينه آدم حريص از آتش گرم‌تر است 6 دل كسى كه اعتماد به خدا دارد از برف خنكتر است 7 سخن چين از يتيم ضعيف‌تر و بيچاره‌تر است مترجم گويد كه بيان بيچارگى سخن چين را شيخ سعدى در نظم آورده و گفتند\r\n ميان دو كس جنگ چون آتش است * سخن چين بدبخت هيزم كش است\r\nكنند اين و آن خوش دگر باره دل * وى اندر ميان كور بخت و خجل \r\n\r\n","description":"","footnote":"","page_name":" 82 ","page_number":82},
  {"content":"\r\n\r\n ميان دو تن آتش افروختن * نه عقلست خود را در او سوختن \r\n( 1 ) وصيّت كرد حكيمى فرزند خود را و گفت اى پسرك من خير و خوبى نيست در هفت چيز مگر آنكه مقرون بهفت چيز باشد خير و خوبى نيست در قول مگر با عمل نه در رؤيت و صورت مگر بعقل نه در پادشاهى مگر به خود و بخشش نه در رفاقت مگر بوفا نه در فقيه مگر بورع نه در عمل مگر بنيّت نه در زندگى مگر بصحّت و امنيّت ( 2 ) و بدان كه هفت چيز است كه عاقبت آن عقل را فاسد مىكند كفايت و كارگذارى كردن بطور تمام و كمال از حدّ تجاوز كردن در تعظيم و اجلال بيكار گذاشتن فكر ننگ داشتن از آموختن شرب خمر ملازمت زنان خلطه و آميزش كردن با نادانان ( 3 ) و هفت چيز است اى پسرك من كه نيكو نيست مهمل گذاشتن آنها يعنى دست از آنها برداشتن و قدر آنها را ندانستن و آن هفت چيز زن تو است مادامى كه با تو بسازد و موافقت كند معيشت تو است هر گاه كفايت كند ترا خانه تست هر گاه وسعت و گنجايش داشته باشد ترا جامه‌تست مادامى كه ترا بپوشاند ستور تست مادامى كه ترا حمل كند رفيق تست مادامى كه با تو با انصاف رفتار نمايد همنشين تست مادامى كه از تقصيرات تو اغماض كند و چشم بپوشاند ( 4 ) و بدان كه از براى فرزند تو بر تو هفت حقّست بايد اختيار كنى براى او مادر خوب يعنى هنگامى كه ميخواهى زن بگيرى زن عفيفه اصيله نجيبهء را اختيار كنى تا مادر اولادت خوب باشد و نام خوب هم بر او بگذارى دايه خوب براى او بگيرى بياموزى او را كتاب خدا خط و حساب شنا كردن ( 5 ) و بدان كه رفيق تو رفيق نميباشد مگر\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nآنكه نگهبانى و مراعات نمايد ترا در هفت چيز در اهل تو اولاد تو بىچيزى تو بيمارى تو در غيبت يعنى سفر كردن تو بعد از مرگ تو\r\n( 1 )\r\n\r\nباب هشتم در خصال هشتگانه است\r\n( 2 ) روايت شده از سيّد ما رسول خدا ( ص ) كه فرمود هشت خصلت است كه هر كس از امّت من به آنها عمل كند حقتعالى محشور گرداند او را با پيغمبران و صديقان و شهيدان و صالحان عرضه داشتند يا رسول اللَّه آن هشت خصلت كدامست فرمود كسى كه زاد و توشه دهد حج‌ّكنندهء را بفرياد رسد بيچارهء را كه فريادرس طلبد بنده‌اى آزاد كند يتيمى را تربيت كند گمراهى را هدايت كند گرسنه‌اى را سير كند تشنه‌اى را سيراب نمايد روزه بگيرد روزى كه هوا سخت گرم باشد ( 3 ) و فرمود آيا خبر دهم شما را به آن كه شبيه‌ترين شما است به من گفتند بلى يا رسول اللَّه فرمود آن كسى كه داراى هشت خصلت باشد هر كه از شما خلقش نيكوتر حلمش بزرگتر بخويشان خود نيكوكننده‌تر با برادران دينى خود مهربان‌تر صبرش بر حق بيشتر كظم غيظش بيشتر و عفوكننده‌تر و با انصاف‌تر است ( 4 ) لعنت فرمود رسول خدا ( ص ) هشت زن را زنى كه موى سر زن ديگر را مىكند كه باصطلاح زنان بند ريسمان مىكند زنى كه موى صورتش به اين سبب كنده مىشود زنى كه دندان زن ديگر را تيز و نازك مىكند كه جوان نمايد زنى كه با او اين عمل مىشود زنى كه به بدن زنان سوزن مىزند و سرمه در او ميريزد كه زينت داده شود باصطلاح خال ميكوبد زنى كه با او اين معامله مىشود ( 5 ) حضرت امير المؤمنين ( ع ) فرمود كه من بهشت نفر سلام نميكنم و مصافحه با ايشان نمينمايم\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nو عيادت نميكنم مريضان ايشان را و تشييع نميكنم جنازهاى ايشان را و آن هشت نفر يهودى است و نصرانى و مجوسى و كسى كه خوش طبعى و شوخى او با ديگران فحش بمادران باشد و كسى كه زنان عفيفه را نسبت بفاحشه دهد و كسى كه بر سر سفره‌اى نشيند كه شراب در آن آشاميده مىشود و كسى كه قطع رحم نمايد كسى كه بيزارى از ولايت و دوستى اهل بيت جويد ( 1 ) و نيز فرمود بندگان خدا بر شما باد بهشت خصلت رحم كنيد بر بيوه زنان و يتيمان اعانت كنيد ضعيف را و قرض دار را و بنده مكاتب را و مسكين را و يارى كنيد مظلوم را و عطا كنيد بمقروض ( 2 ) و فرمود هشت نفرند كه اگر خوار شدند ملامت نكنند مگر خود را كسى كه بنشيند بر سر سفره‌اى كه او را نطلبيده باشند كسى كه سلطنت و فرمانفرمائى كند بر صاحب خانه كسى كه مطالبه حق ( خير - خ - ل ) كند از دشمنان خود كسى كه طلب فضل و عطا كند از مردمان لئيم و ناكس و كسى كه داخل شود در سخن دو نفرى كه با هم سخن ميگويند كسى كه استخفاف كند بپادشاه كسى كه بنشيند به جائى كه اهليّت آن را نداشته باشد كسى كه سخن گويد براى كسى كه گوش بسخن او نميدهد ( 3 ) از حضرت امام حسن روايت شده كه فرمود حلم و بردبارى زينت است وقار مروّتست صله و پيوند كردن نعمت است تكبّر كردن لاف زدن بى جا است عجله و شتاب سفه و نادانى است سفه ضعف و سستى در رأى است قلق و اضطراب پيش آوردن عجز و ناتوانى است مجالست اهل فسق باعث ريب و گمان بد است ( 4 ) روايت شده از حضرت صادق ( ع ) كه فرمود سزاوار است كه مؤمن داراى هشت خصلت باشد با وقار باشد هنگام جنبانيدن بلاها و جنگها مردم را صبر و شكيبائى داشته باشد\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nهنگام بلا شكركننده باشد در فراخى زندگانى و رخاء قانع باشد به آنچه خدا روزى او فرموده ستم نكند بر دشمنان تحمّل كند مشقّت دوستان را پيوسته بدنش در رنج و تعب باشد مردم از او در راحت باشند ( 1 ) و نيز فرمود هر گاه خداوند دوست دارد بنده‌اى را در دل او مىافكند هشت خصلت را گفتند آنها كدامست فرمود پوشيدن چشم از محرّمات الهى ترس از خداى سبحانه حيا و داشتن خود را بخوى نيك صبر ادا كردن امانت راستگوئى سخاوت ( 2 ) و نيز فرمود هشت خصلت است كه هر كه را خدا روزى فرموده باشد پس تمام كرده بر او نعمت را و كامل كرده است بر او كرامت را مسكن وسيع و گشاده كسب فاضل و نيكو خادم موافق شهرى كه در او امنيّت باشد همسايه‌اى كه اذيّت نكند او را سالم باشد برادر مؤمن زن صالحه و تمام فرموده باشد خدا اين نعمتها را بر او بسعادت و عافيت يعنى با اين همه دور كرده باشد از او بلاها و بيماريها را ( 3 ) روايت شده كه يكى از اصحاب آن حضرت صحبت سير و مسافرت در ميان آورده بود حضرت فرمود آنچه را كه امر شده به آن هشت سير است سير كن دو سال براى نيكى كردن به پدر و مادر سير كن يك سال براى صله رحم سير كن يك ميل كه ثلث فرسخ است براى عيادت مريض سير كن دو ميل براى تشييع جنازه سير كن سه ميل براى اجابت دعوت يعنى اگر بمهمانى ترا طلبيدند تا سه ميل راه كه يك فرسخ باشد اجابت كن سير كن چهار ميل براى زيارت برادرى كه به جهت خدا با او برادرى و دوستى كرده سير كن پنج ميل براى يارى كردن مظلوم سير كن شش ميل براى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nفريادرسى بيچاره‌اى كه فريادرس ميطلبد ( 1 ) روايت شده از حضرت موسى بن جعفر ( ع ) كه فرمود هشت خصلت است كه در هر كه باشد خداوند او را داخل بهشت مىكند و رحمت خود را بر او بگستراند كسى كه يتيمى را نزد خود جاى دهد كسى كه احسان و نيكى به پدر و مادر كند كسى كه نيكو تربيت كند فرزند خود را كسى كه رفق و مدارا كند با مملوك خود كسى كه بر ضعيف رحم كند كسى كه از خود انصاف دهد كسى كه بهر كس احسانى نمايد كسى كه توسعه و گشايش دهد در نفقه خود ( 2 ) روايت شده از يكى از ائمّه ( ع ) كه فرمود هشت نفرند كه نماز ايشان قبول نميشود و دعاى ايشان باجابت نميرسد بنده‌اى كه از آقاى خود گريخته باشد تا برگردد بنزد آقاى خود زنى كه نافرمانى شوهر كند و شوهر بر او خشمناك گردد ، كسى كه زكات ندهد دخترى كه بحدّ تكليف رسيده باشد و بيمعجر نماز كند پيشنمازى كه نماز جماعت كند براى گروهى در حالى كه ايشان از او كراهت داشته باشند عاق والدين كسى كه منكر باشد حق اهل بيت را ( 3 ) و نيز روايت شده كه از اخلاق پيغمبران و امامان مىباشد نيكى كردن سخاوت نمودن در هنگام شدّت صبر كردن ايستادگى بحقّ مؤمن نمودن مسواك كردن استعمال حنا نمودن پيوسته عطر استعمال نمودن نكاح كردن ( 4 ) نقلست كه لوى بن غالب كه يكى از اجداد حضرت رسول است باز وجه خود گفت كه كدام يك پسران خود را بيشتر ميخواهى گفت آنكه داراى هشت خصلت است در عقلش جهل راه ندارد حلمش با سفاهت و بيخردى آميخته نشده زبانش عاجز از سخن نيست يقينش را گمان فاسد نميكند احسان و نيكى بوالدينش را بعقوق باطل نميكند بخل در عطا نمينمايد بعد از احسان منّت نميگذارد\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nترس او را نميباشد گفت كدامست آن پسر كه داراى اين خصلتها است گفت پسرت است ( 1 ) يكى گفته كه هشت خصلت است كه در هر كس باشد او از كسانى است كه خداوند نعمت گران ارزانى فرموده اوّل رفق و نرمى است دوّم شناختن نفس و حفظ و صيانت آنست سوّم آنكه هر گاه با پادشاهان مصاحبت كند كارى كند كه ايشان از او خشنود باشند چهارم آنكه هر گاه بر در سراى ملوك باشد اديب و چرب زبان باشد پنجم آنكه راز خود را از غير خود حفظ كند و فاش ننمايد ششم آنكه قادر باشد بسخن گفتن هفتم آنكه بشناسد دوستان خود را و بداند كدام يك صلاحيّت دارند كه محرم راز او باشند هشتم آنكه تكلّم نكند در محفلى به چيزى كه از او نپرسيده باشند و نگويد چيزى را كه روشن و هويدا ننموده است آن را ( 2 ) يكى از زاهدان بيكى از قاضيان گفته كه من دوست ميداشتم كه تو خود اخلاص ميكردى از حكم كردن ما بين مردم پس الحال كه خود را مبتلاى بحكومت و قضاوت نموده‌اى پس واجبست كه از خود دور كنى هشت خصلت را 1 كراهت نداشته باشى از ملامت ملامت‌كنندگان 2 دوست نداشته باشى و ستايش و ثنا را 3 و نترسى از حكم به عدالت كردن 4 ننگ نداشته باشى از مشورت كردن اگر چه دانا باشى 5 توقف نكنى از حكم كردن هر گاه حق را دانستى 6 و حكم نكنى در حال غضبناكى 7 پيروى نكنى هوى و هوس را 8 گوش ندهى شكايت احدى را هر گاه تنها باشد از خصم و طرف مقابل خود ( 3 ) وصيّت كرد حكيمى فرزند خود را و گفت\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nاى پسرك من نگهدار خود را بهشت چيز از هشت چيز عدالت و ميانه روى كن در كلام تا همنشينان تو ملالت پيدا نكنند . از روى رويّه و فكر سخن بگو تا خطا نگوئى فكر كن در الفاظ خود تا لفظ زشت نگوئى بانصاف عمل كن تا ستم نكنى جانب خود را نرم و هموار كن تا جفا نكنى نگهدار خود را از كينه‌هاى دشمنان باظهار دوستى به نزديكى با مردم از تكبّر و سركشى بميانه روى در امور از آلودگى بعيوب ( 1 ) و بدان كه هر كس بوده باشد از براى او هشت چيز از براى او باشد از جانب خدا هشت چيز كسى كه بپرهيزد از خدا نگهدارد خدا او را كسى كه توكّل كند بر خدا كفايت كند خدا امر او را كسى كه وام بدهد به جهت خداوند وفا كند خداوند به او كسى كه از خدا سؤال كند عطا فرمايد او را كسى كه شكر نعمت كند زياد كند خدا آن نعمت را بر او كسى كه عمل كند به چيزى كه خشنود مىكند خدا را خدا نيز او را خشنود مىكند كسى كه از محارم الهى خود را نگهدارد خدا او را عطيّه و بخشش فرمايد كسى كه انفاق كند در راه خدا پاداش دهد خدا او را ( 2 ) و گفته شده كه هشت چيز نفعى نمىبخشد مگر با هشت چيز نفع نمىبخشد عقل مگر با ورع نه حفظ كردن مگر با عمل كردن نه شدّت و حمله كردن بر دشمن مگر بقوّت قلب نه جمال مگر بحلاوت و شيرينى نه سرور مگر به امنيّت نه حسب مگر با ادب نه آموختن مگر بكفايت و رسيدگى در آن نه مروّت مگر بتواضع و فروتنى ( 3 ) و نيز فرموده كه هشت نفر ذليل و خوار ميباشند دروغگو شخص غريب آدم عليل كسى كه\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nگرى و جرب داشته باشد كسى كه مديون باشد فقيرى كه ما بين توانگران باشد شخص نادانى كه بين علماء باشد و كسى كه پى در پى بر او مصيبتها وارد شود\r\n( 1 )\r\n\r\nباب نهم در نه خصلت است\r\n( 2 ) روايت شده از سيّد ما رسول خدا ( ص ) كه فرمود اسلام نه سهم است و بىبهره شد كسى كه از آن سهمى ندارد اوّل آن شهادت دادنست بر لا إله الّا اللَّه وحده لا شريك له دوّم نماز است و آن فطرت اسلام است سوّم زكات است و آن فريضه است چهارم روزه است و آن سپر آتش است پنجم حجّ است و آن شريعت و معظم شرايع است ششم جهاد است و آن عزّت اسلام است هفتم امر بمعروفست و آن وفاء « 1 » يعنى وفاء بعهد خدا است هشتم نهى از منكر است و آن عدلست نهم طاعت است و آن عصمت يعنى سبب عصمت و حفظ دماء است مترجم گويد كه اين حديث شريف در روايات معتبره وارد شده است و در تمامى آنها ذكر عشره شده است يعنى اسلام ده سهم است بزيادتى و الجماعة و هى الالفة و در بعضى روايات اين حديث شريف چنين است اسلام ده سهم است شهادت بر لا إله الا اللَّه و آن ملّتست يعنى عمده و اساس ملّتست و نماز و آن فريضهء است و زكات و آن طهارتست يعنى باعث طهارت مال است و در بعضى روايات است و آن فطرت است يعنى فطرت و طبيعت انسان حكم مىكند بحسن و خوبى او چه آنكه اعانت محتاج و بذل اموال در صدقات\r\n\r\n\r\n","description":"","footnote":"\r\n( 1 ) محتملست وقاء بقاف باشد يعنى نگهدارنده دين است\r\n","page_name":" 90 ","page_number":90},
  {"content":"\r\n\r\nچيزى است كه حكم مىكند بحسن آن هر عاقلى و هر متشرّعى الخ ( 1 ) و نيز از آن حضرت روايت شده كه فرمود هر گاه حادث و ظاهر شود در ميان مردم نه چيز ظاهر شود با آنها نه چيز ديگر هر گاه زنا بسيار شد مرگ مفاجات بسيار مىشود هر گاه مردم از كيل و وزن بدزند و كم فروشى كنند خداوند مبتلا كند ايشان را بقحطى و نقصان يعنى كمى ميوه و حبوبات هر گاه منع زكات كردند خداوند منع كند از ايشان بركات زمين را هر گاه مرتكب شدند محرّمات الهيّه را پيدا مىكند بر ايشان آفتها هر گاه ظاهر شود حكم بجور و بعيد التى در احكام شامل ايشان شود ظلم و عدوان هر گاه شكستند عهدها را مسلّط كند خداوند بر ايشان دشمنان ايشان را هر گاه قطع كردند ارحام را اموالشان نصيب اشرار شود هر گاه امر بمعروف نكردند امور ايشان مضطرب شود هر گاه نهى از منكر ننمودند سلطنت پيدا مىكند بر ايشان اشرار و بدان ايشان پس در اين هنگام هر چه خوبان مردم دعا كنند دعاى ايشان مستجاب نميشود ( 2 ) و نيز از آن حضرت مرويست كه فرمود گناهان كبيره نه چيز است 1 شرك بخداى عزّ و جلّ و از بزرگترين گناهانست 2 كشتن مؤمن 3 خوردن مال يتيم خوردن ربا و سود حرام نسبت دادن فاحشه بزن عفيفه فرار كردن از جهاد عقوق والدين پس كسى كه ملاقات كند خدا را در حالى كه پاك و برى باشد از اين گناهان با من خواهد بود در بهشتى كه درهاى آن از طلا است مترجم گويد در اين حديث شريف گناهان كبيره هفت چيز بيشتر ذكر نشده و فقير هر چه تفحص كردم حديثى نيافتم بلكه قولى از علماء هم نيافتم كه گناه كبيره را نه چيز شمرده باشد\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nبلكه در روايات بسيار معتبره هفت چيز ذكر شده ( 1 ) و لهذا مظنونم آنست كه اين حديث شريف نيز تمامست و سقطى ندارد و صدر روايت سبع يعنى هفت بوده تصحيف بتسع كه نه است و غفلت از اين تصحيف شده و در باب نهم آن حديث ذكر شده و اين تصحيف شايع است به جهت شباهتى كه ما بين لفظ سبع و تسع است بخصوص در خطوط قديم و به همين ملاحظه بعضى جمع كرده‌اند ما بين رواياتى كه در باب وفات حضرت فاطمه صلوات اللَّه عليها وارد شده كه در بعضى روايات است كه آن مخدّره در سوّم جمادى الآخر وفات فرموده و در روايات ديگر است كه مدّت مكث آن حضرت در دنيا بعد از پدر بزرگوار خود هفتاد و پنج روز بوده كه در ايّام البيض جمادى الاولى واقع مىشود گفته‌اند كه روايت خمسه و تسعين بوده تصحيف شده بخمسه و سبعين يعنى ان حضرت نود و پنج روز بعد از پدر بزرگوار خود مكث كرد و بنا بر اين وفات فرموده در سوّم جمادى الآخرة و بالجمله در اين هفت عدد گناه كبيره كه در روايات وارد شده اختلافست و آنچه مشترك است در تمام روايات هفت عدد است قتل بناحق و عقوق والدين و خوردن مال يتيم و فرار از جهاد است شايسته باشد كه ما در اين جا في الجمله كلام را بسط دهيم پس گوئيم بدان كه گناهان بر دو قسم است يكى كبيره كه ارتكاب آن بدون توبه آدمى را از عدالت بيرون ميبرد و مستحقّ عقوبت الهى مينمايد و ديگرى صغيره است كه بدون اصرار بر آن از عدالت بيرون نميبرد و اگر اجتناب از كبائر كند ارتكاب آنها مقرون بعفو است و حق تعالى بفضل آنها را ميبخشد و مشهور آنست كه اصرار بر صغاير كبيره است\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nو در معنى اصرار خلافست ( 1 ) از شيخ شهيد نقل شده كه فرمود اصرار يا فعلى است يا حكمى فعلى مداومت است بيك نوع از صغاير بيتوبه يا بسيار كردن جنس صغاير بىتوبه و حكمى آنست كه عزم داشته باشد بر فعل صغيره بعد از فارغ شدن از آن امّا كسى كه صغيره بكند و در خاطرش نگذرد نه توبه و نه عزم بر فعل آن ظاهرش آنست كه مصرّ نيست و شايد اعمال صالحه از وضوء و نماز و روزه كفّاره آن باشد چنانچه در اخبار وارد شده است انتهى ( 2 ) و بعضى گفته‌اند كه محض عزم بر صغيره بعد از فعل آن اصرار نيست بلكه اصرار مداومت بر يك گناه يا بسيار مرتكب صغاير شدن است بحيثيّتى كه مشعر باشد به بىاعتنائى او بشرع و دين و در ما بين آن بذات و پشيمانى از او ظاهر نشود ( 3 ) و نيز آراء اكابر در عدد كبائر مختلف است شيخ بهائى ره در شرح حديث سىام از اربعين اشاره باختلاف آراء اصحاب نموده و گفته قومى گفته‌اند كه كبيره هر گناهى است كه حقّتعالى در قران وعيد عقاب بر آن فرموده باشد و بعضى ديگر گفته‌اند كه كبيره گناهى است كه شارع مقدّس از براى او حدّى تعيين فرموده يا تصريح كرده باشد در او بوعيد عقاب و طايفه ديگر گفته‌اند كه هر معصيتى كه اظهار كند يكى اهتمام فاعلش را بدين و ديگران گفته‌اند كه كبيره هر گناهى است كه معلوم شده حرمت او بدليل قاطع و ديگرى هر گناهى است كه وعيد شديد بر آن در كتاب يا سنّت شده باشد ( 4 ) و از ابن مسعود روايت شده كه گفت بخوانيد از سورهء نساء آيه شريفه  إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ  پس هر چه نهى شده از آن از اوّل سوره تا اين آيه پس آن كبيره است\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nو جماعتى گفته‌اند كه گناهان تمام كبيره است بسبب اشتراك آنها در مخالفت امر و نهى شارع لكن گاهى اطلاق مىشود صغيره و كبيره بر گناه بالنّسبه بمرتبه بالا و پائين او پس بوسيدن زن اجنبيّه صغيره است بالنسبه بمرتبه بالا كه زنا باشد و كبيره است بالنسبه بمرتبه نازله كه نگاه كردن بشهوت باشد ( 1 ) شيخ جليل امين الاسلام ابو على طبرسى ره در كتاب مجمع البيان اين قول را نقل كرده و بعد فرموده كه همين است مذهب اصحاب ما رضوان الله عليهم چه آنكه آنها گفته‌اند كه گناهان تمام كبيره است لكن بعضى آنها بزرگتر است از بعض ديگر و صغيره در ميان گناهان نيست بلكه صغيره بودن امر نسبى است كه بالنّسبه بگناه بزرگتر صغيره گفته مىشود انتهى و قوم ديگر گفته‌اند كه كبيره هفت است شرك به خدا قتل نفس محترمه رمى زنهاى عفيفه خوردن مال يتيم زنا كردن فرار كردن از جهاد عقوق پدر و مادر و در اين باب نيز حديثى از حضرت رسول ( ص ) روايت كرده‌اند و بعضى بر اين عدد سيزده گناه ديگر افزوده‌اند و آن لواط و سحر و رباء و غيبت و قسم دروغ و شهادت زور و شرب و خمر و ترك احترام كعبه معظّمه دزدى و شكستن بيعت امام و اعرابى « 1 » شدن بعد از هجرت و نوميد شدن از رحمت خدا و ايمن شدن از عذاب خداوند و بعضى چهارده گناه ديگر اضافه كرده‌اند خوردن مردار و خون و گوشت خوك و گوشت حيواناتى كه به غير نام خدا كشته شده باشند در غير ضرورت و رشوه گرفتن و قمار باختن وكيل و وزن را كم دادن و يارى ظالمان كردن و حبس نمودن حقوق مردم بدون پريشانى و اسراف كردن و تبذير در مال نمودن و خيانت كردن در مال مردم و اشتغال بملاهى مانند دف و ساز و طنبور و ناى و امثال اينها و اصرار\r\n\r\n\r\n","description":"","footnote":"\r\n( 1 ) يعنى ساكن شدن در باديه و شايد در اين زمان رفتن ببلادى باشد كه در آنجا عالمى نباشد كه مسائل دين خود را اخذ كند چنانچه علّامه مجلسى رحمة اللَّه عليه فرموده\r\n","page_name":" 94 ","page_number":94},
  {"content":"\r\n\r\nبر گناهان و اين چهارده گناه نقل شده ( 1 ) در كتاب عيون از حضرت امام رضا ( ع ) پس اين ده قولست در ماهيّت گناه كبيره و نيست از براى هيچ كدام دليل كه نفس به آن مطمئن شود و شايد در اخفاى آن مصلحتى باشد كه عقلهاى ما به آن راه ندارد چنان كه پنهان شده شب قدر و صلوه وسطى و غير اينها ( 2 ) و اصحاب حديث نقل كرده‌اند از ابن عبّاس پرسيدند از گناهان كبيره كه آنها هفت است گفت آنها بهفتصد نزديكتر است از هفت انتهى ( 3 ) و علّامه مجلسى در حق اليقين كلام را در اين مقام بسط داده و فرموده كه والد حقير در بعضى از تصانيف خود آنها را جمع كرده است پس هر كه طالب تفصيل است رجوع كند بكلمات مجلسيين ( 4 ) و نيز روايت شده از رسول خدا كه فرمود در مسواك نه خصلت است پاك‌كننده دهانست محكم‌كننده لثه دندانست دفع‌كننده بلغم است جلا دهنده چشم است زيادكننده اشتهاى طعام است زايل‌كننده غم زيادكننده حفظ است خشنودكننده پروردگار است مضاعف‌كننده حسناتست ( 5 ) حضرت امير المؤمنين ( ع ) فرمود كه نه چيز قبيح است و هر گاه از نه نفر صادر شود قبيحتر است اوّل بىطاقتى و تنگى حوصله از پادشاهان بخل از توانگران عشقبازى و جهالت جوانى از پير مردان قطع رحم از بزرگان و رؤساء فسق و فجور از علماء و دانايان دروغ گفتن از قاضيان ظلم و ستم از واليان زمين گير شدن از طبيبان سخن زشت از زنان ( 6 ) ابو عبيده معمر « 1 » بن مثنّى گفته كه امير المؤمنين ( ع ) ببديهه نه كلمه فرمود كه يتيم كرد جواهر آن حكمت را و قطع كرد آرزوها را كه مثل يكى از آنها بياورند سه كلمه از آنها در مناجات است و سه كلمه ديگر در علم حكمت\r\n\r\n\r\n","description":"","footnote":"\r\n( 1 ) معمر بر وزن جعفر نام ابو عبيده است و او مردى بود لغوى و نحوى و از اهل بصره است و معاصر بوده با اصمعى و ابو نواس و در ايّام خلافت مأمون در سنه 211 وفات كرد و سنين عمرش به صد سال رسيده و كسى بر جنازه او حاضر نگشت بجهة آنكه گفته‌اند راى خوارج داشت و هم متهم بود بميل غلمان مسعودى در مروج الذّهب گفته كه ابو نواس با ابو عبيده بسيار مزاح ميكرد و مقام ابو عبيده در مسجد بصره نزديك يكى از ستون‌هاى آن بود وقتى ابو نواس بر آن ستون نوشت صلى الا له على لوط و شيعته ابا عبيدة قل بالله امنيا ابو عبيده چون داخل مسجد شد و اين شعر بديد گفت اين كار ماجن لواط ابو نواس است او را محو كنيد اگر چه در او صلوات بر پيغمبر است و بقول ديگر اين شعر را نيز ابو نواس نوشت ( فانت عندى بلا شك نقيبهم منذ احتلمت و قد جاوزت سبعينا ابو عبيده چون اين دو بيت بديد باصمعى گفت بر دوش من بالا برو و آن را پاك كن اصمعى بر پشت او رفت و مشغول محو اشعار شد ابو عبيده گفت كمرم شكست بيا پائين گفت تمام پاك شد مگر طاء لوط گفت هى اشهر حروف هذا البيت و از براى ابو عبيده مصنفات متعدده است و جماعت كثيرى او را بر اصمعى ترجيح داده‌اند و ميگفتند در حق او ؟ ( اديم طوى على علم ) ؟\r\nپوشيده نماناد كه ابو عبيده غير از ابو عبيده نحويست كه نامش قاسم بن سلام است\r\n","page_name":" 95 ","page_number":95},
  {"content":"\r\n\r\nخ ل ) و سه كلمه ديگرش در ادبست امّا آن سه كلمه كه در مناجاتست گفته الهى بسست براى من عزت من كه تو پروردگار من ميباشى بست از براى من فخر كه من بنده تو ميباشم خدايا تو چنانى كه من ميخواهم مرا نيز چنان كن كه تو ميخواهى و امّا آن سه كلمه كه در علمست فرموده آدمى مستور است در پرده زبان خود يعنى كمال و نقصان او معلوم نيست تا تكلّم ننموده چنانچه گفته شده\r\n تا مرد سخن نگفته باشد * عيب و هنرش نهفته باشد \r\n( 1 ) و فرمود تكلم كنيد تا شناخته شويد ضايع نشد مرديكه قدر خود را شناخت و اما آن سه كلمه كه در ادبست فرمود انعام و احسان كن بر هر كس كه ميخواهى تا بوده باشى امير بر او بىنيازى جو از هر كه ميخواهى تا بوده باشى نظير و مانند او احتياج جو بهر كه خواهى تا بوده باشى اسير و گرفتار او ( 2 ) از حضرت موسى بن جعفر ( ع ) روايت شده كه فرمود نه خصلت است كه خداوند مخصوص كرده به آنها پيغمبران خود را پس امتحان كنيد شما خود را به آن خصلتها اگر در شما بوده باشد پس حمد كنيد خدا را بر آنها و اگر نيست در شما پس از خدا بخواهيد آنها را و آنها يقين است قناعت صبر شكر حلم خلق خوش سخاوت غيرت شجاعت\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n( 1 ) و روايت شده از اهل بيت عصمت ( ع ) كه فرمودند از براى مؤمن بر مؤمن نه حق است هميشه خير خواه او باشد و اجابت كند دعوت او را و نيكو يارى كند او را و غيبت او را ردّ كند و اگر لغزشى از او ديد او را ببخشد و قبول كند عذر او را و مراعات كند عهد و پيمان او را و عيادت كند بيمارى او را و تشييع كند جنازه او را ( 2 ) روايت شده كه از كمال بنده و كمال ايمان آنست كه داراى نه خصلت بوده باشد رضا و خشنودى او داخل نكند او را در باطل و غضب او بيرون نبرد او را از حق و قدرت و توانائى او باعث نشود كه بگيرد اموال مردم را و چيزهائى را كه براى او نيست و نگهدارد ز مادى كلام خود را يعنى سخن بىفايده نگويد و انفاق كند زيادى مال خود را و اندازه گيرد معيشت خود را يعنى ميانه روى كند در مخارج خود و صاحب دانائى و فهم نيكو باشد و خوش خلقى كند و با سخاوت باشد ( 3 ) يكى از حكماء گفته كه نه چيز نيست از براى كسى كه داراى نه خصلت نباشد فضيلت نيست براى كسى كه عقل ندارد شرف نيست براى كسى كه علم ندارد ثواب نيست براى كسى كه عمل خوب ندارد اجر و مزد نيست براى كسى كه نيّت ندارد دين ندارد كسى كه باز ايستادگى از حرام و پارسائى ندارد دوست و رفيق نيست براى كسى كه خلق خوش ندارد راى و انديشه نيست براى كسى كه دليل و حجّت ندارد رياست نيست براى كسى كه حلم و بردبارى ندارد خير و خوبى نيست در كسى كه كرم ندارد ( 4 ) ديگرى گفته نه خصلت است كه در هر كس باشد باعث محبّت و دوستى مردم مىشود او را بخشش كردن بر محتاج و\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nيارى كردن آن كس را كه يارى ميخواهد و ياورى ميجويد و تفقّد و احوال پرسى از همسايگان و خوشروئى با برادران و رعايت كردن شخص غايب در كسانى كه گذاشته يعنى اگر دوست او بسفرى رفته مراعات اهل و اولاد او كند نه آنكه چشم از ايشان بپوشاند و ملاحظه ايشان ننمايد و امانت را به صاحبش ردّ كند و در معامله حق را ادا كند و در معاشرت خوش خلقى كند و هنگام قدرت عفو كند ( 1 ) نه نفرند كه بخواب نميروند مريض بىطبيب صاحب مالى كه ترس بر مال خود داشته باشد شخص حيرانى كه در پى ريختن خون كسى باشد كسى كه غش در كار مردم كرده و آرزوى شرّ و بدى براى ايشان دارد جنگ‌كننده‌اى كه خوف از شبيخون دشمن داشته باشد مقروضى كه مال نداشته باشد عاشقى كه بمطلوب خود نرسيده باشد كسى كه بر بدى اهل خود اطّلاع يافته باشد كسى كه گرفتار بهتان شده باشد و مردم چشم از يارى او پوشيده‌اند ( 2 ) حكيمى را گفتند كه نعمت چيست گفت نعمت در نه چيز است اوّل در توانگريست چه آنكه من ديدم فقير از زندگى خود نفعى نميبرد دوّم بودن در وطن است چه آنكه ديدم غريب از زندگى نفعى نميبرد سوّم در عزّت است چه آنكه ديدم بر ذليل و خوار زندگى خوش نميگذرد چهارم در امنيّت است چه آنكه ديدم در ترس خوش نميگذرد پنجم در جوانى است چه آنكه ديدم پير مرد از زندگى خود حظّى نميبرد ششم در صحّت است چه آنكه ديدم مريض از زندگى خود بهره‌اى نميبرد هفتم معاشرت با اهل فضل است چه آنكه ديدم شخص تنها حظّى ندارد هشتم خلق خوش است چه آنكه ديدم بد خلق از\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nعمر خود بهره‌اى نميبرد نهم داشتن زن صالحه است چه آنكه ديدم كسى كه زن صالحه ندارد از زندگانى خود نفع نميبرد ( 1 ) وصيّت كرد حكيمى فرزند خود را و گفت اى پسرك من همانا عجب دارم و تمام عجب در نه چيز است كسى كه بشناسد خداى خود را و اطاعت او نكند كسى كه اميد به ثواب داشته باشد و عمل صالح و شايسته نكند كسى كه بترسد از عذاب خدا و از معاصى دورى نكند كسى كه بداند شرف علم را و بپسندد براى خود جهل و نادانى را كسى كه صرف كند نعمت خود را در عمارت كردن دنيا با آنكه ميداند مفارقت از او خواهد نمود كسى كه خراب كند آخرت خود را با آنكه ميداند به آنجا منتقل خواهد شد كسى كه روان ميگردد در ميدان آمال و آرزوى خود و حال آنكه نميداند كى اجل سر راه او را ميگيرد و او را بر رو افكند كسى كه غافل است از نظر در عاقبت خود با آنكه ميداند كه از او غافل نيستند كسى كه گوارا مىكند عيش خود را در دنيا و حال آنكه نميداند آخر امرش بچه ميگردد ( 2 ) اى پسرك من بر تو باد نه خصلت تا سيادت پيدا كنى در ميان مردم و آن نه خصلت علم است و ادب و فقه و امانت و وقار و احتياط در كارها و حيا و حلم و كرم ( 3 ) اى پسر جان حفظ كن نه چيز را به نه چيز عقل خود را بعلم مرتبه و جاه خود را بحلم دين خود را بمخالفت هوى و هوس مروّت خود را بعفاف و باز ايستادن از حرام عرض خود را بكرم منزلت خود را بتواضع معيشت خود را به خوبى تكسب و ايستادگى در تحصيل مكارم را به ترك عجب نعمتهاى خدا را بشكر ( 4 ) و بدان اى پسرك من كه علماء ذمّ\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nو بد نگفتند از براى چيزى مثل نه چيز دروغ غضب جزع حسد خيانت بخل عجله بد خلقى نادانى ( 1 ) و مدح نكردند چيزى را مثل نه چيز راستگوئى برد بارى صبر خشنودى به آنچه خدا قسمت كرده وفا كرم تأنّى خوش خلقى دانائى و حذر كن اى پسرك من از مشورت كردن با نه نفر چه آنكه راى از ايشان دور است مرد بخيل ترسان حريص حسود معلّم كودكان كسى كه بسيار با زنان آميزش دارد كسى كه مبتلا است بزن مسلّطه صاحب هوى و هوس كسى كه بول او را بشتاب گرفته اين بود وصيّت من با تو پس نگهدار آنها را از من و حفظ كن\r\n( 2 )\r\n\r\nباب دهم در ده خصلت است\r\n( 3 ) فرمود سيّد ما حضرت رسول اكرم ( ص ) كه ايمان در ده چيز است معرفت اطاعت علم عمل ورع اجتهاد صبر يقين رضا تسليم ( 4 ) و فرمود شناخته مىشود عاقل بده خصلت اوّل حكم كند با جاهلى كه با او درآويزد دوّم درگذرد از كسى كه ستم به او نموده سوّم تواضع كند از براى زير دستان خود چهارم سبقت جويد بر بالا دست خود در نيكوئى پنجم هر گاه خواهد تكلّم كند انديشه و تأمّل در آن نمايد اگر در كار خير است بگويد و غنيمت برد و اگر در كار شرّ است خاموش باشد و لب فرو بندد تا سالم ماند ششم هر گاه فتنهء رخ نمايد به حضرت پروردگار پناه برده و دست و زبان خود را نگاهدارد هفتم هر گاه در چيزى فضيلتى ديد در تحصيل آن عجله و شتاب نمايد هشتم حيا هرگز از وى دور نشود\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nنهم حرص در وى ظاهر نگردد دهم تنگى سينه او را از كار نيك فرو ننشاند ( 1 ) و نيز فرمود كه عبادت كرده نشد حق سبحانه به چيزى افضل از عقل و كامل نميشود عقل آدمى مگر بده چيز مردم بخير او اميدوار باشند و از شرّ او در امان باشند و آنكه بسيارى خير خود را كم شمرد و خير كم مردم را بسيار شمرد و تنگدل نشود و از طلب‌كنندگان حوائج نزد او بستوه نيايد و از طلب كردن علم در طول عمر خود و فقر نزد او بهتر « 1 » باشد از توانگرى و مذلّت نزد او بهتر باشد از عزّت و بهره او از دنيا مجرّد قوت باشد دهم نبيند احدى را مگر آنكه گويد او بهتر از نيست ( 2 ) و نيز فرمود فضايل اخلاق ده چيز است راستگوئى در سخن راستى در دوستى نصيحت و خير خواهى مردم بسائل عطا نمودن نيكى را مكافات كردن يعنى پاداش دادن ادا كردن امانت صله و پيوند كردن رحم حفظ كردن حرمت همسايه ميهمانى كردن ميهمان حيا - و اين سر آن خصلتها است ( 3 ) و نيز فرمود كه عافيت و سلامت در ده چيز است نه چيز آن در سكوت كردن است مگر از ذكر خدا و دهم در ترك معاشرت با سفيهان ولى خردان است ( 4 ) از حضرت امير المؤمنين عليه السّلام روايت شده كه فرمود بهترين چيزهائى كه مردم متوسّل به آن شوند ده چيز است ايمان به خدا و رسول و آن كلمه اخلاص است جهاد كردن در راه خدا و آن حفظ ملّت است بپاداشتن نماز و آن فطرت است دادن زكات و آن فريضه ايست از فرايض الهى روزه داشتن و آن سپرى است از براى عذاب خدا حجّ خانه خدا و آن\r\n\r\n\r\n","description":"","footnote":"\r\n( 1 ) اين دو خصلت بطور كلّى و اطلاق نبايد باشد بلكه بايد او را تخصيص تقييدى داد\r\n","page_name":" 101 ","page_number":101},
  {"content":"\r\n\r\nدوركننده فقر و باطل‌كننده گناهان است صله رحم و آن مال را زياد مىكند و اجل را تأخير مىاندازد صدقه پنهان و آن گناه را ميبرد و غضب پروردگار را خاموش مىكند احسان و نيكى و آن نگه ميدارد صاحبش را از افتادن در خوارى راستگوئى در سخن پس هان اى مردم راست بگوئيد همانا خدا با كسى است كه راست بگويد ( 1 ) و وصف فرمود آن حضرت زبان را ببيانى كه كسى بر آن حضرت پيشى نگرفته در آن فرمود در زبان ده خصلت است شاهدى است كه خبر ميدهد از باطن حاكمى است كه جدا مىكند صواب را از خطا نطق‌كننده‌ايست كه شناخته مىشود به آن حق و صواب جارحه‌ايست كه دانسته مىشود به آن حاجت وصف‌كننده‌ايست كه شناخته مىشود به آن چيزها موعظه‌كننده‌ايست كه نهى مينمايد از قبيح بيرون آورنده آوازيست كه ثنا ميگويد او را دوستان ثناكننده ايست كه بر طرف مىشود به او كينه‌ها چيز نيكو و خوش آينده ايست كه مشغول مىشود به آن گوشها ( 2 ) روايت شده كه ده چيز است كه غم و اندوه را بر طرف مىكند راه رفتن سوار شدن فرو رفتن در آب نظر كردن در سبزه‌زار خوردن و آشاميدن نظر كردن به صورت زن حسناء جماع كردن مسواك نمودن شستن سر با خطمى سخن گفتن با مردان مترجم گويد كه از براى رفع اندوه شستن سر با سدر و پاكيزه نمودن جامه و خوردن انگور سياه و خوردن گوشت درّاج و به و مويز و ذكر لا حول و لا قوة الّا باللَّه ( 3 ) و نيز وارد شده و شايسته باشد در اينجا ذكر كنيم چيزهائى را كه سبب اندوه و غمست تا از آنها\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nاجتناب شود و آنها بطور اختصار چنين است راه رفتن از بين گوسفندان رفتن از ما بين زنان ايستاده زير جامه پوشيدن بر رو خوابيدن تعمّم در حال نشستن چيدن موى ريش ناخن را بدندان جويدن راه رفتن بر روى پوست تخم بازى كردن با خايه بول كردن در آب ايستاده و در گرمابه استنجا كردن با دست راست صورت بدامان پاك كردن خنديدن در قبرستان راه رفتن از بين قبرها و غير ذلك ( 1 ) روايت شده از ابن عبّاس كه گفت حق تعالى قرار داد بركت را ده جزء نه جزء آن در تجارت و يك جزء آن در بقيّه چيزها و قرار داد حلم را در ده جزء نه جزء در قريش و يك جزء آن در باقى مردم و كرم را ده جزء كرده نه جزء آن در عرب است و يك جزء آن در باقى مردم و غيرت را ده جزء كرده نه جزء آن در عرب است و يك جزء آن در باقى مردم و گمراهى را ده جزء كرده نه جزء آن در كردها است و يك جزء آن در باقى مردم و مكر را ده جزء كرده نه جزء آن در قبطيان است و يك جزء آن در باقى مردم و جفا را ده جزء كرده نه جزء آن در بربر است و يك جزء آن در باقى مردم و لجاجت را ده جزء كرده نه جزء آن در روم است و يك جزء ديگر در باقى مردم و قناعت را ده جزء كرده نه جزء آن در اهل چين است و يك جزء ديگر در باقى مردم و شهوت را ده جزء كرده نه جزء آن در زنان است و يك جزء در مردان و عمل خوب را ده جزء كرده نه جزء آن در پيغمبران است و يك جزء ديگر در باقى مردم و حسد را ده جزء كرده نه جزء آن در يهود است و يك جزء ديگر\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nدر باقى مردم و نكاح را ده جزء كرده نه جزء آن در عرب است و يك جزء ديگر در باقى مردم ( 1 ) يكى گفته كه مصاحبت كردم با حكيمى و از او ده چيز حفظ كردم گفت متحمّل شدن شرّ و بدى موجب مىشود سيادت و آقائى را يعنى هر كه صاحب حلم و بردبارى شد و تحمّل كند بديها را از مردم چنين كس لايق سيادت و بزرگى است هر كه اخلاق شايسته داشته باشد اعمال او پاكيزه و زياد مىشود هر كه فضل و بخشش كرد بر مردم بزرگ مىشود اقتدار او هر كه با انصاف و عدل رفتار كرد بسيار مىشود مدح‌كنندگان او هر كه بعدل و ميانه روى سخن گفت واجب مىشود تقدّم و پيشى گرفتن او بر مردم هر كه بسيار شد سكوت او بسيار مىشود هيبت او و هر كه نيكو شد خلق او گوارا مىشود زندگى او هر كه تأنّى نمود در كارها آسان مىشود بر او مطلب‌ها هر كه فكر خود را جولان داد راى خوب براى او پيدا مىشود هر كه به نرمى معاشرت كرد با مردم باقى ميماند مروّت او ( 2 ) لقمان حكيم فرموده كه ده چيز از اخلاق حكيم است ورع عدل فقه عفو نيكى با مردم هوشيارى حذر كردن تحفظ تذّكر ميانه روى نمودن ( 3 ) وصيّت كرد حكيمى بيكى از فرزندان خود گفت ياد گير از من ده چيز را قبول مكن رياست بر اهل شهر خود را سستى مكن در امر كوچك به جهت كوچكى آن هر گاه قابل بزرگ شدن و ريشه پيدا كردن باشد لجاجت مكن با شخصى كه غضب بر او مستولى است جمع مكن در منزل خود دو نفرى را كه با هم نزاع و دشمنى دارند خوشحال مشو به جهت از پا افتادن غير خودت چه آنكه شايد روزگار با تو نيز چنين كند ياد مكن بر خودت هر گاه بر كسى غلبه و ظفر جستى چه آنكه نميدانى روزگار با تو چه خواهد كرد\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nمسخره مكن كسى را بسنجش بر خور با هر كسى بنوع خوشى ظاهر مكن جميع دوستى خود را براى رفيقت بگردان حق را هميشه پيش روى خود تا سالم بمانى در روزگار و هميشه آزاد مرد باشى ( 1 ) و هم وصيّت كرد حكيمى فرزند خود را و گفت اى پسرك من وصيّت ميكنم ترا بده چيز بسيار مكن عيب خود را چه آنكه هر كه كارى را بسيار نمود معروف به همان كار مىشود هيچ گاهى افسوس مخور بر چيزى كه معصيت و گناه بود هر گاه قبح چيزى را شناختى خود را از آن نگهدار بپرهيز از مخالطه و رفاقت با ناكس در هر امرى از حدّ آن تجاوز مكن هر گاه امرى را منكر و بد ديدى خود را از ارتكاب آن نگهدار از هوى و هوس خود دورى كن به حق عمل كن چنان كن كه اشخاصى كه به تو نزديك ميباشند و بمنزله آستر جامه تو هستند ترسشان از تو بيشتر باشد از انس ايشان به تو ( 2 ) و ديگر حفظ كن از من ده چيز را صدق و راستگوئى را اختيار كن كه باعث قوّت تست از دروغ اجتناب كن كه باعث عجز تست راز را نگهدار كه امانت است با همسايگان نيكو سلوك كن كه بمنزله خويشان تواند معرفت و شناسائى پيدا كن عمل و كار نيك كن خلق خود را نيكو كن كه آن عبادت است سكوت اختيار كن كه آن زينت آدمى است از بخل بپرهيز كه آن فقر است سخاوت را اختيار كن كه باعث غنى و توانگرى است ( 3 ) گفته‌اند كه دخترى را از اهل عرب به شوهر دادند پس چون خواستند او را بنزد شوهر برند مادرش نزد او آمد و گفت اى دخترك من اگر بنا بود كه كسى را به جهت فضيلت و مكرمت او وصيّت نميكردند من نيز ترا وصيّت نميكردم لكن نصيحت عاقل را تذكره و ياد بوديست\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nو غافل را باعث بيدارى و هوشيارى است بدان اى دخترك من اگر دخترى از شوهر بىنياز بود هر آينه تو از همه زنان بىنيازتر بودى از شوهر لكن زنان براى مردان خلق شده‌اند همچنان كه مردان از براى زنان مخلوق گشته‌اند اى دخترك من همانا تو از آشيانه و وطن خود مفارقت كردى و ميروى بسوى آشيانه‌اى كه نميشناسى او را و بسوى قرينى كه الفت نگرفته‌اى با آن پس يادگير از من ده خصلت را كه باعث بلندى درجه و شرف تو شود نزد شوهرت ( 1 ) اوّل آنكه در خانه شوهرت بقناعت رفتار كن كه قناعت سبب راحتى دل است دوّم آنكه حرف شوهر خود را بشنود و امر او را اطاعت كن چه آنكه اطاعت زن براى شوهر سبب خوشنودى پروردگار عزّ و جل است سوم آنكه پيوسته در صدد باش كه موضعى را كه شوهر در تو نظر مىكند قبيح و زشت نباشد چهارم آنكه خود را خوشبو كن خصوص آن موضع را كه شوهر ميبويد كه مبادا بينى او بوى كريه بشنود پنجم تعهد كن از او در وقت طعام پس هنگامى كه گرسنه مىشود طعام او را زود حاضر كن كه حرارت گرسنگى او را از جا بدر نياورد ششم هنگام خواب ساكن باش و حركت و صدا مكن كه بريدن خواب او سبب غضب او خواهد شد هفتم خانه و مال او را حفظ كن هشتم آنكه حشم و عيالات او را پيوسته مراعات كن كه اين كار از محاسن تدبير است نهم آنكه راز او را فاش مكن دهم آنكه نافرمانى مكن او را و گر نه سينه او از خشم و كينه تو پر خواهد شد و پس از همه اين خصال وصيّت ميكنم ترا آنكه هنگامى كه شوهرت دلش مقروح و سينه‌اش مجروحست تو از خود دور كنى اين صفت را و نيز هنگامى كه خوشحال و خرمست\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nاز خود دورى كن غصّه و غمرا كه باعث كدورت عيش و بر طرف شدن خرّمى او مىشود و پيوسته او را گرامى دار و با او موافقت كن و اختيار كن خشنودى او را و ميل او را بر ميل خود و بر سختى و تنگى روزگار صبر كن و بساز « و اللَّه تعالى معك و هو بلطفه بخير لك » تمام شد كتاب نزهة النّواظر في ترجمة معدن الجواهر بيد الأحقر الفقير عبّاس القمّى عفى عنه و از برادران دينى مؤمنين و شيعيان حضرت امير المؤمنين صلوات عليه خواهش ميكنم كه اين رو سياه را از دعاى خير فراموش ننمايند چه در حيات و ممات و الحمد للَّه اوّلا و آخرا و صلى اللَّه على محمّد و إله الطّاهرين في شهر ربيع الاوّل سنه يك هزار و سيصد و پنجاه نه قمرى كتبه محمد صانعى سيمين قلم\r\n\r\nپنجاه كلمه در نصيحت و موعظه سودمند بقلم مؤلّف\r\n ( بِسْمِ اللَّهِ الرَّحْمنِ الرَّحِيمِ ) *  الحمد للَّه رب العالمين و الصّلوة على محمد و آله الطّاهرين و بعد چنين گويد اين شكسته بال ضعيف الحال و گرفتار دام امانى و آمال عبّاس ابن محمد رضا القمى بصره اللَّه عيوب نفسه و جعل مستقبل حاله خير من امسه كه اين رساله ايست مشتمل بر چند كلمات ظريفه و مواعظ و پندهاى شريفه اميد كه صاحبان عقل و هوش آن را مجرّد خطوط و نقوش نپندارند بلكه آن را چون درّ گرانبها آويزه گوش نمايند و بمفاد آن عمل كنند و اين مجرم تبه‌كار را از دعاى خير فراموش نفرمايند\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nكلمة في الخوف و الخشيه\r\nاى عزيز از خداوند عزّ و جل بترس و عظمت و جلال الهى را در نظر دار و پيوسته متفكّر در اهوال روز حساب و متذكّر انواع عذاب باش و مرگ و صعوبت عالم برزخ و مواخذه روز قيامت را تصوّر نما و آيات و اخبار در باب جنّت و نار و احوال خائفين از اخيار را مشاهده كن و بدان كه هر قدر معرفت بنده بعظمت و جلال پروردگار بيشتر و بعيوب خود بيناتر باشد ترس او از خدا زيادتر مىشود و از اين جهت است كه حق تعالى خوف و خشيت را نسبت بعلماء داده چنانچه فرموده انّما يخشى اللَّه من عباده العلماء و رسول خدا صلّى اللَّه عليه و آله فرمود كه ترس من از خدا بيشتر است از همه خدمت آن حضرت عرضه داشتند كه چه زود پير شديد فرمودند كه مرا پير كرد سوره هود و « واقعه » و مرسلات و عمّ يتسائلون كه در آنها احوال قيامت و عذاب بر امّتهاى گذشته ذكر شده و اگر نديده‌اى شنيده‌اى حكايت خوف انبياء و مقرّبين و غشهاى حضرت امير المؤمنين عليه السّلام و تضرّع و مناجات حضرت سيّد الساجدين را\r\n\r\nكلمة في الرّجاء\r\nاى برادر از رحمت خدا مأيوس مباش و اميدوار و راجى باش و بدان كه دنيا مزرعه آخرتست و دل آدمى حكم زمين دارد و ايمان چون تخمست و طاعت آبى است كه بايد زمين دل را به آن سيراب نمود و پاك كردن دل از معاصى و اخلاق ذميمه بجاى پاك ساختن زمين است از خار و خاشاك و روز قيامت\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nهنگام درويدن است پس كسى كه اين نحو زراعت كند پس از آن اميد داشته باشد رجاء او صادق است و الّا آن نيست جز غرور و حمق فصحاى عرب گفته‌اند\r\n ما اشتار العسل * من اختار الكسل \r\n نابرده رنج گنج ميسّر نميشود * مزد آن گرفت جان برادر كه كار كرد \r\n\r\nكلمة في الغيرة و الحميّة\r\nاى برادر مسامحه و كوتاهى مكن در محافظت آنچه كه نگاهبانى آن لازمست از دين و عرض و اولاد و اموال پس پيوسته سعى كن در ردّ بدعت مبتدعين و ردّ شبهه منكرين دين مبين و جدّ و جهد كن در ترويج شرع مبين و اهمال مكن در امر بمعروف و نهى از منكر و حرم خود را پيوسته در پرده دار و مهابت خويش را از ايشان بر مدار و تا توانى چنان كن كه ايشان مردان را نبينند و مردان ايشان را و منع كن ايشان را از آنچه احتمال فساد در آن باشد مانند استماع ساز و نوا و شنيدن خوانندگى و غنا و بيرون رفتن از خانه و آمد و رفت با بيگانه و از شنيدن حكايات شهوت انگيز و سخنان عشرت آميز و با ايشان رفق و مدارا كن و مبالغه در تفحص از احوال ايشان مكن\r\n چو زن راه بازار گيرد بزن * و گر نه تو در خانه بنشين چو زن\r\nز بيگانگان چشم زن دور باد * چو بيرون شد از خانه در گور باد \r\n\r\nكلمة في ذمّ العجلة\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاى عزيز از عجله و شتاب بپرهيز و در افعال و اقوال خود تأمّل كن و بدان هر امرى كه بىتأمّل از آدمى سر زند باعث خسران و زيان مىشود و فاعل آن نادم و پشيمان ميگردد و هر عجول و سبكى در نظرها خوار و در دلها بىوقع و بىاعتبار است سعدى گفته است كارها بصبر و تأمّل بر آيد و مستعجل بسر در آيد ( بيت )\r\n به چشم خويش ديدم در بيابان * كه آهسته سبق برد از شتابان\r\nسمند باد پا از تك فرو ماند * شتربان همچنان آهسته ميراند \r\n\r\nكلمه في ذمّ الغضب\r\nتا توانى غضب مكن و خود را بزيور حلم محلّى كن و بدان كه غضب كليد هر زشتى و بديست و بسا باشد كه شدّت آن باعث مرگ مفاجاة شود و در حديث نبوى است كه غضب ايمان را فاسد مىكند و بس است در مذمّت غضب تأمّل در افعالى كه از شخص غضبناك سر مىزند\r\n\r\nكلمة في الحلم\r\nحلم عبارت است از تأنّى و ضبط نفس بحيثيّتى كه قوّه غضبيّه به آسانى او را حركت ندهد و مكاره روزگار به زودى او را مضطرب نگرداند و كظم غيظ عبارت است از فرو بردن خشم در حالت غضب و هر دو از اخلاق حسنه‌اند و بس است در مدح حلم كه غالب اخبارى كه\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nدر باب علمست حلم با او توام‌ست و گفته شده كه حلم نمك خوان اخلاقست همچنان كه هيچ طعامى بدون نمك طعام ندهد همچنان هيچ خلقى بدون حلم كه مقلوب ملح است جمال ننمايد ( بيت )\r\n با تو گويم كه چيست غايت حلم * هر كه زهرت دهد شكر بخشش\r\nكم مباش از درخت سايه فكن * هر كه سنگت زند ثمر بخشش\r\nهر كه بخراشدت جگر بجفا * همچو كان كريم زر بخشش \r\n\r\nكلمة في العفو\r\nعفو و بخشش را شيوه خود گردان كه آن صفات پروردگار است و در مقام ثنا و ستايش حقتعالى را به اين صفت جميله ياد ميكنند حضرت سيّد سجاد ( ع ) ميفرمايد انت الّذى سمّيت نفسك بالعفو فاعف بدان كه گناه هر چند بزرگتر است فضيلت عفوكننده بيشتر است\r\n بدى را بدى سهل باشد جزا * اگر مردى احسن الى من اساء \r\n\r\nكلمة في الرفق\r\nاى برادر عزيز از غلظت و درشتى در گفتار و كردار بپرهيز كه آن صفتى است خبيثه كه موجب نفرت مردمان و باعث اختلال امور زندگانى مىشود و لهذا حق تعالى پيغمبر خود را ارشاد فرمود به كلمه مباركه و لو كنت فظّا غليظ القلب لا انفضوا من حولك و ضدّ اين صفت خبيثه رفق و نرمى در افعال و اقوال است و آن در همه كارها خوب است ( نظم )\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n مهمّى كه بسيار مشكل بود * برفق و مدارا توان ساختن\r\nتوان ساخت كارى نرمى چنان * كه نتوان بتير و سنان ساختن \r\n\r\nكلمة في ذمّ سوء الخلق\r\nاى برادر اجتناب كن از كج خلقى چه آن آدمى را از خالق و خلق دور مىكند و هميشه خود معذّبست زيرا كه بد خوى در دست دشمنى گرفتار است كه هر جا رود از چنگ عقوبت او خلاصى نيابد\r\n اگر ز دست بلا بر فلك رود بد خوى * ز دست خوى بد خويش در بلا باشد \r\nو خوش خلقى افضل صفات اولياء است و آيه كريمه  إِنَّكَ لَعَلى خُلُقٍ عَظِيمٍ  شاهد بر اين مدّعى است\r\n\r\nكلمة في ذمّ العداوة و الشّتم\r\nاى برادر عزيز از حقد و عداوت و دشمنى بپرهيز كه ثمره آن اندوه و الم دنيوى و اخرويست و از آثار آن ضرب و فحش و لعن و طعن است و شكّى نيست در خباثت هر يك از اين صفات خصوص دشنام و فحش دادن كه در روايت نبوى ( ص ) است كه خدا حرام كرده بهشت را بر هر فحّاش هرزه‌گوى كم حيا كه باكى نداشته باشد از هر چه بگويد و هر چه به او بگويند و چنين شخصى را اگر تفتيش نمائى و بحقيقت امر او برخورى يا ولد الزّنا است يا شيطان در انعقاد او با پدرش شركت كرده و او بهمرسيده و بدان كه بسا شود كه فحش و دشنام از مجرّد غضب صادر گرديده مىشود كه به جهت همنشينى با اوباش و فسّاق و كسانى كه هرزه گو و معتاد بفحش دادن هستند فحش دادن عادت كسى شود كه بدون دشمنى و\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nغضب بر زبان او جارى گردد و بسا مشاهده مىشود از مردمان اراذل و اوباش كه فحش دادن بهمديگر را خصوص بمادران و محارم بعنوان شوخى و مزاح ذكر ميكنند و شكّى نيست چنين اشخاص نام آدميّت بر ايشان مجهول و بمراحل انسانيّت دورند\r\n\r\nكلمة في ذمّ العجب\r\nاى برادر جان از خود پسندى و خويشتن بينى اجتناب كن كه آن گناهى است كه تخم آن كفر و زمين آن نفاق و آب آن فساد و شاخهاى آن جهل و برگ آن ضلالت و ميوه آن لعنت و مخلّد بودن در جحيم است و اگر خواستى عجب كنى حالات خود را ملاحظه كن كه ابتداء نطفه نجسه بودى و آخر جيفه گنديده خواهى شد و در اين ميان حمّال نجاسات متعفّنه و جوال كثافات متعدّده بيش نيستى\r\n از منى بودى منى را واگذار * اى اياز آن پوستين را ياد آر \r\nو در نظر بياور عظمت و جلال حضرت ذو الجلال و ذلّت و افتقار خود را كه در اين دنيا از يك پشه و مكس عاجزى و بر دفع حوادث و آفات قدرت ندارى پس شكسته نفسى را شعار خود كن كه آن بهترين اوصاف و فايده آن در دنيا و عقبى بيحد است\r\n يكى قطره باران ز ابرى چكيد * خجل شد چو پهناى دريا بديد\r\nكه جايى كه درياست من كيستم * گر او هست حقّا كه من نيستم\r\nچو خود را به چشم حقارت بديد * صدف در كنارش چو جان پروريد\r\nسپهرش به جائى رسانيد كار * كه شد نامور لؤلؤ شاهوار \r\n\r\n","description":"","footnote":"","page_name":" 113 ","page_number":113},
  {"content":"\r\n\r\n بلندى از او يافت كاو پست شد * در نيستى كوفت تا هست شد \r\n\r\nكلمة في التّكبر و التواضع\r\nتا توانى تكبّر مكن كه متكبّرين در روز قيامت محشور خواهند شد به صورت موران كوچك و پايمال همه مردم خواهند بود به جهت بىقدرى كه در نزد خدا دارند « 1 » و تا توانى تواضع و فروتنى را پيشه خود كن و بدان كه تواضع از بزرگى و جلالت تو چيزى كم نميكند بلكه ترا بمرتبه رفيع مىرساند\r\n تواضع ترا سر بلندى دهد * ز روى شرف ارجمندى دهد \r\nو امّا تكبّر از خصائص ناقصان و ساقطانست كه غرضشان از آن پوشانيدن نقصان است امّا بحقيقت قبايح خود را لايح و عيوب خود را واضح نمودن است\r\n ز خاك آفريدت خداوند پاك * پس اى بنده افتادگى كن چو خاك\r\nتواضع سر رفعت افرازدت * تكبّر به خاك اندر اندازدت\r\nبعزّت هر آنكو فروتر نشست * بخوارى بيفتد ز بالا بپست\r\nبگردون فتد سركش تند خوى * بلنديت بايد بلندى مجوى\r\nبلنديت بايد تواضع گزين * كه اين بام را نيست سلّم جز اين \r\n\r\nكلمة في ذمّ القساوه\r\nقساوت قلب حالتى است كه آدمى بسبب آن از آلام و مصائبى كه به ديگران ميرسد متأثّر نگردد و منشأ آن غلبه قوّه سبعيّه است و بسيارى از افعال ذميمه\r\n\r\n\r\n","description":"","footnote":"\r\n( 1 ) و روايت شده كه در جهنّم واديى است كه جاى متكبرين است ناميده مىشود بسقر شكايت كرد به خداوند از شدّت حرارت خود و اجازه خواست از براى تنّفس خود اجازه داده شد به او و تنفسى كرد و جهنّم را آتش زد\r\n","page_name":" 114 ","page_number":114},
  {"content":"\r\n\r\nچون ظلم و اذيّت كردن و بفرياد مظلومين نرسيدن و دستگيرى از فقراء و محتاجين نكردن از اين صفت ناشى مىشود و علاج آن در نهايت صعوبت است و بايد صاحب آن مواظبت كند بر آنچه از آثار دل رحمى است تا نفس مستعدّ آن گردد كه از مبدء فيّاض افاضه صفت رقّت بر او شده و قساوت از او بر طرف شود و اگر خود را معالجه نكرد و به حالت قساوت باقى ماند پس بداند كه از مردمى خارج است و چه خوب گفته سعدى عليه الرّحمه\r\n بنى آدم اعضاى يك ديگرند * كه در آفرينش ز يك گوهرند\r\nچو عضوى به درد آورد روزگار * دگر عضوها را نماند قرار\r\nتو كز محنت ديگران بيغمى * نشايد كه نامت نهند آدمى \r\n\r\nكلمة في الشّره\r\nاى جان عزيز از شكم‌پرستى بپرهيز كه بر آن مترتّب مىشود مفاسد بسيار مانند ذلّت و مهانت و حمق و بلادت بلكه غالب صدمات وارده بر انسان منشأ آن شكم است و اگر جور شكم نبودى هيچ مرغى در دام نميافتادى بلكه صيّاد دام ننهادى\r\n مرو در پى هر چه دل خواهدت * كه تمكين تن نور دل كاهدت\r\nكند مرد را نفس امّاره خوار * اگر هوشمندى عزيزش مدار\r\nو گر هر چه باشد مرادش خورى * بدوران بسى نامرادى برى \r\n\r\n","description":"","footnote":"","page_name":" 115 ","page_number":115},
  {"content":"\r\n\r\n تنور شكم دمبدم تافتن * مصيبت بود روز نايافتن\r\nكشد مرد پرخواره بار شكم * اگر بر نيايد كشد بار غم \r\nو بدان كه همچنان كه از براى پر خورى آفات بسيار است از براى گرسنگى نيز ثمرات بسيار است دل را نورانى مىكند و ذهن را تند مىكند و آدمى بسبب آن بلذّت مناجات ميرسد و از ذكر و عبادت مبتهج مىشود و رحم بر ارباب فقر وفاقه مىكند و گرسنگى روز قيامت را ياد مىآورد و شكسته نفسى در او ظاهر مىشود و طاعت و عبادت بر او سهل مىشود و آدمى را خفيف المئونة و سبكبار ميگرداند و بدن را صحيح و امراض را دفع مىكند و كم امريست كه فائده آن بفائده گرسنگى رسد پس بر شكمپرستان لازم است كه در صدد علاج خود بر آيند و از فوائد گرسنگى خود را محروم ننمايند و طريقه انبياء و اكابر و علماء و عرفا را متابعت كنند و ببينند هر كس به جائى رسيد بيزحمت گرسنگى نبود و ملاحظه نمايند كه آيا شركت و مشابهت با ملائكه بهتر است يا مشاركت با بهائم\r\n خواجه را بين كه از سحر تا شام * دارد انديشه شراب و طعام\r\nشكم از خوشدلى و خوش حالى * گاه پر مىكند گهى خالى\r\nفارغ از خلد و ايمن از دوزخ * جاى او مزبله است يا مطبخ\r\nچو انسان نداند بجز خورد و خواب * كدامش فضيلت بود بر دواب\r\nفرشته خوى شود آدمى ز كم خوردن * و گر خورد چو بهائم بيوفتد چو جماد \r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nكلمة في ذمّ حبّ الدنيا\r\nاى عزيز از محبّت دنياى دنيّه بپرهيز كه محبّت دنيا راس هر خطيه و گناهست و طالب دنيا عملش فاسد و تباه است و دنيا عبارتست از آنچه پيش از مردن از براى بنده در آن حظّى و بهره و غرضى باشد امّا آنچه كه غرض از تحصيل آن اجر و ثمره اخرويست دنياى مذموم نيست و از دنيا حساب نميشود و تحصيل آنقدرى كه در بقاء حيات و معاش خود و عيال و حفظ آبرو و جمال ضرور است بلكه آن از اعمال صالحه است و بدان كه دنيا مثلش مثل آب دريا است كه هر چه تشنه از آن بنوشد تشنگى او زياد مىشود تا او را بكشد و نيز مثل مار ميماند كه ظاهرش منقّش و نرم و باطنش پر از زهر قاتل و سمّ است و مفاسد آن بينهايت است و از اين جهت است كه عظماى بنى نوع انسان دنيا را طلاق داده و زهد ورزيدند\r\n\r\nكلمة في الفقر\r\nاى فقير از فقر خود دلتنگ مباش چه زينت آن از براى مؤمن بيشتر است از لجام بر سر اسب و تمام مردم مشتاق هستند ببهشت و بهشت مشتاق فقير است و بس است از براى تسلّى دل فقير حديث نبوى سيّد بشير و نذير ( الفقر فخرى ) و گفتن آن حضرت كه مرا با فقراء محشور كن\r\n دولت فقر خدايا به من ارزانى دار * كاين كرامت سبب حشمت و تمكين منست \r\nپس قدر اين صفت را بدان كه از آفات مال و غنا بر كنار و فارغ البال از\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nحساب روز شمارى و در حديث است كه احدى افضل از فقير نيست هر گاه از خدا راضى و خشنود باشى\r\n اگرت سلطنت فقر نبخشند اى دل * كمترين ملك تو از ماه بود تا ماهى \r\n\r\nكلمة في ذمّ السؤال\r\nاى برادر تا ميتوانى دست حاجت پيش حقتعالى دراز كن و در نزد لئيمان روزگار بجهة لقمه نانى آبروى خود مريز و بدان كه خلعت سلطان اگر چه عزيز است جامه خلقان خود از آن عزيزتر و خوان بزرگان اگر چه لذيذ است خورد ، بنان خود بالذت‌تر\r\n سركه از دسترنج خويش و تره * بهتر از نان كدخدا و بره \r\nو اى عزيز از عدم دِرهم دَر هم مباش و دين را بد نيامده كه در روز جزا گويند دين آر نه دينار حكماء گفته‌اند اگر آب حيات بآبرو فروشند دانا نخرد كه مردن بعلّت به از زندگى بذلّت\r\n براى نعمت دنيا كه خاك بر سر آن * منه ز منّت هر سفله بار بر گردن\r\nبيك دو روزه رود نعمتش ز دست دلى * بماندت ابد الدّهر عار بر گردن \r\nپس اى جان من توكّل بر خدا كن و قطع طمع از خلق كن و اعتنائى به آنچه در دست ايشانست منما و بگو ما آبروى فقر و قناعت نميبريم با پادشه بگوى كه روزى مقدّر است\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nكلمة في ذمّ الحرص\r\nاى عزيز از حرص كناره‌گير كه آن بيابانيست كران ناپيدا كه از هر طرف كه روى به جائى نرسى و دريائيست بىانتها كه هر چند در آن فرو روى عمق آن را نيابى بيچاره كسى كه به آن گرفتار شد گمراه و هلاك شد و خلاصى از براى او دشوار گرديد حضرت باقر العلوم ( ع ) فرمود حريص بر دنيا كرم ابريشم را ماند كه هر چه بيشتر بدور خود مىپيچد راه خلاصى او دور تر مىشود و قناعت صفتى است كه همه فضائل به آن منوط بلكه راحت دنيا و آخرت به آن مربوط است ده آدمى از نظرى بخورند و دو سگ بر لاشه‌اى سر بزند حريص با جهانى گرسنه است و قانع بنانى سير حكماء گفته‌اند درويشى بقناعت به از توانگرى ببضاعت\r\n بپادشاهى دنيا فرو نيارد سر * اگر ز سرّ قناعت خبر شود درويش \r\n\r\nكلمه في ذمّ الطمع\r\nطمع نيز با حرص توام و ضدّ آن بىنيازى از مردم است ( بيت )\r\n ديده اهل طمع بنعمت دنيا * پر نشود ، همچنان كه چاه بشبنم \r\nو بست در اين مقام خبر مشهور بين انام ( عز من قنع - ذلّ من طمع )\r\n قناعت كن اى نفس بر اندكى * كه سلطان و درويش بينى يكى\r\nچرا پيش خسرو به خواهش روى * چو يكسو نهادى طمع خسروى\r\nو گر خودپرستى شكم طبله كن * در خانه اين و آن قبله كن \r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاز حضرت سجّاد عليه السّلام مرويست كه خوبيها را ديدم كه جمع بود در قطع طمع از مردم\r\n\r\nكلمه في ذمّ البخل\r\nاى جان عزيز از بخل كردن بپرهيز كه شخص بخيل در نظرها خوار و ذليل و بىاعتبار است دلبست در مذمّت آن كه هيچ بخيلى را در عالم دوست نميباشد و مردم حتى اولاد او با او دشمنند و اهل و عيالش پيوسته چشم بمرگ او نهاده‌اند كه در عزايش جامه‌هاى كهن بدرند و لباسهاى نو از خز و ديباى چينى ببرند چه بزرگان گفته‌اند سيم بخيل از خاك وقتى درآيد كه وى در خاك رود ( نظم )\r\n بخيل توانگر بدينار و سيم * طلسميست بالاى گنجى مقيم \r\nو بخيل را بعد از مرگ كسى ياد نكند چه معلومست هر كرا در زندگى نانش بخورند در مردگى نامش نبرند\r\n\r\nكلمة في السخاء\r\nضدّ بخل سخاوتست كه آن از معالى اخلاق و صاحب آن پسنديده اهل آفاقست از كلام حضرت امير المؤمنين ( ع ) است من جاد ساد يعنى هر كه جود ورزيد بزرگ گرديد\r\n فريدون فرّخ فرشته نبود * ز مشك و ز عنبر سرشته نبود\r\nبداد و دهش يافت آن نيكوئى * تو داد و دهش كن فريدون توئى \r\nو فضيلت اين صفت ظاهر و روشن و صاحب آن در نزد خالق و مخلوق محبوب و مستحسن است سخى محبوب اهل زمين و آسمانست و نام حاتم هنوز بنيكى جارى بر زبانست\r\n نماند حاتم طائى وليك تا بابد * بماند نام بلندش بنيكوئى مشهور \r\n\r\n","description":"","footnote":"","page_name":" 120 ","page_number":120},
  {"content":"\r\n\r\nپس اى جان من\r\n خور و پوش و بخشاى راحت رسان * نگه مى چه دارى ز بهر كسان\r\nزر و نعمت اكنون بده كان تست * كه بعد از تو بيرون ز فرمان تست\r\nتو با خود ببر توشه خويشتن * كه شفقت نيايد ز فرزند و زن\r\nغم خويش در زندگى خور كه خويش * بمرده نپردازد از حرص خويش\r\nبغمخوارگى چون سر انگشت تو * نخارد كسى در جهان پشت تو \r\n\r\nتكلمة لطيفه\r\nاى عزيز مال از بهر آسايش عمر است نه عمر از بهر گرد كردن مال چنانچه عاقلى را پرسيدند كه نيكبخت كيست و بدبخت چيست گفت نيكبخت آنكه خورد و كشت و بدبخت آنكه مرد و هشت حضرت موسى ( ع ) قارون را نصيحت كرد كه « احسن كما احسن اللَّه اليك » نشنيد و عاقبتش شنيدى كه از اندوخته به دو چه رسيدى نظم\r\n آن كس كه بدينار و درم خير نيندوخت * سر عاقبت اندر سر دينار و درم كرد\r\nخواهى متمتّع شوى از دينى و عقبى * با خلق كرم كن چو خدا با تو كرم كرد \r\nدانايان گفته‌اند دو كس مردند و حسرت بردند يكى آنكه داشت و بخورد و ديگر آنكه دانست و نكرد چون فضيلت سخاوت را دانستى پس بدان كه آن شامل دو نوع است از عطاها و انفاقات اوّل انفاقات واجبه مانند\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nزكات و خمس و نفقه عيال و نحو اينها دوّم عطاهاى مستحبّه مانند صدقه و هديه و مهمانى كردن و حقّ معلوم و حقّ حصاد و قرض دادن و اعانت مسلمين و ساختن مسجد و مدرسه و پل و رباط و اجراء قنوات و طبع كتب علميّه مليّه و نحو اينها كه صدقات جاريات و باقيات صالحات است نظم\r\n نمرد آنكه ماند پس از وى بجاى * پل و بركه خوان و مهمان سراى \r\n\r\nكلمة في الاجتناب عن الحرام\r\nاز مال حرام اجتناب كن كه آن اشدّ انواع مهلكات و اعظم موانع وصول بسعادات است و اكثر مردمى كه از فيوضات محروم ماندند بواسطه آن شد آرى دلى كه از لقمه حرام روئيده شد كجا و قابليّت او از عالم قدس كجا پس طالب نجات بايد از تحصيل حلال و دست نكشد و دست و شكم خود را بهر غذائى نيالايد و از ظلم و عدوان و خيانت در امانت و عذر و مكر و حيله و غضب و دزدى و كم فروشى و رشوه و رباء و غير اينها اجتناب كند و لباس ورع و تقوى را بر خود بپوشاند ( و لباس التّقوى ذلك خير\r\n\r\nكلمة في ذمّ التّكلم بما لا يعنى\r\nاى برادر من تا توانى مهر سكوت بر لب زن و دورى كن از خوض در باطل و سخنان بيفايده و فضول كه آن باعث تضييع اوقات است كه سرمايه تجارت و نجات است پس هان اى برادر وقت تهيّه سفر عقبى از آن تنگ‌تر است كه ما مسافران را فرصت بار بستن نه چه جاى فارغ نشستن و سخنان بىفايده گفتن\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nكلمة في ذمّ الحسد\r\nاى برادر عزيز تا توانى از حسد بپرهيز كه شخص حسود در دنيا و عقبى به عذاب شديد گرفتار است و لحظه‌اى از غم و الم خالى نيست ( شعر )\r\n حسود از غم عيش شيرين خلق * هميشه رود آب تلخش به حلق \r\nاگر خوب ملاحظه كنى حسود در مقام عناد با ربّ عباد است و خدا را العياذ باللَّه جاهل يا خود را عالمتر ميداند بمصالح و مفاسد عباد و اين هر دو كفر است و جحود كه مبتلا است به آن بيچاره مرد حسود پس محسود باش و حاسد مباش همانا ترازوى حاسد هميشه سبك است بواسطه ترازوى محسود و حضرت رسول خدا ( ص ) فرمود اقلّ النّاس لذّة الحسود و حضرت امير المؤمنين عليه السّلام فرمود الحسود لا يسود و مثل مشهور است كه كفى للحسود حسده\r\n لا تا نخواهى بلا بر حسود * كه آن بخت برگشته خود در بلا است\r\nچه حاجت كه با وى كنى دشمنى * كه او را چنين دشمنى در قفا است \r\nو اگر خواستى بيچاره‌اى حسد برى تامّل كن در بىثباتى اين عاريت سر او ملاحظه كن اين مطلب را كه اين چند روزه دنيا را قابليّت آن نيست كه بواسطه آن حسد بر بندگان خدا برى تا چشم بر هم زنى محسود و حاسد در خاك پوسيده‌اند و نامشان از صفحه روزگار محو\r\n آخر همه كدورت گل چين و باغبان * گردد بدل به صلح چو فضل خزان رسد \r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nكلمة في تحقير النّاس\r\nاى برادر عزيز از اهانت و حقير كردن بندگان خدا بپرهيز كه از رسول خدا ( ص ) مرويست كه هر كه اهانت كرد بيكى از دوستان من پس كمر محاربه را با من بسته است پس سزاوار است اكرام و اعز از جميع طبقات مردم به قدر شأن ايشان خصوص سلسله جليله اهل علم و فضل و صاحبان ورع و تقوى و پيران و ريش سفيدان اسلام و سلسله جليله سادات عظام\r\n\r\nكلمة في ذمّ الظلم\r\nاى برادر عزيز از ظلم و ستم بر بندگان خدا بپرهيز چه آنكه باجماع جميع طوايف عالم ظلم قبيح است و در قرآن مجيد بر ظالمين لعن شديد است و در اخبار متكثّره ذمّ و تهديد بر آن شده و مرويست كه ظلم و جور در يك ساعت بدتر است در نزد خدا از شصت سال گناه و هر كه از مكافات بترسد البته از ظلم كردن باز مىايستد چه منتقم حقيقى انتقام هر ظلمى را ميكشد و مكافات ظلم را به او مىرساند\r\n آتش سوزان نكند با سپند * آنچه كند دود دل مستمند \r\nو چه خوش گفته سعدى\r\n بسى بر نيايد كه بنياد خود * بكند آنكه بنهاد بنياد بد\r\nخرابى كند مرد شمشير زن * نه چند آنكه آه از دل پيره زن\r\nچراغى كه بيوه زنى برفروخت * بسى ديده باشى كه شهرى بسوخت \r\nو لهذا سلطان محمود غزنوى گفته كه من از نيزه شير مردان آنقدر نميترسم كه از دوك پيره زنان و روايت شده كه ظالم و ياور ظالم و راضى بظلم\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nهر سه شريكند پس هان اى عزيز من بعدل رفتار كن و از ستم كردن بر بندگان خدا اجتناب كن كه شرافت صفت عدالت از حيّز وصف بيرونست و بسست در اين مقام آنچه مىبينيم كه زياده از هزار سال است كه نوشيروان عادل در بستر خاك خفته و مردم بنيكى نامش ببرند به جهت يك صفت حميده و طناب عمر چندين هزار پادشاه بتيغ اجل گسسته و هنوز آوازه زنجير عدلش در گنبد گردون پيچيده پس اى جان من\r\n منه دل بر اين دولت پنج روز * بدود دل خلق خود را مسوز\r\nچنان زى كه ذكرت بتحسين كنند * چو مردى نه بر گورت نفرين كنند\r\nنبايد برسم بد آئين نهاد * كه گويند لعنت بر او كاين نهاد\r\nبسا نام نيكوى پنجاه سال * كه يك نام زشتش كند پايمال \r\n\r\nكلمة في قضاء حاجة المؤمن\r\nاى برادر پيوسته اهتمام كن در قضاء حوائج مسلمانان و سعى كن در برآوردن مهمّات ايشان و بدان كه افضل قربات سعى در مهمّات ذوى الحاجات است حضرت امير المؤمنين ( ع ) بكميل بن زياد فرمود يا كميل مر اهلك ان يروحوا في كسب المكارم و يدلجوا في حاجة من هو نائم\r\n طريقت بجز خدمت خلق نيست * بتسبيح و سجّاده و دلق نيست\r\nره نيكمردان آزاده گير * چو استاده‌اى دست افتاده گير \r\n\r\n","description":"","footnote":"","page_name":" 125 ","page_number":125},
  {"content":"\r\n\r\n كسى نيك بيند بهر دو سراى * كه نيكى رساند بخلق خداى\r\nخدا را بر آن بنده بخشايش است * كه خلق از وجودش در آسايش است \r\n\r\nكلمة في القاء السّرور في قلب المؤمن\r\nاى برادر تا توانى دل مؤمنان را شاد گردان كه ثواب آن از حدّ فزون است شاد كردن دلى بهتر از آباد كردن كشوريست\r\n تا توانى دلى بدست آور * دل شكستن هنر نميباشد \r\nحضرت رسول ( ص ) فرمود كه محبوب‌ترين اعمال نزد حقتعالى داخل كردن سرور است بر مؤمن\r\n\r\nكلمة في الأمر بالمعروف و النّهى عن المنكر\r\nاى برادر كوتاهى مكن در امر بمعروف و نهى از منكر كه مسامحه در اين باب از جمله مهلكا و ضرر آن عام و فساد آن تام است از حضرت باقر العلوم ( ع ) روايت شده كه حقتعالى وحى فرستاد بشعيب پيغمبر ( ع ) كه صد هزار نفر از قوم ترا عذاب خواهم كرد چهل هزار نفر از بدان و شصت هزار تن از خوبان عرض كرد پروردگارا نيكان را براى چه خطاب رسيد به جهت اينكه مماشات و سهل انگارى با اهل معصيت كردند و بغضب من غضبناك نگرديدند .\r\n\r\nكلمة في مدح الألفه\r\nالفت و آشتى با مردم از اوصاف حميده و اخلاق پسنديده است و به همين ملاحظه احاديث بسيار در فضيلت زيارت مؤمنين و سلام كردن و مصافحه نمودن با\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nايشان و عيادت مريضان و تشييع جنازه و تعزيت مصيبت‌زدگان و امثال اينها وارد شده و كسى كه ملاحظه كند اخبارى كه در باب انها وارد شده ميداند كه اهتمام حضرت بارى در الفت و دوستى ميان بندگان خود تا چقدر است و از براى حفظ اين صفت چه سنّتهاى سنيّه قرار داده لكن افسوس و آه كه در اين زمان اكثر اين سنّتها متروك شده از آثار نبوّت بجز رسمى و از طريقه شريعت بجز اسمى نمانده شيطان صفتان چند بهمرسيده‌اند كه به جهت پيشرفت غرضهاى فاسده دو روزه دنياى خود نفاق و عداوت ميان بندگان مىافكنند و آنچه را كه پروردگار ايشان اين همه اهتمام در آن دارد پشت پا ميزنند بديدن همديگر نميروند مگر از روى ريا و اغراض فاسده سلام را يكى از علائم پستى ميشمارند و از هر كسى توقع سلام كنند و مصافحه را شيمه بلها دانند\r\n گر مسلمانى از اينست كه حافظ دارد * واى اگر از پس امروز بود فردائى \r\n\r\nكلمة في صلة الرّحم\r\nصله رحم و پيوند با خويشان يكى از طاعات بلكه افضل عبادات است و بسست در فضيلت اين صفت كه عمر و مال را زياد مىكند و حساب روز قيامت را آسان ميگرداند و قطع رحم موجب عذاب آخرت و بلاى دنيا است و از اخبار و تجربه ثابت شده كه قطع رحم باعث فقر و پريشانى و كوتاهى عمر مىشود و بسست در مذمّت آن كه حقتعالى در قرآن مجيد قاطع رحم را لعنت فرموده\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nكلمة في عقوق الوالدين\r\nعقوق والدين عبارت است از بخشم آوردن و آزردن و شكستن خاطر پدر و مادر و شكستن خاطر يكى از آنها نيز عقوقست و آن اشدّ انواع قطع رحم و بلا شكّ از گناهان كبيره است بيچاره كسى كه عاق والدين باشد نه در دنيا خير مىبيند و نه در آخرت و نه از عمر خود بر مىخورد و نه از عزّت عمر او كوتاه و زندگانى او تباه ميگردد و سكرات مرگ بر او سخت و جان كندن بر او دشوار مىشود پس هان اى برادر بر جان خود رحم كن و از تيغ عقوق حذر نماى و ياد آور زحمتهاى مادر را و بيخوابى ايشان را در پرورش و تربيت تو سالهاى دراز ترا در آغوش مهربانى كشيده و بشيره جان پرورده‌اند زهى بيمروّتى كه بعد از آنكه اندك قوّتى در خود بيابى همه آنها را فراموش كنى\r\n چه خوش گفت زالى به فرزند خويش * چو ديدش پلنگ افكن و پيلتن\r\nگر از عهد خورديت ياد آمدى * كه بيچاره بودى در آغوش من\r\nنميكردى امروز بر من جفا * كه تو شير مردى و من پيره زن \r\n\r\nكلمة في مراعاة الجار\r\nاى برادر اذيّت و آزار همسايگان خود مكن و حق جوار را مراعات كن و به خانه ايشان نگاه مكن و ناودان به خانه ايشان مگذار و خاكروبه بر در خانه ايشان مريز و از دود و بوى طعام خود ايشان و اطفال ايشان را اذيّت مكن و با ايشان مواسات كن و مبادا كه شب سير بخوابى و ايشان گرسنه باشند و يا در راحت باشى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nو ايشان در شدّت و سختى و در سرما و برهنگى تو منع مكن از آنها نمك و آتش و آب و نحو اينها و اگر چيزى از ضروريّات خانه بعاريت خواهند بايشان بده و از هر جهت مراعات كن ايشان را كه نيكى با همسايگان باعث زيادتى عمر و آبادى ديار ميگردد و از اهل بيت عصمت عليهم السّلام تأكيد و توصيه بسيار در باب همسايگانشده\r\n\r\nكلمة في ذمّ اظهار العيوب\r\nعيب‌جوئى مردم كردن از علامات خباثت نفس و دنائت طبع و عيبناك بودنست چه هر عيب دارى طالب اظهار عيب مردمست و در حديث نبوى ( ص ) است كه هر كه ظاهر كند عمل ناشايست كسى را مثل آنست كه خود بجاى آورده و بتجربه ثابت است كه هر كه بناى عيبجوئى مردم نهاد ايشان را رسوا كرده و خود را بىاعتبار پس احمق كسى است كه خود بهزار عيب آلوده و سر تا پاى او را معصيت فرو گرفته چشم از عيب خود پوشانيده و زبان بعيوب مردم گشاده است\r\n همه حمّال عيب خويشتنند * طعنه بر عيب ديگران چه زنند \r\nحضرت امير المؤمنين ( ع ) در يكى از كلمات خود چنين مردمانى را كه جستجوى عيب مردم ميكنند و آن را نقل مينمايند و از خوبى ايشان نقل نميكنند تشبيه فرموده كه بمكس كه جستجوى جاهاى فاسد و كثيف بدن را مىكند و به روى آن مىنشيند و جاهاى ديگر بدن را كارى ندارد قال امير المؤمنين عليه السّلام اكبر العيب ان تعيب ما فيك مثله\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nكلمة في حفظ السّر\r\nاى برادر رازى كه پنهان خواهى با كسى در ميان منه اگر چه دوست مخلص باشد كه آن دوست را دوستان بسيار است و همچنين مسلسل و دانايان گفته‌اند كلّ سر جاوز الاثنين شاع يعنى هر سرّيكه از دو نفر تجاوز كرد شايع شد يا آنكه هر چه از ميان دو لب خارج شد شايع شد\r\n گر آرام خواهى در اين آب و گل * نگو تا توانى بكس راز دل \r\n\r\nكلمه في ذمّ النميمه\r\nنمامى يعنى سخن چينى كردن به گفتن يا نوشتن يا صراحت يا اشاره و آن رذل ترين صفات خبيثه است و ثلث عذاب قبر بواسطه اين صفت است بلكه از كلام الهى استفاده كرده‌اند كه نمّام اولاد حرام است و هر كه حقيقت اين صفت خبيثه را بشناسد ميداند كه سخن چين بدبخت‌ترين مردمان و خبيث‌ترين ايشان است\r\n ميان دو كس جنگ چون آتش است * سخن چين بدبخت هيزم كش است\r\nكنند اين و آن خوش دگر باره دل * وى اندر ميان كوربخت و خجل\r\nميان دو تن آتش افروختن * نه عقلست خود را در آن سوختن \r\nو بدترين انواع سخن چينى سعايت است يعنى نمّامى كردن نزد كسى كه از او بيم ضررى و اذيّت و كشتن باشد مانند سلاطين و حكّام و رؤساء\r\n\r\nكلمة في ذمّ الشماتة\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nشماتت عبارتست از آنكه مثلا بگويد كه فلان بلا يا فلان مصيبت كه بفلان كس رسيده از بدى اوست و با آن شادى و سرور نيز باشد و از اخبار و تجربه ثابت شده كه شماتت‌كننده از دنيا نميرود تا خود نيز به آن مبتلا گردد و ديگرى او را شماتت مىكند پس عاقل كه از حال خود ايمن نيست در مقام شماتت كسى بر نمىآيد\r\n چو استاده‌اى در مقام بلند * بر افتاده گر هوشمندى مخند\r\nبسا ايستاده در آمد ز پاى * كه افتادگانش گرفتند جاى \r\n\r\nكلمة في ذمّ المراء\r\nمراء و جدال عبارتست از اعتراض بر سخن غير و اظهار نقص و خلل آن به قصد پست كردن آن شخص و اظهار بزرگى خود بدون فايده اخروى و آن از اخلاق مذمومه است و در حديث نبوى ( ص ) است كه حقيقت ايمان بنده كامل نميشود مگر وقتى كه مراء و جدال را ترك كند اگر چه حق با او باشد و شكّى نيست كه اگر اين صفت مذمومه قوّت گيرد كار به جائى رسد كه صاحب آن مثل سگ درنده مىشود كه متّصل راغب است با هر كس در افتد و هميشه در پى آنست كه سخنى از كسى بشنود با او مجادله نمايد و دنبال او را گيرد و از آن لذّت ببرد خصوصا در مجمعى كه بعضى از ضعفاء العقول باشند كه آن شخص را به اين صفت خبيثه ستايش كنند و گويند فلانى جدلى يا حرّاف يا نطّاق بىبدلى است و لهذا غالبا مايل است كه طرف مناظره او جاهلى باشد تا بر او غلبه تواند نمود بيچاره نميداند كه هر كه با نادان‌تر از خود مجادله كند تا بدانند كه دانا است بدانند كه نادان است\r\n\r\nكلمة في ذمّ الاستهزاء\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nسخريّه و استهزاء كردن عبارتست از نقل كردن گفتار و كردار و خلقت و اوصاف مردم بقول يا بفعل يا به اشاره و كنايه بر وجهى كه سبب خنده ديگران گردد و باعث آن با عداوت است يا تكبّر و حقير كردن آن شخص كه به او استهزاء مىشود و بسا باشد كه باعث آن مجرّد خنداندن و بنشاط آوردن بعضى از اهل دنيا باشد به جهت طمع در كثافات دنيويّه ايشان و شكّى نيست كه اين عمل شيوه اراذل و اوباش و پست فطرتان است و صاحب اين عمل را از دين و ايمان خبرى نيست و از انسانيّت اثرى نه\r\n\r\nكلمة في ذمّ الأفراط في المزاح\r\nافراط در شوخى و مزاح مذمومست و باعث سبكى و كم وقارى و موجب سقوط مهابت و حصول خوارى ميگردد و دل را ميميراند و در كار آخرت غفلت مىآورد و بسا باشد كه باعث عداوت و دشمنى و يا سبب آزردن و خجالت دادن مؤمنى گردد و لكن اگر افراط در شوخى نشود و توليد مفاسد مذكوره نكند و باعث گشادن دهان بهرزه خندى نشود ممدوح است\r\n\r\nكلمة في ذم الغيبه\r\nغيبت عبارتست از گفتن چيزى را در غياب شخصى به قصد تنقيص آنكه اگر به گوش او رسد او را ناخوش آيد و به آن راضى نباشد خواه آن چيزى كه در حق او گفته مىشود نقص در بدن يا در نسب يا در صفات و افعال و اقوال او باشد يا در چيزهائى كه متعلّق و منسوب است به او چنانچه در حديث نبوى ( ص ) است كه فرمودند آيا ميدانيد كه غيبت چه چيز است عرضكردند يا رسول اللَّه خدا و رسول او داناترند فرمود آنست كه ياد كنى برادر خود را به چيزى كه او را ناخوش آيد شخصى عرضكرد\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nاگر آن صفت با او باشد باز بد است فرمود اگر باشد غيبت است و اگر نه بهتانست و فرقى نيست در ميان غيبت بكنايه يا تصريح بلكه بسا باشد كه كنايه بدتر باشد و غيبت شنونده هم در حكم غيبت‌كننده است و بدان كه غيبت اعظم مهلكاتست و باجماع جميع امّت و صريح كتاب و سنّت حرمت آن ثابت است و از احاديث بسيار مستفاد مىشود كه غيبت بدتر است از زنا و مىخورد حسنات را چنانچه مىخورد آتش هيزم را و حقتعالى چهل شبانه روز نماز و روزه غيبت‌كننده را قبول نميفرمايد و احاديث در مذمّت اين صفت خبيثه بسيار است و علاج آن رجوع است بآيات و اخبارى كه در مذمّت آن وارد شده پس از آن تفكّر و تأمّل كردن در اينكه اگر كسى غيبت ترا در نزد تو گويد چگونه آزرده و خشمناك ميشوى و مقتضاى شرف ذات آنست كه راضى نباشى از براى غير آنچه را كه از براى خود نمىپسندى و بعد از اينها متوجّه زبان شدن و تأمّل در سخنان است و عمده سعى در قطع كردن مايه و منشأ غيبت است كه غالبا يا غضب است و يا عداوت و كينه و يا حسد و يا محض مزاح و مطايبه و يا قصد سخريّه و استهزاء و يا فخر و مباهات و امثال اينهاست\r\n\r\nكلمة في ذمّ الكذب\r\nدروغگوئى صفتى است كه آدمى را خوار و بىآبرو و بىاعتبار مىكند و سرمايه انفعال و خجالت و سياه‌روئى دنيا و آخرتست و آيات و اخبار در خباثت اين صفت بسيار است و در حديث نبوى ( ص ) است كه هر گاه مؤمنى بدون عذر شرعى دروغى گويد هفتاد هزار فرشته بر او لعنت ميكنند و از دل او بوى گندى بيرون آيد و بالا رود تا بعرش رسيد پس لعنت كند او را حمله\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nعرش و حقتعالى بواسطه آن يك دروغ گناه هفتاد زنا بر او نويسند كه آسان‌ترين آنها مثل آنست كه كسى با ما در خود زنا كند و از اخبار ديگر مستفاد مىشود كه دروغگو ايمان ندارد و روى او سياهست و دروغگو از شرابخوار بدتر است و دروغ كليد خانه ايست كه تمام خباثت در او است و دروغ بدترين رياها است و مورث فقر و فراموشى است و صورت انسانيّت را ميگيرد و دروغگو به عذاب مخصوصى در قبر معذّب است و دروغگو مروّتش از همه خلق كمتر است و بالجمله مفاسد دروغ زياده از آنست كه احصا شود و طريق خلاصى از اين صفت خبيثه رجوع بآيات و اخباريست كه در مذمّت اوست و هم تأمّل در آنكه دروغگوئى باعث هلاكت ابدى و موجب رسوائى و خوارى و مايه سقوط عزّت و بىاعتبارى است و بسست در اسباب رسوائى دروغگو آنچه در حديث است كه حقتعالى فراموشى را به او گماشته است و اين مطلب بتجربه رسيده به حدى كه از امثال سايره است دروغگو حافظه ندارد و هم گفته شده كه دروغ گفتن بضرب شمشير ماند اگر جراحت ملتهم شود نشان همچنان بماند چون برادران يوسف پيغمبر ( ع ) كه بوصمه كذب موسوم شدند براست گفتن ايشان اعتماد نماند قال اللَّه تعالى  بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ *  و بدان كه ضدّ دروغ صدق و راست گوئى است كه اشرف صفات حسنه و رئيس اخلاق حميده است قال اللَّه تعالى  اتَّقُوا اللَّهَ وَ كُونُوا مَعَ الصَّادِقِينَ  و از حضرت صادق ( ع ) مرويست كه فرمود نظر نكنيد به طول ركوع و سجود مردم زيرا كه آن چيزى است كه به آن عادت كرده اگر آن را ترك كند از آن وحشت نمايد و لكن نظر نمائيد براستى گفتار او و پس دادن امانت را\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nكلمة في آفات اللّسان\r\nپوشيده نماند كه بسيارى از آفات از غيبت و بهتان و دروغ و سخريه و جدال و مراء و مزاح و تكلم بفضول و فحش و غيرها از مفاسد زبانست و ضرر اين عضو به انسان زياده از ساير اعضاء است و آن بهترين آلات است براى شيطان بجهة گمراه كردن نبى نوع انسان پس هر كه آن را مطلق العنان ساخت شيطان او را بوادى هلاكت رسانيد و بسر منزل خذلان و فلاكت كشانيد لا جرم در حديث نبوى ( ص ) وارد شده كه بيشتر چيزى كه مردمان را داخل جهنّم مىكند زبان است و فرج و نيز فرموده كه هر كه محفوظ ماند از شرّ شكم و فرج و زبان خود بتحقيق كه از همه شرور محفوظ است و از حضرت امام جعفر صادق عليه السّلام منقولست كه هيچ روزى نيست مگر آنكه هر عضوى از اعضاء به زبان خطاب مىكند و ميگويد ترا به خدا قسم مىدهم كه ما را به عذاب نيندازى و در روايت ديگر است كه گويند در حقّ ما از خدا بترس چه اگر تو راست باشى ما همه راستيم و اگر تو كج شوى ما همه كج ميشويم آرى اكثر محنتهاى دنيويه و مفاسد دينيّه منشأ آن زبان است\r\n زبان بسيار سر بر باد داده است * زبان ما را عدوى خانه زاد است \r\nو ضدّ همه آفات زبان خاموشى است كه زينت عالم و پرده جاهل است و درى است از درهاى حكمت در حديث نبوى است من صمت نجى و در وصاياى لقمان است به فرزند خود كه اگر چنان پندارى سخن تو نقره است\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nبدان كه سكوت طلا است حضرت باقر العلوم ( ع ) فرمود كه جز اين نيست كه شيعيان و دوستان ما زبانهايشان لال است پس اى عزيز من تا توانى خاموشى عادت كن و از فوائد آن غفلت منما و بدان كه نادان را به از خاموشى نيست و اگر اين مصلحت بدانستى نادان نبودى\r\n چون ندارى كمال و فضل آن به * كه زبان در دهان نگهدارى\r\nآدمى را زبان فضيحت كرد * جوز بىمغز را سبكبارى \r\n\r\nكلمة في ذمّ حبّ الرّياسة\r\nحقيقت رياست تسخير قلوب مردم و مالك شدن دلهاى ايشان است و آن از مهلكات عظيمه است و در حديث است كه دو گرگ درنده كه رها كرده شوند در ميان گوسفند اينكه شبان آنها غايب باشد اين قدر آن گوسفندان را فاسد نميكند كه حبّ رياست و جاه در دين مسلمان و بر هر ذى شعورى واضحست كه امر رياست ورث بسى مفاسد عظيمه و منتج خسارتهاى دنيويّه و اخرويّه است چه ارباب رياست و جاه دائم هدف تير آزار معاندان و پيوسته از ذلّت و عزّت خود هراسان است هر لحظه دامن خاطرش در چنگ فكر باطلى است گاهى در فكر مواجب نوكر و غلام و زمانى در فكر پختن سوداهاى خام روزگارش بتملّق و خوش آمد گوئى بيسر و پايان بسر همى رسد و عمرش بنفاق با اين و آن انجام ميبايد نه او را در شب خوابى و نه در روز استراحتى يا آرامى\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nكلمه في الخمول\r\nگمنامى و خمول شعبه‌ايست از زهد و از صفات حسنه مقرّبين مؤمنين و از علائم اهل بهشت است و خدا دوست ميدارد صاحب آن را بلكه در روايات است كه حقتعالى در مقام منّت بر بعضى از بندگان خود ميفرمايد كه آيا انعام نكردم به تو آيات را و از مردم پوشيده نداشتم آيا نام ترا از ميان مردم گم نكردم بلى چه نعمت از اين بالاتر كه كسى خداى خود را بشناسد و بقليلى از دنيا قناعت كند و كسى او را نشناسد چون شب در آيد بعد از عبادت خود با من و استراحت بخوابد و چون روز شود بخاطر جمع بشغل خود رو آورد و از اين جهت بوده جمله اكابر دين و سلف صالحين گنج تنهائى را گزيده و در زاويه خمول خزيده و در آمد و شد خلق را به روى خود بسته و از بزرگى و جاه خود را وارسته نموده بودند شيخ سعدى گفته ( لطيفه ) صاحبدلى را گفتند بدين خوبى كه آفتابست نشنيده‌ايم كه كسى او را دوست گرفته باشد گفت از براى آنكه هر روزش ميتوان ديد مگر در زمستان كه محجوبست و محبوب\r\n بديدار مردم شدن عيب نيست * و ليكن نه چندان كه گويند بس\r\nاگر خويشتن را ملامت كنى * ملامت نبايد شنيدن ز كس \r\n\r\nكلمة في ذمّ الرّياء\r\nريا از اخلاق ذميمه و از مهلكات عظيمه است و در كتاب و سنّت آيات و اخبار بسيار وارد شده بر مذمّت . و وعيد بر آن و در حديث نبوى ( ص ) است كه\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nادنى ريا شركست و نيز فرموده كه ريا كار را روز قيامت به چهار نام ندا ميكنند ميگويند اى كافر اى فاجر اى غادر اى خاسر عمل تو فاسد و اجر تو باطل شد تو را امروز در پيش ما نصيبى نيست بگير مزد خود را از آنكه عمل براى او ميكردى ايخدعه‌كننده و نيز فرمودند كه بهشت تكلّم كرد و گفت همانا من حرامم بر هر كه بخيل و ريا كار است\r\n كليد در دوزخست آن نماز * كه بر روى مردم گذارى دراز\r\nاگر جز به حق ميرود جاده است * بر آتش فشانند سجّاده است \r\nو احاديث در مذمّت ريا بسيار است و كافيست در خباثت آن كه در هر عملى كه داخل شود به فتواى فقهاء آن عمل باطل و از درجه قبول هابطست بعضى از علماء فرموده‌اند مبادا جاهلى از روى بىادراكى افتراء بر خدا و رسول بسته و ريا را در عزاى حضرت سيّد الشهداء ارواحنا فداه جايز و شرط اخلاص را بردارد و چنان گمان كند كه تباكى بمعنى گريه بر خود بستن و به صورت باكى در آمدنست مراد ريا در گريه باشد و اين را از فضايل مخصوصه آن حضرت شمرده چه بالضّروره گريه بر حضرت سيّد الشّهداء ( ع ) عبادت است و ريا در عبادت مثل قياس در ادلّه و رباء در معاملات به هيچ وجه جايز نيست و چگونه ذى شعورى احتمال دهد كه وجود مبارك حسين ( ع ) كه تحمّل نمود آن همه مصائبى را به جهت اساس توحيد ذات مقدّس بارى تعالى و اعلاء كلمه حق در اتقان مبانى دين مبين و حفظ آن از تطرق بدعتهاى ملحدين سبب شود براى جواز معاصى و اكبر موبقات كه آن رياء و شرك اصغر است ان هذا الا اختلاق\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nكلمة في ذمّ طول الأمل\r\nقال امير المؤمنين ( ع ) انّ اخوف ما اخاف عليكم اثنان اتباع الهوى و طول الأمل طول امل عبارتست از آرزوهاى بسيار و اميدهاى دور و دراز و توقّع زندگانى در دنيا و سبب آن دو چيز است يكى جهل و غرور چه جاهل اعتماد مىكند بر جوانى يا صحّت مزاج خود و بعيد ميداند مرگ را در عهد شباب و در حال صحّت مزاج و غافلست از مردن اطفال و جوانهاى بيشمار و عروض مرضهاى ناگهانى و مرگهاى مفاجات دوّم محبّت دنياى دنيّه و انس بلذّات فانيه است چه انسان مادامى كه گرفتار اين محبّت و انس شد مفارقت از آنها بر او گرانست لهذا دل به زير بار فكر مردن نميرود و گاهى اگر در دل او خطور كند خود را بفكر ديگر مىاندازد و اگر احيانا به ياد آخرت بيفتد شيطان و نفس امّاره او را بوعده فريب دهند كه تو هنوز در اوّل عمرى حال چندى بكامرانى و جمع اسباب مشغول باش تا بزرگ شوى آنگاه توبه كن و مهيّاى كار آخرت شود چون بزرگ شود گويد حال جوانى هنوز بجا است تا وقت پيرى چون پير شود گويد ان شاء اللَّه اين مزرعه را آباد كنم يا اين دختر را جهازگيرى نمايم يا اين خانه را آباد نمايم بعد از آن دست از دنيا بكشم و بفراغت بال در گوشه‌اى مشغول عبادت شوم و پيوسته هر شغلى كه تمام مىشود و شغل ديگر پيدا مىشود و هر روز امروز و فردا مىكند كه ناگهان بانگى برآيد خواجه مرد و اين بيچاره غافلست از اينكه آنكه او را وعده ميدهد فردا هم با او است و آنكه فراغت از خيالات و شغلهاى دنيا حاصل نخواهد شد\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nو فارغ كسى است كه يكباره دست از آنها بر دارد پس كسى كه سنّ او بحدود چهل سالگى رسيد و ديگر فكر دنيا كردن او از غفلت و فريب شيطانست چه كه لذّت و كامرانى گذشت و روزگار نشاط و شادمانى سر آمد و هر روز عضوى از اعضاى او كوچ مىكند و بيچاره از آن غافل و در فكر باطلست يا ابناء الاربعين زرع قد دنى حصاده\r\n چو دوران عمر از چهل در گذشت * مزن دست و پا كابت از سر گذشت\r\nچو باد صبا بر گلستان وزد * چميدن درخت جوان را سزد\r\nنزيبد ترا با جوانان چميد * كه بر عارضت صبح پيرى دميد\r\nدريغا كه فصل جوانى گذشت * بلهو و لعب زندگانى گذشت \r\nو علاج طول اهل ياد مرگست چه خيال مردن آدمى را از دنيا دلگير و دل را از دنيا سير ميسازد و از اين جهت حضرت رسول ( ص ) فرمود بسيار ياد آوريد شكننده لذّتها را و مرويست كه هيچ خانواده‌اى نيست مگر آنكه ملك الموت شبانه روزى پنج مرتبه اوقات نماز ايشان را بازديد مينمايد پس اى جان من لختى بقبرستان رو و بر خاك دوستان گذرى كن و بر لوح مزارشان بعبرت نگاه كن و تفكّر كن كه در زير قدمت بفاصله دو ذرع چه خبر و چه صحبت است و لنعم ما قيل\r\n زدم تيشه يك روز بر تلّ خاك * به گوش آمدم ناله دردناك\r\nكه زنهار اگر مردى آهسته‌تر * كه چشم و بناگوش و رويست و سر \r\n\r\n","description":"","footnote":"","page_name":" 140 ","page_number":140},
  {"content":"\r\n\r\n بر اين خاك چندين صبا بگذرد * كه هر ذرّه از وى به جائى برد \r\nپس لختى بر احوال خود تأمّل كن كه تو هم نيز مثل ايشان خواهى گشت و عمرت بسر آيد و علامت مرگ از هر طرف ظاهر گردد اطبّاء از معالجه‌ات دست كشند و اعضايت از حركت باز ماند و عرق مرگ بر جبينت ظاهر شود و ملك الموت بامر پروردگار در آيد و خواهى نخواهى چنگال مرگ بر جسم ضعيف تو افكند و ميان جسم و جانت جدائى اندازد و دوستان و برادرانت ناله حسرت در ماتمت ساز كنند و احبّاء و ياران بمرگت گريه آغاز كنند پس بر مركب تابوت سوارت كرده بزندان گورت در آورند و ترا در وحشت آباد گور تنها گذارده برگردند پس افسوس خورى بر ايّام حيات و زندگانى و صحّت و جوانى و فراغت خود را در دنيا كه هفت از دست دادى و براى آخرت خود ذخيره ننهادى و زبان حالت مترنّم به اين مقال باشد\r\n دريغا كه بيما بسى روزگار * برويد گل و بشكفد نو بهار\r\nبسى تير و ديماه و ارديبهشت * بيايد كه ما خاك باشيم و خشت\r\nتفرّج كنان بر هوا و هوس * گذشتيم بر خاك بسيار كس\r\nكسانى كه از ما بغيب اندرند * بيايند و بر خاك ما بگذرند\r\nپس از ما بسى گل دهد بوستان * نشينند با يك دگر دوستان \r\n\r\nكلمة في مدح الرّضا\r\nمراد رضا ترك اعتراض بر مقدّرات الهيّه است در باطن و ظاهر قولا و فعلا\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nو صاحب اين مرتبه پيوسته در بهجت و لذّت و سرور و راحتست چه تفاوتى نميباشد نزد او ميان فقر و غنا و راحت و عنا و عزت و ذلت و مرض و صحّت زيرا كه همه را از خدا ميداند و بواسطه محبّت حق كه بر دل او رسوخ كرده بر همه افعال او عاشقست و آنچه از او ميرسد بر طبع او موافق است و ميگويد\r\n عاشقم بر لطف و بر قهرش بجدّ * بو العجب من عاشق اين هر دو صد \r\nو صبر و رضا راس همه طاعاتست از حضرت صادق ( ع ) منقولست كه فرمود شگفت دارم از كار مرد مسلم كه خدا هيچ امرى از براى او مقدّر نميكند مگر آنكه خير او باشد اگر مالك مشرق و مغرب را به او عطا فرمايد باز خير او است و در حديث قدسى است كه حقتعالى فرمود منم خدائى كه بجز من خدائى نيست پس هر كه صبر نكند بر بلاى من و راضى نشود به قضاى من و شكر نكند از براى نعماى من پس طلب كند خدائى سواى من و بدان كه مرتبه رضا از ثمرات محبّتست و طريق تحصيل آن سعى در تحصيل محبّت الهيست بدوام ذكر و فكر و ساير چيزهائى كه موجب محبّت الهيست بعلاوه آنكه مدبّر نمايد كه از نارضائى او چه مىآيد و كراهت و سخط او چه فايده ميبخشد نه از براى خاطر او تغيير قضا و قدر داده مىشود و نه به جهت تسلّى قلب او تغيير اوضاع كارخانه هستى مىشود و بر تشويش بر آيند و تدبير كار بجز تضيع روزگار و بردن بركات دقت فايده متّرتب نميگردد و بايد طالب مرتبه رضا آيات و اخبارى كه در رفعت مرتبه اهل بلا رسيده ملاحظه نمايد و بداند هر رنجى را در عقب گنجى و هر محنتى را راحتى در پيش است پس باميد ثوابهاى پروردگار خود چون مردان مرد بيابان بلا را بقدم صبر به پيمايد تا دشواريهاى اين به او آسان نمايد چون مريض كه متحمّل حجامت و فصد و خوردن دواها ميگردد و بايد دانست كه رضا با دعا كردن\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nمنافاتى ندارد چه از جانب شريعت بدعا مأموريم و خداوند عالم از ما دعا خواسته و آن را كليد سعادت و حاجات ساخته و گفتن اينكه دعا منافى با رضا است مرضى نيست\r\n\r\nكلمة في مدع الصّبر\r\nصبر مضطرب نگشتن در بلاها و مصائبست و ضدّ آن جزع و بيتابى است كه عبارتست از رها كردن عنان خود در مصيبت و بلا بفرياد كشيدن آه و وا ويلا و ناله كردن و جامه دريدن و بر خود زدن بلكه عبوس كردن و امثال آن كه سبب كلّى آن ضعف نفس است و از براى صبر اقسام ديگر نيز هست مثل صبر بر مقتضيات شهوات و غيرها و في الحقيقة اكثر اخلاق فاضله داخل در صبر است و مرتبه صبر مراتب رفيعه است و حقتعالى بيشتر خيرات را نسبت بصبر داده است و اكثر درجات بهشت را به آن متعلق ساخته و در هفتاد و چند موضع از كتاب خود ذكر فرموده و اوصاف بسيارى براى صابرين ثابت كرده و از ايشان صلوات و رحمت و هدايت را قرار داده و مژده بودن خود را با ايشان به آنها رسانيده و در احاديث نيز فضيلت بسيار براى صابر وارد شده و روايت شده كه نسبت صبر بايمان مثل سر است به بدن و كسى را كه سر نباشد بدن نميباشد همچنين كسى را كه صبر نباشد ايمان نيست و طريق تحصيل مرتبه صبر مراعات نمودن چند چيز است اول بسيار ملاحظه نمودن احاديثى را كه در فضيلت ابتلاء در دنيا وارد شده و آنكه بازاء هر مصيبتى رفع درجه يا محو سيّئه‌ايست و يقين داند كه خيرى نيست در كسى كه ببلائى گرفتار نشود دوّم متّذكر آن شود كه زمان مصيبت اندك و وقت كوتاهست و عنقريب از آن مستخلص شده به خانه راحت و استراحت ميرود\r\n بگذرد اين روزگار تلختر از زهر * بار دگر روزگار چون شكر آيد \r\n\r\n","description":"","footnote":"","page_name":" 143 ","page_number":143},
  {"content":"\r\n\r\n صبر و ظفر هر دو دوستان قديمند * بر اثر صبر نوبت ظفر آيد \r\nسوّم آنكه تأمّل كند كه بىصبرى و جزع چه فايده ميبخشد هر چه مقدّر است ميرسد و بىتابى سودى ندارد و قابل تغيير نبود هر چه تعيين كرده‌اند بلكه جزع ثواب آدمى را ضايع و وقار او را ساقط ميگرداند چهارم آنكه ملاحظه كند احوال كسانى را كه ببلاهاى عظيمى از بلاهاى او گرفتار شده‌اند پنجم آنكه بداند ابتلاء و مصيبت دليل فضل و سعادت اوست چه آنكه\r\n هر كه در اين بزم مقرّب‌تر است * جام بلا بيشترش ميدهند \r\nششم آنكه آدمى را بواسطه رياضت مصائب تكميل حاصل مىشود هفتم آنكه متذكّر شود كه اين مصيبت از نزد حقتعالى است كه دوست‌ترين هر چيزى است نسبت به او و بجز صلاح و خير او را نميخواهد هشتم آنكه تتبّع كند در احوال مقرّبين و ابتلاء و صبر آنها را ملاحظه كند تا آنكه رغبت صبر و استعداد نفس براى او حاصل شود و بدان كه مراد از صبر همانست كه در ابتدا ذكر شد امّا سوختن دل و جارى شدن اشك كه از مقتضاى بشريّتست بنده را از حد صبر بيرون نميبرد نظير اين مطلب كه مريض به قصد و حجامت راضى و خشنود است و لكن از درد و الم متأثر مىشود\r\n\r\nكلمه في مدح الشّكر\r\nشكر نعمت عبارتست از شناختن نعمت منعم و شاد بودن به آن و صرف كردن در مصرفى كه منعم به آن راضى باشد و شكر افضل منازل اهل سعادت است و سبب رفع بلا و باعث زيادتى نعما است و به اين جهت امر و ترغيب به آن شده است قال اللَّه تبارك و تعالى  لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ  اگر شكر كنيد البتّه نعمت را بر شما زياد ميكنم و اگر كفران كنيد همانا عذاب من سخت و شديد است و از اين آيه شريفه و اخبار معتبره معلوم مىشود كه كفران نعمت كه ضدّ شكر است باعث\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nشقاوت آدميست در عقبى و موجب حرمان و سلب نعمت است در دنيا شيخ سعدى گفته است كه اجلّ كاينات از روى ظاهر آدميست و اذلّ موجودات سگ و باتفاق خردمندان سگ حق‌شناس به از آدمى ناسپاس\r\n سگى را لقمه‌اى هرگز فراموش * نگردد گر زنى صد نوبتش سنگ\r\nو گر عمرى نوازى سفله‌اى را * به كمتر چيزى آيد با تو در جنگ \r\nو چون معنى شكر صرف نعمت در مصرفى كه رضاى منعم در آنست على هذا از براى بنده شاكر لازم است شناختن چيزهائى كه رضاى الهى در آنست و دانستن امورى كه مكروه و خلاف رضاى او مىباشد تا متمكّن از اداى شكر و ترك كفران بوده باشد و راهى كه به آن توان جميع محبوبات و مكروهات الهى را يافت طريقه شرع مقدّس است كه جميع آنچه رضاى الهى است در آن باخلاف رضاى اوست بيان فرموده و از اوّل بواجبات و مستحبّات و از دوّم بمحرّمات و مكروهات تعبير كرده پس هر كه اطّلاع از جميع احكام شريعت مظهرة در همه افعال خود نداشته باشد متمكن از اداء حق شكر الهى نيست و بدان كه طريقه شكرگزارى الهى به چند امر است اوّل نظر كردن به پست‌تر از خود در امور متعلّقه به دنيا و بالاتر از خود در امور دين دوّم به نظر آوردن مردگان و متذكر شدن اينكه نهايت مطلوب ايشان آنست كه آنها را به دنيا برگردانند تا در دنيا عمل خير كنند پس خود را از ايشان فرض كند و چنان تصوّر نمايد كه مطلب او برآمده و به دنيا برگشته است سوّم آنكه ياد كند آنچه را كه بر او روى داده از مصائب عظيمه و مرضهاى مهلكه كه اميد نجات در آن نداشته پس خلاصى از آن را غنيمت شمر چهارم آنكه هر مصيبتى كه بر او وارد مىشود شكر كند كه مصيبتى بالاتر از آن به او نرسد و يا اينكه بلائى بدين او وارد نشده پنجم معرفت الهى و تفكّر در صنايع الهيّه و انواع نعمتهاى\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nظاهريّه و باطنيّه كه آنها زياده از آنست كه احصاء شود قال اللَّه تبارك و تعالى  وَ إِنْ تَعُدُّوا نِعْمَةَ اللَّهِ لا تُحْصُوها \r\n\r\n[ خاتمه 
  ]\r\nبدان كه لازم است از براى پاكى از اوصاف رذيله و آرايش آن بصفات جميله چند امر اوّل آنكه پيوسته مواظبت كند بر اعمالى كه از آثار صفات حسنه است و خواهى نخواهى نفس را بر افعالى بدارد كه مقتضاى صفتى است كه طالب تحصيل آنست يا در صدد بقاء و محافظت آن دوّم آنكه پيوسته مراقب احوال خود و متوجّه اعمال و افعال خود باشند و هر عملى كه ميخواهد بكند ابتدا در آن تأمّل كند تا خلاف مقتضاى خلق حسن از او سر نزند و در هيچ حال از حال خود غافل نشود بلكه در هر روز دفتر اعمال خود را گشوده سر تا پايش را مرور كند و تفحّص نمايد آنچه را كه از او صادر شده اگر كار خوب كرده حمد كند و شكر توفيق بجا آورد و اگر كار بدى كرده توبه و انابه نموده و تدارك آن نمايد سوم آنكه احتراز كند از آنچه باعث تحريك قوّه شهويّه يا غضبيّه مىشود مثلا چشم و گوش و دل را باز دارد و از ديدن و شنيدن و تصوّر كردن هر چيزى كه غضب يا شهوت را بهيجان مىآورد و بيشتر سعى او در حفظ دل باشد از خيال آنها چهارم آنكه فريب نفس خود را نخورد و افعال خود را حمل بر صحّت نكند و در طلب عيوب خود استقصاء و سعى بليغ نمايند و به نظر دقيق در تجسّس خفاياى معايب خود بر آيد و چون به چيزى از آنها بر خورد در ازاله آن سعى كند و بداند كه هر نفسى عاشق صفات و افعال خويش است و به اين جهت اعمال و افعالش در نظرش جلوه دارد و بدون تأمّل و باريك بينى بعيوب خود بر نميخورد و پيوسته مترصد باشد كه دشمنان و معاندان او چه عيبى را از او اظهار ميكنند پس در صدد دفع آن عيب از خود برآيد و بهتر آنكه ديگران را آئينه عيب نماى خود گرداند پس آنچه را كه از ايشان سر مىزند تأمّل در حسن و قبح آن عمل نمايد و بقبح هر چه بر خورد بداند كه آن عمل نيز از او سر زند قبيح و بحسن هر چه برخورد بدان كه آن عمل از او نيز حسن است پس در ازاله قبايح خود كوشد و در كسب اخلاق حسنه سعى كند پنجم آنكه اجتناب از مصاحبت بدان و اشرار را لازم داند و دورى از\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nهمنشينى صاحبان اخلاق بد را واجب شمرد و در صدد آن باشد كه مصاحبت كند با صاحبان اخلاق حسنه و بزرگان دين زيرا كه مجالست و صحبت با هر كسى مدخليّت عظيم دارد چه طبع انسان دزد است آنچه را كه مكرّر از كسى ديد قهرا اخذ مىكند\r\n پسر نوح با بدان بنشست * خاندان نبوّتش گم شد\r\nسگ اصحاب كهف روزى چند * پى نيكان گرفت و مردم شد \r\nبعلاوه اينكه هر كسى مجالست كند با اهل معصيت و بدان در عذاب ايشان شريك شود و به آتش ايشان بسوزد قال اللَّه تعالى  وَ لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ  و من به جهت آنكه بر تو معلوم كنم كه مجالست با اهل معصيت چه اثر دارد يك حديث شريفى كه جامع است قواعد عظيم را در اينجا نقل ميكنم و اين رساله را به آن ختم مينمايم شيخ اجل اقدم ثقه الاسلام كلينى عطر اللَّه مرقده از حضرت صادق ( ع ) روايت كرده كه آن حضرت فرمود كه روزى عيسى ( ع ) عبور كرد بقريه كه اهل آن قريه و طيور و حيوانات آن تمام مرده بودند حضرت عيسى چون مرده‌هاى ايشان را ملاحظه كرد با حواريون فرمود اهل اين قريه به عذاب الهى هلاك شده‌اند زيرا كه اگر بمرگ خدا خود بتفرقه مرده بودند يك ديگر را دفن ميكردند حواريون كه اصحاب خاص آن حضرت بودند عرضه داشتند يا روح اللَّه از خدا بخواه كه ايشان را زنده گرداند تا ما را خبر دهند كه اعمال ايشان چه بوده كه باعث هلاكت ايشان گشته تا ما را از آن كارها اجتناب باشد پس آن حضرت خدا را خواندند آمد كه بخوان اهل آن قريه را پس حضرت عيسى در وقت شب بالاى بلندى رفت و فرمود اى اهل قريه يكى از ايشان جواب داد لبّيك يا روح اللَّه و كلمة اللَّه فرمود بگو چه بود اعمال شما در دنيا گفت ( 1 ) عبادت طاغوت و دوستى دنيا با ترس كم و آرزوى طويل و غفلت و اشتغال بلهو و لعب فرمود محبّت شما به دنيا بچه مرتبه رسيده بود گفت مانند محبّت طفل بمادرش هر گاه رو ميكرد بما فرحناك و خوشحال ميشديم و هر گاه پشت ميكرد بما گريان ميشديم و محزون ميگشتيم فرمود عبادت شما از براى طاغوت چگونه بود گفت اطاعت ميكرديم اهل معصيت را يعنى در هر امر باطلى كه ما را در آن مأمور ميساختند اطاعت ايشان ميكرديم فرمود چگونه شد عاقبت امر شما گفت شبى در كمال آسايش خوابيديم صبحگاه جاى خود را در هاويه ديديم فرمود هاويه چيست گفت سجّين گفت سجّين چيست گفت كوهها ايست از آتش كه پيوسته برافروخته مىشود و بر ما تا روز قيامت فرمود شما چه گفتيد و چه جواب بشما گفتند گفت گفتيم كه ما را به دنيا بر گردانيد تا زهد ورزيم جواب داده شديم كه دروغ ميگوئيد فرمود بچه سبب تو در ميان ايشان با من سخن گفتى گفت يا روح اللَّه سبب آن بود كه\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nايشان را لجامهاى آتشى بر دهن زده‌اند و آن لجام بدستهاى ملائكه شداد و غلاظ است كه بر ايشان موكلند و امّا من از ايشان نبودم لكن چون در ميان ايشان بودم همين كه عذاب بر ايشان نازل شد مرا نيز فرو گرفت پس من بموئى آويختم در كنار جهنم نميدانم كه در جهنّم خواهم افتاد يا نجات خواهم يافت پس حضرت عيسى ( ع ) رو كرد بحواريّين و فرمود اى دوستان خدا خوردن نان جو و نمك و خواب كردن بر روى مزبله‌ها با عافيت و سلامتى دنيا و آخرت خيرى است بسيار يعنى بايد قدر اين نعمت را دانست ( انتهى ) مخفى نماند كه آنچه اين مرد براى حضرت عيسى نقل كرد از حال آن قريه بعينه حال ما و حال اهل اين زمانست بلكه بسيارى از ماها ترس كم را هم نداريم كه آنها داشتند و امّا حكايت محبّت ما با دنيا و طول اهل ما و غفلت و لهو و لعب ما پس واضح آنست كه بيانشود و هر كس مراجعه به حال خود و اهل زمان خود كند بر او معلوم خواهد شد و چه خوب تشبيه كرده‌اند حكماء حال ما را و غفلت و غرور ما را در دنيا به آن شخص كه در بيابانى بود فيلى سر در عقب او گذاشته آن مرد بچاهى پناه برد طنابى بر كمر داشت يكسر آن طناب را بشاخى بست كه در كنار چاه بوده و خود را ميان چاه آويزان نمود پس نگاهش بته چاه افتاد ديد اژدهائى دهان باز كرده كه هر گاه در چاه افتد او را ببلعد در اين حال ديد دو موش سياه و سفيد پيدا شدند شروع كردند بقطع كردن طناب كه يك سرش بكمر او بود در اين حال نگاهش افتاد بعسل خاك آلوده كه بكنار چاه ماليده شده بود و زنبورهاى بسيارى بر او جمع شده بودند آن بيچاره از ياد قطع كردن موشها طناب را و افتادن در دهان اژدها غفلت نموده شروع كرد به خوردن عسلهاى خاك آلوده و با زنبورها مخاصمه كردن اين حكايت را بر هر كه عرضه كنى اين مرد را تحميق و تسفيه مىكند و ميگويد كه الحال چه وقت غفلت است و چه وقت خوردن عسل است فكرى براى خلاصى خود كن اين حكايت بعينه حال ما است چه آنكه دنيا بمنزله همان چاه است و اژدهائى كه دهان گشوده مرگ است و قبر ماست و دو موش سياه و سفيد شب و روز است كه پيوسته طناب عمر ما را قطع مىكند و عسل خاك آلوده لذّات دنيويّه است كه ممزوجست بآلام بسيار و زنبورها ابناء دنيا ميباشند كه پيوسته به جهت امور دنيا با ايشان مخاصمت ميورزيم و السّلام تمام شد بتاريخ 18 / 341\r\n\r\n\r\n","description":"","footnote":"","page_name":" 148 ","page_number":148}
  ]