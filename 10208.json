[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nاطلاعات رزمى\r\nدر جنگ هاى صدر اسلام\r\nنمايندگى ولى فقيه در سپاه\r\nمركز تحقيقات اسلامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nنمياندگى ولى فقيه\r\nمركز تحقيقات اسلامى\r\nاطلاعات رزمى در جنگ هاى صدر اسلام\r\nموضوع : علوم دفاعى\r\nتهيه كننده : مركز تحقيقات اسلامى نمايندگى ولى فقيه در سپاه\r\nنويسنده : سيد محمد حسينى شاهرودى - مصطفى آخوندى\r\nناشر : مركز تحقيقات اسلامى نمايندگى ولى فقيه در سپاه\r\nحروفچينى و صفحه آرايى : مركز تحقيقات اسلامى\r\nنوبت چاپ : اول\r\nتاريخ انتشار : بهار 1380\r\nشمارگان : 2000\r\nقيمت : 550 تومان\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nپيشگفتار\r\nجوامع بشرى از گذشته‌هاى بسيار دور با واژگان جنگ و صلح آشنا بوده‌اند . صحيفهء زندگانى بشر نيز از آغاز تا كنون ، بيشتر ، با خامهء جنگ نگارش يافته است . به ندرت جامعه‌اى را مىتوان يافت كه جنگ را نيازموده و تلخ و شيرين شكست‌ها و پيروزىها را نچشيده باشد . تجاوز و دفاع ، دو روى زشت و زيباى سكّهء جنگ و كارزارند كه خاستگاهشان ، قدرت‌طلبىها و برترى جويىها از يك سو و ستم ستيزىها و عدالت خواهىها از سوى ديگر بوده است ؛ جاه طلبان از راه جنگ ، در صدد گسترش دامنهء نفوذ و سلطهء خويش بر آمده‌اند ، عدالت خواهان نيز بناچار براى دفاع از عزّت و شرافت خويش به جنگ روى آورده و در برابر تجاوزگران ، ميدان كارزار را رها نكرده‌اند تا مبادا فساد و تباهى ، پهنهء گيتى را در نوردد و زمين با همهء گستره‌اش براى شايستگان و وارستگان تنگ شود .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nپس از طلوع خورشيد اسلام از افق جزيرة العرب و دعوت همگانى پيامبر صلى الله عليه و آله ، بسيارى از مشركان و يهوديان بناى ستيز و خصومت را گذاشتند و براى محو اسلام و گروندگان اندكش ، به جنگ دست يازيدند .\r\nمسلمانان هم با نزول آيهء اذن جهاد ( حج / 39 ) ، اجازه يافتند تا از دين خدا و كيان اسلام دفاع كنند . از آن پس ، نبردهاى متعددى ميان مسلمانان و مشركان و يهوديان رخ داد و آيات جهاد و دفاع ، به تدريج بر پيامبر صلى الله عليه و آله فروفرستاده شد . در اين آيات ، مبانى عقيدتى ، اخلاقى ، سياسى و فقهى جهاد و دفاع و پاره‌اى از مسائل تاريخى و نظامى نبردهاى مسلمانان با تجاوزگران تبيين گرديده است . افزون بر آيات ، در روايات و سيرهء عملى پيامبر صلى الله عليه و آله و حضرت على عليه السلام نيز ابعاد گونه گون جهاد و دفاع به ويژه بعد نظامى آن مانند اصول و فنون جنگ ، تاكتيك‌ها و شيوه‌هاى جنگى ، آماده سازى و تجهيز لشكر ، ساماندهى سپاه و سازماندهى نيروها ، جنگ روانى و . . . روشن شده است .\r\nدرنگ در اين دو منبع غنىّ و ارزشمند ، هر انسان ژرف نگر و آگاهى را بدين مهم رهنمون مىكند كه اسلام هم چنان كه در عرصه‌هاى سياست و اقتصاد و اخلاق از نظام‌هاى مستقلى برخوردار است در زمينهء جنگ و دفاع نيز داراى نظام است . در اين نظام ، مؤلّفه‌هايى مانند ماهيّت ، اهداف ، شرايط و قوانين و مقررات جنگ و صلح ، عوامل پيروزى و شكست ، وظايف و ويژگىهاى فرماندهان و نيروها و بسيارى ديگر از مسائل دفاعى وجود دارد . آنچه شايسته و بايسته است ، پژوهش دربارهء اين مؤلّفه‌ها و تدوين « نظام دفاعى اسلام » است كه برخى كارشناسان برجسته\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nنظامى معاصر با نگارش كتاب‌هايى دربارهء فرماندهى و مديريت نظامى پيامبر صلى الله عليه و آله و حضرت على عليه السلام نخستين گام‌ها را در اين راه برداشته‌اند .\r\nپيروزى انقلاب اسلامى و به دنبال آن آغاز جنگ تحميلى ، فرصت پژوهش در اين باره را فراهم كرد . از اين رو در نخستين سال جنگ ، مركز تحقيقات اسلامى سپاه مأموريت يافت بدين مهم بپردازد . در پى اين مأموريت كار تدوين نظام دفاعى اسلام در گروه تاريخ اسلام شروع شد . اين گروه در ابتدا جوانب مختلف جنگهاى دوران پيامبر صلى الله عليه و آله و حضرت على عليه السلام را مورد مطالعه و بررسى قرار داد . سپس اطلاعات گردآورى شده با حضور برخى فرماندهان نظامى سپاه و نيز استاد محقّق سيدجعفر مرتضىعاملى موضوع بندى شد . تهيه هزاران فيش و تدوين جزوه‌هايى ، حاصل كار آن گروه بود . با گسترش مباحث ، مديريتى با نام « مديريت نظام دفاعى اسلام » در معاونت تحقيقات بنيادين اين مركز شكل گرفت كه مأموريت آن ، در پژوهش و تبيين مسائل دفاعى و ابعاد گونه گون جهاد و دفاع با استفاده از منابع اسلامى منحصر گرديد . هم اينك فعاليت‌هاى پژوهشى انجام شده و در حال انجام در اين مديريت اعم از تأليف و ترجمه در زمينه‌هاى فقه و حقوق اسلامى جنگ و صلح ، تاريخ جنگ‌هاى اسلامى و علوم دفاعى با نگرش اسلامى است كه با عنوان « سلسله مباحث نظام دفاعى اسلام » به تدريج منتشر مىشود . بى گمان ، پيشنهادهاى اصلاحى و تكميلى خوانندگان و منتقدان ژرف نگر بر غناى اين مجموعه خواهد افزود .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nدر پايان از نويسندگان محترم و آقايان حجةالاسلام و المسلمين مهدى عبداللهى ، سردار جدّى ، امير سرتيپ دوم سنجرى و برادر على تقى زاده اكبرى كه به نوعى در تهيه ، تدوين ، شكل‌گيرى و كمال يا بى اين پژوهش زحمت كشيده‌اند تشكر ، مىكنيم .\r\nمركز تحقيقات اسلامى\r\nنمايندگى ولى فقيه در سپاه\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\n. . . مقدمه\r\nشناخت و بهره‌مندى از اطلاعات ، نياز ضرورى آدمى در انجام هر اقدامى است . اطلاعات ، مسير حركت انسان را روشن كرده ، او را در تصميم‌گيرى و برنامه‌ريزى صحيح يارى مىرساند . تأكيد بليغ آيات و روايات بر ضرورت علم و آگاهى ، اهميّت و جايگاه رفيع آن را هويدا مىسازد .\r\nدر جنگ نيز ، « اطلاعات » از اركان مهم به‌شمار مىرود . سرعت عمل ، تأمين ، غافلگيرى ، موفقيت و كسب پيروزى ، منوطبه داشتن اطلاعات جامع و دقيق‌از منطقهء نبرد ، امكانات ، تجهيزات ، استعداد و نيروها و تحركات دشمن است . اطلاعات به‌سان چراغى فروزان ، فرماندهى را قادر به تصميم‌گيرى صحيح و به‌هنگام مىكند و از سردرگمى مىرهاند ؛ هرچه اطلاعات دربارهء منطقهء نبرد و توان رزم نيروهاى خودى و دشمن ، جامع‌تر ، گوياتر و دقيق‌تر باشد ، فرماندهى نيز در طرح‌ريزى و هدايت عمليات موفق‌تر است .\r\nهمچنين اطلاعات رزمى ، در جنگ‌هاى صدر اسلام ، جايگاه به‌سزايى\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nداشته است . مطالعه و بررسى اين جنگ‌ها از نظرگاه اهميّت دادن به موضوع اطلاعات رزمى و آشنايى به شيوه‌هاى جمع‌آورى اخبار و اطلاعات از دشمن ، براى نيروهاى مسلح جمهورى اسلامى ايران كه تنها نيروى نظامى مكتبى در جهان است ، بسيار سودمند است . از اين رو بر آن شديم تا اين موضوع را براى نخستين بار از نظرگاه جنگ‌هاى صدر اسلام ( غزوات پيامبر صلى الله عليه و آله و امامان معصوم عليهم السلام ) و براساس گفتار و سيرهء عملى پيشوايان معصوم عليهم السلام مورد پژوهش قرار دهيم . شيوهء نگارش و تنظيم مطالب اين كتاب - كه در چهار بخش : كليات ، نيازمندىهاى اطلاعاتى ، جمع‌آورى اخبار و پرورش و انتشار اخبار ، سامان يافته - بدين‌گونه است كه در ابتداى هر مبحث ، مسائل اطلاعات رزمى به اختصار مطرح شده و آن گاه به تناسب ، شواهدى از آيات ، جنگ‌هاى صدر اسلام و سخنان پيشوايان معصوم عليهم السلام ذكر گرديده است . اميد آن كه اين اثر ، در استحكام هر چه بيشتر انگيزه و ايمان و تقويت هر چه بهتر آگاهى و تجربهء نيروهاى جهادى نظام مقدس جمهورى اسلامى ايران مؤثر افتد . و اميدواريم با ارائه نظرات و پيشنهادات صاحب‌نظران و علاقمندان به اين سبك تحقيق و پژوهش ، اين اثر نوپا ، راه كمال خويش بپيمايد . و از خداوند عزيز متعال خواستاريم نيروهاى جهادى و دفاعى انقلاب اسلامى را هر چه بيشتر با سيرهء پيامبر صلى الله عليه و آله و اهل بيت عصمت آشنا و آنان را در پاسدارى از آرمانهاى بلند امام خمينى قدس سره استوار گام بدارد .\r\nگروه الهيات\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nبخش اوّل : كليات\r\n\r\nفصل اول : تعاريف و اصطلاحات\r\nدر هر علم ، فنّ و صنعتى از اصطلاحات خاصى استفاده مىشود ، تا علاوه بر فهم بهتر مطالب ، از توضيحات زايد نيز خوددارى شود .\r\n« اطلاعات رزمى » نيز داراى اصطلاحاتى است كه با بيان مفهوم آنها مطالب كتاب براى خوانندگان و پژوهشگران گويا و رساتر خواهد شد .\r\n\r\n1 - اخبار نظامى\r\nاخبار جمع « خبر » و در لغت به معناى آگاهى و اطّلاع است « 1 » و در اصطلاح ، « اطّلاعى است پرورش نيافته و خام كه چنانچه به‌وسيلهء عناصر اطلاعاتى بررسى ، پرورش و تأييد شود ، به‌صورت اطّلاع درمىآيد و براى فرماندهان به‌منظور اخذ تصميمات صحيح قابل بهره‌بردارى مىشود » . « 2 »\r\n\r\n\r\n","description":"","footnote":"\r\n( 1 ) - فرهنگ نوين ، واژهء خبر .\r\n( 2 ) - فرهنگ واژه‌هاى نظامى ، محمد كاظمى ، واژهء اخبار .\r\n","page_name":" 19 ","page_number":19},
  {"content":"\r\n\r\nبنابراين به كليه خبرهايى كه هنوز صحّت و سقم آنها مشخص نشده و احتمال صدق و كذب در آنها داده مىشود اخبار نظامى گويند . مانند :\r\nمشاهدات ، گزارش‌ها ، شايعات ، اسناد ، مواد ، عكس‌ها ، گفت و شنودها و . . . در ارتباط با روشن شدن وضعيت دشمن حقيقى يا احتمالى و منطقه عمليات .\r\nاين اخبار مىتواند واقعى يا جعلى ، درست يا نادرست ، دقيق يا مبهم ، و خوشايند يا ناخوشايند باشد . « 1 »\r\nواژهء خبر در آياتى از قرآن كريم آمده است . به عنوان مثال در آيه‌اى از قول حضرت موسى به خانواده‌اش مىفرمايد :\r\n« انّى انَسْتُ ناراً لَعَلّى اتيكُمْ مِنْها بِخَبَرٍ . . . » « 2 »\r\nمن آتشى ديدم ! ( مىروم ) شايد خبرى از آن براى شما بياورم .\r\nمترادف واژهء خبر ، كلمهء « نبأ » است كه در منابع اسلامى و در قرآن به‌كار رفته است :\r\n« يا ايُّهَا الَّذينَ امَنُوا انْ جاءَكُمْ فاسِقٌ بِنَبَاءٍ فَتَبَيَّنُوا انْ تُصيبُوا قَوْماً بِجَهالَةٍفَتُصْبِحُوا عَلى ما فَعَلْتُمْ نادِمينَ » « 3 »\r\nاى كسانى كه ايمان آورده‌ايد ! اگر شخص فاسقى خبرى براى شما بياورد ، دربارهء آن‌تحقيق كنيد . مبادا به گروهى از روى نادانى آسيب برسانيد و از كردهء خود پشيمان شويد .\r\n\r\n\r\n","description":"","footnote":"\r\n( 1 ) - ر . ك : اطلاعات رزمى ، معاونت آموزش نيروى زمينى سپاه ، ص 1 .\r\n( 2 ) - قصص ( 28 ) ، آيهء 29 .\r\n( 3 ) - حجرات ( 49 ) ، آيهء 6 .\r\n","page_name":" 20 ","page_number":20},
  {"content":"\r\n\r\n\r\n2 - اطلاعات نظامى\r\nاطّلاعات در اصطلاح نظامى اخبارى است كه به‌وسيلهء عناصر اطلاعاتى پرورش يافته و به عبارت ديگر به نتيجه معتبرى كه از جمع‌آورى اخبار مربوط به دشمن حقيقى يا احتمالى و مناطق « جغرافيايى ، و پرورش آن به‌دست مىآيد ، اطلاعات نظامى گويند .\r\nاطلاعات نظامى شامل دو قسمت است : اطلاعات رزمى و اطلاعات استراتژيكى .\r\n\r\n1 - 2 - اطلاعات رزمى\r\nدانستنىهاى مربوط به زمين ، شرايط جوّى ، مشخصات محلّى و دشمن در منطقهء عمليات را اصطلاحاً « اطلاعات رزمى » مىنامند كه فرماندهان نظامى در طرح‌ريزى و اجراى عمليات تاكتيكى از آنها بهره‌بردارى مىكنند .\r\nاطلاعات رزمى ممكن است به‌وسيلهء خود يگان ، قرارگاه بالاتر ، قرارگاه پايين‌تر و يا قرارگاه همجوار كسب گردد و يا از منبع خارجى تهيه شود . اطلاعات رزمى داراى دو هدف مىباشد :\r\nيك - به حدّاقل رساندن شكّ و ترديد ، پيرامون جوّ ، زمين و دشمن . تا فرماندهان جهت اخذ تصميم با واقعيت‌ها روبه‌رو باشند .\r\nدو - با اجراى اقدامات حفاظتى ، تأمين نيروهاى خودى برقرار ، و تحركّات و فعاليت‌هاى آنان از ديد دشمن مخفى شود . « 1 »\r\n\r\n\r\n","description":"","footnote":"\r\n( 1 ) - ر . ك . اطلاعات رزمى ، ص 2 .\r\n","page_name":" 21 ","page_number":21},
  {"content":"\r\n\r\n\r\n2 - 2 - اطّلاعات استراتژيكى\r\nاطّلاعات استراتژيكى اطّلاعاتى است كه به‌عنوان پايه و اساس در جهت انتخاب خط مشىها و اقدامات تأمينى كشور در زمان صلح و طرح‌هاى نظامى در ردهء ملّى و بين‌المللى به‌كار مىروند . اطلاعات استراتژيكى شامل موارد زير است :\r\nاطّلاعات مربوط به نقشه‌ها و نمودارها ؛ بررسى سواحل و بنادر ، رودخانه‌ها ، آب و هوا ، بررسى مسائل سياسى ، اجتماعى ، اقتصادى ، فرهنگى ، نظامى و بررسىهاى سازمان و نوع آموزش نيروهاى زمينى ، هوايى ، دريايى و نيروهاى ملّى تمامى كشورهاى خارجى اعمّ از دوست و دشمن . البته برخىاز اين موارد در اطّلاعات تاكتيكى هم مطرح مىشود .\r\n\r\n3 - 2 - تفاوت ميان اطّلاعات رزمى و استراتژيكى\r\nيك - اطّلاعات رزمى به‌طور عموم مورد استفادهء فرماندهان نظامى قرار مىگيرد ، امّا از اطّلاعات استراتژيكى هم فرماندهان نظامى و هم طراحان و سياستمداران حكومتى استفاده مىكنند .\r\nدو - اطّلاعات رزمى به چهار عامل شرايط جوّى ، زمين ، مشخصات محلى و دشمن در يك منطقهء عمليات محدود مىشود ؛ ليكن اطلاعات استراتژيكى در سطح جهانى و در مورد كلّيهء كشورها ، خواه دوست و خواه دشمن مطرح مىباشد .\r\nسه - اطلاعات رزمى معمولًا در زمان جنگ تهيه مىگردد ، امّا اطلاعات استراتژيكى بايد به‌طور دائم ( چه زمان جنگ و چه زمان صلح )\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nجمع‌آورى و كسب گردد تا دولت و سياستمداران در موضعگيرىها و خط مشىها دچار مشكل نشوند .\r\nچهار - در تهيه اطلاعات رزمى ، سرعت عناصر اطّلاعاتى در جمع‌آورى اطّلاعات و رساندن به موقع آن براى فرماندهى نقش حياتى دارد ؛ زيرا تصميم‌گيرىهاى فرمانده در عمليات ، لحظه‌اى است و هر لحظه ، بايستى براساس اطّلاعات رسيده تاكتيك‌ها را تغيير دهد ؛ ولى اطّلاعات استراتژيكى جز در موارد استثنايى ، به‌تدريج و به مرور زمان تهيه مىشود .\r\n\r\n3 - اطلاعات فنى\r\nاطلاعات فنى ، اطلاعاتى است مربوط به پيشرفت و مقايسهء فنون نظامى بالفعل كشورهاى خارجى ، غنائم جنگى ، آزمايش وسايل و تجهيزات دشمن ، ارزيابى تجهيزات و تأثير وسايل و تجهيزات خودى بر تجهيزات دشمن .\r\n\r\n4 - اطلاعات ترتيب نيرو\r\nاطلاعات ترتيب نيرو ، اطلاعاتى است از دشمن دربارهء تركيب ، گسترش ، استعداد ، آموزش ، لجستيك ، كارآيى رزمى ، تاكتيك و . . . .\r\n\r\n5 - حفاظت اطلاعات\r\nبخشى از اطلاعات رزمى ، حفاظت اطلاعات است كه با عمليات\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nپدافندى ، اخبار خودى را از دسترسى جاسوسان بيگانگان حفظ مىنمايد و تأثير فعاليت دشمن را خنثى مىكند . همچنين از پرسنل خودى در مقابل فعاليت‌هاى عناصر دشمن جهت خرابكارى ، دلسرد شدن و سرخوردگى آنان ، حفاظت مىنمايد . « 1 »\r\n\r\n\r\n","description":"","footnote":"\r\n( 1 ) - ر . ك : اطلاعات رزمى ، ص 3 و 4 .\r\n","page_name":" 24 ","page_number":24},
  {"content":"\r\n\r\n\r\nفصل دوّم : وظايف\r\nفرماندهان هر يگان ، براى اجراى عمليات و رسيدن به اهداف مورد نظر به اطلاعاتى در زمينهء كيفيّت و كمّيت نيروى خودى ، نيروى دشمن و برخى عوامل مؤثّر و كارساز در عمليات‌ها نيازمندند . آنان بايد نسبت به آنچه كه مىخواهند انجام دهند ، آگاهى و شناخت كامل داشته باشند ، تا بتوانند خوب عمل كنند .\r\nبه تحقيق انسان در همهء حركت‌ها و فعاليت‌هاى خويش نيازمند شناخت و معرفت است و نبايد كوركورانه به اقدامى دست بزند . امير مؤمنان على عليه السلام به كميل بن زياد مىفرمايد :\r\n« يا كُمَيْل ما مِنْ حَرَكَةٍ الَّا وَ انْتَ مُحْتاجٌ مِنْها الى مَعْرِفَةٍ » « 1 »\r\nكميل ! هيچ حركتى نيست مگر آن كه تو در آن به ( اطلاعات ) و شناختى نيازمندى .\r\n\r\n\r\n","description":"","footnote":"\r\n( 1 ) - تحف‌العقول ، حسن بن شعبه حرّانى ، ترجمهء احمد جنتى ، ص 171 .\r\n","page_name":" 25 ","page_number":25},
  {"content":"\r\n\r\nفرمانده هر چند از دانش عمومى يا تخصّصى برخوردار باشد ، در رزم و عمليات‌هاى نظامى نيازمند اطلاعات خاصّ جنگى و نظامى است تا براساس آن ، طرح‌ريزى كند و به هدايت نيروهاى تحت امرش بپردازد . از اين رو وظيفهء واحد اطلاعات اين است كه با فراهم ساختن اطلاعات مورد نياز ، فرماندهان را در تصميم‌گيرى و طرح‌ريزى عمليات ، يارى بخشد و با اخذ شيوه‌هاى مناسب جهت تسهيل اجراى صحيح مأموريت فرماندهان ، راهكارهاى مناسبى پيشنهاد نمايد و از طريق گزارش‌ها ، برآوردها و . . . اطلاعات موثّق را به‌موقع در اختيار آنان قرار دهد . وظايف واحد اطلاعات رزمى در موارد زير خلاصه مىشود :\r\n\r\n1 - جمع‌آورى اخبار\r\nوظيفه اوّليه اطلاعات رزمى ، جمع‌آورى اخبار از منابع آشكار و پنهان است و اين مهمّ داراى مراحل زير مىباشد .\r\nالف . پيشنهاد عناصر اصلى اخبار ( در صورتى كه فرمانده عناصر اصلى اخبار را در اختيار نداشته باشد ) .\r\nب . گرفتن ساير نيازمندىهاى اطلاعاتى فرمانده .\r\nج . نظارت بر فعاليت‌هاى عوامل جمع‌آورى اطلاعات و هماهنگ كردن و هدايت آنها .\r\nد . گزارش اخبار جمع‌آورى شده و اطلاعات حاصل از آنها با رده‌هاى ما فوق ( طبق شرح وظايف ) .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\n2 - پرورش اخبار\r\nيكى ديگر از وظايف واحد اطلاعات رزمى ، پرورش اخبار جمع‌آورى شده از منابع متعدّد است و اين امر شامل مراحل زير است :\r\n\r\nالف . ثبت :\r\nهر خبر به محض ورود به واحد ، بايد با ذكر مشخصات كامل ثبت گردد تا در انجام مراحل بعدى با مشكل روبرو نگردد .\r\n\r\nب . ارزيابى :\r\nاخبار پس از ثبت از لحاظ منبع و محتوا مورد ارزيابى قرار مىگيرد و در صورت تأييد به مرحلهء بعدى راه پيدا مىكند .\r\n\r\nج . تقاطع :\r\nهر خبر پس از گذشتن از مرحله ارزيابى بايد با اخبار منابع ديگر تقاطع داده شود و در صورت نبود تعارض بين آنها جهت انجام مراحل بعدى در دستور كار قرار گيرد .\r\n\r\nد . تفسير :\r\nاخبار وارده پس از گذراندن مراحل قبلى به مرحله تفسير مىرسد ، در اين مرحله واحد اطلاعات با توجّه به اخبار ديگر به تفسير خبر وارده مىپردازد كه حاصل اين تفسير را اطلاعات مىگويند .\r\n\r\nه . تحليل :\r\nپس از استخراج اطلاعات از اخبار جمع‌آورى شده ، نوبت به تحليل اطلاعات مىرسد كه طى آن پىآمدها و آثار احتمالى و تحركات آتى دشمن بررسى و پيش‌بينى مىشود .\r\n\r\n3 - طبقه‌بندى اطلاعات\r\nاز ديگر وظايف اين واحد طبقه‌بندى اطلاعات است و اين كار با توجه به تعاريف ارائه شده از طبقات پنجگانه ( عادى ، محرمانه ، خيلى\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nمحرمانه ، سرّى ، به‌كلّى سرّى ) توسط واحد اطلاعات صورت مىگيرد و مبنايى براى انتشار اخبار مىگردد .\r\n\r\n4 - انتشار اخبار\r\nپس از معين كردن طبقه‌بندى اطلاعات ، با توجه به افرادى كه صلاحيت دسترسى به آن را دارند محدودهء انتشار آن نيز معين مىگردد .\r\n\r\n5 - اجراى اقدامات حفاظتى\r\nيكى ديگر از مسؤوليت‌هاى واحد اطلاعات جلوگيرى از افشاء اطلاعات مىباشد كه بخش عمدهء آن با طبقه‌بندى در انتشار و همكارى و هماهنگى با واحد حفاظت اطلاعات تعيين مىگردد و بخش ديگر آن با انجام اقدامات حفاظتى ( مانند به‌كارگيرى وسايل مخصوص جهت نگهدارى اسناد طبقه‌بندى شده و انهدام به‌موقع اسناد و . . . ) تأمين مىشود .\r\n\r\n6 - آموزش ، توجيه و همراهى\r\nآموزش افراد مساعد و توجيه يگان‌هاى آماده براى رزم و همراهى آنها درصحنه‌هاى رزم جهت راهنمايى و ارسال گزارش به رده‌هاى بالاتر نيز از وظايف واحد اطلاعات مىباشد .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nبخش دوم : نيازمندىهاى اطلاعاتى\r\n\r\nفصل اول : زمين\r\n\r\n1 - تعريف نظامى زمين\r\nزمين در اصطلاح نظامى به منطقه‌اى اطلاق مىشود كه ازنظر وسعت و عوارض طبيعى و مصنوعى به‌منظور استفاده‌هاى نظامى براىيك عمليات مخصوص ، موردبررسى قرارمىگيرد . « 1 »\r\n\r\n2 - اهميت نظامى زمين\r\nزمين همواره از مهم‌ترين عوامل مؤثر و به تعبير بهتر ، كارآمدترين عامل پيروزى در عمليات نظامى بوده است . سون‌تزو در چند جاى اثر خود در زمينهء اهميت نظامى زمين مىگويد :\r\n« طبيعت زمين به‌عنوان يك عامل بنيادى در تأمين پيروزى به ارتش كمك مىكند . »\r\n\r\n\r\n","description":"","footnote":"\r\n( 1 ) - اطلاعات رزمى ، ص 19 .\r\n","page_name":" 29 ","page_number":29},
  {"content":"\r\n\r\n« با استفادهء درست از زمين ، قواى ضربتى و نيروهاى چالاك و تكاور به بهترين وجه مورد استفاده قرار مىگيرند . » « 1 »\r\n« اگر از امتياز زمين برخوردار باشيم ، حتى با افراد ضعيف و نااستوار نيز مىتوان پيروز شد . در اين حال افراد جنگ‌آزموده و كاركشته و نيرومند به طريق اولى غالب مىشوند . » « 2 »\r\n« اگر از شرايط جغرافيايى مربوط به كوه‌ها و جنگل‌ها و گردنه‌هاى خطرناك و باتلاق‌ها و مرداب‌ها آگاه نباشيم ، نمىتوانيم لشكر را راهبرى كنيم و اگر از مراجعه به راهنمايان محلّى غفلت ورزيم نمىتوانيم از زمين استفاده كنيم . » « 3 »\r\n« چنانچه بدانم كه دشمن مىتواند مورد حمله قرار گيرد و لشكريان من نيز قادرند به وى حمله كنند . ولى توجه نداشته باشم كه به علت وضع و رخسارهء زمين نبايستى حمله كنم . احتمال پيروزىام فقط پنجاه درصد است . » « 4 »\r\nزمين داراى خصوصيات و مشخصاتى است كه بدون توجه به آنها نمىتوان به‌صورت قطعى تصميم به اجراى عمليات و مأموريت گرفت .\r\nشناخت زمين براى فرماندهى در جنگ زمينى ، جزء اصول اوّليهء پيروزى است و در بسيارى از حوادث و عمليات‌ها ، عاملى تعيين‌كننده و سرنوشت‌ساز مىباشد . از اين رو ، يك فرماندهء با تجربه و آگاه ، بىجهت و\r\n\r\n\r\n","description":"","footnote":"\r\n( 1 ) - هنر جنگ ، سون تزو ، ترجمهء حسن حبيبى ، ص 127 .\r\n( 2 ) - همان ، ص 145 .\r\n( 3 ) - همان ، ص 47 .\r\n( 4 ) - همان ، ص 133 .\r\n","page_name":" 30 ","page_number":30},
  {"content":"\r\n\r\nبدون شناخت از زمين ، دست به عمل نمىزند .\r\nبا نگاهى اجمالى به جنگ‌هاى رسول خدا صلى الله عليه و آله ، امير مؤمنان و ديگر ائمه عليهم السلام معلوم مىشود كه به زمين منطقه توجه كامل داشته و از عوارض طبيعى و مصنوعى آن جهت كسب پيروزى بهره مىگرفته‌اند .\r\nهمين سيرهء عملى ما را به اهمّيّت مسأله واقف مىسازد . چنانچه در جنگ بدر ، احد ، خندق و صفّين كاملًا مشهود است .\r\nدر جنگ احد ، لشكريان اسلام به دستور پيامبر صلى الله عليه و آله در دامنهء كوه احد ، موضع گرفتند و از آن به‌عنوان يك عارضهء طبيعى ، به‌منظور تأمين عقبهء لشكر استفاده كردند ، به‌گونه‌اى كه دشمن ناگزير شد در مكان پايين‌ترى موضع بگيرد و فقط از روبه‌رو وارد جنگ شود . « 1 »\r\nدر جنگ خندق رسول خدا صلى الله عليه و آله ابتدا عوارض طبيعى و مصنوعى شهر مدينه را شناسايى كرد و چون تصميم پدافند داشت ، از عوارض زمين مانند باغستان‌ها ، كوه‌ها ، منازل و . . . به بهترين وجه استفاده كرد ؛ به‌نحوى كه نفوذ نيروهاى دشمن فقط از يك سو ميسّر بود كه حضرت دستورداد خندق حفر شود و بدين‌طريق راه نفوذ و ورود دشمن را كاملًا مسدود نمود . هنگامى كه دشمن خود را با موانع طبيعى و مصنوعى بسيارى مواجه ديد ، ناگزير پشت خندق اردو زد و مدّتى معطل ماند تا سرانجام با شكستى غيرقابل تصوّر بازگشت . « 2 »\r\nحضرت على عليه السلام به فرماندهانش دستور مىدهد تا از زمين ( قله‌ها ، دامنهء كوهستان‌ها ، كرانهء رودها ، و . . . ) بهترين استفاده را بنمايند . بخشى از\r\n\r\n\r\n","description":"","footnote":"\r\n( 1 ) - مغازى ، ترجمهء محمود مهدوى دامغانى ، ج 1 ، ص 160 .\r\n( 2 ) - همان ، ج 2 ، ص 333 .\r\n","page_name":" 31 ","page_number":31},
  {"content":"\r\n\r\nسخنان حضرت چنين است :\r\n« فَاذا نَزَلْتُمْ بِعَدُوٍّ أَوْ نَزَلَ بِكُمْ فَلْيَكُنْ مُعَسْكَرُكُمْ فى قُبُلِ الْأَشْرافِ أَوْ سِفاحِ الْجِبالِ اوْ أَثْناءِ الْأَنْهارِ ، كَيما يَكُونَ لَكُمْ رِدْءاً وَ دُونَكُمْ مَرَدًّا » « 1 »\r\nهرگاه به‌سوى دشمن رفتيد ، يا او به‌سوى شما آمد ، بايد كه پايگاه شما بر فراز تپه‌ها يا در دامنهء كوه‌ها يا كرانهء رودخانه‌ها قرار گيرد تا در آن موقعيت ، پناه شما در برابر دشمن و نگهدارتان باشد .\r\nحضرت ، همچنين در نامه‌اى به زياد بن نضر و شريح بن هانى ، فرماندهان نظامى در جنگ صفين ، مىفرمايد :\r\n« . . . فَاذا نَزَلْتُمْ لِلتَّوَقُّفِ فى مَنْطَقَةٍ ما ، يَكُنْ ذلِكَ حِصْناً حَصيناً » « 2 »\r\nهرگاه در جايگاهى توقّف كرديد ، در پناهگاهى امن و بىخطر اردو بزنيد ( دژى محكم و استوار براى شما باشد . )\r\n\r\n3 - بررسى زمين\r\nزمين داراى ويژگىها و مشخصاتى است كه بدون در نظر گرفتن آنها ، نمىتوان تصميم به اجراى مأموريت گرفت . هر چند وضعيت زمين تقريباً ثابت است ليكن در هر منطقه شكل تازه و ويژه‌اى دارد كه به‌طور كلى تدابير به‌كاربردن نيروها را تغيير مىدهد و مشكلات و محدوديت‌هايى به وجود مىآورد . به‌عنوان مثال ، ممكن است يك نيروى مكانيزه و زرهى در\r\n\r\n\r\n","description":"","footnote":"\r\n( 1 ) - نهج‌البلاغه ، نامهء 11 ، و آئين جهاد ، از ديدگاه امام على عليه السلام ، بنياد نهج‌البلاغه ، ص 122 .\r\n( 2 ) - آئين جهاد ، ص 125 .\r\n","page_name":" 32 ","page_number":32},
  {"content":"\r\n\r\nيك زمين داراى عارضه و يا باتلاقى ، از يك نيروى كوچك‌تر با تجهيزات سبك شكست بخورد . « 1 »\r\nبنابراين استفاده از امكانات و ادوات بايستى متناسب با زمين منطقهء عملياتى باشد و لازمه‌اش اين است كه نيروها بويژه فرماندهان نسبت به زمين شناخت كافى داشته باشند و علم استفاده از زمين را بدانند . در اين صورت ، فرماندهان در طرح‌ريزىهاى خود دچار خطا مىشوند .\r\nهمچنين ، نيروها مىتوانند حداكثر استفاده را از جنگ‌افزارها بكنند و خود را از آتش دشمن حفاظت نمايند .\r\nزمين در ديدگاه نظامى از دو جنبه تشريحى و نظامى قابل بررسى است . فرمانده با در نظر گرفتن اين دو جنبه ، قادر به استفادهء صحيح از زمين در جهت اهداف مشخص خود مىباشد .\r\n\r\n1 - 3 - جنبه‌هاى تشريحى زمين\r\nشناخت خصوصيات طبيعى و تشريحى زمين با استفاده از منابع مانند عكس‌هاى هوايى ، تصاوير ماهواره‌اى ، و با بهره‌گيرى از عواملى مانند عناصر اطلاعاتى ، ديده‌بانان ، گشتىها ، راهنمايان محلى و زمين‌شناسان امكان‌پذير است .\r\nجنبه‌هاى تشريحى زمين عبارتند از : سيستم زه‌كشى و برجستگىها ، روييدنىها و جنس زمين و عوارض مصنوعى .\r\n\r\n1 - سيستم زه‌كشىها يا برجستگىها و فرورفتگىها\r\nكه شامل قسمت‌هاى زير مىباشد :\r\n\r\n\r\n","description":"","footnote":"\r\n( 1 ) - اطلاعات رزمى ، ص 19 .\r\n","page_name":" 33 ","page_number":33},
  {"content":"\r\n\r\nيك - شيب‌ها ، فرورفتگىها ، درّه‌ها ، تپه‌ها ، بريدگىها ، همچنين سنگلاخى ، خاكى : كوهستانى ، باتلاقى ، كويرى ، جنگلى نيمه جنگلى يا مزرعه‌اى بودن زمين و شرايط آب و هوايى و قابل عبور بودن يا نبودن .\r\nدو - رودخانه‌ها : عمق رودخانه ، شيب ، جزر و مدّ ، سرعت آب ، عرض و طول ، آبشخورها ، محلّ عبور ( پل يا قايق يا گدار ) سرچشمه رودخانه‌ها ، فصلى بودن يا دائمى بودن .\r\nسه - زمين‌هاى كوهستانى : عمق درّه‌ها ، قابل عبور بودن يا نبودن آنها ، و شرايط آب وهوايى .\r\nچهار - آب‌ها مثل درياچه‌ها : طعم و مزه ، قابل شرب بودن يا نبودن آبها ، عمق آبها و محل عبور از آب‌ها .\r\nپنج - چشمه‌ها : فصل يا دائمى ، قابل شرب بودن يا نبودن آنها ، معدنى و املاحى . . . .\r\nشش - قنات‌ها : عمق چاه‌ها و مسير و محل عبور آب قناتها .\r\nهفت - سدّها : عمق سد ، حجم‌آب ، سرچشمه‌هاى سدّ ، نوع سدّ ، و مشخصات ديگر .\r\n\r\n2 - روييدنىها :\r\nروييدنىهاى طبيعى مانند جنگل‌ها ، مراتع و مزارع و يا مصنوعى كه از طريق تصوير و ترسيم روى كالك ، شناسايى و ارائه مىشود ، شامل موارد زير است :\r\nيك - جنگل‌ها ( نوع درختها ) : كاج ، بلوط ، ميوه‌اى ، خاردار و . . . ؛ قطر بدنه و بلندى ؛ تراكم يا باز بودن ؛ قابل عبور و يا غير قابل عبور بودن آن ، قابليت عكس‌بردارى و شناسايى منطقه .\r\nدو - بوته‌زارها : گياهان روييدنى در آن ، حجم ، رشد و فصل نمو ،\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nقابليت استتار آنها و مانع شدن و يا عدم آن .\r\nسه - مزارع : نوع و طبيعت محصول كاشته شده در مناطق غير جنگلى مثل : گندم ، جو ، پنبه ، گياهان روغنى ، شالى كارى ، چاى ، لوبيا ، ديمى يا آبى و فصل هر محصول .\r\n\r\n3 - جنس زمين :\r\nدر زمينهء شناخت جنس زمين بايد از زمين‌شناسان مدد گرفت و اطّلاعاتى در مورد تركيب و جنس خاك ، نوع مواد به كار رفته در آن ( شيميايى و غير شيميايى ) ، سنگلاخى ، شن و ماسهء نرم ، خاك رس يا خاك نرم و سفت و محكم يا نرم بودن زمين كسب كرد و اين كه آيا تحت تأثير عوامل جوّى قرار مىگيرد يا نه ، چه عواملى ( باد ، باران ، برف ، سيل ، طوفان ) روى آن زمين تأثير مىگذارد و ميزان تأثير روى آن چه اندازه است ؟ به‌عنوان مثال اگر زمينى شنى و ماسه‌اى باشد به‌وسيلهء باد و طوفان جا به جا مىشود و با بارش باران سفت مىگردد و اگر رسى باشد با بارش باران ، گل مىشود .\r\n\r\n4 - عوارض مصنوعى :\r\nكارها و تغييراتى كه انسان روى طبيعت انجام مىدهد ، عوارض مصنوعى ناميده مىشود . شناخت اين عوارض براى فرماندهى از اهمّيت نظامى بالايى برخوردار است . عوارض مصنوعى زمين شامل موارد زير مىشود :\r\nيك - جادّه‌ها : ترانزيتى ، عمومى ، محلّى ، آسفالته ، شوسه ، خاكى ، متروكه ، مال رو ، پر رفت و آمد و يا خلوت .\r\nدو - راه‌آهن : ابتدا و انتهاى راه‌آهن و نوع استفادهء آن .\r\nسه - پُل‌ها : استراتژيكى ، عادى ، نوع پل‌ها و جنس آنها ، قابل مرمّت بودن يا نبودن آنها ، شناور ، ثابت ، حفاظت شده يا نشده و . . . .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nچهار - معادن : نفت ، گاز ، انواع سنگ‌ها ، ذغال سنگ و . . . .\r\nپنج - كارخانه‌ها : كارخانهء مادر ، كوچك ، نوع كالايى كه توليد مىكنند . . . .\r\nشش - پالايشگاه‌ها و كارخانه‌هاى پتروشيمى .\r\nهفت - نيروگاه‌ها .\r\nهفت - بنادر .\r\nنه - شهرها و شهرك‌ها .\r\nده - استحكامات : خاكريزها ، خندق و كانال‌ها ، سيم خاردار ، ميادين مين‌گذارى شده و . . . .\r\n\r\nيادآورى دو نكته :\r\nنكته اول : هر قدر زمين دقيق‌تر و كامل‌تر تحليل و بررسى شود ، اطّلاعات مربوط به جنبه‌هاى نظامى و تأثير زمين در عمليات نيز ، دقيق‌تر به دست مىآيد و فرماندهى به‌نحو مؤثرترى از آن در طرح‌ريزى و عمليّات بهره‌بردارى و در نتيجه ، احتمال دسترسى به پيروزى را بيشتر مىكند .\r\nفرمانده با در دست داشتن اطّلاعات بيشتر و كامل‌تر مىتواند زمين بهتر و مناسب‌ترى را براى عمليات انتخاب كند . به‌عنوان مثال : روى زمين پست اردو نزند ؛ در زمين شوره‌زار و باتلاقى توقّف نكند ؛ خود را در زمين سست و بىحفاظ محصور نسازد و به برخى جادّه‌ها ( مشكوك ) گام ننهد .\r\nالبته نوع استفاده از زمين به تجهيزات جنگى نيز بستگى دارد .\r\nهمچنين در عوارض مصنوعى نبايد فقط خطوط مواصلاتى مهمّ منطقه را بررسى و مشخّص كرد ، بلكه بايد كليهء جاده‌هاى فرعى ، كوره\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nراهها ، راه‌هاى مال رو ، پل‌ها و . . . را نيز مشخص نمود تا فرماندهى بتواند در موقع نياز از آن به خوبى استفاده كند .\r\nامام حسين عليه السلام در مسير حركت خود از مكّه به كربلا از يارانش پرسيد : آيا ميان شما كسى هست كه غير از جادهء اصلى ، بيراهه‌اى را در منطقه سراغ داشته باشد ؟ طرماح بن عدى گفت : آرى ، اى فرزند رسول خدا صلى الله عليه و آله ! من بيراهه‌اى را مىشناسم . امام فرمود : جلوى ما حركت كن ( و راه‌بلد ما شو ) سپس امام قافله را در بيراهه حركت داد . « 1 »\r\nنكتهء دوم : گاه در منطقه‌اى حيوانات درنده و موذى ( حيوانات وحشى ، خزندگان و حشراتِ بيمارىزا و . . . ) وجود دارند كه باعث وحشت و ناراحتى پرسنل و نيروها مىگردند . اينها بايستى شناسايى و آفت‌زدايى شود .\r\n\r\n2 - 3 - جنبه‌هاى نظامى زمين\r\nزمين از جنبه‌هاى نظامى نيز بررسى مىگردد . عوارض طبيعى و مصنوعى زمين و آثار آن بايد در فعّاليت‌هاى تاكتيكى و پشتيبانى خدمات رزمى مورد تجزيه و تحليل قرار گيرد تا فرماندهى را در استفاده از زمين يارى دهد . اين تجزيه و تحليل از دو جنبه تاكتيكى و پشتيبانى خدمات رزمى قابل بررسى است . حدود تجزيه و تحليل و تأثيرگذارى در هر يك به نوع مأموريت ، ابزار و وسايل موجود و ابزار و وسايل به كار گرفته شده از سوى دشمن بستگى دارد . زمين از نظر جنبه‌هاى تاكتيكى شامل ديد و\r\n\r\n\r\n","description":"","footnote":"\r\n( 1 ) - مقتل الحسين ، عبدالرّزاق موسوى مقرم ، ص 221 ؛ مقتل‌الحسين ، خوارزمى ، ج 1 ، ص 13 و نفس المهموم ، شيخ عباس قمى ، ص 96 .\r\n","page_name":" 37 ","page_number":37},
  {"content":"\r\n\r\nتير ، اختفا و پوشش ، موانع ، عوارض حساس و معابر وصولى مىشود .\r\n\r\n- ديد و تير :\r\nديد و تير ( آتش ) لازم و ملزوم همديگرند و هيچ‌كدام بدون ديگرى نه محاسبه مىشوند و نه مؤثرند .\r\nميدان آتش عبارت است از منطقه‌اى كه جنگ‌افزارها مىتوانند از موضع خود به‌طور موثّر در آن اجراى آتش داشته باشند . ميدان آتش جنگ‌افزارهاى با خط سير مستقيم مثل سلاح‌هاى سبك ، تيربارها با ميدان آتش جنگ‌افزارهاى با خط سير منحنى مثل توپخانه و موشك‌ها به لحاظ تأثيرپذيرى از زمين اختلاف دارد .\r\nديد و تير در طول تاريخ جنگ‌ها مورد توجه همهء فرماندهان و نيروهاى رزمى بوده است . امروزه براى رسيدن به نتيجهء مطلوب‌ترى در اين زمينه ، وسايل و ابزار ديد برتر و تكنولوژى پيشرفته‌ترى را به خدمت گرفته‌اند ؛ از دوربين‌هاى نصب شده روى سلاح‌هاى سبك گرفته تا دوربين‌هاى مادون قرمز همه در خدمت ديد و تير بهتر و برتر قرار دارند .\r\nديد و تير براى همهء نيروها و همهء رده‌ها اعم از نيروى پياده ، زرهى ، هوايى و . . . قابل تجزيه و تحليل است . البته در برخى موارد ديد يك يگان توپخانه مىتواند نقشه‌ها يا عكس‌هاى هوايى منطقه باشد . در هر صورت نيرويى كه در منطقهء عملياتى داراى ديد و تير باشد ، امتياز و مزيتى بر نيروى مقابل خود دارد و مىتواند منطقه و دشمن را كنترل كند .\r\n- عوامل مؤثر بر ديد و تير : تمامى عوامل طبيعى و مصنوعى در ديد و تير مؤثرند و گاه تأثيرمثبت مىگذارند و گاه تأثير منفى . اين عوامل عبارتند از : جوّ ( باد ، باران ، مه ، ابرو . . . ) و زمين ( برجستگىها ، فرورفتگىها ، روييدنىها ، عوارض مصنوعى مواد سطحى و . . . ) .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nبه‌عنوان مثال : معمولًا بلندترين نقطه منطقهء عمليات ( با توجه به نوع آن ) ، داراى بهترين ديد و تير مىباشد ، لذا بايد كليه عوارضى كه در منطقه ، ديد تير را افزايش و يا كاهش مىدهد بررسى و مشخص شود .\r\nهمچنين به علت تأثيرگذارى ديد و تير روى عقبه و پشتيبانى ، بايد اين امر در مورد عوامل و تأسيسات ، پشتيبانى خدمات رزمى نيز مورد دقّت قرار گيرد ؛ زيرا اگر عقبه يا مراكز پشتيبانى زير ديد و آتش دشمن قرار داشته باشند ، به راحتى مورد هدف قرار مىگيرند و با قطع پشتيبانى ، نيروى عمل كننده فلج مىشود .\r\nهدف از بررسى ديد و تير و عوامل مؤثّر در آن عبارت است از :\r\nيك - بالا بردن كيفيت ديد و تير خودى .\r\nدو - تقليل و يا از بين بردن كامل ديد و تير دشمن .\r\nدر جنگ‌هاى صدر اسلام ، برد تيرها در منطقهء عمليات محدودتر از امروزه بوده است . تنها در جنگ خيبر « 1 » و طائف « 2 » ، منجنيق كه از بُرد بيشترى برخوردار بود ، براى عمليات نصب شد اما مورد استفاده قرار نگرفت .\r\nمسلمانان در غالب جنگ‌ها از تير و كمان و پرتاب سنگ استفاده مىكردند . به‌عنوان مثال ، در جنگ خندق عدّه‌اى بر پشت بام‌ها سنگر گرفته و با سنگ و مانند آن از مدينه دفاع مىكردند . « 3 » در آن زمان ميدان ديد به صورت ديده‌بانى و زير نظر داشتن فعاليت‌هاى دشمن و ديگر\r\n\r\n\r\n","description":"","footnote":"\r\n( 1 ) - مغازى ، ج 2 ، ص 648 .\r\n( 2 ) - السّيرة النبويّه ، ابن هشام ، ج 2 ، ص 304 ؛ طبقات الكبرى ، محمد بن سعد ، ج 2 ، ص 158 و مغازى ، ج 3 ، ص 927 .\r\n( 3 ) - المغازى ، محمد بن عمر واقدى ، ج 2 ، ص 462 .\r\n","page_name":" 39 ","page_number":39},
  {"content":"\r\n\r\nمزاياى آن همواره مورد توجه بود و سعى مىشد كه مواضع در بلندى انتخاب شود . همچنان كه حضرت على عليه السلام ضمن نامه‌اى به فرماندهان خود در جنگ صفين سفارش مىكند كه مركز تجمّع نيروها را بالاى ( قلّه‌ها ) و يا دامنهء كوهها قرار دهند . « 1 » سخن امام با توجه به كيفيت آرايش نظامى و نوع تجهيزات در آن روز سخن نغزى است ؛ زيرا استقرار در اين مواضع ضمن تسلط بر دشمن به ديد و تير خودى كمك شايانى مىكند .\r\nرسول خدا صلى الله عليه و آله در غزوهء احد نيروهاى رزمى خويش را در دامنهء كوه احُد آرايش داد . « 2 » زمين عمليات در جنگ احد داراى شيبى بود كه نيروهاى خودى را بر دشمن تسلط مىبخشيد . همين مسألهء ديد و تير نيروهاى مسلمان را بالا مىبرد .\r\nحضرت على عليه السلام نيز در مسير خود به سمت صفين وقتى از منطقهء كربلا گذشت و به منطقه‌اى مرتفع و بلند رسيد ، دستور داد آن را مركز تجمع نيروها قرار دهند :\r\n« انْزِلُوا بِهذِهِ النَّجْوَةِ » « 3 »\r\nدر اين مكان مرتفع فرود آييد .\r\n\r\n- اختفاء و پوشش :\r\nعامل ديگر در بررسى زمين ، مشخص كردن وضعيت آن از لحاظ اختفاء و پوشش است . اختفاء كه عبارت است از :\r\nحفاظت در مقابل ديد دشمن كه ممكن است به‌وسيلهء درخت‌زارها ، نيزارها ، كشتزارها ، بوته‌هاى بلند ، جنگل‌ها ، كوه‌ها ، شيارها ، پرده‌هاى\r\n\r\n\r\n","description":"","footnote":"\r\n( 1 ) - وقعه الصّفين ، نصر بن مزاحم المنقرى ، ص 124 .\r\n( 2 ) - الصحيح من سيرة النبى صلى الله عليه و آله ، ج 4 ، ص 201 .\r\n( 3 ) - وقعة الصفين ، ص 143 .\r\n","page_name":" 40 ","page_number":40},
  {"content":"\r\n\r\nدود ، مه غليظ و تاريكى شب ايجاد گردد .\r\nاختفاء از ديده‌بانى دشمن با اختفاء از ديد ماهواره‌ها و هواپيماها متفاوت است . ممكن است نيرويى با استفاده از عوارض زمين بتواند خود را از پست ديده‌بانى دشمن مخفى نگه دارد ولى نتواند خود را از ديد هوايى ( كه توسط هواپيماها يا ماهواره‌ها عكس‌بردارى مىشود ) مخفى كند البته مخفى ماندن از ديد دشمن بستگى به نوع زمين و نوع اختفاء نيز ، دارد . براى مثال ، اختفاء در جنگل انبوه مىتواند حفاظت از ديد زمينى و هوايى دشمن را تأمين كند اما اختفاء در پشت نيزارها يا بوته‌هاى بلند ، يا تپه‌ها ، ممكن است در ديد هواپيماها و ماهواره‌ها قرار گيرد . به همين ترتيب تاريكى شب ، اختفاء از چشم عادى را فراهم مىسازد ، امّا در مقابل چشم مسلح به دوربين مادون قرمز ، اين نتيجه را نمىدهد .\r\nپوشش عبارت است از : حفاظت در مقابل آتش جنگ‌افزارهاى هوايى ، زمينى ، موشكى و ش . م . ه . دشمن . پوشش ممكن است به‌وسيلهء خاكريزها ، كانال‌ها ، ارتفاعات ، آب‌روها ، حفره‌ها ، درّه‌ها ، درختان ، سنگرها ، ساختمان‌ها و . . . ايجاد گردد . البته پوشش در مقابل آتش هوايى دشمن با پوشش در مقابل آتش زمينى يا ش . م . ه . يا موشكى دشمن تفاوت‌دارد .\r\nمناطقى كه در مقابل آتش جنگ‌افزارهاى با خط سير مستقيم داراى پوشش‌اند ، ممكن است در مقابل آتش جنگ‌افزارهاى با خط سير منحنى پوشش را ايجاد ننمايد . مثلًا سنگر مىتواند براى سلاح‌هاى سبك ، سنگين ، هوايى و موشكى پوشش باشد امّا براى سلاحهاى شيميايى پوشش مناسبى نيست . برعكس ، ارتفاعات كه پوشش خوبى براى سلاح‌هاى شيميايى و سلاح‌هاى سبك‌اند ، شايد پوشش مناسبى براى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nآتش‌هاى هوايى نباشند . عوارضى كه ايجاد پوشش مىكند ، معمولًا اختفاء را هم ايجاد مىكنند . از اين رو ، اين دو هميشه با هم مورد تحليل و بررسى قرار مىگيرند .\r\nوضعيت اختفاء و پوشش در منطقهء عمليات با توجه به اثرات جوّ ، برجستگىها ، فرورفتگىها ، روييدنىها ، مواد سطحى و عوارض مصنوعى تحليل و بررسى مىشوند .\r\nدر يك جمع‌بندى هدف از اختفاء و پوشش موارد زير است :\r\nيك - حفاظت نيروى خودى از ديد و تير دشمن .\r\nدو - بهره‌گيرى جهت عمليات عناصر و نيروهاى چريكى و ايذايى .\r\nسه - بهره‌گيرى جهت نفوذ در قلب و صفوف دشمن .\r\nچهار - غافلگير كردن دشمن .\r\nپنج - بهره‌گيرى به عنوان پوشش تاكتيكى .\r\nشش - بهره‌گيرى به منظور حفاظت اطّلاعات خودى .\r\nهفت - حفاظت از نيروهاى زرهى ، توپخانه ، ابزار و ادوات و مهمّات .\r\nهشت - بهره‌گيرى جهت حفاظت از تأسيسات و عوامل پشتيبانى خدمات رزمى .\r\nامير مؤمنان على عليه السلام در ضمن نامه‌اى به فرماندهان خويش ، شريح بن هانى و زياد بن نضر ، مسألهء اختفاء و پوشش را چنين يادآور مىشود :\r\n« . . . فَاذَا أَنْتَما خَرَجْتُما مِنْ بِلادِكُما فَلا تَسْئَما مِنْ تَوْجيهِ الطَّلائِعِ مِنْ نَقْضِ الشِّعابِ وَالشَّجَرِ وَ الْخَمْرِ فى كُلِّ جانِبٍ كَيْلا يَغْتَرَّكُما عَدُوٌّ ،\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nاوْ يَكُونَ لَهُمْ كَمينٌ » « 1 »\r\nوقتى از ديار خويش خارج شديد ، از فرستادن گروه‌هاى اطّلاعاتى سستى نكنيد . آنان را از بعضى راه‌هاى كوهستانى و پوشش درخت‌ها و هر چه در منطقه آنها را بپوشاند و در خود پنهان دارد ، بفرستيد . تا دشمن شما را غافلگير نكند و بر شما كمين نزند .\r\nعمل و سيرهء حضرت على عليه السلام و دقت ايشان در رعايت اختفاء در جنگ ذات‌السلاسل قابل دقت و بررسى است . در اين نبرد بدون دستيابى به موفّقيت سه بار عمليات انجام گرفت ، ليكن هر سه بار نيروهاى اسلام ، به مدينه بازگشتند . علّت شكست در هر سه مرتبه اين بود كه فرماندهان به هنگام حركت به‌سوى هدف ، نيروها را درست در ديد و تير دشمن پيش مىبردند .\r\nهنگامى كه پيامبر اكرم صلى الله عليه و آله از قصد و نيّت مشركان مبنى بر حمله به مسلمانان آگاه شد ، نيروها را بسيج كرد . ابتدا آنها را به فرماندهى ابوبكر به‌سوى دشمن فرستاد هنگامى كه مسلمانان به نزديكى سرزمين و اردوگاه دشمن رسيدند ، ديده‌بانان دشمن كه بر كوه‌هاى اطراف جاده مستقر بودند ، آنها را شناسايى و با سرعت به فرماندهى خبر دادند .\r\nنيروهاى دشمن در درّه ، كمين كردند و پشت سنگ‌ها ، بوته‌ها ، درخت‌ها ، چاله‌ها ، منتظر رسيدن لشكر اسلام بودند . سرزمين نيز ، سنگلاخى و درخت‌زار و پايين رفتن از آن مشكل بود . ابوبكر خواست با نيروها از\r\n\r\n\r\n","description":"","footnote":"\r\n( 1 ) - منهاج البراعة ، ج 18 ، ص 63 .\r\n","page_name":" 43 ","page_number":43},
  {"content":"\r\n\r\nشيب آن سرازير شود و پايين برود كه ناگاه مورد يورش دشمنان اسلام قرار گرفته ، عقب‌نشينى كرد و سرانجام سپاه اسلام به مدينه بازگشت . بار ديگر پيامبر صلى الله عليه و آله نيروها را به فرماندهى عمر بن خطاب به‌سوى آنان اعزام داشت . اين دفعه نيز دشمنى كه در پشت سنگ‌ها و درخت‌ها كمين كرده بود ، به محض رسيدن نيروهاى اسلام بر آنان يورش برد و مسلمانان به مدينه بازگشتند .\r\nدفعهء سوم ، عمرو بن عاص داوطلب شد و از رسول خدا صلى الله عليه و آله تقاضا كرد او را به فرماندهى نيروها برگزيند و گفت جنگ حيله و نيرنگ است .\r\nاو نيز همانند دو فرمانده قبل در كمين دشمن افتاد و پشت به دشمن و رو به مدينه كرد . با اين سه مرحله شكست ، دشمن مغرورتر از سابق و در مقابل ، روحيهء نيروهاى اسلام به‌شدت تضعيف گشته بود . پس از اين شكست‌ها اگر قرار بود حمله‌اى صورت گيرد ، فرماندهى را مىطلبيد كه در قاموسش شكست و پشت كردن به دشمن نباشد .\r\nپيامبر صلى الله عليه و آله اين بار على عليه السلام را خواست و فرماندهى سپاه را به او سپرد . حضرت امير عليه السلام علت شكست فرماندهان قبلى را خوب مىدانست . دشمن ديده‌بانانى بر بالاى كوه‌ها داشت كه جادّهء اصلى را زير نظر داشتند . از اين رو ، به بهترين شكل ممكن از اختفاء و پوشش استفاده برد . حضرت ابتدا جادّهء اصلى را كه زير ديد و تير مستقيم دشمن بود ، ترك كرده ، نيروها را از بيراهه حركت داد . عمرو بن عاص وقتى چنين ديد ، فهميد كه او بر دشمن پيروز مىشود . لذا حسد ورزيد و درصدد برآمد كه آن حضرت را از اين تاكتيك منصرف كند . ابتدا گفت : اين جاده را من مىشناسم . حيوانات درّنده و مارهاى خطرناكى دارد . ولى اين سخن سودى نبخشيد . سپس ابوبكر را واسطه كرد امّا حضرت نپذيرفت . عمر را\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nنيز ، براى راضى كردن حضرت و انصراف ايشان فرستاد حضرت بار ديگر پاسخ منفى داد . آنگاه عمرو عاص به مردم گفت : اگر از اين راه برويد ، هلاك خواهيد شد . مردم گفتند : پيامبر صلى الله عليه و آله او را فرمانده و سرپرست ما قرار داده است ، ما نيز ، از او اطاعت مىكنيم . سرانجام نقشهء عمرو عاص نافرجام ماند . امير مؤمنان عليه السلام با استفاده از تاريكى شب و حفاظ كوه‌ها حركت مىكرد و روزها در درّه‌ها پنهان مىشد . حضرت همچنان به حركت خود ادامه داد و نيروها را از ديده‌بانان دشمن مخفى داشت ، تا اين كه سحرگاهان بعد از نماز صبح ، هنگامى كه دشمن آسوده خفته بود ، بر آنان يورش برد و به سختى شكست داد .\r\nمسلمانان آنان را در اين نبرد اسيران و غنايم بسيارى به‌دست آوردند و پيروزمندانه به مدينه بازگشتند . سورهء عاديت نيز در اين رابطه نازل شد . « 1 »\r\n\r\n- موانع :\r\nموانع منطقه ، از عوامل مؤثّر در مانور نيروها به‌شمار مىآيد .\r\nبه‌طور كلى هر عارضه‌اى ( طبيعى يا مصنوعى ) كه حركات نيروهاى خودى يا دشمن را در منطقه ، كُند ، متوقف ، كاناليزه يا منحرف سازد ، « مانع » به حساب مىآيد .\r\nدر بررسى موانع ، تمامى اثرات جوّ ، برجستگىها ، روييدنىها ، مواد سطحىزمين و عوارض مصنوعى مورد بررسى قرار مىگيرند . هدف از شناسايى و بررسى موانع موارد زير است :\r\nيك - شناخت قابليت عبور و مرور يگان‌هاى خودى از موانع .\r\nدو - شناخت قابليت عبور و مرور يگان‌هاى پشتيبانى از موانع .\r\n\r\n\r\n","description":"","footnote":"\r\n( 1 ) - بحارالانوار ، علّامهء مجلسى ، ج 21 ، ص 76 و 78 و ناسخ‌التواريخ ، محمدتقى سپهر ، ج 3 ، ص 274 .\r\n","page_name":" 45 ","page_number":45},
  {"content":"\r\n\r\nسه - شناخت قابليت يا عدم قابليت عبور و مرور نيروهاى دشمن از موانع .\r\nچهار - شناخت نحوهء استفاده از موانع در عمليات .\r\nپنج - شناخت اثرات موانع در مقابله با آتش‌بارها بويژه « ش . م . ه . » دشمن .\r\nشش - ميزان تأثير موانع در سرعت عمل يگان‌ها .\r\nهفت - شناخت تناسب موانع با ابزار و ادوات جنگى .\r\n\r\nيادآورى :\r\nموانع منطقه فقط شامل عوارضى نيستند كه دشمن براى به تأخير انداختن و يا متوقف كردن نيروهاى ما در منطقه ايجاد كرده است مانند كانال‌ها ، خاكريزها ، ميدان‌هاى مين ، سيم‌هاى خاردار و . . . بلكه عوارض طبيعى نيز ، ممكن است مانع باشند . به‌عنوان مثال ، حركت در زمين‌هاى رملى به مراتب مشكل‌تر و كندتر از حركت در زمين خاكى است . بنابراين ، موانع طبيعى بايد بيشتر مورد توجه قرار گيرند .\r\nيك فرمانده به هنگام عبور از موانع ، در حركات تاكتيكى و خصوصاً در عمليات آفندى همواره بايد به‌گونه‌اى طرح‌ريزى كند كه در حدّاقل زمان ممكن از موانع عبوركند .\r\n\r\nكاربرد موانع :\r\nموانع خواه طبيعى و خواه مصنوعى هم در حركت آفندى و تهاجمى كاربرد دارد و هم در حركت پدافندى و دفاعى . نوع استفاده از آن به نوع عمليات و حركت نيروهاى رزمى بستگى دارد . در عمليات پدافندى موانعى مورد بررسى قرار مىگيرند كه حركات دشمن را در منطقهء نبرد ، منحرف ، متوقف و يا به تأخير اندازند . به‌عنوان نمونه ، زدن يك خاكريز و يا حفر يك كانال و يا قرار دادن يك مانع در مسير\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nحركت دشمن ، مىتواند ما را به اهداف مذكور برساند .\r\nموانع كاربردهاى متفاوتى دارند . به‌عنوان مثال ، مانعى كه عمود به سمت نيروى تك‌كننده است ، باعث كند شدن يا كاناليزه شدن حركت نيروى تك‌كننده شده و به نفع نيروى پدافندى مىباشد . امّا موانع موازى با سمت نيروى تك‌كننده ، به حفاظت نيروى تك‌كننده از ديد و تير دشمن كمك مىنمايد . توجه به موانع و استفادهء صحيح از آن به روشنى در سيرهء رزمى پيامبر اكرم صلى الله عليه و آله و امامان معصوم عليهم السلام ديده مىشود كه خود درسى عملى براى ما محسوب مىشود . جنگ‌هاى احد ، خندق ، جمل ، صفين شاهد اين مدعا مىباشد كه به برخى اشاره مىكنيم :\r\nيك - موانع طبيعى : حضرت على عليه السلام در بازگشت از جنگ جمل ، هنگامىكه به زمين نامناسبى رسيد كه تحرك نيروها را مىگرفت دستور داد هر چه سريع‌تر از آن سرزمين دور شوند .\r\nامام سجاد عليه السلام در اين باره چنين مىفرمايند :\r\nهنگامى كه [ حضرت 
  ] على عليه السلام از جنگ جمل بازمىگشت ، به سرزمين پهناور « زوراء » رسيد ، به لشكريان فرمود : اين سرزمين زوراء است . به سرعت بگذريد و از آن دور شويد . زيرا فرو رفتن در آن سريع‌تر از فرو رفتن ميخ در خاك غربال شده و نرم است . هنگامى كه حضرت در مسير به موضع ديگرى رسيد ، پرسيد اين زمين چيست ؟\r\nگفتند : سرزمين « بحراء » است . فرمود : زمين شوره‌زارى است ، از آن دور شويد و به سمت راست حركت كنيد . « 1 »\r\n\r\n\r\n","description":"","footnote":"\r\n( 1 ) - كشف الغمّة فى معرفة الائمّة ، على بن عيسى الاربلى ، ج 2 ، ص 19 .\r\n","page_name":" 47 ","page_number":47},
  {"content":"\r\n\r\nدو - موانع مصنوعى : ايجاد موانع مصنوعى و استفادهء خوب از آن ، فرمانده را در نيل به مقصود يارى مىبخشد و توان رزمى او را بالا مىبرد .\r\nپيامبر اكرم صلى الله عليه و آله و امامان معصوم عليهم السلام جهت بالا بردن توان خود در مقابل سپاه دشمن ، كه از نظر كمّى و تجهيزات نظامى قابل مقايسه با آنان نبودند ، از موانع مصنوعى خيلى خوب بهره مىگرفتند .\r\nدر سال پنجم هجرت ، رسول خدا صلى الله عليه و آله خبر يافت لشكر احزاب ، به استعداد ده‌هزار نفر به‌سوى مدينه در حركتند . حضرت اصحاب را جمع كرد و با آنان به رايزنى و مشورت پرداخت و به آنان وعده داد اگر شكيبا و پرهيزكار باشند ، پيروز خواهند شد . آنگاه مسلمانان درباره نحوه مقابله با مشركان اختلاف نظر پيدا كردند ، در اين ميان سلمان فارسى گفت :\r\nاى رسول خدا ! روزگارى كه در زمين فارس بوديم ، هرگاه از سواران ( دشمن ) بيم داشتيم بر گرد خود خندق مىكنديم ؛ آيا صلاح مىدانيد كه اكنون هم خندق حفركنيم ؟\r\nاصحاب و فرماندهان از اين پيشنهاد استقبال كردند . پيامبر صلى الله عليه و آله نيز آن را پسنديد و دستور حفر خندق را صادر فرمود .\r\nپدافند در جنگ احزاب بايد از نوع پدافند منطقه‌اى ( دايره‌اى ) مىبود و مسلمانان بايستى به هر طريقى جلوى نفوذ دشمن به شهر مدينه يعنى حساسترين عارضه براى خود را بگيرند . حضرت سوار بر اسب با تنى چند از فرماندهان و ياران مهاجر و انصار ، براى انتخاب موضع خندق به شناسايى زمين منطقه پرداخت . پيامبر صلى الله عليه و آله بهترين جاى حفر خندق و كانال را در اين يافتند كه كوه سلع را پشت سر قرار دهند ، و از ناحيهء مذاذ\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n( كوشكى از بنى حزم در غرب مسجد فتح ) تا ذباب و كوه راتج به طول 6 كيلومتر خندق بزنند ؛ زيرا مناسب‌ترين راه نفوذ دشمن براى دستيابى به شهر مدينه ، اين مسير بود . سه طرف ديگر مدينه به‌وسيلهء موانع طبيعى و مصنوعى از قبيل نخلستان‌ها ، باغ‌ها ، ارتفاعات ، زمين‌هاى سنگلاخ و صخره‌هاى سوخته و سياه و ساختمان‌ها محاصره شده بود و به قواى دشمن اجازهء ورود به مدينه را نمىداد . از اين رو ، دشمن جز خندق نمىتوانست از راه‌هاى ديگر تحرّكى انجام دهد .\r\nپيامبر خدا صلى الله عليه و آله در همان روز دستور حفر خندق را صادر كرد و موضع استقرار لشكر اسلام را در دامنهء كوه سلع قرار داد . « 1 »\r\nدر غزوهء خندق ، كه جنگى دفاعى به‌شمار مىرفت ، از موانع طبيعى منطقه به نحو مطلوبى براى حفظ جناحين و برقرارى تأمين و صرفه‌جويى در قوا استفاده شد . مسلمانان با يك تركيب مناسب از موانع طبيعى و مصنوعى ، موفق به حفظ مدينه شدند .\r\nخندق مهم‌ترين مانع مصنوعى براى مسلمانان و دشمن به حساب مىآمد . به‌گونه‌اى كه وقتى سران و فرماندهان سپاه احزاب با خندق و كانالى كه تا آن روز در جنگ‌هاى عرب بىسابقه بود ، روبه‌رو شدند ، اظهار تعجّب كرده ، همراه با يأس گفتند : به خدا سوگند ! اين مكر و حيله ، كار عرب نيست . « 2 »\r\nبراى حفظ هر مكانى كه امكان دسترسى نيروهاى دشمن به آن جا وجود دارد ، استفاده از موانع مىتواند بسيار مفيد و مؤثّر باشد . يكى از\r\n\r\n\r\n","description":"","footnote":"\r\n( 1 ) - كشف الغمّه فى معرفة الائمه ج 2 ، ص 19 .\r\n( 2 ) - بحارالانوار ، ج 20 ، ص 202 ؛ تاريخ ابن خلدون ، ج 2 ، ص 30 .\r\n","page_name":" 49 ","page_number":49},
  {"content":"\r\n\r\nمحل‌هايى كه در جنگ‌هاى صدر اسلام به آن توجه خاصّى شده انتخاب منطقهء تجمّع است ، اين منطقه نزديكى دشمن براى حمله برگزيده مىشد .\r\nامير مؤمنان ، على عليه السلام ، در يك دستور كلّى شاخص‌ها و ويژگىهاى بارز منطقهء تجمع را چنين بيان مىكند :\r\nوقتى بر دشمن فرود آمديد و يا او بر شما وارد شد ، بايد منطقهء تجمع خويش را در سينهء تپه‌ها و بلندىها يا دامنهء كوه‌ها و پايين نهرها قرار دهيد تا اين كه اينها براى شما پناهگاهى باشد و درگيرى شما با دشمن [ تنها 
  ] از يك سو يا دو سو انجام گيرد . « 1 »\r\nابن ابى الحديد در شرح اين نامه مىنويسد :\r\nحضرت على عليه السلام به لشكريان دستور مىدهد در جايى فرود آييد ( اردو بزنيد ) كه درپشت شما بلندىها و نقاط مرتفع قرار گرفته باشد .\r\nمانند : تپّه‌هاى بزرگ ، كوه‌ها ، پيچ نهرهايى كه براى لشكر نظير خندق باشد ، تا از حمله شبانه و غافلگيرانهء دشمن ، از پشت سر درامان باشيد . « 2 »\r\nنكتهء مهم در اين نامه بيان علّت استفاده از اين عوارض طبيعى است كه بايد مورد توجه و نظر فرماندهان قرار گيرد ؛ زيرا موانع متعددند و نسبت به شيوه‌هاى نبرد ، كاربردى متفاوت دارند ، امّا « علتِ استفاده » ثابت است :\r\n« كَيما يَكُونَ لَكُمْ رِدْءاً وَ دُونَكُمْ مَرَدّاً وَلْتَكُنْ مُقاتَلَتُكُمْ مِنْ وَجْهٍ\r\n\r\n\r\n","description":"","footnote":"\r\n( 1 ) - منهاج البراعه ، ج 18 ، ص 60 ؛ تحف‌العقول ، ص 188 و نهج‌البلاغه ، نامهء 11 .\r\n( 2 ) - شرح نهج‌البلاغه ، ابن ابىالحديد ، ج 3 ، ص 413 .\r\n","page_name":" 50 ","page_number":50},
  {"content":"\r\n\r\nواحِدٍ اوِ اثْنَيْنِ » « 1 »\r\n( به‌گونه‌اى از موانع استفاده كنيد ) كه پناه و حافظ شما باشند . و ( علاوه ) از يك سو ، يا از دو سو با نيروهاى دشمن روبه‌رو شويد .\r\nدر برقرارى حفاظت محل تجمّع ، خصوصاً محلى كه امكان دسترسى دشمن به آن زياد باشد ، موانع مىتوانند نقش بسيار مؤثرى را ايفاء كنند .\r\nچنانچه در نامهء حضرت على عليه السلام به فرماندهانش آمده ، محل‌هايى براى استقرار نيروها در نظر گرفته شده كه اگر دشمن مىخواست به آن مواضع شبيخون بزند و يا دسترسى به آنها پيدا كند ، به‌راحتى نمىتوانست اين كار را انجام بدهد و يا به يك فرصت طولانى احتياج داشت . حضرت على عليه السلام همچنين به زياد بن نضر ، فرمانده گروه پيشرو خود ، چنين دستور مىدهد :\r\n« وَ انْ غَشِيَكُم لَيْلٌ فَنَزَلْتُمْ فَحُفُّوا عَسْكَرَكُمْ بِالرِّماحِ وَالْاتْرُسَةِ وَ رُماتِكُمْ يَلُونَ تِرَسَتَكُمْ وَ رِماحَكُمْ وَ ما اقَمْتُمْ فَكَذلِكَ فَافْعَلُوا كَيْلا تُصابَ لَكُمْ غَفْلَةٌ وَ لا تُلْقى لَكُم غَرَّةٌ ؛ فما قَوْمٌ حَفُّوا عَسْكَرَهُمْ بِرِماحِهِمْ وَ تُرَسَتَهُمْ مِنْ لَيْلٍ اوْ نَهارٍ الَّا كانُوا كَانَّهُمْ فى حُصُونٍ » « 2 »\r\nوقتى شب شما را فراگرفت ، نيزه‌ها و سپرها را دور لشكر به زمين فرو كنيد و تيراندازان را پشت آنان قرار دهيد . هر جا اردو زديد اين چنين\r\n\r\n\r\n","description":"","footnote":"\r\n( 1 ) - نهج‌البلاغه ، نامهء 11 .\r\n( 2 ) - منهاج البراعة ، ج 18 ، ص 63 ، 64 ؛ وقعة صفين ، ص 124 و المعيار والموازنه ، ابوجعفر الاسكافى ، ص 142 ؛ در نهج‌البلاغه ، نامهء 11 به بخشى از مطلب با تفاوت عبارت اشاره شده است .\r\n","page_name":" 51 ","page_number":51},
  {"content":"\r\n\r\nعمل كنيد ، تا غافلگير نشويد . و به يكباره در هم نپيچيد . هر لشكرى كه با نيزه‌ها و سپرها چه روز و چه شب ، خود را حفظ كرد ، در دژ محكمى قرار گرفته است .\r\nامروز اين عمل با استفاده از سيم خاردار ، مين‌گذارى منطقه ، كندن كانال و . . .\r\nانجام مىگيرد .\r\nدر شب عاشورا امام‌حسين عليه السلام نيز براى حفاظت از خيمه‌ها به‌ايجاد موانع پرداخت .\r\n« آن حضرت به اصحاب دستور داد نى و بوته و هيزم جمع كنند . در پشت خيمه‌ها نيز نهرى وجود داشت كه شبانه آن را به‌صورت خندق درآورند . سپس هيزم‌ها و بوته‌ها را در خندق ريختند و گفتند : هرگاه دشمن به ما حمله كرد و با ما به نبرد پرداخت ، آن را به آتش مىكشيم تا دشمن از پشت به ما حمله نكند و تنها از يك سو با دشمن بجنگيم . » « 1 »\r\nحفر خندق و پر كردن آن از هيزم جهت تأمين نيروهاى خودى صورت مىگرفته است . امروزه نيز از كانال‌هاى آب ، ايجاد آتش با وسيلهء مواد نفتى و يا پر كردن كانال با قير و . . . به‌عنوان موانع مصنوعى در پدافند استفاده مىشود .\r\nدو نكتهء مهم نظامى از اين عمل حضرت برداشت مىشود :\r\nيك - براى حفظ محل و منطقه تجمّع نيروها بايد به نحو احسن از موانع و عوارض طبيعى زمين استفاده كرد .\r\nدو - موانع بايد متناسب با ابزار و ادوات جنگى دشمن باشد آن\r\n\r\n\r\n","description":"","footnote":"\r\n( 1 ) - مقتل الحسين ، ابى مخنف ، ص 113 ، مقتل مقرّم ، ص 265 .\r\n","page_name":" 52 ","page_number":52},
  {"content":"\r\n\r\nحضرت علاوه بر استفادهء از خندقى كه از مواد قابل اشتعال پر شده بود دستور داد خيمه‌ها را متصل به يكديگر برپا كنند ، به‌گونه‌اى كه طناب آن‌ها به داخل هم پيچيده شود .\r\n\r\nكاناليزه كردن دشمن\r\nدر پدافند متحرّك ، هدف اصلى ، انهدام نيروهاى دشمن است . براى اين منظور ، بايد نيروهاى دشمن به يك منطقه كاناليزه شوند تا بتوان فقط از يك يا دو جهت با آنان درگير شد . موانع ، در اين نوع پدافند ، نقش به‌سزايى ايفا مىكنند كه بايد كاملًا مورد توجه فرماندهان قرار گيرند .\r\nكاناليزه كردن دشمن در زمان‌هاى قديم نيز مورد توجّه فرماندهان جنگ بوده است . منتهى در هر زمانى متناسب با شيوه‌هاى جنگى و ابزارآلات جنگى همان زمان صورت مىگرفته است . در مورد استفاده از موانع در پدافند متحرّك در جنگ‌هاى صدر اسلام به يك نمونه اشاره مىكنيم :\r\nامام حسين عليه السلام و يارانش به‌سوى كربلا در حركت بودند كه لشكر حرّ با هزار سپاه از دور نمايان شد . حضرت وقتى چنين ديد ، به دنبال مكانى بود كه بتواند دشمن را كاناليزه نمايد . از اين رو ، به اصحابش رو كرده ، فرمود :\r\n« اما لَنا مَلْجَأٌ نَلجأُ الَيْهِ نَجْعَلُهُ فى ظُهُورِنا وَ نَسْتَقْبِلَ الْقَوْمَ مِنْ وَجْهٍ واحِدٍ ؟ فَقُلْنا لَهُ : بَلى هذا ذُو جِشم الى جَنْبِكَ تَميلُ الَيْهِ عَنْ\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nيَسارِكَ . . . » « 1 »\r\nآيا پناهگاهى هست كه ما به آن جا پناه ببريم و آن را در پشت سر خود قرار دهيم تا اين كه از يك طرف با دشمن روبه‌رو شويم ؟\r\nاصحاب گفتند : آرى ، اين كوه ذو جشم در كنار شماست . از طرف چپ به سوى آن حركت كنيد . اگر قبل از آن كه دشمن به آن‌ها برسد آن را تصرف كنيد ، همان‌گونه كه مىخواهيد خواهد شد و تنها از يك سوى با دشمن رو به رو مىشويد .\r\nآنگاه حضرت نيروها را به آن موضع حركت داد و دستور داد در آن مكان ، در حالى اردو بزنند كه كوه ذو جشم را كه يك عارضه حساس به‌شمار مىآمد در پشت سر خود قرار داده باشند .\r\n\r\nعوارض حسّاس\r\nچهارمين عامل در بررسى وضعيت زمين ، عوارض حسّاس منطقه است كه مبنايى براى تهيهء برآورد وضعيت عمليات محسوب مىشود . هر محل يا منطقه‌اى را كه تصرّف ، كنترل و يا تأمين آن ، موجب مزيّت و برترى قابل ملاحظه‌اى براى نيروى متصرّف ، كنترل كننده و تأمين دهنده شود ، « عارضهء حسّاس » گويند .\r\nعوارض حسّاس ، معمولًا عوارضى در زمين هستند كه براى نيروى خودى با دشمن اهميّت فوق‌العاده‌اى دارد ، به شكلى كه در اجراى\r\n\r\n\r\n","description":"","footnote":"\r\n( 1 ) - مقتل الحسين ابى مخنف ، ص 81 ؛ بحارالانوار ، ج 44 ، ص 375 ؛ مقتل مقرّم ، ص 214 و ناسخ التواريخ ، ج 2 - 1 ، ص 152 .\r\n","page_name":" 54 ","page_number":54},
  {"content":"\r\n\r\nمأموريت و رسيدن به هدف تأثير زيادى دارند . مزاياى قابل ملاحظه در عوارض حساس عبارتند از : كنترل راه‌هاى وصولى ، داشتن ديد و تير ، تسهيل مانور و آتش ، برقرارى تأمين و تسهيل عمليات آينده . چنانچه عوارض حسّاس در منطقه به‌دست نيرويى بيفتد ، نوعى برترى به آن نيرو مىبخشد . در نبردهاى امروزى ، ارتفاعات منطقه ، كه بهترين شرايط را براى ديد و تير دارند ، در اكثر موارد جزو عوارض حساس منطقه به حساب مىآيند .\r\nهمان‌گونه كه پيش از اين يادآور شديم موانع ، سدّى براى مانور است ؛ عوارضى كه بتوانند اين سدّ را از ميان بردارند و به فرمانده اجازه دهند كه از موانع عبور كند ، جزو عوارض حسّاس منطقه محسوب مىشوند ؛ چون در صورت نبود عوارض حسّاس ، عبور از موانع بسيار مشكل است . مثلًا عبور از ميدان مين ، بدون باز كردن معبر ، بعيد به نظر مىرسد . معبر كه اجازه انجام مانور يا حداقل تسهيل مانور را مىدهد ، جزو عوارض حسّاس منطقه در ميدان مين به حساب مىآيد . توجه به دو نكته ضرورى است :\r\nيك - هر اندازه كه عمق بيشتر باشد ، حساسيت عارضه‌اى كه ما را از آن عبور مىدهد نيز بيشتر مىشود .\r\nدو - عوارض حسّاس همواره طبيعى نيستند ، بلكه امكان دارد نيروها جهت حركاتشان عارضه‌اى حسّاس ايجاد نمايند .\r\nدر جنگ صفّين ، وقتى حضرت‌على عليه السلام در مسير حركت خود به شام ، به رودخانه‌اى مىرسد كه مانع حركت آنهاست . دستور زدن پل را صادر مىنمايد تا امكان ادامه حركت و مانور را براى آنان ايجاد كند . اين پل براى نيروهاى حضرت در مانور ، تسهيل ايجاد كرد . بنابراين ، به عوارضى كه مانع را از سر راه حركت نيرو برمىدارد و اجازهء عبور به آنان مىدهد ، بايد\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nتوجه خاص مبذول داشت و در صورت امكان از آن استفاده كرد .\r\nالبته در انتخاب عوارض حسّاس ، حتماً بايد به نكاتى از جمله ، نوع يگان ، توجه خاص نمود . زيرا ممكن است براى يك يگان با توجه به وسايل و تجهيزاتش ، عارضه‌اى نه‌تنها حسّاس نباشد ، بلكه يك مانع باشد . به‌عنوان مثال ، ارتفاعات داراى ديد و تير در منطقه‌اند ، ولى اين مزيّت براى يگانى است كه بتواند بر آن مستقر شود ، ولى براى يگان زرهى كه قادر نيست در آن جا مستقر گردد ، به هيچ وجه نمىتواند مزّيتى داشته باشد و ممكن است ارتفاع باعث انحراف يا كاناليزه شدن يگان گردد .\r\nدر اين باره به مثالى از نبرد احد توجه كنيم : دشمن ، اسب و شتر زيادى داشت . از اين رو از تحرّك خوبى برخوردار بود . وقتى رسول خدا صلى الله عليه و آله در دامنهء كوه احد موضع گرفت ، تنگه‌اى را در سمت چپ لشكر ، حسّاس تشخيص داد و براى حفاظت از آن پنجاه تن از تيراندازان را به فرماندهى عَبْدُاللَّهِ بْنِ جُبَيْر مأمور كرد و به آنها فرمود : اسب سواران را از پشت سرِ ما دور كنيد تا دشمن از پشت سر حمله نكند . اگر ديديد مرغان آسمان جنازه‌هاى ما را تكّه تكّه كردند ، موضع خود را رها نسازيد تا اين كه دستور من برسد و اگر ديديد دشمن را به هزيمت و شكست كشانده‌ايم ، باز از جاى خود حركت نكنيد و اگر ديديد ما كشته مىشويم ما را يارى نكنيد و اگر ديديد به جمع كردن غنايم پرداخته‌ايم ، با ما شريك نشويد . « 1 »\r\nچرا پيامبر صلى الله عليه و آله اين موضع را حسّاس تشخيص مىدهد و براى حفظ آن تأكيد مىكند ؟ پاسخ روشن است زيرا پيامبر صلى الله عليه و آله در دامنهء كوه احد موضع گرفته بود و جناحين او به‌وسيلهء ارتفاعات حفاظت مىشد و مسلمانان\r\n\r\n\r\n","description":"","footnote":"\r\n( 1 ) - الصّحيح من سيرة النبى ، ج 4 ، ص 209 ؛ بحارالانوار ، ج 20 ، ص 25 و 49 .\r\n","page_name":" 56 ","page_number":56},
  {"content":"\r\n\r\nفقط از يك سو با دشمن روبه‌رو بودند اگر دشمن قصد دور زدن نيروهاى خودى و حمله از پشت سر را داشت بايد از سواره نظام استفاده مىكرد و تنها عارضهء حسّاس براى عبور دشمن ، تنگه بود . از اين رو مناسب با نوع يگان دشمن ، حضرت براى حفاظت از آن اهتمام ورزيد دليل اين كه حضرت دستور داد فقط از تير استفاده كنند اين بود كه اسب در مقابل تير پيشروى نمىكند . با اين حال ، عدم توجه نگهبانان تنگه به فرمان پيامبر صلى الله عليه و آله منجر به شكست نيروهاى اسلام شد . بنابراين ، شناخت دشمن و توجّه به نوع يگان او در تشخيص عوارض حسّاس بسيار مؤثر مىباشد . گاهى ممكن است عارضهء حساس به‌خاطر اهمّيّتى كه پيدا مىكند ؛ به‌عنوان هدف به يگانى واگذار شود .\r\nدر جنگ صفين ، تصرّف منبع آب در منطقه جهت انجام عمليات بسيار مؤثر بود ، به‌گونه‌اى كه اگر آب فرات توسط حضرت على عليه السلام پس گرفته نمىشد ، انجام عمليات امكان نداشت و نيروهاى حضرت مجبور به بازگشت و عقب‌نشينى مىشدند .\r\nعلى عليه السلام اين عارضه را كه از حسّاسيت بالايى برخوردار بود ، به‌عنوان هدف براى يگانى به استعداد دوازده هزار نفر واگذار كرد تا آن را از چنگال نيروهاى معاويه بيرون آورند . به آنها دستور داد كه به آب سبقت بجوييد و آن را از چنگ معاويه بيرون آوريد . در مقابل ، معاويه كه به اهمّيّت آب پى برده بود ، با تمام توان به‌وسيلهء تيراندازان ماهر و زبردست و اسب‌سواران و زره‌پوشان از آن حفاظت مىكرد . اما سرانجام سپاهيان امام على عليه السلام اين عارضهء حسّاس را تصرف كردند و به دشمن نيز ، اجازهء استفاده دادند .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nيكى از سربازان حضرت كه خود در جنگ صفين حضور داشته جريان را چنين بازگو كرده است : وقتى با لشكر معاويه در صفين روبه‌رو شديم ، ديديم آنها بر زمين وسيع و ويژه‌اى فرود آمده‌اند و منبع آب را نيز در تصرّف دارند . معاويه اسب‌سواران جنگجو و تيراندازان و افراد مسلح به نيزه ، سپر و كلاهخود به فرماندهى ابُوالْاعْوَر سَلْمى براى حفظ آب بر آن گمارده بود . آنها بسيج شدند كه ما را از آب منع كنند ما به امير مؤمنان شكايت برديم و جريان را به‌او بازگو كرديم . حضرت ، « صَعْصَعةِ بْنِ صَوْحان » را فراخواند و نزد معاويه فرستاد . به معاويه پيام داد كه آب را بر ما مبند و اگر دوست دارى ، افراد با هم بجنگند و هر كه بر آن دست يافت ، از آن بنوشد . معاويه با اصحابش مشورت كرد و بالاخره مصمّم شد راه آب را باز نكند و به اهل شام گفت : اى مردم شام ! اين اوّلين پيروزى است .\r\nلشكر حضرت امير مدّت يك شبانه روز در تشنگى به سر بردند .\r\nفرماندهان پيش حضرت امير عليه السلام آمدند و گفتند : آب نداريم . فكرى بكن ، و به ما اجازه بده آب را بگيريم . حضرت دوازده هزار نفر را براى گرفتن آب بسيج كرد و فرمود :\r\n« رَوُّ والسُّيُوفَ مِنَ الدِّماءِ تَرْوُوا مِنَ الماء »\r\nشمشيرها را از خون سيراب سازيد تا خود از آب سيراب شويد .\r\nآنها نيز طى يك نبرد سخت و خونين ، آب‌را از چنگ نيروهاى معاويه بيرون آوردند . « 1 » از اين سيره دو نكته حاصل مىشود :\r\n\r\n\r\n","description":"","footnote":"\r\n( 1 ) - وقعة صفين ، ص 160 - 162 ؛ كامل ابن اثير ، ج 3 ، ص 285 و تاريخ يعقوبى ، ج 2 ، ص 187 .\r\n","page_name":" 58 ","page_number":58},
  {"content":"\r\n\r\nيك - وقتى نيرويى عارضه‌اى را در منطقه حسّاس تشخيص داد ، بايد در جهت تصرّف آن اقدام نمايد و تأخير روا نيست .\r\nدو - فرمانده بايد توجه داشته باشد كه فقط او نيست كه عوارض حسّاس را درست تشخيص مىدهد بلكه دشمن نيز داراى چنين تشخيصى است . در جنگ صفّين مىبينيم كه هر دو سپاه ، شريعه را منطقه حسّاس تشخيص داده بودند .\r\nانتخاب عوارض حساس\r\nدر انتخاب عوارض حساس بايد به موارد زير دقيقاً توجّه نمود :\r\nيك - مأموريت و نوع عمليات ، عوارض حسّاس در اجراى مأموريت مؤثّر است و نوع عمليات ( آفندى ، پدافندى ) بايد مدّ نظر قرار گيرد .\r\nدو - مناطق مجاور ، از قبيل ارتفاعات ، ساختمان‌ها ، نوع زمين ، مردم منطقه . . . .\r\nسه - ردهء فرماندهى تعيين عوارض در رده‌هاى مختلف فرق مىكند .\r\nمثلًا تصرّف يك شهر مهمّ ممكن است براى يگانى داراى مزيّت و عارضهء حسّاس به‌شمار آيد اما براى يگان ديگر مانع شود .\r\nچهار - نوع يگان ساختار و سازمان يگان خودى بايد در نظر گرفته شود ؛ مثلًا يك منطقهء صاف براى فرود نيروهاى يگان هوابرد عارضه‌اى حسّاس است ولى براى يگان رزمى هيچ امتيازى ندارد ، بلكه مانع است .\r\nپنج - موانع : گرچه موانع ، كمتر جزو عارضهء حسّاس به‌شمار مىآيند ، امّا توجّه به آنها لازم است . مثلًا اگر يك رودخانه ، تنها راه مواصلاتى در منطقه باشد ، به‌عنوان يك عارضهء حسّاس در نظر گرفته مىشود .\r\nشش - معابر وصولى كه توضيح آن خواهد آمد .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nبا شناختى كه امام حسن عليه السلام از حسّاسيّت و موقعيت استراتژيكى دو منطقهء مدائن و مسكِن داشت ، اين دو منطقه را مركز تجمّع نيروهايش قرار داد و اردوگاه نيروهاى رزمى را در آن دو بر پا كرد . در نزديكى مدائن خط سيرى قرار داشت كه عراق را به فارس و شهرهاى دنبالهء آن متّصل مىساخت و از لحاظ موقعيّت جغرافيايى تنها نقطه‌اى بود كه راه‌هاى كوفه و بصره و ايران در آن جا به يكديگر مىپيوستند و از نظر ارزش نظامى ، سنگرى در برابر پيشامدهاى جنگ محسوب مىشد . امام حسن عليه السلام تصميم گرفت مدائن را به خاطر موقعيت حسّاس نظامىاش ، پايگاه عالى فرماندهى قرار دهد ، تا هم نيروهاى امدادى بتوانند از سه منطقهء نزديك به آن ، در آن جا گرد آيند و هم در پشت ميدان جنگ با معاويه و اهل شام - يعنى مسكِن - موضع گرفته باشد . اين دو اردوگاه هاشمى ( مدائن و مسكِن ) ، بيش از 15 فرسنگ با يكديگر فاصله نداشتند . اين يك تاكتيك جنگى نمونه و جالبى بود كه در اوضاع جنگى آن زمان ، هيچ نقشه‌اى جايگزين آن نمىشد .\r\nاين نقطه از نظر محصول زياد و آبشخورهاى نزديك و دشت‌هاى گسترده‌اش ، منطقه‌اى غنى و بىنيازى بود . به همين دليل ، محل مناسبى براى صف‌آرايى و جنگ به‌شمار مىرفته است . « 1 »\r\n\r\nمعابر وصولى\r\nمعبر وصولى به قسمتى از زمين اطلاق مىشود كه به هدف يا عارضهء حسّاس ختم شده ، نيرويى با استعداد معيّن مىتواند در آن مانور نمايد .\r\n\r\n\r\n","description":"","footnote":"\r\n( 1 ) - صلح امام حسن عليه السلام ، شيخ راضى آل‌ياسين ، ترجمه آيت‌ا . . . خامنه‌اى ، ص 143 - 144 .\r\n","page_name":" 60 ","page_number":60},
  {"content":"\r\n\r\nمعابر وصولى منطقه ، چه معابر وصولى خود به دشمن و چه معابر وصولى دشمن به خودى بايد در منطقه مشخص گردد . مهم‌ترين عوامل در تعيين معابر وصولى ، فضاى كافى ، سهولت حركت و وجود عوارض حسّاس در آن معبر مىباشد . بديهى است وقتى معابر وصولى خودى مشخص گردد ، فرمانده به راحتى مىتواند راه كارهاى خود را مشخص نموده و جهت حفاظت از نفوذ دشمن اقدام نمايد .\r\nدر غزوهء خندق كه دشمن با استعداد ده هزار نفر جنگجو و تجهيزات به جنگ پيامبر آمده بود نياز به معبر وصولى با فضاى كافى و امكان سهولت حركت داشت . فضاى بين كوه سَلْع و كوه راتج براى آنها معبر وصولى مناسبى بود تا بتوانند با آن استعداد از آن جا بگذرند و به مسلمانان ضربه وارد كنند امّا پيامبر صلى الله عليه و آله با شناسايى اين معبر ، آن را با كندن خندق مسدود ساخت . هنگامى كه معبر بسته شد ، دشمن از حركت باز ايستاد و ناچار شد در پشت خندق توقف كند و در وضعيت نامناسبى قرار گيرد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nفصل دوّم : شرايط جوّى\r\nجوّ و زمين دو عامل جدا نشدنى و تأثيرگذار بر يكديگرند . به‌عنوان مثال ، بارندگى در يك منطقهء رملى باعث محكم‌تر شدن زمين مىگردد ولى در زمينى كه داراى خاك رس است ، باعث گل‌آلود شدن منطقه و در نتيجه مشكل شدنِ عبور و مرور مىشود . در مناطق جنگلى نيز ، اكثر اوقات ارتفاعات را مه يا باران پوشانده است ، امّا مناطق پايين و كوهپايه‌ها هوا صاف است . همچنين بسيارى از ارتفاعات در زمستان پوشيده از برف و يخ بوده و وزش باد سرد در آنها استمرار دارد ، درحالى كه پايين ارتفاعات اين‌گونه نيست و اگر هم باشد ، مقطعى است .\r\n\r\n1 - اهمّيّت شرايط جوّى\r\nجوّ در اصطلاح نظامى عبارت است از : وضعيت هوا در منطقهء محدود و معيّن ، براى مدّت نسبتاً كوتاه . جوّ يكى از عوامل طبيعى است كه به‌طور جدّى در عمليات‌هاى نظامى تأثير دارد و گاه شكست يا پيروزى يك\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nعمليات را تعيين مىكند . اين تأثير حياتى ، بارها در جنگ‌ها تجربه شده است . عوامل و شرايط جوّى به اندازه‌اى اهمّيّت دارد كه در زمان جنگ ، دولت‌هاى درگير ، اخبار هواشناسى را سانسور و يا از ليست اخبار خود حذف مىنمايند ، تا در اطلاعاتى دربارهء جو به دست دشمن نرسد .\r\nشرايط جوّى مىتواند امتياز بزرگى براى نيرويى باشد كه بهتر بتواند از آن استفاده نمايد ، و اين بهره‌گيرى ، جز با دانش كافى و دقيق دربارهء عوامل جوّى و تأثيرات آن ممكن نيست . از اين رو ، يك فرمانده بايد به‌طور دقيق از اطلاعات جوّى آگاه باشد تا در تصميم‌گيرىها دچار اشتباه نشود .\r\nدر قرآن كريم آيات فراوانى دربارهء عوامل و شرايط جوّى از قبيل باد ، طوفان ، باران آمده است كه ما را به اهمّيّت شايان اين عوامل واقف مىسازد . به‌عنوان مثال ، در قرآن از باد به‌عنوان رحمت الهى ياد شده است . بادى كه به‌عنوان قاصدى خوش خبر ، پيشاپيش از باران رحمت خبر مىدهد . « 1 » اين نسيم الهى جسم را نوازش مىدهد و روح را شاداب مىسازد . خسته‌دلان را آرامش بخشيده ، دل‌ها را متوجّهء خداوند مىنمايد .\r\n« هُوَ الَّذى يُرسِلُ الرِّياحَ بُشْراً بَيْنَ يَدَىْ رَحْمَتِهِ حَتَّى اذا اقَلَّتْ سَحاباً ثِقالًا سُقْناهُ لِبَلَدٍ مَّيِّتٍ فَانْزَلْنا بِهِ الْماءَ فَاخْرَجْنا بِهِ مِنْ كُلِّ الَّثمَراتِ كَذلِكَ نُخْرِجُ الْمَوْتى لَعَلَّكُم تَذَكَّرُونَ » « 2 »\r\nو او كسى است كه بادها را پيشاپيش [ باران 
  ] رحمتش ، مژده‌رسان\r\n\r\n\r\n","description":"","footnote":"\r\n( 1 ) - روم ( 30 ) ، آيهء 46 .\r\n( 2 ) - اعراف ( 7 ) ، آيهء 57 .\r\n","page_name":" 63 ","page_number":63},
  {"content":"\r\n\r\nمىفرستد . تا آنكه ابرهاى گرانبار را [ همراه 
  ] بردارد و آن را به‌سوى زمين بايرى برانيم و از آن آب ( باران ) فرو فرستيم و به آن هر ميوه‌اى برآوريم ؛ مردگان را نيز بدينسان برانگيزانيم ، باشد كه پند گيرند .\r\nليكن همين باد ، گاه به صورت طوفان و عذاب درمىآيد . اگر ارادهء خداوندى به عذاب قومى تعلّق گيرد ، هيچ ابزار و تجهيزات و تمهيداتى نمىتواند مانع شود . در جنگ احزاب همين طوفان يكى از علل شكست و فرار كفّار و در عين حال نسبت به مسلمانان امداد غيبى الهى بود .\r\nباران نيز از عوامل جوّى است كه هم رحمت است و هم عذاب . مثلًا در جنگ بدر براى مسلمانان رحمت و امداد الهى بود ، و براى مشركان عذاب و غضب الهى محسوب مىشد .\r\n\r\nيادآورى :\r\nجوّ بر حسب زمان ( فصول سال ، روز ، شب ، سحرگاه ، شامگاه ، ظهرها ، غروب‌ها ، اوّل ماه ، وسط ماه ، آخر ماه و . . . همچنين بر حسب مكان ( شمال ، جنوب ، غرب ، شرق ، بلندى ، گودى ، جنگل ، كوير ، كوهستان و . . . ) تغيير مىنمايد . از اين رو ، اطّلاعات لازم دربارهء تغيير شرايط جوّى براى فرمانده ضرورى است و با انتقال يك يگان از منطقه‌اى به منطقهء ديگر ، عوامل و شرايط جوّىِ جديد بايد مورد بررسى و تحليل قرارگيرد .\r\nهمچنين ، تحليل و بررسى شرايط جوّى بايد با توجّه به نوع عمليات و نوع وسايل رزمى صورت پذيرد و سازگارى يا ناسازگارى جوّ نيز با توجّه به نيروها و نوع مأموريت بررسى شود ، تا فرمانده در انجام مأموريت خود با مشكلى روبه‌رو نشود و يا در تصميم‌گيرى دچار اشتباه نگردد به‌عنوان\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nمثال ، بايد ديد يگان عمل كننده « هوابُرد » ، « زرهى » ، يا « نيروى پياده » است ؛ زيرا هركدام با شرايط خاصى سازگارند .\r\n\r\n2 - عوامل جوّى\r\nبه‌طور كلى ، عوامل جوّى در هر زمان و مكان عبارتند از :\r\n\r\nيك - درجهء حرارت :\r\nميزان سردى يا گرمى هوا .\r\n\r\nدو - بارندگى :\r\nميزان رطوبت هوا كه به‌صورت باران ، برف ، تگرگ ، شرجى بودن و شبنم ظاهر مىگردد .\r\n\r\nسه - مه :\r\nمقدار غلظت ، مكان و زمان آن .\r\n\r\nچهار - باد :\r\nسرعت وزش باد ، جهت و نيز غبارآلود بودن .\r\n\r\nپنج - ابر :\r\nنوع تراكم مقدار و زمان و مكان آن .\r\n\r\nشش - فشار جوّ :\r\nميزان فشارى كه از طرف هوا بر واحد سطح وارد مىشود .\r\n\r\nهفت - ماه :\r\nهلال ماه نو ، افول ماه ، آخر ماه ، شب بدر و . . . .\r\n\r\nهشت - مختصّات روشنايى :\r\nزمان آغاز و پايان روشنايى و وضعيت و جهت تابش خورشيد و نيز حلول و افول ماه و نيز مقدار روشنايى مهتاب .\r\nهر چه اين عوامل و زمان و مكان وقوع آنها دقيق‌تر و روشن‌تر شناخته شوند پى بردن به اثرات مثبت و منفى آنها نيز آسان‌تر و بهتر انجام مىگيرد .\r\n\r\n3 - اثرات عوامل جوّى\r\nعوامل جوّى ممكن است بر تمامى امكانات رزمى اثر مطلوب يا نامطلوب بگذارد . اين عوامل با تأثير گذاشتن روى پرسنل ، وسايل و\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nتجهيزات جنگى ، ديده‌بانى ، تداركات ، عوارض مصنوعى و . . . اثر خود را مستقيم يا غير مستقيم ، به‌صورت مطلوب يا نامطلوب بر عمليات مىنهد .\r\nتأثير عوامل جوّى با توجّه به خصوصيات پرسنل و نوع تجهيزات و وسايل و وضعيت نيرو ، تشديد يا كاهش مىيابد . براى مثال ، هواى گرم براى يك نيروى تك‌كننده بيش از نيروى پدافند كننده ناگوار است همين وضعيت در يك منطقهء گرمسير با استفاده از لباس ضد شيميايى تشديد مىيابد .\r\nهمچنين ، اثر بارندگى در يك زمين باير با يك زمين كشاورزى و شخم زده شده بسيار متفاوت است .\r\n\r\n1 - 3 - اثرات عوامل جوّى بر پرسنل\r\nكارشناسان نظامى بر اين اعتقادند كه 75 % از عوامل پيروزى در ميدان نبرد به روحيهء نيروهاى رزمى مربوط است . از اين رو ، حفظ روحيه با استفادهء صحيح از شرايط جوّى موجود براى فرمانده يك موفقيت است .\r\nجوّ ، آثار مثبت يا منفى به‌سزايى روى پرسنل مىگذارد و موجب تشديد يا تضعيف روحيه مىگردد . عدم آمادگى پرسنل در شرايط مختلف جوى ، ممكن است موجب ناتوانىهاى جسمى از قبيل گرمازدگى ، سرمازدگى و كورى ناشى از برف گردد . مقاومت بدن در مقابل بسيارى از امراض و همچنين ميزان فعّاليت‌هاى جسمى و روحى با توجه به اثرات جو كاهش مىيابد .\r\nدر جنگ بدر ، بارانى كه در منطقه باريد ، موجب دگرگونى كامل اوضاع در دو جبهه شد ؛ در جبههء مسلمانان باعث تقويت روحيهء مسلمانان گشت و در مقابل ، روحيهء جبههء كفّار را پايين آورد . نيروهاى مشركان به استعداد\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nنهصد تا هزار نفر به فرماندهى ابوجهل ، از مكّه حركت كردند و پيش از آنكه نيروهاى نظامى مسلمانان به منطقه برسند ، چاه‌هاى بدر را تسخير كرده ، در آن جا موضع گرفتند . سپاه اسلام به استعداد 313 نفر ناگزير در سرزمينى دور از آب و شن‌زار كه پاى در آن فرو مىرفت فرود آمدند . در نتيجه ، حركتشان در منطقه كند شد و روحيهء آنان پايين آمد . اما در آن سوى جبهه ، زمينى كه كفّار قريش در دست داشتند ، خاكى و سفت بود ، از اين رو نيروهاى قريش از قدرت تحرّك و مانور بسيار بالايى برخوردار بودند به همين جهت ، روحيه‌شان نيز بالا بود .\r\nشب عمليات ، به لطف و امداد خداوندى تمام معادلات به هم ريخت و وضعيت دو جبهه دگرگون شد . بارش باران ، زمين زير پاى مسلمانان را سفت و محكم كرد و راه حركت مانورى و تحركات لازم آنان را آسان و هموار نمود و زمين كفّار به سرزمينى پر از گل و لاى تبديل شد « 1 » و توان تحركات لازم را از آنان گرفت .\r\nشايد اين فراز آيه « . . . وَ يُثَبِّتَ بِهِ الْاقدامَ . . . » ( گام‌ها را استوار ساخت ) ، اشاره‌اى نيز به سفت شدن زمين باشد ، كه ثمرهء آن از نظر مادّى و فيزيكى استوار شدن گام‌ها بود . هر چند احتمال ديگر يعنى آرامش و ثبات روحى به جاى خود باقى است . مسلمانان براى رفع تشنگى خود و مركب‌هايشان و نيز براى طهارت ( غسل ) با مشكل بىآبى نيز روبه‌رو بودند ؛ و اين عامل ديگرى براى تضعيف روحيه و كسل شدن آنان بود . ولى همين كه باران باريد و آنان از آب بهره‌مند شدند ، خود را تطهير كردند و آب مورد نياز خود را ذخيره نمودند ؛ روحيه و توان آنان نيز ، بالا رفت و قدم‌هاشان\r\n\r\n\r\n","description":"","footnote":"\r\n( 1 ) - الصحيح من سيرة النبى ، ج 3 ، ص 183 و سيره ابن هشام ، ج 2 ، ص 620 .\r\n","page_name":" 67 ","page_number":67},
  {"content":"\r\n\r\nمحكم و استوار گشت .\r\nقرآن كريم از اين تأثير جوّ بر نيروهاى مسلمان چنين ياد مىكند :\r\n« . . . وَ يُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ بِه وَ يُذْهِبَ عَنْكُمْ رِجْزَ الشَّيْطانِ وَ لِيَرْبِطَ عَلى قُلُوبِكُمْ وَ يُثَبِّتْ بِهِ الْاقْدامَ » « 1 »\r\nو آبى از آسمان برايتان فرستاد تا شما را با آن پاك كند و پليدى شيطان را از شما دور سازد و دل‌هايتان را محكم ، و گام‌ها را با آن استوار سازد !\r\nظاهر آيه به چند مسأله اشاره دارد :\r\nطهارت و پاك شدن مسلمانان : ( لِيُطَهِّرَكُم )\r\nاز بين بردن پليدى شيطان : ( وَ يُذْهِبَ عَنْكُمْ رِجْزَ الشَّيْطانِ )\r\nآرامش خاطر و اطمينان قلبى : ( لِيَرْبِطَ عَلى قُلُوبِكُمْ )\r\nمحكم شدن گام‌ها ( وَ يُثَبِّتْ بِهِ الْاقْدام )\r\nدر اين جا براى توضيح بيشتر آيه سخنى از الميزان را مىآوريم . علّامه طباطبايى در تفسير آيهء مزبور چنين مىنويسد :\r\nاين آيه مؤيّد آن است كه مشركين قبل از ورود مسلمين به منطقهء بدر به چاه‌هاى بدر دست يافتند و آب را در اختيار داشتند . از سوى ديگر ، مسلمين بر سرزمين رملى فرود آمدند و شب را به صبح آوردند ؛ درحالى كه برخى جُنب شده و براى غسل و تطهير خود نياز به آب پيدا كردند . در عين اين كه تشنگى نيز بر آنها چيره شده بود و\r\n\r\n\r\n","description":"","footnote":"\r\n( 1 ) - انفال ( 8 ) ، آيهء 11 .\r\n","page_name":" 68 ","page_number":68},
  {"content":"\r\n\r\nشيطان هم آنها را وسوسه مىكرد و مىگفت : دشمنانتان آب‌ها را در اختيار گرفتند ولى شما با حالت جنابت نماز مىخوانيد و اين منطقه‌اى كه شما موضع گرفته‌ايد ، نرم است و پاهايتان در رمل فرو مىرود . پس خداوند براى مسلمين باران فرستاد ، تا با آن غسل كردند و خود را تطهير نمودند و موضعشان محكم و سفت شد و زمين دشمن پر از گل و لاى گشت . « 1 »\r\nعلّامه سپس اين حديث را از امام صادق عليه السلام نقل مىكند :\r\nوقتى رسول خدا صلى الله عليه و آله روز را شب كرد و تاريكى شب او را پوشاند ، خداوند اصحاب او را در خواب سبكى فرو برد . آنان در مكانى شن‌زار سبك موضع گرفته بودند كه قدم در آن فرو مىرفت و ثابت نمىماند . از اين رو خداوند بارانى بر آنان نازل كرد و بدين وسيله زمينشان سفت شد و گام‌هايشان استوار گشت . ليكن بارانى كه بر موضع قريش باريد ، چون ريزش آب از دهانهء مشك ، شديد و تند بود و بدين وسيله خداوند در دلهايشان رعب افكند . « 2 »\r\nاين روايت به دو امداد غيبى اشاره دارد : يكى خواب سبكى كه بر مسلمانان غالب آمد تا بدين وسيله وسوسه‌هاى شيطانى را از ياد بردند ، و ديگر باران كه تأثير آن بر پرسنل درجنگ بدر چنان بود كه سرنوشت جنگ به نفع مسلمانان رقم خورد بارندگى سبك در يك هواى گرم خصوصا در عمليات آفندى ، به مقدار زيادى سبب رفع خستگى و بازسازى روحيه و قدرت نيروها مىگردد . ولى بارندگى و دشواريهاى\r\n\r\n\r\n","description":"","footnote":"\r\n( 1 ) - الميزان ، ج 9 ، ص 22 .\r\n( 2 ) - همان ، ص 23 .\r\n","page_name":" 69 ","page_number":69},
  {"content":"\r\n\r\nناشى از آن ، به مقدار قابل توجّهى مىتواند قدرت رزم را از نيرو بگيرد .\r\n\r\n2 - 3 - اثر عوامل جوى بر وسايل و تجهيزات\r\nدر نبرد نبايد از تجهيزات و وسايل دفاعى غافل ماند ؛ زيرا دلگرمى رزمنده به‌وجود اين تجهيزات است . از اين رو بايد آنها را از تأثير منفى شرايط جوّى در امان نگه داشت . برخى آثار عوامل جوى بر وسايل و تجهيزات عبارتند از :\r\nيك - بارندگى يا رطوبت باعث خرابى و پوسيدگى لاستيك ، طناب ، چوب ، كاغذ ، فلز و . . . مىگردد .\r\nدو - موادى از قبيل غذا ، دارو ، فيلم ، موادّ شيميايى و . . . مخصوصاً در نقاطى با درجهء حرارت يا رطوبت بالا آسيب ديده و فاسد مىگردد .\r\nسه - باد شديد و طوفان ممكن است به تجهيزات بدون سرپناه خسارت عمده وارد كند يا آنها را از بين ببرد .\r\nچهار - تجهيزات الكترونيكى ارتباطات ، در برابر عوامل جوى به‌ويژه درجهء حرارت و رطوبت ، فوق‌العاده آسيب‌پذيرند .\r\n\r\n3 - 3 - اثرات عوامل جوّى بر عوارض طبيعى و مصنوعى\r\nيك - عبور و مرور وسايل نقليه به تأثير جوّ روى زمين ( جادّه ، پل‌ها و ) بستگى دارد . براى مثال جادّه‌هاى يخ زده كوهستانى ، ممكن است مشكلى براى خودروهاى زرهى و شنىدار ايجاد نكند ، امّا براى خودروهاى سبك و بىزنجير مشكل‌ساز باشد .\r\nدو - جريان يافتن باران و ذوب يخ و برف ، سطح آب رودخانه‌ها را بالا مىبرد و سبب جارى شدن سيل مىگردد .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nسه - برف سنگين ، مه گرفتگى ممكن است موجب بسته شدن راهها يا كندى حركت در جاده‌ها شود .\r\nچهار - سيم‌هاى ارتباطى در مقابل يخ و برف و باد و طوفان شديد و انجماد زمين ، آسيب‌پذيرند .\r\nپنج - برف و باران سنگين و باد شديد به تأسيسات و ساختمان‌ها و سنگرها خسارت وارد مىكنند .\r\nشش - سقوط بهمن و ريزش كوه موجب ضربه به ساختمان‌ها ؛ وسايل نقليه و يا سنگرها مىشود .\r\n\r\n4 - 3 - اثرات عوامل جوّى بر فعّاليت‌هاى تاكتيكى\r\nالف - كسب و مبادلهء اخبار به شرح زير تحت تأثير جوّ قرار مىگيرد :\r\nيك - ديده‌بانى در شرايطى از قبيل ابرى بودن هوا ، مه ، دود ، گرد و خاك ، و بارندگى ، با اشكال روبه‌رو مىشود .\r\nدو - قسمت‌هاى شنود به‌واسطهء رعد و بارندگى شديد و باد دچار اشكال مىشود .\r\nسه - رادار تحت تأثير حرارت و رطوبت قرار مىگيرد و ابر و بارندگى موجب اغتشاش در انعكاس اشعه مىشود .\r\nب - حركت هوايى به عواملى از قبيل ابر ، قابليت ديد ، درجهء حرارت ، باد و يخ‌بندان ، و حركت زمينى به عواملى مانند قابليت عبور و مرور و قابليت ديد بستگى دارد .\r\nج - تأثير جوّ بر كاربرد جنگ‌افزارها به شرح زير مىباشد :\r\nيك - سرعت اوّليه گلوله به درجهء حرارت بستگى دارد .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nدو - بُرد گلوله تحت تأثير باد ، غلظت هوا و درجه حرارت هوا تغيير مىكند .\r\nسه - غلظت دودى كه به منظور ايجاد پرده‌هاى استتارى توليد مىشود با توجه به سمت و سرعت باد ، درجه حرارت ، بارندگى و رطوبت تغيير مىكند .\r\nچهار - بارندگى و باد اثر مواد شيميايى را كم مىكنند .\r\nپنج - سرعت و جهت باد در پخش اعلاميه‌هاى تبليغاتى موثّر است .\r\nشش - درجه حرارت و ميزان سردى و گرمى هوا بيشترين اثر را در طول عمليات بر پرسنل مىگذارد . فرماندهان همواره بايد توجّه داشته باشند كه درجه حرارت ثابت نيست . مثلًا گرما در اواسط ظهر به حداكثر و در شب‌ها به حداقل خود مىرسد ، كه با توجّه به اين تغييرات ، اثرات آن نيز تغيير مىيابد .\r\nهفت - باد و طوفان ، با سرعت و جهتِ خود ، در جنگ اثر مىگذارد .\r\nامروزه اين عامل را بيشتر براى استفاده از موادّ شيميايى و موادّ دودزا جهت ايجاد اختفاء مورد بررسى قرار مىدهند ولى باد علاوه بر موارد مزبور ، با توجّه به وضعيت زمين و ديگر عوامل جوّى مانند درجه حرارت ، باران و . . . در عمليات به‌طور مؤثر نقش خود را ايفا مىكند . مثلًا وقتى باد در هواى سرد مىوزد ، اثر سرما و برودت را چند برابر مىكند ، يا در يك منطقهء خاكى كه تردد در آن زياد است ، وزش باد همراه با ايجاد گرد و غبار ، تا حدود زيادى مىتواند جلوى ديد را گرفته ، آن را محدود كند .\r\nغزوهء خندق در زمستان به وقوع پيوست . قواى اسلام حدود يك ماه به حالت پدافندى و سپاه مشركان به حالت آفندى به سر مىبردند . در اين نبرد ، سرما و باد و طوفان اثرات خود را بر دو طرف گذاشت و با وجود\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nاين‌كه نيروهاى اسلام از طرف شهر مدينه حمايت مىشدند ، باز سرما و بادهاى زمستانى اثر خود را بر آنها گذاشته ، تحرك آنها را به قدر كافى كاهش داده بود . مثلًا در يكى از شب‌ها كه پيامبر صلى الله عليه و آله مىخواست از فعل و انفعالات و حركات دشمن خبرى حاصل نمايد ، وقتى در جمع نيروهاى خود حاضر شد و براى اين مأموريت داوطلب خواست ، كسى داوطلب نشد . رسول خدا صلى الله عليه و آله حُذَيفه را انتخاب و براى اين مأموريت اعزام نمود .\r\nحذيفه مىگويد : شب بسيار سردى بود و بر ما سرما و گرسنگى و ترس جمع شده بود كه پيامبر صلى الله عليه و آله در جمع ما حضور يافت و فرمود :\r\nچه كسى داوطلب مىشود در صفوف دشمن نفوذ كرده از فعل و انفعالات دشمن براى ما خبر بياورد ؟ كسى كه اين مأموريت را انجام دهد ، سالم به جمع ما برمىگردد و پاداش او بهشت خواهد بود .\r\nرسول خدا صلى الله عليه و آله سه بار حرفش را تكرار كرد امّا كسى از ما به خاطر سرما ، گرسنگى و ترس داوطلب نشد . « 1 »\r\nجميع فرماندهان به اين مسأله معترفند كه حفظ و بالا بردن توان پرسنل از اهمّيّت خاصّى برخوردار است و عوامل جوّى در بالا بردن يا پايين آوردن روحيه و توان نيروها ، بسيار مؤثرند . فرمانده بايد از اثرات مثبت آن در بالا بردن توان نيروهايش استفاده نمايد و اثرات منفى آن را با تدابير لازم خنثى كرده يا به حداقل برساند .\r\nهمچنين در اين غزوه از جمله عواملى كه باعث شكست احزاب و\r\n\r\n\r\n","description":"","footnote":"\r\n( 1 ) - المغازى ، ج 2 ، ص 488 ؛ كامل ابن اثير ، ج 2 ، ص 184 ؛ عقد الفريد ، ابن عبد ربّه اندلسى ، ج 7 ، ص 55 ؛ السيرة الحلبيّه ، على حلبى الشافعى ، ج 2 ، ص 326 ؛ سيرهء ابن هشام ، ج 3 ، ص 231 و تاريخ طبرى ، ج 3 ، ص 1484 .\r\n","page_name":" 73 ","page_number":73},
  {"content":"\r\n\r\nبازگشت مفتضحانه آنان شد ، وزيدن باد و طوفان شديد بود . ابوسفيان فرمانده سپاه مشركين ، از طوفانى كه ثبات آنها را به‌هم زد به‌عنوان عاملى مهمّ نام مىبرد . او وقتى كه دستور فرار را صادر كرد ، علل شكست لشكر احزاب را چنين مطرح مىكند :\r\n« اى گروه احزاب ! شما در اين جا ماندنى نيستيد ؛ زيرا حيوانات ( اسب‌ها و شترهاى شما ) هلاك گشته‌اند ، قحطى روآورده است و طايفهء بَنى قُرَيظه به ما خيانت كردند ؛ از آنها به ما آن رسيد كه خوش نمىداريم .\r\nو وزش طوفان شديد را مىبينيد كه چه به روز ما آورده است ، به خدا سوگند كه اردوگاه و خيمه‌هاى ما را لرزان و ناپايدار كرده و ديگ‌هاى ما استقرار ندارد . پس حركت كنيد كه من نيز در حال حركتم . » « 1 »\r\nخداوند متعال ، از اين طوفان به‌عنوان امداد غيبى ياد مىكند :\r\n« يا ايُّهَا الَّذينَ آمَنُو اذْكُرُوا نِعْمَةَ اللَّهِ عَلَيْكُمْ اذْ جاءَتْكُمْ جُنُودٌ فَارْسَلْنا عَلَيْهِمْ رِيحاً وَ جُنُوداً لَمْ تَرَوْها » « 2 »\r\nاى كسانى كه ايمان آورده‌ايد ، نعمت خدا را بر خود ياد كنيد . وقتى با دشمنى كه به قصد نابودى شما آمده بود ، روبه‌رو شديد ، ما طوفانى و نيروهايى را كه نمىديديد ، براى نابودى دشمنانتان به امداد شما فرستاديم .\r\nدر نبرد جمل نيز ، امير مؤمنان على عليه السلام حمله را در انتظار وزش نسيم و باد ملايم به تأخير مىاندازد و به عمل رسول خدا صلى الله عليه و آله استناد مىنمايد .\r\n\r\n\r\n","description":"","footnote":"\r\n( 1 ) - المغازى ، ج 2 ، ص 490 .\r\n( 2 ) - احزاب ( 33 ) ، آيهء 9 .\r\n","page_name":" 74 ","page_number":74},
  {"content":"\r\n\r\nزيرا وزش نسيم ملايم ، عرق از تن رزمنده مىگيرد و به او نشاط و شادابى مىبخشد . شيخ مفيد مىنويسد : حضرت امير عليه السلام در جنگ جمل پس از آرايش نيروهايش ، براى مدّت زيادى از مبادرت به حمله خوددارى نمود .\r\nسربازانش در انتظار فرمان حمله لحظه‌شمارى مىكردند . طولانى شدن دستور حمله ، سربازان را به اعتراض كشاند كه : تا كى ، تا كى ( صبر كنيم ) ؟\r\nآن حضرت دست‌هاى مبارك را بر هم زد و فرمود : اى بندگان خدا ! شتاب مورزيد . زيرا رسول خدا صلى الله عليه و آله را مىديدم ، كه دوست مىداشت حمله را به هنگام وزيدن باد ملايم آغاز كند . سپس صبر كرد تا خورشيد از نصف‌النّهار گذشت و حمله را آغاز كرد . « 1 »\r\n\r\n4 - بررسى چند عامل جوّى\r\n\r\n1 - 4 - آغاز تاريك روشن هوا\r\nانجام حركات نظامى به دور از چشم دشمن ، موضوع بسيار با اهمّيّتى است . تاريكى شب ، از عواملى است كه اين موضوع را تحقق مىبخشد .\r\nاما در تاريكى شب ، ديد بسيار كم است و حركت به كندى انجام مىپذيرد . از اين رو با توجه به اين كه خورشيد به‌تدريج منطقه را روشن مىنمايد مدت زمانى كه هوا اصطلاحاً گرگ و ميش مىشود ، بهترين وقت جهت حركت و نقل و انتقالات و پاتك و حمله است . زيرا در اين موقع ، منطقه فقط به اندازهء ديدن اطراف خود روشن مىشود و در نتيجه ديد دشمن روى نيروهاى خودى بسيار ضعيف است . اين فاصلهء زمانى را در\r\n\r\n\r\n","description":"","footnote":"\r\n( 1 ) - الجمل ، شيخ مفيد ، ص 190 .\r\n","page_name":" 75 ","page_number":75},
  {"content":"\r\n\r\nاصطلاح نظامى آغاز تاريك روشن مىگويند . البته اين مسأله در موقع غروب خورشيد نيز موجود است كه با مشخص بودن زمان آن مىتوان بهره‌بردارى لازم را به‌عمل آورد .\r\nحضرت امير عليه السلام در نبرد ذات‌السّلاسل صبر كرد تا سپيده دميد . پس از به‌جاى آوردن نماز صبح ، وقتى كه هوا به گرگ و ميش درآمد ، دستور حمله را صادر فرمود . سربازان بر دشمن يورش بردند و با غافلگير ساختن دشمن ، پيروزى را به‌دست آوردند . « 1 » خداوند از اين غزوه كه با يورش به مواضع دشمن در سپيده‌دم به پيروزى رسيد در قرآن چنين ياد مىكند :\r\n« وَالْعادِياتِ ضَبْحاً فَالْمُورِياتِ قَدْحاً فَالْمُغيراتِ صُبْحاً فَاثَرْنَ بِهِ نَقْعاً فَوَسَطْنَ بِهِ جَمْعاً » « 2 »\r\nسوگند به اسبان دونده ( مجاهدان ) درحالى كه نفس زنان به پيش مىروند . و سوگند به افروزندگان جرقهء آتش ( در برخورد سمهايشان با سنگهاى بيابان ) و سوگند به هجوم‌آوران سپيده دم ، كه گرد و غبار به هر سو پراكندند ، و ( ناگهان ) در ميان دشمن ظاهر شدند .\r\n\r\n2 - 4 - مهتاب\r\nامروزه ، علاوه بر مشخص كردن زمان روشنايى و تاريكى - كه عامل اصلى آن خورشيد است - به علّت نبرد در شب و داشتن وسايل ديده‌بانى در شب ، بايد زمان طلوع و غروب ماه و مقدار روشنايى مهتاب نيز براى\r\n\r\n\r\n","description":"","footnote":"\r\n( 1 ) - بحارالانوار ، ج 21 ، ص 71 والارشاد ، شيخ مفيد ، ص 87 .\r\n( 2 ) - عاديات ( 100 ) ، آيات 1 - 5 .\r\n","page_name":" 76 ","page_number":76},
  {"content":"\r\n\r\nنبرد مشخص گردد ؛ زيرا اين عامل نيز به‌طور چشمگير در مقدار ديد و اختفاء تأثير دارد . شب به دليل نبودن يا ضعيف بودن نور ، پوشش مناسبى است براى تحركات و نقل و انتقال نيروها و ابزار جنگى . از اين رو فرماندهان ترجيح مىدهند بيشترين استفاده را از تاريكى شب ببرند و تحركات و نقل و انتقال‌ها را در شب انجام دهند . در نبرد ذات‌السلاسل ، حضرت امير عليه السلام شبها نيروهايش را حركت مىداد و در روز پنهان مىداشت . آن حضرت با استفاده از اين شيوه ، توانست دور از چشم ديده‌بانان ، دشمن را غافلگير سازد .\r\nرسول خدا ، در جنگ خيبر ، وقتى مىخواست عقب‌نشينى كند و نيروهايش را به محل مناسب و امنى انتقال دهد ، صبر كرد تا هوا تاريك شود و با استفاده از پوشش شب ، نيروهايش را به آن مكان انتقال دهد . آن حضرت در پاسخ حباب كه مىگويد : « اى رسول خدا صلى الله عليه و آله مگر تغيير مكان نمىدهيم ؟ » فرمود :\r\n« إِذا أَمْسَيْنا إِنْ شاءَ اللّهُ تَحَوَّلْنا » « 1 »\r\nوقتى هوا تاريك شد ان شاء الله حركت مىكنيم .\r\n\r\n3 - 4 - جهت خورشيد\r\nعلاوه بر روشنايى و تاريكى ، بايد جهت تابش خورشيد نيز مورد بررسى قرار گيرد ؛ زيرا همان‌گونه كه مه ، باران ، ابر و تاريكى ، ديد را محدود مىكند ، تابش خورشيد نيز در مواردى ديد را محدود مىكند ،\r\n\r\n\r\n","description":"","footnote":"\r\n( 1 ) - المغازى ، ج 3 ، ص 644 .\r\n","page_name":" 77 ","page_number":77},
  {"content":"\r\n\r\nمانند آن جا كه خورشيد عمود بر چشم بتابد .\r\nدر جنگ بدر رسول اكرم صلى الله عليه و آله طورى صفوف لشكرش را آرايش مىدهد ، كه خورشيد پشت سر آنان قرار گيرد و به صورت كفّار بتابد . « 1 » اين عمل جهت تسلط نيروى خودى و گرفتن امتياز از دشمن صورت مىگيرد .\r\n\r\n4 - 4 - درجهء حرارت\r\nرسول خدا صلى الله عليه و آله معمولًا در نبردهايش سعى مىكرد كه اثرات درجه حرارت را بر روى نيروهايش به حداقل برساند . در گرماى شديد به نيروهايش دستور استراحت و در خنكى هوا ، فرمان حركت مىداد . مثلًا بعد از جنگ مُرَيْسع ، مسلمانان ديدند رسول خدا صلى الله عليه و آله سوار بر ناقهء خود شده آمادهء حركت است ، در صورتى كه معمولًا تا هوا خنك نمىشد حركت نمىكرد . اسيد بن حُضير خدمت آن حضرت رسيد ، سلام كرده عرض نمود : يا رسول الله صلى الله عليه و آله در زمانى حركت كرديد كه قبلًا در چنين موقعى حركت نكرده بوديد . پيامبر صلى الله عليه و آله نيز علت را چنين بيان فرمود : مگر نديديد كه ابن أُبىَّ چه گفت ؟ ابن أُبَىَّ ، سركردهء منافقان گفته بود : اگر به مدينه برگشتيم ، عزيزان ، ذليلان را بيرون مىكنند . « 2 » اگر اين مسأله پيش نمىآمد حضرت در آن گرماى شديد حركت نمىكرد . بلكه حركت را تأخير مىانداخت تا هوا خنك شود . « 3 »\r\nحضرت امير عليه السلام به مَعْقِل بن قيس ، فرمانده لشكر سه‌هزار نفرى در\r\n\r\n\r\n","description":"","footnote":"\r\n( 1 ) - المغازى ، ج 1 ، ص 56 .\r\n( 2 ) - منافقون ( 63 ) ، آيهء 8 . [ منظور آن منافق اين بوده كه پس‌از برگشتن به مدينه ، مسلمانان رابيرون خواهيم‌كرد . 
  ]\r\n( 3 ) - المغازى ، ج 2 ، ص 419 .\r\n","page_name":" 78 ","page_number":78},
  {"content":"\r\n\r\nصفين ، فرمود .\r\n« سَرَ الْبَرْدَيْنِ وَ غَوِّرْ بِالنَّاسِ » « 1 »\r\nبه هنگام صبح و عصر ( كه هوا خنك است ) نيروهايت را حركت بده و مردم ( سربازان ) را در ميان روز استراحت بده .\r\nدر اين جا ، حضرت روى درجه حرارت تكيه دارد ، از اين رو نفرمود صبح و عصر حركت كن ، بلكه فرمود : در هواى خنك ( بَرْدَين ) حركت كن .\r\n\r\n5 - 4 - فشار جوّ\r\nدر زمينهء تأثير فشار جوّى مىتوان به آيهء 125 سورهء انعام استناد كرد .\r\nآن جا كه قرآن مسألهء هدايت و ضلالت انسان‌ها را مطرح مىنمايد . در مورد ضالّين و گمراهان مىفرمايد :\r\n« وَ مَنْ يُرِدْ انْ يُضِلَّهُ يَجْعَلْ صَدْرَهُ ضَيِّقاً حَرَجاً كَانَّما يَصَّعَدُ فِى السَّماءِ »\r\nو كسى را كه خواهد گمراه نمايد ، دل او را نسبت به پذيرش ايمان تنگ و سخت گرداند . آن چنان كه گويى مىخواهد به آسمان بالا رود .\r\nهر چه از سطح زمين دور شده ، به قله‌هاى كوه‌ها و ارتفاعات نزديك‌تر شويم ، هوا رقيق‌تر و در نتيجه فشار و اكسيژن آن كمتر مىشود .\r\nاز اين رو يكى از مشكلاتِ صعود به قله ، كمبود هوا است . شايد آيهء قرآن كه بالا رفتن انسان به طرف آسمانها را موجب تنگ شدن سينه مىداند ، به\r\n\r\n\r\n","description":"","footnote":"\r\n( 1 ) - وقعة صفين ، ص 149 .\r\n","page_name":" 79 ","page_number":79},
  {"content":"\r\n\r\nاين نكته نيز معطوف باشد .\r\nبه‌طور كلّى عاملِ « فشار جوّ » هنگامى مورد بررسى و تأكيد قرار مىگيرد كه قرار است نيروها در منطقه‌اى حركت كنند كه از سطح معمولى زمين بسيار مرتفع‌تر است ( مانند حركت در مناطق كوهستان و هوابُرد و ارتفاع چتربازان و . . . ) و يا از سطح زمين بسيار گودتر است ( مانند حركت در قعر درّه‌ها و . . . )\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nفصل سوّم : مشخصات محلّى\r\nيكى از عواملى كه به‌نوعى بر عمليات تأثير مىگذارد و به پيروزى يا شكست نبرد كمك مىكند ، « مشخصات محلّى » است كه بايد به دقّت مورد بررسى و شناسايى قرار گيرد .\r\nمشخّصات محلّى عبارت است‌از : مردم و امكاناتىكه در منطقه عمليات وجود دارند .\r\n\r\n1 - اهمّيّت مشخصات\r\nمردمى كه در منطقهء عمليات زندگى مىكنند اعتقادات و بينش‌هاى متفاوتى دارند . برخى هوادار و مدافع حكومت خود هستند ، برخى كاملًا بىطرفند و برخى ناراضى .\r\nمرزنشينان از جهت عملكرد ( اطّلاعاتى و غير اطّلاعاتى ) داراى امكانات مادّى و نفوذ معنوى هستند ، كه از هر دو گونه امكانات مىتوانند به نفع يا ضرر كشور و رزمندگان استفاده كنند . علاوه بر اين ، مىتوانند امكاناتشان را در اختيار رزمندگان قرار ندهند ، آب و آذوقه را به روى آنان\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nببندند ، و يا به طرف مقابل كمك كنند همچنين مىتوانند تمام امكاناتشان را در اختيار بگذارند .\r\nرئيس قبيله يا فردى كه نفوذ معنوى در بين مردم دارد ، نقش به‌سزايى در بسيج مردم به نفع يا ضرر لشكريان دارد و مىتواند دستور كارشنكى ، خرابكارى ، ايجاد موانع جهت تخريب روحيهء رزمندگان را بدهد ، و مىتواند عكس آن را عمل كند . همچنين ممكن است در محلّ ، موانع و طرق مواصلاتى يا پناهگاه‌هايى وجود داشته باشد كه تنها افراد محلّى از آنها آگاه باشند و اگر آنان همكارى نكنند ، شناسايى منطقه تاحدودى مشكل مىشود . در بين افراد بومى كسانى پيدا مىشوند كه هر كدام كارآيى يك گردان را دارند ، زيرا به راه‌ها و آب و هواى منطقه و خلق و خوى مردم آن آشنا هستند . به هر حال هر چند عِدّه و عُدّه فراوان باشند ، اما نمىتوان نقش مشخصات محلى را از نظر دور داشت .\r\n\r\n2 - موارد مشخصات محلّى\r\nمشخصات محلّى ، به‌معناى ويژگىهاى مردم و امكانات موجود در منطقهء عمليات مىباشد كه عبارتند از : مشخصات اجتماعى ، سياسى ، اقتصادى ، مذهبى ، علمى ، تكنولوژى ، ترابرى ، نيروى انسانى ، منابع آب و . . . كه بايد اثرات اين مشخصات را بر راهكارهاى خودى و دشمن محاسبه كرد . ليكن حدود بيان مشخصات محلى ، به‌مأموريت و شرايط عمليات بستگى دارد . اين مشخصات براى يگان‌هاى پشتيبانى خدمات رزمى ، و رده‌هاى بالاتر و همچنين يگان‌هايى كه در وضعيت جنگ سرد عمل مىكنند ، از لحاظ اهمّيّت متفاوت مىباشد . آگاهى از مشخصات محلى تا حدودى در تصميم فرماندهان اثر گذاشته ، در تسريع و يا كندى\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nدستيابى به هدف نقش ايفاء مىكند .\r\nپيامبر اكرم صلى الله عليه و آله در جنگ‌ها به مسألهء شناسايى مردم منطقهء عمليات ، اهمّيّت بسيار مىداد . به‌عنوان مثال ، در جنگ بدر ، وقتى با يارانش از كنار قريه‌اى مىگذشت كه اطراف آن را كوه‌هايى فراگرفته بود ، نام كوه‌ها و ساكنان آن قريه را از اصحاب پرسيد ، اصحاب پاسخ گفتند : آن كوه « مُسْلِح » است و آن ديگرى « مُجْزى » نام دارد و طايفه « بَنُو النّار » و « بَنُو حُراقُ » از بَنى غِفار در آن زندگى مىكنند . « 1 »\r\nحضرت مىخواست دريابد كه ساكنان قريه از نظر سياسى ، اقتصادى و فرهنگى چگونه‌اند آيا در جنگ دخالت دارند يا بىطرف هستند و در صورت دخالت ، آيا جانب دشمن را مىگيرند و يا دست و دلشان با مسلمانان است .\r\nبنابراين ، بايستى به وضعيت مردم ساكن در منطقهء عملياتى توجه خاص داشت و آنها را به‌طور كامل از تمامى جنبه‌ها و ويژگىها مورد شناسايى قرار داد ؛ زيرا با داشتن اطلاعات كامل از مردم و امكانات آنها ، مىتوان به خوبى طرح‌ريزى كرد و به موفقيت‌هاى نظامى دست يافت .\r\n\r\n\r\n","description":"","footnote":"\r\n( 1 ) - تاريخ طبرى ، ج 2 ، ص 433 .\r\n","page_name":" 83 ","page_number":83},
  {"content":"\r\n\r\n\r\nفصل چهارم : وضعيت دشمن\r\n\r\n1 - استعداد\r\nيكى از عوامل مؤثّر در موفقيت نبرد با دشمن ، آگاهى از « استعداد » دشمن است . به‌طور كلى ، تعداد نفرات و ميزان جنگ‌افزارهاى يك يگان ( تانكها ، هواپيماها ، شناورها و . . . ) را « استعداد » مىنامند .\r\n\r\n1 - 1 - اهمّيّت شناسايى استعداد\r\nاطّلاع از استعداد دشمن ، فرمانده را در تعيين توان رزمى نسبى و آگاهى نسبت به راهكارهايش كمك مىكند يگانى كه از نفرات و تجهيزات كمترى برخوردار است ، سعى مىكند توان خود را حفظ كرده در حالت پدافندى به‌سر برد ولى يگانى كه از استعداد كامل برخوردار باشد - به‌طورى كه به راحتى بتواند تلفات خود را جايگزين كند - مىتواند در عمليات آفندى شركت نمايد . اگر تعداد نفرات و جنگ‌افزارهاى دشمن براى فرمانده مشخص نباشد ، نمىتواند به توان فيزيكى دشمن پى\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبَرد و توان لازم را براى مقابله با آن در نظر بگيرد . اين شناخت ، در طرح‌ريزى و هدايت عمليات از اهمّيّت خاصى برخوردار است . در زمان صلح نيز تغييرات استعداد دشمن احتمالى روشنگر قصد دشمن براى جنگ آينده مىباشد .\r\nدر جنگ بدر ، پيامبر اسلام صلى الله عليه و آله ، حضرت امير عليه السلام و زبير را براى شناسايى استعداد نيروى مقابل به منطقهء « بدر » اعزام نمود . فرستادگان پيامبر صلى الله عليه و آله به گروه آبرسانى قريش برخورد كردند ، آنان را اسير كرده نزد پيامبر آوردند . پيامبر صلى الله عليه و آله براى به‌دست آوردن استعداد دشمن ، از آنان پرسيد : چند نفر براى جنگ شركت كرده‌اند ؟ اسيران در پاسخ گفتند :\r\nنمىدانيم . حضرت پرسيد : روزى چند شتر نحر مىكنند ؟ جواب دادند : نه شتر يا ده شتر . پيامبر صلى الله عليه و آله با يك تحليل به مسلمين فرمود : تعداد دشمن بين نهصد تا هزار نفراست . « 1 »\r\nهمچنين در جنگ احد ، هنگامى كه دشمن در منطقهء عمليات مستقر شد ، پيامبر اسلام صلى الله عليه و آله حباب بن منذر را براى شناسايى نفرات و تجهيزات دشمن اعزام كرد . وى پس از بازگشت ، گزارش مأموريت خودش را اين چنين به حضور پيامبر صلى الله عليه و آله عرضه كرد : نيرويى ديدم كه به‌طور تخمين سه هزار نفرند . دويست اسب و هفتصد زره دارند . « 2 »\r\n\r\n- شناسايى براى مقابله\r\nشناسايى جنگ‌افزارهاى دشمن ، بويژه امروزه كه بسيار مخرّب و\r\n\r\n\r\n","description":"","footnote":"\r\n( 1 ) - المغازى ، ج 1 ، ص 51 ؛ بحارالانوار ، ج 19 ، ص 13 و سيره ابن هشام ، ج 2 ، ص 616 .\r\n( 2 ) - المغازى ، ج 1 ، ص 207 ، طبقات ، ج 2 ، ص 37 .\r\n","page_name":" 85 ","page_number":85},
  {"content":"\r\n\r\nپيچيده شده‌اند . بسيار مهمّ است . زيرا مقابله با آنها بدون شناسايى امكان‌پذير نيست واضح است كه در اين شناسايى ، مشخص كردن محدوديت‌ها و آسيب‌پذيرىها ، و نيز نقاط قوت و كارآيى جنگ‌افزارها ضرورى است .\r\n\r\n- شناسايى براى استفاده از غنائم\r\nدر شناسايى جنگ‌افزارهاى دشمن ، علاوه بر آمادگى براى مقابله ، مىتوان استفاده از غنائم جنگى - اعم از وسايل انفرادى ، گروهى ، حمل و نقل و مانند آن را جهت نابودى دشمن پيش‌بينى كرد . استفاده از جنگ‌افزارهاى دشمن عليه خودش ، مىتواند يكى از منابع پشتيبانى و تأمين نيازهاى جنگ به‌شمار آيد . از اين رو ، نيروهاى اسلام ، بايد دوره‌هاى اسلحه‌شناسى جنگ‌افزارهاى دشمن را به‌خوبى بگذرانند ، تا در صورت نياز ، امكان به‌كارگيرى سلاحهاى دشمن به راحتى حاصل شود .\r\nدر غزوهء خيبر ، در يكى از شبها ، نگهبانان مردى يهودى را دستگير كردند . وى گفت : مرا نزد پيامبرتان ببريد تا با او گفت و گو كنم . او را به خدمت رسول خدا صلى الله عليه و آله آوردند . پيامبر صلى الله عليه و آله مشغول نماز شب بود .\r\nهنگامى كه از نماز فارغ شد ، از يهودى پرسيد : كيستى و چه‌خبر دارى ؟\r\nيهودى گفت : اگر راست بگويم مرا امان مىدهى ؟ پيامبر صلى الله عليه و آله فرمود : آرى ، يهودى گفت : من از حصار « نطاة » آمده‌ام ، از نزد مردمى كه كارشان هيچ‌گونه نظمى ندارد و امشب در حالى از آنها جدا شدم كه مىخواستند آن دژ را ترك كنند . پيامبر صلى الله عليه و آله فرمود : به كجا مىروند ؟ گفت : به منطقه‌اى بدتر و نامناسب‌تر ( قلعهء شق ) ؛ زيرا آنها سخت از شما ترسيده‌اند و دلهايشان تهى شده است . در اين حصار ، سلاح و خوار و بار و گوشت\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nبسيارى وجود دارد و ابزارهاى جنگى خود را كه از آنها در جنگهاى داخلى استفاده مىكنند ، در خانه‌اى زير زمين پنهان كرده‌اند ؛ به‌طورى كه دست يافتن به آنها مىتواند به شما در گشودن حصارها كمك كند . پيامبر صلى الله عليه و آله پرسيد : آن وسايل چيست ؟ يهودى گفت : يك منجنيق باز ، و دو زره‌پوش و مقدارى هم زره و كلاهخود و شمشير . اميدوارم فردا كه وارد اين حصار شدى ، به آن خانه به روى ، پيامبر صلى الله عليه و آله گفت : به خواست خداوند متعال .\r\nيهودى گفت : اى رسول خدا ! خون مرا محفوظ بدار . پيامبر صلى الله عليه و آله فرمود :\r\nدر امانى . او گفت : زن من در قلعهء « نزار » است ؛ آن را به من ببخش .\r\nحضرت پذيرفت . آنگاه پيامبر صلى الله عليه و آله فرمود : چرا يهوديان زن و فرزند خود را از « نطاة » بيرون مىبرند ؟ وى گفت : آن را براى جنگ خالى مىكنند و زن و بچّه‌ها را به قلعهء « شق » و « كتيبه » مىبرند .\r\nپس از فتح قلعه ، حضرت دستور داد منجنيق را براى گشودن حصارها « شق » و « نزار » اصلاح كرده به كار گيرند ولى هنوز سنگى با منجنيق پرتاب نكرده بودند كه آن حصار گشوده شد . « 1 »\r\nالبته بايد توجه داشت كه دشمن همواره تلاش مىكند تا امكانات و جنگ‌افزارهايش به‌دست نيروهاى اسلام نيفتد و نهايت تدبير خود را به كار مىگيرد تا در صورت پيروزى نيروهاى اسلام ، كلّيهء امكانات خود را منهدم نمايد . از اين رو ، نيروهاى اسلام ، بايد به‌گونه‌اى عمليات را طرح‌ريزى كنند كه حتىالمقدور آن امكانات را سالم به‌دست آورند و مانع از انهدام آنها شوند .\r\n\r\n\r\n","description":"","footnote":"\r\n( 1 ) - المغازى ، ج 2 ، ص 647 .\r\n","page_name":" 87 ","page_number":87},
  {"content":"\r\n\r\n\r\n2 - 1 - آگاهى از چگونگى به‌كارگيرى يگانهاى دشمن\r\nپس از اين‌كه استعداد و توان فيزيكى دشمن مشخص گرديد ، بايد بررسى كرد كه آيا تمامى استعدادهاى خود را در يك زمان و مكان ، براى مقابله با ما وارد عمل مىكند يا آنها را در زمان‌ها و مكان‌هاى مختلف به‌كار مىگيرد ؟ البته طبيعى است كه هيچ فرماندهى تمامى توان خود را در يك لحظه به كار نمىگيرد . خصوصاً امروزه كه يگان‌ها از استعداد بالايى برخوردارند . از اين رو ، بايد براى فرماندهى روشن و معين شود كه دشمن ابتدا كدام يك از يگان‌ها خود را وارد عمل مىكند .\r\nدر جنگ صفين ، هنگامىكه ماه محرم تمام شد و نيروهاى حضرت آماده جنگ با نيروهاى معاويه شدند ، هر كدام ، لشكر خود را به گروه‌هاى مشخصى تقسيم كرد ، فرماندهى براى آنان برگزيدند . هر روز يكى از فرماندهان حضرت على عليه السلام با نيروهاى تحت امرش ، با يكى از فرماندهان معاويه و نيروهايش به نبرد مىپرداخت . روز اول ماه صفر ، لشكر كوفه به فرماندهى مالك اشتر و لشكر شام به فرماندهى حبيب بن مسلمه با همديگر رو به رو شدند و روز را با جنگ سختى به پايان رسانيدند . روز دوم ، هاشم بن عتبه ، همراه با سواره نظام و پياده نظامى كه از نظر نفرات و تجهيزات قابل توجه بودند ، به ميدان آمدند و از اهل شام ابوالاعور سلمى به مقابلهء با آنان برخاست . سواره نظام به سواره نظام حمله مىكرد و پياده نظام به پياده نظام حمله مىبرد ، تمام روز را با هم نبرد كردند . در روز سوّم ، عمارِ ياسر و عمرو بن عاص وارد ميدان شدند كه نبرد سختى ميان آنها در گرفت . عمار به زياد بن نضر ، كه همراه با اسب‌سواران به ميدان آمده بود ، مأموريت داد كه با اسب حمله كند . او\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nحمله كرد و آنان نيز مقاومت كردند و عمار ، خود ، با پياده نظام به عمرو بن عاص حمله كرد و او را شكست داد . « 1 »\r\nدر اين جا مىبينيم امير مؤمنان على عليه السلام با اطّلاعى كه از سازماندهى نيروهاى معاويه دارد ، نيروهاى خود را براى نبرد سازماندهى مىكند .\r\n\r\n- نيروهاى درگير و نيروهاى تقويتى\r\nنيروهايى كه در مرحله اوّل با ما وارد جنگ مىشوند « نيروهاى درگير » و قوايى كه در عقب هستند « نيروهاى تقويتى » ناميده مىشود . هنگامى كه براى فرماندهى نيروهاى درگير و تقويتى دشمن مشخص گرديد ، بايد معلوم شود كه علاوه بر نيروهاى درگير ، نيروهاى تقويتى دشمن نيز از چه محور و در چه زمانى مىتوانند وارد عمل شوند تا فرمانده جهت مقابله با آنان تدابيرِ لازم را بينديشد .\r\nدر غزوهء خندق ، بنىقريظه پيمان خود با پيامبر اسلام صلى الله عليه و آله را نقض كردند و با مشركان مهاجم همپيمان شدند . پيامبر صلى الله عليه و آله پس از اطّلاع از اين پيمان‌شكنى ، حركات آنان را زير نظر گرفت « 2 » و آنان را به‌عنوان نيرويى كه احتمالًا با مسلمانان وارد نبرد خواهند شد ، به‌حساب آورد و نيز احتمال داد كه بنىقريظه يا قريش از آن منطقه به مدينه حمله كنند . از اين رو پانصد نفر از نيروهاى خود را با تدبير لازم روانهء مدينه كرد . از جملهء تدابير آن بود كه به آنان فرمان داد با صداى بلند تكبير بگويند تا دشمن بفهمد كه از مدينه پاسدارىمىشود .\r\nبنابراين ، وقتى نيروى « تقويتى » دشمن مشخص گرديد ، بايد محورى\r\n\r\n\r\n","description":"","footnote":"\r\n( 1 ) - وقعة صفين ، ص 214 .\r\n( 2 ) - المغازى ، ج 2 ، ص 460 .\r\n","page_name":" 89 ","page_number":89},
  {"content":"\r\n\r\nكه احتمال دارد از آن جا وارد عمل شوند تعيين گردد .\r\n\r\n- مسير احتمالى نيروهاى تقويتى دشمن\r\nبراى جلوگيرى از نفوذ نيروهاى تقويتى دشمن به مواضع خودى ، تعيين مسير احتمالى حركت آنان ، اهمّيّت به‌سزايى دارد . پيامبر صلى الله عليه و آله در مسير خيبر به منطقهء « صهباء » رسيد . پس از استراحت و خواندن نماز ، راهنمايان را خواست . وقتى « حسيل بن خارجه » و « عبداللّه بن نعيم » به حضور پيامبر صلى الله عليه و آله رسيدند ، پيامبر صلى الله عليه و آله به « حسيل » فرمود پيشاپيش ما حركت كرده ، ما را به وسط اين دشت راهنمايى كن تا به دو راهى خيبر و شام برسيم و با اين‌كار ، بين خيبر و شام و بين يهود و غطفان - كه از هم پيمانان آنانند - جدايى بيندازيم . « 1 » در فتح قلعه‌هاى خيبر ، ابتدا پيامبر دژها را محاصره مىكرد و ارتباط دژ محاصره شده را با دژهاى ديگر قطع مىنمود تا دشمنان نتوانند يكديگر را تقويت نمايند . بدين ترتيب ، دژها يكى پس از ديگرى فتح مىشدند و دشمنان شكست مىخوردند ولى دژهايى همچون قلعهء زبير كه به‌وسيله راه‌هاى زيرزمينى و كاريزها مىتوانستند تداركات خود را تأمين كنند ، به دفاع سرسختانهء خود ادامه مىدادند ؛ « 2 » كه سرانجام آنها نيز فتح شدند .\r\n\r\n- محاسبهء زمان عمل نيروهاى تقويتى\r\nيكى ديگر از مباحث شناسايى استعداد ، محاسبهء مقدار زمانى است كه نيروهاى تقويتى دشمن در محور مورد نظر وارد عمل مىشوند . با اين\r\n\r\n\r\n","description":"","footnote":"\r\n( 1 ) - المغازى ، ج 2 ، ص 639 .\r\n( 2 ) - همان ، ص 666 .\r\n","page_name":" 90 ","page_number":90},
  {"content":"\r\n\r\nمحاسبه ، مىتوان آمادگىهاى لازم را در نيروهاى خودى جهت مقابله به‌وجود آورد . در شرايط كنونى ، با توجه به تعداد خودروها ، سرعت متوسط آنها ، طول راه و مدت زمانى كه آمادهء شركت در جنگ مىشوند ، مىتوان زمان آمادگى عمل آنها را محاسبه كرد .\r\nدر جنگهاى صدر اسلام ، اين مدت زمان با توجه به تجارب قبلى مشخص مىگرديد ؛ زيرا مسافت‌ها با منزل‌هاى بين راه تعيين مىشد و معلوم بود كه در شرايط خاص ، هر چند منزل يك روز پيموده مىشود از اين رو مىدانستند كه مسافت بين بدر تا مكه چند روز است و با دانستن تاريخ و زمان حركت نيروها از مكه ، مىتوانستند حدس بزنند كه اينك به كجا رسيده‌اند . در جنگ بدر ، هنگامى كه پيامبر صلى الله عليه و آله براى شناسايى نيروها حركت كرد در بين راه سفيان ضمرى را ديد . از او دربارهء نيروهاى قريش پرسيد . سفيان جواب داد : به من خبر رسيده كه فلان روز از مكه خارج شده‌اند ؛ اگر اين گفته درست باشد ، الان بايد در نزديكى اين تپه باشند . « 1 »\r\n\r\n2 - تركيب\r\nيكى از مراحل شناسايى وضعيت دشمن ، به‌دست آوردن تركيب دشمن است . تركيب به‌معناى شناسايى نام و نشان يگان‌ها ، هويت ، سازمان و آنچه مربوط به اينها مىباشد . در اين رابطه بايد كلّيهء يگان‌هايى را كه در مقابل ما قرار گرفته و يا احتمال دارد به مرور وارد نبرد شوند ، مشخص نمود .\r\nدر جنگ بدر هنگامى كه دو نفر از آبرسانان قريش دستگير شدند ، پيامبر صلى الله عليه و آله از آنها پرسيد : از اشراف قريش چه كسانى شركت كرده‌اند ؟\r\n\r\n\r\n","description":"","footnote":"\r\n( 1 ) - سيرهء ابن هشام ، ج 2 ، ص 267 و تاريخ طبرى ، ج 3 ، ص 302 .\r\n","page_name":" 91 ","page_number":91},
  {"content":"\r\n\r\nگفتند : عُتْبَة بن رَبيعة و شيْبَة بن رَبيعة و ابوالبخترى بن هشام و حكيم بن حِزام و نوفل بن خُوَيْلد و حارث بن عامر و طعيمةِ بن عدى و نضر بن حارث و زمْعَة بن اسود و ابوجهل بن هشام و اميّة بن خَلف و نُبَيْه و مُنبه پسران حجاج و سهيل بن عمرو و عمرو بن عبدَوُ حضرت رسول صلى الله عليه و آله فرمود : قريش جگر گوشه‌هايش را به جنگ فرستاده است . « 1 »\r\nالبته بايد دقت داشت كه برخى از اينها به‌عنوان يك فرد مطرح نبوده‌اند ، بلكه سران قوم به‌شمار مىرفتند و هر كدام اعوان و انصار و پيروانى داشتند و به منزلهء يك قبيله به‌شمار مىرفتند و نظر و دستور هر كدام نظر قبيله بود . اگر تصميم مىگرفتند در جنگى شركت كنند ، افراد قبيله و افراد طايفه به پيروى رئيس خود الزاماً بايد شركت مىكردند و مخالفت با او عاقبت ناگوارى براى افراد مخالف به همراه داشت و اگر آنها از جنگ منصرف مىشدند ، عده‌اى نيز به‌دنبال آنها برمىگشتند .\r\nدر گذشته ، سوابق قبيله‌ها و افراد و رؤساى آنان ، در اثر برخوردها ، قرارها ، پيمانها و ستيزها ، قلمرو حكومت و مناطقى كه مستقر بودند ، روشن مىشد و هنگامىكه اسم شخصى يا رئيس قبيله‌اى به ميان مىآمد ميزان تجربه و قابليت او براى افراد مشخص بوده است .\r\nدر جنگ بدر پيامبر صلى الله عليه و آله در مقابل شَيْبَه و عُتْبَة و وليد بن عُتبة ، سه تن از قهرمانان جنگ ، حضرت امير عليه السلام و حمزه و عبيدة بن حارث ، را مىفرستد تا با آنها مبارزه كنند . « 2 »\r\n\r\n\r\n","description":"","footnote":"\r\n( 1 ) - اعيان الشيعه ، ج 2 ، ص 88 ؛ سيرهء ابن هشام ، ج 2 ، ص 269 ؛ السيرة الحلبيّة ، ج 2 ، ص 151 و بحارالانوار ، ج 19 ، ص 33 .\r\n( 2 ) - تاريخ طبرى ، ج 2 ، ص 147 ؛ المغازى ، ج 1 ، ص 68 والصحيح ، من سيرة النبى ، ج 3 ، ص 191 .\r\n","page_name":" 92 ","page_number":92},
  {"content":"\r\n\r\nحضرت با سنجيدن توانايى و قدرت نيروهاى دشمن ، افرادى را مىفرستد كه توان مقابله با آنان را داشته باشند .\r\nدر جنگ خندق نيز ، هنگامى كه عمرو بن عبدود از خندق عبور كرد و در مقابل مسلمانان ايستاد و مبارز طلبيد ، هيچ كس جز حضرت امير عليه السلام برنخواست ، زيرا او را مىشناختند و او با هزار سوار ، برابر به‌شمار مىآمد ، عمرو رئيس قبيله در واقع به « اسب‌سوار يَليَل » معروف بود . زيرا هنگامى كه با كاروان قريش همراه با اسب‌سواران از يليل در نزديكى بدر مىگذشتند ، بَنُو بَكْر با عدّه‌اى به آنها حمله‌ور شدند . عَمْرو به يارانش گفت :\r\nشما برويد من يك تنه در مقابل همهء اينها مقاومت مىكنم ! و اين كار را كرد و آنها را از تعرّض بازداشت . هنگامى كه كسى جز حضرت امير عليه السلام جرأت مبارزه با عمرو را نداشت ، پيامبر گفت : اين عمرو است ، بنشين .\r\nعمرو براى بار دوّم مبارز طلبيد ، باز على عليه السلام به پا خاست . پيامبر صلى الله عليه و آله فرمود : اين عمرو است ! حضرت امير عليه السلام گفت : اگر چه عمرو باشد ، با او مىجنگم . پس پيامبر اجازه داد كه على عليه السلام با عمرو بن عبدود نبرد كند . « 1 »\r\nاز تأكيد پيامبر صلى الله عليه و آله مبنى بر اين‌كه ، اين عمرو است توان رزمى عمرو معلوم مىشود .\r\nديگر ، مشخص كردن سازمان دشمن است كه خود شامل : ارتباطات ، رده‌ها و وظايف آن مىباشد كه گردآورى آنها جهت به‌دست آوردن توان دشمن ضرورى است در هر صورت ، تعيين « هويت » و « سازمان » دشمن ، براى توسعهء اطّلاعات ضرورى است كه امروزه اين مسأله تحت عنوان « تركيب » بررسى مىگردد .\r\n\r\n\r\n","description":"","footnote":"\r\n( 1 ) - بحارالانوار ، ج 20 ، ص 202 ؛ المغازى ، ج 2 ، ص 470 ؛ كشف‌الغمّه ، ج 1 ، ص 98 و تاريخ طبرى ، ج 2 ، ص 239 .\r\n","page_name":" 93 ","page_number":93},
  {"content":"\r\n\r\n\r\n3 - گسترش\r\nگسترش ، شامل موقعيت يگان‌ها در روى زمين و چگونگى آرايش تاكتيكى يگان‌ها در موقع عمليات است .\r\nگسترش تاكتيكى ، خود شامل آرايشى و موضع تمامى عناصر سازمانى در منطقهء عمليات مىباشد كه جهت اجراى مانورهاى مختلف طرّاحى مىگردد . بدين جهت ، اگر اين گسترش روشن گردد ، مىتواند بسيار مورد استفاده قرار گيرد .\r\nهمچنين شناسايى گسترش دشمن مىتواند ما را در انجام عمل بهتر كمك كند . به‌عنوان مثال ، عمليات آفندى ، ايجاب مىكندكه يگان‌ها در قسمت مقدّم منطقه گسترش پيدا كنند تا بتوانند مأموريت‌هاى خود را در حين تك به خوبى انجام دهند . امّا در عمليات پدافندى ، بايد نيروها در عمق منطقه گسترش يابند . از اين رو ، نيروهاى دشمن با توجه به نوع عمليات ناچارند نوع گسترش را انتخاب نمايند تا بتوانند مأموريت خود را انجام دهند .\r\n\r\n1 - 3 - آگاهى از چگونگى گسترش دشمن\r\nآگاهى از كيفيت گسترش و موقعيت دشمن ، براى طرح‌ريزى و آرايش نيروهاى خودى ضرورى است . فرماندهى بايد جهت مشخص كردن استعداد يگان‌هاى خود ( با توجه به توان رزمى نسبى آنها ) ، توجه خاصى به گسترش دشمن داشته باشد .\r\nرسول خدا صلى الله عليه و آله و امامان معصوم عليهم السلام نيز نيروهاى خويش را براساس گسترش دشمن آرايش مىدادند و در طرح‌ريزى ، و راهكار از آنها استفاده\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nمىكردند . امام حسين عليه السلام در روز عاشورا با شناختنى كه از گسترش دشمن داشت ، نيروهايش را آرايش داد . « زُهَيْرِ بْنِ قين » را بر ميمنه و حبيب بن مظاهر را بر ميسره سپاه گماشت . « 1 » آنگاه با توجه به گسترش نيروهاى ابن سعد ، به اصحاب خود فرمود :\r\nگودالى همانند خندق ، در اطراف مقر سپاه حفر كنيد و آتشى در آن برافروزيد تا نبرد با دشمن ، از يك سو باشد . « 2 »\r\nامير مؤمنان عليه السلام به فرماندهانش دستور داد :\r\n« فَسَوُّوا صُفُوفَكُمْ كَالْبُنْيانِ الْمَرْصُوصِ وَ قَدِّمُوا الدَّارِعَ وَ اخِرُّوا الْحاسِرَ . » « 3 »\r\nو صفوف خود را چون بنايى محكم بنيان نهيد و افراد زره‌پوش را در صف مقدّم ونيروهاى بىزره را پشت سر آنان قرار دهيد .\r\nفرمان حضرت به اين‌گونه گسترش ، شايد بدين خاطر بوده است كه زره‌پوش‌ها سپرى براى محافظت افراد بىزره باشند . البته ممكن است اين دستور با توجه به نوع گسترش لشكريان دشمن صورت گرفته باشد ؛ زيرا معاويه دستور داده بود افراد زره‌پوش را جلو بيندازند و افراد بىزره را پشت سر آنان قرار دهند . « 4 » همچنين در يكى از فرمان‌هاى حضرت به\r\n\r\n\r\n","description":"","footnote":"\r\n( 1 ) - مقتل خوارزمى ، ج 2 ، ص 4 .\r\n( 2 ) - همان ، ج 1 ، ص 24 ؛ مقتل مقرّم ، ص 265 ، مقتل ابىمخنف ، ص 113 .\r\n( 3 ) - شرح ابن ابىالحديد ، ج 1 ، ص 483 ؛ كامل ابن اثير ، ج 3 ، ص 297 و وسائل الشيعه ، شيخ حرّ عاملى ، ج 11 ، ص 45 .\r\n( 4 ) - شرح ابن ابى الحديد ، ج 1 ، ص 481 .\r\n","page_name":" 95 ","page_number":95},
  {"content":"\r\n\r\nفرماندهانش آمده است :\r\n« قَدِّمُوا الرِّجالَةَ وَالرُّماةَ فَلْيَرشِقُّوا بِالنَبْلِ » « 1 »\r\nپياده نظام و تيراندازان را جلو قرار دهيد ، تا تيراندازى كنند و نيروهاى دشمن را از راه دور از پاى درآورند .\r\n\r\n2 - 3 - آگاهى از پاسگاه‌هاى دشمن\r\nدر جنگ‌هاى صدر اسلام ، نيروها به‌صورت خودكفا حركت مىكردند براى مثال : جهت تغذيهء نيروها ، تعدادى شتر همراه مىبردند كه با نحر آنها ، غذاى سپاه را تهيه نمايند . همچنين ، جهت تأمين و كنترل سربازان ، به‌صورت دسته‌جمعى حركت مىكردند . بدين جهت با كشف محل استقرار دشمن ، بيشتر نيازمندىهاى اطلاعاتى به‌دست مىآمد .\r\nالبته امروزه ، به علت استعداد بالاى يگان‌ها و آسيب‌پذيرىهاى زياد در اثر آتش سلاح‌هاى بسيار دوربرد ، هوايى ، هسته‌اى و شيميايى و نيز ، داشتن سيستم‌هاى فرماندهى و كنترل مناسب جهت تأمين و رعايت پراكندگى - كه واحدهاى يگان بر اين اساس در منطقه عمليات گسترش مىيابند - با مشخص شدن موضع يك يگان ، نمىتوان دقيقاً به محل استقرار ديگر يگان‌ها پى برد ، بلكه بايد محل كلّيهء يگان‌ها و واحدهاى مختلف جداگانه بررسى و كشف گردد .\r\nجهت كشف محل واحدهاى دشمن ، علاوه بر استفاده از عوامل و منابع موجود ، بايد به خصوصيات و قرائن موجود آن محل نيز توجه\r\n\r\n\r\n","description":"","footnote":"\r\n( 1 ) - دعائم الاسلام ، ج 1 ، ص 372 .\r\n","page_name":" 96 ","page_number":96},
  {"content":"\r\n\r\nداشت . مثلًا واحد توپخانه جهت اجراى مأموريت خود در مكانى قرار مىگيرد كه در حدّ امكان ، پوشش و اختفاء و فضاى لازم را دارا باشد و يا محل قرارگاه بايد داراى فضاى كافى و نزديك به جاده باشد با در نظر گرفتن اين قرائن ، مىتوان به وجود آنها پى برد . همچنين از كيفيت آرايش سنگرها و فواصل آنها از يكديگر و ساير قرائن ، مىتوان به محل و نوع يگان‌ها پى برد . وجود سيستم پدافند هوايى قوى جهت حفاظت محل ، و دكل‌هاى بلند و رفت و آمدهاى فراوان و وجود خودروهاى زياد و ارتباطات فراوان و . . . از قرائن ديگرى است كه نشانهء محل استقرار پاسگاه فرماندهى به‌شمار مىآيد .\r\nدر نبرد صفّين چادر معاويه ( فرمانده لشكر كفر ) از دور مشخص بود ( در گسترش و آرايش ، چادر فرماندهى را در قلب لشكر مستقرمىكردند ) و دور تا دور آن‌را چادرها و خيمه‌هاى اشراف و بزرگان شام گرفته بودند و خيمهء معاويه داراى قُبه‌اى بلند بود كه از دور مشاهده مىشد . حضرت امير عليه السلام فرمان داد كه مقرّ فرماندهى را هدف قرار داده آن را منهدم كنند .\r\n« وَ عَلَيْكُمْ بِهذا السَّوادِ الْأَعْظَمِ وَالرِّواقِ المُطَنَّبِ فَاضْرِبُوا ثَبَجَهُ ، فَانَّ الشَّيْطانَ كامِنٌ فى كِسْرِهِ » « 1 »\r\nبر شما باد به آن جمعيت عظيم و خيمه‌هاى به طناب پيچيده ، شمشيرها و نيزه‌ها را بر وسط و مغز آن فرود آوريد كه شيطان در آن كمين كرده است . ( منظور چادر فرماندهى معاويه است ) .\r\n\r\n\r\n","description":"","footnote":"\r\n( 1 ) - شرح ابن ابىالحديد ، ج 5 ، ص 174 و نهج‌البلاغه ، خطبه 65 .\r\n","page_name":" 97 ","page_number":97},
  {"content":"\r\n\r\nدر جنگ جمل ، « عايشه » فرماندهى لشكر ناكثين « 1 » را برعهده داشت و درون كجاوه بر پشت شترى جاى گرفته بود كه آن را با نمد ، تخته‌هاى محكم و زره‌هاى آهنين پوشانده بودند . عايشه در قلب لشكر قرار داشت و طوايف گوناگونى وى را در ميان گرفته بودند . مقرّ عايشه ، با اين خصوصيات و قرائن از دور پيدا بود . حضرت امير عليه السلام هنگامى كه مشاهده كرد همهء قتل‌ها و خونريزىها در اطراف شتر انجام مىگيرد و تا شتر زنده است ، جنگ نيز ادامه خواهد داشت به سربازانش چنين دستور داد :\r\n« وَيْلَكُمْ اعْقِرُوا الْجَمَلَ فَانَّهُ شَيْطانٌ » « 2 »\r\nواى بر شما ! شتر را پى كنيد كه آن شيطان است .\r\nهمچنين فرمود :\r\nمردم ! شتر را تير باران كنيد . آن شتر لعنت شده را به زانو درآوريد . « 3 »\r\nفرماندهان در آن زمان اغلب ، سايه‌بان و مقرّ مخصوصى داشتند كه به‌وسيلهء قرائن موجود قابل شناسايى بود .\r\nهمان‌طور كه دو مقرّ معاويه و عايشه قابل ملاحظه بود . ولى پيامبر صلى الله عليه و آله معمولًا در جنگ‌ها به‌گونه‌اى بود كه براى دشمن قابل شناسايى نبود ؛ مثلًا در نبرد احد به قدرى ناشناخته بود كه دشمن با به شهادت رساندن مصعب بن عمير گمان كرد حضرت را شهيد كرده است . « 4 » حضرت\r\n\r\n\r\n","description":"","footnote":"\r\n( 1 ) - بيعت شكنان و جنگ‌افروزان جنگ جمل را گويند ، چون بيعت خود را با حضرت‌امير عليه السلام نقض كردند .\r\n( 2 ) - نقش عايشه در تاريخ اسلام ، علّامه سيد مرتضى عسكرى ، ج 2 ، ص 204 .\r\n( 3 ) - نقش عايشه در تاريخ اسلام ، علّامه سيد مرتضى عسكرى ، ج 2 ، ص 205 .\r\n( 4 ) - الصحيح من سيرة النبى ، ج 4 ، ص 225 .\r\n","page_name":" 98 ","page_number":98},
  {"content":"\r\n\r\nامير عليه السلام در نبرد صفّين ، مشاهده كرد كه يكى از نيروهاى دشمن به‌نام مُحارِقِ بْنِ عَبْدُالرحمن به ميدان آمد و چهار تن از نيروهاى اسلام را به شهادت رساند و سرهاى آنان را از تن جدا ساخت تا در دل رزمندگان رعب و وحشت ايجاد كند . حضرت ناشناس وارد ميدان شد مُحارق و شش يا هفت تن ديگر از شجاعان اهل شام را كشت و سر آن‌ها را از تنشان جدا ساخت و بدين ترتيب توانست روحيهء رزمندگان را تقويت نمايد . « 1 »\r\n\r\nيادآورى :\r\nباتوجه به اهمّيّت « گسترش » و به‌كارگيرى توان اطّلاعاتى جهت مشخص كردن آن ، دشمن نيز ، تمامى اقدامات لازم را به‌كار مىگيرد تا گسترش خود را از نيروهاى مقابل مخفى نمايد . اين اقدام معمولًا با حفاظت اطّلاعات و به‌كارگيرى طرح‌هاى فريب انجام مىشود .\r\nنيروهاى دشمن در غزوهء بدر براى حفظ فرمانده خود ( ابوجهل ) ، اقدام به فريب نيروهاى اسلام نمودند . به اين ترتيب كه يكى از سربازان زره ابوجهل را به تن كرد وقتى او كشته شد ، ديگرى زره را پوشيد ، تا اين‌كه سرانجام نيروهاى اسلام متوجه فريب دشمن شدند ، و با ديدن جمعى كه يك تن را در ميان گرفته‌اند ، فهميدند كه وى ابوجهل است . از اين رو ، به او حمله كرده و وى را از پاى درآورند . « 2 »\r\nامروزه ، دشمن با به‌كارگيرى طرح‌هاى فريب مىتواند به مقدار قابل توجهى ما را در تهيهء اخبار و اطّلاعات گمراه كند ، كه بايد در تجزيه و تحليل‌ها به اين موارد دقت كنيم .\r\n\r\n\r\n","description":"","footnote":"\r\n( 1 ) - الفتوح ، احمد بن اعثم الكوفى ، ج 3 ، ص 184 .\r\n( 2 ) - المغازى ، ج 1 ، ص 86 و پيامبرى و جهاد ، جلال‌الدين فارسى ، ص 129 .\r\n","page_name":" 99 ","page_number":99},
  {"content":"\r\n\r\n\r\n4 - نقاط ضعف و قوّت\r\nتمامى نيروهاى نظامى دنيا ، از ضعف‌ها و قوت‌هايى برخوردارند كه تلاش فراوانى در جهت پوشيده نگهداشتن نقاط ضعف و رمز و راز نقاط قوت دارند . فرمانده با به‌دست آوردن موارد ضعف و قوت پرسنل دشمن مىتواند تدابير لازم را عليه نقاط قوّت او به‌كار گيرد ؛ مثلًا پدافند هوايى دشمن ، اين اجازه را به فرماندهى مىدهد كه از نيروى هوايى جهت پشتيبانى يگانهاى مانورى خود در منطقهء عمليات استفاده بيشترى نمايد ، در صورتى كه اگر سيستم پدافند هوايى دشمن به‌طور فعّال و مؤثّر در منطقه حضور داشته باشد ، تدبير فرماندهى را جهت پشتيبانى يگان‌هاى مانورى به استفاده از واحدهاى توپخانه سوق مىدهد .\r\nشناسايى نقاط ضعف و قوّت ، كه در طرح‌ريزى نيروهاى خودى تأثير به‌سزايى دارد ، شامل قسمت‌هاى متعددى مىشود ، كه از جمله آنها مسائل مربوط به نقاط ضعف و قوّت نفرات دشمن ، اطلاعات ، عمليات و لجستيك مىباشد .\r\n\r\n1 - 4 - پرسنل\r\n\r\n- انگيزه\r\nيكى از مهمترين نقاط قوت يا ضعف پرسنل و نيرو ، برخوردارى يا عدم برخوردارى از انگيزه مىباشد . انگيزه به معنى علّت و سبب است كه انسان را به انجام عملى وادار مىكند . در شرايط سخت جنگ ، براى انسانى كه مهيّاى ايثارِ مهم‌ترين سرمايهء خود ، يعنى « حيات » است ، بايد\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nداراى هدف و انگيزهء بزرگ و ارزشمندى باشد تا به چنين عملى دست بزند . از اين رو ، يكى از مسائلى كه مىتواند فرماندهى را در طرح‌ريزى يارى دهد ، شناختى است كه بايد از انگيزه و محرّك دشمن داشته باشد .\r\nانگيزه‌هايى كه انسان را به جنگ وامىدارد ، براساس گرايش‌هاى مادى و معنوى شكل مىگيرد . انگيزه ، گاهى ايمان به خداوند و دفاع از دين مقدّس اسلام ؛ تلاش براى گسترش تعاليم آن در جهان ، ايجاد زمينه براى برپايى قسط و عدل ، و دفاع از حيثيت ، شرف ، ناموس ، سرزمين و ملت خويش است و گاهى خونخواهى ، انتقامجويى ، شهوترانى ، دنياخواهى ، رياست‌طلبى و . . . است . امّا بديهى است انگيزه سرچشمه گرفته از ايمان راسخ به مبدأ و معاد با انگيزه برخاسته از خواهش‌هاى دنيوى و مادى در چگونگى جنگيدن تأثير يكسان ندارند ، زيرا آن كس كه دنيا را مزرعه آخرت ، و زندگى جاويد را سراى ديگر ، و شهادت در راه خدا را بالاترين سعادت مىداند ، استقامت و صبر و بردبارى و خستگىناپذيرىاش و برتر از نيرويى است كه به چيزى جز مسائل دنيوى و رسيدن به مقام و امتيازات دنيوى مىانديشد . كسى كه در راه حق مىجنگد ، هر پيشامد ( پيروزى يا شهادت ) را براى خويش نيكو مىداند « 1 » و در هر دو صورت ، به پاداش خويش ، كه همان بهشت جاويد است ، مىرسد . قرآن مىفرمايد : . . .\r\n« . . . وَ مَنْ يُقاتِلْ فى سَبيلِ اللَّهِ فَيُقْتَلْ اوْ يَغْلِبْ فَسَوْفَ نُؤْتيهِ اجْراً عَظيماً » « 2 »\r\n\r\n\r\n","description":"","footnote":"\r\n( 1 ) - قُل هَلْ تَرَبَّصُونَ بِنا الَّا احْدَى الْحُسْنَيَيْنِ ، توبه ( 9 ) ، آيهء 52 .\r\n( 2 ) - نساء ( 4 ) ، آيهء 74 .\r\n","page_name":" 101 ","page_number":101},
  {"content":"\r\n\r\nآن كه در راه خدا بجنگد و مبارزه كند و كشته شود يا پيروز گردد به زودى پاداش بزرگى به او خواهيم بخشيد .\r\nانگيزهء مادى اگر محرّك هم باشد ، ولى در مقايسه با انگيزهء معنوى از قوّت كمترى برخوردار است . بنابراين ، بايد انگيزهء دشمن را بررسى نمود و قدرت و كارآيى آن را در نيروهايش سنجيد .\r\nدر جنگ بدر ، مسلمانان با اينكه از هر جهت در تنگنا بودند شكست سختى را به قريش - كه داراى تمام امتيازات و امكانات جنگى بود - تحميل كردند ؛ يكى از علل اين پيروزى و شكست ضعف انگيزه قريش در جنگيدن و قوت انگيزهء مسلمانان - به‌ويژه برخى از آنان مانند على عليه السلام ، حمزه عليه السلام ، مقداد و سعد بن معاذ - بود .\r\nكفار قريش كه براى نجات كاروان حركت كرده بودند اكنون كه كاروان از دسترس مسلمانان خارج شده بود انگيزه‌اى براى جنگ نداشتند حتى فرماندهانشان . امّا مسلمانان اگر چه براى دستيابى به كاروان حركت كرده بودند بيشترشان مايل بودند اموال كاروان را به دست بياورند امّا وقتى با لشكر قريش مواجه شدند و حضرت با ايشان مشورت كرد با عزم جزم آماده نبرد شدند . در اينجا به نمونه‌هايى از گفتار مشركان و نيز مسلمانان را كه نشانگر انگيزه آنان است اشاره مىكنيم :\r\nبعد از اسارت آب‌آوران قريش در بدر به‌دست مسلمانان ، عتبة بن ربيعه به حكيم بن حزام گفت : گمان نمىكنم كسى راهى عجيب‌تر از راه ما پيموده باشد : كاروان نجات يافت و ما به قصد ستم به گروهى به سرزمين\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nايشان آمده‌ايم . . . اين از شومى ابوجهل است . « 1 »\r\nيكى ديگر از سران كفر به نام طُليْحَةِ بن خُوَيْلِد وقتى فرار ياران خويش را ملاحظه كرد فرياد زد : واى بر شما ! چه چيزى شما را به هزيمت وادار كرده است كه اين گونه از نبرد مىگريزيد ؟ ! يكى از ايشان گفت علت آن را من بيان مىكنم : هيچ كدام از ما نيست مگر اينكه دوست دارد همرزمش قبل از خودش بميرد ، ولى ما با گروهى درگير هستيم كه تك تك ايشان دوست دارند قبل از رفيقشان بميرند . « 2 »\r\nهنگامى كه رسول‌اللّه صلى الله عليه و آله درباره جنگ با قريش به شور پرداخت .\r\nمقداد برخاست و گفت : اى رسول خدا ! دل‌هاى ما با شما است آنچه خداوند به شما دستور داده انجام بده ، سوگند به خدا ، سخنى را كه بنىاسرائيل به موسى گفتند كه : « فاذهب انت و ربّك فقاتلا إنّا هيهنا قاعدون » « 3 » به شما نخواهيم گفت ما مىگوييم تو در سايهء عنايت پروردگار جهاد كن ما هم در ركاب شما نبرد مىكنيم . « 4 »\r\nسعد بن معاذ هم گفت : سوگند به خدا هر گاه متوجه اين دريا - بحر احمر - شده و در آن فرو روى ، ما هم به همراه شما وارد خواهيم شد و هيچ يك از ما تخلف نخواهد كرد . . . . ما از روبرو شدن با دشمنان باك نداريم اميد است در هنگام نبرد خداوند رفتارى را از ما نشان دهد كه موجب روشنى\r\n\r\n\r\n","description":"","footnote":"\r\n( 1 ) - المغازى ، ج 1 ، ص 39 .\r\n( 2 ) - الصحيح من سيرة النبى صلى الله عليه و آله ، ج 3 ، ص 213 .\r\n( 3 ) - پس تو با خداى خود برويد و با دشمن مبارزه كنيد ما در اينجا نشسته‌ايم .\r\n( 4 ) - المغازى ، ج 1 ، ص 48 .\r\n","page_name":" 103 ","page_number":103},
  {"content":"\r\n\r\nديدگان شما گردد . « 1 »\r\n\r\n- روحيه\r\nروحيّه ، يكى ديگر از عواملى است كه تأثير به‌سزايى در پيروزى و شكست نيروها ، دارد . روحيه ، از انگيزه سرچشمه مىگيرد ، هر چه‌انگيزه قوىتر باشد ، روحيه نيز بالاتر خواهد بود . از علت‌هاى عمدهء شكست كفّار قريش ، در جنگ با مسلمانان علىرغم داشتن نيرو و امكانات بيشتر ، « 2 » روحيهء ضعيف آنان بود . پيامبر گرامى اسلام صلى الله عليه و آله در مورد همه جنگ‌هايش بيان مىكند : نُصِرْتُ بِالرُّعْب ( به‌واسطهء ترس و رعبى كه در دل دشمنان افكنده شده بود ، بر آنان پيروز شدم . )\r\nعواملى قبل از شروع جنگ بدر روحيهء مشركان را تضعيف و آنان را وحشت‌زده و بيمناك كرده بود . به‌عنوان مثال : خواب عاتكه قبل از حركت مشركان تأثير خود را در تضعيف روحيهء قريش گذاشت . همچنين وقتى با خبر شدند كه آب رسانانشان به‌وسيلهء گشتىهاى رسول خدا صلى الله عليه و آله اسير شده‌اند ، سخت به وحشت افتادند ، « 3 » و باز هنگامى كه يكى از گشتىهاى آنان از مأموريت خويش بازگشت ، خطاب به مشركان گفت : « شترهاى يثرب ، بار مرگ بر پشت دارند . » آيا آنان ( مسلمانان ) را نمىبينيد كه چگونه دم فرو بسته و مثل افعى به خود مىپيچند . « 4 » ديگرى گفت : من\r\n\r\n\r\n","description":"","footnote":"\r\n( 1 ) - همان ، ص 49 .\r\n( 2 ) - الصحيح من سيرة النبى ، ج 3 ، ص 181 و الميزان ، ج 9 ، ص 25 .\r\nسه روز قبل از رسيدن « ضمضم » فرستادهء ابوسفيان به مكه ، عاتكه دختر عبدالمطلب خواب ديد كه سوارى بر بالاى كوه ابوقبيس فرياد مىزند : اى آل غالب به قتلگاه خويش بشتابيد . اين خواب دهان به دهان گشت و در مكه پخش شد . الصحيح من سيرةالنبى ( ص ) ، ج 3 ، ص 168 .\r\n( 3 ) - الصحيح من سيرة النبى ، ج 3 ، ص 182 ؛ طبقات ، ج 2 ، ص 15 و كامل ابن اثير ، ج 3 ، ص 119 .\r\n( 4 ) - همان ، ص 16 ؛ بحارالانوار ، ج 19 ، ص 224 .\r\n","page_name":" 104 ","page_number":104},
  {"content":"\r\n\r\nقومى را ديدم كه ملجأ و پناهى جز شمشيرهايشان ندارند و چون افعى به خود مىپيچند . به خدا قسم ! تا به تعداد خود از شما نكشند ، كشته نمىشوند ، و اگر به آن تعداد از شما بكشند ، زندگى بعد از آن براى شما چه سودى دارد ؟ پس در فكر چاره باشيد . « 1 »\r\nبدين ترتيب ، تا پايان نبرد و كشته شدن سران قريش و شكست آنان ، روحيهء مشركان به وسيلهء عوامل گوناگون ، همچنان رو به كاستى مىرفت .\r\nيكى از نكاتى كه در اين جنگ شايان دقّت است ، انطباق گزارش مأموران اطّلاعاتى پيامبر صلى الله عليه و آله با واقعياتى است كه در ميان كفّار قريش به‌وقوع مىپيوست . عَمّارِ ياسِرْ و ابْنِ مَسْعُودْ كه از طرف رسول خدا صلى الله عليه و آله براى بررسى وضع روحى دشمن اعزام شده بودند ، گزارش مأموريت خويش را اين چنين به خدمت حضرت عرض كردند :\r\nآنان سخت وحشت زده و هراسان بودند ؛ به‌گونه‌اى كه وقتى اسب‌هايشان مىخواستند شيهه بكشند ، به سر و صورت آنها مىزدند تا ساكت شوند . « 2 »\r\nآرى قريش از شدت ترس و وحشت و پايين بودن روحيه ، با همهء توان رزمى كه داشتند ، شب به خواب نرفته و از ترس حملهء غافلگيرانهء مسلمانان ، تا صبح به نگهبانى مىپرداختند « 3 » .\r\nدرجبههء مقابل ، با الطاف الهى و امدادهاى غيبى ، چنان آرامش و\r\n\r\n\r\n","description":"","footnote":"\r\n( 1 ) - مغازى ، ج 1 ، ص 62 ؛ الصحيح من سيره النبى ، ج 3 ، ص 186 ؛ طبقات ، ج 2 ، ص 16 و بحارالانوار ، ج 19 ، ص 224 .\r\n( 2 ) - المغازى ، ج 1 ، ص 54 ؛ پيامبرى و جهاد ، ص 125 و بحارالانوار ، ج 19 ، ص 251 .\r\n( 3 ) - همان ، ص 55 ؛ بحارالانوار ، ج 19 ، ص 250 .\r\n","page_name":" 105 ","page_number":105},
  {"content":"\r\n\r\nاطمينانى بر نيروهاى اسلامى حكمفرما شده بود كه گويى خبرى از جنگ و پيكار نيست ؛ خواب چنان بر آنان غلبه كرده بود ، كه قادر نبودند خود را نگه دارند كه به خواب نروند . « 1 » نزول باران سبك ، به صورت امداد غيبى ظهور پيدا كرد و وسوسه‌هاى شيطانى را از آنها دور ساخت . از اين رو ، با دلى آرام و مطمئن و گامى استوار براى نبرد آماده شدند . خداوند مىفرمايد :\r\n« اذْ يُغَشّيكُمُ النُّعاسَ امَنَةً مِنْهُ وَ يُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ بِه وَ يُذْهِب‌َعَنْكُمْ رِجْزَ الشَّيْطانِ وَ لِيَرْبِطَ عَلى قُلُوبِكُمْ وَ يُثَبِّتَ بِهِ الْاقْدامَ » « 2 »\r\n[ به ياد آوريد 
  ] زمانى را كه [ خدا 
  ] شما را در چرتى آرام‌بخش فرو برد و باران از آسمان بر شما باريد تا پاكتان سازد و وسوسه‌هاى شيطانى از دلتان بزدايد و دلهايتان را محكم و گامهايتان را بدان استوار سازد .\r\nبدين‌گونه ، روحيهء نيروهاى اندك اسلام به اوج خود رسيد . « 3 »\r\nعوامل مختلفى چون ايمان ، تحريك احساسات ، مانور ، شايعات ،\r\n\r\n\r\n","description":"","footnote":"\r\n( 1 ) - الميزان ، ج 9 ، ص 21 ؛ المغازى ، ج 1 ، ص 54 . سيرهء ابن هشام ، ج 2 ، ص 272 وبحارالانوار ، ج 19 ، ص 222 .\r\n( 2 ) - انفال ( 8 ) ، آيهء 11 .\r\n( 3 ) - بررسى كوتاهى از وضعيت استعداد دو جبهه :\r\nنيروى اسلام نيروى مشركين\r\nتعداد : 313 نفر تعداد : 900 - 1000 نفر\r\nشتر : 70 نفر شتر : 700 نفر\r\nاسب : 1 رأس اسب : 200 رأس\r\nزره : 6 عدد زره : 600 عدد\r\nشمشير : 8 قبضه شمشير و ديگر سلاح‌ها به تعداد نفرات\r\n","page_name":" 106 ","page_number":106},
  {"content":"\r\n\r\nعمليات روانى ، از دست دادن فرماندهان و . . . در تقويت يا تضعيف روحيه مؤثر است كه توجّه به آنها براى فرماندهان كارساز است .\r\n\r\n2 - 4 - اطلاعات\r\nفرماندهان نظامى ، همواره در پى تحقّق دو اصل « غافلگيرى » و « تأمين » در جنگ هستند ؛ زيرا رعايت اين دو اصل ، نقش مهمّى در پيروزى دارد نخستين گام در غافلگيرى و برقرارى تأمين ، به‌دست آوردن اطلاعات دقيق و جامع از دشمن و شناسايى دقيق عناصر اطّلاعاتى او و كيفيت كار آنان در جمع‌آورى اخبار است . هرگاه نيروهاى اطّلاعاتى دشمن نتوانند به كسب اطّلاعات لازم براى انجام عمليات بپردازند ، مىتوان آنان را غافلگير كرد . علاوه بر اين ، اصل تأمين نيز هنگامى تحقق مىيابد كه راه‌هاى نفوذ و كسب خبر دشمن مسدود گردد .\r\nاز اين رو بايستى مراقب عناصر و عوامل خبريات دشمن بود و گشتىهاى شناسايى ، ديدبانان ، جاسوسان ، و كليه راهكارهاى خبريات دشمن را زير نظر داشت اقداماتى كه پيامبر اكرم صلى الله عليه و آله و ائمه معصومين عليهم السلام در اين بستر به‌كار مىگرفتند و دشمنان را در كسب خبر ناكام مىگذاشتند ، قابل دقّت مىباشد . بويژه مراقبت از جاسوسان دشمن كه حائز اهميت است آنان در ميان مسلمانان نفوذ مىكردند تا اطّلاعاتى براى كفّار كسب نمايند . پيامبر صلى الله عليه و آله ، و ائمهء معصومين عليهم السلام ، براى پيشگيرى از كسب اطّلاعات به‌وسيلهء جاسوسان دشمن ، اقداماتى انجام مىدادند كه چند نمونه از آنها را ذكر مىكنيم :\r\nمُعاوِيَةِ بْنِ مُغَيْرَة از كسانى بود كه در جنگ احد شركت داشت و پس از\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nپايان جنگ پا به فرار گذاشت ولى راه مكه را گم كرد و به راهى افتاد كه به مدينه منتهى مىشد به ناچار به خانهء عثمان پناهنده شد . عثمان گفت :\r\nخود را به هلاكت افكندى . وى پاسخ داد : جز تو خويشاوندى با شفقت نمىشناسم ، پناهم ده . عثمان به وى پناه داد و به حضور پيامبر صلى الله عليه و آله رسيد و دريافت كه حضرت از ورود معاويه آگاه شده است و مىفرمايد : « معاويه وارد مدينه شده است ، او را بيابيد . »\r\nمسلمانان به دستور آن حضرت به جست‌وجو پرداختند و او را در منزل عثمان يافتند . بىدرنگ او را نزد رسول خدا صلى الله عليه و آله آوردند . عثمان كه در آن جا حضور داشت با ديدن معاويه ، دست به دامان حضرت شد و گفت : « من آمده‌ام كه براى وى امان بگيرم . به آن خدايى كه تو را به حق برانگيخت ، او را به من ببخش . » حضرت فرمود : « اگر تا سه روز ديگر در مدينه بماند ، كشته خواهد شد . » عثمان وسايل سفر معاويه را فراهم ساخت و او را روانهء مكه كرد . با اين حال ، معاويه به مكه نرفت و در شهر و اطراف آن به جاسوسى پرداخت . روز چهارم ، پيامبر صلى الله عليه و آله فرمود : معاويه در نزديكىهاى شهر ديده شده و هنوز به مكه نرفته است ، او را تعقيب كنيد . زَيْدِ بْنِ حارِثَة و عمار بن ياسر به تعقيب او پرداختند و در بيراهه‌هاى نزديك مدينه او را يافتند . زيد شمشيرى به او زد و عمّار با نيزه كار او را تمام كرد . سپس خبرش را به حضرت گزارش كردند . « 1 »\r\nسَلْمَةِ بْنِ اكْوَعْ ، به نقل از پدرش گويد : در يكى از سفرها همراه رسول خدا صلى الله عليه و آله بوديم ، جاسوسى از مشركان نزد پيامبر صلى الله عليه و آله آمد و اندكى نشست و سپس فرار كرد . حضرت فرمود : او را دستگير كرده ، به قتل برسانيد . من\r\n\r\n\r\n","description":"","footnote":"\r\n( 1 ) - بحارالانوار ، ج 2 ، ص 45 و كامل ابن اثير ، ج 2 ، ص 165 .\r\n","page_name":" 108 ","page_number":108},
  {"content":"\r\n\r\nاز باقى اصحاب سبقت گرفتم و او را كشتم و اموالش را گرفتم . حضرت به من ، بيش از سهميه‌ام داد . « 1 »\r\nزمانى كه معاويه از شهادت حضرت امير عليه السلام و بيعت مردم با امام حسن عليه السلام آگاهى يافت ، فردى از قبيله حِمْيَر را به كوفه و فرد د يگرى را از قبيله بَنِىالْقَيْن به بصره فرستاد تا اطّلاعات لازم را به او برسانند ، به خرابكارى بپردازند و مردم را نسبت به امام حسن عليه السلام بدبين سازند .\r\nهنگامى كه امام حسن عليه السلام از توطئهء آنان آگاهى يافت ، دستور داد مرد حِمْيَرى را كه در دكان قصابى بود ، دستگير كرده ، گردن بزنند و به والى بصره نوشت جاسوسى را كه بين بنى سليم است ، دستگير نموده ، گردن بزنند . « 2 »\r\n\r\n- ضعف‌هاى اطّلاعاتى دشمن\r\nبراى فريب دشمن بايد از ضعف‌هاى اطّلاعاتى او ، خواه در جمع‌آورى و خواه در پرورش و بهره‌گيرى با خبر شد .\r\nپيامبر صلى الله عليه و آله در جنگ خيبر ، دژ « ناعِمْ » را محاصره كرد و از ضعف اطّلاعاتى نيروهاى كمكى داخل دژ استفاده نموده ، آنان را فريب داد . رسول خدا صلى الله عليه و آله با قبيلهء غَطْفانْ - كه به يارى يهوديان خيبر شتافته بودند - دو روز گفت و گو كرد تا شايد دژ را ترك كنند ، ليكن آنان امتناع ورزيدند . حضرت نيروهاى خود را به عقب فراخواند و در محلى پنهان ماند . شب فرا رسيد و هوا تيره گشت . ( كسانى را گفت تا ) برويد غطفانيان صدايى شنيدند كه مىگويد :\r\n\r\n\r\n","description":"","footnote":"\r\n( 1 ) - سنن ابى داود ، ج 3 ، ص 48 .\r\n( 2 ) - الارشاد ، ص 188 .\r\n","page_name":" 109 ","page_number":109},
  {"content":"\r\n\r\nاى طايفهء غطفان ! اهل و عيال خود را دريابيد ! . . .\r\nآنان با شنيدن آواز و بيم ايشان و نداشتن نيروى خبرياب ، از ارزيابى خبر عاجز ماندند . از سويى نيز به مال و خانوادهء خود بسيار علاقه‌مند بودند ؛ از اين رو به‌سوى خانه و عيال خويش كوچ كردند و يهوديان خيبر را تنها گذاشتند . وقتى به اقامتگاه خود رسيدند ، از جنگ خبرى نيافتند .\r\nفرماندهء آنان گفت : اين هم مكر و فريبى است كه محمّد عليه ما به كار برد ! « 1 »\r\n\r\n3 - 4 - عمليات\r\nدرست يا نادرست استفادهء دشمن از يگان‌هاى مانورى و پشتيبانى رزمى براى مقابله با نيروى خودى ، مورد بحث‌است . با بررسى منطقهء عمليات و تاكتيك‌هاى جنگى دشمن در آماده‌سازى و به‌كارگيرى نيروهايش نمىتوان به نقاط ضعف و قوّت آنان پى برد . جهت آشنايى بيشتر با اين مطلب محورهاى ذيل قابل توجّه مىباشد :\r\n\r\nآموزش :\r\nآموزش و انتقال مهارت‌هاى تاكتيكى در آماده‌سازى نيروها ، نقش عمده‌اى را ايفا مىكند . هر فرماندهى سعى مىكند نيروهايش‌از آموزش بالاترى برخوردار باشند . از اين رو ، همواره بايد از تلاش دشمن براى آموزش و آماده‌سازى - نيروهايش ، ارزيابى درستى داشته باشيم .\r\nهمچنان كه رسول خدا صلى الله عليه و آله در نبردهايش با دشمنان اسلام به موضوع آموزش و تجربهء جنگى دشمن توجّه و عنايت كامل داشتند . به‌عنوان مثال : يهوديان در خيبر حصارهاى بلند ، اسلحهء فراوان و نيروى بسيار\r\n\r\n\r\n","description":"","footnote":"\r\n( 1 ) - المغازى ، ج 2 ، ص 650 - 652 .\r\n","page_name":" 110 ","page_number":110},
  {"content":"\r\n\r\nورزيده داشتند ؛ هر روز ، دو هزار جنگجوى آموزش ديده را از دژها بيرون مىآوردند و آنان را به صف كرده ، مىگفتند : خيبر بسيار استوارتر از آن است كه آن را فتح كنيد ؛ با ديدن دژهاى خيبر و مردان آن ، از رسيدن به آن منصرف مىشويد و باز مىگرديد . « 1 »\r\nدشمن ، با توجه به آمادگى و تجربه در فنون نظامى و نيز تسليحات بسيار و استحكام مواضع خويش ، هرگز گمان نمىكرد كه پيامبر اسلام صلى الله عليه و آله به آنان حمله كند . ولى پيامبر اكرم صلى الله عليه و آله براساس اطّلاعاتى كه از تجربه و آزمودگى نيروهاى دشمن داشت ، از نيروهاى آموزش ديده و با تجربهء سپاه اسلام استفاده كرد و همهء قلعه‌ها را به تصرف خويش درآورد .\r\n\r\nاستفاده از زمين :\r\nيكى از مهم‌ّترين عوامل اساسى عمليات ، زمين است . فرمانده بايد با دانش چگونگى استفاده از زمين به بهترين شيوه نيروهاى خود را گسترش دهد و از عوارض طبيعى آن حداكثر استفاده را در اجراى عمليات ببرد . استفادهء صحيح از زمين از نقاط قوّت نيروها در عمليات محسوب مىشود .\r\nدشمن همواره در نظر دارد به‌طور مطلوب از زمين استفاده كند .\r\nچنانچه بتواند حداكثر استفاده را از عوارض زمين بنمايد ، نقطهء قوت او در عمليات به‌شمار مىآيد .\r\nفرمانده بايد كيفيت استفادهء دشمن از زمين را ارزيابى كند و جنبه‌هاى ضعف و قوّت آن را دريابد .\r\n\r\nتحرّك لازم :\r\nتحرك لازم هر يگان ، بستگى به سه شرط دارد .\r\nاوّل - براى نقل و انتقالات وسايل و امكانات كافى در اختيار داشته باشد .\r\n\r\n\r\n","description":"","footnote":"\r\n( 1 ) - مغازى ( مترجم ) ، ج 1 ، ص 127 - 128 .\r\n","page_name":" 111 ","page_number":111},
  {"content":"\r\n\r\nدوّم - اختفاء و استتار رعايت شده باشد .\r\nسوّم - منطقه عمليات بويژه زمين ، مناسب باشد .\r\n\r\nآرايش نيرو :\r\nآرايش نيروها در منطقهء عمليات ، بايد با توجه به توان رزمى نيروها و تجهيزات آنان در جهت انجام مأموريت‌هاى مُحَوّله مورد دقّت قرار گيرد . پيامبر اكرم صلى الله عليه و آله در جنگ‌ها ، نيروهاى اسلام را مطابق تاكتيك‌هاى از پيش تعيين شده سازمان و آرايش مىداد . پس از آن كه نيروها را در نبرد احد آمادهء جنگ كرد ، به تنظيم صفوف رزمندگان پرداخت و وقتى شانهء يكى از افراد از صف بيرون آمده بود ، به او فرمود :\r\nعقب‌تر برو تا با ديگران مساوى شوى . « 1 »\r\nدر آرايش و سازماندهى نيروها بايد به مقدورات و مأموريت‌هاى يگان توجّه داشت ؛ بايد يگان را در محلى قرار داد كه با داشتن تأمين بتواند مأموريت خود را در عمليات انجام بدهد . به‌عنوان مثال ، واحد توپخانه بايد در محلى مستقر باشد كه با توجه به برقرارى تأمين خود و برد توپ‌ها ، بتواند نيروهاى عملياتى را پشتيبانى كند . نيروهاى احتياط نيز بايد در محلى مستقر شوند كه در موقع نياز بتوانند وارد عمل شوند .\r\nرعايت نكردن هر يك از موارد مزبور نقطه ضعف آن نيرو در عمليات محسوب مىشود .\r\nصبح روزى كه حملهء عمومى در جنگ صفّين آغاز شد ، حضرت على عليه السلام با اصحابش به ميدان آمدند و معاويه نيز با اهل شام در مقابل ايستادند . حضرت از قبيله‌هاى اهل شام سؤال مىكرد و اصحاب ، نام آنان را مىگفتند : پس از شناسايى افراد دشمن و مواضع استقرار آنان ، به ياران\r\n\r\n\r\n","description":"","footnote":"\r\n( 1 ) - الصحيح من سيرة النبى صلى الله عليه و آله ، ج 4 ، ص 209 و بحارالانوار ، ج 20 ، ص 49 .\r\n","page_name":" 112 ","page_number":112},
  {"content":"\r\n\r\nخويش فرمودند : طايفهء « ازْدْ » از شما ، در مقابل طايفهء « ازْدْ » از اهل شام جنگ كند . به طايفهء « خَثْعَمْ » نيز فرمودند : شما در برابر « خَثْعَمْ » از اهل شام مبارزه كنيد و مرا از جنگ با آنان بىنياز سازيد . آنگاه هر قبيله‌اى از اهل عراق را در برابر قبيله‌اى كه از اهل شام بود ، مىگماشت . مگر قبيله‌هايى كه عدّهء كمى در شام داشتند . در اين صورت هم نام آن طايفه را به كمك قبايل ديگر فرستاد . « 1 » بنابراين ، با توجه به كيفيت آرايش نيروها و كسب اطّلاع حضرت على عليه السلام از اين آرايش ، نيروهاى خود را در مقابل آنان آرايش داد .\r\n\r\nانعطاف‌پذيرى :\r\nقدرت مانور انعطاف‌پذيرى در عمل از نقاط قوّت نيروهاى رزمى به‌حساب مىآيد ؛ زيرا هر چه انعطاف نيرو و يگان در عمليات بيشتر باشد ، بهتر مىتواند به دشمن ضربه وارد كند . دشمن نيز در صورت زيركى و تيزهوشى ، مىتواند اين كار را انجام دهد و از مانورها و طرح‌هاى مختلف استفاده كند . از اين رو ، بايد قابليت انعطاف دشمن را در منطقهء عمليات ارزيابى كرد .\r\n\r\nفريب و خدعه :\r\nاز ديگر شيوه‌هاى موفق در عمليات ، استفاده از تاكتيك‌هاى فريب‌دهنده است . در يك عمليات ، هر يگانى كه بتواند به‌طور مطلوب فريب را در تاكتيك‌هاى خويش رعايت كند ، نه‌تنها نقاط ضعف نيروها را مخفى مىنمايد ، بلكه آنها را به نقاط قوّت تبديل مىكند .\r\nرسول خدا صلى الله عليه و آله مؤثرترين فريب‌ها را در غزوات خويش به‌كار مىگرفت . اسامة بن زيد گويد : رسول خدا صلى الله عليه و آله فرمود : « الْحَرْبُ خُدْعَةٌ » « 2 » ؛ جنگ همان خدعه و فريب است . پيامبر خدا صلى الله عليه و آله براى رفتن به جنگ\r\n\r\n\r\n","description":"","footnote":"\r\n( 1 ) - وقعه صفين ، ص 229 .\r\n( 2 ) - بحارالانوار ، ج 21 ، ص 76 .\r\n","page_name":" 113 ","page_number":113},
  {"content":"\r\n\r\nهمواره از مسيرى حركت مىكرد كه دشمن گمان نمىكرد . آنگاه در يك فرصت مناسب ، بر آنان هجوم مىبرد . « 1 »\r\nپيامبر اكرم صلى الله عليه و آله براى گرفتن انتقام خون اصحاب رجيع و سركوبى متجاوزان ، از مدينه خارج شد . كيفيت حركت و مسير حضرت به‌گونه‌اى بود كه به‌نظر مىآمد قصد شام را دارد بدين وسيله ، توانست بنىلحيان را فريب دهد . سپس به حركت خويش ادامه داد و در نزديكى غرّان فرود آمد . « 2 » اين مانور و تغيير مسير حضرت باعث شد تا قاتلان مبلّغان اسلامى ( اصحاب رجيع ) ، نتوانند از مقصد اصلى پيامبر اسلام صلى الله عليه و آله آگاه شوند .\r\nحضرت همچنين ، در فتح مكه براى فريب دشمن و عدم آگاهى آنان از هدف حركت نيروهاى اسلام ، اباقتاده را به همراه هشت نفر به سمت بطن إضَمْ اعزام كرد ، تا مسلمانان گمان كنند حضرت قصد حركت بدان سوى را دارد نه فتح مكه را . اعزام آنان براى اين بود كه شايع كنند پيامبر اسلام قصد حمله به آن منطقه را دارد .\r\nدشمن نيز ممكن است از اين شيوه استفاده كند تا بتواند به اهداف خويش دست يابد . در اين مورد درايت و زيركى و هوشيارى فرمانده ، اساسىترين عامل خنثى كردن تاكتيك‌هاى دشمن است .\r\nمعاويه در نبرد صفّين ، نامه‌اى نوشت و به سوى سپاهيان حضرت پرتاب كرد . در نامه آمده بود : از بندهء خير خواه خدا به شما ! معاويه قصد دارد آب فرات را به‌سوى شما منحرف كند تا شما در آن غرق شويد ،\r\n\r\n\r\n","description":"","footnote":"\r\n( 1 ) - عقد الفريد ، ج 1 ، ص 127 و سنن ابى داوود ، ج 3 ، ص 42 .\r\n( 2 ) - كامل ابن اثير ، ج 2 ، ص 188 ، المغازى ، ج 2 ، ص 526 ؛ سيرهء ابن هشام ، ج 3 ، ص 292 وطبقات ، ج 2 ، ص 78 .\r\n","page_name":" 114 ","page_number":114},
  {"content":"\r\n\r\nاسلحه و اثاثيهء خود را برداريد و برويد . اين نامه به‌دست يكى از كوفيان افتاد . وى پس از خواندن آن ، نامه را به دوستش داد . نامه همچنان دست به دست مىگشت و همه مىگفتند : اين نامه از دوست ماست كه خوبى ما را مىخواهد و طرح معاويه را بدين وسيله براى ما افشاء كرده است .\r\nاز سوى ديگر ، معاويه دويست نفر كارگر را با بيل و كلنگ به‌سوى نهر آب فرستاد . آنان مشغول كندن آبراه شدند تا اصحاب حضرت را فريب دهند . اين حيله در عدّه‌اى از لشكريان حضرت مؤثّر افتاد ، به‌گونه‌اى كه سر به مخالفت گذاشتند . حضرت على عليه السلام ، فرمود : واى بر شما ! چاره‌اى كه معاويه انديشيده است ، به نفع او نيست و اين كار را نمىكند ، او مىخواهد شما موضع خود را رها كنيد تا نيروى خودش را جايگزين موضع شما كند .\r\nآنان را به خودشان واگذاريد تا هر كار مىخواهند انجام دهند . « 1 »\r\nدر اين جا حضرت امير عليه السلام از نقشه و مكر دشمن آگاه مىشود ، ولى با سرپيچى نيروها از فرمان او ، خدعهء معاويه محقق مىگردد .\r\nدر همين نبرد معاويه به فريبى ديگر دست زد كه جنگ صفين را به نفع او خاتمه داد . به پيشنهاد عمرو عاص دستور داد : قرآن‌ها را بر سر نيزه‌ها ببندند و بالا ببرند . حدود پانصد قرآن بالاى نيزه‌ها رفت . ابُوالْاعْوَر سَلمى ، پرچمدار معاويه كه بر استر سفيدى سوار بود ، فرياد مىزد : اى مردم عراق ! كتاب خدا ميان ما و شما حكم و داور باشد . « 2 » اهل شام نيز فرياد زدند : كتاب خدا بين ما و شما حكمفرما باشد و اگر ما را به قتل برسانيد ، مرزهاى شام را چه كسى حفظ خواهد كرد ؟\r\n\r\n\r\n","description":"","footnote":"\r\n( 1 ) - وقعة الصّفين ، ص 190 و 191 .\r\n( 2 ) - همان ، ص 478 .\r\n","page_name":" 115 ","page_number":115},
  {"content":"\r\n\r\nدر اثر اين نيرنگ جمعى از سپاهيان على عليه السلام سخت تحت تأثير واقع شدند و عدّه‌اى از آنان كه به معاويه تمايل داشتند و از منافقان بودند ، مردم را به پذيرش آن نيرنگ تشويق كردند و حتّى جمع بسيارى به افراد معاويه گفتند : دعوت شما را دربارهء كتاب خدا اجابت مىكنيم و به‌سوى خدا بازمىگرديم . « 1 »\r\nمعاويه بدين وسيله توانست در بين نيروهاى حضرت تفرقه ايجاد كند و جريان جنگ را ، كه داشت به نابودى او منجر مىشد ، به نفع خود تغيير دهد . البته حضرت على عليه السلام نيرنگ معاويه را شناخت و به نيروها تذكر داد اما با تمرّد و عدم اطاعت آنان توطئهء معاويه شكل گرفت .\r\n\r\nتفرقه :\r\nپيامبر اسلام صلى الله عليه و آله براى ايجاد تفرقه در صفوف دشمن مؤثّرترين تاكتيك‌ها را به‌كار مىگرفت . در جنگ خندق ، همهء گروه‌ها براى نابودى اسلام متّحد شده بودند . حضرت از پيمان‌شكنى بنىقريظه و پيوستن آنان به مشركان قريش اطّلاع حاصل كرد . سپس فرمود : شايد ما به بنىقريظه گفته‌ايم در ظاهر چنين قراردادى با قريش ببندند . « 2 » اين مطلب موجب شد تا قريش نسبت به پيمان بنىقريظه به ترديد افتند . پس از اين جريان ، نعيم بن مسعود كه تا آن زمان مشرك بود ، بدون اين كه قريش با خبر شوند ، مسلمان شد و خدمت پيامبر اسلام صلى الله عليه و آله رسيد و گفت : من مسلمان شده‌ام و قوم من اطّلاع ندارند . هم‌اكنون در اختيار شما هستم و هر دستورى دهى ، انجام خواهم داد . حضرت به او فرمود : تا توان دارى براى پراكنده كردن و خوار نمودن دشمن تلاش كن . نعيم پرسيد : براى اين منظور ، اگر\r\n\r\n\r\n","description":"","footnote":"\r\n( 1 ) - وقعةالصفّين ، ص 478 - 481 .\r\n( 2 ) - تاريخ طبرى ، ج 2 ، ص 242 .\r\n","page_name":" 116 ","page_number":116},
  {"content":"\r\n\r\nسخنى لازم شد بگويم ؟ حضرت فرمود : آزادى ، هر چه مىخواهى بگو !\r\nنعيم نزد بنىقريظه رفت و به آنان گفت : شما كه پيمان شكسته‌ايد ، آيا مىدانيد اگر قريش و غطفان بازگردند ، محمّد با شما چه خواهد كرد ؟ اگر قريش و غطفان پيشنهاد جنگ دادند ، شما بگوييد : چند نفر از سران خود را به‌عنوان گروگان نزد ما بگذاريد تا آن كه در حين نبرد ، فرار نكنيد . سپس نزد ابوسفيان رفت و گفت : بنىقريظه از پيمان‌شكنى خود پشيمان شده‌اند و مىخواهند چند نفر از سران شما را به مُحَمَّد تسليم كنند تا او از آنان راضى شود . اگر از شما گروگان خواستند ، به آنان ندهيد . آنگاه به غطفان نيز همين سخنان را گفت .\r\nهنگامى كه بنىقريظه از قريش و غطفان گروگان طلب كردند ، آنان به درستى سخنان نعيم پى بردند و گفتند : ما كسى را به‌عنوان گروگان به شما نمىدهيم .\r\nبنىقريظه نيز گفتند : نعيم راست گفت . پس ما همراه شما نمىجنگيم . « 1 »\r\n\r\n4 - 4 - پشتيبانى\r\nاز موارد دستيابى به نقاط ضعف و قوّت دشمن ، بررسى امكانات پشتيبانى مانند ابزارجنگى ، نيرو ، مواد غذايى و دارويى و نحوهء به‌كارگيرى آنها به‌وسيلهء دشمن است . مثلًا كمبود يا نداشتن مواد غذايى و ابزار پشتيبانى در طول مدّت درگيرى ، از نقاط ضعفى است كه گاهى باعث شكست نيروها مىشود . همچنين فراهم بودن برخى وسايل چون « مهمات جنگى » باعث استفادهء بيشترى از آتش در تمام طول نبرد مىگردد .\r\n\r\n- مواد غذايى و ابزار جنگى :\r\nاگر دشمن در مواد غذايى ، ابزار جنگى\r\n\r\n\r\n","description":"","footnote":"\r\n( 1 ) - مغازى ، ج 2 ، ص 361 - 364 و تاريخ طبرى ، ج 2 ، ص 242 .\r\n","page_name":" 117 ","page_number":117},
  {"content":"\r\n\r\nو . . . كمبودى داشته باشد ، در استفاده از آن محتاطتر مىشود كه اين خود يك نقطه ضعف به حساب مىآيد و در صورت محدود نبودن ، در استفاده از آن بىپرواتر است . به‌دست آوردن اين نقاط قوت و ضعف به‌طور مؤثر در انتخاب راهكارهاى فرماندهى خود ، دخيل وكارگشاست .\r\nدر غزوهء طائف ، رسول خدا صلى الله عليه و آله پس از حدود بيست روز محاصرهء « دژ طائف » ، آن جا را رها كرد و نيروهايش را به مدينه بازگرداند . اين سؤال پيش مىآيد كه چرا رسول خدا صلى الله عليه و آله تا پيروزى بر دشمن ، محاصره را ادامه نداد و عقب‌نشينى كرد ؟\r\nپاسخ را در بررسى امكانات پشتيبانى و ذخيرهء دشمن و ضعف امكانات مسلمين مىيابيم . پيامبر اكرم صلى الله عليه و آله براى گشودن دژ و وادار كردن دشمن به تسليم ، در ابتدا از ارابه‌هاى جنگى استفاده كرد كه با تدابير دشمن به نتيجه نرسيد . از اين رو ، درصدد كسب اطّلاعات از اوضاع داخل دژ و امكانات پشتيبانى و ذخيرهء دشمن برآمد . حضرت با شيوهء خاصى ، حدود بيست تن از بردگان طايفهء ثقيف را از دژ بيرون كشيد و به آنها پناه داد و در ضمن بازجويى از پناهندگان دريافت كه دشمن به هيچ قيمت حاضر به تسليم نيست و اگر اين محاصره يك سال هم ادامه پيدا كند ، آنان از نظر آب و مواد غذايى در تنگنا قرار نخواهند گرفت . « 1 » رسول خدا صلى الله عليه و آله با كسب اين اطلاعات و درحالى كه مشاهده مىنمود مسلمانان از امكانات كافى برخوردار نيستند ، به مدينه بازگشت و فتح « دژ طائف » را به زمان ديگرى موكول ساخت .\r\nدر فتح خيبر ، نيروهاى اسلام صرفاً به محاصرهء نيروهاى دشمن اكتفا نكردند ، بلكه پياپى بر آنان يورش بردند . علت اين امر را بايد در امكانات\r\n\r\n\r\n","description":"","footnote":"\r\n( 1 ) - فروغ ابديت ، ج 2 ، ص 750 تا 753 با تلخيص ؛ طبقات ، ج 2 ، ص 158 و مغازى ، ج 3 ، ص 713 .\r\n","page_name":" 118 ","page_number":118},
  {"content":"\r\n\r\nفراوان پشتيبانى دشمن و كمى امكانات پشتيبانى مسلمانها جست و جو كرد . اگر نيروهاى اسلام صرفاً به محاصرهء خيبر اكتفا مىكردند ، به احتمال زياد ، قبل از اين كه يهود خيبر تسليم ارتش اسلام شوند ، آذوقهء مسلمانان تمام مىشد و در مضيقه قرار مىگرفتند ، درحالى كه دشمن به ميزان كافى از امكانات پشتيبانى و ذخيرهء مواد غذايى برخوردار بود . « 1 »\r\nپيامبر صلى الله عليه و آله با حفر خندق در قسمتى از دور مدينه در جنگ احزاب ، راه مواصلاتى را بر دشمن بست و او را با استعداد زياد ، پشت خندق نگه داشت و توان رزمى و نبرد را از آنان گرفت . دشمن با داشتن نيرويى به تعداد ده هزار نفر حدود سى رور پشت خندق معطّل ماند و مواد غذايى و آذوقه‌هايش به پايان رسيد . « 2 » و بدون دستيابى به نتايج مثبت و با تحمّل خسارات ، مجبور به عقب‌نشينى شد .\r\nهمچنين ابوسفيان در بدر صغرى ، به علت نداشتن خوار و بار ، علوفه و امكانات پشتيبانى ، قبل از رسيدن نيروهاى اسلام ، دست به عقب‌نشينى زد و به مكه بازگشت . « 3 »\r\n\r\n- بررسى امكانات ضرورى و حياتى :\r\nفرمانده بايد امكانات ضرورى و حياتى دشمن را بررسى و شناسايى كند و زمينهء استفادهء از آنها را سلب نمايد .\r\nدر جنگ‌هاى صدر اسلام ، با توجه به شرايط آب و هوايى منطقه و ديگر امكانات و وسايل ، چون اسب و شتر كه در جنگ به‌كار گرفته مىشد ، « آب » نيز يكى از ضروريات جنگ به‌حساب مىآمد و احتمال شكست نيرويى كه در نبرد به آب دسترسى نداشت ، بيشتر بود . بدين جهت ، نيروها\r\n\r\n\r\n","description":"","footnote":"\r\n( 1 ) - سيرهء ابن هشام ، ج 3 ، ص 332 ؛ طبقات ، ج 2 ، ص 113 و فروغ ابديت ، ج 2 ، ص 642 .\r\n( 2 ) - مغازى ، ج 2 ، ص 369 .\r\n( 3 ) - بحارالانوار ، ج 2 ، ص 42 .\r\n","page_name":" 119 ","page_number":119},
  {"content":"\r\n\r\nسعى مىكردند اين وسيلهء ضرورى حياتى را از دست ندهند .\r\nآب در جنگ صفين « ماده‌اى ضرورى و حياتى » براى هر دو لشكر به حساب مىآمد . در آغاز جنگ ، معاويه آن را در اختيار گرفت و براى جلوگيرى از استفادهء سپاه امير مؤمنان عليه السلام ، لشكرى متشكل از سواره نظام و تيرانداز با تمام تجهيزات بر « شريعه » ( آبراه ) گمارد . اين مسأله از نظر نظامى به اندازه‌اى از اهمّيّت برخوردار بود كه يكى از فرماندهان ارتش معاويه در اين باره مىگويد : « اگر يك روز لشكريان على عليه السلام را از آب منع كنيم ، آنها شكست مىخورند . » بالاخره كمبود آب ، براى لشكريان حضرت مشكل‌ساز شد ، به‌گونه‌اى كه سپاهيان حضرت نزد ايشان رفتند و بىصبرانه خواستار حل مشكل شدند . حضرت نيز دوازده هزار نفر مسلّح را با تمام تجهيزات براى پس گرفتن آب از لشكريان معاويه روانهء شريعه كرد كه طى نبرد سختى آب را از آنان پس گرفتند . « 1 »\r\nآب در كربلا نيز يك مادهء حياتى بود كه عمر بن سعد ، چهار هزار سواره نظام تيرانداز را بر رود فرات گماشت و آن را به روى اصحاب امام حسين عليه السلام بست ؛ « 2 » به‌طورى كه اگر آب فرات در اختيار امام مىبود شايد جنگ چهرهء ديگرى پيدا مىكرد .\r\n\r\n- آمادرسانى :\r\nمسألهء ديگر در پشتيبانى « نحوهء جايگزينى » است . در طول نبرد ، هم مواد غذايى به‌تدريج كم مىشود و هم وسايل و ابزار جنگى از بين مىرود . لذا بايد با يك سيستم صحيح آمادى اين كمبودها را\r\n\r\n\r\n","description":"","footnote":"\r\n( 1 ) - وقعة صفّين ، ص 160 تا 167 با تلخيص . حدوداً 190 هزار نيرو از دو طرف در جنگ صفين شركت داشتند . كه با توجه به اين تعداد و تعداد حيواناتشان ، بايد ديد آب چه تأثيرى در جنگ داشته است .\r\n( 2 ) - مقتل مقرم ، ص 244 و كشف‌الغمه ، ج 2 ، ص 259 .\r\n","page_name":" 120 ","page_number":120},
  {"content":"\r\n\r\nجبران كرد . در صورتى كه دشمن به تأمين اين نوع كمبودها قادر باشد ، خواهد توانست با تمام توان به مبارزه ادامه دهد . در غير اين صورت ، توان وى به تدريج كاسته خواهد شد .\r\n\r\n- خطوط مواصلاتى :\r\nكمبود راه‌هاى پشتيبانى از مهم‌ترين نقاط ضعف دشمن است ؛ زيرا پشتيبانى نيروها خصوصا با استعداد زياد با مشكلات بسيار مواجه مىشود . همچنين فرماندهى نيروى مقابل مىتواند به آسانى آن را به‌وسيلهء آتش كنترل كند و امكان استفاده از آن را به حدّاقل برساند .\r\nحضرت امير عليه السلام در جنگ صفين ، درصدد قطع خطوط مواصلاتى دشمن برآمد بدين منظور ، گروهى را به سوى دشمن هدايت كرد . « 1 »\r\n\r\n- مسافت زياد :\r\nمسافت زياد نيز ، مشكلى در امر پشتيبانى است ، هر چند امروزه يگان‌هاى پشتيبانى كننده به‌گونه‌اى سازماندهى مىشوند كه بتوانند پاسخ‌گوى نياز منطقه باشند . مسلمانان در بيشتر غزوات صدر اسلام به علت دورى راه و اين‌كه به‌صورت خودكفا حركت مىكردند ، قادر به استمرار پشتيبانى نيروهاى خود نبودند . از اين رو مدّت محدودى را مىتوانستند در جنگ باشند . ولى در مواردى كه راه پشتيبانى كوتاه بود ، مانند غزوهء بنىقريظه ، خندق و احد اين مشكل وجود نداشت .\r\nاز عللى كه باعث شد حضرت امير عليه السلام « كوفه » را مركز حكومت خويش قرار دهد ، همين نكته بود . حضرت قبل از فتنهء ناكثين ( برپا كنندگان جنگ جمل ) درصدد تهيّهء نيرو و امكانات براى مبارزه با معاويه بود ولى « جنگ جمل » اين امر را به تأخير انداخت و فرصت مناسبى براى معاويه فراهم شد تا درصدد تحكيم موقعيت خويش برآيد و نيرو و\r\n\r\n\r\n","description":"","footnote":"\r\n( 1 ) - ر . ك . وقعةالصّفين ، ص 410 .\r\n","page_name":" 121 ","page_number":121},
  {"content":"\r\n\r\nامكانات بيشترى را براى جنگ با آن حضرت آماده كند و براى دستيابى به حكومت عراق نيز تلاش كند .\r\nحضرت على عليه السلام با توجه به اين مسائل مركزى را برگزيد كه هم بتواند ارتشى عظيم بسيج نمايد و هم مشكل دورى مسافت را حل كند و از نزديك مراقب دشمن باشد . بدين جهت ، « كوفه » را مركز حكومت خود قرار داد . « 1 »\r\n\r\n5 - 4 - امور غير نظاميان\r\nامور غير نظاميان در اصطلاح نظامى ، به عمليات مردم يارى و كليّه مقدّماتى گفته مىشود كه نيروهاى نظامى به منظور بهبود اوضاع و بهسازى زندگى و محيط مردم غير نظامى مناطق جنگ زده انجام مىدهند . اين‌گونه اقدامات ، موجب گرايش مردم به نيروهاى نظامى مىشود . امّا نتوانستند نيروى كافى جمع‌آورى كنند و دليل آن ، برخورد نادرست با مردم غيرنظامى بود . لشكر عايشه در ميدان مَرْبَد در بصره هفتاد تن از مردان قبيله عبدالقيس را به‌خاطر اينكه مردى از آنان به دفاع از على عليه السلام سخن گفته بود ، ناجوانمردانه به قتل رساند . « 2 »\r\nاين كار باعث بدبينى عده‌اى نسبت به عايشه و طلحه و زبير شد ، كه تا آن هنگام به ديدهء احترام به آنها مىنگريستند ، و از ستمى كه لشكر عايشه به برخى طوايف روا داشته بود ، به‌شدّت ناراحت شدند . عده‌اى از يارى لشكر عايشه منصرف و به‌سوى لشكر حضرت امير روانه شدند ، و\r\n\r\n\r\n","description":"","footnote":"\r\n( 1 ) - دراسات و بحوث فى التاريخ و الاسلام سيد جعفر مرتضى العاملى ، ج 1 ، ص 75 - 67 با تلخيص .\r\n( 2 ) - تاريخ طبرى ، ج 5 ، ص 178 و نقش عايشه در تاريخ اسلام ، ج 2 ، ص 61 .\r\n","page_name":" 122 ","page_number":122},
  {"content":"\r\n\r\nعده‌اى از جنگ كناره‌گيرى كرده ، اعلان بىطرفى نمودند . اين اولين نقطه ضعفى بود كه عايشه و لشكرش از خود نشان دادند .\r\nامور غير نظاميان براى به‌دست آوردن نقاط ضعف و قوت دشمن ، نقش مهمّى دارد . اگر دشمن در منطقهء عمليات ؛ با اقداماتى مردم را به خود جلب كند ، نقطهء قوّتى براى او محسوب مىشود و اگر نفرت مردم را برانگيخته باشد ، نقطه ضعفى برايش به‌شمار مىرود .\r\nاين مسأله ، آنگاه اهمّيّت ويژه‌اى پيدا مىكند كه وجود غير نظاميان در منطقه ايجاد مشكلات كمترى نمايد و يا استفاده از قدرت آتش را محدود كند .\r\nهمچنين در صورتى كه غير نظاميان همكارى نمايند ، مىتوانند منابع خوبى براى كسب اطّلاعات و اخبار و عوامل مؤثرى براى ضربه زدن به دشمن باشند .\r\n\r\n- شناسايى رابطهء غير نظاميان با دشمن\r\nرابطهء غير نظاميان با دشمن را مىتوان از راه‌هاى مختلفى به‌دست آورد ، ليكن ساده‌ترين و بهترين راه ، رفتار و عملكرد دشمن با غير نظاميان منطقهء عمليات مىباشد ، اگر برخورد بدى با آنان كرده باشد ، رابطه ميان آنان تيره است . گاه برخورد دشمن به گونه‌اى است كه غير نظاميان را عليه خود مىشوراند .\r\nدر بررسى جنگ جمل عملكرد نادرست لشكر عايشه ، نفرت غير نظاميان بصره را نسبت به آنان برانگيخت ، درحالى كه اگر درست و حساب شده رفتار مىكردند ، مىتوانستند عدّهء زيادى را جذب كنند ؛ زيرا اولًا ، فرماندهى را عايشه همسر رسول خدا صلى الله عليه و آله به عهده داشت و اين باعث جذب مسلمانان به لشكر او مىشد . ثانياً هدف از قيام خودشان را خونخواهى از خليفهء مسلمانان ( عثمان ) اظهار مىداشتند ؛ ثالثاً افراد\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nسرشناسى چون طلحه و زبير كه مردم آنان را مىشناختند ، و از اصحاب پيامبر صلى الله عليه و آله به‌حساب مىآمدند در لشكر عايشه حضور داشتند . وى همچنين علىرغم بستن پيمان با عثمان بن حنيف ، فرماندار امير مؤمنان عليه السلام در شهر بصره ، وى را دستگير كرده با زدن تازيانه و كندن موهاى سر و صورت وى ، وضع رقّت بارى را پيش آوردند « 1 » . سپس با حمله به بيت‌المال و متفرق ساختن نگهبانان ، چهل تن از آنان را نيز كشتند . « 2 »\r\nبه نوشته مسعودى در اين حمله علاوه بر مجروحان هفتاد نفر نيز كشته شدند كه پنجاه تن آنان را ، براى ارعاب مردم ، در ميدان شهر در مقابل ديدگانشان گردن زدند . « 3 »\r\nوقتى ماجراى گرفتارى عثمان بن حنيف ، به حكيم بن جبله ، يكى از سرشناسان بصره رسيد ، با عدّه‌اى از مردم بصره ، كه از قبيلهء عبد قيس و بكر بن وائل بودند ، نزد عبدالله بن زبير رفته از او خواستند مضمون صلحنامه‌اى را كه نقض كرده بود به مورد اجرا گذارد و در پايان سخن خود گفت :\r\n« عبدالله ! به خدا سوگند ، اگر يارانى مىيافتم به‌خاطر به خاطر اين پيمان‌شكنى و كشتن اين عده مسلمان بىگناه ، با شما سخت مىجنگيدم تا انتقام خون كشته‌شدگان را بگيرم . عبدا . . . ! اكنون ، ريختن خون شما بر ما حلال و مباح است ؛ زيرا شما برادران دينى ما را كشتيد و خون آنان را بر زمين ريختيد . عبدالله ! از خشم خدا نمىهراسيد ؟ » حكيم در ا ين جا رو به آسمان كرد و گفت : اى خداوند دادگر گواه‌باش ، آنچهء لازمهء نصيحت و خيرخواهى\r\n\r\n\r\n","description":"","footnote":"\r\n( 1 ) - نقش عايشه در تاريخ اسلام ، ج 2 ، ص 70 ، تاريخ طبرى ، ج 4 ، ص 469 .\r\n( 2 ) - الجمل ، ص 152 .\r\n( 3 ) - مروج الذهب ، ج 2 ، ص 358 .\r\n","page_name":" 124 ","page_number":124},
  {"content":"\r\n\r\nبود ، براين مردم ابلاغ نمودم ، ولى اينان از گفتهء من پند نگرفتند . سپس رو به ياران خود كرد و گفت : من وظيفهء خود مىدانم كه با اين مردم بجنگم و هر كس از شما ، جنگ را وظيفه‌اى لازم نمىداند ، از صف ياران ما بيرون برود .\r\nاين را گفت و با ياران خود به لشكر عايشه حمله كرد و بدين سان ، جنگ خونينى ميان لشكر عايشه و ياران حكيم بن جبله اتفاق افتاد . « 1 »\r\n\r\n- شناسايى رابطهء غير نظاميان با نيروهاى خودى :\r\nعملكرد نيروهاى خودى همانند عملكرد دشمن يكى از عوامل جذب يا دفع غير نظاميان محسوب مىشود . از اين رو پيامبر صلى الله عليه و آله و امامان معصوم عليهم السلام گذشته از رفتار انسانى با غير نظاميان منطقهء عمليات ، نسبت به بعضى از افراد دشمن نيز توصيه‌هايى مىفرمودند . امام صادق عليه السلام از پدرش از اجدادش از على عليه السلام نقل مىكند : پيامبر صلى الله عليه و آله هنگامى كه لشكر يا سريه‌اى را اعزام مىكرد ، به فرماندهان چنين مىفرمود :\r\nتقواى الهى را فراموش نكنيد و با همراهان خود به نيكى رفتار نماييد ، با نام خدا و در راه خدا و آيين رسول خدا صلى الله عليه و آله بجنگيد . . . در نبرد ، متعرّض كودكان ، پيرمردان و پيرزنان نشويد . كشته‌هاى آنان را مثله نكنيد .\r\nو اسرايشان را به زنجير نكشيد . و به آنان مكر و حيله روا نداريد . « 2 »\r\nبا اين سفارش پيامبر صلى الله عليه و آله دربارهء دشمن ، به‌خوبى توصيه و عملكرد آن حضرت در مورد غير نظاميان منطقه آشكار مىگردد .\r\nحضرت على عليه السلام در مسير خود به صفين ، به شهر انبار ( 62\r\n\r\n\r\n","description":"","footnote":"\r\n( 1 ) - مروج الذهب ، ج 2 ، ص 358 ؛ الجمل ، ص 152 ؛ نقش عايشه در تاريخ اسلام ، ج 2 ، ص 73 و تاريخ طبرى ، ج 4 ، ص 466 .\r\n( 2 ) - دعائم الاسلام ، ج 1 ، ص 369 .\r\n","page_name":" 125 ","page_number":125},
  {"content":"\r\n\r\nكيلومترى غرب بغداد ) رسيد . بزرگان آن شهر به استقبال او شتافتند ، آنگاه از اسب‌ها پياده شدند و به همراه حضرت دويدند . حضرت على عليه السلام پرسيد : اين ستوران چيست كه يدك مىكشيد و چرا چنين مىكنيد ؟ گفتند : اين سنّت ماست ، كه در تعظيم فرمانروايانمان به كار مىگيريم و اما اينها هديه و پيشكشى است براى شما ، كه جهت شما و مسلمين خوراك تهيه كرده‌ايم و براى چهارپايان شما علوفهء بسيار فراهم آورده‌ايم . امام عليه السلام فرمود :\r\n« وَاللَّهِ ما يَنْتَفِعُ بِهذا امَرائُكُم وَ انَّكُمْ لَتَشُّقُونَ عَلى انْفُسِكُمْ فى دُنْياكُمْ وَ تَشْقَوْنَ بِهِ فى آخِرَتِكُم . . . »\r\nبه خدا سوگند ، حكمرانان شما در اين كار ( دويدن در ركاب آنان ) سود نمىبرند و با اين كار خود را در دنياتان به رنج و در آخرتتان به بدبختى گرفتار مىسازيد .\r\nگفتند : « اى امير مؤمنان اعراب دوستان ما هستند چرا ما را از دادن پيشكش و آنها را از قبول آن منع مىكنى ؟ » فرمود : « تمام اعراب دوستان شما هستند و ليكن نبايد مسلمانى هديهء شما را بپذيرد . هر كس مال شما را به زور گرفت به ما اطّلاع دهيد . » گفتند : « اى امير مؤمنان دوست داريم پيشكش ما را قبول كنى . » فرمود : « واى بر شما ! ما را به ارمغان شما نيازى نيست . » سپس آنها را ترك گفت و رهسپار شد . « 1 »\r\nامام على عليه السلام در نامه‌اى به استانداران و فرماندارانى كه قلمروشان در مسير حركت ارتش قرار گرفته ، مىنويسد :\r\n\r\n\r\n","description":"","footnote":"\r\n( 1 ) - پيكار الصفّين ، ص 199 - 200 .\r\n","page_name":" 126 ","page_number":126},
  {"content":"\r\n\r\n« مِنْ عَبْدِاللَّهِ عَلىّ اميرِ الْمُؤْمِنِينَ الى مَنْ مَرَّ بِهِ الْجَيْشُ مِنْ جُباةِ الْخَراجِ وَ عُمَّالِ الْبِلادِ : امَّا بَعْدُ ، فَانّي قَدْ سَيَّرْتُ جُنُوداً هِىَ مَارَّةٌ بِكُمْ انْ شَاءَاللَّهُ ، وَ قَدْ أوْصَيْتُهُمْ بِما يَجِبُ لِلَّهِ عَلَيْهِمْ مِنْ كَفِّ الْأَذى وَ صَرْفِ الشَّذى ، وَ أنَا . . . . » « 1 »\r\nاز بندهء خداوند على بن ابىطالب ، اميرالمؤمنين ، به خراج‌ستانان و فرمانداران شهرها كه سپاه اسلام از قلمروشان مىگذرد . اما بعد . . .\r\nسپاهيانى روان كرده‌ام كه به خواست خدا از سرزمين‌هايى كه زير فرمان شماست خواهند گذشت . و آنچه به فرمان الهى بر آنان واجب است ، مانند نيازردن مردم و خويشتن‌دارى از شرارت ، به آنان سفارش كرده‌ام . اگر به شما و اهل ذمّهء ديار شما زيانى برسانند من از آن بيزارى مىجويم ؛ مگر آنكه سپاهيان به گرسنگى مرگبار دچار شده و براى سير كردن خود چاره‌اى نداشته باشند . پس هر يك از سپاهيان از روى هوسرانى و ستمگرى از مردم چيزى ستاند ، وى را كيفر دهيد و دست بىخردان قوم خود را از آزار و گزند و تعرّض به سربازان كوتاه كنيد . من در پشت سپاه ، چشم براهم . اگر ستمى بر شما رفت ، به من گزارش كنيد و اگر از كسى از سپاهيانم گزندى به شما رسيد ، مرا آگاه سازيد كه جز به پشتيبانى خدا و همت من دفع او نمىتوانيد و من به يارى پروردگار ، او را از كار بر كنار مىسازم .\r\nرفتار حضرت على عليه السلام با غير نظاميان به‌گونه‌اى بوده است كه دشمن نيز به خوبى آن اعتراف مىكرد . عمرو بن عاص در گفت و گويى كه با معاويه داشت ، به او گفت :\r\n\r\n\r\n","description":"","footnote":"\r\n( 1 ) - نهج‌البلاغه ، نامه 60 .\r\n","page_name":" 127 ","page_number":127},
  {"content":"\r\n\r\nاهل شام از اين كه على عليه السلام بر آنان پيروز شود واهمه‌اى ندارد ؛ ( زيرا على عليه السلام با آنان به عدالت رفتار مىكند ) ليكن اهل عراق از اين كه تو بر آنان چيره شوى ترسانند . ( چون تو به عدالت رفتار نمىكنى . ) » « 1 »\r\nملاحظه مىكنيد رفتار انسانى امام عليه السلام باعث شده بود كه حتى نيروهاى دشمن نيز از اين كه به دست حضرت اسير شوند و يا پس از شكست بر آنان حكومت كند ، ترسى نداشته باشند و اين نقطهء قوّت نيروهاى خودى و نقطهء ضعف دشمن بود .\r\n\r\n- امكان استفاده از غير نظاميان :\r\nبررسى امكان استفاده از غير نظاميان اهمّيّت ويژه‌اى دارد ؛ زيرا گاهى با كمك آنان مىتوان مشكلاتى را كه حتى با نيروها قابل حل نيست ، بر طرف كرد . همچنان كه مالك اشتر از اهالى رقّه ( كه طرفدار عثمان بودند و با على عليه السلام همكارى نمىكردند ) خواست تا با حضرت همكارى نمايند . آنان چون به قاطعيت مالك آگاه بودند و مىدانستند مالك هر چه بگويد ، به آن عمل مىكند ، وقتى با تهديدهاى مالك اشتر روبه‌رو شدند ، اعلان همكارى كردند و براى عبور سپاهيان اسلام از رود فرات ، پلى نصب كردند . « 2 »\r\nبايد توجه داشت كه هميشه نمىتوان از غير نظاميان استفادهء مطلوب نمود . در اين موارد لازم است تدابيرى انديشيده شود كه حداقل از آنان عليه ما استفاده نشود . احنف بن قيس در جنگ جمل پيكى براى حضرت امير عليه السلام فرستاد و گفت : من در ميان قوم خودم بر طاعت تو هستم . اگر خواسته باشى چهار هزار شمشير از بنىاسد را از تو دور نگه مىدارم و يا\r\n\r\n\r\n","description":"","footnote":"\r\n( 1 ) - وقعة الصفين ، ص 476 .\r\n( 2 ) - همان ، ص 151 .\r\n","page_name":" 128 ","page_number":128},
  {"content":"\r\n\r\nاينكه خودم همراه تو بجنگم و اين چهار هزار نفر همراه دشمن تو باشند ، امير مؤمنان عليه السلام پاسخ داد : اگر آنان را بازدارى بهتر است . « 1 »\r\n\r\n6 - 4 - شخصيّت‌ها\r\n\r\n- شناخت فرماندهان دشمن\r\nآشنايى با فرماندهان و نيروهاى برجستهء دشمن ، پيش از عمليات امرى ضرورى و لازم است . با به‌دست آوردن روحيات و خصوصيات آنان مىتوان به قوت و ضعفشان پى برده و از آنها در طول عمليات استفاده كرد ؛ شناخت كامل افراد برجسته دشمن ، به فرماندهى ، ديد بازترى در طرح‌ريزى عمليات و توجيه نيروها مىبخشد . از موفقيت‌هاى رسول گرامى صلى الله عليه و آله در غزوات شناخت ايشان از فرماندهان و خصوصيات آنان بود كه از راه‌هايى آن را به‌دست مىآورد .\r\nبه‌عنوان مثال ، در جنگ بدر طى بازجويى از اسراى دشمن و نسبت به فرماندهان و سران لشكر دشمن اطلاعات كافى كسب نمود .\r\nبراى شناخت نقاط ضعف و قوّت فرماندهان دشمن به چند نكتهء برجسته بايد توجه داشت . ازقبيل : داشتن هدف ، تجربه جنگى ، تدبير و كاردانى ، شجاعت و انعطاف‌پذيرى .\r\nهدف : فرماندهى كه به هدف خويش اعتقاد راسخ داشته در برابر مشكلات و سختىهاى جنگ ، تزلزل‌ناپذير و صبور و پايدار مىباشد .\r\nبرعكس اگر فرمانده داراى هدف و انگيزه‌اى قوى نباشد استقامت كمترى از خود نشان خواهد داد و ممكن است با كوچك‌ترين حادثه‌اى\r\n\r\n\r\n","description":"","footnote":"\r\n( 1 ) - الجمل ، ص 158 .\r\n","page_name":" 129 ","page_number":129},
  {"content":"\r\n\r\nروحيهء نبرد را از دست بدهد .\r\nزبير بن عوام از فرماندهان برجستهء نبرد جمل بود كه از انگيزه‌اى قوى برخوردار نبود و در دل نوعى شك و ترديد داشت و به همين جهت با يك ملاقات با حضرت امير عليه السلام انگيزهء متزلزل را نيز ازدست داد و سرانجام از جنگ كناره‌گرفت . امير مؤمنان عليه السلام با شناختى كه از روحيه و انگيزهء متزلزل زبير داشت با يادآورى سخن رسول گرامى صلى الله عليه و آله به وى كه « زبير ! تو روزى به ناحق ، با على خواهى جنگيد ! » توانست وى را از صحنه جنگ خارج كند . « 1 »\r\nشجاعت : شجاعت فرمانده دشمن نقطهء قوتى است كه او را به پايدارى و مقاومت بيشترى وامىدارد ، امّا ترس وى نقطه ضعف او است .\r\nمثلًا در غزوهء خندق ، وقتى « عمرو بن عبدود » ، قهرمان شجاع عرب كه با هزار نفر برابرى مىكرد ، از خندق گذشت و مبارز طلبيد ، از مسلمانان كسى جرأت نكرد به مقابله با او بپردازد ؛ تنها حضرت امير مؤمنان عليه السلام بود كه از رسول خدا صلى الله عليه و آله اجازه خواست تا پاسخ عمرو را بدهد . بدين جهت ، پيامبر با شناختى كه از عمرو داشت ، به آن حضرت اجازه داد تا با او مبارزه كند . وقتى جنگجوى عرب به‌دست تواناى حضرت امير كشته شد همراهانش پا به فرار گذاشتند و وحشت عجيبى در دل دشمن افتاد و پيامبر صلى الله عليه و آله به على عليه السلام فرمود :\r\n« اى على بر تو بشارت باد ، اگر اعمال امت محمد را با عمل امروز تو بسنجند ، عمل تو بر آنها ترجيح دارد . » « 2 »\r\nكاردانى و تدبير : فرمانده « كاردان » و « مدبّر » ، به بهترين وجه مىتواند\r\n\r\n\r\n","description":"","footnote":"\r\n( 1 ) - ر . ك . نقش عايشه در تاريخ اسلام ، ج 2 ، ص 167 - 169 .\r\n( 2 ) - مجمع البيان ، ج 8 ، ص 343 .\r\n","page_name":" 130 ","page_number":130},
  {"content":"\r\n\r\nنيروها و امكانات خود را عليه دشمن بسيج نمايد و در برابر دشمن ، تدابير و طرح‌هاى لازم را اتّخاذ كند . لازمهء اين امر ، آشنايى با علوم نظامى و داشتن تجربيات جنگى است .\r\nتجربه : به گفتهء معصوم عليه السلام « التّجربة فوق العلم » تجربه فوق دانش است . چون نقاط قوت و ضعف يك عمل و كارآيى يك دانش در عمل به اثبات مىرسد . فرمانده كارآزموده و برخوردار از تجربه ، يقيناً تأثير به‌سزايى در پيشبرد نبرد خواهد داشت ، او قادر خواهد بود با تكيه به تجربيات خويش ، گره‌هاى كورى را كه علم و دانش قادر به گشودن آن نيست ، باز كند . و در ميدان نبرد دچار خدعه و فريب نگردد . شايد به همين جهت و به خاطر كاردانى مالك اشتر بود كه امير مؤمنان همه مأموريت‌هاى مشكل را به وى واگذار مىكرد و وى را در مقابل فرماندهان كارآزموده و كاردان دشمن قرار مىداد . « 1 »\r\nانعطاف‌پذيرى : از نقاط قوّت و ضعف فرماندهان دشمن « انعطاف‌پذيرى » يا « انعطاف‌ناپذيرى » آنها است . با فرماندهى كه « انعطاف‌پذير » است . مىتوان مذاكره كرد . و با وعده و وعيد در روحيهء جنگىاش تزلزل ايجاد كرد و او را تسليم و يا از جنگ منصرف نمود .\r\nبر خلاف فرمانده « انعطاف‌ناپذير » كه سرسختانه و مغرور مقاومت مىكند و حاضر به شنيدن هيچ سخن حقّى نيست . رسول خدا صلى الله عليه و آله با شناختى كه از « روحيهء انعطاف‌پذيرى « مالك بن عوف » ، آتش افروز جنگ « حنين » و « طايف » ، داشت ، به وى كه در دژ طائف به‌سر مىبرد و با ثقيف همكارى مىنمود ، چنين پيام فرستاد : اگر ( مالك ) اسلام بياورد ، و به ما بپيوندد ، من كسان او را ( كه در حنين به اسارت درآمده بودند ) آزاد مىسازم و يكصد شتر\r\n\r\n\r\n","description":"","footnote":"\r\n( 1 ) - ر . ك . نهج‌البلاغه ، نامهء 13 .\r\n","page_name":" 131 ","page_number":131},
  {"content":"\r\n\r\nنيز به او مىبخشم . نمايندگان هوازن ، پيام رسول خدا صلى الله عليه و آله را به « مالك » رساندند . او نيز با شيوه‌اى از دژ خارج شد و به حضرت پيوست و اسلام آورد . و رسول خدا صلى الله عليه و آله با اين عمل توانست به نبرد طائف خاتمه دهد . « 1 »\r\nحضرت على عليه السلام نيز ، با شناختى كه از فرماندهان و آتش‌افروزان « جنگ جمل » داشت ، وقتى عبداللّه بن عباس را به‌سوى طلحه و زبير فرستاد ، به وى فرمود :\r\n« لا تَلْقَيَنَّ طَلْحَةَ فَانَّكَ انْ تَلْقَهُ تَجِدْهُ كَالثَّوْرِ عاقِصاً قَرْنَهُ يَرْكَبُ الصَّعْبَ وَ يَقُولُ : هُوَ الذَّلُولُ وَ لكنِ الْقَ الزُّبَيْرَ فَانَّهُ الْيَنُ عَريكَةً . » « 2 »\r\nبا « طلحه » ملاقات نكن كه اگر ملاقاتش كنى ، وى را همچون گاوى خواهىيافت كه شاخهايش اطراف گوشهايش پيچ خورده باشد ، او بر مركب سركش ( هوى و هوس ) سوار مىشود و مىگويد : مركبى رام است ! بلكه با زبير ارتباط بگير كه نرم‌تر است ( و طبعى انعطاف‌پذير دارد ) .\r\n\r\n\r\n","description":"","footnote":"\r\n( 1 ) - فروغ ابديت ، ج 2 ، ص 756 .\r\n( 2 ) - نهج‌البلاغه ، خطبهء 31 .\r\n","page_name":" 132 ","page_number":132},
  {"content":"\r\n\r\n\r\nبخش سوم : جمع‌آورى اخبار\r\nجمع‌آورى اخبار يكى از حلقه‌هاى مدار اطلاعاتى است كه توليد اطلاعات را به‌منظور تأمين نيازمندىهاى اطلاعاتى يگان‌ها و سازمان‌ها ، برعهده دارد .\r\nبراى تبديل اخبار جمع‌آورى شده به اطلاعات و انتشار آن به سازمان‌ها و يگان‌هاى نيازمند ، لازم است به واحد پرورش اخبار ارسال گردد ، تا اخبار خام به اطلاعات مفيد و ثمربخش و قابل استفاده تبديل شود . مشكل‌ترين توليد اطلاعات مرحلهء جمع‌آورى اخبار است . زيرا دشمن براى حفظ منافع و تأمين اهداف خويش حداكثر تلاش را جهت خنثى كردن و يا از بين بردن اقدامات ما به‌كار مىگيرد . او مىكوشد مقدورات ، آسيب‌پذيرىها ، اطلاعات و فعاليت‌هاى خود را از نظر ما پنهان دارد از اين رو دست به اقدامات سانسور ، تأمين و حفاظت مىنمايد و يا مبادرت به انتشار اخبار غلط و فريبنده مىكند . از اين رو ، از وظايف اصلى مسؤول اطلاعات اين است كه براى نفوذ در اطلاعات دشمن ، به‌طور مستمرّ از هر منبع قابل اعتماد به جمع‌آورى اخبار بپردازد .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nتعريف جمع‌آورى اخبار\r\nبا توجه به مطالب فوق ، جمع‌آورى اخبار عبارت است از : جمع‌آورى اخبار به صورت مستمرّ و استفاده مداوم از منابع گوناگون خبرى بوسيله عوامل و عناصر اطلاعاتى و ارسال آن به قسمت پرورش اخبار جهت توليد اطلاعات .\r\nجمع‌آورى اخبار با دو موضوع ارتباط تنگاتنگ دارد . منابع اخبار ، عوامل جمع‌آورى اخبار .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nفصل اوّل : منابع اخبار\r\nبخش « منابع اخبار » يكى از مدارهاى اطلاعاتى است . براى رسيدن عناصر اطّلاعاتىبه اخبار صحيح و واقعى ، شناخت منابع اخبار ضرورى است .\r\n\r\n1 - تعريف منبع خبر :\r\nمنبع خبر عبارت است از : شخص ، شىء و يا فعّاليتى كه اخبار از آن به‌دست مىآيد . اين منابع ممكن است در كنترل ، يا خارج از كنترل ما باشد دشمن نهايت تلاش خود را به‌كار مىگيرد تا از رسيدن اخبار صحيح جلوگيرى كند . به اين منظور ، علاوه بر حفاظت كامل ، همواره دست به اقدامات فريبنده و نشر اكاذيب و اخبار جعلى مىزند از اين رو هوشيارى و زيركى عناصر اطّلاعاتى خودى را مىطلبد .\r\nمنابع اخبار عبارت است از : فعّاليت‌هاى دشمن مانند حركت نيروها ، كيفيت گسترش دشمن و تغييرات آن ، مقدار و نوع آتش و آثار به جا مانده از به كار گرفتن جنگ‌افزار شيميايى ميكربى و راديو اكتيوى . . . ) اسرا ،\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nساكنان محلى ، آوارگان ، پناهندگان سياسى و نظامى ، اسراى آزاده شدهء خودى ، عوامل نفوذى ، وسايل و مدارك غنيمتى از دشمن ، نيروهاى مردمى ، عكس‌هاى هوايى ، نقشه‌ها ، وسايل ارتباط جمعى ( راديو ، تلويزيون ) ، سخنرانىها ، مصاحبه‌ها و مطبوعات مهم‌ترين اين منابع در اين‌جا مورد بررسى قرار مىگيرد .\r\n\r\n2 - بررسى منابع اخبار\r\n\r\n1 - 2 - فعّاليت‌هاى دشمن\r\n\r\n- حركات و فعّاليت‌ها :\r\nاز منابع مهم و با ارزش كسب اخبار ، زير نظر گرفتن فعّاليت‌هاى دشمن است كه فرمانده مىتواند بخشى از نيازمندىهاى اطّلاعاتى خود را از اين طريق به‌دست آورد . حركت نيروها ، وجود نيروها و يگانهاى دشمن در منطقه ، تغيير مكان و نقل و انتقال جنگ‌افزارها ، نوع ذخيره وسايل و ابزار و مهمات پيكار در منطقهء عمليات ( تداركات ) ، و مكالمات و مخابرات دشمن از جمله اين فعاليت‌ها هستند .\r\nهر چند دشمن با شيوه‌هاى گوناگون مىكوشد تا فعّاليت‌هاى خود را از ديد نيروهاى مقابل مخفى نگه دارد ، يا براى فريب دست به حركات نمايشى و تاكتيكى مىزند ، ولى با « پرورش اخبار » مىتوان به اطّلاعات و اخبار درستى دست يافت .\r\nدر جنگ‌هاى صدر اسلام ، آگاهى از فعّاليت‌هاى دشمن ، منبع مؤثّرى در كسب اخبار و اطلاعات به‌شمار مىآمد . رسول گرامى اسلام صلى الله عليه و آله در جنگ‌ها از اطّلاعات به‌دست آمده از فعّاليت‌هاى دشمن بهترين بهره را مىبرد .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nدر نبرد مُرَيسيْع در سال پنجم هجرى به رسول خدا صلى الله عليه و آله خبر رسيد كه تيره بَلْمُصْطَلِق از طايفه خزاعه در ناحيه فُرع رفت آمد دارند و رئيس‌شان در ميان بَلْمُصْطَلِق و كسان ديگرى از اعراب تلاش مىكند و آنها را براى جنگ با پيامبر صلى الله عليه و آله فرامىخواند ، از اين رو اسب و سلاح تهيه كرده و آماده حركت به مدينه هستند .\r\nچون اين خبر به رسول خدا صلى الله عليه و آله رسيد بُرَيدة بن الحُصيب اسلمى را مأمور كرد تا به‌سوى آنها رفته و خبر درستى از اجتماع و تحرك آنها بياورد . بريده نيز با لطافت و زرنگى خاصى به ميان آنها رفت و اطّلاعات لازم را به دست آورد و به‌سوى رسول خدا صلى الله عليه و آله برگشت ، و خبر آمادگى دشمنان را باز گفت . « 1 »\r\n\r\n- قرائن و شواهد :\r\nبا توجه به قرائن و شواهد نيز ، مىتوان به طرح‌ريزى آينده دشمن پى برد .\r\nدر غزوه احد وقتى دشمن به‌سوى مكه بازگشت ، پيامبر خدا صلى الله عليه و آله ، حضرت امير عليه السلام را براى بررسى فعّاليّت دشمن فرستاد و فرمود : ببين ، آيا شتران را سوار شده‌اند و اسبان را يدك مىكشند يا به عكس ؟ كه اگر چنين است ، قصد مكه دارند . « 2 »\r\n\r\n- ارتباطات :\r\nمنبع ديگر خبر در حين عمليات ، ارتباطات دشمن است .\r\nكشف مكالمات و پيام‌هاى دشمن ، به شناسايى موقعيت و حركات يگان‌ها و تلفات و خسارات آنان كمك مىكند .\r\nالبته بايد توجه داشت ، ارتباطات در صدر اسلام به شكل امروزى\r\n\r\n\r\n","description":"","footnote":"\r\n( 1 ) - ر . ك . المغازى ، ج 1 ، ص 404 .\r\n( 2 ) - اعلام الورى ، شيخ طبرسى ، ص 84 ؛ الصحيح فى سيرة النبى ، ج 4 ، ص 278 ؛ كامل ابن اثير ، ج 2 ، ص 160 .\r\n","page_name":" 137 ","page_number":137},
  {"content":"\r\n\r\nمطرح نبود از اين رو ، استراق سمع از طريق عوامل نفوذى انجام مىشد و بسيار كارايى داشت .\r\nرسول خدا صلى الله عليه و آله به اين منبع نيز ، توجه كامل داشت . به‌عنوان مثال : در غزوهء حُنَيْن ، به ابْن ابى حَدْرَدْ فرمود : در صفوف دشمن نفوذ كن تا اخبارى از آنان براى ما بياورى ، و ببين كه مالك ( فرمانده دشمن ) چه مىگويد ؟ ابن ابى حَدْرَدْ در جمع فرماندهان قوم نفوذ كرد و با ديدن دشمن و شنيدن سخن آنان ، طرح و برنامه‌هاى آنان را به حضرت گزارش داد . « 1 »\r\n\r\n- آثار به جاى مانده :\r\nهمواره نمىتوان به هنگام درگيرى به فعاليّت دشمن ، پى برد . ولى مىتوان از آثار به جا مانده مثلًا از ردّ پاى نيروها ، وسائل نقليه ، جاى چرخ خودروهاى مورد استفاده ، وسايل و اشياى باقيمانده و . . .\r\nتلاش‌ها و فعاليت‌هايش را كشف نمود .\r\nدر غزوهء « ذات الرِقاع » ، وقتى پيامبر صلى الله عليه و آله شنيد كه قوم ثَعْلَبَه و نَمِر ، نيروهاشان را بسيج كرده‌اند تا به قلمرو اسلام يورش آورند ، با چهارصد نفر حركت كرد و در محلى به نام « مشقره » توقف نمود و گشتىهاى خود را براى كسب خبر اعزام كرد . آنان خبر آوردند كسى را نديدند ، امّا آثار تازه‌اى از ردّپاى اسب و شتر به چشم خورده است . حضرت و يارانشان پس از شنيدن اين گزارش ، به سرعت آن آثار را رديابى كردند تا به محل تجمّع دشمن رسيدند ، امّا كسى را نيافتند زيرا دشمن به قلهء كوه‌ها پناه برده بود . « 2 »\r\n\r\n\r\n","description":"","footnote":"\r\n( 1 ) - المغازى ، ج 3 ، ص 893 ؛ اعلام الورى ، ص 120 ؛ طبقات ، ج 2 ، ص 150 و سيره ابن هشام ، ج 4 ، ص 82 .\r\n( 2 ) - الصحيح من سيرة النبى ، ج 8 ، ص 268 .\r\n","page_name":" 138 ","page_number":138},
  {"content":"\r\n\r\n\r\n2 - 2 - پرسنل نظامى دشمن\r\nاز مهم‌ترين و ارزنده‌ترين منابع اخبار و اطلاعات هنگام نبرد و پيش از آن ، پرسنل نظامى دشمن ( اسرا ، پناهندگى و . . . ) هستند . اينان مىتوانند بسيارى از اطّلاعات مورد نياز را براى طرح‌ريزى و يا هدايت عمليات در اختيار فرماندهى بگذارند .\r\nمعمولًا مىتوان از اين منبع اخبارى دربارهء يگان‌هاى دشمن ، حركات ، موقعيت ، استعداد نفرات و تجهيزات ، روحيهء فرماندهان رابه دست آورد .\r\nاسيران ، منابع خوبى هستند كه ممكن است از رده‌هاى بالاى پرسنل دشمن مانند فرماندهان ، عناصر جاسوسى و اطلاعاتى ، و رده‌هاى پايين چون سربازان و . . . ، باشند كه مىتوان از هر كدام با شيوه‌اى خاص اخبار و اطّلاعات را به‌دست آورد . نيز پناهندگان دشمن كه به مسلمانان پناهنده شده‌اند ، منابع اطّلاعاتى مناسبى هستند . اينان يا ، خود داوطلبانه اخبارى را در اختيار قرار مىدهند و يا دست كم مىتوان از آنان كسب خبر كرد .\r\nلشكريان اسلام در جنگ خيبر سه روز متوالى اطراف قلعهء زبير جنگيدند ، ليكن راهى به درون آن نيافتند . در اين ميان يكى از يهوديان به نام غزال به نيروهاى اسلام پناهنده شد و به رسول خدا صلى الله عليه و آله اطلاعات با ارزش داد ، او گفت : اگر يك ماه هم در اين جا بمانى و اين دژ را در محاصره داشته باشى آنان تسليم نمىشوند ؛ زيرا شبانه از آبراه‌هاى زيرزمينى و كاريزها ، آب به داخل حصار مىبرند و خود را از تو حفظ مىكنند ؛ اگر راه آب آنان را مسدود نمايى درمانده و بيچاره مىشوند .\r\nپيامبر صلى الله عليه و آله با كسب اين اطّلاعات ، آبراه‌ها و كاريزهاى دشمن را مسدود نمود . دشمن ناگزير براى مقابله ، از دژ خارج شدند و در نبردى\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nسخت ، حصار دشمن به دست مسلمانان فتح شد . « 1 »\r\n\r\n3 - 2 - نيروهاى مردمى\r\nديگر منبع اخبار و اطّلاعات ، نيروهاى مردمى هستند كه به افراد محلى ، نفوذيان و رهگذران تقسيم مىشوند .\r\n\r\n- افراد محلى\r\nافرادى كه در منطقهء عمليات زندگى مىكنند ، مىتوانند بهترين اخبار را در مورد وضعيت زمين و نيز موقعيت ، حركات ، تجهيزات و وسايل دشمن در اختيار ما بگذارند .\r\nپيامبر اكرم صلى الله عليه و آله در غزوهء بدر ، شخصاً موقعيت يگان دشمن را از فردى كه در منطقهء عمليات مىزيست كسب كرد هنگامى كه حضرت با قتادة بن نعمان به گشت‌زنى پرداخت ، در منطقهء « تيا » به پيرمردى به نام سفيان ضمرى برخورد نمود از او پرسيد : آيا از قريش خبر دارى ؟ پاسخ داد به من خبر رسيده است كه فلان روز از مكه خارج شدند . اگر خبر درست باشد ، هم‌اكنون بايد در كنار اين تپه باشند . سپس پيامبر صلى الله عليه و آله براى رد گم كردن و يا سنجش صحّت و سقم خبر سفيان ، از او پرسيد : از نيروهاى محمد چه خبر دارى ؟ پاسخ داد : فلان روز از مدينه خارج شده‌اند . اگر خبر درست باشد ، الآن بايد پشت آن تپه باشند . « 2 »\r\n\r\n\r\n","description":"","footnote":"\r\n( 1 ) - مغازى ، ج 2 ، ص 666 ، البته در نقل مرحوم مجلسى ، پيامبر صلى الله عليه و آله آب دشمن را قطع نكرد و به غزال فرمود : ممكن است خداوند وسيله‌اى از اين بهتر براى فتح برانگيزد . ( حيواة القلوب ، ج 2 ، ص 435 )\r\n( 2 ) - المغازى ، ج 1 ، ص 50 ؛ البدايه والنهايه ، ج 3 ، ص 263 ؛ سيره ابن هشام ، ج 2 ، ص 267 و تاريخ طبرى ، ج 3 ، ص 1302 .\r\n","page_name":" 140 ","page_number":140},
  {"content":"\r\n\r\nهمچنين ، گروه گشتى پيامبر اكرم صلى الله عليه و آله در بدر ، به نام‌هاى بَسْبَس و عدى ، وقتى به محل چاه‌هاى بدر رسيدند ، دو كنيز را ديدند كه يكى به ديگرى پولى بدهكار بود و طلبكار پولش را از او طلب مىكرد . كنيز بدهكار مىگفت : صبر كن ، فردا كاروان قريش به فلان محل مىرسد ؛ من براى آنان كار مىكنم و پول تو را مىدهم . گروه گشتى از مشاجرهء اين دو كنيز ، زمان حركت دشمن را به دست آوردند و به رسول خدا صلى الله عليه و آله گزارش دادند . « 1 »\r\n\r\n- نفوذيان :\r\nنفوذيان نيز به‌عنوان يك منبع اطلاعاتى مىتوانند ما را در جريان تصميم‌ها ، نقل و انتقالات و گفت و گوهايى قرار دهند كه در محل زندگى دشمن رخ مىدهد .\r\nعباس بن عبدالمطلب ساكن مكه بود و اخبار باارزشى را از كفّار براى پيامبر اكرم صلى الله عليه و آله مىفرستاد . « 2 » امّ سلمه ، همسر نبى اكرم صلى الله عليه و آله ، در مكه مسكن گزيد و اخبار و اطّلاعات را براى اميرالمؤمنين عليه السلام فرستاد ، به‌عنوان مثال ، مسير حركت جنگ‌افروزان جنگ جمل ( عايشه ، طلحه و زبير ) را كه عازم بصره بودند ، به آن حضرت نوشت . « 3 »\r\nدر نبرد صفّين ، زن هيثم بن السود ، كه طرفدار حضرت امير عليه السلام بود امّا شوهرش در صفوف لشكر معاويه شمشير مىزد ، خبرها را براى حضرت امير عليه السلام مىنوشت . روزى معاويه با طعنه به هيثم گفت : آيا همسرت ، اخبار را به على مىنويسد و به گردن اسب مىبندد و آن را مىفروشد ؟ هيثم گفت : آرى . « 4 »\r\n\r\n\r\n","description":"","footnote":"\r\n( 1 ) - طبقات ، ج 2 ، ص 35 ؛ سيرهء ابن هشام ، ج 3 ، ص 46 و المغازى ، ج 1 ، ص 196 .\r\n( 2 ) - الصحيح من سيرة النبى ، ج 4 ، ص 64 و بحارالانوار ، ج 20 .\r\n( 3 ) - المعيار والموازنه ، ص 30 .\r\n( 4 ) - بحارالانوار ، ج 33 ، ص 277 ، اين زن ، خبرها را در نامه‌اى مىنوشت و به گردن اسب مىبست . آنگاه ، اسب را به‌سوى لشكر حضرت على عليه السلام مىفرستاد .\r\n","page_name":" 141 ","page_number":141},
  {"content":"\r\n\r\nطايفهء خزاعه ، اعمّ از كافر و مسلمان ، به دليل پايبندى به تعهّد و پيمانى كه با عبدالمطلب داشتند ، اخبار و اطّلاعات را براى رسول اكرم جمع‌آورى مىكردند . « 1 »\r\nالبته در جهت عكس قضيه ، از نامه‌نگارى حاطب بن ابى بلتعه به قريش مىتوان نام برد . كفّار قريش با خوشرفتارى نسبت به خانواده او كه در مكّه ساكن بودند مىخواستند اطلاعاتى از او كسب كنند كه البته ناكام ماندند . « 2 »\r\n\r\n- رهگذران :\r\nاز كسانى كه مىتوانند اخبار ارزشمندى را در اختيار بگذارند ، رهگذران و مسافران هستند كه در منطقه تردّد مىكنند . حضرت سيدالشهداء عليه السلام در مسير حركتش از مكه به كوفه ، همواره از اين منبع استفاده مىكرد تا از اوضاع كوفه با خبر شود . وقتى از مكه خارج شد ، فرزدق ، شاعر معروف عرب ، را ديد . اوضاع و احوال كوفه را پرسيد ؟\r\nفرزدق گفت : « تَرَكْتُ النَّاسَ بِالْعراقِ قُلوبُهُمْ مَعَكَ وَ سُيُوفُهُمْ مَعَ بنى امَيَّةَ » « 3 » مردمى را در عراق ترك كردم كه دلهايشان با شما بود و شمشيرهايشان به نفع بنىاميّه . آنگاه امام فرمود : راست مىگويى . « 4 »\r\nهمين روايت را به بشر بن غالب از طايفهء بنى اسد نسبت داده‌اند كه در منزل « ذات عرق » خدمت امام رسيد . امام از او دربارهء عراق پرسيد ، او نيز ، همان پاسخ فرزدق را داد . « 5 »\r\n\r\n\r\n","description":"","footnote":"\r\n( 1 ) - الصحيح من سيرة النّبى ، ج 4 ، ص 336 .\r\n( 2 ) - ر . ك . بحارالانوار ، ج 21 ، ص 112 .\r\n( 3 ) - اعلام الورى ، ص 227 ، مقتل مقرّم ، ص 174 .\r\n( 4 ) - همان .\r\n( 5 ) - بحارالانوار ، ج 44 ، ص 367 ، و مقتل مقرّم ، ص 174 .\r\n","page_name":" 142 ","page_number":142},
  {"content":"\r\n\r\nهمچنين در منزلى به نام « شقوق » ، از مردى كه از كوفه مىآمد ، اخبار اهل عراق را پرسيد . وى گفت : آنان عليه تو اجتماع كرده‌اند . « 1 » امام حسين عليه السلام از طريق رهگذران خبر شهادت مسلم بن عقيل ، هانى و قيس بن مسهر را دريافت كرد .\r\n\r\nيادآورى :\r\nبايد توجه داشت اخبارى را كه اين‌گونه منابع به ما مىدهند ، همواره درست نيست . ( شايد برخى مواقع ) ، اخبارى جعلى براى گمراه ساختن ارائه دهند . در راه خيبر پيشقراولان لشكر رسول خدا صلى الله عليه و آله به فرماندهى عباد بن بشر موفق شدند جاسوسى يهودى از قبيلهء اشجع را دستگير كنند . مرد يهودى ، با اخبار جعلى ، خواست روحيهء مسلمانان را تضعيف كرده ، خود را نجات دهد . عباد ، متوجه اين موضوع شد و با كمى سختگيرى ، يهودى اقرار كرد كه جاسوس است . « 2 »\r\n\r\n4 - 2 - عكس‌هاى هوايى و نقشه‌ها\r\nامروزه يكى از منابع با ارزش كسب اطلاعات ، عكس‌هاى هوايى و نقشه‌هاست . اين منبع مىتواند ما را در جريان آخرين وضعيت زمين و\r\n\r\n\r\n","description":"","footnote":"\r\n( 1 ) - مقتل مقرم ، ص 180 ، ص 211 .\r\n( 2 ) - او ابتدا در جواب سؤال « عباد » كه پرسيده بود : كيستى ؟ گفته بود : من شترچرانم در پى چند شتر گم شده‌ام هستم . عباد پرسيد : آيا از خيبر اطّلاعى دارى ؟ گفت : آرى ، در چه زمينه‌اى ؟ عباد گفت : در مورد يهوديان . گفت : آرى طايف كنانه و هوذه با آنان هم‌پيمان شده‌اند و سلاح خريده‌اند و ده هزار جنگجو در حصارهاى محكم دارند كه هيچ گاه از پاى درنمىآيند و شما توان درگيرى با آنان را نداريد . عباد تازيانهء خود را بلند كرد و چند ضربه به او زد و گفت : تو جاسوس يهوديان هستى ؟ راست بگو و الّا گردنت را مىزنم . مرد يهودى پس از گرفتن امان ، اقرار كرد كه جاسوس است و قصد داشته از نيروهاى رسول خدا صلى الله عليه و آله اطّلاعات جمع‌آورى كند . آنگاه « عباد » اطّلاعات لازم را از او گرفته ، او را نزد پيامبر آورد . المغازى ، ج 2 ، ص 640 .\r\n","page_name":" 143 ","page_number":143},
  {"content":"\r\n\r\nتحولات دشمن قرار دهد ، به‌ويژه آن جا كه دسترسى به عناصر اطلاعاتى امكان‌پذير نيست و يا محدوديت زمانى اين اجازه را نمىدهد . در گذشته وسايل پيچيده و پيشرفته امروزى و بالطبع ، امكان تهيهء عكس‌هاى هوايى و نقشه‌هاى دقيق نبود . بديهى است كه مسلمانان براى تهيهء اخبار و اطلاعات ، به استفاده از ديگر منابع اهتمام مىورزند .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n\r\nفصل دوم : عوامل\r\n\r\n1 - تعريف و اهمّيّت عامل\r\n« عامل » ، به فرد يا سازمان و يا وسيله‌اى اطلاق مىشود كه اخبار را از منابع اخبار جمع‌آورى كرده يا پرورش دهد و يا از عهدهء انجام هر دو برآيد . عوامل اطلاعاتى چشم و گوش فرماندهى به شمار مىروند و قبل از هر چيز و هر كس ، حركات دشمن را مىبينند .\r\nاز اين رو مهم‌ترين وسيلهء تصميم‌گيرى فرمانده محسوب مىشوند .\r\nرسول خدا صلى الله عليه و آله براى كسب اطلاع از تصميمات ، طرح‌ها ، نيروها و امكانات دشمن ، عوامل اطّلاعاتى ، را به كار مىگرفت و اگر سريه‌اى اعزام مىنمود ، بر استفاده از عوامل اطلاعاتى براى كسب خبر ، تأكيد مىنمود .\r\nبه‌عنوان مثال ، هنگامى كه تصميم گرفت مسلمانان را به فرماندهى اسامة بن زيد براى جنگ با روميان بفرستد ، به اسامه فرمود :\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n« خُذْ مَعَكَ ادِلَّاءَ وَ قَدِّمِ الْعُيُونَ وَالطَّلائِعَ امامَكَ » « 1 »\r\nاز راهنما استفاده كن و عيون و طلايع ( عوامل اطّلاعاتى ) را پيشاپيش خود داشته باش .\r\nهمچنين امير مؤمنان على عليه السلام همواره فرماندهان نظامى را ( به ) استفاده از عوامل اطلاعاتى سفارش مىكرد . حضرت طى رهنمودهاى نظامى كه به دو فرمانده خويش ، شريح بن هانى و زياد بن نضر ، نوشت ، چنين تأكيد نمود :\r\n« وَاعْلَما انَّ مُقَدَمَةَ القَوْمِ عُيُونُهُم وَ عُيُونَ المُقَدَّمَةِ طَلائِعُهُم فَايَّاكُما انْ تَسْأَ ما عَن‌ْتَوْجيهِ الطّلائِع » « 2 »\r\nو بدانيد كه گروه پيشرو ، عيون لشكريانند و عيون ( چشم و چراغ ) گروه پيشرو ، طلايع هستند ؛ مبادا از اعزام طلايع غفلت كنيد .\r\n\r\n2 - انواع عوامل جمع‌آورى اخبار\r\nعوامل جمع‌آورى اخبار و اطلاعات به‌طور كلّى به چهار دسته تقسيم مىشوند .\r\n\r\n1 - عدّه‌ها و يگان‌هاى در خط ؛\r\nكه شامل كليه يگان‌هاى رزمى ، پشتيبان رزمى و پشتيبانى خدمات رزمى است . هر كدام به تناسب مقدورات و مأموريت‌هاى خويش داراى توانايىهاى جمع‌آورى اخبار مىباشند .\r\n\r\n\r\n","description":"","footnote":"\r\n( 1 ) - بحارالانوار ، ج 21 ، ص 410 ، پاورقى و شرح نهج‌البلاغه ، ابن ابىالحديد ، ج 1 ، ص 159 .\r\n( 2 ) - نهج‌البلاغه ، نامهء 11 .\r\n","page_name":" 146 ","page_number":146},
  {"content":"\r\n\r\n\r\n2 - عناصر متخصّص اطلاعاتى :\r\nافرادى هستند كه آموزش ديده و تخصّص‌هاى كافى را در زمينهء اطلاعات پشت سر گذاشته‌اند .\r\n\r\n3 - يگان‌هاى اطلاعاتى مخصوص ،\r\nكه در زمينه‌هاى فنّى داراى تخصّص‌هاى عالى لازم مىباشند .\r\n\r\n4 - عوامل مردمى و . . . ،\r\nكه بتواند اخبار را جمع‌آورى نموده و در اختيار سازمان‌هاى اطلاعاتى قرار دهد . از قبيل : عوامل مردمى ، بسيج و . . .\r\nشواهدى كه از تاريخ اسلام مورد استناد قرار گرفته نوعاً مربوط به دسته اوّل و چهارم مىباشد .\r\n\r\n1 - 2 - گروه گشتى شناسايى\r\nاز عواملى كه پيامبر صلى الله عليه و آله و ائمه عليهم السلام به اقتضاى آن روزگار به آن اهمّيّت مىدادند و براى جمع‌آورى اخبار از آن استفاده مىكردند ، گروه گشتى شناسايى است . پيامبر صلى الله عليه و آله در جنگ بدر ، چند گروه گشتى را براى كسب اخبار اعزام كرد :\r\nيك - گروهى به فرماندهى حضرت على عليه السلام به سر چاه‌هاى بدر اعزام شدند كه با دستگيرى چند تن از نيروهاى دشمن اطّلاعات ارزنده‌اى به‌دست آمد . « 1 »\r\nدو - دو نفر به نام‌هاى عدّى و بسبس پيش از شروع جنگ اطلاعاتى كسب كردند و به پيامبر صلى الله عليه و آله گزارش دادند . « 2 »\r\n\r\n\r\n","description":"","footnote":"\r\n( 1 ) - بحارالانوار ، ج 19 ، ص 233 ؛ تاريخ طبرى ، ج 3 ، ص 1023 ؛ المغازى ، ج 1 ، ص 251 ؛ السيرة الحلبيه ، ج 2 ، ص 151 ؛ كامل ، ج 2 ، ص 119 ؛ سيرة ابن هشام ، ج 2 ، ص 616 ؛ التراقيب الاداريّه ، ج 1 ، ص 361 .\r\n( 2 ) - طبقات ، ج 2 ، ص 24 ؛ كامل ابن اثير ، ج 2 ، ص 119 ؛ الميزان ، ج 2 ، ص 45 .\r\n","page_name":" 147 ","page_number":147},
  {"content":"\r\n\r\nسه - عمّار ياسر و ابن مسعود كه پس از دور زدن اردوگاه دشمن حضور پيامبر صلى الله عليه و آله رسيدند و از روحيهء دشمن گزارش دادند .\r\nهمچنين پس از پايان جنگ و حركت قريش به‌سوى مكه ، پيامبر صلى الله عليه و آله يك گروه گشتى را به دنبالشان روانه ساخت تا حركات آنان را زير نظر بگيرند و اطّلاعات لازم را ، گزارش كنند . « 1 »\r\n\r\n2 - 2 - پست ديده‌بانى\r\nديده‌بان ، از جمله عوامل جمع‌آورى اخبار است كه با مستقر شدن در بلندىها از جابه جايى حركت و وضعيت دشمن كسب اطّلاع نموده و به فرماندهى گزارش مىكند .\r\nپيامبر صلى الله عليه و آله و پيشوايان معصوم عليهم السلام نيز در مواردى ، افرادىرا به‌عنوان ديده‌بان مىگماشتند .\r\nحضرت على عليه السلام ، در نامه‌اى به فرماندهان سپاه خود مىنويسد :\r\nاز اعزام طلايع به همهء جوانب و ( گماردن ديده‌بان ) در شكاف كوهها ، لابه‌لاى درخت‌ها و هر چيزى كه داراى پوشش استتارى است كوتاهى نكنيد و سستى مورزيد . « 2 »\r\nاز جمله « در شكاف كوه‌ها ، لابه‌لاى درخت‌ها و . . . » استفاده مىشود كه منظور حضرت ديده‌بانى است .\r\nهمچنين در جنگ حنين ، وقتى پيامبر صلى الله عليه و آله به‌سوى دشمن در حركت\r\n\r\n\r\n","description":"","footnote":"\r\n( 1 ) - المغازى ، ج 1 ، ص 337 ؛ طبقات ، ج 2 ، ص 49 .\r\n( 2 ) - بحارالانوار ، ج 100 ، ص 24 ؛ نهج‌البلاغه ، نامه 11 ؛ وقعة الصفين ، ص 66 ، دعائم‌الاسلام ، ج 1 ، ص 367 و 368 و 378 .\r\n","page_name":" 148 ","page_number":148},
  {"content":"\r\n\r\nبود ، چون شب فرا رسيد ، حضرت فرمود : چه كسى امشب از لشكر حفاظت مىكند و با ديده‌بانى ارتش اسلام را از يورش كفار مصون مىدارد ؟ « انَيْس بنِ ابى مَرْثَد غَنَوى » جواب داد : يا رسول اللّه صلى الله عليه و آله ! من حاضرم . پيامبر صلى الله عليه و آله فرمود : اسبت را بياور . انَيْس آماده شد . حضرت به وى فرمود : به سوى آن كوه حركت كن و بر آن موضع بگير و هرگز از اسبت فرود ميا ، مگر براى اداى نماز يا قضاى حاجت . همچنين ، مراقب پشت سر خود نيز باش تا غافلگير نشوى . او تا صبح بر بالاى كوه ماند و به ديده‌بانى مشغول بود . سپيده‌دم كه مسلمانان براى نماز آماده مىشدند ، پيامبر صلى الله عليه و آله فرمود : آيا از سوار ( ديده‌بان ) خود خبرى دريافت كرده‌ايد ؟\r\nپاسخ دادند : خير . نماز صبح اقامه شد . رسول خدا پس از سلام آخر نماز به ميان درختان نگريست و فرمود : مژده كه سوارتان آمد . انيْس به حضور رسول الله رسيد ، گفت : اى پيامبر خدا ! همچنان كه امر فرموده بودى ، تا صبح بر بالاى كوه ماندم و هيچ‌گاه از اسب پايين نيامدم ، مگر براى نماز و قضاى حاجت و در مدّت ديده‌بانى ، به هيچ شخصى و شىء مشكوكى برخورد نكردم . پيامبر فرمود : از اسب پياده شو و نزد ما بيا . آنگاه فرمود :\r\n« بر اين مرد ، اگر پس از اين كار مهمّ ، كارى هم انجام ندهد ، چيزى نيست . » وظيفهء خود را در جنگ انجام داده است . « 1 »\r\n\r\n3 - 2 - پست شنود\r\nاز عوامل مهمّ ، براى كسب اخبار ، استفاده از وسايل ارتباطى و استقرار پُست‌هاى شنود است كه ما را از وضعيت داخلى يگان‌هاى دشمن آگاه\r\n\r\n\r\n","description":"","footnote":"\r\n( 1 ) - المغازى ، ج 3 ، ص 894 .\r\n","page_name":" 149 ","page_number":149},
  {"content":"\r\n\r\nمىكند ، در صدر اسلام وسايل ارتباطى امروزى وجود نداشت . از اين رو ، پيامبر صلى الله عليه و آله با اعزام عناصر نفوذى و اطّلاعاتى ، اخبار لازم را به‌دست مىآورد .\r\nاين افراد ، با نفوذ به داخل مراكز دشمن ، و منطقهء عمليات به‌طور دقيق صحبت‌هاى آنان را گوش كرده و به پيامبر صلى الله عليه و آله گزارش مىدادند .\r\nحذيفه در جنگ خندق به دستور پيامبر صلى الله عليه و آله به داخل صفوف دشمن نفوذ كرد و اطّلاعات خوبى به‌دست آورد .\r\nهمچنين ، پيامبر صلى الله عليه و آله « عبدالله بن رواحه » را همراه با سه نفر به خيبر فرستاد تا با نفوذ در ميان يهوديان از وضع خيبر ، قصد ساكنان و گفت و گوهايى كه مىكنند ، آگاه شود . نيز ، چنين كرد .\r\nدر جنگ حنين نيز پيامبر اكرم صلى الله عليه و آله ، به « عبدالله بن ابى حَدْرَدْ » فرمود :\r\nميان مردم برو و از آنان اطّلاعات و اخبار كسب كن . خصوصاً سخنان « مالك » ، فرمانده آنان ، را بشنو و به اطلاع ما برسان . « 1 » او نيز با نفوذ به جايگاه فرماندهى ، اخبار و اطلاعات با ارزشى به‌دست آورد و به پيامبر صلى الله عليه و آله گزارش داد .\r\n\r\n4 - 2 - هم‌پيمانان\r\nكشورهاى دوست و هم‌پيمان نيز ، عامل ديگرى براى جمع‌آورى اخبار مىباشند . در صدر اسلام ، اخبار از طريق قبيله‌هاى هم‌پيمان كسب مىشد . به چند نمونه اشاره مىكنيم :\r\nيك - حضرت در جنگ بدر به طايفهء « بنى عبس » مأموريت داد كه\r\n\r\n\r\n","description":"","footnote":"\r\n( 1 ) - المغازى ، ج 2 ، ص 566 .\r\n","page_name":" 150 ","page_number":150},
  {"content":"\r\n\r\nقافلهء قريش را زير نظر بگيرند و اخبار را به آن حضرت گزارش كنند . « 1 »\r\nدو - ابوتميم سلمى وقتى ديد قريش ، خود را براى جنگ با پيامبر صلى الله عليه و آله آماده كرده و به‌سوى مدينه حركت نموده است ، غلام خود را از « عرج » ، پياده روانه كرد تا خبر حركت قريش ، شمار افراد ، تعداد اسب‌ها و مقدار اسلحه و مهمات آنها را به پيامبر صلى الله عليه و آله گزارش كند . « 2 »\r\nسه - در جنگ احد ، عمرو بن سالم و عدّه‌اى ديگر از خزاعه ، لشكر قريش را در « ذى طوى » مشاهده نمودند كه براى جنگ با پيامبر صلى الله عليه و آله آماده شده‌اند . آنان به سرعت به‌سوى مدينه حركت كردند و خبر را به پيامبر صلى الله عليه و آله رساندند و هنگام بازگشت ، در « بطن رابغ » با لشكر قريش برخورد كردند . « 3 » در جنگ خندق نيز ، گروهى از سواران خزاعه به پيامبر صلى الله عليه و آله خبر دادند كه قريش آهنگ مدينه كرده‌اند . اين گروه فاصلهء ميان مكه و مدينه را ( كه حدود 450 كيلومتر است ) چهار روزه طى كردند . « 4 »\r\nدر خبررسانى اين قبيله‌ها براى پيامبر صلى الله عليه و آله دو مطلب قابل ذكر است .\r\n\r\nمطلب اول -\r\nپيامبر صلى الله عليه و آله به‌آنان و اخبار و اطّلاعاتىكه ارسال مىكردند ، اهمّيت مىداد .\r\n\r\nمطلب دوم -\r\nگاهى براى دشمن نيز ، مشهود بود كه اين قبيله‌ها ، اخبار را به پيامبر صلى الله عليه و آله منتقل مىكنند . به‌عنوان مثال ، هنگامى كه عده‌اى از طايفهء خزاعه در جنگ احد ، خبر حركت قريش را به پيامبر صلى الله عليه و آله رساندند و به‌سوى قبيلهء خود بازگشتند ، ابوسفيان در بين راه آنها را ديد و به افراد\r\n\r\n\r\n","description":"","footnote":"\r\n( 1 ) - البدايه والنهايه ، الحافظ ابن كثير الدّمشقى ، ج 5 ، ص 79 .\r\n( 2 ) - التراتيب الاداريه ، ج 1 ، ص 362 .\r\n( 3 ) - مغازى ، ج 1 ، ص 149 .\r\n( 4 ) - همان ، ج 2 ، ص 333 .\r\n","page_name":" 151 ","page_number":151},
  {"content":"\r\n\r\nخود چنين گفت : به خدا سوگند ، آنان از نزد محمّد مىآيند و خبر حركت و تعداد نفرات ما را به او داده‌اند و او هم‌اكنون در پى چاره‌جويى و آماده شدن است . « 1 »\r\n\r\n3 - ويژگىهاى عامل\r\nاز وظايف فرماندهان نظامى اين است كه در انتخاب عوامل و عناصر اطلاعاتى دقت‌هاى لازم را بنمايند . در انتخاب عوامل بايد ويژگىهاى عامل مدّ نظر فرماندهان قرار گيرد كه به آنها اشاره مىكنيم :\r\n\r\n1 - 3 - توانايى\r\nعامل بايد قدرت و توانايى جمع‌آورى اخبار را داشته باشد . بايد ابتدا به توانايى ، تخصص و كارآيى عامل توجه كرد ، آنگاه كار را به او واگذار نمود .\r\nهنگامى كه قريش در جنگ احد ، فرود آمدند و بارها را گشودند ، پيامبر صلى الله عليه و آله ، « حُبابِ بنِ مُنذَر » را مخفيانه براى كسب خبر و ارزيابى دشمن ميان ايشان فرستاد و به او چنين امر كرد : « پس از بازگشت در حضور هيچ يك از مسلمانان به من گزارش نده ؛ مگر اين كه تعداد نيروهاى دشمن اندك باشند . » حباب از مأموريت برگشت و در خلوت به پيامبر صلى الله عليه و آله گزارش داد . پيامبر صلى الله عليه و آله فرمود اين اخبار به من نيز ، رسيده است .\r\nحُباب كه از عوامل اطلاعاتى لايق و پرتوان پيامبر صلى الله عليه و آله بود ، چيزى از نگاهش پنهان نمىماند و تخمين او با واقعيت فاصلهء چندانى نداشت . وى با رعايت مسايل حفاظتى ، مأموريت خويش را دقيق انجام مىداد و اخبار\r\n\r\n\r\n","description":"","footnote":"\r\n( 1 ) - المغازى ، ج 1 ، ص 200 و شرح نهج البلاغه ، ابن ابىالحديد ، ج 1 ، ص 218 .\r\n","page_name":" 152 ","page_number":152},
  {"content":"\r\n\r\nصحيح را جمع‌آورى مىكرد . رسول خدا صلى الله عليه و آله با جمله « به من هم همين اخبار رسيده است » اخبارش مورد قبول آن حضرت قرار مىگرفت ، اين كلام حضرت ، نشانهء لياقت ، توانايى و دقّت عامل در كسب اخبار لازم و حسن انتخاب وى از سوى پيامبر صلى الله عليه و آله است .\r\n\r\n2 - 3 - تناسب\r\nدر واگذارى مأموريت به عوامل ، بايد به « تناسب » نيز توجه كرد .\r\nتناسب عبارت است از : هماهنگى كار واگذار شده با عامل ، موقعيت ، تخصّص ، تجربه و توانايى .\r\nپيامبر اكرم صلى الله عليه و آله هر گاه تصميم مىگرفت عناصر اطلاعاتى را به مأموريتى اعزام نمايد ، خصوصيات ، شرايط ، تخصّص و تجربه افراد را به تناسب مأموريت محوّله در نظر مىگرفت . مثلًا پيامبر صلى الله عليه و آله ؛ گروهى را براى تخمين تعداد نيروها ، عده‌اى را براى رديابى ، برخى را براى به‌دست آوردن روحيهء سربازان و بعضى را براى شناسايى موقعيّت و مواضع دشمن و . . . اعزام مىداشت . هر چند نوع تخصص و تجربه عناصر اطّلاعاتى مورد توجّه تاريخ‌نگاران قرار نگرفته است ، اما عملكرد و سيرهء رسول خدا صلى الله عليه و آله ادّعاى مزبور را ثابت مىكند . به‌عنوان مثال ، عباس عموى پيامبر صلى الله عليه و آله عنصر بسيار مناسبى براى كارهاى اطّلاعاتى در مكه ( پايگاه مشركان ) بود ؛ زيرا از افراد سرشناس مكه به حساب مىآمد و در جلسات تصميم‌گيرى قريش شركت مىكرد و به‌موقع تمام تصميمات و كارهاى قريش را به پيامبر صلى الله عليه و آله گزارش مىداد .\r\nپيشتر به مأموريت بريده اسلمى در غزوه مُرَيْسيع اشاره كرديم ،\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nهنگامىكه او در ميان تيره بَلْمُصْطَلِق حاضر شد ، گفتند : كيستى ؟ گفت :\r\nمردى از شما هستم وقتى شنيدم بر ضدّ اين مرد ( پيامبر ) نيرو فراهم كرده‌ايد خواستم من هم با خويشان و كسانى كه از من حرف شنوى دارند در اين امر شركت كنم . تا همگى به‌صورت يكپارچه او را بيچاره كنيم .\r\nرئيس قبيله بلمصطلق گفت : نظر ما هم همين است پس عجله كن ، بريده گفت الآن سوار مىشوم و عدّه زيادى را به كمك شما مىآورم . آنان از اين موضوع خوشحال شدند . بريده پس‌از جمع‌آورى اخبار لازم ، خدمت رسول خدا صلى الله عليه و آله بازگشت و اخبار آنان را گزارش‌داد . حضرت مسلمانان را از وضعيت دشمن مطلع ساخت و آمادهء حركت به‌سوى آنها شد . « 1 »\r\nدر اين نمونه پيامبر صلى الله عليه و آله فردى را انتخاب مىنمايد كه با منطقه آشنايى كامل دارد و قبيله‌هاى آنجا را خوب مىشناسد .\r\n\r\n\r\n","description":"","footnote":"\r\n( 1 ) - سيره ابن هشام ، ج 3 ، ص 302 والمغازى ، ج 1 ، ص 404 .\r\n","page_name":" 154 ","page_number":154},
  {"content":"\r\n\r\n\r\nبخش چهارم : پرورش و انتشار اخبار\r\n\r\nفصل اوّل : پرورش اخبار\r\nپس از مرحلهء جمع‌آورى اخبار بايد اقداماتى صورت گيرد تا مشخص شود كه اخبار به دست آمده تا چه اندازه صحيح است و چه نتايجى را دربردارد . به مجموع اين اقدامات ، « پرورش اخبار » گفته مىشود . پرورش اخبار داراى سه بخش « ثبت » ، « ارزيابى » و « تفسير » است كه اينك به تشريح هر يك مىپردازيم :\r\n\r\n1 - ثبت\r\nگام نخست در پرورش اخبار ، ثبت اخبار رسيده است ، تا ضمن در دسترسى بودن ، از اشتباهات احتمالى نيز جلوگيرى شود .\r\nثبت اخبار ، عبارت است از : انتقال اخبار از اذهان و افكار بر روى كاغذ . اين كار ، به دو صورت « تدوين » و « ترسيم » انجام مىگيرد .\r\nاخبار ، براساس قدمت زمانى ثبت مىشوند و سپس در قسمت‌هاى مختلف طبقه‌بندى مىگردند .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\n2 - ارزيابى\r\nدومين مرحلهء مهمّ در پرورش اخبار ، « ارزيابى » دقيق و صحيح اخبار به‌دست آمده است در اين مرحله ، تمامى اخبار ، ارزيابى مىشود و تنها اخبار صحيح مورد نياز ، جهت « تفسير » انتخاب مىگردد . ارزيابى مستلزم بررسى خبر از لحاظ مربوط بودن ، قابليت وثوق و اعتماد و دقّت است :\r\n\r\n1 - 2 - مربوط بودن خبر\r\nاخبارى مورد ارزيابى قرار مىگيرد كه مربوط به حوزهء مأموريت ما باشد . در اين مرحله ، كلّيهء اخبارى كه با مأموريت ما بيگانه است ، تفكيك مىشود و طبق ضوابط ، براى افرادى كه به مأموريت آنان مربوط است ، ارسال مىگردد . به‌طور كلى به اخبار به‌دست آمده كه در اجراى مأموريت ما در حال يا آينده مؤثر باشد ، « اخبار مربوط » گفته مىشود ، در غير اين صورت ، در ردهء « اخبار نامربوط » قرار مىگيرد .\r\nدر جنگ خندق ، به پيامبر اكرم صلى الله عليه و آله خبر رسيد كه « بنى قريظه » پيمان‌شكنى كرده و از مشركان اعلام پشتيبانى نموده‌اند . چون اين خبر در عمليات و اجراى مأموريت مؤثّر بود ، پيامبر صلى الله عليه و آله بىدرنگ افرادى را براى به‌دست آوردن صحّت و سقم خبر اعزام كرد كه در نتيجه ، آنان خبر را تأييد كردند . « 1 »\r\n\r\n2 - 2 - قابليت وثوق و اعتماد\r\nپس از تشخيص اخبار مربوط ، ابتدا بايد « عامل » و « منبع » آن مورد ارزيابى قرار گيرد ، بدين معنا بايد « عامل » و اخبار مشخص شود و نيز ،\r\n\r\n\r\n","description":"","footnote":"\r\n( 1 ) - ر . ك . المغازى ، ج 2 ، ص 457 .\r\n","page_name":" 156 ","page_number":156},
  {"content":"\r\n\r\nمهارت عامل در كسب خبر و ميزان مورد اعتماد بودن عامل و منبع خبر تعيين گردد .\r\nدر آن جا كه عامل و منبع مورد وثوق نيست و احتمال جعل خبر وجود دارد ، بايد بررسى و دقّت كرد . از اين رو مىبينيم وقتى وليد بن عُقْبة امتناع طايفه بنى المصطلق از پرداخت زكات و تصميم ايشان بر جنگ را به پيامبر صلى الله عليه و آله خبر داد آيه شريفه بر حضرت نازل‌شد كه :\r\n« يا أَيُّهَا الَّذينَ آمَنُوا إِنْ جاءَكُمْ فاسِقٌ بِنَبَاءٍ فَتَبَيَّنُوا أَنْ تُصيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمينَ » « 1 »\r\nاى مؤمنان ! هرگاه شخصى فاسق خبرى براى شما بياورد ، دربارهء آن تحقيق كنيد ؛ مبادا از روى نادانى به قومى آسيب و رنجى رسانيد و از كردهء خود سخت پشيمان گرديد .\r\nعلامه طباطبايى در ذيل آيه شريفه مىفرمايد :\r\n« خداى سبحان در اين آيه ، اصل عمل به خبر را ، كه اصلى است عقلايى ، امضاء كرده است . زيرا اساس زندگى اجتماعى بشر به همين است كه وقتى خبرى را مىشنوند به آن عمل كنند . چيزى كه هست ، در خصوص خبر اشخاص فاسق دستور فرموده تحقيق كنيد و اين در حقيقت نهى از عمل به خبر فاسق است و حقيقت اين نهى ، اين است كه مىخواهد از بىاعتبارى و عدم حجّيت خبر فاسق پرده بردارد و اين هم خودش نوعى امضاء است . چون عقلاء هم رفتارشان همين است كه خبر اشخاص بى بند و بار را حجت نمىدانند ؛ به خبر كسى عمل مىكنند كه به\r\n\r\n\r\n","description":"","footnote":"\r\n( 1 ) - حجرات ( 49 ) ، آيهء 6 .\r\n","page_name":" 157 ","page_number":157},
  {"content":"\r\n\r\nوى وثوق داشته باشند . . . . و اين‌كه در آيهء شريفه دستور به تحقيق و بررسى خبر فاسق را تعليل فرموده به اين كه « مبادا از روى نادانى به قومى آسيب برسانيد » مىرساند كه اگر خواستيد به خبر فاسق عمل كنيد ، ابتدا تحقيق كنيد تا نسبت به مضمون خبر وى علم حاصل شود . » « 1 »\r\n\r\n3 - 2 - دقت خبر\r\nپس از ارزيابى عامل و منبع ، بايد خبر به‌دست آمده را مورد بررسى و دقّت قرار داد ، تا با توجه به محتوا ، درجهء اعتبار آن تعيين شود و در ردهء مربوط ، طبقه‌بندى گردد .\r\nبراى بررسى خبر ، بايد به موارد زير توجّه كامل داشت :\r\n\r\nيك - امكان وقوع :\r\nدر مورد هر خبرى بايد ديد كه امكان وقوع دارد يا نه ، به‌عنوان مثال ، در مناطق مرتفع صعب‌العبور جابه‌جايى يگان‌هاى زرهى غير ممكن مىنمايد ، از اين رو ، خبر تحرّك يگان‌هاى زرهى در اين مناطق فاقد اعتبار است .\r\nهنگامى كه امام حسين عليه السلام از بيابانى كه هيچ‌گونه نخلستانى وجود نداشت ، به‌سوى كربلا عبور مىكرد ، ناگهان يكى از اصحاب تكبير گفت .\r\nحضرت پرسيد : براى چه تكبير گفتى ؟ عرض كرد : نخلستانى را ديدم ، ولى بقيه همراهان و اصحاب ، منكر وجود نخلستان در آن منطقه شدند .\r\nپس از اندكى معلوم شد كه لشكر حر بن يزيد است . امام فرمود : من نيز آنها را ديدم . « 2 »\r\n\r\n\r\n","description":"","footnote":"\r\n( 1 ) - الميزان ( مترجم ) ، ج 36 ، ص 177 ، 179 با تلخيص .\r\n( 2 ) - بحارالانوار ، ج 44 ، ص 376 .\r\n","page_name":" 158 ","page_number":158},
  {"content":"\r\n\r\nبنابراين ، محتواى خبر بايد اطمينان‌آور باشد ؛ خواه از عامل و منبعى موثّق رسيده باشد خواه از طريق قرائن ديگرى پى به درستى خبر ببريم .\r\nهر چند عامل و منبع چندان موثّق نباشد . « 1 »\r\nاگر اخبار از طرق گوناگون و چندين عوامل و منابع براى ما ارسال شود كه با يكديگر تناقض نداشته باشند ، از اعتبار بالايى برخوردار خواهند بود . استفادهء پيامبر صلى الله عليه و آله از عوامل گوناگون در جنگ خندق و كسب اطلاعات صحيح در آن نبرد را مىتوان نمونهء قابل ملاحظهء اين روش به‌شمار آورد . در جنگ خندق ، به پيامبر صلى الله عليه و آله خبر رسيد كه « بنى قريظه » پيمان را شكسته و با مشركان هم پيمان شده‌اند تا با وى بجنگند .\r\nپيامبر صلى الله عليه و آله ، « زبير بن عوام » را براى خبريابى فرستاد . « زبير » پس از بررسى وضعيت آنان ، به حضرت چنين گزارش داد : اى رسول خدا صلى الله عليه و آله ! ديدم كه حصارهاى خود را اصلاح مىكنند و راه‌هاى خود را آماده مىسازند و چهارپايان را جمع‌آورى مىنمايند .\r\nپيامبر صلى الله عليه و آله ، آنگاه « سعد بن معاذ » و « سعد بن عباده » و « أسَيْدِ بْنِ حضير » را به حضور طلبيد و فرمود : به من خبر رسيده است كه « بنى\r\n\r\n\r\n","description":"","footnote":"\r\n( 1 ) - به همين دليل ، در فقه اسلامى بسيارى از اخبارى كه سند آنها ضعيف است ( راوى آن ناشناس يا مورد وثوق نيست ) ، به دليل اين كه مورد « عمل مشهور » قرار گرفته ، معيار عمل قرار مىگيرد و بر طبق آن فتوا داده مىشود . بر عكس ، گاهى اخبارى نقل شده كه گويندهء آن شخص معتبرى است ولى قرائنى از خارج محتواى آن را تأييد نمىكند اينجاست كه بايد آن را رها كرد . بنابراين ، علاوه بر اين كه عامل و منبع اخبار بايد مورد ارزيابى قرار گيرند ، محتواى خبر نيز بايد ارزيابى شده و تطابق آن با ملاك‌ها و موازين ، مد نظر و مورد دقّت قرار گيرد . ( ر . ك . تفسير نمونه ، ج 22 ، ص 158 - 159 . ) حضرت على عليه السلام مىفرمايد : « شَرُّ الْقَوْلِ ما نَقَضَ بَعْضُهُ بَعْضاً » ؛ بدترين كلام آن است كه بعضى از آن ، قسمت ديگرش را نقض كند . ( غررالحكم ، ج 3 ، ص 985 ) .\r\n","page_name":" 159 ","page_number":159},
  {"content":"\r\n\r\nقريظه » پيمان خود را شكسته ، تصميم به جنگ گرفته‌اند برويد و صحّت و سقم اين خبر را به‌دست آوريد ، اگر بىاساس بود صريحاً آن را در بين مردم اعلان كنيد و اگر راست بود ، به اشاره بگوييد . اين گروه هنگامى كه نزد « كعب بن اسد » رفتند ، متوجه شدند كه « بنى قريظه » پيمان را نقض كرده‌اند . از اين رو ، آنان را سوگند دادند كه پيمان را رعايت كنند ، ولى « كعب » ( كه از رهبران يهود بود ) گفت : ما هرگز به آن پيمان بازنمىگرديم .\r\nفرستادگان پيامبر وقتى وضعيت را چنين ديدند ، بازگشتند و با كنايه به پيامبر صلى الله عليه و آله رساندند كه بنىقريظه پيمان خود را شكسته است . « 1 »\r\nعلاوه بر اخبارى كه به‌طور معمولى كسب مىشود ، يك سرى اخبار نيز از قبل رسيده و ثيت گرديده است . در اين مرحله ، بايد خبر را با اخبار موجود مقايسه نمود .\r\nحضرت امير عليه السلام همراه با اصحاب خود به‌سوى نهروان حركت مىكرد نزديك نهروان از مرد رهگذرى پرسيد : از آن جا ( جمع خوارج و منطقهء نهروان ) چه خبر دارى ؟ گفت : زمانى كه خوارج از نزديك شدن شما به اين منطقه آگاه شدند ، فرار كردند و از نهروان گذشتند . حضرت فرمود : آيا عبور آنان را از نهروان مشاهده كردى ؟ گفت : آرى . حضرت فرمود : اين‌گونه نيست . سوگند به خداوندى كه پيامبر صلى الله عليه و آله را به حقّ مبعوث كرد ، آنان از نهروان عبور نمىكنند و به قصر « پوران » ، دختر كسرى ، نمىرسند ، مگر اين‌كه جنگجويان آنان به دست من كشته شوند و باقى نمىماند از ايشان مگر كمتر از ده نفر و از اصحاب من نيز كمتر از ده نفر كشته مىشوند . اين عهد و پيمان حتماً از جانب پيامبر اسلام صلى الله عليه و آله است\r\n\r\n\r\n","description":"","footnote":"\r\n( 1 ) - المغازى ، ج 1 ، ص 457 .\r\n","page_name":" 160 ","page_number":160},
  {"content":"\r\n\r\nو سرنوشتى است كه از جانب پروردگار جارى مىشود . « 1 »\r\nامير مؤمنان عليه السلام در اين جا خبر رسيده را با خبر صحيحى كه خود دارد ، مقايسه مىكند و كذب آن را ثابت مىنمايد .\r\n\r\nسه - ترجيح اخبار درست :\r\nدر انتهاى كار بايد مشخص شود كدام يك از اخبار مخالف يا متناقض معتبرترند و با واقعيت مطابقت دارند . براى تعيين درجهء اعتبار يا صحّت آنها ، بايد به وضعيت منطقه ، دشمن ، اعتبار و تجارب منابع و عوامل توجه كرد .\r\nمشركان پس از جنگ احد ، به‌سوى مكه حركت مىكردند . وقتى به منطقه « روحا » رسيدند ، با خود گفتند : ما با آنان جنگيديم و زمانى كه از آنان جز چند مجروح ، فردى باقى نماند ، رهايشان كرديم ؛ خوب است تا زمانى كه تجديد قوا نكرده‌اند ، بازگرديم و آنان را از ميان ببريم . اين خبر به پيامبر صلى الله عليه و آله رسيد ، حضرت دستور داد مجروحان جنگ احد همراه او به‌سوى مشركان حركت كنند . نيروهاى اسلام به « حمراء الاسد » رسيدند .\r\nدر اين هنگام « معبد خزاعى » به خدمت حضرت رسول صلى الله عليه و آله آمد و از رنج و مشقتى كه در اين جنگ به مسلمانان رسيده بود ، اظهار تأسف كرد . آنگاه راه خود را در پيش گرفت و از آن منطقه دور شد .\r\nمعبد در ميان راه به ابوسفيان و همراهانش رسيد ؛ و گفت : حضرت محمد صلى الله عليه و آله با جمعى كه تاكنون آنچنان گروهى نديده‌ام به دنبال شما در حركتند . على عليه السلام با عده‌اى در پيشاپيش آنان مىآيند و عده‌اى كه در جنگ احد تخلف كرده بودند نيز ، با او آمده‌اند و قبل از اين كه شما حركت كنيد ، آنان به شما خواهند رسيد . از اين سخنان ، وحشت عجيبى\r\n\r\n\r\n","description":"","footnote":"\r\n( 1 ) - الفتوح ، ج 4 ، ص 120 .\r\n","page_name":" 161 ","page_number":161},
  {"content":"\r\n\r\nدر دل مشركان ايجاد شد . از اين رو ، به سرعت به طرف مكه حركت كردند . در راه كاروانى را ديدند كه به‌سوى مدينه در حركت بود . ابوسفيان به آنان گفت : اگر محمد را ملاقات كرديد ، به او بگوييد كه قريش براى جنگ با تو در حركت است . اگر اين كار را براى ما انجام دهيد « در آينده كه به بازار عكاظ مىآييد شتران شما را از كشمش بار مىكنم » و قافله به حركت خويش ادامه داد و هنگامى كه به پيامبر صلى الله عليه و آله رسيد ، سخنان ابوسفيان را براى حضرت بازگو كرد . معبد نيز ، كه شاهد فرار مشركان بود ، شخصى از قبيلهء خزاعه را به‌سوى پيامبر صلى الله عليه و آله فرستاد تا اين خبر را به حضرت برساند . او نيز در « حمراء الاسد » ، خبر فرار مشركان را به خدمت پيامبر اسلام ارائه داد . « 1 »\r\nبا توجه به اين كه قبيلهء « خزاعه » ، اعم از مسلمان و مشرك ، رابطهء خوبى با پيامبر داشتند و در مواقع مختلف ، اطّلاعات مفيدى به ايشان مىرساندند و حتى مىتوان گفت همهء آنان عوامل اطّلاعاتى پيامبر بودند « 2 » ، خبر فرار مشركان نسبت به خبر متناقض آن ( حركت آنان براى جنگ ) ، از اعتبار بيشترى برخوردار بود از اين رو رسول خدا صلى الله عليه و آله آن را تأييد كردند و به خبرى كه آن كاروان آورده بود اعتنايى نكردند .\r\n\r\n3 - تفسير\r\nپس از ثبت و ارزيابى اخبار ، با تفسير اخبار ، پرورش اخبار ادامه مىيابد . تفسير داراى سه مرحله مىباشد : « تجزيه و تحليل » ، « تركيب » و\r\n\r\n\r\n","description":"","footnote":"\r\n( 1 ) - الصحيح من سيرة النبى ، ج 4 ، ص 336 و المغازى ، ج 1 ، ص 340 .\r\n( 2 ) - الصحيح من سيرة النبى ، ج 4 ، ص 336 .\r\n","page_name":" 162 ","page_number":162},
  {"content":"\r\n\r\n« نتيجه‌گيرى » . پس از اين سه مرحله ، اخبار تبديل به اطلاعات مىشود .\r\n\r\nتجزيه و تحليل :\r\nدر اين مرحله تمامى اجزاء يك خبر كه تاحدودى تأييد شده ، از هم تفكيك و جدا مىشود و با توجه به مأموريت و عمليات يگان در دستور كار قرار مىگيرد .\r\n\r\nتركيب :\r\nدر اين قسمت اجزاء تجزيه شده خبر در مرحله تجزيه و تحليل ، با ساير اخبار قبلى تركيب مىشود و تصوير منطقى فريضهء نيازمندى اطلاعات را پاسخ مىدهد .\r\n\r\nنتيجه‌گيرى :\r\nآخرين مرحلهء تفسير ، استنتاج است كه عبارت است از تجزيه و تحليل اخبار جديد و احتمالاتى كه براى يك عمل و هدف دشمن متصور است .\r\nدر استنتاج بايد به اين پرسش‌ها پاسخ گفته شود .\r\n1 - مفهوم اخبار در ارتباط با منطقه عمليات و وضعيت دشمن چيست ؟\r\n2 - مفهوم اخبار با توجه به كاربرد و فريب تاكتيكى و ضد اطلاعات دشمن چيست ؟\r\nدر نتيجه‌گيرى ، توجه به اخبار قبلى و شناخت از سوابق و تركيب نيروى دشمن ، امرى ضرورى و مهمّ است .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nفصل دوم : انتشار اخبار\r\nانتشار اخبار ، عبارت است از : انتقال صحيح و به‌موقع اطّلاعات به يگان‌ها و عواملى كه مىتوانند از آنها بهره‌بردارى كنند و يا براى انجام مأموريت به آن نياز دارند . ويژگى انتشار خبر اين است كه منطقهء عمليات ، مواضع دشمن ، يگان‌هاى عمل كننده و نيّت دشمن را در ذهن فرمانده مجسم مىسازد . با تبادل اخبار و اطّلاعات ، ارزيابى و كسب نيازمندىهاى لازم با وقت و امكانات كمترى ميسر مىگردد و باعث يكنواخت شدن اطلاعات فرماندهان و ساير مسؤولان دست‌اندركار نسبت به منطقهء عمليات و دشمن مىشود . انتشار به موقع اخبار جهت بهتر شدن طرح ريزى عمليات مؤثّر است و ناهماهنگىهاى ناشى از برداشت‌هاى مختلف را در طرح‌ريزى از ميان مىبرد . در مورد انتشار اخبار بايد به نكات زير توجه داشت :\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\n1 - حيطه‌بندى اخبار\r\nدر انتشار اخبار بايد حيطه‌بندى ( اصل نياز به دانستن جهت انجام مأموريت ) مدّ نظر قرار گيرد . پيامبر صلى الله عليه و آله اين مطلب را كاملًا رعايت مىكرد و به عوامل و عناصر اطلاعاتى سفارش‌هاى لازم را گوشزد مىكرد .\r\nبه‌عنوان مثال ، آنگاه كه قريش در سرزمين احد اردو زدند ، پيامبر اسلام صلى الله عليه و آله « حباب بن منذر را مخفيانه براى كسب خبر و ارزيابى وضعيت دشمن ميان آنان فرستاد و به وى فرمود : چون برگشتى ، نزد هيچ يك از مسلمانان به من گزارش مده ، مگر اين كه بگويى دشمن را اندك ديدم .\r\n« حباب » پس از كسب خبر كاملًا مسأله حيطه‌بندى را رعايت كرد و گزارش خود را محرمانه به حضور پيامبر صلى الله عليه و آله ارائه كرد . حضرت پس از آنكه سؤالاتى دربارهء دشمن كرد ، فرمود :\r\nچيزى از آنها بازگو نكن خدا ما را بسنده و بهترين وكيل است . خدايا به تو پناه مىبرم و كار را به تو وامىگذارم . « 1 »\r\nپيامبر صلى الله عليه و آله در « فتح مكه » ، نيز توجه خاصّى به مسألهء حفاظت اطلاعات و رعايت حيطه‌بندى داشت هنگامى كه لشكريان اسلام در « عَرْج » « 2 » فرود آمدند ، مردم هنوز نمىدانستند كه پيامبر صلى الله عليه و آله قصد جنگ با چه كسانى دارد . آيا مىخواهد با قريش بجنگد ، يا با هَوازِنْ و ثقيفْ ، همه دوست داشتند كه اين موضوع را بدانند . پيامبر صلى الله عليه و آله در « عَرْج » ميان ياران خود به\r\n\r\n\r\n","description":"","footnote":"\r\n( 1 ) - شرح نهج البلاغه ابن ابىالحديد ، ج 14 ، ص 220 و المغازى ، ج 1 ، ص 207 .\r\n( 2 ) - « عرج » در نزديكى مكّه است .\r\n","page_name":" 165 ","page_number":165},
  {"content":"\r\n\r\nگفت و گو مشغول بود . « كَعْبِ بْن مالِك » به مردم گفت : من به حضور رسول الله صلى الله عليه و آله مىروم و اميدوارم بتوانم به مقصد حضرت پى ببرم . كعب ، نزد پيامبر صلى الله عليه و آله آمد و اشعارى خواند كه حاكى از آمادگى جنگ با طائف بود . پيامبر صلى الله عليه و آله فقط لبخندى زد و هيچ نگفت . مردم به كعب گفتند : « به خدا قسم ! رسول خدا صلى الله عليه و آله براى تو چيزى را روشن نكرد و ما نمىدانيم كه با چه قبيله‌اى جنگ خواهد كرد ، با قريش ، يا ثقيف و يا هوازن » ؟ « 1 »\r\n\r\n2 - به‌موقع رساندن خبر\r\nاز نكات با اهمّيّت ، انتشار به‌موقع اخبار و اطّلاعات است . اگر اخبار ديرتر از زمان لازم منتشر شود ، فاقد ارزش اطلاعاتىاست و در تصميم‌گيرى نظامى كارآيى نخواهد داشت .\r\nعوامل اطّلاعاتى پيامبر صلى الله عليه و آله ، با توجه به اين نكته ، اخبار و اطّلاعات را در هنگام لازم به پيامبر صلى الله عليه و آله مىرساندند به‌طورى كه در بيشتر اوقات ، قبل از آن كه دشمن نيروهاى خود را جمع‌آورى نمايد و وارد عمل شود ، پيامبر صلى الله عليه و آله از مقصدشان با خبر مىشد و به اقتضاى شرايط ، براى سركوبى آنان و يا دفاع در مقابل آنان ، آمادهء نبرد مىگشت .\r\nدر جنگ احد ، خبر حملهء قريش ظرف سه روز از مكه به مدينه رسيد و حال آن‌كه فاصلهء ميان دو شهر چهارصد و پنجاه كيلومتر و مركب هم شتر بود . « 2 » همين رساندن به موقع اخبار موجب شد كه رسول خدا صلى الله عليه و آله در\r\n\r\n\r\n","description":"","footnote":"\r\n( 1 ) - المغازى ، ج 2 ، ص 802 .\r\n( 2 ) - المغازى ، ج 1 ، ص 204 و بحارالانوار ، ج 20 ، ص 111 .\r\n","page_name":" 166 ","page_number":166},
  {"content":"\r\n\r\nوقت مناسب تصميمات لازم را گرفته و براى مقابله با دشمن در احد آماده شود . همچنين رسيدن به‌موقع خبر حملهء قريش به مدينه در جنگ خندق ، فرصت مناسبى را به رسول خدا صلى الله عليه و آله داد تا در زمينهء تاكتيك‌هاى دفاعى با فرماندهان و اصحاب خويش مشورت نمايد ، كه به حفر خندق انجاميد .\r\nاگر اخبار به موقع به آن حضرت نمىرسيد شايد مسلمانان موفق به حفر كانال نمىشدند .\r\n\r\n","description":"","footnote":"","page_name":" 167 ","page_number":167},
  {"content":"\r\n . \r\n","description":"","footnote":"","page_name":" 168 ","page_number":168},
  {"content":"\r\n\r\n\r\nفهرست منابع\r\nقرآن كريم\r\nنهج‌البلاغه\r\nآيين جهاد از ديدگاه امام على عليه السلام ، بنياد نهج‌البلاغه .\r\nالارشاد ، شيخ مفيد ، بصيرتى .\r\nاعلام الورى ، امين الاسلام طبرسى ، دارالكتب الاسلاميه .\r\nاعيان الشّيعه ، سيد محسن امين ، دارالتعارف للمطبوعات ، بيروت .\r\nالاستيعاب ، يوسف بن عبدالله بن محمد بن عبدالبرّ ، بيروت .\r\nاطلاعات رزمى ، معاونت آموزش نيروى زمينى سپاه .\r\nبحارالانوار ، علّامه مجلسى ، بيروت .\r\nالبداية والنهايه ، الحافظ ابن كثير الدمشقى ، دارالكتب العلميّه ، بيروت .\r\nپيكار صفين ، نصر بن مزاحم المنقرى ، ترجمهء پرويز اتابكى ، آموزش انقلاب اسلامى .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nپيامبرى و جهاد ، جلال‌الدين فارسى ، مؤسّسه انجام كتاب ، 1362 .\r\nتاريخ يعقوبى ، احمد بن ابىيعقوب ، بيروت .\r\nتاريخ طبرى ، محمد بن جرير طبرى ، جهان .\r\nتاريخ ابن خلدون ، عبدالرحمن بن محمد بن خلدون ، بيروت . .\r\nالتراتيب الاداريّة ، للكتّانى ، بيروت .\r\nالتّرغيب و التّرهيب ، عبدالعظيم بن عبدالقوى المنذرى ، بيروت .\r\nتحف‌العقول ، حسن بن شعبه حرّانى ، ترجمه احمد جنّتى ، اسلاميه .\r\nتفسير نمونه ، جمعى از نويسندگان ، دارالكتب الاسلاميه .\r\nالجمل ، شيخ مفيد ، داورى .\r\nدعائم الاسلام ، القاضى النّعمان ، مؤسّسهء آل‌البيت .\r\nدراسات و بحوث فى التاريخ الاسلام ، جعفر مرتضى العاملى ، بيروت .\r\nسنن ابى داود ، سليمان بن الاشعث السجستانى ، دار احياء السُّنّة النبويّه .\r\nالسّيرة النّبويه ، ابن هشام ، بيروت .\r\nالسّيرة الحلبيه ، على حلبى الشّافعى ، بيروت .\r\nشرح نهج‌البلاغه ، ابن ابىالحديد ، احياء التراث ، بيروت .\r\nصحيح البخارى ، ابوعبدالله البخارى ، بيروت .\r\nالصحيح من سيرة النبى صلى الله عليه و آله ، جعفر مرتضى العاملى ، جامعه مدرسين و انتشارات الهادى .\r\nصلح امام حسن عليه السلام ، شيخ راضى آل ياسين ترجمهء آيةا . . . سيد على خامنه‌اى ، آسيا .\r\nطبقات الكبرى ، محمد بن سعد ، نشر نو .\r\nعِقدالفريد ، ابن عبد رّبه اندلسى ، دارالكتب ، بيروت .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nالغارات ، ابراهيم بن محمد ثقفى كوفى ، انجمن آثار ملّى .\r\nغررالحكم و دُررالكلم ، محمد تميمى آمدى ، ترجمه محمد خوانسارى ، انتشارات دانشگاه تهران .\r\nالفتوح ، احمد بن اعثم الكوفى ، دارالندوة الجديدة - بيروت .\r\nفروغ ابديت ، جعفر سبحانى ، انتشارات دفتر تبليغات اسلامى .\r\nفرهنگ نُوين ، سيد مصطفى طباطبايى ، كتابفروشى اسلاميه .\r\nفرهنگ واژه‌هاى نظامى ، محمد كاظمى .\r\nالكامل فى التّاريخ ، مُعزالدّين على بن اثير ، بيروت .\r\nكَشف الغمّه فى معرفة الائمه ، ابوالحسن على بن عيسى بن ابى الفتح الاربلى ، اسلاميه ، تهران .\r\nمجمع البحرين ، شيخ فخرالدين الطريحى ، المكتبة المرتضويّه لاحياء الآثار الجعفريّه .\r\nالميزان ، علامه طباطبايى ، جامعه مدرسين .\r\nمنهاج البراعة فى شرح نهج‌البلاغه ، ميرزا حبيب‌ا . . . هاشمى خويى ، اسلاميه ، تهران .\r\nمستدرك الوسائل ، ميرزا حسين نورى ، موسسه آل‌البيت لاحياء التراث .\r\nمسند احمد بن حنبل ، احمد بن حنبل ، بيروت .\r\nموطأ ، امام مالك ، شرح جلال‌الدين عبدالرحمن سيوطى ، بيروت .\r\nالمغازى ، محمد بن عمرو واقدى ، بيروت .\r\nمغازى ( تاريخ جنگ‌هاى پيامبر صلى الله عليه و آله ) ، ترجمه محمود مهدوى دامغانى ، مركز نشر دانشگاهى .\r\nمقتل الحسين ، عبدالرزّاق موسوى مقرّم ، بصيرتى ، قم .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nمقتل الحسين ، خوارزمى ، مفيد .\r\nمعجم البلدان ، ياقوت بن عبدا . . . الحموى ، بيروت .\r\nمروّج الذّهب ، المسعودى ، بيروت .\r\nمنتهى الآمال ، شيخ عباس قمى ، جاويدان .\r\nالواهب اللّدنيه ، قسطلانى ، شرح زرقانى .\r\nالمعيار والموازنه ، ابو جعفر الاسكافى ، بيروت .\r\nناسخ التّواريخ ، محمدتقى سپهر ، اسلاميه .\r\nنفس المهموم ، شيخ عباس قمى ، اسلاميه .\r\nنقش عايشه در تاريخ اسلام ، علّامه مرتضى عسكرى ، نشر كوكب .\r\nالنّهايه فى غريب الحديث والأَثر ، ابن اثير ، المكتبة الاسلاميه .\r\nوسايل الشّيعه ، شيخ حرّ عاملى ، بيروت .\r\nوقعة الصفّين ، نصر بن مزاحم المنقرى ، كتابخانه آيةا . . . مرعشى نجفى .\r\nالوفاء باحوال المصطفى ، ابن جوزى ، بيروت .\r\nهنر جنگ ، سون تزو ، حسن حبيبى ، قلم .\r\n\r\n\r\n","description":"","footnote":"","page_name":" 172 ","page_number":172}
  ]