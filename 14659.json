[
  {"content":"\r\n . \r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nالدعاء\r\nقبل تلاوة القرآن\r\nعن مولانا الإمام الصادق عليه السلام\r\nاللهم إني أشهد أن هذا كتابك المنزل من عندك على رسولك محمد ( صلى الله عليه وآله و سلم ) ، وكتابك الناطق على لسان رسولك ، فيه حكمك وشرائع دينك ، أنزلته على نبيك ، وجعلته عهداً منك إلى خلقك وحبلا متصلا فيما بينك و بين عبادك .\r\nاللهم إني نشرت عهدك وكتابك ، اللهم فاجعل نظري فيه عبادة وقراءتي تفكراً وفكري اعتباراً ، واجعلني ممن اتعظ ببيان مواعظك فيه واجتنب معاصيك ، ولا تطبع عند قراءتي كتابك على قلبي ولا على سمعي ، ولا تجعل على بصري غشاوة ، ولا تجعل قراءتي قراءة لا تدبر فيها ، بل اجعلني أتدبر آياته وأحكامه آخذاً بشرائع دينك ، ولا تجعل نظري فيه غفلة ولا قراءتي هذرمة ، إنك أنت الرؤف الرحيم\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nالقرآن الكريم\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\n\r\nسورهء حمد / 1\r\nبه‌نام خداوند گسترده‌مهر مهربان ( 1 )\r\nستايش از آن خداست كه پروردگار جهانيان است ، ( 2 )\r\nهمو كه گسترده‌مهر و مهربان است . ( 3 )\r\nخداوندگار روز پاداش و جزاست . ( 4 )\r\nبارالها ، تنها تو را مىپرستيم و در آن ، تنها از تو يارى مىجوييم . ( 5 )\r\nما را به راه راست هدايت فرما . ( 6 )\r\nراه كسانى كه به آنان نعمت دادى ؛ همانان كه نه به بيراهه رفته و به خشم تو گرفتار شده‌اند و نه گم‌گشتگانند كه راه درست نشناخته‌اند . ( 7 )\r\n\r\n","description":"","footnote":"","page_name":" 1 ","page_number":6},
  {"content":"\r\n\r\n\r\nسورهء بقره / 2\r\nبه‌نام خداوند گسترده‌مهر مهربان\r\nالف . لام . ميم . ( 1 )\r\nاين قرآن ، همان كتاب [ كاملى 
  ] است كه در آسمانى بودنش هيچ ترديدى نيست و راهنماى تقواپيشگان است ، ( 2 )\r\nهمانان كه به خدا - كه از ديدگانشان نهان است - ايمان دارند و نماز را برپا مىدارند و در راه تقويت دين و ايمان از آنچه روزى آنان كرده‌ايم انفاق مىكنند . ( 3 )\r\nو آنان‌كه به اين قرآن كه بر تو فروفرستاده شده و به كتاب‌هاى آسمانى ديگر كه پيش از تو نازل گرديده است ايمان دارند و به جهان آخرت يقين دارند ( آن را باور داشته و از ياد نمىبرند ) . ( 4 )\r\nاينان بر هدايتى قرار دارند كه از جانب پروردگارشان به آنها داده شده است ، و هم اينانند كه نيكبخت‌اند . ( 5 )\r\n\r\n","description":"","footnote":"","page_name":" 2 ","page_number":7},
  {"content":"\r\n\r\nاى پيامبر ، اين كافران برايشان يكسان است هشدارشان دهى يا هشدارشان ندهى ؛ آنها ايمان نمىآورند . ( 6 )\r\nخدا بر دل‌ها و گوش‌هايشان مهر نهاده است ، زيرا بر ديدگانشان پرده‌اى بوده است پس نه خود مىتوانند حق را درك كنند و نه با هدايت ديگران به راه مىآيند ، و براى آنان عذابى بزرگ خواهد بود . ( 7 )\r\nو از مردم كسانىاند كه مىگويند :\r\nبه خدا و روز رستاخيز ايمان آورده‌ايم ، در حالىكه مؤمن نيستند . ( 8 )\r\nبا خدا و كسانى كه ايمان آورده‌اند سخت نيرنگ مىبازند ، ولى جز خود را فريب نمىدهند ، و اين را درنمىيابند . ( 9 )\r\nدر دل‌هايشان بيمارى شك و ترديد نهفته بود ؛ ازاين‌روى به نفاق خو گرفتند ، و خدا به كيفر آن بر بيماريشان افزود . و براى آنان به سبب اين‌كه دروغ مىگفتند ، عذابى دردناك خواهد بود . ( 10 )\r\nو چون به آنان گفته شود : در زمين فساد نكنيد ، گويند : جز اين نيست كه ما اصلاحگريم . ( 11 )\r\nبدانيد كه آنان فسادگرند ، ولى خود درنمىيابند . ( 12 )\r\nو چون به آنان گفته شود : شما نيز همان‌گونه كه مردم ايمان آورده‌اند ايمان بياوريد ، گويند : آيا چنان‌كه بىخردان ايمان آورده‌اند ايمان بياوريم ؟ بدانيد كه آنان خود بىخردند ، ولى نمىدانند . ( 13 )\r\nو چون با كسانى كه ايمان آورده‌اند برخورد كنند ، گويند : ايمان آورده‌ايم ، و چون نزد سران شرور خود روند و با آنان خلوت كنند ، گويند : ما با شماييم ، جز اين نيست كه ما مؤمنان را به مسخره گرفته‌ايم . ( 14 )\r\nخداست كه آنان را به مسخره مىگيرد و آنان را مدد مىدهد كه همواره در طغيانشان سرگردان بمانند . ( 15 )\r\nاينان كسانىاند كه گمراهى را به بهاى هدايت خريده‌اند ؛ ازاين‌رو دادوستدشان سودى نكرده و رهيافته نبوده‌اند . ( 16 )\r\n\r\n","description":"","footnote":"","page_name":" 3 ","page_number":8},
  {"content":"\r\n\r\nداستان منافقان مانند داستان كسانى است كه آتشى برافروختند ، و چون پيرامونشان را روشن ساخت ، خدا نورشان را از ميان برد ، و آنان را در تاريكىهايى كه چيزى نمىديدند رها كرد . ( 17 )\r\nآنان كر و لال و كورند ؛ نه توان شنيدن حق را دارند و نه بر بازگفتن آن توانا هستند و نه مىتوانند نشانه‌هاى حق را بنگرند ؛ ازاين‌رو از گمراهى خود باز نخواهند گشت . ( 18 )\r\nيا داستانشان مانند داستان كسانى است كه در رگبارى تند كه از آسمان فرومىريزد و در آن تاريكىها و رعد و برقى است ، گرفتار شده‌اند . در اثر خروش صاعقه‌ها از ترس مرگ ، انگشتان خود را در گوش‌هايشان مىنهند ، و خدا بر كافران احاطه دارد . ( 19 )\r\nنزديك است درخشش برق ديدگانشان را بربايد . هرگاه راه را براى آنان روشن كند ، در پرتو آن پيش مىروند ، و چون راه را بر آنان تاريك كند مىايستند . و اگر خدا مىخواست ، از آغاز ، شنوايى را از گوش‌ها و بينايى را از چشم‌هايشان مىگرفت ، كه خدا بر هركارى تواناست . ( 20 )\r\nاى مردم ، پروردگارتان را بپرستيد ؛ همان كسى كه شما و كسانى را كه پيش از شما بوده‌اند آفريده است ، باشد كه تقواپيشه گرديد و از گرايش به كفر و نفاق بپرهيزيد . ( 21 )\r\nهمان كسى كه زمين را براى شما بسترى [ گسترده 
  ] و آسمان را بنايى [ برافراشته 
  ] قرار داد ، و از آسمان آبى فرود آورد و به وسيلهء آن براى شما از ميوه‌ها و محصولات رزقى پديد آورد . پس شما كه از دانشى برخورداريد ، براى خدا همتايانى قرار ندهيد . ( 22 )\r\nو اگر در آسمانى بودن اين قرآن كه بر بندهء خود محمّد فروفرستاده‌ايم ترديد داريد و در اين ادّعا راستگو هستيد ، سوره‌اى مانند آن بياوريد و گواهانتان را - جز خدا - فراخوانيد تا بر همسانى آنچه در رديف قرآن برمىشمريد گواهى دهند . ( 23 )\r\nپس اگر چنين نكرديد - كه هرگز نمىكنيد و نتوانيد كرد - از آن آتشى كه هيزمش انسان‌ها و سنگ‌هاى مورد پرستش شمايند ، و براى كافران آماده شده است پروا كنيد . ( 24 )\r\n\r\n","description":"","footnote":"","page_name":" 4 ","page_number":9},
  {"content":"\r\n\r\nو به كسانى كه ايمان آورده و كارهاى شايسته كرده‌اند نويد ده كه براى آنان در آخرت بوستان‌هايى انبوه از درختان است كه از زير آنها جوىها روان است . هرگاه ميوه‌اى از آن باغ‌ها روزى آنان شود گويند : اين همان چيزى است كه پيش از اين در دنيا روزى ما شده بود ، و آن را در حالىكه همانند است برايشان مىآورند ، و در آن‌جا همسرانى پاك و پيراسته خواهند داشت و در آن‌جا جاودانه خواهند بود . ( 25 )\r\nخداوند از اين كه به پشه‌اى يا فراتر از آن مثل زند پروا ندارد . پس كسانى كه ايمان آورده‌اند مىدانند كه آن حق است و از جانب پروردگارشان است ، و امّا كسانى كه كافر شده‌اند مىگويند : خدا از اين مثل چه هدفى داشته است ؟ خدا بسيارى را بدان گمراه و بسيارى را بدان هدايت مىكند ، ولى جز فاسقان را به وسيلهء آن گمراه نمىكند . ( 26 )\r\nفاسقان كسانىاند كه عهدشان را كه با خدا پس از آن‌كه بر آن پيمانى استوار بسته‌اند مىشكنند و آنچه را خداوند به پيوستن آن فرمان داده است مىگسلند ، و با انجام كارهاى ناشايسته ، در زمين تباهى به بار مىآورند .\r\nآنانند زيانكاران . ( 27 )\r\nچگونه [ ربوبيّت 
  ] خدا را انكار مىكنيد ؟ در حالىكه شما مردگانى بوديد كه خدا به شما حيات بخشيده است ، سپس شما را مىميراند و بار ديگر زنده مىكند ، آن‌گاه به سوى او بازگردانده مىشويد . ( 28 )\r\nاوست آن‌كه همهء آنچه را در زمين است براى شما آفريد ؛ وانگهى به آفرينش آسمان پرداخت و آنها را براى شما به صورت هفت آسمان سامان داد ، و او به هرچيزى داناست . ( 29 )\r\n\r\n","description":"","footnote":"","page_name":" 5 ","page_number":10},
  {"content":"\r\n\r\nو آن‌گاه بر آدميان نعمت ارزانى شد كه پروردگارت به فرشتگان گفت : من در زمين جانشينى قرار خواهم داد . فرشتگان ( چون مىدانستند كه موجودى كه در زمين زندگى مىكند روى به تبهكارى مىآورد ) ، گفتند : آيا در زمين كسانى را مىگمارى كه در آن فساد مىكنند و خون‌ها مىريزند ، در حالىكه ما همراه با ستايش تو ، تو را تسبيح مىگوييم و تقديس مىكنيم ؟ گفت :\r\nمن چيزهايى مىدانم كه شما نمىدانيد . ( 30 )\r\nو نام همگان را به آدم آموخت ، سپس آنان را بر فرشتگان عرضه كرد و گفت : اگر راست مىگوييد كه شما شايستهء مقام خلافتيد ، مرا از نام آنان با خبر كنيد . ( 31 )\r\nفرشتگان گفتند :\r\nپروردگارا ، تو از هرعيب و كاستى پيراسته‌اى . ما را دانشى جز آنچه تو به ما آموخته‌اى نيست .\r\nبىترديد تويى دانا و حكيم . ( 32 )\r\nخدا گفت : اى آدم ، از نام آنان به فرشتگان خبر ده . هنگامى كه آدم اسامى آنها را به فرشتگان خبر داد ، خدا به فرشتگان گفت : آيا به شما نگفتم كه من نهان آسمان‌ها و زمين را مىدانم و آنچه را آشكار مىكنيد و آنچه را كتمان كرده‌ايد مىدانم ؟ ( 33 )\r\nو نيز آن‌گاه بر آدميان نعمت ارزانى شد كه به فرشتگان گفتيم : براى آدم سجده كنيد .\r\nپس همگان سجده كردند ، مگر ابليس كه خوددارى كرد و تكبّر ورزيد و از كافران بود . ( 34 )\r\nو گفتيم :\r\nاى آدم ، تو و همسرت در اين بهشت سكونت كنيد و از نعمت‌هاى آن ، از هركجا خواستيد ، به خوشى بخوريد ، ولى به اين درخت نزديك نشويد و از آن نخوريد كه از كسانى خواهيد بود كه بر خويشتن ستم كرده و رنج و سختى را بر خود روا دانسته‌اند . ( 35 )\r\nاما شيطان آن دو را با ترغيبشان به آن درخت به لغزش انداخت و از نعمت‌هايى كه در آن بودند بيرونشان كرد ، و ما به آنان ( آدم و حوّا و ابليس ) گفتيم : فرود آييد در حالىكه دشمن يكديگر خواهيد بود ، و در زمين تا چندى قرارگاه و بهره‌اى خواهيد داشت . ( 36 )\r\nسپس آدم از پروردگارش كلماتى را دريافت كرد و به وسيلهء آنها توبه نمود . خدا نيز به سوى او بازگشت و توبه‌اش را پذيرفت ؛ چرا كه او بسيار توبه‌پذير و مهربان است . ( 37 )\r\n\r\n","description":"","footnote":"","page_name":" 6 ","page_number":11},
  {"content":"\r\n\r\nبه آنان گفتيم : همگى از بهشت فرود آييد ؛ پس اگر از جانب من رهنمودى براى شما آمد - كه خواهد آمد - كسانى كه رهنمود مرا پيروى كنند ، نه ترسى آنان را فرامىگيرد و نه اندوهگين مىشوند . ( 38 )\r\nو كسانى كه كفر ورزند و آيات ما را دروغ انگارند ، همدم آتش دوزخند و در آن جاودانه خواهند بود . ( 39 )\r\nاى بنى اسرائيل ، نعمت مرا كه به شما ارزانى داشته‌ام به خاطر داشته باشيد ، و به پيمانى كه با من بسته‌ايد وفا كنيد آنگاه است كه من نيز به عهدى كه با شما بسته‌ام وفا خواهم كرد ، و تنها از من بيم داشته باشيد . ( 40 )\r\nو به اين قرآن كه آن را فروفرستاده‌ام و توراتى را كه با شماست تصديق مىكند ايمان بياوريد و از ميان اهل كتاب نخستين كسانى نباشيد كه بدان كفر مىورزند ، و آيات مرا به بهاى ناچيز دنيا نفروشيد ، و تنها از من پروا كنيد . ( 41 )\r\nو حق را در چهرهء باطل آشكار نسازيد و حق را كتمان نكنيد در حالىكه [ آن را 
  ] مىدانيد . ( 42 )\r\nو نماز را برپا داريد و زكات بپردازيد و با ركوع‌كنندگان ركوع كنيد . ( 43 )\r\nآيا مردم را به نيكى فرمان مىدهيد و خود را فراموش مىكنيد ، با اين‌كه كتاب آسمانى را تلاوت مىكنيد ؟ آيا درنمىيابيد ؟ ( 44 )\r\nو از صبر و نماز يارى جوييد ، و به راستى نماز ، كارى بس سنگين و گران است ، مگر بر فروتنان ، ( 45 )\r\nهمانان كه گمان مىبرند كه پروردگارشان را ديدار خواهند كرد و به سوى او باز خواهند گشت . ( 46 )\r\nاى بنى اسرائيل ، نعمت مرا كه بر شما ارزانى داشته‌ام به خاطر داشته باشيد ، و ياد كنيد كه من شما را با دادن نعمت‌هاى فراوان بر ساير امّت‌ها برترى بخشيدم . ( 47 )\r\nو بترسيد از روزى كه هيچ‌كس چيزى از عذاب را از ديگرى كفايت نمىكند و شفاعتى از او پذيرفته نمىگردد و در برابر عذاب ، فديه‌اى معادل آن از او گرفته نمىشود و آنان يارى نخواهند شد . ( 48 )\r\n\r\n","description":"","footnote":"","page_name":" 7 ","page_number":12},
  {"content":"\r\n\r\nو به ياد آوريد هنگامى كه شما را از فرعونيان رهايى بخشيديم .\r\nآنان پيوسته عذاب ناگوار به شما مىچشاندند . پسرانتان را سر مىبريدند تا نسل شما را از بين ببرند ، و زنانتان را براى كنيزى و خدمتگذارى زنده مىگذاشتند ، و در اين ماجرا از جانب پروردگارتان آزمونى بزرگ بود . ( 49 )\r\nو هنگامى را كه دريا را براى شما شكافتيم و شما را از چنگ دشمنان رهايى بخشيديم و فرعونيان را در حالى كه نظاره مىكرديد در دريا غرق كرديم . ( 50 )\r\nو هنگامى را كه با پيامبرتان موسى چهل شب وعده گذاشتيم كه در آن به عبادت به سر برد ، آن‌گاه شما پس از رفتنش به وعده‌گاه ، گوساله را به خدايى گرفتيد ، در حالىكه ستمكار بوديد . ( 51 )\r\nسپس شما را بعد از آن بخشيديم ، باشد كه سپاسگزارى كنيد . ( 52 )\r\nو هنگامى را كه به موسى كتاب آسمانى تورات و جداكنندهء حق از باطل را عطا كرديم ، باشد كه هدايت شويد . ( 53 )\r\nو هنگامى را كه موسى به قومش گفت : اى قوم من ، بىترديد شما با برگرفتن گوساله به پرستش ، به خود ستم كرديد ، پس به درگاه آفريدگارتان توبه كنيد و بدين‌منظور گوساله‌پرستان شما يكديگر را بكشند ، كه اين كار نزد آفريدگارتان براى شما بهتر است . پس از آن‌كه برخى مجرمان به قتل رسيدند ، خدا توبهء گنهكاران شما را پذيرفت ، كه او بسيار توبه‌پذير و مهربان است . ( 54 )\r\nو هنگامى را كه گفتيد : اى موسى ، هرگز سخن تو مبنى بر اين‌كه خدا تورات را بر تو فروفرستاده است باور نمىكنيم تا اين‌كه خدا را آشكارا به چشم خود ببينيم و تأييد تورات را از او بشنويم . پس به‌سزاى اين سخنتان صاعقه شما را فروگرفت در حالى كه نظاره مىكرديد . ( 55 )\r\nسپس شما را پس از مرگتان برانگيختيم ، باشد كه سپاسگزارى كنيد . ( 56 )\r\nو ابرها را - آن‌گاه كه در بيابانى سوزان رهسپار بوديد - بر شما سايه‌گستر كرديم ، و « منّ » و « سلوى » بر شما فروفرستاديم ، و گفتيم : از روزىهايى كه به شما داده‌ايم و همه خوب و پاكيزه‌اند بخوريد . و آنان [ با سركشىها 
  ] بر ما ستم نكردند ، بلكه بر خود ستم روا مىداشتند . ( 57 )\r\n\r\n","description":"","footnote":"","page_name":" 8 ","page_number":13},
  {"content":"\r\n\r\nو ياد كنيد هنگامى را كه گفتيم :\r\nبه اين شهر درآييد و از نعمت‌هاى آن ، هرجا كه خواهيد ، به خوشى تناول كنيد و سجده‌كنان [ - با فروتنى 
  ] وارد دروازهء آن شويد و بگوييد : پروردگارا ، گناهانمان را فروريز ، ما هم گناهانتان را خواهيم بخشود و بر پاداش نيكوكاران خواهيم افزود . ( 58 )\r\nولى كسانى كه ستم كرده بودند ، آن را به سخنى ديگر تغيير دادند به سخنى جز آنچه به آنان گفته شده بود ، پس بر ستمكاران به سزاى اين‌كه نافرمانى كردند ، عذابى از آسمان فروفرستاديم . ( 59 )\r\nو هنگامى را كه موسى براى قومش آب طلبيد ، پس به او گفتيم : با عصايت بر اين سنگ بزن . چون عصايش را بر آن زد ، دوازده چشمهء آب به تعداد قبايل بنى اسرائيل از آن جوشيد و هرمردمى از آن قبايل آبشخور خود را شناخت . پس به آنان گفته شد : از روزى خدا بخوريد و بياشاميد و فسادگرانه در زمين تباهى مكنيد . ( 60 )\r\nو هنگامى را كه گفتيد : اى موسى ، ما نمىتوانيم بر يك نوع خوراكى ( منّ و سلوى ) صبر كنيم ، براى ما از پروردگارت بخواه كه از آنچه زمين مىروياند ، از سبزى و خيار و سير و عدس و پيازش براى ما پديد آورد كه دعاى تو را اجابت مىكند . موسى گفت : آيا مىخواهيد چيزى را كه پست‌تر است جايگزين چيزى كنيد كه بهتر است ؟ ! به شهرى درآييد ؛ آنچه درخواست كرده‌ايد براى شما در آن‌جا خواهد بود ؛ و مهرخوارى و درماندگى بر آنان زده شد ، و خود را مورد خشم خدا قرار دادند .\r\nاين بدان سبب بود كه به آيات خدا كفر مىورزيدند و پيامبران را به ناحق مىكشتند و اين از آن روى بود كه از فرمان‌هاى خدا سرپيچى كردند و پيش از آن از حدود الهى تجاوز مىنمودند . ( 61 )\r\n\r\n","description":"","footnote":"","page_name":" 9 ","page_number":14},
  {"content":"\r\n\r\nآنان‌كه ايمان آورده‌اند ( مسلمانان ) و آنان‌كه يهودىاند ، و نيز مسيحيان و صابئان بدانند كه اين عناوين كارساز نيست ، بلكه كسانى كه واقعا به خدا و روز قيامت ايمان دارند و كار شايسته مىكنند ، پاداش ايمان و عمل خود را نزد پروردگارشان خواهند داشت و هيچ ترسى آنان را فرانمىگيرد و اندوهگين نمىشوند . ( 62 )\r\nو ياد كنيد هنگامى را كه از شما پيمان گرفتيم و براى اين‌كه قدرت خود را به شما نشان دهيم . آن كوه را بر فراز شما برافراشتيم و گفتيم : كتابى را كه به شما داده‌ايم به جدّ و جهد بگيريد و آنچه را كه در آن است به خاطر داشته باشيد ، باشد كه تقوا پيشه كنيد . ( 63 )\r\nسپس شما بعد از آن روى برتافتيد ، كه اگر فضل خدا و رحمت او بر شما نبود ، قطعا از زيانكاران بوديد . ( 64 )\r\nو قطعا شما كسانى از خودتان را كه در روز شنبه به مقرّرات آن روز تجاوز كردند مىشناسيد [ و از فرجام كارشان آگاهيد 
  ] ؛ كه ما به آنان گفتيم :\r\nبوزينگانى باشيد پست و ناچيز ! ( 65 )\r\nپس ، آن عقوبت را براى كسانىكه در آن زمان مىزيستند و براى آيندگانشان ، مايهء عبرت ، و براى تقواپيشگان وسيلهء پندى قرار داديم . ( 66 )\r\nاى پيامبر ، ياد كن زمانى را كه موسى براى مشخص ساختن قاتلى از ميان بنى اسرائيل ، به قومش گفت : خدا به شما فرمان مىدهد كه گاوى را سر ببريد . گفتند : آيا ما را به مسخره مىگيرى ؟ موسى گفت : به خدا پناه مىبرم از اين‌كه از نادانان باشم . ( 67 )\r\nگفتند : از پروردگارت بخواه تا براى ما روشن كند كه آن چگونه گاوى است ؟ موسى گفت : او مىگويد : آن گاوى است نه پير كه باردار نشود و نه كم‌سال كه نزاييده باشد ، بلكه ميانهء اين دو است ؛ پس آنچه را كه بدان مأمور مىشويد انجام دهيد و بيش از اين توضيح نخواهيد . ( 68 )\r\nگفتند : از پروردگارت بخواه تا براى ما روشن كند كه رنگش چگونه است ؟ موسى گفت :\r\nاو مىگويد : آن گاوى است زرد پررنگ و خالص كه با صفاى رنگش بينندگان را شاد مىكند . ( 69 )\r\n\r\n","description":"","footnote":"","page_name":" 10 ","page_number":15},
  {"content":"\r\n\r\nگفتند : از پروردگارت بخواه تا براى ما روشن كند كه آن چگونه است ؟ زيرا اين گاو بر ما مشتبه شده است ، و اگر خدا بخواهد قطعا ما به آن راه خواهيم يافت . ( 70 )\r\nموسى گفت : او مىگويد :\r\nآن گاوى است كه نه رام است كه زمين را شخم زند و نه آن كه كشتزار را آبيارى كند ؛ سالم و تندرست است و هيچ لكّه‌اى در رنگ آن نيست . گفتند : اكنون ويژگىهاى درست آن را بيان كردى . پس آن را سر بريدند و نزديك بود اين كار را نكنند . ( 71 )\r\nو آن هنگام كه شخصى را كشتيد و دربارهء قتل او با يكديگر اختلاف كرديد و هرگروهى آن را به گروه ديگر نسبت مىداد و خدا بر آن بود كه آنچه را پنهان مىداشتيد ، آشكار كند . ( 72 )\r\nپس گفتيم : بخشى از آن گاو ذبح شده را بر مقتول بزنيد تا زنده شود . بدين‌سان خداوند مردگان را زنده مىكند و آيات خود را به شما نشان مىدهد ، باشد كه بينديشيد . ( 73 )\r\nامّا چيزى نگذشت كه پس از اين ماجرا دل‌هاى شما سخت گرديد اينك دلهايتان همچون سنگ يا سخت‌تر از آن است ؛ چرا كه از برخى سنگ‌ها نهرها مىجوشد و برخى از آنها مىشكافد و آب از آنها خارج مىشود ، و برخى از آنها از ترس خدا فرومىغلتد ، ولى دل‌هاى شما به حق گرايش نمىيابد و ترس از خدا در آن پديدار نمىشود ، و خدا از آنچه مىكنيد بىخبر نيست . ( 74 )\r\nاينك اى مؤمنان ، آيا به اين دل بسته‌ايد كه يهوديان حق‌ناپذير سخن شما را باور كنند ؟ در حالىكه گروهى از آنان [ - عالمانشان 
  ] كلام خدا را مىشنيدند و پس از آن‌كه آن را به خرد دريافتند تحريف مىكردند و خود مىدانستند [ چه مىكنند 
  ] . ( 75 )\r\nو چون يهوديان با مؤمنان برخورد كنند مىگويند : ما باور داريم كه آنچه در تورات در وصف آخرين پيامبر آمده همان صفات محمّد است ؛ امّا هنگامى كه با يكديگر خلوت مىكنند ، بزرگانشان مىگويند : آيا حقايقى را كه خدا در تورات براى شما گشوده است به مؤمنان گزارش مىكنيد تا به وسيلهء آن نزد پروردگارتان بر ضدّ شما احتجاج كنند ؟ چرا درنمىيابيد ؟ ( 76 )\r\n\r\n","description":"","footnote":"","page_name":" 11 ","page_number":16},
  {"content":"\r\n\r\nآيا نمىدانند كه خدا آنچه را نهان مىدارند و آنچه را آشكار مىكنند ، مىداند ؟ ( 77 )\r\nچگونه اميد مىبريد كه يهوديان ايمان بياورند ؟ در حالىكه برخى از آنان بىسوادانى هستند كه از كتاب آسمانى جز دروغ‌هايى كه تحريف‌گرانشان بافته‌اند ، نمىدانند . آنان [ معارف كتاب آسمانى را نمىدانند و 
  ] تنها گمان‌پردازى مىكنند . ( 78 )\r\nپس واى بر كسانى كه به دست خود كتاب مىنگارند سپس مىگويند اين از نزد خداست ، تا در قبال آن بهرهء ناچيز دنيا را به دست آورند .\r\nپس واى بر آنان از آنچه به دست خود مىنويسند و واى بر آنان از آنچه به دست مىآورند . ( 79 )\r\nو گفتند : آتش دوزخ جز چند روزى اندك‌شمار به ما نمىرسد [ هرچند گناهان بسيارى مرتكب شويم 
  ] . به آنان بگو : آيا از نزد خدا پيمانى گرفته‌ايد كه عذاب شما اندك باشد و خدا پيمان خود را هرگز خلاف نمىكند ، يا سخنى را كه نمىدانيد به خدا نسبت مىدهيد ؟ ( 80 )\r\nنه ، چنين پيمانى در كار نيست ، بلكه كسانى كه گناهى مرتكب شوند و اثر گناهشان همهء وجود آنان را فراگيرد و جايى براى رحمت الهى در آن نباشد ، آنان همدم آتشند و در آن جاودانه خواهند بود . ( 81 )\r\nو كسانى كه ايمان آورده و كارهاى شايسته كرده‌اند آنان اهل بهشتند و براى هميشه در آن خواهند ماند . ( 82 )\r\nو ياد كن هنگامى را كه از بنى اسرائيل پيمان گرفتيم كه جز خدا را نپرستيد و به پدر و مادر و خويشاوند و يتيمان و درماندگان نيكى كنيد و با مردم - چه مؤمنان و چه كافران - با خوشزبانى سخن بگوييد و به نيكى معاشرت كنيد و نماز را برپا داريد و زكات بپردازيد ، ولى جز اندكى از شما ، همه پشت كرديد و روى برتافتيد . ( 83 )\r\n\r\n","description":"","footnote":"","page_name":" 12 ","page_number":17},
  {"content":"\r\n\r\nاى فرزندان اسرائيل ، ياد كنيد زمانى را كه از شما پيمان گرفتيم كه خون [ همكيشان 
  ] خود را نريزيد و يكديگر را از ديار خود بيرون نرانيد ، آن‌گاه [ بر اين پيمان 
  ] اقرار كرديد و خود گواه بوديد . ( 84 )\r\nسپس شما اينان هستيد ؛ يكديگر را مىكشيد و گروهى از خودتان را از خانه‌هايشان بيرون مىرانيد و به گناه و تجاوز [ نه از روى استحقاق ، ديگران را 
  ] بر ضدّ آنان يارى مىدهيد ؛ در حالىكه اگر همانان به اسيرى نزد شما آيند با پرداخت فديه آزادشان مىكنيد ، با اين‌كه بيرون راندن آنها بر شما حرام بوده است . آيا به بخشى از تورات ايمان مىآوريد و اسيران همكيش خود را با دادن فديه آزاد مىكنيد ، ولى بخشى ديگر را انكار مىكنيد و گروهى از خودتان را از ديارشان بيرون مىرانيد ؟ كيفر كسانى از شما كه چنين كنند چيزى جز خوارى در زندگى دنيا نخواهد بود ، و روز قيامت به سوى سخت‌ترين عذاب بازگردانده مىشوند ، و خدا از آنچه مىكنيد بىخبر نيست . ( 85 )\r\nاينان همان كسانىاند كه زندگى دنيا را به بهاى آخرت خريده‌اند ؛ ازاين‌روى نه عذابشان كاهش مىيابد و نه يارى مىشوند . ( 86 )\r\nو همانا ما به موسى كتاب آسمانى داديم ، و پس از او پيامبران بسيارى را يكى پس از ديگرى با راه و رسم وى فرستاديم ، و به عيسى پسر مريم آن معجزات آشكار را عطا كرديم و او را با « روح القدس » تأييد نموديم .\r\nپس چرا هرگاه پيامبرانى براى شما قوانينى آوردند كه دلخواه شما نبود گردنكشى كرديد و گروهى از آنان را دروغگو شمرديد و گروهى را كشتيد ؟ و رويه شما چنين است . ( 87 )\r\nيهوديان گفتند : دل‌هاى ما در پرده است [ و از سخنان تو - اى محمّد - چيزى نمىفهميم 
  ] . نه ، چنين نيست ، بلكه خداوند آنان را به‌سزاى كفرشان از رحمت خود دور ساخته است ؛ ازاين‌رو فقط اندكى از آنان ايمان مىآورند . ( 88 )\r\n\r\n","description":"","footnote":"","page_name":" 13 ","page_number":18},
  {"content":"\r\n\r\nو هنگامى كه از جانب خدا كتابى ( قرآن ) برايشان آمد و توراتى را كه با آنهاست تأييد كرد و پيش از آمدن آن هم با نويد دادن به ظهور پيامبر و هجرت او به مدينه ، در پى پيروزى بر كافران عرب بودند ، آرى هنگامى كه همان چيزى را كه مىشناختند برايشان آمد ، به آن كافر شدند ؛ پس لعنت خدا بر كافران باد . ( 89 )\r\nبدبهايى است آنچه خود را بدان فروختند كه به كتابى كه خدا فروفرستاده است ، كافر مىشوند ؛ كفرشان از آن‌روست كه بر پيامبر حسد مىورزند و رشك مىبرند كه خداوند از فزون‌بخشى خود به هركس از بندگانش كه بخواهد وحى مىكند ؛ ازاين‌رو خشمى از خدا را به سزاى كفرشان به قرآن ، بر خشم ديگر به كيفر كفرشان به تورات بر خود جاى دادند ، و براى كفرپيشگان عذابى خواركننده است . ( 90 )\r\nو چون به آنان گفته شود : به آنچه خدا فروفرستاده است ايمان بياوريد ، مىگويند : ما به آنچه بر خودمان نازل شده است ايمان داريم . و آنچه را غير آن است با اين‌كه حق است و راستى و درستى كتابى را كه با آنهاست تأييد مىكند انكار مىكنند . اى پيامبر ، به آنان بگو : اگر به آنچه گفتيد ايمان داريد ، چرا پيش از اين آن پيامبران خدا را كه از نژاد خودتان بودند مىكشتيد ؟ ( 91 )\r\nو به راستى موسى براى شما آن معجزات روشن را آورد ، ولى شما در غياب او آن گوساله را به پرستش برگرفتيد در حالىكه ستمكار بوديد [ - هيچ عذرى بر اين كار نداشتيد 
  ] . ( 92 )\r\nو هنگامى كه از شما پيمان گرفتيم و براى نشان دادن قدرت خود به شما آن كوه را بر فرازتان برافراشتيم و گفتيم : كتابى را كه به شما داده‌ايم به جد و جهد بگيريد و به آنچه در آن است گوش بسپاريد .\r\nگفتند : شنيديم و نافرمانى كرديم . و به سبب كفرشان محبّت آن گوساله در دل‌هايشان نفوذ داده شد . اى پيامبر ، به آنان بگو : بد است آنچه ايمانتان شما را به آن فرمان مىدهد اگر ايمان داريد . ( 93 )\r\n\r\n","description":"","footnote":"","page_name":" 14 ","page_number":19},
  {"content":"\r\n\r\nاى پيامبر ، به يهوديان بگو : اگر نزد خدا و به حكم او نيكبختى سراى آخرت به شما اختصاص دارد و مردم ديگر از آن محرومند ، چنانچه راست مىگوييد ، آرزوى مرگ كنيد تا هرچه زودتر از اين زندگى آميخته با ناكامىها به آن سراى سعادت درآييد . ( 94 )\r\nولى آنان در اثر گناهانى كه به دست خود پيش فرستاده‌اند ، هرگز آرزوى مرگ نمىكنند ، و خدا به حال ستمكاران داناست . ( 95 )\r\nگواه اين‌كه يهوديان در بند سراى آخرت نيستند اين است كه آنان را آزمندترين مردم به اين زندگى ناچيز دنيا مىيابى .\r\nآنان حتى از مشركان كه سراى آخرت را باور ندارند به زندگى دنيا آزمندترند . هريك از آنان دوست دارد كه هزار سال عمرش دهند ، و حقيقت اين است كه عمر هزار ساله يافتن هم او را از عذاب دور نمىكند ، و خدا به آنچه انجام مىدهند بيناست . ( 96 )\r\nيهوديان به اين بهانه به قرآن ايمان نمىآورند كه با جبرئيل كه آورندهء وحى است دشمنند . اى پيامبر ، به آنان بگو : هركس دشمن جبرئيل است ، نبايد از كتاب الهى رويگردان شود ؛ چرا كه جبرئيل به اذن خدا اين كتاب را بر قلب تو نازل كرده است ؛ كتابى كه حقانيت كتاب‌هاى آسمانى پيش از خود ، از جمله تورات را تأييد مىكند و براى كسانى كه به آن ايمان مىآورند مايهء هدايت و بشارت است . ( 97 )\r\nهر كس دشمن خدا و فرشتگان و پيامبران او و دشمن جبرئيل و ميكائيل است ، كافر است و بىترديد خدا دشمن كافران است . ( 98 )\r\nو همانا ما آياتى روشن و روشنگر به سوى تو فروفرستاديم ، و جز فاسقان كسى بدانها كفر نمىورزد . ( 99 )\r\nچرا اين يهوديان هرگاه [ با خدا 
  ] پيمانى بستند ، گروهى از ايشان آن را به دور افكندند ؟ [ نه تنها گروهى از آنان پيمان‌شكن‌اند 
  ] بلكه بيشترشان ايمان ندارند . ( 100 )\r\nو هنگامى كه از جانب خدا پيامبرى برايشان آمد كه توراتى را كه با آنان است تصديق مىكرد ، گروهى از كسانى كه كتاب آسمانى به آنها داده شده است [ - عالمان يهود و نصارى 
  ] كتاب خدا را پشت سرشان افكندند و بشارت‌هاى آن را در مورد ظهور پيامبر اسلام ناديده گرفتند ، چنان‌كه گويى از آن بىخبرند . ( 101 )\r\n\r\n","description":"","footnote":"","page_name":" 15 ","page_number":20},
  {"content":"\r\n\r\nو يهوديان افسون‌هايى را دنبال كردند كه جنيان شرور آنها را برايشان مىخواندند و به آنان تعليم مىدادند و به دروغ آنها را بر حكومت سليمان مىبستند و مىگفتند سليمان با همين افسون‌ها بر جن و انس و ديگر موجودات سلطنت مىكرد ؛ در حالى كه سليمان سحر نكرد و كافر نشد ، بلكه آن جنيان شرور كفر ورزيدند كه به مردم سحر آموختند . و نيز يهوديان افسون‌هايى را دنبال كردند كه بر آن دو فرشته به نام‌هاى هاروت و ماروت در شهر بابل الهام شد .\r\nدر صورتى كه آن دو فرشته به هيچ‌كس سحر نمىآموختند مگر اين‌كه به او مىگفتند : ما فقط وسيلهء آزمايشيم ، پس مبادا با به كار گرفتن آنچه مىآموزى كافر شوى . ولى يهوديان از آنها افسون‌هايى مىآموختند كه به وسيلهء آنها ميان مرد و همسرش جدايى مىافكندند . البته جز به اذن خدا نمىتوانستند به كسى زيان برسانند ، چرا كه بىاذن خدا هيچ كارى در جهان هستى صورت نمىگيرد . آرى ، يهوديان چيزهايى از هاروت و ماروت فرامىگرفتند كه براى آنان زيانبار بود و سودى عايدشان نمىكرد ، و آنها خوب مىدانستند كه هركس خريدار سحر باشد ( آن را بياموزد و به كار اندازد ) در آخرت نصيبى نخواهد داشت . يهوديان خود را به بد چيزى فروختند . اى كاش مىدانستند . ( 102 )\r\nو اگر آنان ايمان مىآوردند و از محرّمات الهى پرهيز مىكردند ، از جانب خدا به پاداشى بهتر از منافع سحر دست مىيافتند . اى كاش اين حقيقت را درمىيافتند . ( 103 )\r\nاى كسانى كه ايمان آورده‌ايد ، هنگامى كه از پيامبر مىخواهيد در سخن گفتن درنگ بيشترى كند تا بتوانيد سخنش را به روشنى دريابيد ، نگوييد « راعنا » بلكه بگويد « انظرنا » ، و اين فرمان را به گوش بسپاريد تا از كافران نشويد ، كه براى كافران عذابى دردناك خواهد بود . ( 104 )\r\nكافران اهل كتاب ( يهود و نصارا ) و مشركان دوست ندارند كه از جانب پروردگارتان هيچ خيرى بر شما مؤمنان فروفرستاده شود ، در حالى كه خداوند رحمتش را ويژهء هركه خواهد مىگرداند ، و خداوند داراى فضلى بزرگ است . ( 105 )\r\n\r\n","description":"","footnote":"","page_name":" 16 ","page_number":21},
  {"content":"\r\n\r\nهرنشانه‌اى از نشانه‌هاى تكوينى يا تشريعى خود را نسخ كنيم يا آن را از خاطره‌ها بزداييم ، بهتر از آن يا همانند آن را مىآوريم . مگر ندانسته‌اى كه خداوند بر هركارى تواناست ؟ ( 106 )\r\nمگر ندانسته‌اى كه فرمانروايى آسمان‌ها و زمين فقط از آن اوست ؟ ازاين‌رو هيچ كس و هيچ‌چيز نمىتواند او را از نسخ آيات و احكام باز دارد و مگر ندانسته‌اى كه براى شما در كارتان هيچ سرپرست و ياورى جز خدا نيست ؟ پس اگر خواهد در امور مربوط به شما تغيير و دگرگونى پديد مىآورد . ( 107 )\r\n[ باور داشتن قدرت بىنهايت خدا ، براى زدودن هرشبهه‌اى در مورد نسخ احكام و شرايع كافى است ، 
  ] ولى شما مىخواهيد از پيامبرتان درخواست‌هايى نابجا كنيد ؛ همان‌گونه كه پيش از اين از موسى درخواست كردند [ و به كفر روى آوردند 
  ] و هركس كفر را جايگزين ايمان كند قطعا راه درست را گم كرده است . ( 108 )\r\nبسيارى از اهل كتاب ( يهوديان ) با اين‌كه حق برايشان آشكار شده است ، به سبب حسدى كه از درونشان برمىخاست دوست مىداشتند شما را پس از ايمانتان به كفر بازگردانند اكنون وقت آن نيست كه با آنان بستيزيد ؛ پس چشم‌پوشى كنيد و از آنان درگذريد ، تا خدا فرمان خود را به ميان آورد ، كه خداوند بر هركارى تواناست . ( 109 )\r\nو نماز را برپا داريد و زكات بپردازيد ، و بدانيد كه هر كار نيكى براى خود پيش فرستيد ، آن را نزد خدا باز خواهيد يافت ، چرا كه خداوند به آنچه انجام مىدهيد بيناست . ( 110 )\r\nو يهوديان گفتند : هرگز كسى به بهشت درنمىآيد مگر اين‌كه يهودى باشد ، و مسيحيان نيز گفتند : جز كسى كه مسيحى باشد هيچ‌كس وارد بهشت نمىشود . اين است آروزهايشان . بگو : اگر راست مىگوييد ، برهان خود را بياوريد . ( 111 )\r\nچنين نيست كه يهودى يا مسيحى بودن كارساز باشد ، بلكه هركس تسليم خدا باشد و با تمام وجود به او گرايش يابد و نيكوكار باشد ، پاداش تسليم و نيكوكارى خود را نزد پروردگارش خواهد داشت و هيچ ترسى آنان را فرونمىگيرد و اندوهگين نمىشوند . ( 112 )\r\n\r\n","description":"","footnote":"","page_name":" 17 ","page_number":22},
  {"content":"\r\n\r\nو يهوديان گفتند : مسيحيان بر چيزى نيستند ( آيينشان بىپايه و اساس است ) و مسيحيان گفتند :\r\nيهوديان بر چيزى نيستند . اين در حالى است كه هردو گروه كتاب آسمانى خود را مىخوانند ، و مىدانند كه به حكم كتابشان اين داورى صحيح نيست . مشركان هم كه دانشى ندارند مانند سخن اهل كتاب را بر زبان مىآورند و مىگويند : يهوديان و مسيحيان بر چيزى نيستند . پس خداوند روز قيامت ميان آنان دربارهء آنچه بر سرش اختلاف كرده‌اند داورى خواهد كرد . ( 113 )\r\nو كيست ستمكارتر از كسى كه مردم را از ياد كردن نام خدا در مساجد او بازداشت و در ويرانى آنها كوشيد ؟\r\nآنان حق نداشتند جز با ترس و هراس بدانها وارد شوند [ تا چه رسد كه مسلمانان را از ورود به آنها بازدارند 
  ] . براى آنان در دنيا خوارى و در آخرت عذابى بزرگ خواهد بود . ( 114 )\r\nو خاور و باختر فقط از آن خداست ؛ پس به هرجا روى كنيد ، آن‌جا وجه خداست . اين بدان‌جهت است كه خدا بر همه چيز و بر همهء جهات احاطه دارد و از توجّه شما به هرسوى آگاه است . ( 115 )\r\nيهوديان و مسيحيان گفتند : خدا فرزندى براى خود برگرفته است . منزّه است او . بلكه آنچه در آسمان‌ها و زمين است از آن او ، و همه‌چيز خاضع و فرمانبردار اوست . پس چگونه مىتواند فرزندى همسان خود داشته باشد ؟ ( 116 )\r\nخداوند آسمان‌ها و زمين را بىآن‌كه الگويى داشته باشد پديد آورده است ، و چون پيدايش چيزى را بخواهد ، فقط به آن مىگويد : باش و آن چيز موجود مىشود . ( 117 )\r\nو آنان كه دانشى ندارند ( مشركان ) گفتند : چرا خدا با ما سخن نمىگويد يا [ از جانب او 
  ] نشانه‌اى براى ما نمىآيد ؟ كسانى كه پيش از آنان بودند ( يهوديان و مسيحيان ) نيز همين‌گونه سخن گفتند . دل‌هايشان همسان و انديشه‌هايشان يكسان است . به راستى ، ما نشانه‌هاى فراوانى را براى مردم آشكار ساخته‌ايم ، ولى تنها اهل يقين از آنها بهره مىبرند . ( 118 )\r\nاى پيامبر ، ما تو را به حق به رسالت فرستاديم تا به مؤمنان بشارت و به كافران هشدار دهى ، و از تو دربارهء دوزخيان پرسشى نمىشود و به خاطر آنان بازخواست نخواهى شد . ( 119 )\r\n\r\n","description":"","footnote":"","page_name":" 18 ","page_number":23},
  {"content":"\r\n\r\nهرگز يهوديان و مسيحيان از تو خشنود نمىشوند مگر اين‌كه از آيين آنها پيروى كنى . به آنان بگو : فقط هدايت خدا كه قرآن بيانگر آن است ، هدايت است . و اگر پس از آن‌كه آگاهى براى تو حاصل شده است ، از كيش آنها كه برخاسته از هواهاى نفسانى آنان است پيروى كنى ، در برابر خدا هيچ سرپرست و ياورى نخواهى داشت . ( 120 )\r\nكسانى كه كتاب آسمانى به آنان داده‌ايم حالى كه آن را آن‌گونه كه بايسته تلاوت است تلاوت مىكنند ، به قرآن ايمان مىآورند ، و كسانىكه بدان كفر ورزند خود زيانكار خواهند بود . ( 121 )\r\nاى بنى اسرائيل ، نعمت مرا كه به شما ارزانى كردم به خاطر داشته باشيد ، و ياد كنيد كه من شما را با دادن نعمت‌هاى فراوان بر ساير امّت‌ها برترى بخشيدم . ( 122 )\r\nو بترسيد از روزى كه هيچ كس چيزى از عذاب را از ديگرى كفايت نمىكند و در برابر عذاب فديه‌اى از او پذيرفته نمىشود و شفاعتى سودش نمىدهد و يارى نمىشوند . ( 123 )\r\nو چون ابراهيم را پروردگارش به كارهايى كه او را بدانها امر فرمود بياموزد و وى را به انجام آنها موفق ساخت ، گفت :\r\nمن تو را پيشواى مردم قرار خواهم داد . ابراهيم گفت : آيا از فرزندان من نيز كسى را پيشواى مردم قرار مىدهى ؟ فرمود : امامت ، عهد من است ، و عهد من به كسانى از فرزندان تو كه ستمكارند نمىرسد . ( 124 )\r\nو ياد كن زمانى را كه آن خانه ( كعبه ) را بازگشتگاهى براى مردم و مكانى امن قرار داديم ؛ پس براى انجام مراسم حج به آن‌جا برويد و از مقام ابراهيم جايگاهى براى دعا برگزينيد . و به ابراهيم و اسماعيل فرموديم : خانه‌ام را ويژهء عبادت سازيد و آن را به طواف‌كنندگان و معتكفان و نمازگزاران ركوع‌كننده و سجده‌كننده اختصاص دهيد . ( 125 )\r\nو ياد كن زمانى را كه ابراهيم گفت : پروردگارا ، اين سرزمين را شهرى امن قرار ده ، و از مردمش كسانى را كه به خدا و روز قيامت ايمان آورده‌اند ، از ميوه‌ها و محصولات روزى عطا فرما . پروردگارش گفت : ولى هركه كافر شود ، به او اندك بهره‌اى مىدهم ، سپس او را به اجبار به سوى عذاب آتش خواهم برد ، و آن بد بازگشتگاهى است . ( 126 )\r\n\r\n","description":"","footnote":"","page_name":" 19 ","page_number":24},
  {"content":"\r\n\r\nو در خاطر بياور زمانى را كه ابراهيم و اسماعيل به ساختن و بالا آوردن پايه‌هاى آن خانه ( كعبه ) پرداخته و مىگويند :\r\nپروردگارا ، اين عمل اندك را از ما بپذير كه تو خود نيايش ما را مىشنوى و از درون ما آگاهى . ( 127 )\r\nپروردگارا ، و ما را در همهء امور تسليم خود گردان و از نسل ما نيز گروهى مقرر دار كه در همه حال تسليم تو باشند ، و حقيقت عبادات ما را به ما بنماى ، و بر ما ببخشاى كه تويى بسيار توبه‌پذير و مهربان . ( 128 )\r\nپروردگارا ، در ميان آنان پيامبرى از خودشان برانگيز كه آيات تو را بر آنها بخواند و به آنان كتاب آسمانى و معارف آن را بياموزد و آنان را از بدىها و زشتىها پاك و پيراسته سازد ؛ به يقين تويى آن شكست‌ناپذيرى كه همهء كارهايش از روى حكمت است . ( 129 )\r\nو چه كسى جز آن كس كه سبكسر بوده و نيك و بد خويش را باز نشناخته است از آيين ابراهيم روى برمىتابد ؟ به راستى ما او را در دنيا به خلوص در بندگى برگزيديم و قطعا در آخرت نيز از شايستگان خواهد بود . ( 130 )\r\nاو هنگامى برگزيده شد كه پروردگارش به وى گفت : با تمام وجود تسليم باش . گفت : تسليم پروردگار جهانيانم . ( 131 )\r\nو ابراهيم پسرانش را به آن آيين سفارش نمود و يعقوب نيز چنين كرد ، و هريك گفتند : اى پسران من ، خداوند اين آيين را براى شما برگزيده است ، پس مبادا جز در حالىكه تسليم و فرمانبردار او باشيد بميريد . ( 132 )\r\nآيا شما يهوديان و مسيحيان هنگامى كه مرگ يعقوب دررسيد حاضر بوديد ؟\r\nآن‌گاه كه به پسرانش گفت : پس از من چه‌چيزى را خواهيد پرستيد ؟ گفتند : خداى تو و خداى پدرانت ابراهيم و اسماعيل و اسحاق را كه خدايى يگانه است مىپرستيم و ما تسليم و فرمانبردار او هستيم . ( 133 )\r\nآنان گروهى بودند كه درگذشتند ، و اينك جدال دربارهء آنها كه از كدام طايفه بودند به شما سودى نمىرساند . آنچه آنان فراهم آوردند براى خودشان ، و آنچه شما فراهم آورديد براى خودتان است ، و از شما دربارهء كارهايى كه آنان انجام مىدادند سؤال نخواهد شد . ( 134 )\r\n\r\n","description":"","footnote":"","page_name":" 20 ","page_number":25},
  {"content":"\r\n\r\nيهوديان به مسلمانان گفتند :\r\nيهودى شويد كه در آن صورت هدايت مىيابيد ، و مسيحيان نيز به آنان گفتند : مسيحى شويد كه در آن صورت هدايت خواهيد يافت . اى پيامبر ، در پاسخ آنان بگو : نه ، بلكه ما از آيين ابراهيم پيروى مىكنيم كه از كجروى بر كنار بود و از مشركان نبود . ( 135 )\r\nشما مسلمانان نيز در پاسخ آنان بگوييد : ما به خدا و اين قرآن كه بر ما نازل شده ، و به آنچه بر ابراهيم و اسماعيل و اسحاق و يعقوب و اسباط ( پيامبرانى از نسل يعقوب ) فرود آمده ، و به آنچه به موسى و عيسى داده شده ، و به آنچه به همهء پيامبران از جانب پروردگارشان عطا گرديده است ، ايمان آورده‌ايم ؛ ميان هيچ‌يك از آنان جدايى نمىافكنيم و ما تسليم و فرمانبردار خداييم . ( 136 )\r\nپس اگر يهوديان و مسيحيان به مانند آنچه شما بدان ايمان آورده‌ايد ، ايمان بياورند قطعا هدايت يافته‌اند ، و اگر روى برتابند ، جز اين نيست كه در ستيز و مخالفت‌اند ، و به زودى خدا شرّشان را از تو كفايت مىكند و تو را بر آنان پيروز خواهد كرد ، كه او شنوا و داناست . ( 137 )\r\nايمان به خدا و پيامبران و كتاب‌هاى آسمانى رنگى الهى است و خدا ما را آن‌گونه كه بايد به آن رنگ درآورده است ، و كيست كه رنگ‌آميزى او بهتر از خدا باشد ؟ و ما پرستشگران اوييم . ( 138 )\r\nبگو : آيا دربارهء خدا با ما بحث و گفت‌وگو مىكنيد ؟ با اين‌كه او پروردگار ما و پروردگار شماست ، و كردارهاى ما از آن ما و كردارهاى شما از آن شماست ، و ما خالصانه و پيراسته از شرك او را مىپرستيم . ( 139 )\r\nيا شما يهوديان مىگوييد : ابراهيم و اسماعيل و اسحاق و يعقوب و اسباط يهودى بودند . و شما مسيحيان مىگوييد : آنان مسيحى بودند ؟ به آنان بگو : آيا شما به آيين آنها داناتريد يا خدا ؟\r\nخدا به ما و شما خبر داده است كه آنان پيش از پيدايش يهوديّت و مسيحيّت مىزيسته‌اند و كيست ستمكارتر از آن‌كس كه حقيقتى را كه از جانب خدا نزد اوست و شاهد آن بوده نهان كرده است ؟ خدا از آنچه مىكنيد بىخبر نيست . ( 140 )\r\nآنان گروهى بودند كه درگذشتند ، و اينك جدال دربارهء آنها كه از كدام طايفه بودند به شما سودى نمىرساند . آنچه آنان فراهم آوردند براى خودشان ، و آنچه شما فراهم آورديد براى خودتان است ، و از شما دربارهء كارهايى كه آنان انجام مىدادند سؤال نخواهد شد . ( 141 )\r\n\r\n","description":"","footnote":"","page_name":" 21 ","page_number":26},
  {"content":"\r\n\r\nبه زودى از ميان مردم بىخردان ( يهوديان و مشركان ) خواهند گفت : چه‌چيز مسلمانان را از بيت المقدّس كه قبلهء آنان بود و به سوى آن روى مىكردند بازگردانيد ؟ بگو : خاور و باختر از آن خداست ، و خدا هرنقطه‌اى را كه هدايت مردم در آن باشد قبله قرار مىدهد ، و خدا هركه را خواهد به راهى راست هدايت مىكند . ( 142 )\r\nآرى ، همان‌گونه كه قبله را با هدف هدايت مردم تغيير داديم ، شما را نيز از ميان مسلمانان به عنوان گروهى برگزيده كه ميان پيامبر و امّتش واسطه باشيد مقرر كرديم تا بر اعمال مردم گواه باشيد و پيامبر هم بر شما گواه باشد . و قبله‌اى را كه تاكنون بر آن بودى مقرّر نكرديم مگر براى اين‌كه كسى را كه از پيامبر پيروى مىكند از آن كس كه به عقب بازگشته و از آن روى برمىتابد مشخص سازيم ، و البته قبله بودن بيت المقدّس ، جز بر كسانىكه خدا هدايتشان كرده است ، سخت گران بود . و خدا چنين نيست كه نمازهايتان را كه به سوى قبلهء اول خوانده‌ايد تباه سازد ، چراكه خدا به مردم رئوف و مهربان است . ( 143 )\r\nاى پيامبر ، ما چهرهء تو را كه در انتظار وحى به اين‌سو و آن سوى آسمان مىگردانى ، مىبينيم . اينك تو را به سوى قبله‌اى كه از آن خشنود شوى مىگردانيم . پس در نماز خويش روى خود را به سوى كعبه كه بخشى از مسجد الحرام است بگردان ، و شما مسلمانان نيز هرجا كه باشيد روى خود را به سوى آن بگردانيد .\r\nقطعا كسانى كه به آنان كتاب آسمانى داده شده است مىدانند كه تغيير قبله از بيت المقدّس به كعبه حق و از جانب پروردگارشان است ؛ و خدا از آنچه مىكنند بىخبر نيست . ( 144 )\r\nو اگر براى اهل كتاب هردليل و نشانه‌اى بر درستى قبلهء خويش بياورى از قبلهء تو پيروى نمىكنند و تو نيز پيرو قبلهء آنان نيستى و خودشان هم پيرو قبلهء يكديگر نيستند . و اگر پس از آن‌كه علم براى تو حاصل شده است ، از خواسته‌هايشان پيروى كنى ، قطعا در آن صورت از ستمكاران خواهى بود . ( 145 )\r\n\r\n","description":"","footnote":"","page_name":" 22 ","page_number":27},
  {"content":"\r\n\r\nكسانى كه به آنان كتاب آسمانى داده‌ايم ، به حكم نويدهايى كه از كتابشان در اختيار دارند ، همان‌گونه كه پسران خود را مىشناسند پيامبر را مىشناسند ، و البته گروهى از آنان حق را دانسته كتمان مىكنند . ( 146 )\r\nحق از جانب پروردگار توست ، پس مبادا از ترديدكنندگان باشى . ( 147 )\r\nبراى هرقومى قبله‌اى است كه خدا آن را قبلهء آنان قرار داده است ؛ پس در اين‌باره كشمكش مكنيد و در كارهاى خير از يكديگر پيشى گيريد . هرجا كه باشيد خدا همهء شما را در صحنهء قيامت مىآورد ، كه خداوند بر هركارى تواناست . ( 148 )\r\nو از هرجا به سفر بيرون آمدى ، روى خود را به سوى كعبه كه بخشى از مسجد الحرام است بگردان . همانا آن حق و از جانب پروردگار توست ، و خدا از آنچه مىكنيد بىخبر نيست . ( 149 )\r\nآرى ، از هرجا بيرون آمدى و سفر كردى ، روى خود را به سوى كعبه كه بخشى از مسجد الحرام است بگردان ، و شما مؤمنان نيز هرجا بوديد ، روى خود را به سوى آن بگردانيد . ما قبله را از بيت المقدس به كعبه تغيير داديم تا مردم - چه يهوديان و چه مشركان - هيچ حجّتى بر شما نداشته باشند . ليكن كسانى كه بر خود ستم كرده به هواپرستى روى دارند ، دست‌بردار نيستند و همچنان بر ضدّ شما بهانه‌جويى مىكنند ؛ از آنها نترسيد و از من بترسيد و تا نعمت خود را بر شما كامل كنم و باشد كه شما هدايت شويد . ( 150 )\r\nاين نعمت را بر شما ارزانى كرديم ، همان‌گونه كه در ميان شما پيامبرى نيز از خودتان به رسالت فرستاديم او آيات ما را بر شما تلاوت مىكند و شما را از بدىها و زشتىها پاك و پيراسته مىسازد و كتاب آسمانى و معارف آن را به شما مىآموزد ، و آنچه را كه نمىتوانستيد دريابيد به شما تعليم مىدهد . ( 151 )\r\nپس مرا با عبادت و اطاعت خويش ياد كنيد كه من نيز شما را با دادن نعمت‌ها ياد خواهم كرد ، و سپاسگزار من باشيد و نعمت‌هاى مرا ناسپاسى نكنيد . ( 152 )\r\nاى كسانىكه ايمان آورده‌ايد ، از صبر و نماز يارى جوييد ، زيرا خدا با صبرپيشگان است . ( 153 )\r\n\r\n","description":"","footnote":"","page_name":" 23 ","page_number":28},
  {"content":"\r\n\r\nو كسانى را كه در راه خدا كشته مىشوند مرده نخوانيد ، بلكه زنده‌اند ولى شما درنمىيابيد . ( 154 )\r\nقطعا ما شما را به چيزى از ترس و گرسنگى و كاهش اموال و نفوس و فرزندان مىآزماييم . و تو - اى پيامبر - به شكيبايان نويد ده . ( 155 )\r\nهمانان كه چون پيشامد ناگوارى به آنان برسد مىگويند : ما از آن خداييم و به سوى او باز مىگرديم . ( 156 )\r\nاينانند كه الطافى از جانب پروردگارشان شامل حالشان خواهد شد و در پى آن ، رحمتى آنان را فراخواهد گرفت و در نتيجه به سوى حق هدايت خواهند يافت . ( 157 )\r\nبىگمان صفا و مروه از شعاير خداست ؛ پس هركه آهنگ آن خانه ( كعبه ) كند و حج بگزارد ، يا زيارت خانه كند و عمره به جاى آورد ، بر او گناهى نيست كه ميان آن دو سعى كند . و هركس كار نيكى را به شوق اطاعت خدا انجام دهد ، خدا به او پاداش مىدهد ، چراكه خدا سپاسگزار بندگان خويش و از كارشان آگاه است . ( 158 )\r\nكسانى كه دلايل روشن و رهنمودهاى ما را پس از آن‌كه در كتاب آسمانى براى مردم به روشنى بيان كرده‌ايم كتمان مىكنند ، خدا لعنتشان مىكند و آنان را از رحمت خود دور مىسازد ، و همهء لعنت‌كنندگان نيز آنان را لعنت مىكنند و از خدا مىخواهند كه آنان را از رحمت و سعادت محروم كند . ( 159 )\r\nمگر كسانى كه توبه كنند و مردمى صالح شوند و حقايقى را كه پنهان داشته‌اند بيان كنند ، آنانند كه من با رحمت خود به سويشان باز مىگردم و توبه‌شان را مىپذيرم ، زيرا من بسيار توبه‌پذير و مهربانم . ( 160 )\r\nكسانى كه بر كفر اصرار ورزيده و در حال كفر مرده‌اند ، لعنت خدا و فرشتگان و همهء مردم بر آنان خواهد بود . ( 161 )\r\nدر اين لعنت و عذاب الهى ماندگارند ؛ نه عذاب از آنان كاسته مىشود و نه در تأخير عذاب مهلت مىيابند . ( 162 )\r\nو معبود شما معبودى يگانه است كه هيچ معبودى شايسته پرستش جز او نيست ، گسترده‌مهر و مهربان است . ( 163 )\r\n\r\n","description":"","footnote":"","page_name":" 24 ","page_number":29},
  {"content":"\r\n\r\nبىگمان ، در آفرينش آسمان‌ها و زمين و در كوتاهى و بلندى شب و روز ، و در كشتىهايى كه در دريا با كالاهايى كه به مردم سود مىرسانند ، روانند و در بارانى كه خدا از آسمان فروفرستاد و زمين را پس از آن‌كه مرده و بىگياه بوده به وسيلهء آن حيات بخشيد ، و از هرجنبنده‌اى در آن پراكنده ساخته ، و در فرستادن بادها از سويى به سوى ديگر ، و در ابرهاى مسخر شده ميان آسمان و زمين نشانه‌هايى بر وجود آفريدگار و يكتايى او در تدبير جهان است .\r\nاين نشانه‌ها را مردمى درمىيابند كه به خرد ، حق را از باطل تشخيص مىدهند . ( 164 )\r\nو از ميان مردم كسانى هستند كه غير خدا را همتايان خدا قرار مىدهند و آنها را مانند دوست داشتن خدا دوست مىدارند ؛ ولى كسانىكه ايمان آورده‌اند ، محبّتشان به خدا بيشتر است . اى كاش ستمكاران ( مشركان ) مىديدند زمانى را كه عذاب را مشاهده مىكنند ، آن‌گاه درمىيافتند كه قدرت به تمامى از آن خداست و اين‌كه خدا عذابش شديد است ، ( 165 )\r\nآن‌گاه كه سران شرك از پيروان خود تبرّى مىجويند و همگان عذاب را مىنگرند و پيوندهايى كه آنها را به يكديگر ارتباط مىداد ، گسسته مىشود . ( 166 )\r\nو پيروان مىگويند : اى كاش ، بازگشتى به دنيا داشتيم ، آن‌گاه از آنان تبرّى مىجستيم ، همان‌گونه كه امروز آنان از ما تبرّى جستند . اين‌گونه خداوند كارهايشان را كه برايشان مايهء حسرت‌هاست به آنان مىنماياند و آنان را به آتش درمىآورد ، و آنان از آتش بيرون‌آمدنى نيستند . ( 167 )\r\nاى مردم ، از آنچه در زمين است بهره بريد ، كه خدا آن را براى شما حلال و پاكيزه ساخته است و گام‌هاى شيطان را دنبال نكنيد كه براى شما دشمنى آشكار است ؛ پس مبادا به پيروى از شيطان آنچه را خدا حلال كرده است حرام بشماريد و آنچه را حرام كرده است روا بدانيد . ( 168 )\r\nشيطان فقط شما را به بدى و زشتى فرمان مىدهد و از شما مىخواهد كه چيزهايى را بر خدا ببنديد كه نسبت آنها را به خدا نمىدانيد . ( 169 )\r\n\r\n","description":"","footnote":"","page_name":" 25 ","page_number":30},
  {"content":"\r\n\r\nو چون به آنان گفته شود : كتابى را كه خدا فروفرستاده است پيروى كنيد ، مىگويند : نه ، بلكه از آيينى كه پدرانمان را بر آن يافته‌ايم پيروى مىكنيم .\r\nآيا هرچند پدرانشان چيزى نمىدانستند و به راه راست هدايت نيافته بودند ، باز هم از كيش آنها پيروى مىكنند ؟ ( 170 )\r\nاى پيامبر ، حكايت تو در فراخواندن اين كافران به توحيد ، همچون حكايت چوپانى است كه بر گوسفندان خود با كلماتى نهيب مىزند ، ولى آنها از كلمات او جز خواندن و آوايى نمىشنوند . اينان نيز كر و لال و كورند ؛ نه سخن سودمند را مىشنوند و نه خود درست سخن مىگويند و نه نشانه‌هاى حق را مىنگرند ؛ ازاين‌رو هيچ حقيقتى را درنمىيابند . ( 171 )\r\nاى كسانى كه ايمان آورده‌ايد ، از آنچه روزى شما كرده‌ايم كه همه پاك و پاكيزه است بخوريد و خدا را سپاسگزارى كنيد اگر فقط او را مىپرستيد . ( 172 )\r\nاو تنها مردار و خون و گوشت خوك و حيوانى را كه هنگام سر بريدن ، نام غير خدا بر آن برده شده ، بر شما حرام كرده است . پس هركس به خوردن آنها ناچار شود ، به شرط آن‌كه ناچارى او در اثر ستمكارى و سركشى نباشد ، بر او گناهى نيست ، چراكه خداوند آمرزنده و مهربان است . ( 173 )\r\nكسانىكه حقايق آن كتابى را كه خدا فروفرستاده است كتمان مىكنند و آن را به بهاى ناچيز دنيا مىفروشند ، آنان در شكم‌هاى خود جز آتش فرونمىبرند و روز قيامت خدا به آنان توجّه نمىكند و با آنان سخن نمىگويد و از زشتىها پاكشان نمىكند و برايشان عذابى دردناك است . ( 174 )\r\nاينان كسانىاند كه گمراهى را به هدايت و عذاب را به آمرزش خريده‌اند . پس چقدر بر آتش شكيبايند ! ( 175 )\r\nآن [ عذاب 
  ] بدين‌سبب است كه خداوند كتاب آسمانى را به حق نازل كرده است و كسانى كه در آن كتاب اختلاف مىكنند ، در نقطهء مقابل حق قرار گرفته‌اند كه با حق فاصله‌اى دور و دراز دارد . ( 176 )\r\n\r\n","description":"","footnote":"","page_name":" 26 ","page_number":31},
  {"content":"\r\n\r\nنيكى آن نيست كه [ هنگام عبادت 
  ] روى خود را به سوى مشرق و مغرب بگردانيد و آن را به عنوان قبله تلقى كنيد ، بلكه نيكى آن است كه انسان به خدا و روز واپسين و فرشتگان و كتاب‌هاى آسمانى و پيامبران ايمان آورده و مال خود را با اين‌كه به آن علاقه‌مند است ، به خويشاوندان و يتيمان و بينوايان و درراه‌مانده و گدايان و در راه آزادى بردگان داده است ، و نماز را برپا داشته و زكات خود را پرداخته است ؛ و آن است كه چون پيمانى بستند به پيمان خود وفا كردند و آن است كه در تنگدستى و زيانكارى و به هنگام كارزار ، شكيبايى و پايدارى نمودند . اينانند كسانى كه راست گفته‌اند و اينانند تقواپيشگان . ( 177 )\r\nاى كسانى كه ايمان آورده‌ايد ، در مورد كشته‌شدگان حق قصاص بر شما مقرر شده است . آزاد در برابر آزاد و برده در برابر برده و زن در برابر زن قصاص مىشود . پس هركس مرتكب قتل شد ، و از سوى ولىّ مقتول ، به حكم اين‌كه برادر دينى اوست ، چيزى از حق قصاص به وى بخشيده شد ، بايد ولىّ مقتول به‌طور شايسته درصدد گرفتن ديه برآيد و قاتل نيز به خوبى و با پرهيز از تأخيرى آزاردهنده ديه را بپردازد .\r\nاين حكم ، تخفيف و رحمتى از جانب پروردگار شماست . پس هركس بعد از بخشيدن قاتل و گذشت از حق قصاص ، از قانون الهى تجاوز كند و قاتل را قصاص نمايد ، او را عذابى دردناك خواهد بود . ( 178 )\r\nاى خردمندان ، براى شما در قصاص حياتى نهفته است . قصاص مقرّر شده است تا شايد از كشتن يكديگر بپرهيزيد . ( 179 )\r\nاى مؤمنان ، بر شما مقرّر گرديده است كه چون يكى از شما را مرگ دررسد ، اگر مالى قابل توجّه برجاى مىگذارد ، براى پدر و مادر و خويشاوندان نزديك‌تر به‌طور پسنديده وصيت كند .\r\nاين حكم بر عهدهء تقواپيشگان ثابت شده است . ( 180 )\r\nپس هركس بعد از شنيدن وصيت آن را تغيير دهد ، گناهش تنها بر گردن كسانى است كه آن را تغيير مىدهند . به راستى خدا شنوا و داناست . ( 181 )\r\n\r\n","description":"","footnote":"","page_name":" 27 ","page_number":32},
  {"content":"\r\n\r\nولى هركه دريابد كه وصيت‌كننده‌اى در وصيتش به كژى گرايش يافته و حقى را پايمال نموده و در نتيجه نزاعى ميان وارثان پديد آمده است ، پس با تغيير دادن وصيت ميان آنان صلح برقرار كند ، بر تغييردهنده گناهى نيست و همچنين است اگر به گناهى وصيت كرده باشد ، چرا كه خدا آمرزنده و مهربان است . ( 182 )\r\nاى كسانى كه ايمان آورده‌ايد ، روزه بر شما مقرّر شده است ، همان‌گونه كه بر امّت‌هايى كه پيش از شما بودند مقرّر شده بود ، باشد كه بر تمايلات خويش فايق آييد و تقوا پيشه كنيد . ( 183 )\r\nروزهايى معدود بايد روزه بداريد . پس اگر كسى از شما در آن روزها بيمار يا در سفر بود ، روزهء شمارى از روزهاى ديگر بر عهدهء اوست . و بر كسانىكه روزه را بايد به سختى به پايان برند ، روزه مقرّر نشده است ، ولى بايد كفّاره‌اى بدهند كه آن غذايى است كه يك بينوا را سير مىكند .\r\nو هركس از روى رغبت كار نيكى انجام دهد براى او بهتر است ؛ و روزه داشتن براى شما كار خوبى است ، اگر بدانيد . ( 184 )\r\nايام روزهء واجب ، ماه رمضان است ماهى كه قرآن در آن فروفرستاده شد ، در حالىكه براى عموم مردم رهنمود است و براى كسانىكه در علم و عمل به كمالى دست يافته و شايستهء دريافت حقايقى شده‌اند ، دلايل روشن هدايت و وسيلهء تشخيص حق از باطل است . پس هر كس از شما اين ماه را دريابد ، بايد آن را روزه بدارد ؛ و هركه بيمار يا در سفر باشد ، روزهء شمارى از روزهاى ديگر بر عهدهء اوست . خداوند براى شما آسانى مىخواهد و دشوارى براى شما نمىخواهد ، اين است كه بر بيماران و مسافران شما روزه را واجب نكرد و قضاى روزه را از آن‌روى بر شما واجب نموده است كه تعداد روزهاى ماه رمضان را كامل كنيد . آرى ، خدا روزه را بر شما مقرّر داشت تا او را به پاس اين‌كه هدايتتان كرده است به بزرگى ياد كنيد ، و باشد كه شكر هدايتش را به جاى آوريد . ( 185 )\r\nو هرگاه بندگان من از تو دربارهء من بپرسند ، بدانند كه من به آنان نزديكم ؛ دعاى دعاكننده را - آن‌گاه كه مرا بخواند - اجابت مىكنم ؛ پس بايد دعوت مرا بپذيرند و به درگاه من دعا كنند و به من ايمان بياورند كه دعايشان را اجابت مىكنم ، اميد آن‌كه در دعايشان به درگاه خدا راهياب شوند . ( 186 )\r\n\r\n","description":"","footnote":"","page_name":" 28 ","page_number":33},
  {"content":"\r\n\r\nدر شب روزه‌دارى بر شما حلال شده است كه به سوى زنانتان برويد و با آنان آميزش كنيد .\r\nآنان جامهء شمايند و شما جامهء آنانيد . خداوند دانست كه شما به خود خيانت مىكرديد و حكم حرمت آميزش در شب‌هاى روزه را پاس نمىداشتيد ؛ از اين‌رو با رحمت خود به سوى شما بازآمد و از شما درگذشت و حرمت آن را برداشت . اكنون مىتوانيد با آنان آميزش كنيد و بدين‌طريق آنچه را خدا براى شما مقدر كرده است طلب نماييد . و شب‌هاى روزه بخوريد و بياشاميد تا وقتى كه رشتهء سپيد صبحدم از رشتهء سياه شب براى شما آشكار شود . از آن پس خوردن و آشاميدن را ترك كنيد و روزه را تا شب به پايان بريد . و هنگامى كه در مساجد معتكفيد ، حتى شب‌هاى آن ، با همسرانتان آميزش نكنيد . اينها حدود و مقرّرات خداست ؛ به آنها نزديك نشويد و آنها را نشكنيد .\r\nبدين‌سان خداوند آيات خود را براى مردم بيان مىكند ، باشد كه تقوا پيشه كنند . ( 187 )\r\nو اموال را كه به همهء شما مردم تعلق دارد و بايد برطبق مقرّرات الهى ميان شما تقسيم شود ، از راه‌هاى ناروا به دست نياوريد و مصرف نكنيد ؛ و آنها را به رسم رشوه پيش داوران نبريد تا به حكم آنان بخشى از اموال مردم را به گناه به چنگ آوريد ، در حالىكه خود نادرستى اين كار را مىدانيد . ( 188 )\r\nاز تو حكمت هلال‌هاى ماه را مىپرسند ، بگو : آنها گاهشمارهايى براى مردم و مراسم حج‌اند ؛ و نيكى آن نيست كه پس از بستن احرام حج ، از پشت خانه‌ها ، به خانه‌ها درآييد ، بلكه نيكى آن است كه كسى تقوا پيشه كرد . و به خانه‌ها از در آنها وارد شويد و از خدا پروا كنيد ، باشد كه سعادتمند شويد . ( 189 )\r\nو در راه خدا با كسانى ( مشركان مكه ) كه با شما سر جنگ دارند بجنگيد و از حدود الهى تجاوز نكنيد ، كه خدا تجاوزگران را دوست نمىدارد . ( 190 )\r\n\r\n","description":"","footnote":"","page_name":" 29 ","page_number":34},
  {"content":"\r\n\r\nو هركجا بر آنان دست يافتيد بكشيدشان و از مكّه ، همان شهرى كه شما را از آن بيرون كردند ، بيرونشان كنيد . آنان بر شرك اصرار مىورزند و شما را به انواع عذاب‌ها شكنجه دادند ، و شرك و شكنجه از كشتار سنگين‌تر است . و كنار مسجد الحرام با مشركان نجنگيد ، مگر اين‌كه آنان در آن‌جا به كارزار شما آيند .\r\nپس اگر به كارزار شما آمدند بكشيدشان كه سزاى كافران چنين است . ( 191 )\r\nو اگر از جنگ در محدودهء مسجد الحرام دست كشيدند ، از آنان درگذريد ، كه خدا آمرزنده و مهربان است . ( 192 )\r\nو با آنان بجنگيد تا شرك از بين برود و دين از آن خدا گردد و كسى را نرسد كه مردم را به پرستش غير خدا دعوت كند . پس اگر از شرك دست برداشتند و ايمان آوردند با آنان نجنگيد ، زيرا تعدّى جز بر ضد ستمكاران روا نيست . ( 193 )\r\nاگر آنان در ماه حرام با شما جنگ را آغاز كردند شما نيز با آنان بجنگيد ، زيرا ماه حرام در برابر ماه حرام است ، و اگر حرمت مكّه و مسجد الحرام و ماه‌هاى حرام را شكستند شما نيز حرمت آنها را ناديده انگاريد كه حرمت‌ها قابل تلافى است . پس هركس بر شما تعدّى كرد ، شما نيز به مثل آن بر او تعدّى كنيد ، و از خدا پروا نماييد و در مقابلهء به مثل از حدّ تجاوز نكنيد . و بدانيد كه خدا با پرواپيشگان است . ( 194 )\r\nدر راه خدا و براى برپايى دين هزينهء جهاد را تأمين كنيد و خود را به دست خويش به هلاكت نيفكنيد ، و نيكى كنيد كه خدا نيكوكاران را دوست مىدارد . ( 195 )\r\nو حج و عمره را ناتمام نگذاريد و آن را براى خدا به پايان بريد ، و اگر پس از احرام ، در اثر بيمارى يا از سوى دشمن بازداشته شديد و نتوانستيد حج يا عمره را تمام كنيد ، هر دامى كه براى شما آسان است قربانى كنيد [ سپس با تراشيدن سر از احرام خارج شويد 
  ] . و تا قربانى به جايگاهش ( مكّه براى احرام عمره و منى براى احرام حجّ ) نرسيده است سر خود را نتراشيد . پس اگر كسى از شما بيمار يا از ناحيهء سرش در رنج باشد [ و نتواند تا رسيدن قربانى به قربانگاه تحمّل كند بر او رواست كه سر خود بتراشد و از احرام خارج شود سپس 
  ] بايد به رسم كفّاره روزه‌اى بگيرد يا صدقه‌اى بدهد يا گوسفندى ذبح كند . و هنگامى كه ايمنيد و مانعى براى به پايان رساندن حجّ و عمره نداريد ، هركس با انجام دادن عمره و خروج از احرام تا موقع پرداختن به حج ، از آنچه بر او حرام بوده بهره برده است ( عمرهء تمتّع انجام داده است ) ، بايد براى حج خود هر دامى كه آسان است قربانى كند ، و هركس قربانى نيابد ، بايد سه روز در ايام حجّ و هفت روز هنگامى كه به وطن بازگشتيد روزه بدارد ، كه اين ده روز كامل است . اين‌گونه حج ( حج تمتع ) براى كسى مقرّر شده است كه خانواده‌اش در كنار مسجد الحرام نباشد . از خدا پروا كنيد و بدانيد كه خدا سخت‌كيفر است . ( 196 )\r\n\r\n","description":"","footnote":"","page_name":" 30 ","page_number":35},
  {"content":"\r\n\r\nموسم حج ماه‌هايى معيّن ( شوّال ، ذى القعده و ذى الحجّه ) است .\r\nپس هركه در اين ماه‌ها با بستن احرام ، انجام حج را بر خود واجب كند ، بداند كه در اثناى حج آميزش با زنان و دروغ گفتن و سوگند خوردن به نام خدا روا نيست ، و هركار نيكى كه انجام مىدهيد خدا آن را مىداند . و بر شماست كه توشه برگيريد ، و بهترين توشه پرهيزگارى است ، و از من اى خردمندان پروا كنيد . ( 197 )\r\nبر شما گناهى نيست كه در دوران حج از راه دادوستد در طلب رزقى كه آن بخششى از جانب پروردگار شماست برآييد ؛ و چون از عرفات - پس از وقوف در آن - كوچ كرديد ، در مشعر الحرام وقوف نماييد و خدا را ياد كنيد آن‌گونه كه او شما را راه نموده است يادش كنيد ، كه قطعا شما پيش از اين از گم‌گشتگان بوديد . ( 198 )\r\nوانگهى شما ساكنان حرم نيز بايد از عرفات ، از همان‌جا كه ساير مردم كوچ مىكنند كوچ كنيد و از خدا آمرزش گناهانتان را بخواهيد كه خدا آمرزنده و مهربان است . ( 199 )\r\nو هنگامى كه مناسك حج خود را به جاى آورديد ، خدا را آن‌گونه كه پدرانتان را پس از انجام حج ياد مىكنيد ، بلكه بيشتر و بهتر ، ياد كنيد . برخى از مردم دنياطلبانى هستند كه مىگويند : پروردگارا ، در دنيا به ما بهره‌ها عطا كن . آنان در آخرت هيچ بهره‌اى ندارند . ( 200 )\r\nو برخى از مردم آخرت‌طلبانى هستند كه مىگويند : پروردگارا ، در دنيا به ما بهره‌اى نيكو كه خوشايند توست و در آخرت نيز بهره‌اى نيكو كه خود مىپسندى عطا فرما و ما را از عذاب آتش دوزخ نگاه دار . ( 201 )\r\nاينانند كه از آنچه فراهم آورده‌اند بهره‌اى [ وافر 
  ] خواهند داشت ، و خدا كارها را به سرعت - همان‌گاه كه انجام مىشود - حسابرسى مىكند . ( 202 )\r\n\r\n","description":"","footnote":"","page_name":" 31 ","page_number":36},
  {"content":"\r\n\r\nو بر شما حج‌گزاران است كه در روزهايى چند ( روزهاى يازدهم ، دوازدهم و سيزدهم ذى الحجّه ) در سرزمين منى ذكر خدا گوييد .\r\nپس هركه حج گزارد ، بر او هيچ گناهى باقى نمىماند ، خواه تعجيل كند و در دو روز نخست ( بعد از ظهر روز دوازدهم ) از منى كوچ كند ، و خواه كوچ خود را به تأخير اندازد و روز سوم منى را ترك نمايد . البته آمرزش گناهان براى كسى است كه از محرمات احرام پرهيز كرده باشد ، امّا كسى كه آنها را مرتكب شده است بايد هرسه روز در منى بماند و به ذكر خدا بپردازد [ تا بر او نيز گناهى باقى نماند 
  ] . و از خدا پروا كنيد و بدانيد كه به سوى او روانه خواهيد شد . ( 203 )\r\nاز ميان مردم كسى است كه در زندگى دنيا سخنان او در وصف حق و رعايت عدل تو را به شعف مىآورد ، و خدا را بر آنچه در دل دارد گواه مىگيرد ، در حالىكه سخت‌ترين دشمنان حق است . ( 204 )\r\nو چون به حكومت رسد ، در زمين به تكاپو مىافتد تا در آن تباهى كند و كشت و نسل بشر را به نابودى كشاند ، و خداوند تباهى را دوست نمىدارد . ( 205 )\r\nو چون به او گفته شود : از خدا بترس و از تبهكارى دورى گزين ، عزّت و شكوه خيالى كه با گناه و نفاق به آن دست يافته است ، او را فرامىگيرد [ و پند نمىگيرد 
  ] . دوزخ او را بس است ، و راستى كه آن بد جايگاهى است . ( 206 )\r\nو از ميان مردم كسى نيز هست كه خود را به خدا مىفروشد تا در همهء كارها خشنودى او را طلب كند . وجود چنين كسى ، لطفى از سوى خدا بر آدميان است ، و خدا به بندگانش رئوف است . ( 207 )\r\nاى كسانى كه ايمان آورده‌ايد ، همگى در برابر خدا تسليم شويد و از او دستور بگيريد و گام‌هاى شيطان را دنبال نكنيد كه او براى شما دشمنى آشكار است . ( 208 )\r\nو اگر پس از آن‌كه دلايل روشنگر براى شما آمد ، بر اثر پيروى از شيطان دچار لغزش و انحراف شديد ، بدانيد كه خدا مقتدرى شكست‌ناپذير است و براساس حكمت خود با شما رفتار مىكند . ( 209 )\r\nآيا مشركان چيزى جز اين انتظار دارند كه خدا در سايبان‌هايى از ابرها به سراغشان آيد و نيز فرشتگان بيايند و كار پايان داده شود ؟ و همهء امور به خدا بازگردانده مىشود . ( 210 )\r\n\r\n","description":"","footnote":"","page_name":" 32 ","page_number":37},
  {"content":"\r\n\r\nاز بنى اسرائيل بپرس چقدر نشانه‌هاى روشن و روشنگر كه هركدام نعمتى به شمار مىرفت به آنان داديم ، ولى آن نشانه‌ها را ناديده انگاشتند و نعمت‌هاى الهى را دگرگون ساختند و دچار كيفر شدند . و هركس نعمت خدا را پس از آن‌كه در اختيارش قرار گيرد دگرگون كند ( در مسيرى كه بايسته است به كار نبندد ) دچار كيفر الهى مىشود ، و خدا سخت كيفر است . ( 211 )\r\nزندگى دنيا براى كافران آراسته شده و به همين سبب است كه چشم خود را بر هر حقيقتى مىبندند و كسانى را كه ايمان آورده‌اند به مسخره مىگيرند ؛ در حالىكه تقواپيشگان در روز قيامت از آنان برترند . و خداوند هر كه را بخواهد ، بدون محاسبهء عملش روزى مىدهد . ( 212 )\r\nمردم در آغاز ، يك امّت بودند و اختلافى نداشتند ؛ سپس تضاد منافع باعث اختلاف ميان آنان شد و براى رفع اختلاف به قوانين و مقرراتى نيازمند گشتند .\r\nپس خداوند پيامبران را به عنوان نويددهنده و هشدارگر برانگيخت و كتاب آسمانى را به حق در حالىكه گواه راستگويى آنان بود ، فروفرستاد ، تا ميان مردم دربارهء آنچه در آن اختلاف داشتند داورى كند . سپس در مورد كتاب آسمانى و آيين خدا نيز اختلاف پديد آمد ، و تنها عالمان دينى كه به آنان كتاب آسمانى داده شد در آن اختلاف كردند ، آن هم پس از آن‌كه دلايل روشن و روشنگر برايشان آمده بود ، و اختلافشان نيز در اثر برترىجويى و ستمى بود كه ميان آنان پديد آمده بود .\r\nدر اين ميان ، خداوند كسانى را كه ايمان داشتند ، به اذن خود به همان حقى كه ديگران در آن اختلاف كردند هدايت نمود ، و خدا هركه را بخواهد به راهى راست هدايت مىكند . ( 213 )\r\nآيا مىپنداريد به بهشت مىرويد و حال آن‌كه هنوز همانند داستان كسانى كه قبل از شما درگذشتند براى شما پيش نيامده است ؟\r\nمحنت‌ها و گزندها به آنان رسيد و پيوسته دچار ترس و اضطراب شدند تا آن‌جا كه پيامبر و كسانى كه ايمان آورده و با او بودند ، گفتند : يارى خدا كى خواهد بود ؟ هان ، به يقين يارى خدا نزديك است . ( 214 )\r\nاز تو مىپرسند : چه چيز انفاق كنند ؟ بگو : هر مالى انفاق كنيد ، براى پدر و مادر و خويشاوندان نزديك‌تر و يتيمان و بينوايان و درراه‌مانده است ؛ و هركار نيكى انجام دهيد ، قطعا خدا به آن آگاه است . ( 215 )\r\n\r\n","description":"","footnote":"","page_name":" 33 ","page_number":38},
  {"content":"\r\n\r\nجنگ بر شما واجب شده است با اين‌كه آن براى شما دشوار و ناخوشايند است . شايد چيزى را ناخوشايند بدانيد در حالى كه آن براى شما نيكوست ، و شايد چيزى را دوست بداريد در حالىكه آن براى شما شرّ است . خداوند مىداند و شما نمىدانيد . ( 216 )\r\nاز تو دربارهء ماه حرام مىپرسند كه پيكار در آن‌چه حكمى دارد ؟ بگو :\r\nپيكار در آن [ گناهى 
  ] بزرگ و باعث بازداشتن مردم از راه خدا و كفر ورزيدن به آن و جلوگيرى مردمان از [ حضور در 
  ] مسجد الحرام است ، ولى مشركان بايد بدانند كه بيرون راندن اهل آن از آن‌جا ، نزد خدا از پيكار در ماه حرام بزرگ‌تر است ، و آنها پيامبر و پيروان او را از آن‌جا بيرون كردند ؛ و شرك ورزيدن به خدا و شكنجهء مؤمنان از كشتار در ماه حرام بزرگ‌تر است و آنها مسلمانان را در مكه آزار فراوان كردند . آنها پيوسته با شما مىجنگند تا شما را از دينتان برگردانند اگر بر آن توانا باشند و كسانى از شما كه از دين خود برگردند و در حال كفر بميرند ، آنان اعمالشان در دنيا و آخرت تباه مىگردد و آنان همدم آتشند و در آن جاودانه خواهند بود . ( 217 )\r\nكسانى كه ايمان آورده و كسانىكه در راه خدا هجرت كرده و جهاد نموده‌اند ، آنان به رحمت خدا اميدوارند ، و خدا آمرزنده و مهربان است . ( 218 )\r\nاز تو دربارهء شراب و قمار مىپرسند . بگو : در آن دو گناهى بزرگ و براى مردمان سودهايى است ، و گناه آن دو از سودشان بزرگ‌تر است . و از تو مىپرسند كه چه‌چيزى انفاق كنند ؟ بگو : در انفاق ميانه‌رو باشيد ، نه بخل ورزيد و نه همهء اموالتان را ببخشيد . بدين‌سان خداوند آيات و نشانه‌ها را براى شما بيان مىكند ، باشد كه دربارهء سعادت دنيا و آخرت خود بينديشيد . ( 219 )\r\n\r\n","description":"","footnote":"","page_name":" 34 ","page_number":39},
  {"content":"\r\n\r\nآرى باشد كه دربارهء سعادت دنيا و آخرت خود بينديشيد . و از تو دربارهء يتيمان مىپرسند . بگو : اصلاح امور آنان به گونه‌اى كه برايشان سودمند باشد نيكى است ، و اگر با آنان همزيستى كنيد ، آنها برادران شمايند ، پس مانند ديگر مسلمانان با آنان رفتار كنيد ؛ نه حقشان را تباه سازيد و نه خود را سخت به زحمت بيفكنيد ، كه خداوند فسادگر و اصلاحگر را مىشناسد و آن دو را از هم مشخص مىسازد .\r\nو اگر خدا مىخواست ، شما را در مورد يتيمان به زحمت مىانداخت [ ولى چنين نكرد 
  ] چراكه خداوند مقتدرى حكيم است . ( 220 )\r\nو زنان مشرك را به همسرى نگيريد تا اين‌كه ايمان بياورند ، و قطعا كنيزى كه باايمان است ، بهتر از زن آزادى است كه مشرك باشد ، هرچند به زيبايىاش شما را به شگفت آورد . و زنان باايمان را به همسرى مشركان درنياوريد تا اين‌كه ايمان بياورند . بىترديد ، برده‌اى كه مؤمن است ، بهتر از مرد آزادى است كه مشرك باشد ، هرچند به مال و ثروتش شما را به شگفت آورد . آنان با گفتار و كردارشان به شرك فرامىخوانند كه فرجام آن چيزى جز آتش نيست ، و خداوند به اذن خود - بىآن‌كه كسى يا چيزى او را ناچار كرده باشد - به بهشت و آمرزش فرامىخواند و آياتش را براى مردم بيان مىكند ، باشد كه حقايق را دريابند . ( 221 )\r\nاز تو دربارهء عادت ماهانهء زنان مىپرسند . بگو : اين براى آنان رنجى است .\r\nپس در روزهاى عادتشان از آنان كناره گيريد ، و با آنها نزديكى نكنيد تا پاك شوند . پس هنگامى كه غسل كردند ، از همان‌جا كه خدا به شما فرمان داده است با آنان آميزش كنيد ، كه خداوند كسانى را كه بسيار توبه كنند و در پاكى و پاكيزگى كوشا باشند دوست مىدارد . ( 222 )\r\nهمسرانتان كشتزار شمايند .\r\nپس هرگاه خواستيد ، به كشتزار خود درآييد و براى خود كارهاى نيك پيش فرستيد و از روز ملاقات و حسابرسى خدا بترسيد و بدانيد كه شما او را ديدار خواهيد كرد ، و تو - اى پيامبر - مؤمنان را [ بدان 
  ] نويد ده . ( 223 )\r\nو خدا را دستاويز سوگندهاى خود قرار ندهيد ( به نام او سوگند نخوريد ) كه نيكى نكنيد و تقوا را پيشهء خود نسازيد و ميان مردم صلح و آشتى برقرار نكنيد ، كه خداوند شنوا و داناست . ( 224 )\r\n\r\n","description":"","footnote":"","page_name":" 35 ","page_number":40},
  {"content":"\r\n\r\nخداوند شما را به سبب سوگندهاى بيهوده‌اى كه بر زبانتان جارى مىشود بازخواست نمىكند ، ولى بر آنچه دل‌هايتان فراهم آورده ( گناهى كه بر اثر شكستن سوگندهاى جدى كسب كرده است ) شما را بازخواست مىكند ، و خداوند آمرزنده و بردبار است . ( 225 )\r\nكسانى كه سوگند ياد مىكنند كه از همسران خود كناره‌گيرى كنند ، چهار ماه فرصت دارند و مىتوانند در اين مدت به سوگند خويش پاىبند باشند ، ولى پس از آن يا بايد سوگند خود را بشكنند و كفّاره دهند و يا همسر خود را طلاق گويند . پس اگر به وى بازگشتند ، خدا آنان را مىبخشايد و بر آنان رحمت مىآورد . ( 226 )\r\nو اگر آهنگ طلاق كردند و همسر خود را طلاق گفتند ، [ بدانند كه 
  ] خدا هرسخنى را مىشنود و از هرنيّتى باخبر است . ( 227 )\r\nو زنان طلاق داده شده سه پاكى را انتظار مىكشند و از ازدواج خوددارى مىكنند ( عدّه نگه مىدارند ) . باردارى و عادت ماهانهء زنان تعيين‌كنندهء دوران عدّه است ؛ پس اگر به خدا و روز قيامت ايمان دارند ، نبايد آنچه را خدا در رحم آنان آفريده است كتمان كنند . و شوهرانشان اگر خواهان اصلاح باشند ، از ديگران سزاوارترند كه در اين مدّت آنان را به زندگى باز گردانند . و مانند همان وظايفى كه به سود مردان بر عهدهء زنان است ، به‌طور شايسته ، به سود آنان بر عهدهء مردان نيز مىباشد ، و مردان به درجه‌اى بر زنان برترى دارند ، و خدا مقتدرى حكيم است . ( 228 )\r\nطلاقى كه شوهر در آن حق رجوع دارد ، دو بار است كه در هربار يا او را پيش از پايان يافتن عدّه به شايستگى نگاه مىدارد و يا به خوبى رهايش مىسازد و براى شما حلال نيست كه از مهريه‌اى كه به آنان داده‌ايد چيزى بازپس گيريد ، مگر اين‌كه زن و شوهر بترسند كه نتوانند مقرّرات الهى را برپا دارند . پس اگر بيم آن داريد كه آن دو تن مقرّرات الهى را برپا ندارند ، بر آن دو گناهى نيست كه توافق كنند و زن براى گرفتن طلاق چيزى از مهريهء خود را به شوهر ببخشد .\r\nاينها حدود و مقرّرات الهى است ، به آنها تجاوز نكنيد . و كسانى كه به حدود الهى تجاوز كنند ستمكارند . ( 229 )\r\nو اگر بار سوم او را طلاق داد ، ديگر آن زن براى او حلال نمىشود ( نه حق رجوع دارد و نه با عقد مجدّد مىتواند او را به همسرى گيرد ) تا اين‌كه زن ، خود را به همسرى مردى ديگر درآورد . پس اگر همسر دوم او را طلاق داد ، بر زن و همسر گذشته‌اش - اگر مىپندارند كه حدود خدا را برپا مىدارند - گناهى نيست كه با عقد مجدد به يكديگر بازگردند . اينها مقرراتى است كه خدا آن‌ها را بيان مىكند تا مردمى كه اهل دانشند از آن بهره برند . ( 230 )\r\n\r\n","description":"","footnote":"","page_name":" 36 ","page_number":41},
  {"content":"\r\n\r\nو هنگامى كه زنان را طلاق گفتيد ، و به پايان عدّهء خويش نزديك شدند ، يا با رجوع خود ، آنان را به‌طور پسنديده در همسرى خود نگاه داريد و يا به‌طور پسنديده رهايشان كنيد ؛ و آنان را براى اين‌كه زيانى به ايشان برسانيد نگاه مداريد تا [ بدين‌وسيله به حقوق آنان و حدود الهى 
  ] تجاوز كنيد . و هركس چنين كند ، به خود ستم كرده و احكام خدا را به مسخره گرفته است . پس مبادا احكام الهى را با اين كار به مسخره گيريد . و نعمت خدا را كه به شما ارزانى داشته و كتاب و حكمتى را كه بر شما فروفرستاده و شما را به آن پند مىدهد به ياد آوريد ، و از حسابرسى خدا و عذاب او پروا كنيد و بدانيد كه خدا به هرچيزى داناست . ( 231 )\r\nو هنگامى كه زنان را طلاق گفتيد و به پايان عدّهء خود رسيدند ، شما خويشاوندان زنان ، نبايد آنان را از ازدواج مجدد با شوهران سابق خود ، چنانچه به‌طور پسنديده ميان خود به توافق رسند بازداريد . هركس از شما به خدا و روز واپسين ايمان دارد ، به اين حكم پند داده مىشود . اين از نظر ارزش‌ها براى شما پربارتر و براى پاكى روانتان نيكوتر است ، و خدا مىداند و شما نمىدانيد . ( 232 )\r\nو مادران - هرچند طلاق گرفته باشند - فرزندان خود را دو سال تمام شير مىدهند . اين حكم براى كسى است كه بخواهد دوران شيرخوارگى را تكميل كند . و خوراك و پوشاك مادران در حد متعارف برعهدهء پدر كودك است ، و البته هيچ‌كس جز به اندازهء توانش مكلّف نيست . هيچ مادرى نبايد از رهگذر فرزندش زيان ببيند ، و هيچ پدرى نيز نبايد از رهگذر فرزندش زيانى به او برسد . و اگر پدر كودك بميرد ، مانند همان تكليفى كه بر عهدهء پدر بود ، بر عهدهء وارث اوست . و اگر پدر و مادر با رضايت و مشورت يكديگر بخواهند فرزندشان را قبل از دو سال از شير بازگيرند بر آن دو گناهى نيست . و شما پدران اگر خواستيد براى فرزندانتان دايه‌اى بگيريد بر شما گناهى نيست ، به شرط آن‌كه حقوقى را كه بايد به مادر او مىداديد ، به خوبى و شايستگى بپردازيد . و از حسابرسى خدا و عذاب او پروا كنيد ، و بدانيد كه خدا به آنچه مىكنيد بيناست . ( 233 )\r\n\r\n","description":"","footnote":"","page_name":" 37 ","page_number":42},
  {"content":"\r\n\r\nو كسانى از شما كه جان مىسپارند و زنانى از خود بر جاى مىگذارند ، زنانشان چهار ماه و ده روز انتظار مىكشند و از ازدواج خوددارى مىكنند .\r\nپس هرگاه به پايان مهلت مقرّر خود رسيدند ، مىتوانند دربارهء خود تصميم بگيرند . بنابراين ، بر شما خويشاوندان شوهر ، در آنچه آنان به‌طور پسنديده دربارهء خود انجام مىدهند و همسرى برمىگزينند گناهى نيست ، و خداوند به آنچه انجام مىدهيد آگاه است . ( 234 )\r\nبر شما گناهى نيست در سخنى كه آن را به اشاره براى خواستگارى از زنان در عدّه بر زبان مىآوريد و همچنين در امورى كه دربارهء آنان در دل نهان مىداريد . خدا مىدانست كه شما ازدواج با آنان را ياد مىكنيد ، ازاين‌رو شما را از آن بازنداشت ، ولى با آنان قول و قرار پنهانى مگذاريد ، مگر آن‌كه به‌طور پسنديده سخن گوييد ؛ و با آنان پيوند ازدواج مبنديد تا آن مهلت مقرر به پايان خود رسد ، و بدانيد كه خداوند آنچه را در دل داريد مىداند ، پس ، از كيفر او بترسيد و بدانيد كه خداوند آمرزنده و بردبار است . ( 235 )\r\nاگر همسرانى را كه با آنان آميزش نكرده‌ايد ، يا همسرانى را كه برايشان مهرى معيّن نساخته‌ايد طلاق گوييد ، بر شما گناهى نيست ، ولى به زنانى كه برايشان مهرى مقرّر نداشته‌ايد ، به هنگام طلاق كالايى در حد متعارف بدهيد . توانگر به اندازهء توان خود و تنگدست نيز به قدر وسع خود اين تكليف را بر عهده دارد . اين بر عهدهء نيكوكاران نهاده شده است . ( 236 )\r\nو اگر پيش از آن‌كه با آنان آميزش كنيد طلاقشان داديد و برايشان مهرى معيّن كرده‌ايد ، پرداختن نيمى از آنچه معيّن كرده‌ايد بر عهدهء شماست ، مگر اين‌كه آنها گذشت كنند يا كسى كه پيوند ازدواج به دست اوست ( شوهر يا ولىّ زن ) ببخشد ؛ و گذشت شما به تقوا نزديك‌تر است . و در ميان خود بخشش و بزرگوارى را فراموش نكنيد ، كه خدا به آنچه انجام مىدهيد بيناست . ( 237 )\r\n\r\n","description":"","footnote":"","page_name":" 38 ","page_number":43},
  {"content":"\r\n\r\nبر نمازها ، به‌ويژه بر نماز ميانه ، مواظبت كنيد كه مبادا از شما فوت شود يا آداب و شرايط آن رعايت نشود ، و فرمان‌هاى خدا را از روى خضوع و با اخلاص انجام دهيد . ( 238 )\r\nپس اگر بيم آن داريد كه نتوانيد همهء آداب و شرايط نماز را رعايت كنيد ، پياده يا سواره ، در حال توقف يا حركت نماز بگزاريد ، ولى هنگامى كه ايمن شديد ، با برپا داشتن نماز ، خدا را ياد كنيد آن‌گونه كه نماز و ساير احكامى را كه نمىدانستيد به شما آموخت . ( 239 )\r\nو كسانى از شما كه در آستانهء مرگ قرار مىگيرند و همسرانى برجاى مىگذارند ، بايد براى همسرانشان وصيت كنند كه تا يك سال پس از مرگشان آنان را از اموالى كه برجاى مىگذارند بهره‌مند سازند ، و از خانه‌اى كه در آن سكونت دارند بيرونشان نكنند ، ولى اگر خود بيرون رفتند ، بر شما ( خويشاوندان شوهر ) در آنچه آنها دربارهء خود به‌طور پسنديده انجام مىدهند گناهى نيست ، و خدا مقتدرى حكيم است . ( 240 )\r\nبراى همهء زنانى كه طلاق داده مىشوند ، كالايى درخور و شايسته مقرّر گرديده است . اين بر عهدهء شوهران تقواپيشه ثابت شده است . ( 241 )\r\nخداوند آيات خود را اين‌گونه براى شما بيان مىكند ، باشد كه به خرد دريابيد . ( 242 )\r\nآيا از داستان كسانى كه هزاران نفر بودند و از بيم مرگ از خانه‌هايشان بيرون رفتند آگاه نشده‌اى كه خدا به آنان گفت : بميريد ؛ سپس آنان را زنده كرد ؟ به راستى كه خدا داراى بخشش است و از فضل خود به آن مردم حيات دوباره بخشيد ، ولى بيشتر مردم سپاسگزار نعمت‌هاى خدا نيستند . ( 243 )\r\nحيات و نيكبختى شما مؤمنان در جهاد است ، پس در راه خدا پيكار كنيد و بدانيد كه خدا سخنان شما را مىشنود و از راز دل‌ها خبر دارد . ( 244 )\r\nكيست آن‌كس كه با پرداخت هزينهء جهاد وامى نيكو به خدا دهد ؟ هركس چنين كند ، خدا آن را براى او چندين برابر مىكند ، و خداست كه از اموال شما مىكاهد ، و هموست كه آن را گسترش مىدهد و بر آن مىافزايد ، و شما به سوى او بازگردانده مىشويد تا پاداش وامى را كه به او داده‌ايد دريافت كنيد . ( 245 )\r\n\r\n","description":"","footnote":"","page_name":" 39 ","page_number":44},
  {"content":"\r\n\r\nآيا از داستان آن سران بنى اسرائيل كه پس از موسى بودند آگاه نشده‌اى آن‌گاه كه به پيامبرى از خودشان گفتند :\r\nبراى ما فرمانروايى بگمار ، كه اگر ما فرمانروايى داشته باشيم تحت فرمان او در راه خدا مىجنگيم .\r\nگفت : اگر پيكار در راه خدا بر شما مقرّر شود ، آيا تصور مىكنيد كه پيكار نكنيد ؟ گفتند :\r\nما را چه دليلى است كه در راه خدا پيكار نكنيم ، در حالىكه بر اثر سلطهء دشمن از بهره‌مندى از شهرها و پسرانمان بازداشته شده‌ايم ؟ ولى هنگامى كه جنگ در راه خدا بر آنان نوشته شد ، جز اندكى از آنان همه روى برتافتند و ستمكار شدند ، و خدا به ستمكاران داناست . ( 246 )\r\nو پيامبرشان به آنان گفت : خداوند طالوت را براى شما به فرمانروايى برانگيخته است . گفتند : چگونه او را بر ما فرمانروايى باشد ؟ در حالىكه ما به فرمانروايى از او سزاوارتريم ، زيرا حكومت بر بنى اسرائيل در اختيار نياكان ما بوده است . علاوه‌براين او از گشايش مالى برخوردار نيست . پيامبرشان گفت : به يقين خدا او را برگزيده و بر شما برترى داده ، و او را در دانش ادارهء امور و نيروى بدنى فزونى بخشيده است ، و خدا فرمانروايى خود را به هركه بخواهد عطا مىكند ، و خدا داراى بخششى گسترده است و مىداند چه كسى درخور بخشش است . ( 247 )\r\nپيامبرشان به آنان گفت : نشانهء الهى بودن فرمانروايى او اين است كه آن صندوق معهود - كه فرشتگان آن را حمل مىكنند - به سوى شما خواهد آمد ؛ صندوقى كه در آن آرامشى است از جانب پروردگارتان و يادگارى از آنچه موسى و هارون و خاندانشان بر جاى نهاده‌اند . اگر مؤمن باشيد ، قطعا در آمدن آن صندوق ، براى شما نشانه‌اى بر درستى فرمانروايى اوست . ( 248 )\r\n\r\n","description":"","footnote":"","page_name":" 40 ","page_number":45},
  {"content":"\r\n\r\nو هنگامى كه طالوت با سپاهيان خود از شهر فاصله گرفت ، گفت :\r\nخداوند شما را به وسيلهء نهرى خواهد آزمود . هركس از آن بياشامد از سپاهيان من نيست ، و هركس از آن نچشد از سپاهيان من است ، مگر كسىكه مشتى آب به دست خود برگيرد و بنوشد ، كه من او را از سپاهيان جدا نمىكنم ، هرچند او را از خود نمىدانم .\r\nپس وقتى به آن نهر رسيدند ، جز اندكى از ايشان از آن آشاميدند .\r\nو هنگامى كه طالوت و كسانى كه ايمان داشتند و با او بودند ، از نهر آب گذشتند ، گفتند : ما امروز در برابر جالوت و لشكريانش تاب و توانى نداريم . و آنان كه بر اين باور بودند كه به ديدار خدا خواهند رفت ، در پاسخ گفتند : چه بسيار گروهى اندك كه به اذن خدا بر گروهى بسيار پيروز شده‌اند ، و خدا با صبرپيشگان است . ( 249 )\r\nو چون با جالوت و سپاهيان او روبه‌رو شدند ، گفتند : پروردگارا ، بر ما صبرى فراوان فروريز ، و گام‌هايمان را استوار دار ، و ما را بر اين مردم كفرپيشه پيروز گردان . ( 250 )\r\nپس به اذن خدا آنان را شكست دادند و داود جالوت را كشت و خداوند به او فرمانروايى و حكمت ( دانش معارف و احكام دين ) داد ، و از آنچه مىخواست به او آموخت . و اگر خدا غريزهء دفاع را در انسان‌ها ننهاده بود و به اين وسيله تجاوز برخى از مردم را با برخى ديگر دفع نكرده بود سراسر روى زمين را تباهى فراگرفته بود ، ولى خدا صاحب تفضّل است و جهانيان را از فضل خود بهره‌مند مىسازد . ( 251 )\r\nاينها آيات خداست كه ما آن‌ها را به حق بر تو تلاوت مىكنيم ، و به راستى كه تو از فرستادگانى . ( 252 )\r\n\r\n","description":"","footnote":"","page_name":" 41 ","page_number":46},
  {"content":"\r\n\r\nاينان همان پيامبران بلندمرتبه‌اى هستند كه برخىشان را بر برخى ديگر برترى داديم . از ميان آنان كسى است كه خدا با او سخن گفت و برخى از آنها را به چندين درجه بالا برد ، و به عيسى پسر مريم معجزاتى روشن و روشنگر داديم و او را به وسيلهء « روح القدس » تأييد نموديم . و اگر خدا مىخواست ، كسانىكه پس از آنان بودند ، بعد از آن‌كه دلايلى روشن برايشان آمد ، به جنگ با يكديگر برنمىخاستند ، ولى خود اختلاف كردند ؛ از ميان آنان كسانى ايمان آوردند و كسانى كافر شدند . و اگر خدا مىخواست ، با وجود اختلافاتى كه ميانشان وجود داشت ، با يكديگر نمىجنگيدند ، ولى خدا آنچه را بخواهد انجام مىدهد ، و او خواسته است كه امور جهان براساس علل و اسباب جارى پديد آيد . ( 253 )\r\nاى كسانى كه ايمان آورده‌ايد ، از آنچه به شما ارزانى داشته‌ايم انفاق كنيد ، پيش از آن‌كه روزى بيايد كه در آن نه دادوستدى هست و نه دوستى و نه شفاعتى . و كسانى كه با ترك انفاق به كفر روى مىآورند سخت ستمكارند . ( 254 )\r\nتنها خدا - كه هيچ معبودى جز او شايستهء پرستش نيست - زنده و برپادارندهء هستى است ؛ نه خوابى سبك او را فرامىگيرد و نه خوابى سنگين كه از ادارهء امور جهان بازماند . آنچه در آسمان‌ها و آنچه در زمين است از آن اوست و اسباب و علل همه از او فرمان مىگيرند . كيست آن‌كه جز به اذن او نزد وى شفاعت كند ؟ و انجام كارى را سبب شود آنچه را كه پيش روى شفاعتگران است و از آن آگاهند و آنچه را كه در پى دارند و از آنان نهان است ، همه را مىداند ؛ و آنها به چيزى از دانش او - جز آنچه برايشان خواسته است - احاطه ندارند . قلمرو فرمانروايىاش آسمان‌ها و زمين را فراگرفته است ، و نگهدارى آن دو بر او دشوار نيست ، و اوست بلندمرتبه و بزرگ . ( 255 )\r\nدر گرايش مردم به دين اجبارى نيست ، زيرا راه درست به خوبى از راه نادرست مشخص شده است . پس هركس به طاغوت‌ها كافر شود و به خدا ايمان بياورد ، قطعا به استوارترين دستاويز كه براى آن گسستنى نيست چنگ زده است ، و خدا شنوندهء گفتار مردم و آگاه از كفر و ايمان آنهاست . ( 256 )\r\n\r\n","description":"","footnote":"","page_name":" 42 ","page_number":47},
  {"content":"\r\n\r\nخداوند سرپرست كسانى است كه ايمان آورده‌اند . آنان را از تاريكىها بيرون مىبرد و به سوى روشنايى ( شناخت معارف و اطاعت از خدا ) هدايت مىكند .\r\nو كسانى كه كفر ورزيده‌اند ، سرپرستانشان طاغوت‌هايند كه آنان را از نور ( فطرت خداشناسى ) به درمىبرند و به تاريكىهاى شرك و كفر و عصيان مىكشانند . اينان همدم آتشند و در آن جاودانه‌اند . ( 257 )\r\nآيا به داستان كسىكه چون خدا به او سلطنت داده بود با ابراهيم دربارهء پروردگارش به محاجّه برخاست ، نظر نينداخته‌اى ؟ آن‌گاه كه ابراهيم به او گفت : پروردگار من كسى است كه حيات مىبخشد و مىميراند . او گفت : منم كه حيات مىبخشم و مىميرانم ؛ پس من پروردگار تو و پروردگار اين جهانم . ابراهيم گفت : خداست كه خورشيد را از مشرق برمىآورد ، تو آن را از مغرب برآور . پس آن‌كسى كه كفر ورزيده بود درمانده و مبهوت شد . و خدا مردم ستمكار را هدايت نمىكند . ( 258 )\r\nيا مانند داستان كسى كه بر ديارى گذر كرد در حالىكه ديوارهاى آن بر بام‌هايش فروريخته و يكسره ويران شده بود .\r\nگفت : چگونه خداوند مردم اين سرزمين را پس از مرگشان زنده مىكند ؟ پس خداوند او را به مدّت صد سال ميراند ، آن‌گاه زنده‌اش كرد و به او گفت : چه مدت در اين‌جا مانده‌اى ؟ گفت : يك روز يا پاره‌اى از روز درنگ كرده‌ام . فرمود : نه ، بلكه صد سال درنگ كرده‌اى . به خوراك و نوشيدنى خود بنگر كه در اين مدت دگرگون نشده است ؛ و گمان مكن كه چون دگرگون نشده‌اى ، اين مدت طولانى بر تو نگذشته است ؛ به الاغ خود بنگر كه به استخوان‌هايى چند تبديل شده است .\r\nما تو را ميرانديم و پس از گذشت صد سال به تو حيات بخشيديم تا آنچه بايد تحقق يابد و تا تو را براى مردم نشانه‌اى [ بر روز رستاخيز 
  ] قرار دهيم . اكنون به استخوان‌هاى الاغت بنگر كه چگونه آنها را رشد مىدهيم و فراز مىآوريم سپس بر آنها گوشت مىپوشانيم . پس هنگامى كه امر زنده شدن مردگان بر او آشكار شد ، گفت : مىدانم كه خدا بر انجام هركارى تواناست . ( 259 )\r\n\r\n","description":"","footnote":"","page_name":" 43 ","page_number":48},
  {"content":"\r\n\r\nو ياد كن هنگامى را كه ابراهيم گفت : پروردگارا ، به من بنماى كه چگونه مردگان را زنده مىكنى ؟\r\nفرمود : آيا علاوه بر ندانستن چگونگى آن ، ايمان نيز نياورده‌اى ؟\r\nگفت : چرا ، ولى پرسيدم تا دلم آرام گيرد . فرمود : چهار پرنده از اين پرندگان را بگير ، سپس آنها را در حالىكه با خود مأنوس ساخته‌اى بكش و قطعه‌قطعه كن ، آن‌گاه بر هركوهى بخشى از آنها را قرار ده ، سپس آنها را فراخوان كه شتابان به سوى تو مىآيند ، و بدان كه خداوند مقتدرى است كه هيچ‌چيز از او پنهان نيست و حكيمى است كه همهء كارهايش براساس حكمت است . ( 260 )\r\nحكايت كسانى كه اموال خود را در راه خدا انفاق مىكنند همچون حكايت دانه‌اى است كه هفت خوشه بروياند كه در هرخوشه‌اى صد دانه باشد . و خداوند براى هركه بخواهد آن را دوچندان مىكند ، و خداوند را بخششى گسترده است و مىداند چه‌كسى درخور بخشش است . ( 261 )\r\nكسانىكه اموال خود را در راه خدا انفاق مىكنند ، سپس در پى انفاق خود نه كمترين منّتى مىگذارند و نه اندك آزارى مىرسانند ، پاداش خود را نزد پروردگارشان خواهند داشت ، و نه ترسى آنان را فرومىگيرد و نه اندوهگين مىشوند . ( 262 )\r\nبا تهيدستان سخنى نيكو گفتن و از خطاى آنان درگذشتن ، بهتر از صدقه‌اى است كه آزارى در پى آن باشد . شما نيز خود را به اخلاق الهى متصف كنيد ، چراكه خداوند بىنياز است و هرگز بخشش خود را بزرگ نمىشمرد تا بدين وسيله به كسى آزارى برساند ، و بردبار است و در كيفر خطاكاران شتاب نمىكند . ( 263 )\r\nاى كسانىكه ايمان آورده‌ايد ، صدقه‌هاى خود را با منّت نهادن و آزار رساندن تباه نكنيد ، همچون كسىكه مال خود را براى نشان دادن به مردم ، انفاق مىكند و خدا را در فراخوانى به انفاق باور نمىكند و به سراى آخرت كه روز پاداش و جزاست ايمان ندارد . پس حكايت او همچون حكايت صخره‌اى است صاف كه بر آن خاكى بوده و بارانى تند به آن رسيده و خاك را شسته و آن را به صورت سنگى صاف برجاى گذاشته است . آرى همان‌گونه كه كشاورز از اين خاك و باران محصولى به دست نمىآورد ، رياكاران نيز نمىتوانند به اندكى از آنچه فراهم كرده‌اند دست بيابند ، و خداوند مردم كفرپيشه را هدايت نمىكند . ( 264 )\r\n\r\n","description":"","footnote":"","page_name":" 44 ","page_number":49},
  {"content":"\r\n\r\nو مثل كسانى كه اموال خود را بدون منّت و ريا و تنها براى دستيابى به خشنودى خدا انفاق مىكنند و در خلوص نيّت ، خود را چنان‌كه بايد پايدار مىدارند ، همچون مثل بوستانى در زمينى حاصلخيز است كه باران فراوانى به آن رسيده و محصولش را دو چندان داده و اگر باران فراوان به آن رسيده و محصولش را دو چندان داده و اگر باران فراوان هم بر آن نبارد دست‌كم اندك بارانى به آن مىرسد و باروبرى مىدهد . و خدا به آنچه انجام مىدهيد بيناست . ( 265 )\r\nآيا يكى از شما دوست دارد كه او را بوستانى آكنده از درختان خرما و انگور باشد و از زير درختان آن جويبارها روان و در آن باغ از هر نوع ميوه‌اى داشته باشد ، آن‌گاه پيرى به سراغش بيايد در حالىكه فرزندانى ناتوان دارد و گردبادى همراه با آتش به بوستانش برسد و بوستان يكسره بسوزد ؟ اين مثل كسى است كه انفاق كند ، سپس منّت نهد يا آزارى برساند . بدين‌سان خدا آيات و نشانه‌ها را براى شما بيان مىكند ، باشد كه بينديشيد . ( 266 )\r\nاى كسانى كه ايمان آورده‌ايد ، از چيزهاى مرغوبى كه به دست آورده‌ايد و از آنچه از زمين براى شما برآورده‌ايم انفاق كنيد ، و مبادا در پى نامرغوب آن برويد كه آن را انفاق كنيد ، در صورتى كه [ اگر به خودتان مىدادند 
  ] آن را نمىگرفتيد ، مگر اين‌كه از عوض آن مىكاستيد . بدانيد كه خدا بىنياز و ستوده است ، پس چنان‌كه شايستهء اوست فرمانش را اطاعت كنيد . ( 267 )\r\nاين شيطان است كه وقتى مىخواهيد از اموال مرغوب خود انفاق كنيد شما را به تهيدستى تهديد مىكند و به بخل كه خصلتى زشت است فرمان مىدهد و خداست كه شما را به آمرزش و فضل خود وعده مىدهد ، و خدا را بخششى گسترده و فضلى بىپايان است و مىداند چه كسى درخور بخشش است . ( 268 )\r\nحكمت را به هركه بخواهد مىبخشد ، و به هركس حكمت داده شود ، خير فراوان به او داده شده است ، و اين را جز صاحبان خرد درنمىيابند . ( 269 )\r\n\r\n","description":"","footnote":"","page_name":" 45 ","page_number":50},
  {"content":"\r\n\r\nو هرچه به فرمان خدا به تهيدستان انفاق كرده‌ايد و يا هرمالى به نذر بر خود واجب كرده‌ايد كه به آنان بپردازيد ، خدا به آن آگاه است . و كسانى كه با ترك انفاق و وفا نكردن به نذر خود به مستمندان ستم مىكنند ، ياورانى كه عذاب خدا را از آنان بازدارند نخواهند داشت . ( 270 )\r\nاگر صدقه‌ها را آشكارا بپردازيد كه ديگران را نيز به آن ترغيب كنيد نيكوست ، و اگر آنها را نهان داريد و به بينوايان بپردازيد ، ازآن‌روى كه به خلوص نيت نزديك‌تر است براى شما بهتر است و [ در هر حال 
  ] خداوند پاره‌اى از گناهانتان را از شما مىزدايد ، و خدا به آنچه مىكنيد آگاه است . ( 271 )\r\nاى پيامبر ، اگر برخى از مردم شرايط و آداب انفاق را رعايت نمىكنند غم مدار ، زيرا به راه آوردن آنان بر عهدهء تو نيست بلكه خداست كه هركس را بخواهد به راه مىآورد . و اى مؤمنان هرمالى را كه انفاق مىكنيد به سود خودتان است ، بدين شرط كه آن را جز براى دستيابى به خشنودى خدا انفاق نكنيد .\r\nو هرمالى را كه مىبخشيد به‌طور كامل به شما بازگردانده مىشود و بر شما ستم نمىرود . ( 272 )\r\nصدقات براى آن تهيدستانى است كه در راه خدا محصور شده‌اند و نمىتوانند براى كسب درآمد در زمين سير و سفر كنند . از آن‌جا كه خويشتن دارند و فقر خود را آشكار نمىكنند ، كسىكه از حالشان بىخبر است آنان را توانگر مىپندارد و تو از نشانشان بينوايى آنان را درمىيابى . آنان با وجود نيازمندى شديد به اصرار از مردم چيزى نمىخواهند . اى مؤمنان ، هرمالى را كه انفاق كنيد خدا به آن داناست . ( 273 )\r\nكسانى كه اموالشان را در شب و روز ، نهان و آشكارا انفاق مىكنند ، پاداش كردار خود را نزد پروردگارشان خواهند داشت ، و نه ترسى آنان را فرومىگيرد و نه اندوهگين مىشوند . ( 274 )\r\n\r\n","description":"","footnote":"","page_name":" 46 ","page_number":51},
  {"content":"\r\n\r\nكسانى كه ربا مىخورند ، امور زندگى و معاش خود را برپا نمىدارند مگر مانند برپا داشتن كسى كه شيطان بر اثر تماس ، او را آشفته كرده و خرد را از او ربوده است . اين بدان سبب است كه آنان گفتند : جز اين نيست كه دادوستد هم مانند رباست .\r\nو خداوند دادوستد را حلال و ربا را حرام كرده است . پس هر كس از جانب پروردگارش پندى به او برسد و از كار نكوهيده‌اش دست بردارد ، آنچه گذشته است از آن اوست و در برابر آن كيفر نمىشود و از آن پس كارش با خداست ( بسا جبران گذشته را از او بخواهد و بسا هيچ حكمى براى گذشته‌اش مقرّر نكند . ) و كسانى كه به آنچه خدا از آن نهى كرده است بازگردند همدم آتشند و در آن جاودانه خواهند بود . ( 275 )\r\nخداوند ربا را كاهش مىدهد و به تدريج آن را نابود مىكند ، ولى صدقه‌ها را رشد مىدهد و آن را افزون مىگرداند . رباخواران بسيار ناسپاس و گنهكارند ، و خدا هيچ ناسپاس و گنه‌پيشه‌اى را دوست نمىدارد . ( 276 )\r\nكسانى كه ايمان آورده و كارهاى شايسته كرده و نماز برپا داشته و زكات پرداخته‌اند ، نزد پروردگارشان پاداش كردار خويش را خواهند داشت و نه ترسى آنها را فرامىگيرد و نه اندوهگين مىشوند . ( 277 )\r\nاى كسانى كه ايمان آورده‌ايد ، از خدا پروا كنيد ، و اگر واقعا مؤمنيد ، ربايى را كه از شما نزد مردم باقى مانده است واگذاريد و آن را مطالبه نكنيد . ( 278 )\r\nپس اگر چنين نكنيد و به رباخوارى ادامه دهيد ، بدانيد كه از جانب خدا و رسولش پيكارى بر ضد شما برپا خواهد شد . و اگر توبه كنيد ، سرمايه‌هايتان - كه آميخته با ربا نيست - از آن شماست ؛ نه ربا مىگيريد كه ستم كنيد و نه سرمايه‌هاى شما توقيف مىشود كه به شما ستم رود . ( 279 )\r\nو اگر تنگدستى كه از پرداخت وام خود ناتوان است وجود داشته باشد ، بايد تا آن‌گاه كه تمكّن يابد به او مهلتى دهيد . البته بخشيدن وام به او و صدقه به حساب آوردن آن براى شما بهتر و سودمندتر است ، اگر بدانيد . ( 280 )\r\nو بترسيد از روزى كه در آن به سوى خدا بازگردانده مىشويد ، سپس به هركسى آنچه فراهم آورده است به تمام و كمال داده مىشود و بر آنان ستم نمىرود . ( 281 )\r\n\r\n","description":"","footnote":"","page_name":" 47 ","page_number":52},
  {"content":"\r\n\r\nاى كسانى كه ايمان آورده‌ايد ، هرگاه برخى از شما [ به وسيلهء قرض يا نسيه 
  ] به برخى ديگر بدهكار شديد كه بايد آن را تا سرآمدى معيّن بپردازيد ، آن را بنويسيد ، و بايد نويسنده‌اى در ميان شما متن قرارداد را به حق و عدل بنويسد ، و هيچ نويسنده‌اى نبايد از نوشتن آن - چنان‌كه خدا به او آموخته است - خوددارى كند . پس بايد او بنويسد و كسى كه دين بر عهدهء اوست ( بدهكار ) بر وى املا كند و از حساب و كيفر خدا ، پروردگار خود ، بترسد و به هنگام املا چيزى از آن نكاهد . و اگر كسى كه دين بر عهدهء اوست ، كم‌خرد يا ناتوان باشد ، يا نتواند متن قرارداد را املا كند ، ولىّ او به حق و عدل املا نمايد ، و بايد علاوه بر نوشتن سند از ميان مردانتان دو تن را گواه بگيريد ، و اگر دو مرد نبودند ، يك مرد و دو زن از گواهانى كه مىپسنديد ( شهادت آنها پذيرفته است ) گواه باشند . تعيين دو زن به جاى يك مرد براى اين است كه بيم آن مىرود كه يكى از آن دو زن فراموش كند كه در اين صورت بايد يكى از آن دو كه به خاطر دارد ديگرى را يادآورى كند . و گواهان نبايد وقتى براى [ اداى 
  ] شهادت دعوت مىشوند خوددارى كنند . و از نوشتن دينى كه آن را بايد تا سرآمدش بپردازيد - چه كم باشد يا زياد - ملول نشويد . اين كار نزد خدا عادلانه‌تر و براى شهادت استوارتر و به مصون ماندن شما از ترديد نزديك‌تر است . آرى ، تمامى قراردادهاى خود را بنويسيد ، مگر اين‌كه دادوستدى نقدى باشد كه كالا و بهاى آن را ميان خود دست‌به‌دست مىگردانيد كه در اين صورت بر شما باكى نيست كه آن را ننويسيد ، ولى هرگاه خريد و فروش كرديد بر آن گواه بگيريد ، و مبادا نويسنده و گواه از سوى شما زيانى ببيند كه اگر چنين كنيد خدا را نافرمانى كرده‌ايد . و از خدا پروا كنيد و بدانيد كه خداوند احكام دين را به شما مىآموزد و خدا به هرچيزى داناست . ( 282 )\r\n\r\n","description":"","footnote":"","page_name":" 48 ","page_number":53},
  {"content":"\r\n\r\nو اگر در سفر بوديد و براى نوشتن قرارداد نويسنده‌اى نيافتيد ، وثيقه‌هايى كه به طلبكار سپرده مىشود ، جايگزين سند مكتوب خواهد شد . و اگر يكى از شما ديگرى را امين دانست [ و به وسيلهء قرض يا نسيه به شما بدهكار شد ، نوشتن قرارداد و گرفتن شاهد ضرورى نيست 
  ] ، پس آن كسى كه امين دانسته شده است بايد بدهكارى خود را كه در مورد آن او را امين دانسته‌اند ، بپردازد و از حساب و كيفر خدا كه پروردگار اوست پروا كند و حقى را كه بر عهدهء اوست انكار نكند . و اگر بر امرى شاهد بوديد شهادت خود را كتمان نكنيد ، و هركه آن را كتمان كند دلش گنهكار است ، و خدا به آنچه مىكنيد داناست . ( 283 )\r\nآنچه در آسمان‌ها و آنچه در زمين است از آن خداست ، و اگر صفات و حالات نيك و بدى ( همچون كفر و ايمان ، دوستى و دشمنى و تصميم و اراده ) را كه در نفوس شما استقرار يافته است آشكار كنيد يا آنها را نهان داريد ، خداوند شما را به آن محاسبه مىكند ، سپس هركه را بخواهد مىآمرزد و هركه را بخواهد عذاب مىكند ، و خدا بر هركارى تواناست . ( 284 )\r\nپيامبر به آنچه از جانب پروردگارش به سوى او فروفرستاده شده ايمان آورده است ، و مؤمنان نيز به آن ايمان آورده‌اند . آرى ، همگى به خدا و فرشتگانش و كتاب‌ها و پيامبرانش ايمان آورده‌اند ، و گفتند : ما ميان هيچ‌يك از پيامبران او جدايى نمىافكنيم و به همهء آنها ايمان داريم و گفتند : دعوت خدا را پذيرفتيم و اطاعت كرديم . پروردگارا ، آمرزش تو را مىخواهيم و بازگشت همگان به سوى توست . ( 285 )\r\nخداوند هيچ‌كس را جز به اندازهء توانش تكليف نمىكند . آنچه [ نيكى 
  ] به دست آورده به سود او و آنچه [ بدى 
  ] فراهم كرده به زيان اوست ، پروردگارا ، اگر تكليفى را فراموش نموديم يا خطايى كرديم ما را بر آن مؤاخذه مكن . پروردگارا ، هيچ بار گرانى بر عهدهء ما مگذار ، چنان‌كه آن را بر عهدهء امّت‌هايى كه پيش از ما بودند نهادى . پروردگارا ، و كيفر گناهانمان را كه قدرت تحمّل آن را نداريم بر ما تحميل مكن . گناهانمان را از ما بزداى و ما را ببخشاى و بر ما رحمت آور . تويى مولاى ما ، پس ما را يارى فرما و بر مردم كفرپيشه پيروز گردان . ( 286 )\r\n\r\n","description":"","footnote":"","page_name":" 49 ","page_number":54},
  {"content":"\r\n\r\n\r\nسورهء آل عمران / 3\r\nبه‌نام خداوند گسترده‌مهر مهربان\r\nالف . لام . ميم . ( 1 )\r\nتنها خدا كه هيچ معبودى جز او شايستهء پرستش نيست ، زنده و برپادارندهء هستى است . ( 2 )\r\nاين كتاب را كه سراسر حق است و هرگز باطل بدان راه نمىيابد و كتاب‌هاى آسمانى پيش از خود را تصديق مىكند ، بر تو فروفرستاد ، و تورات و انجيل را پيش از آن نازل كرد ، ( 3 )\r\nتا وسيلهء هدايتى براى مردم باشند ، و جداكنندهء حق از باطل را نيز فروفرستاد . به يقين كسانى كه به آيات خدا كفر ورزيده‌اند عذابى سخت خواهند داشت ، و خداوند شكست‌ناپذير و انتقام‌گيرنده است . ( 4 )\r\nاو به كسانى كه درخور كيفرند آگاه است ، كه هيچ‌چيزى نه در زمين و نه در آسمان بر خدا پوشيده نيست . ( 5 )\r\nنه تنها به حال و كارتان داناست كه بىرخصت او راهى نمىپوييد چرا كه اوست آن‌كه شما را در رحم‌ها هرگونه بخواهد صورتگرى مىكند .\r\nمعبودى شايستهء پرستش جز او كه مغلوب نمىشود و كارهايش همه از روى حكمت است وجود ندارد . ( 6 )\r\nاوست آن‌كه اين كتاب را بر تو فروفرستاد . بخشى از آن ، آياتى است با معانى استوار و روشن كه بخش مرجع اين كتاب است و ساير آيات به آنها تفسير مىشود ، و بخش ديگر آياتى است كه معناى استوار آنها با معانى نااستوار مشتبه مىشود . كسانى كه در دل‌هايشان انحرافى هست ، از قرآن آنچه را كه مشتبه است دنبال مىكنند تا گمراهى مردم را طلب كنند و تا از اين رهگذر بر خاستگاه احكام و معارف قرآن دست يابند ، در حالىكه هيچ‌كس جز خدا خاستگاه آنها را نمىداند ، و امّا كسانى كه در شناخت معارف الهى پايدارند ، مىگويند : ما به قرآن ايمان آورده‌ايم ، زيرا قرآن - چه آيات روشن و استوار آن و چه متشابهاتش - همه از جانب پروردگار ماست . و اين حقيقت را جز صاحبان خرد درنمىيابند . ( 7 )\r\nآنان مىگويند :\r\nپروردگارا ، پس از آن‌كه ما را هدايت كردى دل‌هايمان را از شناخت دين منحرف مكن و از جانب خود رحمتى به ما ببخشاى كه بسيار بخشنده تويى . ( 8 )\r\nپروردگارا ، بىترديد تو مردمان را در روزى كه هيچ ترديدى در آن نيست براى داورى گرد مىآورى . اين وعدهء خداست و قطعا خدا خلف وعده نمىكند . ( 9 )\r\n\r\n","description":"","footnote":"","page_name":" 50 ","page_number":55},
  {"content":"\r\n\r\nكسانى كه كافر شده‌اند ، هرگز اموال و فرزندانشان چيزى از نياز آنان را به خدا بر طرف نمىكند و از عذابى كه خدا برايشان آماده كرده است نمىكاهد ، و اينانند كه هيزم آتش دوزخ‌اند . ( 10 )\r\nشيوهء اين كافران همچون شيوهء فرعونيان و كسانى است كه پيش از آنان بودند كه آيات ما را دروغ انگاشتند و خدا آنان را به همان گناهانشان عذاب كرد ، و خدا سخت‌كيفر است . ( 11 )\r\nبه كسانى كه كفر ورزيده‌اند بگو : ديرى نمىگذرد كه مغلوب خواهيد شد و شما را دسته‌جمعى به سوى جهنم روان خواهند ساخت ، و جهنم بدبسترى است . ( 12 )\r\nبه آنان بگو : براى شما در مورد آن دو گروهى كه در جنگ بدر با يكديگر روبه‌رو شدند نشانه‌اى بود بر اين‌كه خدا هركه را بخواهد پيروز مىگرداند . در آن جنگ ، گروهى در راه خدا پيكار مىكردند و گروه ديگر كافر بودند كه به هنگام نبرد ، پيكارگران راه خدا را به ديد چشم دو برابر تعدادى كه بودند مىديدند ؛ ازاين‌رو هراسان شدند و گريختند . و خدا هر كه را بخواهد به يارى خود تأييد مىكند . به راستى در اين ماجرا براى صاحبان بصيرت عبرتى است . ( 13 )\r\nدلدادگى به خواستنىها از قبيل : زنان ، فرزندان پسر ، هميان‌هاى انباشته از زر و سيم ، اسب‌هاى نشاندار ، دام‌ها و كشتزارها براى مردم آراسته شده است . اينها بهرهء زندگى دنياست كه فانىشدنى است ، و سرانجام نيكو فقط نزد خداست . ( 14 )\r\nبگو : آيا شما را به بهتر از اينها خبر دهم ؟ براى كسانى كه تقوا پيشه كرده‌اند ، نزد پروردگارشان باغ‌هايى است انبوه از درختان كه از زير آنها جوىها روان است و در آن‌جا براى هميشه ماندگارند ، و براى آنان همسرانى پاك و پاكيزه و نيز خشنودى خدا خواهد بود ، و خدا به بندگان خود بيناست و كسانى را كه درخور اين موهبت‌ها هستند به خوبى مىشناسد . ( 15 )\r\n\r\n","description":"","footnote":"","page_name":" 51 ","page_number":56},
  {"content":"\r\n\r\nتقواپيشگان كسانىاند كه مىگويند : پروردگارا ، ما ايمان آورديم ، پس گناهانمان را بيامرز ، و ما را از عذاب آتش در امان دار . ( 16 )\r\nآنان در اطاعت خدا و پرهيز از گناهان و در برابر ناگوارىها شكيبايند ، و در سخن راست مىگويند و در عبادت خدا فروتن‌اند و از اموال خود به مستمندان انفاق مىكنند و در سحرگاه‌ها از خدا آمرزش مىطلبند . ( 17 )\r\nخداوند كه در كارهايش عدالت را برپا داشته گواهى داده است كه معبودى شايستهء پرستش جز او نيست ، و فرشتگان و عالمان نيز بر آن گواهى داده‌اند . آرى ، معبودى شايستهء پرستش جز او كه شكست‌ناپذير و حكيم است ، نيست . ( 18 )\r\nدين نزد خدا تسليم شدن در برابر او و پذيرفتن احكام و حقايقى است كه او فروفرستاده است ؛ و يهوديان و مسيحيان كه كتاب آسمانى به آنان داده شده است در دين اختلاف نكردند و مذاهب و اديان گوناگون پديد نياوردند مگر پس از آن‌كه دانش بديشان رسيده بود ، و اختلافشان به سبب برترىجويى و ستمى بود كه ميانشان وجود داشت . آنان به آيات خدا كه بر پيامبران فروفرستاده شده بود كافر شدند ، و هركس به آيات خدا كافر شود ، به سزايش خواهد رسيد ، چرا كه خداوند اعمال بندگان را به سرعت و همان‌گاه كه انجام مىشود حسابرسى مىكند . ( 19 )\r\nپس اگر با تو به محاجّه برخاستند و گفتند : اختلاف ما از روى ستم و برترىجويى نيست ، بلكه فهم‌ها و برداشت‌ها گوناگون است به آنان بگو : من با تمام وجود تسليم خدا هستم ، و كسانى كه مرا پيروى كرده‌اند نيز اين‌گونه‌اند . و به اهل كتاب و به مشركان كه از كتاب آسمانى بىبهره‌اند بگو : آيا شما تسليم خدا شده‌ايد ؟ پس اگر تسليم شوند هدايت يافته‌اند ، و اگر روى برتابند بر تو فقط ابلاغ پيام است و خداوند به حال و كار بندگان بيناست . ( 20 )\r\nكسانى كه به آيات خدا كفر مىورزند و پيامبران را بىهيچ حقى مىكشند و از ميان مردم كسانى را كه به عدل و داد فرمان مىدهند به قتل مىرسانند ، آنان را به عذابى دردناك در دنيا و آخرت نويد ده . ( 21 )\r\nآنان كسانىاند كه اعمالشان در دنيا و آخرت تباه گشته و ياورانى نخواهند داشت . ( 22 )\r\n\r\n","description":"","footnote":"","page_name":" 52 ","page_number":57},
  {"content":"\r\n\r\nآيا به كسانى كه از كتاب آسمانى اندك‌بهره‌اى به آنان داده شده است ننگريسته‌اى ؟ آنان به كتاب خدا فراخوانده مىشوند تا ميانشان حكم كند ، سپس گروهى از آنان پشت مىكنند در حالى كه رويگردانند . ( 23 )\r\nاين رويگردانى بدان سبب است كه گفتند : آتش دوزخ جز روزهايى اندك به ما نمىرسد [ هرچند گناهانمان بسيار باشد 
  ] ، و همين سخن دروغ كه آن را ساخته و به خود تلقين كرده تا باورش نموده‌اند ، آنان را در دينشان فريفته است . ( 24 )\r\nپس چگونه خواهد بود حالشان هنگامى كه آنان را براى روز قيامت كه هيچ ترديدى در آن نيست گرد آوريم و به هركسى آنچه فراهم آورده است بىكم‌وكاست داده شود ؟ و بر آنان ستم نمىرود . ( 25 )\r\nبگو :\r\nخداوندا ، اى كسى كه فرمانروايى ملك توست ، به هركه خواهى فرمانروايى مىبخشى و از هركه خواهى فرمانروايى بازمىستانى . هر كه را خواهى ارجمند مىدارى و هركه را خواهى خوار مىسازى ، زيرا نيكىها همه به دست توست ، چراكه تو بر هركارى توانايى . ( 26 )\r\nپيوسته با كاستن از ساعات روز ، و افزودن آن بر شب ، شب را در روز فرومىبرى و با كاستن از ساعات شب و افزودنش بر روز ، روز را در شب فرومىبرى . زنده را از مرده و مرده را از زنده پديد مىآورى و هركه را خواهى ، بدون درخواست عوض از او روزى فراوان مىدهى . ( 27 )\r\nمؤمنان نبايد كافران را به جاى مؤمنان دوست و ياور گيرند ؛ و هركس چنين كند ، در هيچ حال از حزب خدا نيست ، مگر اين‌كه به راستى از آنان بترسيد . طرح دوستى با كافران كيفر حتمى خدا را در پى دارد ؛ ازاين‌رو خدا شما را از كيفر خود مىترساند ، و بازگشت همگان به سوى اوست . ( 28 )\r\nبگو : اگر آنچه را كه در سينه‌هايتان است نهان داريد يا آشكارش سازيد خدا آن را مىداند و از آنچه در آسمان‌ها و از آنچه در زمين است خبر دارد ، و خدا بر هركارى تواناست . ( 29 )\r\n\r\n","description":"","footnote":"","page_name":" 53 ","page_number":58},
  {"content":"\r\n\r\nاى پيامبر ، ياد كن روزى را كه هركس هركار نيكى كرده است ، هرچند اندك باشد ، آن را در برابر خود حاضرشده مىيابد ، و هركار بدى كرده نيز چنين است ، و آرزو مىكند كه ميان او و كار ناپسندش زمانى دراز فاصله بود . خدا شما را از كيفر خود بيم مىدهد و برحذر مىدارد ، چرا كه او به بندگان خود رئوف است . ( 30 )\r\nبگو : اگر خدا را دوست داريد ، از من پيروى كنيد و به آيينى كه از جانب او آورده‌ام پاىبند باشيد ؛ در آن صورت خدا نيز شما را دوست مىدارد و گناهانتان را بر شما مىبخشايد ، و خداوند بسيار آمرزنده و مهربان است . ( 31 )\r\nبگو : خدا و پيامبر را اطاعت كنيد ؛ پس اگر روى برتافتند ، به كفر گرايش يافته‌اند ، و بدانند كه خداوند كافران را دوست نمىدارد . ( 32 )\r\nبه يقين خدا آدم و نوح و خاندان ابراهيم و خاندان عمران را برگزيد و بر جهانيان برترى بخشيد . ( 33 )\r\nاو نسلى را برترى داد كه در فضايل و خصلت‌هاى پسنديده مانند يكديگرند ، و خدا شنوندهء سخنان و آگاه از راز دل‌هاست و مىداند چه كسانى درخور اين موهبت‌اند . ( 34 )\r\nآن‌گاه كه همسر عمران گفت : پروردگارا ، من فرزندى را كه در شكم خود دارم براى تو نذر كردم كه او را در راه خدمت به تو آزاد بگذارم ، پس او را با رضايت از من بپذير كه تو شنوندهء درخواست‌ها و دانا به راز دل‌هايى . ( 35 )\r\nپس چون فرزند خود را بزاد و دريافت كه او دختر است ، از روى حسرت گفت : پروردگارا ، من آن را دختر زاييده‌ام . و خدا بهتر مىدانست كه او چه زاييده است ، و پسرى كه او براى خدمت در راه ما مىخواست مانند اين دختر نبود . آن‌گاه همسر عمران گفت : من او را مريم نام نهادم و او را براى خدمت در اختيار تو نهادم و او و نسلش را از شرّ شيطان رانده‌شده به تو پناه مىدهم . ( 36 )\r\nپس پروردگارش او را به طرزى نيكو پذيرفت و او را به‌طور پسنديده‌اى رشد داد ، و سرپرستى وى را بر عهدهء زكريّا نهاد .\r\nهرگاه زكريّا در محراب عبادت بر مريم وارد مىشد ، نزد او رزقى مىيافت كه در آن فصل انتظارش نمىرفت . گفت : اى مريم ، اين از كجا براى تو آمده است ؟ مريم گفت : اين از جانب خداست . خدا به هركه بخواهد روزى مىدهد ، بىآن‌كه آن را براى او به شمار آورد و عوضى از او درخواست كند . ( 37 )\r\n\r\n","description":"","footnote":"","page_name":" 54 ","page_number":59},
  {"content":"\r\n\r\nآنجا كه زكريّا عنايت خاص خدا به مريم را ديد ، پروردگارش را خواند ؛ گفت : پروردگارا ، از جانب خود فرزندى پاك به من عطا كن كه تو دعاى بندگانت را مىشنوى و آن را اجابت مىكنى . ( 38 )\r\nپس در حالى كه ايستاده بود و در محراب نماز مىگزارد ، فرشتگان او را ندا دادند كه خدا تو را به فرزندى كه نامش را يحيى نهاده است مژده مىدهد . او كلمهء خدا ( مسيح ) را تصديق مىكند و در ميان قومش ارجمند و از زنان خويشتندار و پيامبرى از شايستگان است . ( 39 )\r\nزكريا گفت : پروردگارا ، چگونه مرا پسرى باشد در حالى كه مرا سالخوردگى فرارسيده و همسرم نازاست ؟ فرشته در پاسخ گفت : حقيقت همان است كه به تو نويد داده شد . خدا هركارى كه بخواهد انجام مىدهد . ( 40 )\r\nگفت : پروردگارا ، نشانه‌اى براى من قرار ده تا بدانم كه آنچه دريافت كرده‌ام از جانب توست . خدا فرمود : نشانهء تو اين است كه سه روز با مردم جز به اشاره سخن نتوانى گفت ؛ و پروردگارت را بسيار ياد كن و عصرگاهان و بامدادان او را تسبيح گوى . ( 41 )\r\nاى پيامبر ، و ياد كن زمانى را كه فرشتگان گفتند : اى مريم ، خدا تو را براى عبادت خويش برگزيده و تو را پاك ساخته و از گناهان مصون داشته و بر زنان جهانيان برترى داده است . ( 42 )\r\nاى مريم ، فروتنانه بر اطاعت از پروردگار خود پايدار باش و سجده كن و با ركوع‌كنندگان ركوع نماى . ( 43 )\r\nاى پيامبر ، اين از خبرهاى غيبى است كه آن را به تو وحى مىكنيم ، زيرا تو هنگامى كه آنان تيرهاى قرعهء خود را مىافكندند تا كدام‌يك سرپرستى مريم را بر عهده گيرد نزدشان نبودى ، و نيز هنگامى كه در اين‌باره به كشمكش پرداختند نزدشان حضور نداشتى . ( 44 )\r\nاى پيامبر ، ياد كن زمانى را كه فرشتگان گفتند : اى مريم ، خدا تو را به كلمه‌اى از جانب خود كه نامش مسيح ، عيسى پسر مريم است ، بشارت مىدهد ، در حالىكه او هم در دنيا و هم در آخرت پذيرفته شده و نزد خدا از مقربان است . ( 45 )\r\n\r\n","description":"","footnote":"","page_name":" 55 ","page_number":60},
  {"content":"\r\n\r\nو هنگامى كه او نوزادى در گهواره است و آن‌گاه كه ميانسال است با مردم سخن خواهد گفت و از زمرهء شايستگان است . ( 46 )\r\nمريم گفت :\r\nپروردگارا ، چگونه مرا فرزندى باشد در حالىكه هيچ بشرى مرا لمس نكرده است ؟ فرشته گفت : حقيقت همان است كه به تو نويد دادم . خدا هرچه بخواهد مىآفريند ؛ بدين‌صورت كه چون كارى را مقرّر كند ، فقط به آن مىگويد : باش ، و آن چيز موجود مىشود . ( 47 )\r\nو خدا به او كتاب آسمانى و حكمت و تورات و انجيل مىآموزد . ( 48 )\r\nو پيامبرى است كه به سوى بنى اسرائيل فرستاده خواهد شد با اين سخن كه من با نشانه‌اى از جانب پروردگارتان [ كه رسالت مرا تأييد مىكند 
  ] نزد شما آمده‌ام . من از گل براى شما چيزى همانند شكل پرندگان مىسازم و در آن‌ها مىدمم پس به اذن خدا پرندگانى مىشوند ، و كور مادرزاد و كسى را كه دچار پيسى است ، بهبودى مىبخشم ، و به اذن خدا مردگان را زنده مىكنم ، و شما را از آنچه خواهيد خورد و از آنچه در خانه‌هايتان ذخيره مىكنيد خبر مىدهم . قطعا در اينها براى شما اگر مؤمن باشيد نشانه‌اى است . ( 49 )\r\nو كتاب آسمانى تورات را كه پيشاورى من است تصديق مىكنم ، و آمده‌ام تا بخشى از آنچه را كه بر شما حرام شده بود ، برايتان حلال كنم ، و با نشانه‌اى از جانب پروردگارتان نزد شما آمده‌ام .\r\nپس از خدا بترسيد و مرا فرمان بريد . ( 50 )\r\nبه يقين ، خداوند پروردگار من و پروردگار شماست ، پس او را بپرستيد . اين راهى راست و درست است . ( 51 )\r\nفرزند مريم متولد شد و به رسالت مبعوث گشت ولى بنى اسرائيل با او مخالفت كردند پس هنگامى كه عيسى از آنان احساس كفر نمود ، گفت : چه كسانى مرا در مسيرم به سوى خدا يارى مىدهند ؟ حواريون گفتند : ماييم ياران خدا كه تو را كمك خواهيم كرد . به خدا ايمان آورده‌ايم ، و گواه باش كه ما سر بر اطاعت تو نهاده و تسليم توييم . ( 52 )\r\n\r\n","description":"","footnote":"","page_name":" 56 ","page_number":61},
  {"content":"\r\n\r\nآن‌گاه گفتند : پروردگارا ، ما به همهء آنچه تو نازل كرده‌اى ( تورات و انجيل ) ايمان آورديم و از اين پيامبرى كه به سوى ما فرستادى پيروى كرديم ، پس ما را در زمرهء كسانى بنويس كه بر ابلاغ رسالت فرستادگانت گواهى مىدهند . ( 53 )\r\nو بنى اسرائيل با عيسى مكر كردند و خدا نيز با آنان مكر كرد ، و خدا بهترين مكركنندگان است . ( 54 )\r\nياد كن زمانى را كه خدا گفت : اى عيسى ، من تو را به طور كامل برمىگيرم و به سوى خويش بالا مىبرم ، و تو را از معاشرت با كافران و ناپاكان دور نگه مىدارم ، و كسانى را كه از تو پيروى كرده‌اند ، تا روز قيامت بر يهوديانى كه كفر ورزيده‌اند برترى و تسلط مىبخشم . سپس بازگشت همهء شما به سوى من است ، آن‌گاه ميان شما در آنچه بر سرش اختلاف مىكرديد ، داورى خواهم كرد . ( 55 )\r\nامّا يهوديانى را كه كفر ورزيدند و با تو مخالفت كردند ، هم در دنيا و هم در آخرت به عذابى سخت عذابشان مىكنم و براى رهايى از عذاب ياورانى نخواهند داشت . ( 56 )\r\nو امّا كسانى از پيروان تو كه ايمان آورده و كارهاى شايسته كرده‌اند ، خداوند پاداش‌هايشان را بىكم‌وكاست به آنان خواهد داد ، و كسانى كه خود را پيرو تو شمردند ولى ايمان واقعى نداشتند و كار شايسته نكردند ستمكارند ، و خدا ستمكاران را دوست نمىدارد . ( 57 )\r\nاى پيامبر ، اينها كه بر تو مىخوانيم ، از نشانه‌هاى رسالت تو و از قرآنى است كه خدا را در يادها زنده مىدارد و آياتش همه استوار و از هرباطل و ناراستى به دور است . ( 58 )\r\nبىگمان ، حكايت آفرينش عيسى نزد خدا همچون حكايت آفرينش آدم است كه خدا او را از خاك آفريد ، سپس به او گفت : باش ، و او بدون پدر به وجود آمد . پس همان‌گونه كه آدم فرزند خدا نبود ، عيسى نيز فرزند خدا نيست . ( 59 )\r\nحق از جانب پروردگار توست ، پس هرگز از ترديدكنندگان مباش . ( 60 )\r\nپس كسانىكه دربارهء عيسى - بعد از آن‌كه آگاهى براى تو حاصل شده و به برهانى كه همگان را كافى است دست يافتى - با تو محاجّه كنند و بر الوهيت او اصرار ورزند ، به آنان بگو : بياييد ما پسرانمان را فراخوانيم و شما پسرانتان را و ما زنانمان را و شما زنانتان را و ما خودمان را و شما خودتان را ، آن‌گاه دعا كنيم و لعنت خدا را بر آن گروهى كه در دعوت خود دروغگويند قرار دهيم . ( 61 )\r\n\r\n","description":"","footnote":"","page_name":" 57 ","page_number":62},
  {"content":"\r\n\r\nآرى ، داستان واقعى عيسى همين است كه ما از آن ياد كرديم نه آنچه مسيحيان پنداشته‌اند ، و هيچ معبودى شايستهء پرستش جز خدا نيست . و به راستى خداست آن مقتدرى كه در ارادهء خود مغلوب نمىگردد و دانايى است كه كارهايش همه از روى حكمت است . ( 62 )\r\nپس اگر از مباهله روى برتافتند ، بدانيد كه آنها در پى يافتن حق نيستند ، بلكه فسادگرند و خدا به حال فسادگران داناست . ( 63 )\r\nبگو : اى صاحبان كتاب آسمانى ، بياييد در عمل به سخنى كه ميان ما و شما يكسان است گرد آييم ، و آن اين‌كه جز خداى يكتا را نپرستيم و چيزى را شريك او قرار ندهيم ، و برخى از ما برخى ديگر را به جاى خدا صاحب‌اختيار خود نگيرد . پس اگر از اين دعوت روى برتافتند ، بگوييد : گواه باشيد كه ما مسلمانان تسليم خداييم . ( 64 )\r\nاى اهل كتاب ، چرا دربارهء ابراهيم محاجّه مىكنيد ؟\r\nيهوديان مىگويند : ابراهيم بر آيين يهود و مسيحيان مىگويند : او بر آيين مسيحيت بود ؛ در حالى كه تورات و انجيل كه اساس يهوديت و مسيحيت‌اند پس از ابراهيم نازل شده‌اند . آيا اين حقيقت را درنمىيابيد ؟ ( 65 )\r\nهان ! شما همانهايى هستيد كه دربارهء عيسى كه از او آگاهى داريد با يكديگر به حق محاجّه كرديد ، ولى چرا دربارهء آيين ابراهيم كه از آن هيچ‌گونه آگاهى نداريد ، محاجّه مىكنيد ؟\r\nخداست كه مىداند و شما نمىدانيد . ( 66 )\r\nابراهيم نه يهودى بود و نه نصرانى ، بلكه حق‌گرا و تسليم خدا بود ، و از مشركان نبود . ( 67 )\r\nبىگمان ، سزاوارترين و نزديك‌ترين مردم به ابراهيم كسانىاند كه از او پيروى كرده‌اند ، و اين پيامبر و كسانى كه به او ايمان آورده‌اند نيز از سزاوارترين و نزديك‌ترين مردم به ابراهيم هستند ، و خدا سرپرست مؤمنان است . ( 68 )\r\nگروهى از اهل كتاب آرزو مىكنند كه شما مسلمانان را گمراه سازند در حالىكه جز خودشان كسى را به گمراهى نمىافكنند و اين را درك نمىكنند . ( 69 )\r\nاى اهل كتاب ، چرا آيات خدا را كه در تورات و انجيل به عنوان نشانه‌هايى بر رسالت محمد آمده است انكار مىكنيد ، در حالىكه انطباق آنها را بر او به روشنى درمىيابيد ؟ ( 70 )\r\n\r\n","description":"","footnote":"","page_name":" 58 ","page_number":63},
  {"content":"\r\n\r\nاى اهل كتاب ، چرا حق را در چهرهء باطل آشكار مىسازيد و حق را كتمان مىكنيد ، در حالى كه حق و باطل را مىشناسيد ؟ ( 71 )\r\nو گروهى از اهل كتاب ( عالمان يهود ) به همكيشان خود گفتند : آنچه را كه بامدادان بر مسلمانان فروفرستاده شد و قبلهء شما را تأييد كرد ، تصديق كنيد ، و آنچه را كه در پايان روز نازل شد و قبلهء ديگرى براى آنان تعيين نمود ، انكار كنيد ، شايد از آن بازگردند . ( 72 )\r\nو جز به كسى كه از آيين شما پيروى كرده است اعتماد نكنيد و نشانه‌هاى پيامبر موعود را كه تغيير قبله از آن جمله است براى او باز مگوييد . اى پيامبر ، به آنان بگو :\r\nهدايت ، فقط هدايت الهى است . و گفتند : اى همكيشان ، آنچه را كه مىدانيد فاش نكنيد ، مبادا نظير آنچه به شما داده شده ( استقلال در قبله ) به مسلمانان نيز داده شود و يا آنان نزد پروردگارتان با شما محاجّه كنند و بر شما پيروز شوند . بگو : فزون‌بخشى به دست خداست ؛ آن را به هركه بخواهد عطا مىكند ، و خداوند را بخششى گسترده است و كسانى را كه درخور اين بخشش‌اند به خوبى مىشناسد . ( 73 )\r\nرحمتش را به هركه بخواهد اختصاص مىدهد ، و خداوند داراى بخشش بزرگ است . ( 74 )\r\nو از اهل كتاب كسانىاند كه اگر آنان را بر پوستى انباشته از طلا امين شمرى ، آن را به تو بازمىگردانند ، و از آنان كسانىاند كه اگر بر دينارى امينشان شمرى ، آن را به تو بازنمىگردانند ، مگر اين‌كه پيوسته بر سر آنان بايستى و به اصرار حق خود را از آنها مطالبه كنى . اين امانت‌ناشناسى از آن‌روست كه گفتند : بر ما در مورد اميّين ( كسانى كه از نژاد اسرائيل نيستند ) راهى مقرّر نيست كه حقوقى را براى آنان به رسميت بشناسيم . و بر خدا دروغ مىبندند و خود مىدانند . ( 75 )\r\nچنين نيست كه آنان پنداشته‌اند ، بلكه هركس به پيمان خود وفا كند و تقوا پيشه سازد ، محبوب خداست ، چرا كه خدا تقواپيشگان را دوست مىدارد . ( 76 )\r\nكسانى كه پيمان خدا و سوگندهايشان را در برابر زر و زيور ناچيز دنيا مىفروشند ، در آخرت بهره‌اى نخواهند داشت ، و خدا روز قيامت با آنان سخن نمىگويد و به ايشان نمىنگرد ، و در دنيا و آخرت آنان را از رشدى شايسته برخوردار نمىسازد ، و برايشان در هردو جهان عذابى دردناك خواهد بود . ( 77 )\r\n\r\n","description":"","footnote":"","page_name":" 59 ","page_number":64},
  {"content":"\r\n\r\nو برخى از آنان گروهى هستند كه زبان خود را به خواندن نوشته‌هاى خويش مىپيچانند و آن را به صورت كتاب آسمانى قرائت مىكنند تا آن را از كتاب خدا پنداريد ، با اين‌كه از آن كتاب نيست ، و تصريح مىكنند كه از جانب خداست در حالى كه از جانب خدا نيست ، و بر خدا دروغ مىبندند و خود مىدانند . ( 78 )\r\nهيچ بشرى را نشايد كه خدا به او كتاب آسمانى و داورى و نبوّت دهد ، سپس او به مردم بگويد : شما بندگان من باشيد ، نه بندگان خدا . بلكه مىگويد :\r\nاز آن‌روى كه كتاب آسمانى را به مردم مىآموزيد و نيز بدين سبب كه معارف و احكام آن را فرامىگيريد ، مردانى الهى باشيد و در عبادت و بندگى او سخت بكوشيد . ( 79 )\r\nو نيز نشايد كه به شما فرمان دهد كه فرشتگان و پيامبران را خدايگان بگيريد . آيا پس از آن‌كه تسليم خدا شده‌ايد شما را به كفر فرمان مىدهد ؟ ( 80 )\r\nو هنگامى [ را ياد كن 
  ] كه خداوند از پيامبران و امت‌هايشان پيمان گرفت كه هركتاب و حكمتى به شما دادم به آن ايمان مىآوريد ، سپس پيامبرى را كه به سوى شما مىآيد و حقانيت آنچه را كه با شماست تأييد مىكند يارى مىدهيد . آن‌گاه به پيامبران فرمود : آيا اقرار كرديد و از امت‌هاى خود نيز پيمان مرا بر اين امر گرفتيد ؟ گفتند : آرى ، اقرار كرديم . فرمود : پس شما پيامبران و امت‌ها گواه يكديگر باشيد و من نيز با شما از گواهانم . ( 81 )\r\nپس كسانىكه بعد از اين روى برتابند ، آنانند فاسقان و از راه خدا خارج‌شدگان . ( 82 )\r\nبا اين وصف ، آيا يهوديان و مسيحيان آيينى غير از آيين خدا مىجويند كه در برابر خدا تسليم نمىشوند و آيين تو را تأييد نمىكنند ؟\r\nبا اين‌كه همهء كسانىكه در آسمان‌ها و زمينند ، خواه و ناخواه در برابر او تسليم شده‌اند . راستى چگونه از آيين خدا روى برمىتابند با اين‌كه سرانجام به سوى او بازگردانده مىشوند ؟ ( 83 )\r\n\r\n","description":"","footnote":"","page_name":" 60 ","page_number":65},
  {"content":"\r\n\r\nاى پيامبر ، بگو : من و پيروانم به خدا و آنچه بر ما نازل شده و آنچه بر ابراهيم و اسماعيل و اسحاق و يعقوب و اسباط ( پيامبرانى از نسل يعقوب ) فروفرستاده شده ، و آنچه به موسى و عيسى و ديگر پيامبران از جانب پروردگارشان عطا شده است ايمان آورده‌ايم و ميان هيچ‌يك از پيامبران فرقى نمىگذاريم كه به برخى ايمان بياوريم و به برخى ديگر كفر ورزيم ، و ما تسليم و فرمانبردار خداييم . ( 84 )\r\nو هركس جز تسليم بودن در برابر خدا آيين ديگرى طلب كند ، هرگز از او پذيرفته نمىشود و او در آخرت از زيانكاران است . ( 85 )\r\nچگونه خداوند قومى را كه پس از ايمانشان كافر شدند هدايت كند و پيش از اين شهادت داده بودند كه پيامبر بر حق است و دلايل روشن نيز به آنان رسيده بود ؟ آنان از سر لجاجت به كفر روى آوردند و به همين سبب ستمكارند ، و خدا مردم ستمكار را هدايت نمىكند . ( 86 )\r\nآنان سزايشان اين است كه لعنت خدا و فرشتگان و همهء مردم بر آنها خواهد بود . ( 87 )\r\nدر لعنت خدا ماندگار و براى هميشه در عذاب گرفتارند ؛ نه عذاب از آنان كاسته مىشود و نه مهلتى مىيابند . ( 88 )\r\nمگر كسانىكه پس از آن توبه كردند و مردمى شايسته شدند ، كه خدا آنان را مىآمرزد و بر آنها رحمت مىآورد ، زيرا خداوند بسيار آمرزنده و مهربان است . ( 89 )\r\nبه يقين ، كسانى كه پس از ايمانشان بىهيچ بهانه‌اى كافر شدند و سپس بر كفر [ خويش 
  ] افزودند ، هرگز توبهء آنها پذيرفته نمىشود ، چرا كه توبهء آنها توبهء واقعى نيست و اينان گمراهانند . ( 90 )\r\nبه يقين كسانى كه كافر شدند و در حال كفر مردند ، از هيچ‌يك از آنان گنجينه‌اى به گسترهء زمين كه آكنده از طلا باشد پذيرفته نمىشود ، هرچند آن را فديه دهد تا به بهشت درآيد .\r\nبراى آنان عذابى دردناك خواهد بود و ياورانى كه آنها را از عذاب برهانند نخواهند داشت . ( 91 )\r\n\r\n","description":"","footnote":"","page_name":" 61 ","page_number":66},
  {"content":"\r\n\r\nهرگز به نيكى دست نمىيابيد و از نيكان نمىشويد مگر اين‌كه از آنچه دوست مىداريد انفاق كنيد ؛ و هرچه را انفاق كنيد پاداش آن را نزد خدا خواهيد يافت ، زيرا خدا به انفاق شما داناست . ( 92 )\r\nپيش از آن‌كه تورات نازل شود ، همهء خوراكىها - جز آنچه اسرائيل بر خود حرام كرده بود - براى بنى اسرائيل حلال بود . به يهوديان بگو : اگر راست مىگوييد كه پيش از تورات نيز بعضى از خوراكىها حرام بوده است ، تورات را بياوريد و آن را بخوانيد تا حقيقت آشكار شود . ( 93 )\r\nپس اگر چنين نكردند ، بدان‌كه بر خدا دروغ بسته‌اند ؛ و هركس پس از آشكار شدن حقيقت ، بر خدا دروغ بندد ، چنين كسانى ستمكار خواهند بود . ( 94 )\r\nبگو : خدا راست گفته است كه هيچ‌يك از خوردنىهاى پاكيزه را پيش از نزول تورات بر بنى اسرائيل حرام نكرده بود . پس اى فرزندان اسرائيل ، از آيين ابراهيم كه حق‌گرا بود و از مشركان نبود پيروى كنيد . ( 95 )\r\nنخستين خانه‌اى كه براى مردم به منظور عبادت خدا بنا نهاده شده همان خانهء پربركتى است كه در مكّه قرار دارد و مايهء هدايت آدميان است . ( 96 )\r\nدر آن‌جا نشانه‌هاى روشنى است كه ياد خدا را در دل‌ها زنده مىدارد . از جملهء آنها مقام ابراهيم ، امنيت و حج آن خانه است . پس هركه به آن درآيد ايمن است . و براى خدا بر عهدهء مردم است كه قصد آن خانه كنند و حج به جاى آورند ؛ البتّه اين بر كسانى واجب است كه بتوانند راهى به سوى آن بيابند . و هركس حج خانهء خدا را ترك كند ، به خدا زيانى نمىرساند ، زيرا خدا از همهء جهانيان بىنياز است . ( 97 )\r\nبگو : اى اهل كتاب ، چرا آيات خدا را انكار مىكنيد با اين‌كه خدا بر آنچه انجام مىدهيد گواه است ؟ ( 98 )\r\nبگو : اى اهل كتاب ، چرا كسانى را كه ايمان آورده‌اند ، از راه خدا باز مىداريد و كج آن را مىطلبيد با اين‌كه حقيقت را مىدانيد و بر آن گواهيد ؟ و خدا از آنچه مىكنيد بىخبر نيست . ( 99 )\r\nاى كسانى كه ايمان آورده‌ايد ، اگر از گروهى از كسانى كه به آنان كتاب آسمانى داده شده است پيروى كنيد ، شما را پس از آن‌كه ايمان آورده‌ايد به كفر بازمىگردانند . ( 100 )\r\n\r\n","description":"","footnote":"","page_name":" 62 ","page_number":67},
  {"content":"\r\n\r\nچگونه پيرو آنان مىشويد و پس از ايمانتان به كفر مىگراييد با اينكه آيات خدا پيوسته بر شما تلاوت مىشود و پيامبر او نيز در ميان شماست ؟ شما مىتوانيد با انديشه در آيات قرآن و پيروى از پيامبر در دين خود بصيرت يابيد و از گرايش به كفر ايمن شويد ، زيرا هركس به قرآن و رسول خدا تمسك جويد ، به خدا تمسك جسته و هركس به خدا تمسك جويد ، قطعا به راهى راست هدايت شده است . ( 101 )\r\nاى كسانىكه ايمان آورده‌ايد ، از خدا آن‌گونه كه حق پروا كردن از اوست پروا كنيد و به فرمان او همواره گردن نهيد ، و مبادا جز در حالىكه تسليم اوييد بميريد . ( 102 )\r\nو همگى به ريسمان الهى ( قرآن و پيامبر ) كه شما را به خدا پيوند مىدهد ، چنگ زنيد و از اختلاف و پراكندگى بپرهيزيد ، و نعمت خدا را بر خود ياد كنيد ، آن‌گاه كه دشمن يكديگر بوديد و او ميان دل‌هاى شما الفت انداخت و در پرتو نعمت او با يكديگر برادر شديد ؛ و آن‌گاه كه بر پرتگاه گودالى از آتش بوديد پس شما را از آن رهايى بخشيد . بدين‌سان خدا آيات خود را براى شما بيان مىكند ، باشد كه شما راه يابيد . ( 103 )\r\nو بايد از ميان شما گروهى باشند كه مردم را به نيكى فراخوانند و آنان را به كار پسنديده وادارند و از كار زشت و نكوهيده نهى كنند . اينانند كه نيكبخت خواهند بود . ( 104 )\r\nو مانند كسانى نباشيد كه وحدت خود را از دست دادند و پراكنده شدند ، و پس از آن‌كه دلايل روشن براى آنها آمد ، در باورهاى دينى خود اختلاف كردند . اينانند كه برايشان عذابى بزرگ خواهد بود . ( 105 )\r\nدر روزى كه چهره‌هايى سفيد و چهره‌هايى سياه شود ، پس به كسانىكه روسياه شده‌اند گفته مىشود : آيا بعد از ايمانتان كافر شديد ؟ پس به سزاى اين‌كه كفر مىورزيديد عذاب را بچشيد . ( 106 )\r\nامّا كسانىكه در آن روز روسفيدند در رحمت خدايند و جاودانه در آن خواهند بود . ( 107 )\r\nاينها آيات باعظمت خداست كه آنها را به حق بر تو مىخوانيم ؛ و خدا هيچ ستمى براى جهانيان نمىخواهد . ( 108 )\r\n\r\n","description":"","footnote":"","page_name":" 63 ","page_number":68},
  {"content":"\r\n\r\nو آنچه در آسمان‌ها و آنچه در زمين است از آن خداست و همهء امور به خدا بازگشت مىيابد و به دست او جارى مىگردد ، پس چگونه ممكن است بر كسى ستم كند ؟ ( 109 )\r\nدر آغاز ظهور اسلام شما مسلمانان بهترين امتى بوديد كه براى [ اصلاح دنيا و آخرت 
  ] مردم پديدار شديد ، زيرا به كار نيك فرمان مىداديد و از كار ناپسند بازمىداشتيد و دعوت خدا را باور داشتيد پس اگر اهل كتاب نيز دعوت خدا را پذيرفته بودند ، قطعا برايشان بهتر بود ، ولى تنها گروهى از آنان ايمان آوردند و بيشترشان از فرمان خدا خارج شدند . ( 110 )\r\nآنان هرگز به شما زيانى نمىرسانند ، فقط شما را اندك آزارى مىدهند ، و اگر با شما بجنگند ، به شما پشت مىكنند و مىگريزند ، سپس از سوى هيچ‌كس يارى نخواهند شد . ( 111 )\r\nهركجا يافت شوند و تسلطى بر آنان حاصل آيد بايد مهرخوارى بر آنان نهاده شود ، مگر آن‌كه به رشته‌اى از جانب خدا تمسّك جويند و به پيمانى از سوى مردم متعهد شوند . آنان خشمى را از خدا بر خود جاى دادند و مهر درماندگى بر ايشان زده شد . اين بدان‌سبب بود كه به آيات خدا كفر مىورزيدند و پيامبران را به ناحق مىكشتند ، و اين ازآن‌روى بود كه از فرمان خدا سرپيچى كردند و از حدود [ الهى و انسانى 
  ] تجاوز مىنمودند . ( 112 )\r\nهمهء آنان يكسان نيستند . از ميان اهل كتاب گروهى هستند كه بر ايمان و اطاعت خدا پايدارند و در ساعاتى از شب آيات خدا را تلاوت مىكنند و سر به سجده مىنهند . ( 113 )\r\nبه خدا و روز واپسين ايمان دارند و به كار پسنديده فرمان مىدهند و از كار ناپسند باز مىدارند و در انجام كارهاى نيك شتاب مىكنند ، و آنان از شايستگانند . ( 114 )\r\nو هركار نيكى انجام دهند ، هرگز دربارهء آن از جانب خدا ناسپاسى نبينند ، و خدا به تقواپيشگان داناست . ( 115 )\r\n\r\n","description":"","footnote":"","page_name":" 64 ","page_number":69},
  {"content":"\r\n\r\nيهوديان و مسيحيانى كه با انكار رسالت پيامبر كافر شدند ، هرگز اموال و فرزندانشان چيزى از نياز آنان را به خدا بر طرف نخواهند كرد و از عذابى كه خدا برايشان آماده كرده است نخواهند كاست .\r\nآنان همدم آتشند و در آن جاودانه‌اند . ( 116 )\r\nمثل آنچه آنان در زندگى دنيا براى دستيابى به اهداف نارواى خود هزينه مىكنند ، همچون مثل بادى است كه در آن سوز و سرمايى سخت باشد و به كشتزار مردمى كه بر خود ستم كرده‌اند بوزد و آن را تباه سازد . خدا بر آنان ستم روا نداشته است ، بلكه آنان خود بر خويشتن ستم كرده‌اند كه اموال خود را در راه باطل هزينه نموده‌اند . ( 117 )\r\nاى كسانىكه ايمان آورده‌ايد ، به غير همكيشان خود اعتماد نكنيد و آنان را همراز خود نگيريد . آنان در حق شما از هيچ شرّ و فسادى كوتاهى نمىكنند . دوست داشته‌اند كه شما در رنج بيفتيد و سخت زيان ببينيد . دشمنى از دهان‌هايشان و لحن سخنانشان آشكار است و آنچه سينه‌هايشان از دشمنى شما پنهان مىدارد - كه در بيان نمىگنجد - بزرگ‌تر است . همانا ما آيات و نشانه‌ها را براى شما به روشنى بيان كرديم ؛ اگر خرد را به كار گيريد درمىيابيد . ( 118 )\r\nهان ، شما همانهايى هستيد كه آنان را دوست مىداريد ، ولى آنها شما را دوست نمىدارند ، و شما به همهء كتاب‌هاى آسمانى ايمان داريد ، ولى آنان به كتاب شما ايمان ندارند ، و چون با شما ديدار كنند گويند : ايمان آورديم . و چون با يكديگر خلوت كنند ، از خشم بر شما سرانگشتان خود را به دندان مىگزند . بگو : به خشم خود بميريد كه خدا به راز سينه‌ها داناست . ( 119 )\r\nاگر به شما خوشى رسد مايهء اندوهشان مىشود ، و اگر به شما بدى رسد بدان شاد مىگردند . و اگر بر ناگوارىها صبر كنيد و تقوا پيشه سازيد ، نيرنگشان اندك زيانى به شما نمىرساند ، چرا كه خدا به آنچه مىكنند احاطه دارد . ( 120 )\r\nو ياد كن زمانى را كه بامدادان از ميان كسان خود بيرون رفتى در حالىكه براى تدارك جنگ احد مؤمنان را در پايگاه‌هايى كه مناسب پيكار بود جاى مىدادى ، و خدا سخنان آنان را مىشنيد و به راز دل‌هايشان دانا بود . ( 121 )\r\n\r\n","description":"","footnote":"","page_name":" 65 ","page_number":70},
  {"content":"\r\n\r\nآن‌گاه كه دو گروه از شما هراسى به دل راه دادند و خواستند سستى كنند ، در حالى كه خدا ياورشان بود . پس مؤمنان بايد امورشان را به خدا واگذارند و فقط بر او توكل كنند . ( 122 )\r\nچرا هراس به دل راه داديد و براى حضور در پيكار احد سستى كرديد ، با اين‌كه خدا شما را در جنگ بدر به رغم اين‌كه در برابر دشمن ناتوان بوديد ، پيروز كرد ؟ پس ، از عذاب خدا پروا كنيد ، باشد كه او را سپاس بگزاريد . ( 123 )\r\nاى پيامبر ، ياد كن هنگامى را كه به مؤمنان مىگفتى : آيا براى شما كافى نيست كه پروردگارتان شما را با سه هزار از فرشتگان فرود آمده و حاضر در معركهء نبرد يارى كند ؟ ( 124 )\r\nچرا ، البته اين تعداد فرشته كافى است . و مىگفتى : اگر شكيبايى كنيد و تقوا پيشه سازيد و دشمنان هم‌اكنون دررسند و بر شما هجوم آورند ، پروردگارتان شما را با پنج هزار از فرشتگان كه بر خود علامت نهاده‌اند يارى مىدهد . ( 125 )\r\nالبته خداوند فرشتگان را براى جهاد با كافران فرونفرستاد ، بلكه آنها را فروفرستاد تا براى شما نويد پيروزى باشند و دل‌هايتان به امداد الهى آرام گيرد . پس بدانيد كه پيروزى جز از جانب خداى شكست‌ناپذير حكيم نيست . ( 126 )\r\nآرى ، خدا شما را در جنگ بدر پيروز كرد تا كافران را دچار كاستى كند و ناتوانشان سازد ، يا آنان را خوار كند و به خشم آورد تا ناكام بازگردند . ( 127 )\r\nاز اين كار چيزى در اختيار تو نبود تا به هنگام پيروزى ستايش شوى و به هنگام شكست سرزنش گردى ، بلكه كارها به دست خدا انجام مىگيرد . او شما را پيروز كرد تا اگر مشركان به سوى خدا بازگشتند ، خدا نيز به سوى ايشان بازگردد و بر آنان رحمت آورد ، و اگر بر كفر پايدارى كردند ، آنها را عذاب كند ، چرا كه آنان ستمگرند و ستمگران سزاوار عذابند . ( 128 )\r\nو آنچه در آسمان‌ها و آنچه در زمين است از آن خداست ؛ هركه را بخواهد مىآمرزد و هركه را بخواهد عذاب مىكند ، و خدا بسيار آمرزنده و مهربان است . ( 129 )\r\nاى كسانىكه ايمان آورده‌ايد ، ربا را كه با كاسته شدن اموال مردم به چندين و چند برابر افزايش مىيابد ، مخوريد و از خدا پروا كنيد ، باشد كه نيكبخت شويد . ( 130 )\r\nو از آتشى كه براى كافران آماده شده است بترسيد . ( 131 )\r\nو خدا و پيامبر را فرمان بريد ، باشد كه مورد رحمت قرار گيريد . ( 132 )\r\n\r\n","description":"","footnote":"","page_name":" 66 ","page_number":71},
  {"content":"\r\n\r\nو به سوى آمرزشى از پروردگارتان و بهشتى كه گسترهء آن آسمان‌ها و زمين است و براى تقواپيشگان آماده شده است بشتابيد . ( 133 )\r\nتقواپيشگان كسانىاند كه در آسايش و تنگى از اموال خود در راه خدا انفاق مىكنند و خشم خود را فرومىخورند و از لغزش مردم درمىگذرند . اينان نيكوكارند و خدا نيكوكاران را دوست مىدارد . ( 134 )\r\nو كسانىاند كه چون كار زشتى انجام دهند يا در اثر گناهى به خود ستم كنند خدا را به ياد مىآورند و براى گناهانشان آمرزش مىطلبند - و چه كسى جز خدا گناهان را مىآمرزد ؟ - و بر گناهانى كه مرتكب شده‌اند اصرار نمىورزند و مىدانند [ كه اصرار بر گناه باعث سبك شمردن فرمان خداست 
  ] . ( 135 )\r\nاينان سزايشان آمرزشى از جانب پروردگارشان و بهشتى است با بوستان‌هايى انبوه از درختان كه از زير آنها جوىها روان است و در آنها جاودانه‌اند ، و پاداش عمل‌كنندگان پاداشى نيكوست . ( 136 )\r\nبىگمان ، پيش از شما نيز سنت‌هايى بوده و سپرى شده است [ امت‌ها روش‌هايى داشته‌اند و خدا براساس آن سنت‌هايى را جارى ساخته است 
  ] . پس در زمين بگرديد و بنگريد كه فرجام كسانى كه آيات خدا را دروغ شمردند چگونه بوده است . ( 137 )\r\nاين براى عموم مردم نشان دادن [ عبرت‌ها 
  ] است و براى تقواپيشگان رهنمود و پندى است . ( 138 )\r\nاى مؤمنان ، در تصميم خود سستى مكنيد و از شكست خويش در جنگ احد اندوهگين نشويد ؛ چرا كه اگر شما ايمان داشته باشيد برتريد . ( 139 )\r\nاگر در آن جنگ گزندى به شما رسيد ( گروهى از شما كشته و گروهى زخمى شدند ) ، به آن مردم كفرپيشه نيز گزندى مانند آن رسيد ؛ پس جاى اندوه نيست . ما اين روزها [ - روزهاى شكست و پيروزى 
  ] را ميان مردم مىگردانيم تا كارهايى كه بايد ، انجام شود و خدا كسانى را كه ايمان آورده‌اند معلوم دارد و از ميان شما گواهان اعمال را برگيرد ، و خدا ستمكاران را دوست نمىدارد . ( 140 )\r\n\r\n","description":"","footnote":"","page_name":" 67 ","page_number":72},
  {"content":"\r\n\r\nو تا خداوند كسانى را كه ايمان آورده‌اند خالص گرداند و ايمانشان را از هرگونه كفر و شرك و نفاق پاك سازد و كافران را به تدريج به نابودى كشاند . ( 141 )\r\nآيا گمان كرده‌ايد كه چون به دين حق گرويده‌ايد همواره بر دشمنانتان پيروز مىشويد ، و پنداشته‌ايد بىآنكه آزمون شويد به بهشت مىرويد ، در حالىكه خداوند هنوز مجاهدان شما را معلوم نساخته و صبرپيشگان را مشخص نكرده است ؟ ( 142 )\r\nشما مرگ در راه خدا را پيش از اين‌كه با آن روبه‌رو شويد ، آرزو مىكرديد ؛ ولى در جنگ احد آن را حاضر يافتيد و در حالىكه آن را مىنگريستيد به آن تن نداديد . ( 143 )\r\nآيا شايعهء كشته شدن پيامبر شما را از جنگ رويگردان ساخت ؟ بدانيد كه محمد جز فرستاده‌اى كه پيش از او نيز پيامبران آمدند و درگذشتند ، نيست . آيا اگر او بميرد يا كشته شود ، به عقب بازمىگرديد و از دين خدا روى برمىتابيد ؟ هركس از آيين خدا روى برتابد ، بداند كه اندك زيانى به خدا نمىرساند . البتّه همه روى برنتافتند ، بلكه در ميان شما سپاسگزارانى نيز وجود داشتند ، و به زودى خدا سپاسگزاران را پاداش خواهد داد . ( 144 )\r\nهيچ كس را نشايد كه جز به اذن خدا بميرد . خداوند مرگ را سرنوشتى معين‌شده ، قرار داده است . هركس در پى پاداش دنيا باشد از آن به او مىدهيم ، و هركس پاداش آخرت جويد از آن به وى مىدهيم ، و پاداش سپاسگزارانى را كه خدا جويند به زودى خواهيم داد . ( 145 )\r\nو چه بسيار پيامبرانى كه انبوهى از مردان الهى همراه آنان پيكار كردند و در برابر گزندهايى كه در راه خدا به آنان رسيد ، سستى نكردند و ناتوان نشدند و نالان نگشتند ، بلكه شكيبايى كردند و خدا شكيبايان را دوست مىدارد . ( 146 )\r\nو آنان سخنشان جز اين نبود كه گفتند : پروردگارا ، گناهان ما و زياده‌روى ما در كارمان را بر ما ببخشاى و گام‌هايمان را استوار بدار و ما را بر مردم كفرپيشه پيروز گردان . ( 147 )\r\nپس خداوند پاداش دنيا و پاداش نيكوى آخرت را به آنان عطا كرد ، چرا كه نيكوكار بودند ، و خدا نيكوكاران را دوست مىدارد . ( 148 )\r\n\r\n","description":"","footnote":"","page_name":" 68 ","page_number":73},
  {"content":"\r\n\r\nاى كسانى كه ايمان آورده‌ايد ، اگر از كافران پيروى كنيد ، شما را به عقب بازمىگردانند و از دينتان روىگردان مىكنند و از زيانكاران خواهيد شد . ( 149 )\r\nآنان سرپرست و ياور شما نيستند ، بلكه خدا سرپرست شماست و او بهترين ياور است . ( 150 )\r\nبه زودى در دل كافران - بدان‌سبب كه چيزهايى را شريك خدا قرار دادند كه خدا هيچ برهانى بر شريك بودن آنها فرونفرستاده است - هراس مىافكنيم ، و جايگاهشان آتش است و بدجايى است جايگاه ستمكاران . ( 151 )\r\nهمانا خدا راستى و درستى وعدهء خود را در مورد پيروزى شما به ثبوت رسانيد ، آن‌گاه كه در ساعات نخستين نبرد ، به اذن او كافران را مىكشتيد و ريشه‌كن مىكرديد و همچنان پيش مىرفتيد ، تا وقتى كه در پاسدارى از گذرگاه احد سستى كرديد و در آن كار كشمكش نموديد و سرانجام دستور پيامبر را نافرمانى كرديد و گذرگاه را رها ساختيد ، و اين بعد از آن بود كه خداوند آنچه را دوست مىداشتيد ( غنيمت‌هاى جنگى ) به شما نشان داده بود - آرى ، از ميان شما كسانىاند كه دنيا را مىخواهند و از ميان شما كسانىاند كه سراى آخرت را مىطلبند - سپس شما را از تعقيب دشمن بازداشت تا شما را بيازمايد ، و سرانجام از گناه شما درگذشت ، چرا كه خدا داراى تفضّل است و بر مؤمنان تفضّل مىكند . ( 152 )\r\nياد كنيد هنگامى را كه از صحنهء پيكار دور مىشديد و به هيچ‌كس توجه نمىكرديد و آنچنان دور شديد كه پيامبر پشت سر آخرين نفرات شما ، شما را به بازگشت فرامىخواند ولى اعتنايى نمىكرديد . پس از آن خداوند غم از دست دادن يارى خدا را به جاى غم از دست دادن غنايم و تحمّل گزندها ، به شما عطا كرد تا بر آنچه از دست شما رفته و گزندهايى كه به شما رسيده بود اندوه مخوريد ، و خدا به آنچه مىكنيد آگاه است . ( 153 )\r\n\r\n","description":"","footnote":"","page_name":" 69 ","page_number":74},
  {"content":"\r\n\r\nسپس بعد از آن اندوه ، آرامشى كه خوابى سبك را در پى داشت بر شما نازل كرد ، ولى تنها گروهى از شما را فراگرفت ، و گروهى ديگر كه از فرار خود پشيمان نشده بودند و به سوى پيامبر بازنگشتند و تنها حفظ جانشان براى آنان اهميت داشت ، آرامشى نيافتند و از بيم و هراس چشم بر هم ننهادند . آنان دربارهء خدا ، همچون گمان دوران جاهليت ، گمانى نادرست بردند و گفتند :\r\nآيا چيزى از اين كار ( پيروزى در جنگ ) از آن ما هست ؟ مگر نه اين است كه پيروان حق بايد پيروز باشند ؟ بگو : كارها همه از آن خدا و در اختيار اوست . آنان در دل‌هايشان انديشه‌هايى را نهان مىدارند كه براى تو آشكار نمىكنند و مىگويند : اگر چيزى از اين كار از آن ما بود ، در اين‌جا كشته نمىشديم . بگو : اگر در خانه‌هايتان هم بوديد ، كسانىكه كشته شدن بر آنان نوشته شده بود ، به سوى آرامگاه‌هاى خود بيرون مىرفتند ، تا كارهايى كه بايد ، انجام گيرد و تا خدا آنچه را كه در سينه‌هاى شماست بيازمايد و آنچه از ايمان و كفر در دل‌هاى شماست خالص گرداند ، و خدا به راز سينه‌ها داناست . ( 154 )\r\nكسانى از شما كه روز برخورد آن دو گروه ( مؤمنان و مشركان ) در ميدان احد ، روى برتافتند و گريختند ، تنها شيطان آنان را به سبب برخى از گناهانى كه مرتكب شده بودند ، لغزانيد . ولى خدا از آنان درگذشت ، چرا كه خدا آمرزنده و بردبار است . ( 155 )\r\nاى كسانى كه ايمان آورده‌ايد ، مانند كسانى نباشيد كه كافر شدند و دربارهء برادرانشان - هنگامى كه به سفر رفتند يا پيكارگر بودند پس مردند يا كشته شدند - گفتند :\r\nاگر نزد ما بودند نمىمردند و كشته نمىشدند . اين انديشهء نادرست در نظر آنان به صورت يك واقعيت جلوه مىكند ، تا خداوند آن را در دل‌هايشان مايهء حسرت و اندوه قرار دهد و به وسيلهء آن رنجشان دهد . و خداست كه حيات مىبخشد و مىميراند ، و خدا به آنچه مىكنيد بيناست . ( 156 )\r\nو اگر در راه خدا كشته شويد يا بميريد ، قطعا خدا شما را مىآمرزد و در پرتو رحمت خويش مىآورد ، و به يقين آمرزش و رحمتى كه از جانب خداست ، از مال و ثروتى كه آنان جمع‌آورى مىكنند بهتر است . ( 157 )\r\n\r\n","description":"","footnote":"","page_name":" 70 ","page_number":75},
  {"content":"\r\n\r\nو اگر بميريد يا كشته شويد ، حتما به سوى خدا محشور مىشويد . ( 158 )\r\nاى پيامبر ، به سبب لطف و رحمت خدا بود كه با آنان نرمخويى و مهربانى كردى ، و اگر درشتخوى و سختدل بودى ، قطعا از گرد تو پراكنده شده بودند . پس اكنون هم از خطاهايشان درگذر و از خدا برايشان آمرزش بخواه و در تدبير امور با آنان مشورت كن ، و چون بر كارى تصميم گرفتى ، بر خدا توكل كن كه خداوند توكل‌كنندگان را دوست مىدارد و آنان را يارى مىكند . ( 159 )\r\nاگر خدا شما را يارى كند ، هيچ كس بر شما چيره نمىشود ، و اگر شما را واگذارد ، چه كسى بعد از او شما را يارى خواهد كرد ؟ پس مؤمنان بايد تنها بر خدا توكل كنند . ( 160 )\r\nو هيچ پيامبرى را نشايد كه به خدا يا مردم خيانت كند ، و هركس خيانت ورزد ، روز قيامت با خيانت خود در پيشگاه خدا حاضر خواهد شد ، سپس به هركسى همان را كه فراهم آورده است ، بىكم‌وكاست خواهند داد و در حق آنان ستم نمىشود . ( 161 )\r\nپس آيا كسى كه خشنودى خدا را دنبال كرده ، مانند كسى است كه با خشمى از خدا بازگشته و جايگاهش دوزخ است ؟ آن بد بازگشتگاهى است . ( 162 )\r\nهمهء آنان - چه كسانى كه در پى خشنودى خدايند و چه‌كسانى كه دچار خشم او شده‌اند - نزد خدا برحسب اعمالشان داراى درجاتى گوناگونند ، و خدا به آنچه مىكنند بيناست . ( 163 )\r\nبه يقين خدا به مؤمنان نعمتى بزرگ ارزانى داشت كه پيامبرى از خودشان در ميان آنان برانگيخت كه آياتش را بر آنان تلاوت كند و آنان را از كارهاى زشت و اخلاق ناپسند پاك سازد و كتاب آسمانى و معارف آن را به ايشان بياموزد ، و قطعا آنان پيش از بعثت پيامبر در گمراهى آشكارى فرورفته بودند . ( 164 )\r\nو آيا هنگامى كه در جنگ احد آسيبى به شما رسيد كه دو برابرش را در جنگ بدر به دشمنان وارد كرده بوديد ، گفتيد : اين آسيب از كجا به ما رسيد ؟ بگو :\r\nآن از نزد خود شماست و خودتان اين‌گونه خواستيد . قطعا خداوند بر هركارى تواناست . ( 165 )\r\n\r\n","description":"","footnote":"","page_name":" 71 ","page_number":76},
  {"content":"\r\n\r\nآسيب‌هايى كه در جنگ احد - روزى كه آن دو گروه به مصاف هم رفتند - به شما رسيد به اذن خدا بود ، تا آنچه را كه بايد انجام شود به انجام رساند و تا مؤمنان را مشخص سازد . ( 166 )\r\nو تا كسانى را كه نفاق پيشه نمودند مشخص كند . به منافقان گفته شد : بياييد در راه خدا بجنگيد يا دست‌كم از هستى خود دفاع كنيد ، گفتند : اگر مىدانستيم كه جنگى رخ مىدهد ، حتما در پى شما مىآمديم . آنان روزى كه چنين گفتند به كفر نزديك‌تر بودند تا به ايمان . به زبانشان چيزهايى مىگويند كه در دلشان نيست و خداوند به آنچه نهان مىدارند داناتر است . ( 167 )\r\nهمان كسانىكه برجاى نشستند و به سوى كارزار بيرون نرفتند و دربارهء برادرانشان كه در راه خدا كشته شدند گفتند : اگر از ما پيروى مىكردند و در اين‌جا مىماندند كشته نمىشدند . به آنان بگو : اگر راست مىگوييد ، مرگ را از خويشتن دور كنيد . ( 168 )\r\nو كسانى را كه در راه خدا كشته شده‌اند مرده مپندار ، بلكه آنان زنده‌اند و نزد پروردگارشان از نعمت‌هاى بهشت به آنان روزى مىدهند . ( 169 )\r\nبه آنچه خدا از فضل خود به آنان داده است شادمانند ، و براى آن مؤمنان راستينى كه پس از آنانند و هنوز به ايشان نپيوسته‌اند مسرورند كه ترسى آنان را فرانمىگيرد و اندوهگين نمىشوند . ( 170 )\r\nبه نعمت و فضلى كه از جانب خداست و اين‌كه خدا پاداش مؤمنان را تباه نمىكند شادمانند . ( 171 )\r\nكسانىكه پس از آسيب رسيدن به آنان در جنگ احد ، دعوت خدا و پيامبر را اجابت كردند و به جنگى ديگر رهسپار شدند ، براى نيكوكاران و تقواپيشگانشان پاداشى بزرگ خواهد بود . ( 172 )\r\nهمانان كه آن مردم ( مزدوران دشمن ) به ايشان گفتند : مشركان براى پيكار با شما گرد آمده‌اند ، از آنان بترسيد .\r\nولى اين خبر آنان را ايمان بيفزود و گفتند : خدا ما را بس است و او نيكو كارگزارى است . ( 173 )\r\n\r\n","description":"","footnote":"","page_name":" 72 ","page_number":77},
  {"content":"\r\n\r\nپس با نعمت و بخشش خدا از تعقيب دشمن بازگشتند در حالى كه هيچ گزندى به آنان نرسيده بود . آنان خشنودى خدا را پى گرفتند [ و خدا نيز فضل خود را از آنان دريغ نكرد 
  ] چرا كه خداوند داراى فضل و بخششى بزرگ است . ( 174 )\r\nاين فقط شيطان است كه شما مؤمنان را از دوستان شرك‌پيشهء خود مىترساند ؛ پس اگر به راستى مؤمنيد ، از آنان نترسيد و از عذاب من بيم داشته باشيد . ( 175 )\r\nاى پيامبر ، مبادا كسانىكه به سوى كفر مىشتابند و در آن فرو مىروند ، با اين تصور كه بر ارادهء خدا چيره شده‌اند تو را اندوهگين كنند . آنان هرگز اندك زيانى به خدا نمىرسانند . خدا مىخواهد در آخرت هيچ بهره‌اى براى آنان قرار ندهد ، و آنان را عذابى بزرگ خواهد بود . ( 176 )\r\nنه تنها آنان ، بلكه هيچ‌يك از كسانىكه كفر را به بهاى ايمان خريده‌اند ، هرگز نمىتوانند با كفر خويش زيانى به خدا برسانند ، و براى آنان عذابى دردناك خواهد بود . ( 177 )\r\nو كسانى كه كفر ورزيده‌اند نپندارند كه مهلتى كه به آنان مىدهيم برايشان خير است ؛ ما فقط به آنان مهلت مىدهيم تا گناهى بيفزايند ، و براى آنان عذابى خواركننده خواهد بود . ( 178 )\r\nخدا چنين نيست كه مؤمنان را بر حالتى كه شما برآنيد كه ايمان و كفر به هم آميخته و مؤمنان و منافقان مختلط گشته‌اند رها كند ، تا اين‌كه ناپاك را از پاك جدا سازد ؛ و نيز خدا چنين نيست كه شما را از غيب آگاه گرداند تا بتوانيد خود منافق را از مؤمن بازشناسيد ؛ ولى خدا هركه را بخواهد برمىگزيند و او را از غيب آگاه مىسازد ، و او پيامبرانش را براى اين امر برگزيده است . پس به خدا و پيامبرانش ايمان بياوريد ؛ و اگر ايمان بياوريد و تقوا پيشه كنيد ، براى شما پاداشى بزرگ خواهد بود . ( 179 )\r\nو كسانى كه به آنچه خدا از فضل خود به آنان داده است بخل مىورزند و از آن در راه خدا انفاق نمىكنند ، گمان نبرند كه آن براى ايشان خير است ، بلكه براى آنان شرّ است ، زيرا روز قيامت آنچه را كه بدان بخل ورزيده‌اند طوق گردنشان كنند . آن روز ميراث آسمان‌ها و زمين از آن خداست ، و خدا به آنچه كرده‌ايد آگاه است . ( 180 )\r\n\r\n","description":"","footnote":"","page_name":" 73 ","page_number":78},
  {"content":"\r\n\r\nقطعا خداوند سخن يهوديان را كه گفتند : خدا تهيدست است و ما توانگريم ، شنيد . ما قطعا آن سخنى را كه بر زبان آوردند و اين كارشان را كه پيامبران را به ناحق كشتند ، در كارنامهء عملشان خواهيم نوشت و به آنان خواهيم گفت : عذاب آتش را بچشيد ؛ ( 181 )\r\nاين ثبت اعمال و كيفر به‌سزاى كارهايى است كه به دست خود پيش فرستاديد و بدان‌سبب است كه خدا به بندگان خود هيچ ستم نمىكند . ( 182 )\r\nهمانان كه گفتند : خدا به ما فرمان داده است كه به هيچ پيامبرى ايمان نياوريم تا براى ما قربانىاى بياورد كه آتش [ آسمانى 
  ] آن را در كام خود فروبرد . بگو : پيامبرانى پيش از من معجزات و دلايلى روشن و آنچه را كه گفتيد ، براى شما آوردند ؛ اگر راست مىگوييد ، چرا آنان را كشتيد ؟ ( 183 )\r\nاى پيامبر ، اگر تو را دروغگو مىشمرند عجب نيست ، زيرا پيش از تو نيز پيامبرانى كه معجزات و دلايل آشكار و كتاب‌هاى مشتمل بر حكمت و اندرز و كتاب‌هاى روشنىبخش آورده بودند تكذيب شدند . ( 184 )\r\nهركسى مرگ را خواهد چشيد ، و جز اين نيست كه روز قيامت پاداش‌هاى شما به‌طور كامل به شما داده مىشود . پس هركس از آتش دور نگاه داشته شود و او را به بهشت درآورند ، نيكبخت است ، و زندگى دنيا چيزى جز كالاى فريب نيست . ( 185 )\r\nقطعا شما در مورد مال و جانتان آزموده مىشويد ، و حتما از كسانىكه پيش از شما كتاب آسمانى به آنان داده شده است ( يهود و نصارا ) و نيز از كسانىكه به شرك روى آورده‌اند ، سخنان آزاردهندهء بسيار خواهيد شنيد ؛ و اگر شكيبايى كنيد و تقوا پيشه سازيد ، از لغزش و سستى مصون مىمانيد و مردمى با اراده مىشويد كه شكيبايى از تصميم قاطع در كارهاست . ( 186 )\r\n\r\n","description":"","footnote":"","page_name":" 74 ","page_number":79},
  {"content":"\r\n\r\nو ياد كن هنگامى را كه خداوند از كسانىكه كتاب آسمانى به آنان داده شده است پيمان گرفت كه آن را براى مردم به روشنى بيان كنيد و حقايق آن را كتمان نكنيد ، ولى آن را پشت سرشان انداختند و با كالاى ناچيز دنيا مبادله كردند . پس بد است آنچه خريدارى مىكنند . ( 187 )\r\nمپندار كسانى كه به آنچه كرده‌اند شادى مىكنند و دوست دارند به آنچه [ از فرمان‌هاى خدا 
  ] انجام نداده‌اند مورد ستايش قرار گيرند ، مپندار كه آنان از عذاب رهايى مىيابند ، بلكه براى آنان عذابى دردناك خواهد بود . ( 188 )\r\nفرمانروايى آسمان‌ها و زمين از آن خداست ، و خدا بر هركارى تواناست . ( 189 )\r\nهمانا در آفرينش آسمان‌ها و زمين و در كاستى و فزونى شب و روز نشانه‌هايى [ بر اقتدار خدا و فرمانروايى او بر آسمان‌ها و زمين 
  ] است . اين نشانه‌ها را خردمندان درمىيابند ؛ ( 190 )\r\nهمانان كه در هرحال - ايستاده و نشسته و بر پهلو آرميده - خدا را ياد مىكنند ، و در آفرينش آسمان‌ها و زمين مىانديشند كه : پروردگارا ، اين جهان را بىهدف نيافريده‌اى ، تو از هركار باطل و بيهوده‌اى منزّهى ، ازاين‌رو تحقق رستاخيز و كيفر و پاداش آن حتمى است ، پس پروردگارا ، ما را از عذاب آتش آن روز نگه دار . ( 191 )\r\nپروردگارا ، به يقين هركه را تو به آتش درآورى او را خوار و بىمقدار كرده‌اى ، و ستمكاران ياورانى ندارند كه آنان را از عذاب آتش برهانند . ( 192 )\r\nپروردگارا ، ما نداى ندادهنده‌اى را كه به ايمان دعوت مىكرد كه : اى مردم ، به پروردگارتان ايمان بياوريد شنيديم و ايمان آورديم . پروردگارا ، پس گناهان ما را بر ما ببخشاى و بدىهايمان را از ما بزداى و ما را در حالى بميران كه در زمرهء نيكان باشيم . ( 193 )\r\nپروردگارا ، و آنچه به ما وعده داده‌اى و پيامبرانت آن را بر عهده تو ضمانت كرده‌اند به ما عطا كن و روز قيامت ما را خوار مگردان كه قطعا تو خلف وعده نمىكنى . ( 194 )\r\n\r\n","description":"","footnote":"","page_name":" 75 ","page_number":80},
  {"content":"\r\n\r\nپس پروردگارشان به آنان پاسخ داد كه من عمل نيكوى هيچ عمل‌كننده‌اى از شما را - مرد باشد يا زن - تباه نمىكنم و پاداش آن را به‌طور كامل به شما مىدهم . شما همه از يكديگريد و هيچ كدام بر ديگرى برترى نداريد ؛ پس كسانى كه هجرت كرده و به خاطر ايمانشان از ديار خود بيرون رانده شده و در راه من آزار ديده و كسانى كه جنگيده و كشته شده‌اند ، حتما گناهانشان را از آنها مىزدايم و آنان را به بوستان‌هايى پوشيده از درختان كه از زير آنها نهرها روان است درمىآورم . اين پاداش آنهاست ؛ پاداشى از جانب خدا ؛ و خداست كه پاداش نيكو نزد اوست . ( 195 )\r\nگشت‌وگذار كافران در شهرها و دستيابى آنان به سودهاى فراوان تو را فريب ندهد . ( 196 )\r\nاين بهره‌اى است اندك ، چرا كه پايان‌پذير است ؛ سپس جايگاهشان دوزخ است و آن بد بسترى است . ( 197 )\r\nولى كسانى كه از كيفر پروردگارشان پروا كرده‌اند ، براى آنان در بهشت بوستان‌هايى انبوه از درختان خواهد بود كه از زير آنها نهرها روان است و در آن‌جا جاودانه‌اند . آنان با اين نعمت‌ها از جانب خدا پذيرايى مىشوند ، و آنچه نزد خداست براى نيكان بهتر است . ( 198 )\r\nو قطعا از ميان اهل كتاب ( يهود و نصارا ) كسانى هستند كه به خدا و به آنچه به سوى شما مسلمانان نازل شده و به آنچه به سوى خودشان فروفرستاده شده است ايمان دارند ، در حالىكه در برابر خدا فروتن‌اند و آيات خدا را به متاع ناچيز دنيا نمىفروشند . آنان پاداش خود را نزد پروردگارشان خواهند داشت ، و خداوند كارها را به سرعت ، آن‌گاه كه انجام مىگيرد ، حسابرسى مىكند . ( 199 )\r\nاى كسانى كه ايمان آورده‌ايد ، بر ناگوارىها و بر پرهيز از گناهان و اطاعت از خدا شكيبايى كنيد و با اتكا به صبر و پايدارى يكديگر بر مقاومت خويش بيفزاييد و در امور دين و دنيا با يكديگر همبستگى داشته باشيد ، و از عذاب خدا پروا كنيد ، باشد كه نيكبخت شويد . ( 200 )\r\n\r\nسورهء نساء / 4\r\n\r\n","description":"","footnote":"","page_name":" 76 ","page_number":81},
  {"content":"\r\n\r\nبه‌نام خداوند گسترده‌مهر مهربان\r\nاى مردم ، دربارهء همنوعان خود از پروردگارتان پروا كنيد و حقوق يكديگر را پاس داريد ؛ همان كسى كه شما را از يك تن ( آدم ) آفريد و همسرش را از نوع او خلق كرد ، و از آن دو ، مردان و زنان بسيارى را پراكنده ساخت . آرى ، از خدايى كه او را بزرگ و عزتمند مىدانيد و به نام او از يكديگر درخواست مىكنيد ، پروا بداريد و از [ پايمال كردن حقوق 
  ] خويشاوندان خود نيز پروا كنيد و همبستگى ميان خود و آنان را محترم شمريد ، كه خدا بر شما نگهبان است و اعمال شما را براى پاداش و جزا محفوظ مىدارد . ( 1 )\r\nو اموال يتيمان را به آنان بدهيد ، و اموال نامرغوب خود را با اموال مرغوب آنان جابه‌جا نكنيد ، و اموالشان را با ضميمه كردن به اموال خود ، مخوريد كه آن گناهى بزرگ است . ( 2 )\r\nو اگر بيم داريد كه در صورت ازدواج با دختران يتيم عدل و انصاف را رعايت نكنيد ، از ديگر زنان كه مورد پسند شمايند ، دو تا يا سه تا يا چهار تا به همسرى گيريد ، و اگر بيم داريد كه نتوانيد ميان چند همسر به عدالت رفتار كنيد ، تنها يك زن را به ازدواج خويش درآوريد يا به كنيزانى كه مالك آنانيد بسنده كنيد . اين براى ستم نكردن به آنان و رعايت حقوقشان نزديك‌ترين راه است . ( 3 )\r\nمهر زنان را كه هديه‌اى است ، به آنان بدهيد . پس اگر چيزى از آن را با رضايت خاطر به شما بخشيدند ، آن را بخوريد . گوارا و نوش‌جانتان خواهد بود . ( 4 )\r\nو اموال يتيمان را كه در اختيار شماست و خدا اموال را سبب برپايى زندگى شما مردم قرار داده است به كم‌خردانشان ندهيد كه آن را تباه مىسازند ، بلكه از درآمد آن به ايشان خوراك و پوشاك دهيد و با انان به نيكى سخن گوييد . ( 5 )\r\nو يتيمان را بيازماييد تا آن‌گاه كه به حدّ ازدواج برسند ؛ پس اگر در آنان بصيرتى يافتيد كه مىتوانند براساس آن در مصرف مال خردورزى كنند ، اموالشان را به آنان بدهيد و آن را به اسراف ( بىآن‌كه حق و حقوقى در آن داشته باشيد ) مخوريد ، و مبادا از ترس اين‌كه چون بزرگ شوند و شما را از تصرف در اموالشان بازدارند ، اينك فرصت را مغتنم شمرده از آن بهره‌بردارى كنيد . و اگر اموالشان را در تجارت به كار مىبريد ، هركه توانگر است ، از گرفتن كارمزد خوددارى كند ، و هركه بينواست ، به قدر متعارف از آن بخورد . و هنگامى كه اموالشان را به آنان بازمىگردانيد بر آنان گواه بگيريد ، و خدا حسابرسى كافى است . ( 6 )\r\n\r\n","description":"","footnote":"","page_name":" 77 ","page_number":82},
  {"content":"\r\n\r\nبراى مردان ، از آنچه پدر و مادر و خويشاوندان نزديك‌ترشان بر جاى نهاده‌اند سهمى از ارث است و براى زنان نيز از آنچه پدر و مادر و خويشاوندان نزديك‌ترشان بر جاى گذاشته‌اند سهمى از ارث خواهد بود - خواه آن مال كم باشد يا زياد - سهمى است كه قطعى شده است . ( 7 )\r\nو هرگاه خويشاوندان متوفى كه از ارث بهره‌اى ندارند ، و يتيمان و بينوايان بر سر تقسيم ارث حاضر شدند ، شما وارثان چيزى از ارث را به آنان نيز بدهيد و به‌طور پسنديده با آنان سخن بگوييد . ( 8 )\r\nو كسانى كه اگر پس از خود فرزندان خردسال و ناتوانى بر جاى مىگذارند كه از ستم ديگران در حق آنان نگرانند بايد بترسند و از خدا پروا كنند و در حق يتيمان ديگران ستم روا ندارند و حقوقشان را تباه نسازند اين راهى است كه كسى در حق يتيمان آنان ستم نكند و بايد دربارهء يتيمان سخن استوار گويند و رفتارى درست در پيش گيرند . ( 9 )\r\nكسانى كه اموال يتيمان را به ناحق مىخورند ، جز اين نيست كه آتشى در شكم خود فرومىبرند و ديرى نمىگذرد كه به آتش سوزان دوزخ مىسوزند . ( 10 )\r\nخدا به شما دربارهء فرزندانتان سفارش مىكند كه سهم پسر از ميراث ، مانند سهم دو دختر است . اين در صورتى است كه فرزندان ، دختر و پسر باشند ؛ و اگر همه دختر و بيش از دو تن باشند ، سهم آنان دوسوم چيزى است كه متوفى بر جاى نهاده است ؛ و اگر فقط يك دختر باشد ، سهم او نصف ميراث است . و براى هريك از پدر و مادر متوفى از آنچه بر جاى نهاده يك‌ششم است . اين در صورتى است كه متوفى فرزند داشته باشد ، ولى اگر فرزندى نداشته باشد و تنها پدر و مادرش از او ارث ببرند ، يك‌سوم از آن مادر است . اين در صورتى است كه متوفى برادرانى نداشته باشد ، ولى اگر برادرانى داشته باشد ، يك‌ششم ميراث از آن مادر است . اين سهام پس از استثناى موردى است كه متوفى بدان وصيت مىكند و پس از استثناى دين اوست . شما نمىدانيد پدرانتان و پسرانتان كدام‌يك از آنان سودشان به شما نزديك‌تر است تا ميراث را براساس آن تقسيم كنيد .\r\nپس به سهم‌هايى كه از جانب خدا مقرر شده است ملتزم باشيد . به راستى خدا دانا و حكيم است . ( 11 )\r\n\r\n","description":"","footnote":"","page_name":" 78 ","page_number":83},
  {"content":"\r\n\r\nو نيمى از آنچه زنانتان برجاى نهاده‌اند سهم شماست اگر آنان فرزندى نداشته باشند ؛ و اگر فرزندى داشته باشند يك چهارم آنچه برجاى نهاده‌اند از آن شماست ؛ البته اين سهام پس از استثناى موردى است كه همسرانتان بدان وصيت مىكنند و پس از دينى است كه بر عهده داشته‌اند و يك‌چهارم آنچه شما مردان برجاى نهاده‌ايد سهم آنان است اگر فرزندى نداشته باشيد ؛ و اگر فرزندى داشته باشيد يك‌هشتم ميراث براى آنان ( همسرانتان ) خواهد بود ؛ البته پس از استثناى موردى كه بدان وصيت مىكنيد يا دينى كه بر عهده داشته‌ايد . و اگر مرد يا زنى كه از او ارث برده مىشود ، پدر [ يا مادر 
  ] و يا فرزند وارث نيست و ميّت تنها يك برادر مادرى يا يك خواهر مادرى دارد ، براى هريك از آن دو يك‌ششم ميراث خواهد بود و اگر بيش از يك خواهر و برادر مادرى باشند ، همه در يك‌سوم ارث شريكند كه بايد به‌طور مساوى ميان خود تقسيم كنند ؛ البته اين سهام پس از استثناى موردى كه بدان وصيت مىشود يا دينى است كه بر عهدهء اوست ، به شرط آن‌كه زيان‌آور نباشد ( متوفى به قصد زيان رساندن به ورثه آن را بر عهده نگرفته باشد ) . پس در عمل به سفارشى كه از جانب خداست پايدار باشيد كه خدا دانا و بردبار است . ( 12 )\r\nاين سهام ، احكام و حدود خداست ؛ و هركس از خدا و پيامبر او پيروى كند ، خداوند او را به بوستان‌هايى پوشيده از درختان كه از زير آنها نهرها روان است ، درمىآورد . آنان در آن‌جا جاودانه‌اند ، و اين است سعادت بزرگ . ( 13 )\r\nو هركس خدا و پيامبر او را نافرمانى كند و از احكام و حدود الهى تجاوز نمايد ، خدا او را به آتشى درمىآورد كه در آن جاودانه خواهد بود ، و براى او عذابى خواركننده است . ( 14 )\r\n\r\n","description":"","footnote":"","page_name":" 79 ","page_number":84},
  {"content":"\r\n\r\nو از زنان شوهردار شما مسلمانان ، كسانى كه مرتكب عمل بسيار زشت زنا مىشوند ، چهار مرد از خودتان ( مسلمانان ) را بر آنان گواه گيريد ؛ پس اگر گواهى دادند ، آنها را در خانه‌ها نگاه داريد تا مرگ آنان را برگيرد يا خداوند راهى ديگر براى كيفرشان مقرر كند . ( 15 )\r\nو از ميان شما مسلمانان ، آن زن و مرد مجرّدى كه مرتكب فحشا مىشوند آزارشان دهيد ؛ پس اگر توبه كردند و شايسته شدند ، از آزارشان دست برداريد كه خداوند بسيار توبه‌پذير و مهربان است . ( 16 )\r\nپذيرش توبه از سوى خدا براى كسانى است كه از روى نادانى مرتكب گناه مىشوند ، سپس به زودى - پيش از آن‌كه با مشاهدهء آثار مرگ ، فرصت توبه را از دست بدهند - توبه مىكنند . آنانند كه خدا با رحمت خود به سويشان بازمىگردد و توبه‌شان را مىپذيرد ، و خدا به راز دل‌ها داناست و توبه‌كنندگان واقعى را از غير آنان بازمىشناسد و كارهايش نيز همه از روى حكمت است . ( 17 )\r\nپذيرش توبه براى كسانى نيست كه پيوسته مرتكب گناهان مىشوند تا هرگاه كه مرگ به سراغ يكيشان بيايد ( آثار آن را مشاهده كند . ) ، بگويد : اكنون توبه كردم ؛ و نيز براى كسانى نيست كه در حال كفر مىميرند . آنانند كه عذابى دردناك برايشان آماده كرده‌ايم . ( 18 )\r\nاى كسانى كه ايمان آورده‌ايد ، بر شما روا نيست كه زنان را به رغم اين‌كه خواهان ازدواجند از ازدواج بازداريد تا از آنان ارث ببريد ، و نبايد همسران خود را در تنگنا قرار دهيد تا بخشى از آنچه را كه مهرشان قرار داده‌ايد در برابر طلاق دادن آنان بازستانيد ، مگر آن‌كه گناهى مرتكب شوند كه زشتى آن آشكار است ؛ و با آنها به نيكى معاشرت كنيد ، و اگر آنان را خوش نمىداريد ، باز هم با آنان سازگارى كنيد ، زيرا چه بسا شما چيزى را خوش نمىداريد ولى خداوند خير فراوانى در آن قرار مىدهد . ( 19 )\r\n\r\n","description":"","footnote":"","page_name":" 80 ","page_number":85},
  {"content":"\r\n\r\nو اگر خواستيد همسر خود را طلاق دهيد و به جاى او همسر ديگرى بگيريد ، و به يكى از آنان كه مىخواهيد طلاقشان دهيد ، به اندازهء پوستى پر از طلا مهريه داده‌ايد ، چيزى از آن را بازپس نگيريد . آيا مىخواهيد آن را بازپس بگيريد در حالىكه اين كار ستمى بهت‌آور و گناهى آشكار است ؟ ( 20 )\r\nو چگونه آن را به ستم بازپس مىگيريد در حالىكه سخت به يكديگر پيوند خورده بوديد و آنها با عقد زوجيت پيمانى استوار از شما گرفته بودند و بدين‌وسيله مهريه از آن ايشان شده بود ؟ ( 21 )\r\nو با زنانى كه پدرانتان آنها را به همسرى گرفته‌اند ازدواج نكنيد ، مگر آنچه كه پيش از بيان اين حكم گذشته است ، كه اين كردارى زشت و مايهء خشم [ خدا 
  ] است و بد راه و روشى است . ( 22 )\r\nبر شما حرام شده است مادرانتان و دخترانتان و خواهرانتان و عمه‌هايتان و خاله‌هايتان و دختران برادر و دختران خواهر و مادران رضاعىتان كه شما را شير داده‌اند و خواهران رضاعىتان ، و مادران همسرانتان و دختران همسرانتان كه در دامان شما پرورش مىيابند از آن همسرانى كه با آنها همبستر شده‌ايد ، و اگر با آنها همبستر نشده‌ايد بر شما گناهى نيست كه با دخترانشان ازدواج كنيد ؛ و همسران پسرانتان كه از صلب شما هستند - نه آنهايى كه پسرخوانده‌اند - نيز بر شما حرام شده است ، و اين‌كه دو خواهر را باهم به ازدواج خود درآوريد ، مگر آنچه كه پيش از بيان اين حكم گذشته است ، آنها مورد عفو خدا قرار گرفته و آثار ازدواج مشروع بر آن مترتب است ؛ زيرا خدا آمرزنده و مهربان است . ( 23 )\r\n\r\n","description":"","footnote":"","page_name":" 81 ","page_number":86},
  {"content":"\r\n\r\nو زنان شوهردار نيز بر شما حرام شده است ، مگر كنيزانى كه مالك آنها هستيد . به احكام الهى كه بر شما نوشته شده است پايدار باشيد . و جز اين زنان بر شما حلالند كه با اموال خود كه مهريه ( در مورد زنان آزاده ) يا بهاى آنان ( در مورد كنيزان ) قرار مىدهيد آنان را طلب كنيد ، در حالى كه پاكدامن باشيد نه آلوده به كار زشت زنا . و از زنان آنهايى را كه با ازدواج موقّت به همسرى خود درآورده‌ايد ، مهرشان را كه با قرار شما و آنان واجب شده است به آنان بدهيد . و بر شما گناهى نيست كه پس از تعيين [ مهريه و مدّت 
  ] در آنچه با يكديگر به توافق برسيد و آن را تغيير دهيد .\r\nقطعا خدا به همهء امور داناست و كارهايش از روى حكمت است . ( 24 )\r\nو هركس از شما قدرت مالى ندارد كه با زنان مؤمن آزاد ازدواج كند ، از كنيزان باايمان كه شما مسلمانان مالك آنها هستيد به همسرى گيرد . خدا به ايمان شما داناتر است ، و همه نمىتوانند مؤمنان واقعى را از غير واقعى بازشناسند پس بايد به مقتضاى ظاهر عمل كنيد . شما همه ، اعم از آزاد و برده ، از يكديگريد و نزد خدا باهم برابريد . بنابراين ، كنيزان را به اين شرط كه پاكدامن باشند ، نه پليدكار و نه دوست‌گيرنده از مردان ، با اذن سرپرستانشان به همسرى گيريد ، و مهرشان را برحسب متعارف به آنها بپردازيد ؛ و هنگامى كه شوهر كردند ، اگر مرتكب كار زشتى شدند ، نيمى از كيفرى كه براى زنان آزاد است ، براى آنان خواهد بود . اين ( ازدواج با كنيزان ) براى كسى از شماست كه بيم آن دارد كه با ترك ازدواج در رنج بيفتد ؛ و البته صبر كردن شما و خوددارى از ازدواج با آنان براى شما بهتر است ، و خدا آمرزنده و مهربان است . ( 25 )\r\nخدا مىخواهد احكام و معارف دين را براى شما بيان كند و شما را به سنّت‌هاى پيامبران و امّت‌هاى پسنديده‌اى كه پيش از شما بودند هدايت نمايد و با رحمت و بخشايش خويش به سوى شما بازآيد ، و خدا داناست و احكام و قوانينى را كه مقرّر مىدارد همه از روى حكمت است . ( 26 )\r\n\r\n","description":"","footnote":"","page_name":" 82 ","page_number":87},
  {"content":"\r\n\r\nآرى ، خدا مىخواهد با رحمت و بخشايش خود به سوى شما باز آيد ، ازاين‌رو احكام خود را براى شما بيان مىكند ، ولى كسانى كه در پى خواسته‌هاى نفسانى خود هستند ، مىخواهند شما با شكستن حدود الهى دستخوش انحرافى بزرگ شويد . ( 27 )\r\nخدا مىخواهد با تشريع ازدواج دائم و موقّت كار را بر شما آسان گيرد ، زيرا انسان كم‌طاقت آفريده شده است . ( 28 )\r\nاى كسانى كه ايمان آورده‌ايد ، در اموالى كه ميان شما دست‌به‌دست مىگردد ، به ناروا تصرف نكنيد و با سبب‌هاى نادرست آنها را از دست مردم خارج نكنيد و صاحب نشويد مگر اين‌كه دادوستدى برخاسته از توافق شما باشد ، و يكديگر را نكشيد و خود را نيز در معرض قتل قرار ندهيد ، از آن‌روى خدا شما را از قتل باز مىدارد كه به شما مهربان است . ( 29 )\r\nو هركس از روى تجاوز و ستم چنين كند ، به زودى او را به آتشى خواهيم سوزانيد ، و اين بر خدا آسان است . ( 30 )\r\nاگر از كبيره‌هاى آنچه از آن نهى مىشويد اجتناب كنيد ، گناهان صغيرهء شما را از شما مىزداييم و آنها را مىآمرزيم و شما را به جايگاهى ارجمند ( بهشت و قرب خويش ) درمىآوريم . ( 31 )\r\nو آنچه را كه خداوند برخى از شما را به وسيلهء آن بر برخى ديگر برترى داده است آرزو مكنيد ، چرا كه مردان از آنچه به اقتضاى طبيعت يا كار و كوشش خود فراهم آورده‌اند بهره‌اى دارند ، و زنان نيز از آنچه به اقتضاى طبيعت يا كسب و كار خويش به‌دست آورده‌اند بهره‌اى دارند . شما امتيازات و دستاوردهاى آنان را مخواهيد ، بلكه به خدا روى آوريد و از او بخواهيد تا شما را از فضل خود بهره‌مند سازد ، كه خدا به هرچيزى داناست . ( 32 )\r\nو ما براى همه ، از آنچه پدر و مادر و خويشاوندان نزديكتر و همسرانتان كه با آنها پيمان زناشويى بسته‌ايد ، برجاى مىگذارند ، وارثانى قرار داده‌ايم ؛ پس سهمشان را از ميراث به آنان بدهيد كه خدا بر هرچيزى گواه است . ( 33 )\r\n\r\n","description":"","footnote":"","page_name":" 83 ","page_number":88},
  {"content":"\r\n\r\nمردان عهده‌دار امور زندگى زنانند . اين از آن‌روست كه خداوند برخى از مردم را بر برخى ديگر به خردمندى و توانمندى بيشتر برترى داده ، و نيز از آن روست كه مردان از اموال خود هزينهء زندگى زنان را مىپردازند .\r\nپس زنان شايسته در برابر خواسته‌هاى بحقّ شوهرانشان فرمانبردارند و به پاس اين‌كه خداوند حقوقشان را حفظ كرده است ، در غياب شوهرانشان نگهبان حقوق آنانند . و زنانى را كه از سركشى آنان بيم داريد پند دهيد ، اگر نتيجه نداشت ، در خوابگاه‌ها از آنان كناره‌گيرى كنيد و اگر اثربخش نبود آنان را بزنيد . پس اگر در مورد حقوقى كه بر عهدهء آنان داريد از شما اطاعت كردند ، راهى براى آزارشان مجوييد كه خدا بلند مرتبه و بزرگ است . ( 34 )\r\nو اگر از دشمنى و جدايى ميان آن دو بيم داريد ، داورى از خانوادهء شوهر و داورى از خانوادهء زن تعيين كنيد . اگر آنها خود بخواهند به نوعى ميانشان آشتى برقرار شود ، خداوند ميان آن دو به وسيلهء داوران سازگارى ايجاد خواهد كرد ، چرا كه خدا به حال آنان دانا و به كارشان آگاه است . ( 35 )\r\nو خدا را بپرستيد و چيزى را شريك او نسازيد ، و به پدر و مادر و خويشاوند و يتيمان و بينوايان و همسايهء نزديك و همسايهء دور و همنشين و در راه مانده و برده و كنيزى كه مالك آنهاييد نيكى كنيد . به يقين خداوند كسى را كه متكبّر و خيالباف فخرفروش است دوست نمىدارد . ( 36 )\r\nهمان كسانى كه بخل مىورزند و با عملكرد زشت خويش مردم را به بخل وامىدارند و نعمت‌هايى را كه خدا به فضل خود به آنان عطا كرده است كتمان مىكنند و خود را فقير جلوه مىدهند . و ما براى كسانى كه نعمت‌هاى الهى را به منظور محروم ساختن نيازمندان پوشيده مىدارند و حق را انكار مىكنند عذابى خواركننده ، آماده كرده‌ايم . ( 37 )\r\n\r\n","description":"","footnote":"","page_name":" 84 ","page_number":89},
  {"content":"\r\n\r\nمتكبّران خيالباف و فخرفروش كسانىاند كه اموالشان را براى نشان دادن به مردم انفاق مىكنند و به خدا و روز قيامت ايمان ندارند . اينانند كه همدمشان شيطان است ، و هركس شيطان همدم او باشد ، او بد همنشينى است . ( 38 )\r\nو اگر به خدا و روز قيامت ايمانى راستين داشتند و از آنچه خدا روزى آنان ساخته است در راه او انفاق مىكردند ، چه زيانى برايشان داشت ؟ و خدا به حال و كار آنان داناست . ( 39 )\r\nچنين نمىكنند با اين‌كه خداوند هموزن ذره‌اى به آنان ستم نمىكند و از پاداش آنان نمىكاهد . بلكه ، اگر آن ذره ، كارى پسنديده باشد خدا آن را دوچندان مىكند و از نزد خود پاداشى بزرگ به آنان مىدهد . ( 40 )\r\nپس چگونه است حالشان آن‌گاه كه از هر امّتى گواهى بياوريم تا بر اعمالشان گواهى دهد ، و تو را اى پيامبر بر حقّانيت آن گواهان گواه بياوريم ؟ ( 41 )\r\nآن روز كه چنين شود ، كسانى كه كفر ورزيده و پيامبر را نافرمانى كرده‌اند ، آرزو مىكنند كه با خاك يكسان شده بودند . آن روز آنان نمىتوانند هيچ سخنى را از خدا پوشيده دارند . ( 42 )\r\nاى كسانى كه ايمان آورده‌ايد ، در حال مستى براى نماز گزاردن به هيچ مسجدى نزديك نشويد ؛ شما را از شرابخوارى بازداشتيم تا بدانيد كه در نماز چه مىگوييد ، و در حال جنابت نيز به مسجد نزديك نشويد تا غسل كنيد ، مگر اين‌كه بخواهيد از آن‌جا عبور كنيد . و اگر بيماريد يا در سفريد يا يكى از شما از قضاى حاجت آمده است يا با زنان همبستر شده‌ايد و براى وضو يا غسل آبى نيافتيد ، به سراغ زمينى كه از حالت طبيعى خود خارج نشده است برويد و بخشى از صورت و دست‌هايتان را با آن مسح كنيد ، كه خدا از شما درمىگذرد و شما را مىآمرزد . ( 43 )\r\nآيا به كسانى كه به آنان بهره‌اى از كتاب آسمانى داده‌اند ننگريسته‌اى كه خريدار گمراهىاند و مىخواهند شما نيز از راه راست گمراه شويد ؟ ( 44 )\r\n\r\n","description":"","footnote":"","page_name":" 85 ","page_number":90},
  {"content":"\r\n\r\nآنان دشمنان شمايند ، و خدا دشمنان شما را بهتر مىشناسد ، پس مبادا شما را با اظهار محبت و وعدهء يارى فريب دهند . كافى است كه خدا سرپرست شما باشد و كافى است كه خدا ياورتان باشد . ( 45 )\r\nدشمنان شما يهوديانند ، آنان سخنان را از جايگاهش مىگردانند و تحريف مىكنند و مىگويند : شنيديم و نافرمانى كرديم ، و در خطاب به پيامبر مىگويند : بشنو كه شنوايى داده نشوى ! اين سخن را از خطاب « راعنا » در حالىكه زبانشان را به آن مىپيچانند و در دين طعنه مىزنند ، اراده مىكنند . و اگر مىگفتند : شنيديم و فرمانبردارى كرديم ، و بشنو و به ما مهلت ده تا سخن خود را به روشنى بيان كنيم ، براى آنان بهتر و استوارتر بود ، ولى چنين انتظارى از آنان به دور است ، زيرا خداوند آنان را به سزاى كفرشان لعنت كرده است ؛ ازاين‌رو جز اندكى از آنان ايمان نخواهند آورد . ( 46 )\r\nاى كسانى كه كتاب آسمانى به شما داده شده است ، به اين قرآن كه به سوى شما فروفرستاده‌ايم و تورات و انجيلى را كه با شماست تأييد مىكند ، ايمان بياوريد ، پيش از آن‌كه چهره‌هايى را كه بايد روى به كمال آورد محو كنيم و در نتيجه آنها را به واپس ( روى به تيره‌بختى ) باز گردانيم ، يا همان‌گونه كه « اصحاب سبت » را از رحمت خود دور ساختيم ، آنان را نيز از رحمت خود دور سازيم ، و فرمان خدا انجام‌شدنى است . ( 47 )\r\nانكار قرآن شرك است و قطعا خدا اين گناه را كه به او شرك ورزيده شود نمىآمرزد ، و كمتر از آن را براى هركه بخواهد مىآمرزد . و هركس به خدا شرك ورزد ، قطعا دروغى بافته و گناهى بزرگ مرتكب شده است . ( 48 )\r\nآيا به كسانى كه خود را پاك و رشديافته مىشمرند ننگريسته‌اى ؟ آنان حق ندارند زبان به مدح خويش بگشايند ، بلكه خداست كه هركه را بخواهد به پاكى مىستايد و در ستايش آنان به اندازهء رشتهء هسته خرمايى به آنان ستم نمىشود . ( 49 )\r\nبنگر كه يهوديان چگونه بر خدا دروغ مىبندند ، و همين بس‌كه اين كارشان گناهى آشكار است . ( 50 )\r\nآيا به كسانى كه بهره‌اى از كتاب آسمانى يافته‌اند ( يهوديان ) ننگريسته‌اى كه به « جبت » و « طاغوت » ايمان مىآورند و دربارهء كفرپيشگان مشرك مىگويند : اينان از كسانى كه [ به محمّد 
  ] ايمان آورده‌اند راهيافته‌ترند ؟ ( 51 )\r\n\r\n","description":"","footnote":"","page_name":" 86 ","page_number":91},
  {"content":"\r\n\r\nآنان كسانىاند كه خدا از رحمت خود دورشان ساخته است ، و هركه را خدا از رحمت خود دور سازد ، هرگز براى او ياورى نخواهى يافت . ( 52 )\r\nمگر آنان حق دارند در هر امرى داورى كنند با اين‌كه مشركان را راهيافته‌تر از مؤمنان شمرده‌اند ؟\r\nيا مگر آنان از فرمانروايى بهره‌اى دارند [ تا پيامبرى را به كسى بخشند يا از كسى باز دارند 
  ] ؟\r\nاگر بهره هم داشته باشند ، از شدّت بخل ، به اندازهء آنچه پرنده با منقار خود برمىگيرد چيزى به مردم نمىدهند . ( 53 )\r\nيا به سبب مزيّتى كه خدا از فضل خود به مردم داده است بر آنان حسد مىورزند ؟ حسادت برايشان سودى ندارد چرا كه ما خود به خاندان ابراهيم ( كه پيامبر و اهل بيتش از آنانند ) كتاب آسمانى و دانش دين داديم و به آنان فرمانروايى بزرگ ( پيامبرى ، مقام ولايت و هدايت ) بخشيديم . ( 54 )\r\nالبته يهوديان همه يكسان نيستند ؛ برخى از آنان به پيامبر ايمان آورده و برخى ، نه تنها به او نگرويده ، بلكه ديگران را نيز از گرايش به او باز داشته‌اند . آنان روانهء دوزخ خواهند شد و دوزخ كافى است كه سوزان و شعله‌ور باشد . ( 55 )\r\nكسانى كه به آيات ما كفر ورزيده‌اند ، به زودى آنان را به آتشى درآورده مىسوزانيم . هرگاه پوستشان بريان شود ، به جاى آن پوست ديگرى مىنهيم تا عذاب را بچشند . به راستى كه خدا شكست‌ناپذير و حكيم است . ( 56 )\r\nو كسانى كه ايمان آورده و كارهاى شايسته كرده‌اند ، به زودى آنان را به بوستان‌هايى پوشيده از درختان كه زير آنها جوىها روان است درمىآوريم . آنان براى هميشه در آن‌جا ماندگارند ، و برايشان در آن‌جا همسرانى پيراسته خواهد بود ، و آنان را به سايه‌اى پايدار درمىآوريم . ( 57 )\r\nخدا به شما فرمان مىدهد كه امانت‌ها را به صاحبان آنها رد كنيد ؛ و چون ميان مردم داورى مىكنيد ، به عدالت داورى كنيد .\r\nآنچه خدا شما را به آن پند مىدهد نيكوست . به راستى كه خدا شنوا و بيناست . ( 58 )\r\nاى كسانى كه ايمان آورده‌ايد ، خدا را اطاعت كنيد و از پيامبر و كسانى كه امر شما را در اختيار دارند و از خودتان هستند پيروى نماييد . پس اگر به خدا و روز قيامت ايمان داريد ، چنانچه در امرى از امور دين اختلاف كرديد ، آن را به خدا و پيامبر ارجاع دهيد . اين كار براى شما بهتر و فرجامش نيكوتر است . ( 59 )\r\n\r\n","description":"","footnote":"","page_name":" 87 ","page_number":92},
  {"content":"\r\n\r\nآيا به كسانى كه بر اين باورند كه به آنچه به سوى تو فرو فرستاده شده و به آنچه پيش از تو نازل گرديده ايمان آورده‌اند ، ننگريسته‌اى كه مىخواهند داورى در مرافعات خود را نزد طاغوت ببرند ، با اين‌كه فرمان يافته‌اند بدان كفر ورزند ؟ و شيطان مىخواهد آنان را به بيراهه‌اى كه با حق فاصله‌اى دور و دراز دارد سوق دهد . ( 60 )\r\nو هنگامى كه به آنان گفته مىشود : به سوى آنچه ( احكامى كه ) خدا فروفرستاده و به سوى اين پيامبر كه بدانها حكم مىكند بياييد ، منافقان را مىبينى كه از تو سخت روى برمىتابند . ( 61 )\r\nپس چگونه خواهد بود حالشان آن‌گاه كه بر اثر كارى كه به دست خود كرده‌اند گزندى به آنان رسد ، سپس نزد تو آيند و به خدا سوگند خورند كه هدف ما از بردن داورى نزد ديگران چيزى جز نيكى و سازش ميان مشاجره‌كنندگان نبود ؟ ( 62 )\r\nاينان كسانىاند كه خدا آنچه را كه در دل دارند مىداند ؛ پس از آنان درگذر و پندشان ده و با آنان سخنى بگوى كه بر دل‌هايشان نشيند . ( 63 )\r\nما هيچ پيامبرى را نفرستاديم مگر براى اين‌كه به اذن خدا در همهء امور از او پيروى شود ؛ پس چگونه با بهانه‌هايى مانند برقرارى سازش ميان دو طرف دعوا ، از پيامبر روى مىگردانند ؟ اگر آنان پس از آن‌كه با اين عمل بر خود ستم كردند نزد تو مىآمدند و از خدا آمرزش مىخواستند و پيامبر نيز براى آنان طلب آمرزش مىكرد ، قطعا خدا را توبه‌پذير و مهربان مىيافتند . ( 64 )\r\nپس چنين نيست كه اگر مردم رسالت تو را تصديق كنند مؤمن باشند ؛ به پروردگارت سوگند آنان مؤمن نيستند تا تو را در آنچه ميانشان مايهء اختلاف است داور سازند ، آن‌گاه از داورى تو در خود احساس هيچ‌گونه دلتنگى نكنند و كاملا تسليم حكم تو باشند . ( 65 )\r\n\r\n","description":"","footnote":"","page_name":" 88 ","page_number":93},
  {"content":"\r\n\r\nو اگر بر آنان مقرّر مىكرديم كه يكديگر را بكشيد يا از خانه‌ها و ديار خود بيرون رويد ، جز اندكى از آنان اين كار را نمىكردند ؛ و اگر آنان آنچه را بدان پند داده مىشوند ، انجام مىدادند ، قطعا براى دنيا و آخرتشان بهتر بود و به ايمانشان ثبات بيشترى مىبخشيد . ( 66 )\r\nو در آن صورت ما از نزد خود پاداشى بزرگ به آنان مىداديم . ( 67 )\r\nو آنان را به راهى راست هدايت مىكرديم . ( 68 )\r\nو كسانى كه از خدا و پيامبر اطاعت كنند ، با كسانى خواهند بود كه خداوند آنان را از نعمت ولايت خويش برخوردار ساخته است . آنان پيامبران و راستىپيشگان و گواهان اعمال و شايستگان مقام ولايت الهىاند و نيكورفيقانى خواهند بود . ( 69 )\r\nاين است فزونبخشى كامل و آن از جانب خداست و علم خدا به مراتب ايمان مردم براى مشخص ساختن مقام بايستهء آنان كافى است . ( 70 )\r\nاى كسانى كه ايمان آورده‌ايد ، سلاح خود را برگيريد و همواره آمادهء كارزار باشيد و آن‌گاه كه شمار دشمنان اندك است گروه‌گروه ، و چون فراوان است دسته‌جمعى به سويشان حركت كنيد . ( 71 )\r\nو قطعا از ميان شما مؤمنان كسى هست كه در حركت به سوى جهاد كندى مىكند ؛ پس اگر در جهاد گزندى به شما رسد مىگويد : خدا به من نعمت ارزانى داشت كه با آنان در جهاد حاضر نبودم . ( 72 )\r\nو اگر از جانب خدا تفضّلى ( غنيمت و پيروزى ) به شما رسد ، چنان‌كه گويى ميان شما و او هيچ‌گونه رابطهء دوستى نبوده است ، خواهد گفت : اى كاش من با آنان بودم و به كاميابى بزرگى دست مىيافتم . ( 73 )\r\nپس كسانى كه زندگى دنيا را با آخرت مبادله مىكنند بايد در راه خدا پيكار كنند ؛ و هركس در راه خدا پيكار كند و كشته شود يا پيروز گردد ، ديرى نگذرد كه او را مزدى بزرگ ببخشيم . ( 74 )\r\n\r\n","description":"","footnote":"","page_name":" 89 ","page_number":94},
  {"content":"\r\n\r\nبراى شما چه سودى دارد كه در راه خدا و در راه مردان و زنان و كودكانى كه ناتوان شمرده شده و مورد ستم كفرپيشگان قرار گرفته‌اند نمىجنگيد ؟ همانان كه مىگويند : پروردگارا ، ما را از اين شهرى كه مردمش ستمگرند بيرون بر ، و از جانب خودت براى ما سرپرستى بگمار ، و از نزد خويش براى ما ياورى مقرر دار . ( 75 )\r\nكسانى كه ايمان آورده‌اند ، در راه خدا پيكار مىكنند و كسانى كه كافر شده‌اند ، در راه طاغوت مىجنگند ، پس با دوستان شيطان پيكار كنيد كه قطعا نيرنگ شيطان سست است . ( 76 )\r\nآيا نديدى كسانى را كه به آنان گفته شد : اينك - به رغم آزار مشركان - دست از جهاد بداريد و نماز را برپا داريد و زكات بدهيد تا امكانات جنگ براى شما فراهم شود . امّا هنگامى كه پيكار بر آنان واجب شد ، بر خلاف انتظار ، گروهى از ايشان از مردم [ - مشركان 
  ] ترسيدند ، مانند ترس از خدا يا ترسى بيشتر ، و گفتند : پروردگارا ، چرا پيكار را بر ما مقرر داشتى ؟ چرا مرگ ما را تا زمان مقرر آن به تأخير نينداختى كه آن سرآمدى نزديك است ؟\r\nاى پيامبر ، به آنان بگو : بهرهء دنيا اندك است و سراى آخرت براى كسى كه تقوا پيشه كرده است بهتر است و بر شما به اندازهء رشتهء هسته خرمايى ستم نمىرود و از پاداشتان كاسته نمىشود ، پس نبايد از پيكار در راه خدا هراسى در دل داشته باشيد . ( 77 )\r\nگمان نكنيد كه اگر در جهاد حضور نيافتيد از مرگ در امان مىمانيد ؛ هركجا باشيد شما را مرگ درمىرسد ، هرچند در دژهايى استوار و مرتفع به سر بريد . و اگر خيرى به آنان رسد مىگويند : اين از جانب خداست ، و اگر شرّى به ايشان رسد مىگويند : اين از جانب توست . به آنان بگو : همه از نزد خداست . پس اين مردم را چه شده كه نزديك است هيچ سخنى را درنيابند . ( 78 )\r\nهرخيرى به تو رسد از جانب خداست و هرناگوارى به تو رسد از خود توست . ما تو را براى مردم به رسالت فرستاديم و به تو سمتى ديگر نداديم تا بتوانى خوشى يا ناگوارى برايشان بياورى ، و همين بس كه خدا بر اين امر گواه باشد . ( 79 )\r\n\r\n","description":"","footnote":"","page_name":" 90 ","page_number":95},
  {"content":"\r\n\r\nهركس از پيامبر فرمان برد از خدا فرمان برده است ، و هر كس روى برتابد تو اندوهگين مباش ، زيرا ما تو را به عنوان نگهبان بر آنان نفرستاده‌ايم تا مسئول اعمالشان باشى و براى رويگردانى آنان مؤاخذه شوى . ( 80 )\r\nو چون مردم سست‌ايمان را به جهاد فراخوانى مىگويند :\r\nما از تو اطاعت مىكنيم ، ولى هنگامى كه از نزد تو بيرون مىروند ، گروهى از آنان شبانگاه به چيزى جز آنچه گفته‌اى و با تو وعده كرده‌اند مىانديشند و دربارهء آن چاره‌جويى مىكنند .\r\nالبته خدا آنچه را شبانه بر ضد تو مىانديشند ثبت مىكند .\r\nپس ، از آنان روى برتاب و بر خدا توكل كن كه خدا براى كارسازى امور بسنده است . ( 81 )\r\nپس آيا در قرآن نمىانديشند تا به هماهنگى آيات آن پى ببرند و دريابند كه آن از جانب خدا نازل شده است ؟ اگر قرآن از جانب غير خدا بود ، قطعا در آن ناسازگارى و ناهماهنگى بسيارى مىيافتند . ( 82 )\r\nو چون از سوى دشمنان خبرى كه حاكى از امنيت يا ترس است به آنان برسد ، آن را در ميان مؤمنان پخش مىكنند و باعث سستى آنان در برابر دشمن مىشوند ؛ و اگر آن را به پيامبر يا صاحبان فرمان خود باز مىگرداندند ، كسانى از آنان كه حقيقت ماجرا را با بررسى و تحقيق كشف مىكنند ، درستى يا نادرستى آن را تشخيص مىدادند . و اگر فضل و رحمت خدا شامل حال شما نبود ، قطعا همه‌تان - جز شمارى اندك - از شيطان پيروى مىكرديد و از همراهى با پيامبر در جهاد با مشركان سر باز مىزديد . ( 83 )\r\nپس تو خود - اى پيامبر - در راه خدا پيكار كن ، هرچند مردم در جهاد سستى كنند ، و بدان كه جز به كار خود مكلّف نيستى ، و مؤمنان را به پيكار برانگيز ، باشد كه خداوند گزند كافران را از مؤمنان باز دارد ، و خداست كه عذابش سخت‌تر و كيفرش شديدتر است . ( 84 )\r\nهركس در كار خيرى وساطت كند ، از فرجام نيك آن بهره‌اى خواهد داشت ؛ و هركس در كار شرّى ميانجيگرى كند ، از فرجام سوء آن نصيبى خواهد برد ، و خدا بر انجام هركارى تواناست و آن را برپا مىدارد . ( 85 )\r\nو چون به شما سلام شود ، با سلامى نيكوتر سلام را پاسخ دهيد ، يا مانند همان را باز گردانيد كه خداوند حسابگر هرچيزى است . ( 86 )\r\n\r\n","description":"","footnote":"","page_name":" 91 ","page_number":96},
  {"content":"\r\n\r\nبه فرمان‌هاى الهى پاىبند باشيد ، زيرا قطعا خداوند كه معبودى شايستهء پرستش جز او نيست ، شما را در روز قيامت كه هيچ ترديدى در آن وجود ندارد گرد مىآورد تا به شما در برابر اعمالتان سزا دهد ، و چه كسى از خدا راستگوتر است ؟ ( 87 )\r\nاكنون كه مىدانيد هركسى در كار ناپسندى وساطت كند ، از فرجام بد آن بهره‌اى خواهد داشت ، چرا دربارهء آن منافقان دو گروه شده‌ايد ؛ گروهى خواهان پيكار با آنانيد و گروهى از آنان حمايت مىكنيد به اين اميد كه شايد هدايتشان كنيد ؟ در حالى كه خداوند آنان را به كيفر اعمال ناپسندشان به گمراهى بازگردانده است . آيا مىخواهيد كسانى را كه خدا گمراهشان كرده است هدايت كنيد ؟ و هركه را خدا گمراه كند هرگز راهى براى هدايت او نمىيابى . ( 88 )\r\nآنان دوست دارند همان‌گونه كه خود كافر شده‌اند شما نيز كافر شويد و همه باهم يكسان باشيد . پس مبادا از ميان آنان پيش از آن‌كه در راه خدا هجرت كنند دوستانى برگيريد . شما آنان را به هجرت فراخوانيد ، اگر روى برتافتند هركجا آنان را يافتيد بگيريدشان و بكشيدشان ، و از آنها كسى را دوست و ياور خويش مگيريد . ( 89 )\r\nمگر آن كسانى كه به گروهى مىپيوندند كه ميان شما و آنان پيمان عدم تعرض است و يا آن كسانى كه نزد شما مىآيند كه نه خوش داشته‌اند كه همگام قوم خود باشند و با شما بجنگند و نه خوش دارند كه همراه شما باشند و با قوم خود پيكار كنند ، اگر خدا مىخواست آنان را بر شما مسلّط مىساخت و آنها با شما به جنگ برمىخاستند [ پس مبادا ناتوانى آنها شما را به جنگ با آنان ترغيب كند 
  ] . اينك اگر از شما كناره‌گيرى كردند و با شما نجنگيدند و صلح و آشتى با شما را مطرح كردند ، با آنان درگير نشويد ، كه خدا براى شما هيچ راهى بر ضدّ آنان قرار نداده است . ( 90 )\r\nبه زودى گروهى ديگر را خواهيد يافت كه مىخواهند از سوى شما و از سوى قوم خويش در امان باشند ؛ به‌گونه‌اى كه نه با شما باشند و نه بر ضد شما . هرچند به قول و قرار آنان اطمينانى نيست ، چون هرگاه بر ضدّ شما به سوى فتنه و آشوبى بازگردانده شدند ، به آن روى آوردند ، [ ولى پيشنهادشان را بپذيريد 
  ] ، پس اگر از تعرض به شما كناره‌گيرى نكردند و به شما پيشنهاد صلح ندادند و از شما دست برنداشتند ، هركجا آنان را يافتيد بگيريدشان و بكشيدشان . اينانند كه براى شما حجتى روشن بر ضدشان قرار داده‌ايم . ( 91 )\r\n\r\n","description":"","footnote":"","page_name":" 92 ","page_number":97},
  {"content":"\r\n\r\nهيچ مؤمنى نشايد كه مؤمنى را جز به اشتباه بكشد ، و هركس مؤمنى را به اشتباه بكشد بايد بردهء باايمانى را آزاد كند و خونبهايى نيز به كسان مقتول بپردازد ، مگر اين‌كه آنان خونبها را به عنوان تصدق به قاتل ببخشند . و اگر مقتول از گروهى است كه دشمن شمايند و با شما سر جنگ دارند ولى او مؤمن بوده است ، قاتل بايد بردهء مؤمنى را آزاد كند و خونبها بر عهدهء او نيست ؛ و اگر مقتول مؤمن از مردم كفرپيشه‌اى است كه ميان شما و آنان پيمانى هست كه به مقتضاى آن پيمان كافر حربى به شمار نمىآيند ، قاتل بايد خونبهايى به كسان وى بپردازد و برده مؤمنى را نيز آزاد كند . و هركس از آزاد كردن برده ناتوان است بايد دو ماه پياپى روزه بگيرد . اين حكم ، بازگشت رحمتى از جانب خدا بر ناتوانان است . و خدا به شما داناست و احكامى را كه مقرر مىكند از روى حكمت است . ( 92 )\r\nو هركس مؤمنى را از روى عمد بكشد سزاى او دوزخ است كه براى هميشه در آن خواهد ماند ، و خداوند بر او خشم مىگيرد و از رحمت خود دورش مىكند و براى او عذابى بزرگ آماده كرده است . ( 93 )\r\nاى كسانى كه ايمان آورده‌ايد ، هنگامى كه در راه خدا براى جهاد سفر مىكنيد و با افرادى روبه‌رو مىشويد ، خوب بررسى كنيد تا مؤمنان را از كافران بازشناسيد ، تا مبادا مؤمنى را به تصور آن‌كه كافر است بكشيد ؛ و به كسى كه به رسم مسلمانان به شما سلام مىكند نگوييد مؤمن نيستى و او را بدون تحقيق به قتل برسانيد كه با اين كار خواهان متاع ناپايدار زندگى دنيا به شمار مىآييد . بدانيد كه غنيمت‌هاى بسيارى نزد خداست ، آنها را طلب كنيد . شما نيز پيش از آن‌كه ايمان بياوريد چنين بوديد كه همواره در پى دستيابى به متاع دنيا بوديد ، ولى خداوند نعمتى گران به شما عطا كرد و اين خصلت را از شما زدود . بنابراين خوب بررسى كنيد تا هركسى را به گمان كفر نكشيد ؛ قطعا خدا به آنچه مىكنيد آگاه است . ( 94 )\r\n\r\n","description":"","footnote":"","page_name":" 93 ","page_number":98},
  {"content":"\r\n\r\nمؤمنان وانشسته از جهاد كه آسيب‌مند نيستند ، با آنان‌كه با مال و جان خود در راه خدا پيكار مىكنند يكسان نيستند ، زيرا خداوند كسانى را كه با مال و جان خود جهاد مىكنند در مقام و منزلت بر وانشستگان برترى داده ، و خدا همهء مؤمنان - چه مجاهدان و چه آسيب‌مندان و چه وانشستگان باايمانى كه حضورشان در جهاد ضرورت ندارد - را به فرجامى نيكو مژده داده است ، و خدا مجاهدان را بر وانشستگان برترى بخشيده و براى آنان پاداشى بزرگ مقرر داشته است . ( 95 )\r\nآن پاداش درجاتى از جانب او و آمرزش و رحمتى بزرگ است ، و خداوند آمرزنده و مهربان است . ( 96 )\r\nكسانى كه با پشت سر افكندن معارف الهى و احكام دين بر خود ستم كرده‌اند ، هنگامى كه فرشتگان جانشان را مىگيرند به آنان مىگويند : در چه حال بوديد ؟ چرا به دين الهى پاىبند نبوديد ؟ مىگويند : ما در اين سرزمين تحت سيطرهء كفر و شرك ناتوان شمرده شده بوديم . فرشتگان مىگويند : مگر زمين خدا گسترده نبود كه در آن هجرت كنيد و به سرزمينى برويد كه بتوانيد دين خود را نگه داريد ؟ ازاين‌رو آنان جايگاهشان دوزخ است و آن بد بازگشتگاهى است . ( 97 )\r\nمگر آن مردان و زنان و كودكان زبون شمرده‌شده‌اى كه نمىتوانند براى رهايى خود چاره‌اى بينديشند و راهى براى خروج از تحت سيطرهء كافران نمىيابند . ( 98 )\r\nاينانند كه اميد است خدا از آنها درگذرد ، چرا كه خداوند بخشاينده و آمرزنده است . ( 99 )\r\nهركس براى رهايى از سيطرهء كافران و مشركان در راه خدا هجرت كند ، در زمين مكان‌هاى بسيار و گشايش و فراخى خواهد يافت ، و هركس از خانهء خود بيرون رود در حالىكه به سوى خدا و رسول او رهسپار مىشود ، سپس مرگ او را دريابد ، پاداشش بر عهدهء خدا لازم شده است ، و خدا آمرزنده و مهربان است . ( 100 )\r\nو هنگامى كه سفر كرديد ، اگر بيم آن داريد كه كافران بر شما بتازند و شما را بيازارند ، بر شما گناهى نيست كه از ركعات نماز بكاهيد ، به يقين كافران براى شما دشمنى آشكارند . ( 101 )\r\n\r\n","description":"","footnote":"","page_name":" 94 ","page_number":99},
  {"content":"\r\n\r\nو اگر آنان از يورش دشمن در امان نبودند و خواستند نماز بگزارند ، چنانچه تو اى پيامبر ، در ميانشان بودى و براى آنان نماز برپا كردى ، بايد گروهى از ايشان با تو به نماز بايستند و سلاح‌هاى خود را نيز برگيرند و هنگامى كه سجده كردند و نماز را به پايان بردند بايد پشت سر شما قرار گيرند و به نگهبانى بپردازند و گروه ديگرى كه نماز نخوانده‌اند بيايند و با تو نماز بگزارند ، و بايد جانب احتياط را نگه دارند و سلاح‌هاى خود را برگيرند .\r\nكافران آرزو مىكنند كه شما از سلاح‌ها و سازوبرگ خود غافل شويد تا يكباره بر شما بتازند .\r\nو اگر از باران در زحمتيد ، يا بيماريد ، بر شما گناهى نيست كه سلاح‌هاى خود را بر زمين نهيد ، ولى جانب احتياط را نگه داريد .\r\nبه يقين خدا براى كافران عذابى خواركننده آماده كرده است . ( 102 )\r\nو هنگامى كه نماز را به جاى آورديد ، خدا را در هرحال ، ايستاده و نشسته و بر پهلوى خويش آرميده ، ياد كنيد ، و چون به وطن بازگشتيد و از هجوم دشمن در امان شديد نماز را به صورت كامل به‌پا داريد ، زيرا نماز بر مؤمنان واجبى هميشگى و تبديل‌ناپذير است . ( 103 )\r\nو در دستيابى به گروه مشركان سستى مكنيد . اگر شما از جراحات و تلفات خود در جنگ درد مىبريد ، آنان نيز مانند شما از زخم‌ها و كشته‌هاى خود درد مىبرند ، ولى با اين حال با يكديگر يكسان نيستيد ، زيرا شما چيزهايى از خدا اميد داريد كه آنها اميد ندارند ، و خدا به مصلحت بندگان داناست و فرمان‌هايش استوار و حكيمانه است . ( 104 )\r\nما اين كتاب را كه سراسر حق است به سوى تو فروفرستاديم ، تا براساس آنچه خدا آن را به تو نمايانده است ، ميان مردم داورى كنى ، و نبايد مدافع خيانتكاران باشى . ( 105 )\r\n\r\n","description":"","footnote":"","page_name":" 95 ","page_number":100},
  {"content":"\r\n\r\nو از خداى بخواه كه تو را از پيروى هواى نفس و دفاع از خيانتكاران مصون دارد ، چرا كه خداوند مصون‌دارنده و مهربان است . ( 106 )\r\nو از كسانى كه با ارتكاب گناهان به خود خيانت مىكنند دفاع مكن ، كه خداوند كسى را كه خيانتكار و گناه‌پيشه است دوست نمىدارد . ( 107 )\r\nآنان از مردم شرم مىكنند و خيانت‌هاى خود را پنهان مىدارند ولى از خدا شرم نمىكنند و در حضور او مرتكب گناه مىشوند ، در صورتى كه خدا - هنگامى كه آنان شبانه دربارهء سخنى كه او نمىپسندد مىانديشند و براى تحقق آن چاره‌جويى مىكنند - با ايشان است . و خدا نه تنها از اين كارشان آگاه است ، بلكه به هركارى كه مىكنند احاطه دارد . ( 108 )\r\nهان ، شماييد كسانى كه در زندگى دنيا از آنان دفاع كرديد . اگر هم اين دفاع شما براى آنان سودمند باشد كيست كه روز قيامت در برابر خدا از آنان حمايت كند ؟ يا كيست كه در آن روز كارهايشان را سامان دهد ؟ ( 109 )\r\nپس به سود خيانتكاران است كه به درگاه خدا توبه برند ، زيرا هركس به ديگرى بدى كند يا با ارتكاب گناه بر خود ستم روا دارد سپس از خدا آمرزش بخواهد ، خدا را آمرزنده و مهربان خواهد يافت . ( 110 )\r\nو هركس گناهى كند ، آن را تنها بر ضد خود انجام مىدهد ، و خدا كسى را كه مرتكب گناه شده است مىشناسد و ديگرى را به جاى او مؤاخذه نمىكند ، زيرا او دانا و حكيم است . ( 111 )\r\nو هركس دچار لغزش گردد يا گناهى مرتكب شود ، سپس آن را به گردن بىگناهى بيفكند ، كيفر تهمت و گناه آشكارى را به دوش كشيده است . ( 112 )\r\nو اگر فضل و رحمت خدا شامل حال تو نبود ، گروهى از آنان تصميم داشتند تو را گمراه سازند و به دفاع از خيانتكاران وادارت كنند و حال آن‌كه جز خويشتن را به گمراهى نمىافكنند و هيچ زيانى به تو نمىرسانند ، زيرا خداوند كتاب و حكمت را بر تو فروفرستاده و حقايقى را به تو آموخته است كه خود نمىتوانستى آنها را فراگيرى ، و فضل خدا همواره بر تو بزرگ بوده است . ( 113 )\r\n\r\n","description":"","footnote":"","page_name":" 96 ","page_number":101},
  {"content":"\r\n\r\nدر بسيارى از رازگويىهاى آنان خيرى نيست ، مگر اين‌كه كسى در رازگويى خود به دادن صدقه يا انجام كارى نيك يا اصلاح ميان مردم فرمان دهد . و هركس براى دستيابى به خشنودى خدا چنين كند به زودى پاداشى بزرگ به او خواهيم داد . ( 114 )\r\nو هركس ، پس از آن‌كه مسير هدايت براى او آشكار شد با پيامبر به مخالفت برخيزد و راهى جز راه مؤمنان در پيش گيرد ، در دنيا او را به سوى همان مسيرى كه برگزيده است سوق مىدهيم و در آن راه به او يارى مىرسانيم و در آخرت او را به آتش دوزخ مىسوزانيم ، و آن بد بازگشتگاهى است . ( 115 )\r\nمخالفت با پيامبر در رديف شرك به خداست ، و قطعا خداوند اين گناه را كه به او شرك ورزيده شود نمىآمرزد ، و كمتر از آن را براى هركه بخواهد مىآمرزد . و هركس به خدا شرك ورزد ، به يقين در بيراهه‌اى خواهد افتاد كه با حق فاصله‌اى دور و دراز دارد . ( 116 )\r\nآنان به جاى خدا جز موجوداتى تأثيرپذير را كه درخور پرستش نيستند ، نمىپرستند ، و جز شيطان را كه خيرى در او نيست ، نمىپرستند . ( 117 )\r\nخدا او را از رحمت خود دور ساخته است . و شيطان به خداوند گفت : من از بندگانت بهره‌اى معين خواهم گرفت . ( 118 )\r\nو قطعا آنان را با ترغيب به پرستش معبودانى ساختگى به گمراهى مىافكنم ، و با آرزومند ساختن آنان به سرگرمىها فريبشان مىدهم و آنان را وامىدارم تا گوش دام‌ها را بشكافند ( دام‌هايى را كه حلال كرده‌اى حرام بشمارند ) و به آنان فرمان مىدهم تا آفرينش خدا را دگرگون سازند و از مسير فطرت خارج گردند . و هركس به جاى خدا شيطان را كارساز خويش گيرد ، قطعا زيانى آشكار كرده است . ( 119 )\r\nشيطان به آنان وعده‌هاى دروغ مىدهد و آرزوهاى پوچ در دلشان مىافكند و شيطان چيزى جز فريب به آنان وعده نمىدهد . ( 120 )\r\nآنان جايگاهشان دوزخ است و گريزگاهى از آن براى خود نخواهند يافت . ( 121 )\r\n\r\n","description":"","footnote":"","page_name":" 97 ","page_number":102},
  {"content":"\r\n\r\nو به زودى كسانى را كه ايمان آورده و كارهاى شايسته كرده‌اند به بوستان‌هايى آكنده از درختان كه در زير آنها نهرها روان است درمىآوريم . در آن‌جا براى هميشه ماندگارند . خدا آن را وعده داده است ؛ وعده‌اى راست و درست . و كيست كه از خدا راست‌گفتارتر باشد ؟ ( 122 )\r\nحمايت خدا و پيامبر نه براساس آرزوها و پندارهاى شما مسلمانان است و نه براساس آرزوها و پندارهاى اهل كتاب . هركس بدى كند ، در دنيا و آخرت به سزاى آن ، كيفر خواهد ديد ، و جز خدا كارساز و ياورى براى خود نخواهد يافت . ( 123 )\r\nو هركس كارهايى شايسته انجام دهد و با ايمان باشد - مرد باشد يا زن - به بهشت درمىآيد و به اندازهء چيزى كه پرنده به منقار برمىگيرد ، به آنان ستم نمىشود . ( 124 )\r\nو دين چه كسى نيكوتر از دين كسى است كه خود را با تمام وجود تسليم خدا كرده و نيكوكردار است و از آيين ابراهيم كه حق‌گرا و دور از انحراف بود ، پيروى نموده است ؟ و خدا ابراهيم را چون با تمام وجود تسليم خدا و نيكوكار و حق‌گرا بود دوست خويش گرفت . ( 125 )\r\nبا اين‌كه آنچه در آسمان‌ها و آنچه در زمين است ، از آن خداست ، و خدا بر همه‌چيز احاطه دارد . ( 126 )\r\nاى پيامبر ، از تو دربارهء زنان فتوا مىخواهند ، بگو : خداست كه دربارهء آنان به شما فتوا مىدهد ؛ چنان‌كه پيش‌تر نيز احكامى را دربارهء آنان بيان كرد ؛ و نيز خداست كه در اين كتاب پيرامون آنچه دربارهء زنان يتيم بر شما تلاوت مىشود ، به شما فتوا مىدهد ؛ زنان يتيمى كه حقوق مقررشان را از آنان دريغ مىداريد و از اين‌كه با آنها ازدواج كنيد ، دورى مىكنيد . و نيز خداست كه در اين كتاب دربارهء كودكان ناتوان شمرده‌شده‌اى كه حقوقشان را از ميراث نمىدهيد به شما فتوا مىدهد [ و شما را از پايمال كردن حقشان برحذر مىدارد . 
  ] و همچنين خداست كه دربارهء يتيمان به شما فتوا مىدهد كه با آنان به عدل و داد رفتار كنيد . و هركار نيكى انجام دهيد خدا آن را مىداند . ( 127 )\r\n\r\n","description":"","footnote":"","page_name":" 98 ","page_number":103},
  {"content":"\r\n\r\nو اگر زنى از ناسازگارى يا رويگردانى شوهرش بيم داشته باشد ، بر آن دو گناهى نيست كه او با گذشت از بخشى از حقوقش ميان خودشان صلح و سازش برقرار كنند و سازش بهتر [ از جدايى 
  ] است .\r\nولى آزمند بودن مردم به حقوق خود خصلتى است كه همواره در برابر آنان حضور دارد و آنان را به دفاع از حق خود وامىدارد . پس اگر شما مردان احسان كنيد و راه تقوا در پيش گيريد و همسرانتان را به گذشت از حقوق خويش وادار نسازيد [ سزاوارتر است 
  ] كه خدا به آنچه مىكنيد آگاه است . ( 128 )\r\nشما هرگز نمىتوانيد ميان زنان عدالت را به‌طور كامل اجرا كنيد ، هرچند بر آن كوشا و حريص باشيد . پس نبايد همهء ميل خود را به يكى از آنان معطوف داريد و ديگرى را بلاتكليف - كه نه چون شوهرداران است و نه بىشوهران كه بتواند همسرى گيرد - به خود وانهيد . و اگر ميان خود صلح و سازش برقرار كنيد و تقوا پيشه سازيد ، خداوند آمرزش و رحمتش را بر شما مىگستراند كه خدا آمرزنده و مهربان است . ( 129 )\r\nو اگر زن و شوهر به طلاق از يكديگر جدا شدند ، بيمى از درماندگى به خود راه ندهند ، زيرا خداوند آن دو را به گشايش خويش بىنياز خواهد ساخت ، كه خدا بخششى بىپايان دارد و كارهايش همه از روى حكمت است ، ( 130 )\r\nزيرا آنچه در آسمان‌ها و آنچه در زمين است از آن خداست . ما به كسانى كه پيش از شما به آنان كتاب آسمانى داده شده و به شما سفارش كرديم كه از خدا پروا كنيد و در همسردارى حقوق يكديگر را رعايت نماييد . و اگر با كفرورزى به ترك تقوا كشيده شدند ، خدا به شما و تقوايتان نيازى ندارد ، چرا كه آنچه در آسمان‌ها و آنچه در زمين است از آن اوست و خدا بىنياز و ستوده است . ( 131 )\r\nو از آن خداست آنچه در آسمان‌ها و آنچه در زمين است و خدا براى ادارهء امور بندگان بس است . ( 132 )\r\nاى مردم ، اگر خدا بخواهد ، شما را وامىنهد و مردمى ديگر مىآورد كه فرمان او را اطاعت كنند ، و خدا بر اين كار تواناست . ( 133 )\r\nهركس پاداش ( نيكبختى ) دنيا را مىخواهد بايد به دين خدا گرايش يابد ، زيرا پاداش دنيا و آخرت نزد خداست ، و خدا شنوا و بيناست . ( 134 )\r\n\r\n","description":"","footnote":"","page_name":" 99 ","page_number":104},
  {"content":"\r\n\r\nاى كسانى كه ايمان آورده‌ايد ، به عدالت رفتار كنيد و در پاسدارى از آن سخت بكوشيد ، و براى خدا گواهى دهيد هرچند گواهى شما به زيان خودتان يا پدر و مادر و نزديكترين خويشاوندانتان باشد .\r\nاگر آن كسى كه در حق او شهادت مىدهيد توانگر يا تهيدست باشد ، توانگرى و تهيدستى او شما را از شهادت به حق بازندارد كه خدا به رعايت حال آنان از شما سزاوارتر است ؛ پس ، از هواى خويش پيروى نكنيد كه مبادا از حق منحرف شويد . و اگر زبان خود را به گواهى ناحق بپيچانيد يا از گواهى دادن روى برتابيد ، بدانيد كه خدا به آنچه مىكنيد آگاه است و كيفرش در انتظار شماست . ( 135 )\r\nاى كسانى كه ايمان آورده‌ايد ، شما بايد همهء حقايق دين را تصديق كنيد پس به خدا و رسول او و كتابى كه بر پيامبرش فروفرستاده و آن كتاب آسمانى كه پيش‌تر نازل كرده است ايمان بياوريد . و هر كس به خدا و فرشتگان او و كتاب‌هايى كه فروفرستاده است و به پيامبرانش و روز آخرت كافر شود در بيراهه‌اى كه با حق فاصله‌اى دور و دراز دارد گمراه گشته است . ( 136 )\r\nكسانى كه نزد مؤمنان حقايق دين را تصديق كردند ، سپس در معاشرت با كافران به همه يا برخى از آنها كافر شدند ، بعد از آن با حضور نزد مؤمنان آنها را تصديق كردند و باز هم در ملاقات با كافران به آنها كافر شدند ، سپس بر كفر خويش افزودند ، خدا آنان را نخواهد آمرزيد و به راهى [ كه ايمان را بجويند 
  ] هدايتشان نخواهد كرد . ( 137 )\r\nآنان منافقند ، و منافقان را نويد ده كه برايشان عذابى دردناك خواهد بود . ( 138 )\r\nمنافقان كسانىاند كه به جاى مؤمنان ، كافران را دوست و ياور خويش مىگيرند . آيا عزّت را نزد آن مىجويند ؟ با اين‌كه عزت به تمامى از آن خداست . ( 139 )\r\nدر حالى چنين مىكنيد كه خداوند در اين كتاب بر شما نازل كرده است كه وقتى مىشنويد آيات خدا انكار مىگردد و به استهزا گرفته مىشود ، با منكران و استهزاكنندگان منشينيد تا اين‌كه وارد سخن ديگرى غير از آن شوند ، چرا كه شما در اين صورت مانند آنان خواهيد بود . قطعا خداوند منافقان و كافران را يكسره در دوزخ گرد مىآورد . ( 140 )\r\n\r\n","description":"","footnote":"","page_name":" 100 ","page_number":105},
  {"content":"\r\n\r\nمنافقان كسانىاند كه در انتظار فرجام كار شما به سر مىبرند ؛ پس اگر از جانب خدا پيروزى و گشايشى براى شما حاصل شود مىگويند : آيا ما با شما نبوديم ؟\r\nپس ما نيز در بهره‌ها و غنايم سهمى داريم . و اگر براى كافران نصيبى از پيروزى باشد ، به آنان مىگويند : آيا ما بر شما چيره نشديم و شما را از پيوستن به مؤمنان بازنداشتيم ؟ پس خداوند روز قيامت ميان شما داورى مىكند ، و آن روز هرگز به سود كافران راهى بر ضد مؤمنان قرار نخواهد داد . ( 141 )\r\nمنافقان مىخواهند به خدا نيرنگ زنند ، در حالى كه خدا با مهلتى كه به آنان مىدهد ، به ايشان نيرنگ مىزند ؛ و چون به نماز بايستند با سستى مىايستند ، به مردم خودنمايى مىكنند و خدا را جز اندكى ياد نمىكنند . ( 142 )\r\nآنان به قهر الهى ميان ايمان و كفر سرگردان گشته‌اند ، نه با مؤمنانند و نه با كافران . خدا آنان را به سزاى كردارشان گمراه ساخته است ، و هركه را خدا گمراه كند ، هرگز راهى براى هدايت او نخواهى يافت . ( 143 )\r\nاى كسانى كه ايمان آورده‌ايد ، كافران را به جاى مؤمنان دوست و ياور خود مگيريد . آيا مىخواهيد براى خدا بر ضد خود حجّتى آشكار پديد آوريد ؟ ( 144 )\r\nقطعا منافقان در فروترين طبقه از آتش دوزخ خواهند بود ، و هرگز براى آنان ياورى نجات‌بخش نخواهى يافت . ( 145 )\r\nمگر كسانى از آنان كه توبه كنند و راه صلاح در پيش گيرند و با پيروى از قرآن و سنّت پيامبر به خدا تمسّك جويند و دين خود را براى خدا خالص كنند و از هرگونه شركى بپرهيزند ، كه اينان با مؤمنان خواهند بود ، و به زودى خداوند پاداشى بزرگ به مؤمنان عطا خواهد كرد . ( 146 )\r\nاگر خدا را بر نعمت‌هايش سپاس بگزاريد و به او ايمان بياوريد او را با عذاب شما چه كار ؟ خدا سپاسگزار شاكران و به شايستگان سپاس آگاه است . ( 147 )\r\n\r\n","description":"","footnote":"","page_name":" 101 ","page_number":106},
  {"content":"\r\n\r\nخداوند دوست ندارد كه آشكارا از كسى بدگويى شود ، ولى كسى كه به او ستم شده است گناهى بر او نيست كه آشكارا از ستم‌كننده به بدى ياد كند . و خدا همهء سخنان را مىشنود و از آنها آگاه است . ( 148 )\r\nاگر كار نيكى را آشكارا يا به‌طور پنهانى انجام دهيد يا از بدىاى كه به شما شده است درگذريد ، به اخلاق الهى آراسته گشته‌ايد ؛ زيرا خدا درگذرنده است با اين‌كه بر كيفر گناهكاران تواناست . ( 149 )\r\nيهوديان و مسيحيان كه به خدا و پيامبرانش كفر مىورزند و مىخواهند ميان خدا و پيامبرانش جدايى بيفكنند ، زيرا مىگويند به برخى از پيامبران ايمان داريم و برخى ديگر را انكار مىكنيم ، و مىخواهند ميان ايمان به خدا و همهء پيامبران و كفر به خدا و پيامبران راهى برگزينند ( به خدا و برخى از پيامبران ايمان داشته باشند ) ، ( 150 )\r\nآنان به راستى كافرند ، و ما براى كافران عذابى خواركننده آماده كرده‌ايم . ( 151 )\r\nو كسانى كه به خدا و پيامبرانش ايمان آورده و ميان هيچ‌يك از پيامبران به كفر و ايمان جدايى نيفكنده‌اند ، به زودى خدا پاداششان را به آنان خواهد داد ، و خدا آمرزنده و مهربان است . ( 152 )\r\nاهل كتاب ( يهوديان و مسيحيان ) با وجود قرآن كه هيچ‌گونه ترديدى در آسمانى بودن آن نيست ، از تو مىخواهند كه براى آنان از آسمان كتابى يك جا فرود آورى . اين درخواست جاهلانه و برخاسته از لجاجت از آنها بعيد نيست ، چرا كه بزرگ‌تر از اين را از موسى درخواست كردند و گفتند : خدا را آشكارا به ما بنماى تا او را با چشمان خود بنگريم . پس به سزاى ستمشان ( درخواست نادرستشان ) صاعقه آنان را فروگرفت . گذشته از اين ، پس از آن‌كه دلايلى روشن بر نادرستى بت‌پرستى در اختيارشان قرار گرفته بود آن گوساله را به خدايى گرفتند و ما از اين هم درگذشتيم ، و به موسى تسلطى آشكار بر گوساله‌پرستان و بر سامرى كه آن گوساله را ساخته بود عطا كرديم . ( 153 )\r\nو براى اين‌كه از آنان پيمان بگيريم كوه طور را بالاى سرشان برافراشتيم ، و نيز به آنان گفتيم : سجده‌كنان [ - با فروتنى 
  ] به آن دروازه درآييد ، و گفتيم : در روز شنبه به مقررات آن روز تجاوز نكنيد ، و از آنان بر انجام اين فرمان‌ها پيمانى استوار گرفتيم . ( 154 )\r\n\r\n","description":"","footnote":"","page_name":" 102 ","page_number":107},
  {"content":"\r\n\r\nپس به سبب اين‌كه پيمانشان را شكستند و به آيات خدا كافر شدند و پيامبران را به ناحق كشتند و گفتند : دل‌هاى ما از دريافت پيام محمد در پرده است - چنين نيست ، بلكه خدا به سزاى كفرشان بر دل‌هاى آنان مهر نهاده است ، ازاين‌رو جز اندكى از آنان ايمان نمىآورند - ( 155 )\r\nو نيز به سبب كفرشان و آن تهمت بزرگى كه به مريم زدند ، ( 156 )\r\nو اين‌كه گفتند : ما مسيح ، عيسى پسر مريم ، پيامبر خدا را كشتيم ؛ در حالىكه او را نكشتند و او را به صليب نكشيدند ، بلكه امر بر آنان مشتبه شد و ديگرى را به جاى او كشتند و قطعا كسانى كه دربارهء چگونگى قتل او اختلاف كرده‌اند كه آيا به صليب كشيده شد يا به‌گونه‌اى ديگر كشته شد دربارهء اصل كشته شدن او ترديد دارند و از فرجام وى آگاهى ندارند و فقط حدس و گمان را دنبال مىكنند و مسلما او را به هيچ طرزى نكشتند ، ( 157 )\r\nبلكه خدا او را به سوى خود بالا برد ، و خدا شكست‌ناپذير و حكيم است . ( 158 )\r\nو هيچ‌كس از اهل كتاب نيست مگر اين‌كه به عيسى پيش از آن‌كه او بميرد ايمان مىآورد و او روز قيامت بر آنان گواهى مىدهد . ( 159 )\r\nآرى ، در اثر ستمى كه از يهوديان برخاست و مكرر از راه خدا روى برتافتند ، چيزهاى پاكيزه‌اى كه برايشان حلال شده بود بر آنان حرام كرديم ، ( 160 )\r\nو نيز به سبب اين‌كه ربا مىگرفتند با اين‌كه از آن نهى شده بودند ، و اين‌كه اموال مردم را به ناروا تصرف و تصاحب مىكردند . و براى كافرانشان عذابى دردناك آماده ساخته‌ايم كه در سراى آخرت به آن خواهند رسيد . ( 161 )\r\nولى كسانى از آنان كه در آگاهى از معارف الهى پايدارند و نيز مؤمنان راستينشان ، به كتابى كه بر تو نازل شده و به كتاب‌هاى آسمانى كه پيش از تو نازل شده است ايمان مىآورند ، و همچنين برپاكنندگان نماز كه سزاوار ستايشند و پرداخت‌كنندگان زكات ، و كسانى كه به خدا و روز واپسين ايمان دارند ، اينانند كه به زودى پاداشى بزرگ عطايشان خواهيم كرد . ( 162 )\r\n\r\n","description":"","footnote":"","page_name":" 103 ","page_number":108},
  {"content":"\r\n\r\nآرى ، آنان به قرآن ايمان مىآورند ، زيرا ما آن را به تو وحى كرده‌ايم ، همان‌گونه كه به نوح و پيامبران بعد از او وحى كرديم و همان‌گونه كه به ابراهيم ، اسماعيل ، اسحاق ، يعقوب ، اسباط ( پيامبرانى از نسل يعقوب ) ، عيسى ، ايوب ، يونس ، هارون و سليمان وحى فرستاديم و به داود كتاب آسمانى داديم . ( 163 )\r\nو پيامبرانى كه سرگذشتشان را پيش‌تر براى تو خوانده‌ايم و پيامبرانى كه داستانشان را براى تو حكايت نكرده‌ايم ، و خدا با موسى سخن گفت سخن گفتنى . ( 164 )\r\nپيامبرانى كه مردم را به پاداش الهى بشارت دادند و از كيفر او بيم دادند ، خداوند آنان را براى اتمام حجت گسيل داشت تا پس از رسالت پيامبران براى مردم در برابر خدا حجتى نباشد كه ما حقيقت را درنيافتيم . و خدا شكست‌ناپذير و كارهايش همه از روى حكمت است و كسى نمىتواند در احتجاج ، بر او چيره شود . ( 165 )\r\nدليل حقانيت قرآن تنها همگونى رسالت تو با رسالت ديگر پيامبران نيست ، بلكه خداوند خود در مورد آنچه به سوى تو فروفرستاده گواه است . او گواهى مىدهد كه آن را با علم خود به سوى تو نازل كرده است ، و فرشتگان نيز كه حامل وحىاند به راستى و درستى آن گواهى مىدهند ، و كافى است كه خدا بر اين گواه باشد . ( 166 )\r\nبىترديد ، كسانى كه كفر ورزيده و با رويگردانى از قرآن از راه خدا روى برتافته‌اند ، به بيراهه‌اى رفته‌اند كه با حق فاصله‌اى دور و دراز دارد . ( 167 )\r\nكسانى كه كافر شده و با انكار قرآن بر خود ستم كرده‌اند نشايد كه خدا آنان را بيامرزد و نشايد كه آنان را به راهى هدايت كند ، ( 168 )\r\nمگر به راه دوزخ كه براى هميشه در آن ماندگارند ، و آن بر خدا آسان است . ( 169 )\r\nاى مردم ، اين پيامبر براى شما از جانب پروردگارتان چيزى را آورده است كه سراسر حق است ، پس به او ايمان بياوريد كه اين براى شما بهتر است . و اگر كافر شويد ، از حاكميت و مالكيت خدا چيزى نكاسته‌ايد ، زيرا آنچه در آسمان‌ها و زمين است از آن اوست ، و خدا دانا و حكيم است . ( 170 )\r\n\r\n","description":"","footnote":"","page_name":" 104 ","page_number":109},
  {"content":"\r\n\r\nاى اهل كتاب ، در دين خود غلوّ نكنيد ( از آنچه بايسته است فراتر نرويد ) و دربارهء خدا چيزى جز حق نگوييد . جز اين نيست كه مسيح ، عيسى پسر مريم ، پيامبر خدا و كلمهء او بود كه آن را به سوى مريم افكند و او امرى از جانب خدا بود . پس به خدا و يكتايى او در ربوبيت و به فرستادگان او ايمان آوريد و نگوييد : خداى يگانه سه تاست ( پدر ، پسر و روح القدس ) ؛ از اين سخن بازايستيد كه براى شما بهتر است . جز اين نيست كه خداوند معبودى يگانه است .\r\nاو از داشتن فرزند منزّه است ، زيرا آنچه در آسمان‌ها و آنچه در زمين است ، از جمله عيسى پسر مريم ، همه ملك اوست . و همين بس كه خدا عهده‌دار امور بندگان باشد و كارشان را در تكوين و تشريع تدبير كند . ( 171 )\r\nمسيح هرگز از اين‌كه بندهء خدا باشد ابايى ندارد و آن را ناخوشايند نمىشمرد و فرشتگان مقرب او نيز اين‌گونه‌اند . چگونه از پرستش خدا رويگردان باشند در حالىكه هم مسيح و هم فرشتگان مىدانند هركس از عبادت خدا رويگردان شود و تكبر ورزد ، خداوند آنان را يكسره به سوى خود محشور مىكند . ( 172 )\r\nاما كسانى كه ايمان بياورند و كارهاى شايسته كنند ، خداوند پاداششان را به‌طور كامل به آنان مىدهد و از فضل خود بر پاداش آنان مىافزايد ، و اما كسانى كه از پرستش خدا خوددارى كنند و تكبر ورزند آنان را به عذابى دردناك عذاب مىكند و آنها براى خود كارساز و ياورى جز خدا نخواهند يافت . ( 173 )\r\nاى مردم ، براى شما از جانب پروردگارتان حجتى روشن آمده است ، و قرآن را كه نورى آشكار است به سوى شما فروفرستاديم . ( 174 )\r\nاما كسانى كه به خدا ايمان بياورند و با پيروى از پيامبر و فراگيرى قرآن و عمل به احكام آن به او تمسك جويند به زودى آنان را در رحمت و فضلى از جانب خويش درمىآورد و به سوى خود كه راهى راست است هدايت مىكند . ( 175 )\r\n\r\n","description":"","footnote":"","page_name":" 105 ","page_number":110},
  {"content":"\r\n\r\nاز تو دربارهء ارث كلاله ( كسى كه پدر يا مادر يا فرزند متوفى نيست ) فتوا مىخواهند . بگو :\r\nخداست كه دربارهء آن به شما فتوا مىدهد . اگر مردى بميرد و هيچ فرزندى نداشته باشد ( و داراى پدر و مادر نيز نباشد ) و خواهرى داشته باشد ، نيمى از ميراث برادر از آن اوست . و برادر تمام آنچه را كه خواهرش بر جاى نهاده است به ارث مىبرد به شرط آن‌كه خواهر ، فرزند ( و نيز پدر و مادر ) نداشته باشد . و اگر خواهران متوفى دو تن باشند ، دوسوم ميراث برادر يا خواهر از آن ايشان خواهد بود . و اگر چند برادر و خواهر وارث خواهر يا برادر خود باشند ، تمام تركه را به ارث مىبرند و سهم هرمردى برابر سهم دو زن خواهد بود . خداوند احكام خود را براى شما بيان مىكند تا گمراه نشويد ، و خدا به هرچيزى داناست . ( 176 )\r\n\r\nسورهء مائده / 5\r\nبه‌نام خداوند گسترده‌مهر مهربان\r\nاى كسانى كه ايمان آورده‌ايد ، به تمام پيمان‌ها و قراردادهاى خود وفا كنيد . چهارپايان دامى ( شتر ، گاو ، گوسفند و بز ) - جز آنچه بر شما خوانده مىشود - براى شما حلال گرديده است . اين در حالى است كه شكار را آن‌گاه كه محرميد حلال نمىشماريد . بىترديد ، خداوند هرحكمى بخواهد مقرر مىدارد . ( 1 )\r\nاى كسانى كه ايمان آورده‌ايد ، حرمت شعاير الهى و ماه حرام و قربانى حج و قلاده‌هايى كه بر گردن قربانىهاى حج مىآويزند و نيز حرمت راهيان بيت اللّه الحرام را كه فضل و خشنودى پروردگارشان را مىطلبند نشكنيد ، و هنگامى كه از احرام بيرون آمديد مىتوانيد شكار كنيد ؛ و دشمنى گروهى از مردم كه شما را از ورود به مسجد الحرام بازداشتند وادارتان نكند كه بر آنان تعدى كنيد . شما مؤمنان يكديگر را در نيكوكارى و تقواپيشگى يارى دهيد و در گناه و تجاوز به يكديگر كمك نكنيد ، و از خدا پروا كنيد كه خداوند سخت كيفر است . ( 2 )\r\n\r\n","description":"","footnote":"","page_name":" 106 ","page_number":111},
  {"content":"\r\n\r\nبر شما حرام شده است مردار و خون و گوشت خوك و حيوانى كه هنگام ذبح نام غير خدا بر آن برده شده و حيوانى كه خفه شده يا با زدن مرده يا از بلندى پرتاب شده و جان داده يا به ضرب شاخ حيوان ديگر كشته شده و حيوانى كه درندگان آن را خورده‌اند - مگر آنچه را كه زنده بيابيد و خود سر ببريد - و حيوانى كه بر آستان بت‌ها سر بريده‌اند و اين‌كه گوشت دام را با تيرهاى قمار سهم‌بندى كنيد . اى مؤمنان ، اينها نافرمانى خداست . امروز كسانى كه كافر شده‌اند از ضربه زدن به دين شما نااميد گشته‌اند . پس از آنان نترسيد و از من بترسيد . امروز دينتان را براى شما كامل ساختم و نعمتم را بر شما تمام كردم و اسلام را آيين شما پسنديدم . پس هركس هنگام قحطى و گرسنگى به خوردن گوشت حرام ناچار گردد ، در حالىكه به گناه تمايل نداشته باشد و از حد ضرورت نگذرد ، بر او گناهى نيست كه از آن بخورد ، زيرا خداوند حرمت را در حال ضرورت برداشته است ، چرا كه خدا آمرزنده و مهربان است . ( 3 )\r\nاز تو مىپرسند : چه چيزهايى براى آنان حلال است ؟ بگو : همهء چيزهاى پاكيزه براى شما حلال است ؛ و نيز شكار درندگانى كه به آنها آموزش داده‌ايد ، در حالىكه آنها را به سوى شكار روانه مىكنيد و به آنها از آنچه خدا به شما آموخته است ياد مىدهيد . پس ، از شكارى كه براى شما نگاه داشته‌اند بخوريد و نام خدا را بر شكار ببريد تا بر شما حلال گردد و در شكار حيوانات از خدا پروا كنيد ( در كشتن آنها زياده‌روى نكنيد و به خاطر سرگرمى و تفريح آنها را نكشيد ) كه خداوند به سرعت حسابرسى مىكند و سزاى ستمگرى را تا قيامت به تأخير نمىافكند . ( 4 )\r\nامروز چيزهاى پاكيزه براى شما حلال است ، و طعام كسانى كه به آنان كتاب آسمانى داده شده نيز بر شما حلال است و طعام شما هم براى آنان حلال است . و زنان پاكدامن مؤمن و زنان پاكدامن از كسانى كه پيش از شما كتاب آسمانى به آنان داده شده است نيز بر شما حلالند ، به شرط اين‌كه مهرشان را به آنان بپردازيد و پاكدامن باشيد نه آلوده به كار زشت و نه اين‌كه از آنها به‌طور پنهانى دوستانى براى خود برگزينيد . و هركس ايمان داشته باشد ولى به آنچه ايمانش او را بدان فرامىخواند كفر ورزد ، عملش تباه مىگردد و در آخرت از زيانكاران خواهد بود . ( 5 )\r\n\r\n","description":"","footnote":"","page_name":" 107 ","page_number":112},
  {"content":"\r\n\r\nاى كسانى كه ايمان آورده‌ايد ، چون خواستيد به نماز ايستيد ، صورت و دست‌هايتان تا آرنج‌ها را بشوييد و بخشى از سر و نيز پاهاى خود تا دو برآمدگى آنها را مسح كنيد . اين در صورتى است كه جنب نباشيد ، امّا اگر جنب بوديد بايد براى نماز غسل كنيد . و اگر بيمار يا در سفر بوديد ، يا يكى از شما از قضاى حاجت آمده يا با زنان همبستر شده‌ايد و آبى نيافتيد كه با آن وضو بگيريد يا غسل كنيد ، آهنگ زمينى كنيد كه از طبيعت اصلىاش خارج نشده است ، پس بخشى از صورت و دست‌هاى خود را با آن مسح نماييد . خدا نمىخواهد با مقرر كردن وضو و غسل يا تيمم شما را در تنگنا قرار دهد ، بلكه مىخواهد شما را پاك گرداند و با آيينى كه فروفرستاده است نعمتش را بر شما تمام گرداند ، باشد كه سپاسگزارى كنيد . ( 6 )\r\nو نعمت خدا را كه بر شما ارزانى داشته و نيز پيمانش كه شما را بدان متعهد ساخته آن‌گاه كه گفتيد : شنيديم و اطاعت كرديم ، به ياد داشته باشيد و از خدا پروا كنيد كه خدا به راز سينه‌ها داناست . ( 7 )\r\nاى كسانى كه ايمان آورده‌ايد ، براى خدا به جدّ برپا باشيد و به عدل و داد گواهى دهيد ، و مبادا دشمنى شما با قومى وادارتان كند كه به عدالت رفتار نكنيد ؛ به عدالت رفتار كنيد كه آن به تقوا نزديك‌تر است ، و از خدا پروا بداريد كه خدا به آنچه مىكنيد آگاه است . ( 8 )\r\nخدا به كسانى كه ايمان آورده و كارهاى شايسته كرده‌اند وعده داده است ؛ براى آنان آمرزش و پاداشى بزرگ خواهد بود . ( 9 )\r\n\r\n","description":"","footnote":"","page_name":" 108 ","page_number":113},
  {"content":"\r\n\r\nو كسانى كه كفر ورزيده و آيات ما را دروغ شمرده‌اند همدم دوزخ خواهند بود . ( 10 )\r\nاى كسانى كه ايمان آورده‌ايد ، نعمت خدا را بر خود ، به ياد آوريد آن‌گاه كه گروهى آهنگ آن كردند كه به سوى شما دست دراز كنند و شما و آيينتان را نابود سازند ، پس خداوند دستشان را از شما بازداشت . و از خدا پروا كنيد و پيمان‌هاى او را نشكنيد ، و مؤمنان بايد در امر دين و دنياى خود تنها بر خدا توكل كنند ( امور خود را در تكوين و تشريع به او وانهند ) . ( 11 )\r\nو از سرگذشت بنى اسرائيل عبرت گيريد ، زيرا خداوند از آنان پيمان گرفت كه بر آيين الهى پايدار باشند ، ما از ميان آنان دوازده مهتر را كه امر دين و دنياى ايشان را تدبير كنند برانگيختيم ، و خدا گفت : من با شمايم ، اگر نماز برپا داريد و زكات بدهيد و به پيامبران من ايمان بياوريد و آنان را بزرگ داريد و يارى كنيد و به خدا وامى نيكو دهيد ( در راه خدا انفاق كنيد ) قطعا گناهانتان را از شما مىزدايم و شما را به بوستان‌هايى با درختانى انبوه كه از زير آنها جوىها روان است درمىآورم . پس هركس از شما بعد از اين كافر شود ، به يقين راه راست را گم كرده است . ( 12 )\r\nپس به سبب اين‌كه پيمانشان را شكستند لعنتشان كرديم و دل‌هايشان را سخت و حق‌ناپذير گردانيديم ، تا آن‌جا كه سخنان خدا را با تفسيرهاى نادرست و دگرگون ساختن آنها تحريف كردند و بخشى از باورهاى دينى را كه بدان يادآورى شده بودند به فراموشى سپردند ؛ و تو اى پيامبر همواره بر گروهى خيانتكار از آنان آگاه مىشوى ، مگر اندكى از آنان كه اهل خيانت نيستند . پس از آنان درگذر و چشم‌پوشى كن كه خداوند نيكوكاران را دوست مىدارد . ( 13 )\r\n\r\n","description":"","footnote":"","page_name":" 109 ","page_number":114},
  {"content":"\r\n\r\nو از كسانى كه گفتند : ما مسيحى هستيم . پيمان گرفتيم كه به پيامبران ايمان بياورند و آنان را يارى كنند و احكام و معارف كتاب آسمانى را پاس دارند ، ولى بخشى از آنچه را كه به آنان يادآورى كرده بودند به فراموشى سپردند ؛ ازاين‌رو تا روز رستاخيز عداوت و دشمنى با يكديگر را ملازم آنان ساختيم ، و به زودى خدا آنان را به حقيقت آنچه مىكردند آگاه خواهد ساخت . ( 14 )\r\nاى اهل كتاب ، فرستادهء ما به سوى شما آمده است . او بسيارى از حقايق كتاب آسمانى را كه شما پنهان مىكرديد برايتان بيان مىكند و از آشكار ساختن بسيارى از آنها صرف‌نظر مىكند .\r\nقطعا از جانب خدا نورى ( پيامبر ) و كتابى ( قرآن ) روشن و روشنگر به سوى شما آمده است . ( 15 )\r\nخداوند به وسيلهء آن ، كسانى را كه خشنودى او را دنبال مىكنند به راه‌هاى سلامت كه تأمين‌كنندهء نيكبختى آنهاست رهنمون مىشود ، و آنان را در پرتو علم خود از تاريكىها بيرون مىآورد و به سوى روشنايى مىبرد و به راهى راست هدايتشان مىكند . ( 16 )\r\nقطعا كسانى كه گفتند : خداوند همان مسيح پسر مريم است ، كافر شدند . به آنان بگو : اگر خدا بخواهد مسيح پسر مريم و مادرش و همهء كسانى را كه در روى زمينند يكسره نابود كند ، چه كسى در برابر خدا ، مالك و صاحب‌اختيار چيزى است كه بتواند با آن بر ارادهء خدا حاكم شود ؟ و حال آن‌كه فرمانروايى آسمان‌ها و زمين و آنچه ميان آن دو است از آن خداست ، چرا كه آنچه بخواهد مىآفريند ، و خدا بر هركارى تواناست . ( 17 )\r\n\r\n","description":"","footnote":"","page_name":" 110 ","page_number":115},
  {"content":"\r\n\r\nو يهوديان و مسيحيان گفتند :\r\nما پسران خدا و دوستان اوييم .\r\nبگو : پس چرا شما را به سبب گناهانتان عذاب مىكند ؟ شما نزد خدا امتيازى نداريد بلكه مانند ديگران در زمرهء كسانى هستيد كه او آفريده است . هر كه را بخواهد مىآمرزد و هركه را بخواهد عذاب مىكند ، و هيچ چيز و هيچ‌كس نمىتواند مانع او باشد ، زيرا فرمانروايى آسمان‌ها و زمين و آنچه ميان آن دو است از آن خداست و بازگشت همگان فقط به سوى اوست . ( 18 )\r\nاى اهل كتاب ، فرستادهء ما محمد پس از مدتى كه پيامبرى مبعوث نشده بود ، به سوى شما آمد . او آنچه را كه در دين خود بدان نيازمنديد براى شما بيان مىكند تا اگر گمراه گشتيد نگوييد : مژده‌رسان و هشداردهنده‌اى براى ما نيامد اينك پيامبرى مژده‌رسان و هشداردهنده به سويتان آمده است ، و خدا بر هركارى تواناست . ( 19 )\r\nو ياد كن هنگامى را كه موسى به قوم خود گفت : اى قوم من ، نعمت‌هايى را كه خدا به شما داده است به ياد آوريد ، آن‌گاه كه در ميان شما پيامبرانى قرار داد و شما را از تحت سلطهء ديگران بيرون آورد و به شما استقلال بخشيد و چيزهايى ( نعمت‌ها و معجزاتى ) به شما داد كه به هيچ‌يك از جهانيان نداده بود . ( 20 )\r\nاى قوم من ، به اين سرزمين مقدس كه خداوند سكونت در آن را براى شما مقرر كرده است درآييد و در پيكار با دشمنان به عقب بازنگرديد و نگريزيد كه زيانكار باز خواهيد گشت . ( 21 )\r\nگفتند : اى موسى ، در آن‌جا مردمى زورمند و سلطه‌گر وجود دارند ، و ما هرگز وارد آن‌جا نمىشويم تا آنها از آن‌جا خارج شوند ؛ اگر آنها خارج شدند ما وارد خواهيم شد . ( 22 )\r\nدو مرد از كسانى كه از مخالفت با خدا و پيامبرش بيمناك بودند و خدا نعمت ولايت خود را به آن دو ارزانى داشته بود به قوم موسى گفتند : از آن دروازه بر آنان درآييد كه اگر از آن‌جا وارد شويد قطعا پيروز خواهيد شد ، و اگر ايمان داريد فقط بر خدا توكل كنيد . ( 23 )\r\n\r\n","description":"","footnote":"","page_name":" 111 ","page_number":116},
  {"content":"\r\n\r\nگفتند : اى موسى ، ما تا آنان در آن سرزمين‌اند هرگز وارد آن‌جا نمىشويم ، پس تو و پروردگارت برويد و با آنان بجنگيد كه ما همين جا نشسته‌ايم . ( 24 )\r\nموسى گفت : پروردگارا ، من براى انجام دادن فرمان تو ، فقط اختيار خودم را دارم و برادرم هارون نيز تنها اختيار خودش را دارد ، پس ميان ما و اين مردم تمردپيشه داورى كن و ما را در انجام فرمان خود يارى رسان . ( 25 )\r\nخدا فرمود : اينك چنين مقرر كرديم كه بنى اسرائيل مدت چهل سال از ورود به آن سرزمين محروم باشند . آنان در طول اين مدت بر روى زمين سرگردان خواهند بود ؛ نه چون شهرنشينان در شهرى استقرار مىيابند و نه چون صحرانشينان در بيابان زندگى مىگذرانند . اين كيفر آنان است ، پس بر اين تمردپيشگان از اين‌كه كيفر الهى را مىچشند اندوه مخور . ( 26 )\r\nاى پيامبر ، براى اين يهوديان و مسيحيانى كه بر تو رشك مىبرند ، داستان واقعى دو پسر آدم ، هابيل و قابيل را نقل كن ، كه هركدام چيزى را براى تقرّب به درگاه خدا تقديم نمودند ، ولى تنها از يكى از آنها پذيرفته شد و از ديگرى پذيرفته نشد .\r\nقابيل كه هديه‌اش قبول نشد به هابيل گفت : حتما تو را خواهم كشت . هابيل گفت : خداوند تنها از تقواپيشگان مىپذيرد . ( 27 )\r\nاگر تو دست خود را به سوى من بگشايى تا مرا بكشى ، قطعا من دست خود را به سوى تو نمىگشايم تا تو را بكشم ، زيرا من از خدا كه پروردگار جهانيان است مىترسم . ( 28 )\r\nمن مىخواهم كه تو گناه من و گناه خودت را بر دوش گيرى و از همدمان آتش گردى ، و سزاى ستمگران اين است . ( 29 )\r\nسرانجام نفس قابيل در كشتن برادرش رام وى گرديد پس ، او را به قتل رسانيد و از زيانكاران گرديد . ( 30 )\r\nآن‌گاه خداوند زاغى را برانگيخت كه زمين را براى پنهان ساختن چيزى مىكاويد ، تا به قابيل نشان دهد چگونه جسد برادرش را پنهان سازد . قابيل گفت : اى واى ! آيا ناتوان بودم كه مانند اين زاغ باشم و جسد برادرم را پنهان كنم و مدّت‌ها سرگردان نباشم ؟ پس چون ناتوانى خويش را دريافت كشتن برادر را به سود خود ندانست و از زمرهء پشيمانان گرديد . ( 31 )\r\n\r\n","description":"","footnote":"","page_name":" 112 ","page_number":117},
  {"content":"\r\n\r\nبدين‌سبب كه آدمى با انگيزه‌هاى واهى ( چون حسد و دنياخواهى ) به قتل ديگران برانگيخته مىشود ، براى بنى اسرائيل كه در معرض اين خطر بودند بيان كرديم كه هركس فردى را بىآن‌كه مرتكب قتل شده يا در زمين فسادى برانگيخته باشد ، بكشد مانند آن است كه همهء مردم را كشته است ، و هركس فردى را زنده بدارد ( از مرگ نجاتش دهد ) مانند آن است كه همهء مردم را زنده داشته است ، و به راستى پيامبران ما با دلايلى روشن به سويشان آمدند و آنان را از آدم‌كشى و ساير فسادها برحذر داشتند ولى پس از آن بسيارى از آنان در زمين از حدودى كه تعيين شده بود تجاوز كردند . ( 32 )\r\nجز اين نيست كه سزاى آنان كه با خدا و پيامبرش مىجنگند و در زمين به فسادگرى مىكوشند اين است كه كشته شوند يا به صليب كشيده شوند و يا يك دست و يك پايشان بر خلاف يكديگر بريده شود و يا از آن سرزمين [ به نقطه‌اى ديگر 
  ] تبعيد گردند . اين كيفر ، رسوايى آنان در دنياست و براى آنان در آخرت عذابى بزرگ خواهد بود . ( 33 )\r\nمگر كسانى كه پيش از اين‌كه برايشان دست يابيد توبه كرده باشند ، كه نبايد بر آنان حد جارى كنيد ، زيرا بايد بدانيد كه خداوند آمرزنده و مهربان است . ( 34 )\r\nاى كسانى كه ايمان آورده‌ايد ، از خدا پروا نماييد و با اطاعت از او در پى برقرارى پيوند با او باشيد و در راه او جهاد كنيد ، باشد كه نيكبخت شويد . ( 35 )\r\nزيرا كسانى كه كفر ورزيده‌اند ( تقوا پيشه ننمودند ، به درگاه او تقرب نجستند و در راه او جهاد نكردند ) ، اگر همهء آنچه را كه در زمين است داشته باشند و مانند آن نيز با آن ، مال ايشان باشد تا عذاب روز قيامت را به وسيلهء آن بازخرند ، از آنان پذيرفته نمىشود و براى آنان عذابى دردناك خواهد بود . ( 36 )\r\n\r\n","description":"","footnote":"","page_name":" 113 ","page_number":118},
  {"content":"\r\n\r\nمىخواهند از آتش دوزخ بيرون آيند ، در حالىكه از آن بيرون آمدنى نيستند و براى آنان عذابى پايدار است . ( 37 )\r\nامّا مرد و زن دزد را بايد دستشان را ببريد كه اين سزايى است در برابر كارى كه كرده‌اند و كيفرى بازدارنده از جانب خداست ، و خداوند شكست‌ناپذير و حكيم است . ( 38 )\r\nپس هركه بعد از ستم خود توبه كند و شايسته شود ، خداوند با رحمت خود به او بازمىگردد و توبه‌اش را مىپذيرد ، چرا كه خداوند آمرزنده و مهربان است . ( 39 )\r\nآيا ندانسته‌اى كه پادشاهى آسمان‌ها و زمين از آن خداست ، هركه را بخواهد كيفر مىدهد و هركه را بخواهد مىآمرزد ؟ پس حق اوست كه ستمگران را عذاب كند و از توبه‌كنندگان درگذرد ، و خدا بر هركارى تواناست ، ( 40 )\r\nاى پيامبر ، مبادا كسانى كه در كفر شتاب مىورزند تو را اندوهگين كنند ، چه آن منافقانى كه به زبان گفتند : ايمان آورديم ولى دل‌هايشان ايمان نياورده است ، و چه آن يهوديانى كه نزد تو آمده‌اند تا برايشان داورى كنى . اينان به دروغ‌هاى عالمان خود گوش فرامىسپارند با اين‌كه مىدانند آنها دروغ مىگويند . اينان فرمانبردار مردمى ديگرند كه نزد تو نيامده‌اند . عالمانشان سخنان خدا را پس از آن‌كه در جايگاهاى خود قرار گرفته است تحريف مىكنند و به پيروانشان كه آنان را نزد تو فرستاده‌اند مىگويند : اگر همين حكم ( حكم تحريف شده ) به شما داده شد آن را بپذيريد و اگر آن به شما داده نشد دورى كنيد .\r\nخدا مىخواهد آنان را به عذاب گرفتار سازد . و هركس را كه خداوند عذابش را اراده كند تو هرگز از سوى خدا توان آن را ندارى كه عذاب را از او بگردانى . اينان كسانىاند كه خدا نخواسته است دل‌هايشان را پاك گرداند . براى آنان در اين جهان خوارى و در آخرت عذابى بزرگ خواهد بود . ( 41 )\r\n\r\n","description":"","footnote":"","page_name":" 114 ","page_number":119},
  {"content":"\r\n\r\nآرى ، يهوديان شنوندهء دروغ‌هاى عالمان خويشند و عالمانشان با گرفتن رشوه خورندهء مال حرام .\r\nپس اى پيامبر ، اگر براى داورى نزد تو آمدند ميانشان داورى كن يا از آنان روى برتاب ، و اگر روى برتافتى و ميانشان داورى نكردى هرگز اندك زيانى به تو نمىرسانند ، و اگر داورى كردى به عدل و داد ميانشان داورى كن كه خداوند دادگران را دوست مىدارد . ( 42 )\r\nچگونه يهوديان تو را به داورى فرامىخوانند در حالى كه تورات نزد آنهاست و حكم خدا در آن است ؟ آنان پس از اين‌كه حكم الهى را در تورات مىيابند و آن را نمىپسندند از آن‌روى برمىتابند . در حقيقت آنان به تورات و احكام آن ايمان ندارند . ( 43 )\r\nما تورات را كه در آن رهنمود و نورى است فروفرستاديم . پيامبران كه تسليم خدا بودند براساس آن براى يهوديان داورى مىكردند ، و عالمان ربّانى و دانشمندان يهود نيز به سبب اين‌كه از آنان خواسته شده بود كه نگهبان اين كتاب باشند بر طبق آن حكم مىكردند و از كسانى بودند كه بر آن و احكام آن گواهى مىدادند . پس اى يهوديان ، در بيان حكم خدا از مردم نترسيد و از من بترسيد ، و آيات مرا به بهايى اندك مفروشيد ، كه هركس برطبق آنچه خدا فروفرستاده است حكم نكند آنانند كافران . ( 44 )\r\nو در تورات بر يهوديان مقرّر داشتيم كه جان در برابر جان و چشم در برابر چشم و بينى در برابر بينى و گوش در برابر گوش و دندان در برابر دندان قصاص مىشود ، و جراحت‌ها نيز قصاص دارند . پس اگر كسى از حق قصاص درگذرد و آن را صدقه به شمار آورد باعث آمرزش گناهان او مىشود ، و اگر از حق خود نگذرد و خواهان قصاص باشد ، حاكم بايد برطبق مقررات الهى حكم كند ؛ و هركس برطبق آنچه خدا فروفرستاده است حكم نكند آنانند ستمكاران . ( 45 )\r\n\r\n","description":"","footnote":"","page_name":" 115 ","page_number":120},
  {"content":"\r\n\r\nو عيسى پسر مريم را در پى راه‌هايى كه پيامبران پيشين پيمودند فرستاديم ، در حالى كه حقانيت تورات را كه پيش از او آمده بود تأييد مىكرد ، و به او انجيل را كه در آن رهنمود و نورى بود عطا كرديم ، و انجيل نيز حقانيت تورات را كه پيش از آن آمده بود ، تصديق مىنمود و رهنمود و پندى براى تقواپيشگان بود . ( 46 )\r\nو پيروان انجيل بايد براساس آنچه خدا در آن فروفرستاده است حكم كنند .\r\nو هركس به آنچه خدا نازل كرده است حكم نكند آنانند كه از راه خدا بيرون رفته‌اند . ( 47 )\r\nاى پيامبر ، و ما اين كتاب ( قرآن ) را كه سراسر حق است به سوى تو فروفرستاديم در حالىكه حقانيت كتاب‌هاى آسمانى پيش از خود را تأييد مىكند و بر آنها سيطره و نگهبانى دارد . پس ميان همگان به آنچه خدا فروفرستاده است حكم كن و با رويگردانى از اين قرآن سراسر حق كه به سوى تو آمده است از خواسته‌هاى نفسانى آنان پيروى مكن . ما براى هرامتى از شما شريعت و راهى روشن مقرّر داشتيم ، و اگر خدا مىخواست همهء شما را امتى يگانه قرار مىداد و براى شما يك شريعت مقرّر مىكرد ، اما چنين نخواست ، بلكه براى هرامتى شريعتى قرار داد تا شما را در آنچه عطايتان كرده است بيازمايد . پس به سوى نيكىها سبقت گيريد كه بازگشت همهء شما به سوى خداست ، آن‌گاه شما را به آنچه در آن اختلاف مىكرديد آگاه مىسازد . ( 48 )\r\nو به تو فرمان داديم كه ميان آنان برطبق آنچه خدا نازل كرده است ، حكم كن و از خواسته‌هايشان پيروى مكن و از آنان برحذر باش كه مبادا تو را بلغزانند و از برخى از آنچه خدا به سوى تو فروفرستاده است بازگردانند . پس اگر از دعوت تو روى برتافتند بدان كه خدا مىخواهد آنان را به سزاى برخى از گناهانشان به گمراهى كشاند ، و بىگمان بسيارى از مردم از راه خدا بيرون مىروند . ( 49 )\r\nپس آيا حكم دوران جاهليت را مىجويند كه احكام الهى را مىپذيرند ؟ براى مردمى كه به آيات خدا يقين دارند حكم چه كسى از حكم خدا نيكوتر است ؟ ( 50 )\r\n\r\n","description":"","footnote":"","page_name":" 116 ","page_number":121},
  {"content":"\r\n\r\nاى كسانى كه ايمان آورده‌ايد ، يهوديان و مسيحيان را دوستان خود مگيريد ، زيرا آنان با وجود اين‌كه باهم اختلاف دارند در برابر شما با يكديگر همدل‌اند ؛ و هركس از شما آنان را به دوستى گيرد ، قطعا در زمرهء آنان به شمار مىآيد و از ستمكاران است ، و خدا مردم ستمكار را هدايت نمىكند . ( 51 )\r\nبه همين سبب است كه مىبينى آنان كه در دل‌هايشان بيمارى شك و ترديد است ، براى طرح دوستى با يهوديان و مسيحيان شتابان به ميان آنان مىروند و به دروغ مىگويند : مىترسيم گزندى به ما برسد و به يارى آنان نيازمند شويم . اميد است خداوند براى مؤمنان پيروزى پديد آورد و يا از جانب خود امرى پديدار سازد ، آن‌گاه بيماردلان سست‌ايمان از آنچه در دوستى با يهوديان و مسيحيان در دل‌هايشان نهان مىداشتند پشيمان مىشوند . ( 52 )\r\nو مؤمنان دربارهء كسانى كه با يهوديان و مسيحيان طرح دوستى افكندند خواهند گفت : آيا اينان همان كسانىاند كه با سخت‌ترين سوگندهايشان به خدا قسم خوردند كه با شما هستند ؟ كارهايشان تباه شد و زيانكار گشتند . ( 53 )\r\nاى كسانى كه ايمان آورده‌ايد ، هركس از شما از دين خود برگردد و به كفر گرايد بداند كه دين خدا بىياور نمىماند ، زيرا ديرى نمىگذرد كه خداوند مردمى را مىآورد كه آنان را دوست مىدارد و آنان نيز او را دوست مىدارند ؛ در برابر مؤمنان فروتن‌اند و به آنان مهر مىورزند ولى بر كافران سرافرازند ؛ در راه خدا پيكار مىكنند و در كارهايشان از سرزنش هيچ سرزنش‌كننده‌اى بيم ندارند .\r\nاين فضل خداست كه به هركس بخواهد عطا مىكند ، و خدا بخششى گسترده و فضلى بىپايان دارد و به كسانى كه درخور بخشش‌اند داناست . ( 54 )\r\nجز اين نيست كه عهده‌دار امور شما مؤمنان ، خدا و پيامبر او و كسانىاند كه ايمان آورده‌اند ؛ همانان كه نماز برپا مىدارند و در حال ركوع زكات مىدهند . ( 55 )\r\nو هر كس خدا و رسولش و كسانى را كه ايمان آورده و از خصلت يادشده برخوردارند ، به ولايت و سرپرستى خود بپذيرد پيروز است چرا كه از حزب خداست و تنها حزب خدا پيروزمندند . ( 56 )\r\nاى مؤمنان ، كسانى را كه دين شما را به مسخره گرفته و آن را بازيچه شمرده‌اند ، همانان كه پيش از شما كتاب آسمانى به آنان داده شده است دوست خود مگيريد و كافران را نيز به دوستى مگيريد ، و اگر مؤمنيد از خدا پروا كنيد . ( 57 )\r\n\r\n","description":"","footnote":"","page_name":" 117 ","page_number":122},
  {"content":"\r\n\r\nو چون بانگ اذان سر دهيد و مردم را بدين‌وسيله به نماز فراخوانيد آن را به استهزا مىگيرند و بازيچه مىشمرند ، اين بدان‌سبب است كه آنان مردمى هستند كه درنمىيابند . ( 58 )\r\nبگو : اى صاحبان كتاب‌هاى آسمانى ، آيا چيزى جز اين را از ما ناخوشايند مىشمريد كه ما به خدا و كتابى كه بر ما فروفرستاده شده و كتاب‌هاى آسمانى ديگرى كه پيش‌تر نازل شده است ايمان آورده‌ايم ؟ و اين كه بيشتر شما از راه خدا خارج شده‌ايد ؟ ( 59 )\r\nبگو : اگر ايمان به خدا و كتاب‌هاى آسمانى از نظر شما بد است آيا مىخواهيد شما را به چيزى كه فرجامش نزد خدا بدتر از اين است آگاه كنم ؟ آنان كسانىاند كه خدا لعنتشان كرده و برايشان خشم گرفته و برخى از آنان را به بوزينه‌ها و خوك‌ها مبدل ساخته ، و كسانىاند كه طاغوت را پرستيده‌اند . اينان جايگاهى بدتر دارند و گمراهانىاند كه بيشترين فاصله را با راه راست دارند اينان از گروه شمايند و سزاوار است كه از آنان ناخشنود باشيد نه از كسانى كه به خدا و كتاب‌هاى آسمانى ايمان آورده‌اند . ( 60 )\r\nو چون نزد شما آيند گويند : ما ايمان آورده‌ايم ، در حالىكه با كفر بر شما وارد شده و با كفر از نزد شما بيرون رفته‌اند ، و خدا به آن نيرنگى كه نهان داشته‌اند داناتر است . ( 61 )\r\nو بسيارى از آنان را مىبينى كه در گناه و تجاوز و خوردن مال حرام شتاب مىورزند . راستى كه بد كارهايى انجام مىدهند . ( 62 )\r\nچرا عالمان ربانى و دانشمندانشان آنان را از سخنان گناه‌آلود و حرامخوارىشان بازنمىدارند ؟ راستى كه بد كارى مىكنند . ( 63 )\r\nو يهوديان گفتند : دست خدا بسته است - دست‌هاى خودشان بسته و بىاقتدار باد ، و به سزاى آنچه گفتند لعنت بر آنان باد - بلكه هردو دست خدا باز است و قدرتش بىكران . هرگونه بخواهد مىبخشد . و قطعا كتابى كه از جانب پروردگارت به سوى تو فروفرستاده شده است بر سركشى و كفر بسيارى از آنان مىافزايد ، و ما تا روز قيامت ميانشان دشمنى و نفرت افكنده‌ايم . هرگاه براى جنگ با پيامبر و مسلمانان آتشى برافروزند خدا آن را خاموش مىكند . آنان در زمين به فسادگرى مىكوشند ، و خدا فسادگران را دوست نمىدارد . ( 64 )\r\n\r\n","description":"","footnote":"","page_name":" 118 ","page_number":123},
  {"content":"\r\n\r\nو اگر صاحبان كتاب‌هاى آسمانى ايمان مىآوردند و از گناهان بزرگ پرهيز مىكردند ، قطعا گناهان كوچكشان را از آنان مىزدوديم و آنان را به بوستان‌هاى پرنعمت بهشت درمىآورديم . ( 65 )\r\nو اگر آنان تورات و انجيل و ساير كتاب‌هاى آسمانى و احكامى را كه از جانب پروردگارشان بر آنان فروفرستاده شده است برپا مىداشتند ، قطعا از فراز سرشان و از زير پاهايشان ( از آسمان و زمين ) بهره‌هاى فراوان مىبردند . البته برخى از آنان معتدل‌اند ( تسليم خدايند و بر دين پايدار ) ولى بسيارى از آنان كارهايى كه انجام مىدهند نارواست . ( 66 )\r\nاى پيامبر ، به مردم آنچه را كه از جانب پروردگارت ( در مورد معرّفى پيشوايشان ) به سوى تو فروفرستاده شده است ابلاغ كن ، و اگر نكنى رسالت او را ابلاغ نكرده‌اى ، و از مردم بيمى به خود راه مده ، كه خداوند تو را از گزند آنان مصون مىدارد . قطعا خدا اين مردم كفرپيشه را به اهدافشان ( تباه كردن دين حق ) راه نمىنمايد . ( 67 )\r\nبگو : اى اهل كتاب ، شما بر جايگاهى استوار قرار نداريد تا بتوانيد تورات و انجيل و ساير كتاب‌هاى آسمانى و احكامى را كه از جانب پروردگارتان به سوى شما فروفرستاده شده است ، برپا داريد . و بىترديد اين قرآن كه از جانب پروردگارت به سوى تو فروفرستاده شده است بسيارى از آنان را سركشى و كفر بسيارى مىافزايد ؛ پس بر اين مردم كفرپيشه اندوه مخور . ( 68 )\r\nكسانى كه ايمان آورده‌اند ( مسلمانان ) و كسانى كه يهودىاند و صابئان و مسيحيان بدانند كه اين نام‌ها كارساز نيست . تنها آنان كه به خدا و روز قيامت ايمان راستين داشته باشند و كار شايسته كنند نه ترسى ايشان را فرامىگيرد و نه اندوهگين مىشوند . ( 69 )\r\nبه يقين ما از بنى اسرائيل پيمان گرفتيم و پيامبرانى را به رسالت به سوى آنان فرستاديم . هرگاه پيامبرانى براى آنان دستوراتى آوردند كه موافق ميلشان نبود ، گروهى را دروغپرداز شمردند و گروهى را كشتند و اين رويهء آنان است . ( 70 )\r\n\r\n","description":"","footnote":"","page_name":" 119 ","page_number":124},
  {"content":"\r\n\r\nو يهوديان پنداشتند كه چون يهودى هستند ، در برابر كارهاى ناروايشان كيفرى در كار نيست ؛ ازاين‌رو كور و كر شدند و از ديدن حق و شنيدن آن ناتوان گشتند . پس از چندى خداوند به رحمت خود به سوى آنان بازگشت و پندارهاى باطل را از آنان زدود ، ولى بازهم كور و كر شدند البته ، نه همگان بلكه بسيارى از آنان ، و خدا به آنچه به جاى مىآورند بيناست . ( 71 )\r\nقطعا كسانى كه گفتند :\r\nخدا همان مسيح پسر مريم است ، كافر شده‌اند . مسيح خود مىگفت : اى بنى اسرائيل ، خدا را كه پروردگار من و پروردگار شماست بپرستيد ، زيرا حقيقت اين است كه هركس به خدا شرك ورزد ، به يقين خداوند بهشت را بر او حرام مىكند و جايگاهش آتش است ، و ستمكاران ياورانى ندارند كه آنان را از آتش رهايى بخشند . ( 72 )\r\nكسانى هم كه گفتند : خدا يكى از سه اقنوم ( پدر ، پسر و روح القدس ) است قطعا كافر شده‌اند . جز خداى يگانه خدايى نيست . اگر از آنچه مىگويند بازنايستند ، به كسانى از آنان‌كه كافر شده‌اند عذابى دردناك خواهد رسيد . ( 73 )\r\nپس چرا به سوى خدا بازنمىگردند و از او آمرزش نمىخواهند و حال آن‌كه خدا آمرزنده و مهربان است ؟ ( 74 )\r\nمسيح پسر مريم جز پيامبرى نبود كه پيش از او آن‌همه پيامبران درگذشتند ، و مادرش تصديق‌كنندهء همهء آيات خدا بود . هر دوى آنان غذا مىخوردند ، در حالىكه خدا نيازمند خوراكىها نيست . بنگر چگونه نشانه‌ها را براى آنان بيان مىكنيم ، سپس بنگر چگونه از انديشه بازداشته مىشوند و به كجا برده مىشوند ؟ ( 75 )\r\nبگو : آيا به جاى خدا چيزى را مىپرستيد كه هيچ زيان و سودى را براى شما در اختيار ندارد و حال آن‌كه تنها خدا شنوندهء درخواست‌ها و دانا به نيازهاى شماست ؟ ( 76 )\r\n\r\n","description":"","footnote":"","page_name":" 120 ","page_number":125},
  {"content":"\r\n\r\nبگو : اى صاحبان كتاب‌هاى آسمانى ، در دينتان از آنچه بايسته است فراتر نرويد كه آن نارواست ، و از خواسته‌ها و انديشه‌هاى مردمى كه پيش از شما به بيراهه رفتند و گروه بسيارى را به گمراهى افكندند و خود از راه راست گمراه شدند پيروى نكنيد . ( 77 )\r\nاز ميان بنى اسرائيل آنان كه كفر ورزيدند ، بر زبان داوود و عيسى بن مريم لعنت شدند . اين بدان‌سبب بود كه آنان پيامبرانشان را نافرمانى كردند و همواره از حدود خدا تجاوز مىكردند . ( 78 )\r\nو هرگز از كارهاى ناپسندى كه انجام مىدادند ، بازنمىايستادند . به راستى كارهايى كه مىكردند بد بود . ( 79 )\r\nبسيارى از آنان را مىبينى كه با كسانى كه يكتايى خدا را انكار كرده‌اند ، طرح دوستى مىافكنند . راستى بد است آنچه نفسشان براى آنان پيش فرستاده است كه خدا بر آنان خشم گرفته و در عذاب جاودانه‌اند . ( 80 )\r\nو اگر به خدا و پيامبر و آنچه به سوى او فرستاده شده است ايمان مىآوردند ، منكران توحيد را به دوستى نمىگرفتند ، ولى بسيارى از آنان از راه ايمان و اطاعت خدا بيرون رفته‌اند . ( 81 )\r\nبىگمان ، سرسخت‌ترين مردم را در دشمنى با كسانى كه ايمان آورده‌اند يهوديان و مشركان خواهى يافت ، و نزديك‌ترين مردم را در دوستى با آنان‌كه ايمان آورده‌اند كسانى خواهى يافت كه گفتند : ما مسيحى هستيم . اين از آن‌روست كه برخى از آنان كشيشان و راهبانند ، و بدان‌سبب است كه آنان در پذيرش حق تكبر نمىورزند . ( 82 )\r\n\r\n","description":"","footnote":"","page_name":" 121 ","page_number":126},
  {"content":"\r\n\r\nو چون آيات اين قرآن را كه بر پيامبر نازل شده است مىشنوند ، به دليل اين‌كه حق را شناخته‌اند ، چشمانشان را مىبينى كه اشكبار است و مىگويند : پروردگارا ، ايمان آورديم ، پس ما را با ساير مؤمنان در زمرهء كسانى ثبت كن كه بر حقانيت رسالت پيامبر گواهى داده‌اند . ( 83 )\r\nو مىگويند : ما را چه سودى است كه به خدا و اين قرآن كه سراسر حق است و به سوى ما آمده است ايمان نياوريم و اميدواريم كه پروردگارمان ما را با مردم شايسته همراه سازد و در ميان آنان درآورد ؟ ( 84 )\r\nپس خداوند به پاس آنچه گفتند بوستان‌هايى آكنده از درخت كه در زير آنها جوىها روان است و در آن جاودانه‌اند ، به آنان پاداش داد ، و اين است پاداش نيكوكاران . ( 85 )\r\nو كسانى كه به پيامبر و آنچه بر او نازل شده است كافر شده و آيات ما را دروغ انگاشته‌اند آنان همدم دوزخند . ( 86 )\r\nاى كسانى كه ايمان آورده‌ايد ، چيزهاى پاكيزه را كه خدا آنها را براى شما حلال كرده است بر خود و ديگران حرام مكنيد و بدين‌وسيله از حدود الهى تجاوز نكنيد كه خداوند تجاوزگران را دوست نمىدارد . ( 87 )\r\nو از آنچه خدا روزى شما كرده است كه همه حلال و پاكيزه‌اند . بخوريد و از خدا كه به او ايمان داريد پروا كنيد و حلال او را حرام مكنيد . ( 88 )\r\nخداوند شما را به سبب سوگندهاى بيهوده‌تان كه بدون قصد بر زبان مىآوريد بازخواست نمىكند و كفّاره‌اى براى آنها مقرّر نمىدارد ، ولى بر سوگندهايى كه آنها را با ارادهء خود استوار مىكنيد ، اگر آنها را بشكنيد بازخواستتان مىكند و براى آنها كفّاره مقرّر مىدارد . پس كفّارهء شكستن سوگند ، غذا دادن به ده درمانده است از غذاهاى متوسطى كه به خانوادهء خود مىدهيد يا پوشاك ده مسكين يا آزاد كردن يك برده . پس هركس هيچ‌يك از اينها را نيابد بايد سه روز روزه بگيرد . اين كفّارهء سوگندهاى شماست آن‌گاه كه سوگند ياد كنيد و آن را بشكنيد ؛ و بايد سوگندهاى خود را حفظ كنيد . اين‌گونه خداوند احكام خود را براى شما بيان مىكند ، باشد كه با فراگرفتن آنها و عمل بدانها سپاسگزارى كنيد . ( 89 )\r\n\r\n","description":"","footnote":"","page_name":" 122 ","page_number":127},
  {"content":"\r\n\r\nاى كسانى كه ايمان آورده‌ايد ، جز اين نيست كه شراب و قمار و سنگ‌هاى نصب‌شده براى قربانىها كه بدانها تبرك مىجويند ، و تيرهاى قمار كه گوشت دام‌ها را با آنها تقسيم مىكنند ، همه پليدىهايى هستند كه گرايش به آنها برخاسته از وسوسه‌هاى شيطان است ؛ پس از آنها بپرهيزيد ، باشد كه نيكبخت شويد . ( 90 )\r\nشيطان چيزى جز اين نمىخواهد كه به وسيلهء شراب و قمار ميان شما دشمنى و نفرت بيفكند و شما را از ياد خدا و از نماز بازدارد . اينك آيا از اين كارها باز مىايستيد ؟ ( 91 )\r\nو خدا را اطاعت كنيد و از پيامبر فرمان بريد و از پليدىها برحذر باشيد . پس اگر روى برتافتيد بدانيد كه بر عهدهء فرستادهء ما جز ابلاغ آشكار پيام تكليفى نيست . ( 92 )\r\nبر كسانى كه ايمان آورده و كارهاى شايسته كرده‌اند ، در مورد حرام‌هاى ياد شده - چنانچه پيش از آگاهى به حكمشان آنها را خورده‌اند - گناهى نيست ، بدين‌شرط كه تقوا پيشه كرده و به خدا و رسولش ايمانى راستين داشته و كارهاى شايسته انجام داده باشند ؛ سپس به مرحله‌اى ديگر از تقوا رسيده و به تمام احكام الهى ايمان آورده باشند و باز هم تقواپيشه بوده و اعمالشان را نيكو انجام داده باشند ، كه خداوند كسانى را كه اعمالشان را به صورتى نيكو انجام مىدهند دوست مىدارد . ( 93 )\r\nاى كسانى كه ايمان آورده‌ايد ، خداوند شما را به برخى شكارها كه دست‌ها و نيزه‌هايتان به آن مىرسد مىآزمايد ، تا معلوم دارد چه كسى از او به سبب كيفرش كه از ديده‌ها نهان است مىترسد . پس هركس بعد از پيش آمدن اين آزمون تجاوز كند ( به شكار بپردازد ) عذابى دردناك خواهد داشت . ( 94 )\r\nاى كسانى كه ايمان آورده‌ايد ، شكار را در حالىكه محرميد مكشيد ؛ و هركس از شما از روى عمد آن را بكشد جزايى بر عهدهء اوست . آن جزا كه از ميان دام‌ها ( شتر ، گاو و گوسفند ) است بايد با شكارى كه كشته است همانند باشد ، و به همانندى اين دو با يكديگر ، دو مرد عادل از خودتان حكم مىكنند ، و آن دام قربانيى است كه بايد به كعبه رسد ؛ يا بايد كفّاره‌اى بدهد كه آن خوراك درماندگان است يا معادل آن روزه گرفتن است ، تا سزاى كارش را بچشد . خدا از آنچه پيش از بيان اين حكم روى داده درگذشته و كفّاره‌اى براى آن مقرّر نكرده است . و هركس از اين پس شكارى را بكشد و اين كار را تكرار كند خدا از او انتقام مىگيرد ، كه خدا مقتدرى شكست‌ناپذير و صاحب انتقام است . ( 95 )\r\n\r\n","description":"","footnote":"","page_name":" 123 ","page_number":128},
  {"content":"\r\n\r\nشكار حيوانات دريا و خوراكىهاى آن براى شما حلال شده است ، در حالىكه آن براى شما محرمان و ديگر كاروانيان بهره‌اى است ، و شكار حيوانات صحرايى بر شما محرمان تا هنگامى كه در احرام هستيد حرام گرديده است ، و از خدايى كه به سوى او محشور مىشويد پروا كنيد . ( 96 )\r\nخداوند ، كعبه آن خانهء درخور احترام و نيز ماه حرام و قربانى حج و قلاده‌هاى قربانىهاى حج را مايهء برپايى مردم در امور دنيا و آخرتشان قرار داده است . اين حقيقت را بيان كرديم تا بدانيد كه خدا آنچه را در آسمان‌ها و آنچه را در زمين است مىداند و اين‌كه خدا به هرچيزى آگاه است . ( 97 )\r\nبدانيد كه خداوند گناه‌پيشگان را به كيفرى سخت مىرساند و فرمانبرداران را آمرزنده و مهربان است . ( 98 )\r\nبر عهدهء پيامبر چيزى جز رساندن پيام‌هاى الهى نيست ، و خدا است كه آنچه را آشكار مىكنيد و آنچه را نهان مىداريد مىداند . ( 99 )\r\nبگو : پليد و پاك برابر نيستند ، هرچند فراوانى پليدها تو را مجذوب خود سازد . پس اى خردمندان ، از خدا پروا كنيد و بر آيين او كه برخاسته از پاكىهاست پايدار باشيد ، باشد كه نيكبخت گرديد . ( 100 )\r\nاى كسانى كه ايمان آورده‌ايد ، از چيزهايى كه اگر براى شما آشكار شود بر تكليف شما مىافزايد و در نتيجه شما را اندوهگين مىكند سؤال مكنيد . بدانيد كه ما آنها را در غير هنگام نزول قرآن بيان نمىكنيم ، ولى اگر هنگامى كه قرآن نازل مىشود از آنها سؤال كنيد براى شما آشكار مىگردد . خداوند از آنچه نگفته است درگذشته و شما را به آن تكليف نكرده است ، و خدا درگذرنده و بردبار است . پس با پرسش آنها را مجوييد . ( 101 )\r\nبه يقين ، گروهى كه پيش از شما بودند در مورد آنها سؤال كردند ولى بعدا به آنها كافر شدند . ( 102 )\r\nخداوند دربارهء بحيره ، سائبه ، وصيله و حام هيچ حكمى مقرر نكرده است ، ولى كسانى كه كافر شده‌اند بر خدا دروغ مىبندند و چيزهايى را كه خود ساخته‌اند حكم خدا معرّفى مىكنند و بيشترشان درك نمىكنند كه بر خدا دروغ بافته‌اند . ( 103 )\r\n\r\n","description":"","footnote":"","page_name":" 124 ","page_number":129},
  {"content":"\r\n\r\nو چون به آنان گفته شود : به سوى آنچه خدا فروفرستاده و به سوى پيامبر بياييد ، مىگويند :\r\nآنچه پدرانمان را بر آن يافته‌ايم ما را بس است . آيا در هرحال از راه و رسم پدرانشان پيروى مىكنند ، هرچند پدرانشان خود چيزى نمىدانستند و از سوى كسى نيز هدايت نشده بودند ؟ ( 104 )\r\nاى كسانى كه ايمان آورده‌ايد ، مراقب خويشتن باشيد ، مبادا پس از آن‌كه راه يافته‌ايد كسانى كه گمراه شده‌اند به شما زيانى برسانند ( گمراهتان كنند ) .\r\nبازگشت شما و آنان همگى به سوى خداست ، آن‌گاه شما و آنان را از حقيقت فرجام آنچه مىكرديد آگاه خواهد ساخت . ( 105 )\r\nاى كسانى كه ايمان آورده‌ايد ، چون نشانه‌هاى مرگ يكى از شما فرارسيد ، هنگام وصيت بايد دو تن از مردان عادل همكيشتان ميان شما گواه باشند ؛ و اگر در سفر بوديد و مصيبت مرگ به سراغتان آمد و دو شاهد مسلمان نيافتيد بايد دو تن از غير همكيشانتان وصيت شما را گواه باشند . پس اگر در صحّت آنچه وصى اظهار مىدارد ترديد كرديد ، گواهان را پس از نماز [ تا برپايى محكمه 
  ] نگاه داريد كه به خدا سوگند ياد كنند كه ما گواهى خود را به هيچ بهايى نمىفروشيم ( آنچه را شاهد بوده‌ايم به سود كسى تغيير نمىدهيم ) هرچند خويشاوند باشد ، و شهادتى را كه خدا بر عهدهء ما نهاده است كتمان نمىكنيم ، زيرا در آن صورت از گناهكاران خواهيم بود . ( 106 )\r\nپس اگر فاش شد كه گواهان با گواهى دروغ خود مرتكب گناه شده‌اند ، دو تن از كسانى كه آن دو گواه اصلى بر آنان جفا كردند ، به جاى آن دو قرار گيرند و به خدا سوگند ياد كنند كه گواهى ما از گواهى آن دو درست‌تر است و ما با گواهى خود بر ضد آنان ، در حقشان تعدى نكرده‌ايم ، چرا كه در آن صورت از ستمكاران خواهيم بود . ( 107 )\r\nاين بهترين روش است كه شاهدان شهادت را آن‌گونه كه بايسته است ادا كنند يا بترسند از اين‌كه پس از سوگندهايشان كه بىاعتبار تلقى شده است سوگندها به ديگران واگذار شود . و از خدا پروا كنيد و گوش فرادهيد . و خدا مردم فسق‌پيشه را هدايت نمىكند . ( 108 )\r\n\r\n","description":"","footnote":"","page_name":" 125 ","page_number":130},
  {"content":"\r\n\r\nروزى كه خداوند همهء پيامبران را گرد مىآورد و به آنان مىگويد :\r\nاز مردمى كه به سويشان فرستاده شديد چه پاسخى به شما داده شد ؟ مىگويند : ما چنان‌كه بايد آگاهى نداريم ، تو هستى كه همهء نهان‌ها را مىدانى . ( 109 )\r\nزمانى [ را ياد كن 
  ] كه خدا به عيسى ، پسر مريم گفت : نعمت مرا كه بر تو و مادرت ارزانى داشتم به ياد آور ، آن‌گاه كه تو را به وسيلهء « روح القدس » تأييد كردم ، كه با مردم در حالىكه نوزادى در گهواره بودى و هنگامى كه ميانسال شدى سخن مىگفتى ؛ و نعمت مرا به ياد آور ، آن‌گاه كه به تو كتاب آسمانى و حكمت و تورات و انجيل آموختم ، و آن‌گاه كه به اذن من از گل چيزى همانند شكل پرندگان مىساختى و در آنها مىدميدى پس به اذن من پرندگانى مىشدند ، و كور مادرزاد و كسى را كه دچار پيسى بود به اذن من بهبودى مىبخشيدى ، و آن‌گاه كه مردگان را به اذن من از گور زنده بيرون مىآوردى ، و آن‌گاه كه شرّ بنى اسرائيل را از تو بازگرداندم ، هنگامى كه آن معجزات را برايشان آوردى ، پس كسانى از آنان كه كفر ورزيدند گفتند : اين جز جادويى آشكار نيست . ( 110 )\r\nو ياد كن نعمت مرا آن‌گاه كه به حواريون وحى كردم كه به من و پيامبرم ايمان بياوريد . گفتند : ايمان آورديم ، و گواه باش كه ما تسليم توييم . ( 111 )\r\nياد كن زمانى را كه حواريون گفتند : اى عيسى پسر مريم ، آيا پروردگار تو مىتواند براى ما از آسمان مائده‌اى فروفرستد ؟ گفت :\r\nاگر ايمان داريد از خدا پروا كنيد و پس از اين همهء نشانه‌ها كه بر رسالت من است نشانهء ديگر مخواهيد . ( 112 )\r\nگفتند : مىخواهيم از آن بخوريم و دل‌هايمان نيز بدان آرامش يابد ، و بدانيم كه در رسالت خود به ما راست گفته‌اى و مىخواهيم از زمرهء گواهان آن مائدهء آسمانى باشيم . ( 113 )\r\n\r\n","description":"","footnote":"","page_name":" 126 ","page_number":131},
  {"content":"\r\n\r\nعيسى پسر مريم گفت : خداوندا ، پروردگارا ، از آسمان مائده‌اى بر ما فروفرست تا براى ما عيدى باشد هم براى نخستين گروه امّت ما و هم براى آخرين گروه امّتمان و نيز نشانه‌اى از جانب تو باشد ، و بدين‌وسيله به ما روزى ده كه تو بهترين روزىدهندگانى . ( 114 )\r\nخدا گفت : من آن را بر شما فروخواهم فرستاد ، اما هر كس از شما پس از آن كفر ورزد ، او را به گونه‌اى از عذاب كيفر مىكنم كه هيچ‌يك از جهانيان را آن‌گونه كيفر نكرده‌ام . ( 115 )\r\nو ياد كن هنگامى را كه خدا به عيسى مىگويد : اى عيسى پسر مريم ، آيا تو به مردم گفتى كه غير از خدا من و مادرم را معبود خويش گيريد ؟ عيسى مىگويد :\r\nتو پيراسته‌اى از اين‌كه شريكى داشته باشى ! مرا نرسد كه چيزى بگويم كه سزاوار من نيست .\r\nاگر آن را گفته بودم قطعا تو آن را مىدانستى . تو آنچه را كه در ذات من است مىدانى و من آنچه را كه در ذات توست نمىدانم ، چرا كه فقط تو به همهء نهان‌ها دانايى . ( 116 )\r\nبه آنان چيزى جز آنچه مرا بدان فرمان دادى نگفتم ، به آنان گفتم : خدا را كه پروردگار من و پروردگار شماست بپرستيد ؛ و تا هنگامى كه در ميانشان بودم بر اعمالشان گواه بودم ، و چون مرا برگرفتى ، تو خود بر كارهايشان نگهبان بودى ، و تو بر هرچيز گواهى . ( 117 )\r\nاگر عذابشان كنى آنان بندگان تواند و اختيار كارشان با توست ، و اگر آنان را بيامرزى كسى حق ندارد بر تو ايراد گيرد ، زيرا شكست در تو راه ندارد و كارهاى تو همه از روى حكمت است . ( 118 )\r\nآن روز خدا به عيسى مىگويد : تو از راستگويانى و امروز روزى است كه راستگويان را راستىشان سود مىدهد ؛ براى آنان بوستان‌هايى است پردرخت كه از زير آنها جوىها روان است و براى هميشه در آن ماندگارند . خدا از آنان خشنود است و آنان نيز از خدا خشنودند . اين است سعادت بزرگ . ( 119 )\r\nفرمانروايى آسمان‌ها و زمين و آنچه در آنهاست از آن خداست ، و او بر هركارى تواناست . ( 120 )\r\n\r\n","description":"","footnote":"","page_name":" 127 ","page_number":132},
  {"content":"\r\n\r\n\r\nسورهء انعام / 6\r\nبه‌نام خداوند گسترده‌مهر مهربان\r\nستايش از آن خداست كه آسمان‌ها و زمين را آفريده و تاريكىها و نور را پديد آورده است ؛ با اين حال كسانى كه كافر شدند غير او را با پروردگارشان برابر مىكنند . ( 1 )\r\nاوست آن‌كه شما آدميان را از گلى آفريد ، آن‌گاه براى شما سرآمدى مقرر داشت ، و سرآمدى كه تعيين شده و دگرگونى ندارد نزد اوست ؛ با اين‌حال شما در يكتايى او در ادارهء امور جهان ترديد مىكنيد . ( 2 )\r\nو اوست خدا ، هم در آسمان‌ها و هم در زمين ؛ كارهاى نهان و آشكار شما را مىداند ، و نيز حالات نفسانى شما را كه بر اثر اعمال نيك و بد فراهم مىآوريد مىداند . ( 3 )\r\nو هيچ نشانه‌اى از نشانه‌هاى پروردگارشان كه آشكاركنندهء حق است برايشان نيامد مگر اين‌كه از آن‌روى برتافتند . ( 4 )\r\nزيرا آنان حق را آن‌گاه كه برايشان آمد دروغ انگاشتند ؛ پس به زودى اخبار و نتايج آنچه به مسخره‌اش مىگرفتند به آنان خواهد رسيد . ( 5 )\r\nآيا نديده‌اند كه چه بسيار مردمى را كه پيش از آنان بودند هلاك كرديم ؟ مردمى كه به آنان در زمين توانايىهايى داده بوديم كه به شما آن توانايىها را نداده‌ايم ، و ابرهاى پرباران به سويشان گسيل كرديم تا باران‌هاى سودمند بر آنان فروريزند ، و نهرهاى بسيارى را پديد آورديم كه از زير خانه‌ها و قصرهايشان روان بود ، سپس آنان را به سبب گناهانشان نابود كرديم و پس از آنان مردمى ديگر پديد آورديم . ( 6 )\r\nو اگر كتابى نوشته در كاغذ بر تو نازل مىكرديم و آنها آن را با دست‌هاى خود لمس مىكردند ، باز هم كسانى كه كافر شده‌اند مىگفتند : اين جز سحرى آشكار نيست . ( 7 )\r\nو گفتند : چرا فرشته‌اى بر او نازل نمىشود تا نشانه‌اى بر راستى و درستى رسالت او باشد ؟ ولى اگر فرشته‌اى هم نازل مىكرديم باز آنان ايمان نمىآوردند و در نتيجه كار به پايان مىرسيد و هلاك مىشدند و هيچ مهلتى نمىيافتند . ( 8 )\r\n\r\n","description":"","footnote":"","page_name":" 128 ","page_number":133},
  {"content":"\r\n\r\nو اگر ما پيامبرى را كه بايد به سويشان بيايد فرشته‌اى قرار مىداديم ، باز هم او را به صورت مردى درمىآورديم ، و بر آنان حق را كه اينك به بهانه‌ها و شبهاتى واهى در مورد رسالت بشر ، بر خود و ديگران پوشيده مىدارند پوشيده مىداشتيم . ( 9 )\r\nو اى پيامبر ، به راستى رسولانى كه پيش از تو بودند به سبب هشدارهايشان مورد استهزا قرار گرفتند ؛ پس بر كسانى كه پيامبران را مسخره مىكردند ، همان عذابى كه آن را به استهزا مىگرفتند فرود آمد و دامنگيرشان شد . ( 10 )\r\nبگو : در زمين سير كنيد ، آن‌گاه بنگريد فرجام كسانى كه پيامبران و اخطارهاى آنان را دروغ انگاشتند چگونه بوده است . ( 11 )\r\nبه آنان كه معاد را باور ندارند بگو :\r\nآنچه در آسمان‌ها و زمين است از آن كيست ؟ بگو : از آن خداست ، همو كه مهربانى بر بندگان را بر خود واجب كرده است ؛ پس قطعا شما مردم را در روز قيامت كه هيچ ترديدى در آن نيست گرد مىآورد . كسانى كه بر اثر عنادشان با حق خود را باخته و زيانكار ساخته‌اند ايمان نمىآورند . ( 12 )\r\nو آنچه در شب و روز قرار دارد از آن اوست ، و اوست كه شنوندهء سخنان و دانا به اعمال نيك و بد بندگان است . ( 13 )\r\nبگو : آيا غير خدا را ولىّ نعمت خويش بگيرم ؟ خدايى كه پديدآورندهء آسمان‌ها و زمين است ، و اوست كه به بندگانش خوراك مىدهد و نيازهايشان را تأمين مىكند و به او طعام داده نمىشود چون از همه‌چيز بىنياز است . بگو :\r\nمن فرمان يافته‌ام كه نخستين كسى باشم كه در برابر او تسليم است ( بيش از ديگران تسليم او باشم ) ، و به من فرمان داده شده است كه از مشركان مباش . ( 14 )\r\nبگو : من اگر پروردگارم را نافرمانى كنم ، از عذاب روز قيامت كه روزى بزرگ است مىترسم . ( 15 )\r\nهركس در آن روز كه قيامت برپا شود عذاب از او گردانده شود ، قطعا خدا بر او رحمت آورده و اين است آن نيكبختى آشكار . ( 16 )\r\nو اگر خدا به تو گزندى برساند كسى جز او برطرف‌كنندهء آن نيست ، و اگر خيرى به تو برساند كسى بازدارندهء آن نيست ؛ چرا كه او بر هركارى تواناست . ( 17 )\r\nاو بر بندگان خويش چيره است ، در حالىكه ما فوق آنهاست و بر آنان احاطه دارد ، و اوست آن حكيمى كه كارى به گزاف نمىكند و آن آگاهى كه دچار خطا نمىشود . ( 18 )\r\n\r\n","description":"","footnote":"","page_name":" 129 ","page_number":134},
  {"content":"\r\n\r\nاز آنان بپرس گواهى چه چيزى از همه برتر و در اثبات حقيقت رساتر است ؟ بگو : گواهى خدا از همه برتر است ، و او ميان من و شما به حقانيت من گواهى داده است ، و بگو : اين قرآن به من وحى شده است تا به وسيلهء آن شما و كسانى را كه قرآن به آنان مىرسد هشدار دهم . آيا واقعا شما گواهى مىدهيد كه با خدا معبودان ديگرى است كه با او شريك هستند ؟ بگو : من گواهى نمىدهم .\r\nبگو : جز اين نيست كه او معبودى يگانه است و من از آنچه شريك او مىپنداريد دورى مىگزينم . ( 19 )\r\nكسانى كه به آنان كتاب آسمانى داده‌ايم ( يهوديان و مسيحيان ) ، پيامبر را با نشانه‌هاى ثبت‌شده در آن كتاب‌ها مىشناسند همان‌گونه كه پسران خود را مىشناسند ، ولى كسانى كه با كتمان حق خود را باخته و زيانكار ساخته‌اند ايمان نخواهند آورد . ( 20 )\r\nو كيست ستمكارتر از كسى كه بر خدا دروغ بسته يا آيات او را دروغ انگاشته است ؟ حقيقت اين است كه ستمكاران سعادتمند نمىشوند . ( 21 )\r\nو روزى را ياد كن كه آنان را روانه مىكنيم و يك جا گرد مىآوريم ، سپس به كسانى كه براى خدا شريكانى پنداشته‌اند مىگوييم : شريكانتان كه آنها را شريك خدا مىپنداشتيد كجايند ؟ ( 22 )\r\nآن‌گاه پاسخشان جز اين نيست كه مىگويند : به خدا ، پروردگارمان سوگند كه ما مشرك نبوديم . ( 23 )\r\nبنگر كه چگونه بر خود دروغ مىبندند . آن روز اوصافى كه براى خدايانشان بافته بودند از دستشان مىرود .\r\n( ناراستىاش براى آنان آشكار مىشود ) ( 24 )\r\nو از ميان آنان كسانى هستند كه به تو گوش فرامىدهند ولى ما بر دل‌هايشان پرده‌هايى افكنده‌ايم تا آن را درنيابند ، و در گوش‌هايشان سنگينى قرار داده‌ايم . و اگر هرنشانه‌اى را ببينند آن را باور نمىكنند ، تا آنجا كه چون نزد تو آيند با تو مجادله مىكنند . كسانى كه كافر شده‌اند مىگويند : اين ( قرآن ) چيزى جز افسانه‌هايى كه مردم نخستين بافته‌اند نيست . ( 25 )\r\nآنان مردم را از پيروى قرآن بازمىدارند و خود نيز از آن دورى مىكنند با اين پندار كه آيين الهى را به تباهى مىكشند ، در حالىكه جز خويشتن را تباه نمىسازند و اين را نمىفهمند . ( 26 )\r\nاى كاش مىديدى زمانى را كه آنان بر آتش نگاه داشته مىشوند ، پس مىگويند : اى كاش به دنيا بازگردانده مىشديم كه در آن صورت نشانه‌هاى پروردگارمان را دروغ نمىشمرديم و از مؤمنان مىگشتيم . ( 27 )\r\n\r\n","description":"","footnote":"","page_name":" 130 ","page_number":135},
  {"content":"\r\n\r\nنه ، چنين نيست كه خواهان ايمان باشند ، بلكه آنچه پيش از اين در دنيا پنهان مىداشتند ( آتش دوزخ ) برايشان آشكار شده و آنان را به بازگشت به دنيا آرزومند كرده است ، و اگر بازگردانده شوند دوباره به كارهايى كه از آن نهى شده بودند برمىگردند ، و آنان قطعا دروغ مىگويند كه اگر بازگردند ، از مؤمنان مىشوند . ( 28 )\r\nو مىگفتند : جز اين زندگى ما در دنيا زندگى ديگرى نيست و پس از مرگ برانگيخته نمىشويم . ( 29 )\r\nو اى كاش مىديدى زمانى را كه آنان را در حضور پروردگارشان نگاه داشته‌اند و خدا به آنان مىگويد :\r\nآيا اين حق نيست ؟ مىگويند :\r\nچرا ، سوگند به پروردگارمان كه اين حق است . خدا مىگويد : پس عذاب را به وسيلهء همان دوزخى كه انكارش مىكرديد ، بچشيد . ( 30 )\r\nقطعا كسانى كه ديدار خدا را دروغ پنداشتند زيانكار شدند ؛ تا آن‌گاه كه قيامت - بىآن‌كه انتظارش را داشته باشند - بر آنان رسد ، مىگويند : دريغا كه دربارهء آن كوتاهى كرديم . آنان در حالى اين سخن را مىگويند كه بار سنگين گناهانشان را بر پشت خود حمل مىكنند . بدانيد كه بد بارى است كه آنان برمىدارند . ( 31 )\r\nو زندگى دنيا چيزى جز بازيچه و سرگرمى نيست ، و قطعا سراى آخرت براى كسانى كه تقوا پيشه مىكنند بهتر است ؛ پس آيا درنمىيابيد ؟ ( 32 )\r\nو به يقين مىدانيم كه آنچه كافران دربارهء رسالت تو مىگويند تو را اندوهگين مىكند . اندوه مخور ، چرا كه آنان در حقيقت تو را تكذيب نمىكنند ، بلكه اين ستمكاران نشانه‌هاى خدا را انكار مىكنند . ( 33 )\r\nو همانا پيامبرانى هم كه پيش از تو بودند تكذيب شدند ، ولى بر تكذيبى كه با آن روبه‌رو گرديدند و بر آزارى كه ديدند شكيبايى نمودند تا اين‌كه يارى ما به آنان رسيد ، و سخنان خدا ( سنت‌هاى او ) را هيچ دگرگون‌كننده‌اى نيست ؛ پس نصرت ما را حتمى بدان . و قطعا بخشى از داستان پيامبران به تو رسيده و با محنت‌هاى آنان آشنا شده‌اى . ( 34 )\r\nو اگر رويگردانى آنان بر تو گران است ، چنانچه مىتوانى راهى در درون زمين يا نردبانى در آسمان بجويى و بدان‌جا روى و معجزه‌اى برايشان بياورى كه آنان را به پذيرش حق وادارد چنين كن ، ولى بدان كه اگر خدا مىخواست آنان را بر هدايت گرد مىآورد ؛ پس مبادا از كسانى باشى كه به معارف الهى جاهلند . ( 35 )\r\n\r\n","description":"","footnote":"","page_name":" 131 ","page_number":136},
  {"content":"\r\n\r\nفقط كسانى كه شنوندهء حق‌اند دعوت تو را اجابت مىكنند ، نه آنان كه چون مردگان ناشنوايند ؛ و خدا همهء مردگان را در روز قيامت برمىانگيزد و حقيقت را به آنان مىفهماند ، آن‌گاه به سوى او بازگردانده مىشوند . ( 36 )\r\nو گفتند :\r\nچرا بر محمد از جانب پروردگارش معجزه‌اى كه دلخواه ماست نازل نمىشود ؟ بگو : خدا تواناست بر اين‌كه هرنشانه‌اى فروفرستد ، ولى بيشتر آنان از قدرت بىكران خدا آگاه نيستند و نيز نمىدانند كه اگر پس از آمدن معجزه‌اى كه پيشنهاد مىكنند ايمان نياورند عذاب آنان را فرومىگيرد . ( 37 )\r\nو هيچ جنبنده‌اى در زمين نيست و نه هيچ پرنده‌اى كه با دو بال خود پرواز مىكند مگر اين‌كه آنها نيز مانند شما آدميان امت‌هايى هستند - ما در آن كتاب چيزى را فروگذار نكرده‌ايم - وانگهى آنها چون شما آدميان به سوى پروردگارشان محشور خواهند شد . ( 38 )\r\nو كسانى از شما كه آيات ما را دروغ انگاشته‌اند كرانى هستند كه از شنيدن سخن حق ناتوانند و لال‌هايى هستند كه از گفتن حق ناتوانند . آنها در تاريكىها به سر مىبرند ، ازاين‌رو نمىتوانند راه درست را ببينند . خدا هركه را بخواهد گمراه مىكند و هركه را بخواهد بر راهى راست قرار مىدهد . ( 39 )\r\nاى محمد ، به مشركان بگو : به من خبر دهيد ، اگر عذاب خدا به سوى شما آيد يا لحظهء قيامت بر شما دررسد ، آيا براى بر طرف شدن آن غير خدا را مىخوانيد ؟ اگر راستگوييد ، به اين حقيقت اعتراف كنيد . ( 40 )\r\nنه ! غير خدا را نمىخوانيد ، بلكه فقط خدا را مىخوانيد - پس او اگر بخواهد ، آنچه را كه بر طرف شدنش را از او مىطلبيد بر طرف مىكند - و چيزهايى را كه شريك او پنداشته‌ايد از ياد مىبريد . ( 41 )\r\nهمانا پيش از تو نيز پيامبرانى را به سوى امت‌هايى به رسالت فرستاديم [ ولى آنها ايمان نياوردند 
  ] ازاين‌رو آنان را به گزند و محنت گرفتار كرديم ، باشد كه در برابر خدا فروتنى كنند و او را بخوانند . ( 42 )\r\nپس چرا هنگامى كه عذاب ما بر آنان دررسيد فروتنى نكردند و به سوى خدا بازنگشتند ؟ بلكه دل‌هايشان سخت شد و شيطان كارهايى را كه مىكردند براى آنان بياراست . ( 43 )\r\nپس وقتى كه آنچه را بدان تذكر داده شدند به فراموشى سپردند ، درهاى هرگونه موهبت را بر آنان گشوديم ، تا چون به چيزهايى كه به آنان داده شد شادمان گشتند ناگهان آنان را به كيفر گرفتيم و همان دم خاموش گشتند و هيچ حجتى بر ما نداشتند . ( 44 )\r\n\r\n","description":"","footnote":"","page_name":" 132 ","page_number":137},
  {"content":"\r\n\r\nپس ريشهء آن مردمى كه ستم كردند قطع شد ، و ستايش از آن خداست كه پروردگار جهانيان است . ( 45 )\r\nاى پيامبر ، به مشركان بگو : به من خبر دهيد ، اگر خدا گوش‌ها و ديدگانتان را بگيرد و بر دل‌هايتان مهر نهد جز خدا كدام معبودى است كه آن را براى شما بازآورد ؟ بنگر چگونه نشانه‌هاى توحيد را به سوى انديشه‌ها مىگردانيم ، سپس آنان روى برمىتابند . ( 46 )\r\nبگو : به من خبر دهيد ، اگر عذاب خدا ناگهان يا آشكارا به شما رسد ، آيا جز گروه ستمكار نابود خواهند شد ؟ ( 47 )\r\nو ما پيامبران را جز براى مژده رساندن و هشدار دادن به رسالت نمىفرستيم . پس كسانى كه ايمان بياورند و صلاح‌پيشه سازند نه ترسى آنان را فرومىگيرد و نه اندوهگين مىشوند . ( 48 )\r\nو كسانى كه نشانه‌هاى ما را دروغ انگاشته‌اند ، به سزاى اين‌كه راه بندگى خدا را وانهاده‌اند ، عذاب به آنان خواهد رسيد . ( 49 )\r\nبگو :\r\nمن به شما نمىگويم كه گنجينه‌هاى خدا كه پديده‌ها را از آن به وجود مىآورد نزد من است ، تا خواسته‌هاى شما را برآورده كنم ، و غيب نمىدانم تا آنچه را كه نهان است براى شما بازگويم ، و به شما نمىگويم كه من فرشته‌ام كه خوردن و آشاميدن را بر من عيب مىگيريد . تفاوت من و شما در اين است كه خدا به من وحى كرده و مرا بينا نموده است ، و من جز آنچه را كه به من وحى مىشود پيروى نمىكنم . بگو : آيا نابينا و بينا برابرند ؟ پس آيا نمىانديشيد كه بايد نابينا از بينا پيروى كند ؟ ( 50 )\r\nو به وسيلهء اين قرآن كسانى را هشدار ده كه مىترسند به سوى پروردگارشان محشورشان كنند در حالىكه جز او سرپرست و شفاعت‌كننده‌اى ندارند ؛ آرى هشدارشان ده ، باشد كه تقوا پيشه كنند . ( 51 )\r\nو مبادا به درخواست كفرپيشگان توانگر ، مؤمنان تهيدستى را كه هرصبح و عصر خدا را مىخوانند و قرب او را مىجويند از خود برانى ؛ نه چيزى از حساب اعمال آنان بر عهدهء توست و نه چيزى از حساب اعمال تو بر عهدهء آنان است كه بخواهى آنان را از خود برانى . اگر چنين كنى از ستمگران خواهى شد . ( 52 )\r\n\r\n","description":"","footnote":"","page_name":" 133 ","page_number":138},
  {"content":"\r\n\r\nو بدين‌سان برخى از مردم را به وسيلهء برخى ديگر آزموديم ؛ عده‌اى را توانگر و گروهى را تهيدست قرار داديم ، تا كافران متكبر دربارهء مؤمنان تهيدست بگويند : آيا از ميان ما اينانند كه خدا به آنها نعمت عطا كرده و به ايمان رهنمونشان ساخته است ؟\r\nآرى چنين است ، مگر نه اين است كه خدا از همه‌كس به سپاسگزاران نعمتش داناتر است . ( 53 )\r\nو چون كسانى كه به آيات ما ايمان دارند نزد تو آيند ، به آنان بگو : سلام بر شما . پروردگارتان رحمت را بر خود واجب كرده است . چنين است كه هركس از شما از روى نادانى - نه از روى تكبر و خودبرتربينى - گناهى كند سپس بعد از آن توبه نمايد و شايسته گردد ، خدا او را مىبخشد كه او آمرزنده و مهربان است . ( 54 )\r\nو بدين‌سان آيات ( معارف الهى ) را شرح مىدهيم تا امورى كه بايد ، تحقق يابد و راه گنهكاران نيز براى اهل ايمان آشكار شود . ( 55 )\r\nبگو : من نهى شده‌ام از اين‌كه كسانى را بپرستم كه شما آنها را به جاى خدا مىخوانيد و مىپرستيد . بگو : پرستش غير خدا برخاسته از هواهاى نفسانى شماست و من از هواهاى شما پيروى نمىكنم ، چرا كه در اين صورت گمراه شده‌ام و از ره‌يافتگان نخواهم بود . ( 56 )\r\nبگو : من در اثبات رسالت خود ، بر قرآن كه دليلى روشن از جانب پروردگار من است اتكا دارم و شما آن را دروغ انگاشته‌ايد ، و معجزاتى كه درخواست مىكنيد و شتاب در آمدن آنها را مىخواهيد در اختيار من نيست . فرمانروايى جز از آن خدا نيست ؛ حق را از باطل جدا مىكند و او بهترين داور ميان من و شماست . ( 57 )\r\nبگو : اگر آنچه از من درخواست مىكنيد و شتاب در آمدن آن را مىخواهيد در اختيار من بود و من آن را مىآوردم ، شما باز هم ايمان نمىآورديد و كار ميان من و شما به پايان رسيده بود ، و خدا از هركسى به ستمكاران داناتر است . ( 58 )\r\nو گنجينه‌هاى غيب تنها نزد اوست ، جز او كسى آنها را نمىداند ، و آنچه را كه در خشكى و درياست مىداند ، و هيچ برگى نمىافتد مگر اين‌كه آن را مىداند ، و هيچ دانه‌اى در تاريكىهاى زمين فرونمىافتد و نه هيچ تر و خشكى مگر اين‌كه آنها را مىداند . آرى هيچ چيزى فرونمىافتد مگر اين‌كه آن در كتابى روشن ثبت شده است . ( 59 )\r\n\r\n","description":"","footnote":"","page_name":" 134 ","page_number":139},
  {"content":"\r\n\r\nاوست آن‌كه شما را در شب ( آن‌گاه كه مىخوابيد ) برمىگيرد در حالىكه مىداند در روز چه دستاوردى داشته‌ايد ، سپس در روز ( آن‌گاه كه بيدار مىشويد ) شما را برمىانگيزد تا سرآمدى كه معين شده است سپرى گردد ؛ آن‌گاه پس از پايان يافتن سرآمدتان بازگشت شما به سوى اوست ، سپس شما را از حقيقت كارهايى كه مىكرديد آگاه مىكند . ( 60 )\r\nو اوست كه بر بندگان خويش چيره است در حالىكه ما فوق آنهاست و بر آنان احاطه دارد ، و بر شما فرشتگانى مىفرستد كه از بلاهاى ويرانگر نگاهتان دارند ؛ تا آن‌گاه كه مرگ يكى از شما فرارسد ، فرستادگان ما جان او را مىگيرند و در اين كار كوتاهى نمىكنند . ( 61 )\r\nو پس از آن‌كه آدميان مردند برانگيخته مىشوند و به سوى خدا كه مولاى حقيقى آنان است بازگردانده مىشوند .\r\nهمگان بدانند كه فرمانروايى تنها از آن اوست و او سريع‌ترين حسابرسان است . ( 62 )\r\nبگو : چه كسى شما را از دشوارىهايى كه در تاريكىهاى خشكى و دريا برايتان پديد مىآيد رهايى مىبخشد ؟ آنگاه شما او را آشكارا و با فروتنى و نيز در نهان مىخوانيد كه اگر ما را از اين مهلكه نجات بخشد بىگمان از سپاسگزاران او خواهيم شد . ( 63 )\r\nبگو : خداست كه شما را از آن سختىها و از هراندوه ديگرى نجات مىبخشد ، آن‌گاه شما پيمان خود را مىشكنيد و همچنان براى او شريك مىپنداريد . ( 64 )\r\nبگو : خداست كه مىتواند از فراز سرتان يا از زير پاهايتان عذابى بر شما بفرستد يا شما را به صورت فرقه‌ها و گروه‌هاى مختلف به هم اندازد و گزند برخى از شما را به برخى ديگر بچشاند . بنگر كه چگونه نشانه‌ها را به سوى انديشه‌ها مىگردانيم ، باشد كه آنان بفهمند . ( 65 )\r\nاى پيامبر ، قوم تو عذاب الهى را دروغ انگاشتند در حالىكه آن راست و درست است . به آنان بگو : من عهده‌دار امور شما نيستم تا بتوانم شما را از تكذيب حق بازدارم . ( 66 )\r\nهرخبرى هنگام وقوعى دارد كه در آن ظرف تحقق خواهد يافت ، و به زودى خواهيد دانست چه كيفرى براى خود آماده ساخته‌ايد . ( 67 )\r\nو چون ببينى كه كسانى از روى انكار و تمسخر در آيات ما فرومىروند از آنان روى برتاب تا در سخنى ديگر غير از آن درآيند ؛ و اگر شيطان تو را به فراموشى انداخت و در آن حال با آنان نشستى ، پس از يادآورى با آن مردم ستمگر منشين . ( 68 )\r\n\r\n","description":"","footnote":"","page_name":" 135 ","page_number":140},
  {"content":"\r\n\r\nو بر آنان كه تقوا پيشه كرده‌اند چيزى از حساب كسانى كه آيات خدا را به مسخره مىگيرند نخواهد بود و به گناه آنان مؤاخذه نخواهند شد ، ولى به آنان يادآور شده‌ايم كه با ايشان همنشينى نكنند ، باشد كه در دام اين گناه نيفتند و همچنان از آن بپرهيزند . ( 69 )\r\nو كسانى را كه دين خود را بازيچه و سرگرمى گرفته‌اند و زندگى دنيا آنان را فريفته است رها كن ، و با اين قرآن حقايق را به مردم يادآورى كن تا مبادا كسى به خاطر گناهانى كه فراهم آورده است از پاداش‌هاى الهى محروم گردد . براى چنين كسى سرپرست و شفاعت‌كننده‌اى جز خدا نيست ، و اگر هرفديه‌اى براى رهايى خود بدهد از او پذيرفته نمىشود . آنان كسانىاند كه به سبب آنچه فراهم آورده‌اند از پاداش‌هاى الهى محرومند ، و به سزاى اين‌كه بر كفر خود اصرار مىورزيدند ، نوشيدنىاى از آب جوشان و عذابى دردناك خواهند داشت . ( 70 )\r\nبگو : آيا جز خدا چيزى را بخوانيم كه نه سودى به ما مىرساند و نه زيانى ؛ و آيا پس از آن‌كه خدا ما را هدايت كرده ، به گذشته‌هاى خود كه چيزى جز گمراهى نبوده است بازگردانده شويم ؟ مانند كسى كه شياطين مىخواهند او را به زمين فروافكنند ، در حالىكه سرگشته است و يارانى راه يافته هم دارد كه او را به هدايت فرامىخوانند كه : به سوى ما بيا . بگو : هدايت خداست كه هدايت واقعى است ، و ما فرمان يافته‌ايم كه تسليم پروردگار جهانيان باشيم . ( 71 )\r\nو به ما گفته شده است كه نماز را برپا داريد و از حساب و كيفر خدا پروا كنيد ، و اوست آن‌كه شما را به سويش روانه خواهند كرد . ( 72 )\r\nو اوست آن‌كه آسمان‌ها و زمين را به حق آفريد و هدفى براى آن مقرر داشت ، و روزى كه قيامت را مىگويد : باش ، قيامت پديد مىآيد و سخن او حق است . و روزى كه در صور دميده شود ، براى همگان آشكار گردد كه پادشاهى فقط از آن اوست .\r\nبه نهان و آشكار داناست ، و اوست كه تدبيرش حكيمانه است و از همهء امور آگاه است . ( 73 )\r\n\r\n","description":"","footnote":"","page_name":" 136 ","page_number":141},
  {"content":"\r\n\r\nو ياد كن هنگامى را كه ابراهيم به پدرش آزر گفت : آيا بت‌هايى [ ناتوان 
  ] را خدايان خود مىگيرى و به پرستش آنها مىپردازى ؟\r\nبىگمان ، من تو و قوم تو را در گمراهى آشكارى مىبينم . ( 74 )\r\nو بدين‌سان به ابراهيم ملكوت آسمان‌ها و زمين ( وجود ربطى آنها به خدا ) را نشان داديم تا حقايقى را دريابد و از كسانى باشد كه به آيات ما يقين دارند . ( 75 )\r\nازاين‌رو هنگامى كه تاريكى شب او را فراگرفت و ستاره‌اى را ديد ؛ گفت : اين پروردگار و مالك من است كه تدبير امور مىكند ، اما چون غروب كرد گفت : غروب‌كنندگان را دوست ندارم ، چرا كه آنها درخور تدبير نيستند . ( 76 )\r\nآن‌گاه ماه در پى آن برآمد و هنگامى كه ماه را ديد طلوع مىكند گفت : اين پروردگار و مالك من است و تدبير امور در اختيار اوست ، اما وقتى آن هم غروب كرد گفت : اگر آن كس كه حقيقتا پروردگار من است مرا راه ننمايد بىگمان در زمرهء مردم گمراه خواهم بود . ( 77 )\r\nپس از آن خورشيد از افق برآمد و چون خورشيد را در حال طلوع ديد گفت : اين پروردگار من است اين از همه بزرگ‌تر است ، اما همين‌كه خورشيد نيز غروب كرد گفت : اى مردم ، من از شرك ورزيدن شما و از آنچه شريك خدا شمرده‌ايد دور و بركنارم . ( 78 )\r\nبىترديد ، من به كسى روى كردم كه آسمان‌ها و زمين را پديد آورده است و من به غير او تمايل نخواهم يافت و از مشركان نخواهم بود . ( 79 )\r\nو قومش با او بر سر اين‌كه تدبير امور در اختيار خدايان آنهاست به محاجه پرداختند و او را از گزند بت‌ها بيم دادند . ابراهيم گفت : آيا با من دربارهء پروردگارى خدا محاجّه مىكنيد در حالىكه او مرا به سوى خود هدايت كرده است ؟ و من از آنچه شما شريك او مىپنداريد بيم ندارم تا به پرستش آن ناگزير باشم ، مگر اين‌كه پروردگارم ترس از آن را براى من بخواهد . علم پروردگارم همه‌چيز را فراگرفته است ؛ آيا درنمىيابيد و متذكر نمىشويد ؟ ( 80 )\r\nچگونه من از آنچه شريك خدا مىپنداريد بترسم در حالىكه شما نمىترسيد از اين‌كه چيزهايى را شريك خدا قرار داده‌ايد كه او هيچ حجّتى بر خدايى آنها بر شما فرونفرستاده است ؟ با اين وصف ، اگر اهل دانشيد كدام‌يك از ما دو گروه به ايمنى سزاوارتر است ؟ ( 81 )\r\n\r\n","description":"","footnote":"","page_name":" 137 ","page_number":142},
  {"content":"\r\n\r\nآن‌گاه گفت : كسانى كه به يكتايى خدا در تدبير جهان ايمان آورده و ايمانشان را با هيچ ستمى نپوشانده و بىاثر نكرده‌اند آنانند كه ايمنى دارند و آنان هدايت‌يافتگانند . ( 82 )\r\nاى پيامبر ، اين بود حجت ما كه آن را به ابراهيم در برابر قومش عطا كرديم . هركه را بخواهيم به درجاتى از علم و هدايت بالا مىبريم ، و ما به كسانى كه درخور آنند آگاهيم و آن را براساس حكمت به آنان عطا مىكنيم .\r\nبه راستى پروردگار تو حكيم و داناست . ( 83 )\r\nو به او اسحاق و يعقوب را بخشيديم و همهء آنان را هدايت كرديم و نوح را پيش از اين راه نموديم ، و داود و سليمان و ايّوب و يوسف و موسى و هارون را كه از ذريهء نوح‌اند هدايت كرديم . آنان از نيكوكاران بودند و ما نيكوكاران را اين‌گونه پاداش مىدهيم . ( 84 )\r\nو نيز از ذريّهء نوح ، زكريا و يحيى و عيسى و الياس را راه نموديم ؛ همهء آنان از شايستگان بودند . ( 85 )\r\nو اسماعيل و يسع و يونس و لوط را كه از نسل نوح بودند هدايت كرديم و آنان را بر مردم جهان برترى بخشيديم . ( 86 )\r\nو از پدران و فرزندان و برادرانشان گروهى را راه نموديم و آنان را برگزيديم و همگى را به راهى مستقيم هدايت كرديم . ( 87 )\r\nاين است هدايت خدا كه از بندگانش هركه را بخواهد بدان راه مىنمايد ، و پيامبران را بدان هدايت كرده است ، و اگر آنان هم شرك مىورزيدند قطعا كارهاى نيكى كه انجام داده بودند تباه مىشد و از دستشان مىرفت . ( 88 )\r\nآنان كسانى بودند كه كتاب آسمانى و داورى و نبوت به ايشان داديم .\r\nاى پيامبر ، اگر اين مردم به آنچه به پيامبران داده‌ايم كافر شوند ، غم مدار ، زيرا گروهى را بر آن گمارده‌ايم كه هرگز به آن كافر نمىشوند . ( 89 )\r\nاينانند كسانى كه خدا آنان را راه نموده است پس راهشان را پيروى كن و مردم را بدان فراخوان و به آنان بگو : من بر ابلاغ آن از شما هيچ مزدى درخواست نمىكنم ، چرا كه آن تذكارى براى همهء امّت‌هاى بشرى و غير بشرى است و وسيلهء كسب درآمد نيست . ( 90 )\r\n\r\n","description":"","footnote":"","page_name":" 138 ","page_number":143},
  {"content":"\r\n\r\nيهوديان خدا را چنان‌كه درخور عظمت اوست بزرگ نداشتند آن‌گاه كه گفتند : خدا بر هيچ بشرى چيزى ( وحى و كتاب آسمانى ) فرونفرستاده است .\r\nبه آنان بگو : چه كسى آن كتابى را كه موسى آورد و براى مردم مايهء روشنى و هدايت بود فروفرستاد ؟ شما آن را در كاغذهايى مىنويسيد و بخشى از آن را آشكار مىكنيد و بسيارى را نهان مىداريد . و به شما معرفى از دين آموخته شده است كه نه خود مىتوانستيد آنها را فراگيريد و نه پدرانتان . آيا آنها را چه كسى به شما آموخت ؟ بگو : خدا آن كتاب را نازل كرد و او آن حقايق را به شما آموخت . پس از اين پاسخ آنان را به حال خود واگذار تا در باطلى كه فرورفته‌اند بازى كنند . ( 91 )\r\nو اين قرآن كتابى است پرخير و بركت كه ما آن را فروفرستاديم و كتابى را كه پيش از آن بوده است تصديق مىكند .\r\nآن را فروفرستاديم تا به وسيلهء آن مردم ام القرى ( مكه ) و كسانى را كه پيرامون آنند هشدار دهى .\r\nو كسانى كه به سراى آخرت ايمان دارند ، به اين قرآن ايمان مىآورند و آنانند كه بر نماز خود مراقبت مىكنند ( آن را با حالت خشوع به جاى مىآورند ) . ( 92 )\r\nو كيست ستمكارتر از آن كس كه با شريك قرار دادن براى خدا بر او دروغ بسته يا آن كس كه گفته به من وحى شده در حالى كه چيزى بر او وحى نشده است و آن كس كه گفته من نيز به زودى مانند آنچه خدا نازل كرده است نازل خواهم كرد ؟ اى كاش مىديدى زمانى را كه اين ستمكاران در دشوارىهاى مرگ فرو رفته‌اند و فرشتگان دست‌هاى خود را گشوده‌اند و مىگويند : جان‌هاى خود را برآوريد ؛ امروز به سزاى آن سخنان دروغى كه بر خدا مىبستيد و از روى تكبر آيات او را انكار مىكرديد به عذاب خواركننده كيفر داده مىشويد . ( 93 )\r\nبه راستى امروز ( روز مرگ ) همان‌گونه كه نخستين بار شما را آفريديم تنها نزد ما آمده‌ايد ، و آنچه را به شما داده بوديم كه در زندگى دنيا از آن بهره بريد ، پشت سر خود نهاده‌ايد ، و شفاعت‌كنندگان خود را كه مىپنداشتيد در تدبير امور شما شريك خدا هستند با شما نمىبينيم . همانا ميان شما جدايى افتاده و اينك با مشاهدهء حقيقت ، آنچه باور كرده بوديد از شما دور گشته و ناپديد شده است . ( ناراستىاش براى شما آشكار گشته است ) ( 94 )\r\n\r\n","description":"","footnote":"","page_name":" 139 ","page_number":144},
  {"content":"\r\n\r\nخداوند دانه و هسته را مىشكافد و از آن دو ، گياه و درخت مىروياند .\r\nموجود زنده را از موجود بىجان پديد مىآورد و مرده را نيز از زنده برمىآورد . اى مردم ، آن كس كه چنين مىكند خداست نه غير او ؛ پس تا كى شما را از حق باز مىدارند و به سوى باطل بر مىگردانند ؟ ( 95 )\r\nاو شكافندهء سپيده‌دم است ، و اوست كه شب را مايهء آرامش قرار داده و حركت خورشيد و ماه را با حساب‌هايى مقرر داشته است . اين است اندازه‌گيرى آن شكست‌ناپذير دانا . ( 96 )\r\nو اوست آن‌كه ستارگان را براى شما پديد آورده تا به وسيلهء آنها در تاريكىهاى خشكى و دريا راه يابيد . به راستى ما نشانه‌هاى يكتايى خود را براى مردمى كه مىدانند به روشنى بيان كرده‌ايم . ( 97 )\r\nو اوست آن‌كه شما را از يك تن پديد آورده است ؛ پس برخى از شما به جايگاه استقرار خود در زمين آمده‌ايد و برخى در جايگاهى به وديعت نهاده شده‌ايد تا به محل استقرار خود برسيد . به راستى ما نشانه‌هاى يكتايى خود را براى مردمى كه درمىيابند به روشنى بيان كرده‌ايم . ( 98 )\r\nو اوست آن‌كه از آسمان آبى فروفرستاد ؛ پس به وسيلهء آن هرچيزى را كه قابل رويش و رشد است برآورديم ؛ آن‌گاه از آن گياهى سبز رويانديم ، و از آن دانه‌هايى برهم نشسته برمىآوريم ؛ و از درخت خرما ، از شكوفه‌اش ، خوشه‌هايى است نزديك [ به هم 
  ] ؛ و باغ‌هايى از درختان انگور و زيتون و انار همسان و غيرهمسان را رويانيديم . به ميوهء هريك از آنها هنگامى كه به بار مىنشيند و به رسيدن ميوه‌اش بنگريد . اى مردم ، در اين مجموعه براى مردمى كه ايمان دارند نشانه‌هايى از توحيد هست . ( 99 )\r\nو جنيان را شريك خدا انگاشته‌اند در حالىكه خدا آنها را آفريده است ؛ و از روى نادانى براى او پسران و دخترانى ساخته‌اند . منزه است خدا و برتر از آنچه كه او را بدان وصف مىكنند . ( 100 )\r\nخدا آسمان‌ها و زمين را بىآن‌كه نمونهء قبلى داشته باشند پديد آورده است . چگونه او را فرزندى باشد ، در حالىكه او را همسرى نبوده و هرچيزى را آفريده و او به هرچيزى داناست ؟ ( 101 )\r\n\r\n","description":"","footnote":"","page_name":" 140 ","page_number":145},
  {"content":"\r\n\r\nآن خداوند دانا تدبيركنندهء امور شماست . معبودى شايستهء پرستش جز او نيست ، زيرا او آفرينندهء هر چيزى است ، پس او را بپرستيد كه او برپادارنده و عهده‌دار هر امرى است . ( 102 )\r\nديدگان ، او را درنمىيابند ولى او همهء ديدگان را درمىيابد ، و اوست كه در ژرفاى هرچيزى نفوذ دارد و از ظاهر و باطن آن آگاه است . ( 103 )\r\nهمانا از جانب پروردگارتان روشنگرىهايى براى شما آمده است ؛ پس هركه در آنها بنگرد و آنها را دريابد به سود خود اوست ، و هركه كور گردد و آنها را درنيابد به زيان خود اوست ، و من بر شما نگهبان نيستم تا بتوانم دل‌هايتان را به سويى كه مىخواهم بكشانم . ( 104 )\r\nو بدين‌سان دليل‌ها و نشانه‌ها را با بيان‌هاى گوناگون مىآوريم تا آنچه بايد به انجام رسد ، و تا كفرپيشگان به نهايت نگون‌بختى برسند و بگويند : اى محمّد ، تو آنها را از ديگران فراگرفته‌اى ، و تا قرآن را براى مردمى كه مىدانند به روشنى بيان كنيم . ( 105 )\r\nآنچه را كه از جانب پروردگارت به تو وحى شده است پيروى كن كه معبودى شايستهء پرستش جز او نيست ، و از مشركان روى بگردان . ( 106 )\r\nو اگر خدا مىخواست آنان مشرك نمىشدند ، و ما تو را نگهبان امور زندگى آنان قرار نداده‌ايم ، و تو عهده‌دار رفتار و باورهاى دينى آنان نيستى . ( 107 )\r\nو كسانى را كه مشركان به جاى خدا مىخوانند دشنام ندهيد كه آنان نيز خدا را از روى دشمنى كه برخاسته از نادانى است دشنام مىدهند . بدين‌سان براى هرامتى كردارشان را آراسته‌ايم ؛ پس به آنچه زيبا مىدانند ناسزا مگوييد . آن‌گاه بازگشت آنان به سوى پروردگارشان خواهد بود و او آنان را از حقيقت آنچه انجام مىدادند باخبر خواهد ساخت . ( 108 )\r\nو با سخت‌ترين سوگندهايشان به خدا سوگند خوردند كه اگر نشانه‌اى بر رسالت محمد به آنان برسد قطعا به آن ايمان مىآورند . بگو : نشانه‌ها فقط نزد خداست و من اختياردار آنها نيستم . چه بسا آنان را در سوگندهايشان راستگو به شمار آوريد ولى چه مىدانيد كه چون نشانه‌ها به آنان رسد ايمان نمىآورند . ( 109 )\r\nو ما دل‌ها و ديدگانشان را دگرگون مىكنيم ، ازاين‌رو به آن نشانه‌ها و معجزه‌ها ايمان نمىآورند ؛ همان‌گونه كه بار نخست پيش از آن‌كه معجزات پيشنهادى آنان را ارائه كنيم به قرآن ايمان نياوردند ، و ما آنان را رها مىكنيم كه در سركشىشان همواره سرگردان بمانند . ( 110 )\r\n\r\n","description":"","footnote":"","page_name":" 141 ","page_number":146},
  {"content":"\r\n\r\nاگر پيشنهادهاى آنان را مىپذيرفتيم و فرشتگان را به سويشان فرومىفرستاديم ، و مردگان را زنده مىكرديم تا با آنان سخن گويند و درستى دعوت ما را گوشزد كنند ، و هر چيزى را روبه‌روى آنان گرد مىآورديم تا براى آنان گواهى دهند باز هم ايمان نمىآوردند ، مگر اين‌كه خدا بخواهد كه آنان ايمان بياورند ، ولى بيشترشان نمىدانند كه معجزه‌ها و ساير اسباب به اذن خدا اثر مىگذارند . ( 111 )\r\nاى پيامبر ، همان‌گونه كه تو دشمنانى دارى ، ما براى هر پيامبرى دشمنانى از شياطين انس و جن مقرر داشتيم . آنان براى فريبكارى ، سخنان آراسته را با رمز و اشاره به يكديگر القا مىكنند ؛ و اگر خدا مىخواست چنين نمىكردند و با پيامبران دشمنى نمىنمودند ؛ پس آنان را با دروغ‌هايى كه مىپردازند واگذار . ( 112 )\r\nما چنين كرديم تا اهداف موردنظرمان تحقق يابد و تا دل‌هاى كسانى كه به آخرت ايمان ندارند به سخنان آراسته و فريبندهء شياطين گوش سپارد و تا ايشان آنها را بپسندند ، و تا از تيره‌بختى سراى آخرت فراهم آورند آنچه را فراهم آورنده‌اند . ( 113 )\r\nبا اين وصف ، آيا داورى جز خدا بجويم ؟ در حالىكه اوست كه اين كتاب را به سوى شما فروفرستاده است ؛ كتابى كه احكام و معارف آن به روشنى بيان شده است . و كسانى كه به آنان كتاب آسمانى داده‌ايم ( يهوديان و مسيحيان ) مىدانند كه آن از جانب پروردگارت به حق نازل شده است ؛ پس هرگز از ترديدكنندگان مباش . ( 114 )\r\nو پيام پروردگارت ( دعوت به آيين اسلام ) با رسالت تو و نزول قرآن به درستى و بىهيچ كاستى تحقق يافت و كامل گشت . هيچ دگرگون‌كننده‌اى نيست كه سخنان او را تغيير دهد ، و اوست كه شنوندهء سخن بندگان و دانا به كارهاى آنان است . ( 115 )\r\nبيشتر كسانى كه در زمين‌اند شايستهء پيروى نيستند پس اگر از آنان پيروى كنى تو را از راه خدا گمراه مىكنند ، زيرا آنان جز از گمان پيروى نمىكنند و در شناخت معارف الهى تنها به حدس و تخمين اكتفا مىكنند . ( 116 )\r\nآرى ، پروردگارت به كسى كه از راه او منحرف مىشود از همه داناتر است و او به هدايت‌يافتگان نيز از همه داناتر است . ( 117 )\r\nپس اگر به آيات او ايمان داريد ، از آن دامى كه به هنگام سر بريدنش نام خدا بر آن برده شده است بخوريد . ( 118 )\r\n\r\n","description":"","footnote":"","page_name":" 142 ","page_number":147},
  {"content":"\r\n\r\nبراى شما چه سودى دارد كه از آن دامى كه هنگام ذبحش نام خدا بر آن برده شده است نمىخوريد ؟ در حالى كه خداوند آنچه را بر شما حرام نموده برايتان به تفصيل بيان كرده و آنها را نيز در صورت اضطرار حلال شمرده است ، ولى بسيارى از مردم از روى هواهايشان ، بىهيچ دانشى ، ديگران را به گمراهى مىكشانند .\r\nبىگمان ، پروردگارت به كسانى كه از حدود الهى تجاوز مىكنند داناتر است . ( 119 )\r\nو گناهى را كه بدى فرجام آن آشكار است و نيز گناهى را كه ناخوشايندى عاقبتش نهان است وانهيد . قطعا كسانى كه مرتكب گناه مىشوند ، ديرى نمىگذرد كه به همان چيزى كه مرتكب شده‌اند سزا داده مىشوند . ( 120 )\r\nو از آن دامى كه به هنگام ذبحش نام خدا بر آن برده نشده است نخوريد كه آن فسق است و خروج از مرز الهى به شمار مىرود ، و قطعا شياطين با رمز و اشاره بر افكار دوستانشان القا مىكنند كه دربارهء يكسان بودن دام‌هاى مرده و ذبح شده با شما مجادله كنند ، و اگر از آنان پيروى كنيد و سخنشان را بپذيريد ، قطعا مشرك خواهيد بود . ( 121 )\r\nآيا كسى كه مرده بود و ما او را به سبب ايمان حيات بخشيديم و براى او نورى قرار داديم كه به وسيلهء آن در ميان مردم حركت كند مانند كسى است كه حكايتش اين است كه در تاريكىهاى گمراهى به سر مىبرد و از آن بيرون‌شدنى نيست ؟\r\nاين‌گونه براى كافران اعمالشان آراسته شده است . ( 122 )\r\nو اين‌گونه در هرشهرى سران گنهكارش را پديد آورديم تا در آن‌جا دربارهء رسالت پيامبر و آيات الهى نيرنگ زنند ، ولى جز به خود نيرنگ نمىزنند و اين حقيقت را درنمىيابند . ( 123 )\r\nو چون براى سران گناه‌پيشه نشانه‌اى بر رسالت پيامبر بيايد مىگويند : ما هرگز ايمان نمىآوريم تا اين‌كه مانند رسالتى كه به پيامبران خدا داده شده به ما نيز داده شود . [ به آنان بگو : 
  ] خدا از هركسى بهتر مىداند كه رسالتش را كجا قرار دهد و آن را به چه كسى عطا كند . به زودى گنهكاران را به سزاى نيرنگ‌هايى كه مىزدند ذلتى از نزد خدا و عذابى سخت خواهد رسيد . ( 124 )\r\n\r\n","description":"","footnote":"","page_name":" 143 ","page_number":148},
  {"content":"\r\n\r\nپس هركه را خدا بخواهد هدايت كند ، به او شرح صدر مىدهد تا در برابر حقايقى كه از جانب اوست تسليم شود ، و هركه را بخواهد به گمراهى بيفكند ، سينه‌اش را تنگ و محدود مىكند كه گويى در آسمان بالا مىرود . بدين‌سان خداوند پليدى را بر كسانى كه ايمان نمىآورند قرار مىدهد . ( 125 )\r\nو اين است راه پروردگار تو كه راست و استوار ( تغييرناپذير ) است . به راستى ما نشانه‌ها را براى مردمى كه پند مىگيرند به روشنى بيان كرده‌ايم . ( 126 )\r\nبراى هدايت‌يافتگان ، نزد پروردگارشان سراى عافيت است ، و به سزاى كارهاى نيكى كه كرده‌اند ، او سرپرست و عهده‌دار امورشان خواهد بود . ( 127 )\r\nو روزى كه خدا آنان ( آدميان و جنيان ) را يكسره گرد مىآورد و روانه مىكند ، مىگويد : اى گروه جنيان ، بسيارى از آدميان را به پيروى از خود واداشتيد و به گمراهى كشانديد ؛ و پيروانشان از آدميان مىگويند : پروردگارا ، ما و جنيان از يكديگر بهره گرفتيم ؛ ما با پيروى از آنها به هواها و هوس‌هاى خود دست يافتيم و آنها با وسوسه‌هاى خود ما را پيرو خود ساختند ، و عاقبت به مرتبه‌اى كه براى ما و آنها تعيين كرده بودى رسيديم . خدا مىگويد : آتش جايگاه شماست كه جاودانه در آن خواهيد بود ، مگر آنچه را خدا بخواهد . به راستى پروردگار تو حكيم و داناست . ( 128 )\r\nو اين‌گونه برخى از ستمكاران را بر برخى ديگر به كيفر گناهانى كه فراهم آورده‌اند مسلّط مىكنيم . ( 129 )\r\nدر آن روز خدا مىگويد : اى گروه جنيان و آدميان ، آيا از خودتان پيامبرانى به سوى شما نيامدند كه آيات مرا بر شما حكايت كنند و شما را از ديدار امروزتان بترسانند ؟ مىگويند : ما به زيان خود گواهى مىدهيم كه پيامبرانى آمدند و به ما هشدار دادند . آرى ، به آنان هشدار داده شد ، ولى زندگى دنيا آنان را بفريفت و به زيان خود گواهى دادند كه به آنچه پيامبران آوردند كافر شدند . ( 130 )\r\nفرستادن پيامبران هشداردهنده از آن روست كه پروردگار تو اين‌گونه نيست كه يارى را از روى ستم تباه كرده باشد در حالىكه مردم آن از وظايف خود بىخبر باشند . ( 131 )\r\n\r\n","description":"","footnote":"","page_name":" 144 ","page_number":149},
  {"content":"\r\n\r\nو براى هريك از آن دو گروه ( آدميان و جنيان ) درجاتى برخاسته از كردارشان خواهد بود ، و پروردگارت از كارهايى كه مىكنند بىخبر نيست . ( 132 )\r\nو پروردگار تو بىنياز و داراى رحمت است و اگر بخواهد شما را از ميان مىبرد ؛ زيرا به شما نيازى ندارد . و پس از شما ، به رحمت خود ، آنچه بخواهد جايگزين مىكند ؛ همان‌گونه كه شما را به رحمت خود از نسل مردمى ديگر پديد آورد . ( 133 )\r\nبىگمان ، آنچه در مورد قيامت به شما وعده داده‌اند آمدنى است ، و شما نمىتوانيد خدا را از آوردن آن ناتوان سازيد . ( 134 )\r\nبه مشركان بگو : اى قوم من ، براساس حالت و وضعيتى كه داريد عمل كنيد كه من نيز بر آنچه هستم پايدارم و عمل مىكنم ، و ديرى نمىگذرد كه بدانيد فرجام نيك اين سراى از آن كيست . حقيقت اين است كه ستمكاران ( مشركان ) نيكبخت نخواهند شد . ( 135 )\r\nمشركان از كشت‌ها و دام‌ها كه خدا پديد آورده است سهمى را براى او مقرر مىداشتند و براساس پندار خود مىگفتند : اين سهم خدا و اين سهم بت‌هاى ماست كه شريكان خدايند . آنان چنين حكم مىكردند كه آنچه مال شريكان است به خدا نمىرسد و آنچه از آن خداست به شريكانشان مىرسد . راستى اين بد حكمى است كه مىكنند . ( 136 )\r\nو بدين‌سان معبودان اهل شرك دل‌هاى مشركان را به تسخير خود درآوردند و براى بسيارى از مشركان كشتن فرزندانشان را بر آستان آن خدايان آراستند تا آنان را تباه سازند ، و آيين درستى را كه برايشان مقرر شده بود با آميختن به امورى باطل بر آنان پوشيده دارند . و اگر خدا مىخواست چنين نمىكردند . پس اى پيامبر ، آنان را با دروغ‌هايى كه مىپردازند رها كن . ( 137 )\r\n\r\n","description":"","footnote":"","page_name":" 145 ","page_number":150},
  {"content":"\r\n\r\nو براساس گمان خود گفتند :\r\nاين دام‌ها و كشت‌هايى كه تقديم خدايان مىشود دام‌ها و كشت‌هايى ممنوع است كه جز آن كس كه ما بخواهيم نبايد از آن بخورد و آنان دام‌هايى ديگر ( بحيره ، سائبه و حامى ) دارند كه سوار شدن بر آنها حرام شده است ، و براى آنان دام‌هايى است كه هنگام ذبحشان نام خدا را بر آنها نمىبرند . اينها را حكم خدا شمردند در حالىكه بر او دروغ بستند . به زودى خدا آنان را به سبب افترايى كه بسته‌اند كيفر خواهد داد . ( 138 )\r\nو گفتند : آنچه در شكم اين دام‌ها ( بحيره و سائبه ) است اگر زنده به دنيا آيد ويژهء مردان ماست و بر زنانمان حرام است ، و اگر مرده باشد مردان و زنان در آن شريك‌اند . خداوند اين حكمشان را كه به‌صورت عذاب درمىآيد كيفر آنان قرار خواهد داد ، كه او حكيم و داناست . ( 139 )\r\nبه يقين ، كسانى كه فرزندان خود را به بىخردى و نادانى براى تقرب به خدايان خود كشتند ، و آنچه را خدا روزى آنان كرده بود از روى دروغ بستن به خدا بر خود حرام ساختند زيان كردند .\r\nقطعا آنان گمراه شدند و هدايت يافته نبودند . ( 140 )\r\nو اوست آن‌كه بوستان‌هايى با داربست و بوستان‌هايى بدون داربست و درختان خرما و كشتزارهايى با محصولات گوناگون و زيتون و انار همگون و ناهمگون پديد آورده است . از ميوه‌اش چون به بار نشيند بخوريد و حق آن را هنگام برداشت آن بدهيد ، و از اسراف بپرهيزيد كه خدا اسراف‌كنندگان را دوست ندارد . ( 141 )\r\nو از دام‌ها برخى را بزرگ و باركش و برخى را كوتاه آفريد . از آنچه خدا روزى شما كرده است بخوريد و گام‌هاى شيطان را دنبال نكنيد كه روزى خدا را بر خود حرام سازيد ، كه او دشمن آشكار شماست . ( 142 )\r\n\r\n","description":"","footnote":"","page_name":" 146 ","page_number":151},
  {"content":"\r\n\r\nخداوند از دام‌ها هشت‌تاى پديد آورده است ؛ از گوسفندان دو تا ( نر و مادهء آنها ) و از بزها دو تا ( نر و مادهء آنها ) . به مشركان بگو : آيا نرهاى آن دو را خدا حرام كرده يا ماده‌هاى آن دو يا جنينى را كه رحم ماده‌هاى آنها دربر گرفته است ؟ اگر راست مىگوييد ، براساس هرنوع دانشى كه براى شما حاصل شده باشد به من خبر دهيد . ( 143 )\r\nو از شتران نيز دو تا ( نر و مادهء آنها ) و از گاوها دو تا ( نر و مادهء آنها ) را آفريده است . بگو : آيا نرهاى آن دو را خدا حرام كرده يا مادّه‌هاى آن دو يا جنينى را كه رحم ماده‌هاى آنها دربر گرفته است ؟ آيا تحريم اينها را خود به انديشه دريافته‌ايد يا آن‌گاه كه خدا شما را بدان سفارش مىكرد حضور داشتيد ؟\r\nهرگز چنين نيست ، بلكه بر خدا دروغ بسته‌ايد . و كيست ستمكارتر از آن كس كه بر خدا دروغى بندد تا مردم را ندانسته به گمراهى افكند . شما ستمكاريد و خدا مردم ستمكار را هدايت نمىكند . ( 144 )\r\nبگو : در آنچه به من وحى شده است طعام حرامى را نمىيابم كه بر خورنده‌اى كه آن را مىخورد حرام شده باشد ، مگر اين‌كه مردار باشد يا خونى ريخته شده يا گوشت خوك باشد كه پليد است ، يا دامى كه آن را به نافرمانى سر بريده ، همان‌كه هنگام ذبحش نام غير خدا را بر آن برده‌اند . و هركس به خوردن يكى از اينها ناچار شود ، به شرط آن‌كه ناچارى او در اثر ستمكارى و سركشى نباشد بر او حلال مىشود ، چرا كه خدا آمرزنده و مهربان است . ( 145 )\r\nو بر يهوديان هرحيوان ناخندارى را حرام كرديم ، و از گاو و گوسفند ( ميش و بز ) پيه‌هاى آن دو را بر آنان حرام نموديم ، مگر پيه‌هايى كه بر پشت يا روده‌هايشان باشد يا با استخوانى آميخته باشد . اين حكم را به سزاى تجاوزگرىشان براى آنان مقرر كرديم ، و قطعا ما راستگوييم . ( 146 )\r\n\r\n","description":"","footnote":"","page_name":" 147 ","page_number":152},
  {"content":"\r\n\r\nپس اگر تو را تكذيب كردند و تهديدهاى الهى را دروغ انگاشتند ، به آنان بگو : پروردگار شما داراى رحمتى گسترده است ، و عذاب او از مردم گناه‌پيشه بازگردانده نمىشود . ( 147 )\r\nكسانى كه براى خدا شريك پنداشته‌اند خواهند گفت : اگر خدا مىخواست ، نه ما و نه پدرانمان براى خدا شريك قرار نمىداديم و چيزى را حرام نمىساختيم . كسانى هم كه پيش از آنان بودند ، همين‌گونه پيامبران خدا و پيام‌هاى الهى را تكذيب مىكردند ، تا اين‌كه عذاب ما را چشيدند . بگو : آيا دانشى نزد شماست كه آن را براى ما آشكار كنيد ؟ شما در مورد معارف الهى هيچ دانشى نداريد و جز از گمان پيروى نمىكنيد و فقط تخمين مىزنيد . ( 148 )\r\nبگو : پس حجت رسا تنها از آن خداست . اگر مىخواست همهء شما را به اجبار هدايت مىكرد . ( 149 )\r\nبگو : گواهان خود را كه گواهى مىدهند به اين‌كه خدا اينها را حرام كرده است بياوريد . پس اگر گواهى دادند ، تو با آنان گواهى مده ، چرا كه گواهى آنان از روى هوا و هوس است و تو نبايد از هوا و هوس كسانى كه آيات ما را دروغ شمرده و كسانى كه به آخرت ايمان ندارند و براى پروردگارشان همتا قرار مىدهند پيروى كنى . ( 150 )\r\nبگو : بياييد ، من آنچه را پروردگارتان بر شما حرام كرده است براى شما مىخوانم و آن اين‌كه چيزى را شريك او قرار مدهيد و به پدر و مادر خود نيكى كنيد و فرزندانتان را در اثر تنگدستى مكشيد ، زيرا ماييم كه به شما و آنان روزى مىدهيم ، و به كارهاى زشت چه آشكار آن و چه پنهانش نزديك نشويد ، و انسانى را كه خدا كشتن او را حرام كرده است جز به حق مكشيد . اينهاست كه خدا شما را به آن سفارش كرده است ، باشد كه دريابيد . ( 151 )\r\n\r\n","description":"","footnote":"","page_name":" 148 ","page_number":153},
  {"content":"\r\n\r\nو از نزديك شدن به مال يتيم - جز به روشى هرچه نيكوتر كه باعث حفظ اموال او شود - بپرهيزيد تا به توانايى خود برسد ( بالغ شود و به رشد لازم برسد ) ، و پيمانه و ترازو را عادلانه و تمام بسنجيد و بدانيد كه ما هيچ‌كس را جز به اندازهء توانش تكليف نمىكنيم .\r\nو چون سخنى گوييد كه سود و زيانى در پى دارد ، عدالت را در آن رعايت كنيد ، هرچند كسى كه دربارهء او سخن مىگوييد خويشاوند باشد ، و به پيمان خدا وفادار باشيد . اينهاست كه خدا شما را به آن سفارش كرده است ، باشد كه دريابيد و متذكّر شويد . ( 152 )\r\nاينها كه بر شما خواندم راه من است كه راهى است راست و استوار ( نه در آن اختلافى است نه پوينده‌اش را از مقصد باز مىدارد ) ؛ پس آن را دنبال كنيد و راه‌هاى ديگر را دنبال مكنيد كه شما را از راه خدا پراكنده سازد .\r\nاينهاست كه خدا شما را به آن سفارش كرده است ، باشد كه تقوا پيشه كنيد . ( 153 )\r\nما اين آموزه‌ها را در آيين موسى نيز آورديم ، سپس به او كتاب آسمانى تورات را داديم تا بدين‌وسيله كاستىهاى شريعت آن كسى كه نيكوكار بود كامل شود و حقايق آيين بنى اسرائيل به تفصيل بيان گردد و براى آنان رهنمود و رحمتى باشد ، شايد به ديدار پروردگارشان ايمان بياورند . ( 154 )\r\nو اين قرآن كتابى است پرخير و بركت كه ما آن را فروفرستاديم ، پس ، از آن پيروى كنيد و تقوا پيشه سازيد ، باشد كه مورد رحمت قرار گيريد . ( 155 )\r\nآرى قرآن را فروفرستاديم تا نگوييد : تنها بر دو طايفه ( يهوديان و مسيحيان ) كه پيش از ما بودند كتاب آسمانى نازل شد و ما از تلاوت و فراگيرى آنان بىخبر بوديم . ( 156 )\r\nيا نگوييد : اگر بر ما كتاب آسمانى فروفرستاده مىشد ما از آنان هدايت‌يافته‌تر بوديم . اكنون از جانب پروردگارتان دليلى آشكار و رهنمود و رحمتى به سوى شما آمد ؛ پس كيست ستمكارتر از آن‌كس كه آيات خدا را دروغ شمرد و از آنها روى برتابد ؟ به زودى كسانى را كه از آيات ما روى برمىتابند ، به سزاى روى برتافتنشان به عذاب ناگوار كيفر مىدهيم . ( 157 )\r\n\r\n","description":"","footnote":"","page_name":" 149 ","page_number":154},
  {"content":"\r\n\r\nآيا كافران پس از آن‌همه حجّت‌هاى روشن و اندرزهاى رسا جز اين انتظار دارند كه فرشتگان عذاب به سويشان بيايند يا پروردگارت براى آنان پديدار شود يا برخى از نشانه‌هاى پروردگارت بر آنان دررسد ؟ بدانند روزى كه برخى از نشانه‌هاى پروردگارت بر آنان دررسد ، كسى كه قبلا ايمان نياورده يا ايمان آورده ولى در دورانى كه ايمان داشته كار نيكى نكرده است ، ايمانش به او سودى نمىبخشد . بگو در انتظار آن روز بمانيد كه ما نيز منتظريم . ( 158 )\r\nكسانى كه در اثر اختلاف با يكديگر ، در دين خود پراكندگى پديد آورده و گروه‌گروه شده‌اند ، تو در حزب و گروهشان نيستى و با آنان هيچ پيوندى ندارى ، كارشان فقط به خدا واگذار مىشود ، سپس آنان را به حقيقت آنچه كرده‌اند آگاه خواهد ساخت . ( 159 )\r\nهر كس نيكى بياورد ده‌چندان آن پاداش خواهد داشت ، و هركس بدى بياورد ، جز به مانند آن او را كيفر نمىدهند و بر آنان ستم نمىرود . ( 160 )\r\nبگو : پروردگارم مرا به راهى راست و استوار كه نه در آن اختلافى است و نه پوينده‌اش را از مقصد باز مىدارد ، هدايت كرده است ؛ آيينى برپادارندهء نيكبختى دنيا و آخرت ؛ آيين ابراهيم ؛ همو كه از انحراف و شرك بر كنار بود و در زمرهء مشركان نبود . ( 161 )\r\nبگو : بىترديد نماز و عبادت من و زندگى و مرگ من براى خدا پروردگار همهء جهان‌هاست . ( 162 )\r\nاو را شريكى نيست ، و من به اين‌كه همهء كارهاى خود را براى خدا انجام دهم فرمان يافته‌ام ، و در اين‌كه تسليم خدا باشم اولين مرتبه را دارم . ( 163 )\r\nبگو : آيا جز خدا پروردگارى بجويم با اين‌كه او پروردگار همه‌چيز است ؟\r\nو هيچ‌كس كارى نمىكند مگر اين‌كه بر دوش خودش خواهد بود ، و هيچ باربردارى ( گناهكارى ) بار ديگرى را بر دوش نمىكشد ، سپس بازگشت شما به سوى پروردگارتان خواهد بود و او شما را از حقيقت آنچه بر سرش اختلاف مىكرديد آگاه خواهد ساخت . ( 164 )\r\nو اوست آن‌كه شما را در زمين جايگزين پيشينيان ساخت ، و برخى از شما را بر برخى ديگر به درجاتى برترى داد تا شما را در آنچه عطايتان كرده است بيازمايد . به يقين پروردگار تو به سرعت كيفر مىدهد ، و به راستى او آمرزنده و مهربان است . ( 165 )\r\n\r\n","description":"","footnote":"","page_name":" 150 ","page_number":155},
  {"content":"\r\n\r\n\r\nسورهء اعراف / 7\r\nبه نام خداوند گسترده‌مهر مهربان\r\nالف . لام . ميم . صاد . ( 1 )\r\nاين قرآن كتابى گرانقدر است كه به سوى تو فروفرستاده شده است ، پس مبادا از ناحيهء آن در سينه‌ات تنگى و فشارى باشد .\r\nخدا آن را فروفرستاده تا مردم را به وسيلهء آن هشدار دهى و براى مؤمنان مايهء يادآورى باشد و مقام پروردگارشان را به آنان بشناساند . ( 2 )\r\nاى مردم ، از آنچه از جانب پروردگارتان به سوى شما فروفرستاده شده است پيروى كنيد و تحت ولايت و سرپرستى او درآييد و از غير او پيروى نكنيد كه سرپرست شما مىگردند . چه اندك درمىيابيد كه پروردگار شما خداى يكتاست . ( 3 )\r\nو چه بسيار شهرهايى كه آنها را تباه ساختيم و چنان بود كه عذاب ما شب‌هنگام يا نيمروز در حالىكه به خواب فرورفته بودند ، به سراغشان آمد . ( 4 )\r\nپس هنگامى كه عذاب ما به آنان رسيد ، سخنشان جز اين نبود كه گفتند : به يقين ما ستمكار بوديم . ( 5 )\r\nپس قطعا از كسانى كه پيامبران به سوى آنان فرستاده شدند ، مىپرسيم كه آيا ايمان آوردند و كارهاى شايسته كردند ، و از پيامبران نيز كه به سوى آنان به رسالت آمدند خواهيم پرسيد كه آيا پيام خدا را ابلاغ نمودند . ( 6 )\r\nآنگاه قطعا از روى علم ، آنچه را كه بر پيامبران و امّت‌هايشان گذشته است براى آنان حكايت مىكنيم ، و ما هيچ‌گاه غايب نبوده‌ايم ، بلكه شاهد اعمال و گفتار آنان بوده‌ايم . ( 7 )\r\nآن روز كه قيامت برپا شود و زمان حساب فرارسد ، حق تنها وسيلهء سنجش است ؛ پس هركس وزنه‌هاى اعمالش سنگين باشد آنان سعادتمندند . ( 8 )\r\nو هركس وزنه‌هاى اعمالش سبك باشد ، آنان كسانىاند كه خود را زيانمند كرده‌اند ، چرا كه از روى ستم آيات ما را انكار نموده‌اند . ( 9 )\r\nو همانا ما شما را در زمين سكونت داديم ، و براى شما در آن اسباب زندگى نهاديم . شما اندك سپاسگزارى مىكنيد . ( 10 )\r\nو همانا ما شما را آفريديم ، سپس شما را صورتگرى كرديم ، آن‌گاه به فرشتگان گفتيم : براى آدم سجده كنيد . پس همه سجده كردند ، جز ابليس كه از سجده‌كنندگان نبود . ( 11 )\r\n\r\n","description":"","footnote":"","page_name":" 151 ","page_number":156},
  {"content":"\r\n\r\nخداوند به او گفت : آن‌گاه كه به تو فرمان دادم براى آدم سجده كنى ، چه چيز مانع شد و تو را واداشت كه سجده نكنى ؟ گفت : من از او بهترم ؛ مرا از آتشى آفريدى و او را از گلى پديد آوردى . ( 12 )\r\nخدا گفت : اكنون كه گردنفرازى مىكنى ، از اين جايگاهى كه در آن قرار دارى فرود آى . تو را نسزد كه در آنجا خودبزرگ‌بينى كنى ؛ بيرون شو كه تو از خوارشدگانى . ( 13 )\r\nابليس گفت : مرا تا روزى كه آدميان از گورها برانگيخته شوند مهلت ده . ( 14 )\r\nخدا فرمود : تو از مهلت‌يافتگانى . ( 15 )\r\nابليس گفت :\r\nپس بدين‌سبب كه مرا گمراه ساختى ، من هم بر سر راه راستى كه آدميان را به تو مىرساند مىنشينم تا آنان را از آن منحرف سازم . ( 16 )\r\nآرى بر آن راه كمين مىكنم ، آن‌گاه از پيش روى آنان و از پشت سرشان و از طرف راست و چپشان به سراغ آنان مىروم ، در نتيجه بيشترشان را شكرگزار نعمت‌هاى خود نمىيابى . ( 17 )\r\nخدا به او گفت : نكوهيده و مطرود از آن‌جا بيرون رو . قطعا هركس از آدميان تو را پيروى كند دوزخ را از همهء شما ( از تو و آنان ) پر خواهم كرد . ( 18 )\r\nو به آدم گفت : اى آدم ، تو و همسرت در اين بهشت سكونت كنيد و از نعمت‌هاى آن ، هرجا كه خواهيد ، بخوريد ولى به اين درخت نزديك نشويد كه اگر از آن بخوريد ، از كسانى خواهيد بود كه بر خود ستم كرده رنج و سختى را بر خود روا شمرده‌اند . ( 19 )\r\nپس ابليس آن دو را وسوسه كرد و آنها را به خوردن از آن درخت فراخواند تا شرمگاه‌هايشان را كه از آنان پوشانده شده بود برايشان نمايان سازد ، و گفت : پروردگارتان شما را از اين درخت بازنداشت مگر براى اين‌كه مبادا شما دو فرشته شويد يا از جاودانان گرديد . ( 20 )\r\nو براى آن دو به جدّ و جهد سوگند ياد كرد كه قطعا من از خيرخواهان شما هستم . ( 21 )\r\nپس با نيرنگى آن دو را به آن درخت ممنوع رسانيد ؛ و هنگامى كه آدم و همسرش از آن چشيدند ، شرمگاه‌هايشان برايشان آشكار شد ، و شروع كردند از برگ درختان بهشت گردآورده و بر خود بچسبانند ، و پروردگارشان آن دو را ندا داد كه آيا شما را از آن درخت بازنداشتم و به شما نگفتم كه شيطان دشمنى آشكار براى شماست ؟ ( 22 )\r\n\r\n","description":"","footnote":"","page_name":" 152 ","page_number":157},
  {"content":"\r\n\r\nگفتند : پروردگارا ، ما بر خود ستم كرديم ، و اگر ما را نيامرزى و بر ما رحمت نياورى قطعا از زيانكاران خواهيم بود . ( 23 )\r\nخدا به آدم و همسرش و ابليس گفت :\r\nبه زمين فرود آييد در حالىكه دشمن يكديگر خواهيد بود و در زمين تا مدتى قرار و بهره‌اى خواهيد داشت . ( 24 )\r\nو به آنان ( آدم و همسرش و فرزندانشان ) گفت : در زمين زندگى مىكنيد و در آن‌جا مىميريد و از آن‌جا بيرون آورده خواهيد شد . ( 25 )\r\nاى فرزندان آدم ، ما براى شما جامه‌اى كه شرمگاه‌هاى شما را بپوشاند و پوششى كه مايهء آرايش و زيبايى شما باشد پديد آورديم ، و جامه‌اى كه شما را از زشتىها و گناهان مصون دارد كه آن تقوا و پرهيزگارى است براى شما بهتر و ضرورىتر است .\r\nاين از آيات خداوند است ، آن را مقرّر داشتيم باشد كه توجه كنند و دريابند . ( 26 )\r\nاى فرزندان آدم ، مبادا شيطان شما را بفريبد همان‌گونه كه پدر و مادر شما را با نيرنگ از آن بهشت بيرون كرد در حالىكه جامهء آن دو را از تنشان بيرون مىآورد تا شرمگاه‌هايشان را به آنان بنماياند . همانا او و گروهش شما را از جايى كه آنان را نمىبينيد مىبينند . به يقين ما شيطان‌ها را سرپرست كسانى قرار داده‌ايم كه ايمان نمىآورند . ( 27 )\r\nو چون كار زشتى كنند مىگويند : پدرانمان را بر آن يافته‌ايم و خدا نيز ما را بدان فرمان داده است . بگو : خدا به كار زشت فرمان نمىدهد . آيا چيزى را كه نمىدانيد به خدا نسبت مىدهيد ؟ ( 28 )\r\nبگو : پروردگارم به عدل و داد فرمان داده است و اين‌كه در هرعبادتگاهى كه به عبادت او مىپردازيد تمام توجه خود را به او كنيد و او را بخوانيد در حالىكه اطاعت و عبادت خود را ويژهء او مىكنيد . چنان‌كه در آغاز شما را آفريد و دو گروه شدن را براى شما مقرر كرد ، همين‌گونه به سوى او باز مىگرديد . ( 29 )\r\nگروهى را هدايت كرد و گروهى گمراهى بر آنان حتمى گشت ، زيرا شياطين را به جاى خدا سرپرست خويش گرفتند و گمان مىكنند كه راه‌يافتگانند . ( 30 )\r\n\r\n","description":"","footnote":"","page_name":" 153 ","page_number":158},
  {"content":"\r\n\r\nاى فرزندان آدم ، هنگام حضور در هرمسجدى خود را بياراييد ، و بخوريد و بياشاميد ولى اسراف نكنيد كه خدا اسرافكاران را دوست ندارد . ( 31 )\r\nبگو : چه كسى زينت خدا را كه براى بندگانش پديد آورده و روزىهاى پاكيزه را حرام كرده است ؟ بگو : آنها در روز قيامت از آن كسانى خواهد بود كه در زندگى دنيا ايمان آورده باشند و به آنان اختصاص خواهد يافت و ديگران از آن بهره‌اى نخواهند برد . ما اين‌گونه آيات خود را براى مردمى كه مىدانند ، به تفصيل بيان مىكنيم . ( 32 )\r\nبگو : زينت‌ها و روزىها حرام نشده است . پروردگارم فقط كارهاى زشت ، چه آشكارشان و چه نهانشان و نيز گناه و ستم را كه نارواست حرام كرده است و اين‌كه چيزهايى را شريك خدا قرار دهيد كه دربارهء آنها هيچ برهانى فرونفرستاده است و اين‌كه چيزى را كه نمىدانيد به خدا نسبت دهيد . ( 33 )\r\nو براى هرامّتى سرآمدى است ، سپس هنگامى كه سرآمدش فرارسيد ، نه ساعتى از آن بازپس مىمانند و نه از آن پيش مىافتند . ( 34 )\r\nاى فرزندان آدم ، اگر از ميان شما پيامبرانى به سويتان آمدند - كه قطعا خواهند آمد - و آيات مرا بر شما حكايت كردند ، كسانى كه تقوا پيشه كنند و شايسته شوند ، نه ترسى بر آنان است و نه اندوهگين مىشوند . ( 35 )\r\nو كسانى كه آيات ما را دروغ انگاشته و از روى تكبّر از پذيرش آنها خوددارى كرده‌اند ، آنان همدم آتشند و در آن جاودانه‌اند . ( 36 )\r\nاكنون كه آيين الهى به آدميان ابلاغ شده ، چه كسى ستمكارتر است از آن‌كس كه با شرك ورزيدن خود بر خدا دروغ بسته يا آيات او را دروغ انگاشته است . بهرهء آنان از كتاب تقدير به ايشان خواهد رسيد ، تا اين‌كه وقتى فرستادگان ما ( فرشتگان مرگ ) به سراغشان مىآيند كه جانشان را بستانند ، مىگويند : كجاست آنچه به‌جاى خدا مىخوانديد ؟ مىگويند : از دست ما گرفته‌اند ( اثرى از خدايى آنها نمىبينيم ) و آنان بر ضدّ خود گواهى مىدهند كه كافر بوده‌اند . ( 37 )\r\n\r\n","description":"","footnote":"","page_name":" 154 ","page_number":159},
  {"content":"\r\n\r\nو خدا به آنان مىگويد : در ميان امّت‌هايى از جنّ و انس كه پيش از شما درگذشتند ، به آتش دوزخ درآييد . هرگاه گروهى به آن‌جا وارد شوند ، هم‌مسلكان خود را لعنت كنند ، تا آن‌گاه كه همگى در آن‌جا به هم رسند ، به مشاجره پردازند و پسينيانشان ( پيروان ) دربارهء پيشينيانشان ( پيشوايان ) گويند : پروردگارا ، اينان خود گمراه بودند و ما را نيز به گمراهى افكندند ؛ پس عذابى دوچندان از آتش به آنان ده . خدا مىگويد :\r\nبراى هردو گروه دوچندان است ؛ شما نيز گمراه بوديد و آنان را در گمراه‌گرى پشتيبانى كرديد ، ولى درنمىيابيد كه هردو گروه به عذابى دوچندان گرفتاريد . ( 38 )\r\nو پيشينيانشان به پسينيانشان مىگويند : شما هيچ برترى بر ما نداريد تا درخور عذابى سبك‌تر باشيد ؛ پس به گناهانى كه فراهم آورده‌ايد عذاب آتش را بچشيد . ( 39 )\r\nآرى ، كسانى كه آيات ما را دروغ انگاشتند و از روى تكبر از پذيرفتن آنها خوددارى كردند ، درهاى آسمان به روى آنان گشوده نمىشود و به بهشت درنمىآيند تا اين‌كه شتر به سوراخ سوزن فروشود ، و ما گنهكاران را اين‌گونه سزا مىدهيم . ( 40 )\r\nبراى آنان از دوزخ بسترى و از فرازشان پوشش‌هايى از عذاب خواهد بود ، و ما ستمكاران را اين‌گونه سزا مىدهيم . ( 41 )\r\nو كسانى كه ايمان آورده و كارهاى شايسته كرده‌اند - ما هيچ فردى را جز به اندازهء توانش تكليف نمىكنيم - اينان اهل بهشت‌اند و در آن جاويدانند . ( 42 )\r\nو هركينه و دشمنى را از دل‌هايشان برمىكنيم . آنان در قصرهايى بلندمرتبه و باشكوه كه از زيرشان نهرها روان است خواهند بود و مىگويند : ستايش از آن خداست كه ما را به اين موهبت راه نمود ، و اگر خدا ما را راه ننموده بود ما چنان نبوديم كه راه يابيم ؛ به راستى فرستادگان پروردگارمان حق را آوردند . و بهشتيان را ندا دهند كه اين همان بهشتى است كه آن را به سزاى كارهايى كه انجام مىداديد ميراث شما ساخته‌اند . ( 43 )\r\n\r\n","description":"","footnote":"","page_name":" 155 ","page_number":160},
  {"content":"\r\n\r\nو بهشتيان دوزخيان را ندا مىدهند كه بىگمان ما آنچه را پروردگارمان به ما وعده داده بود راست و درست يافتيم ، آيا شما نيز آنچه را پروردگارتان وعده داده بود راست و درست يافتيد ؟ مىگويند : آرى . آن‌گاه اعلام‌كننده‌اى در ميان آن دو گروه اعلام مىكند كه لعنت خدا بر ستمكاران باد . ( 44 )\r\nهمانان كه از راه خدا روى برمىتابند و ديگران را نيز از آن بازمىدارند و كج آن را مىخواهند و به سراى آخرت كافرند . ( 45 )\r\nو ميان بهشتيان و دوزخيان حايلى است ، و بر بلندىهاى آن مردانى بلندمرتبه قرار دارند كه هريك از آن دو گروه را به نشانه‌شان مىشناسند ، و بهشتيان را كه هنوز به بهشت درنيامده‌اند ولى اميد آن را دارند ، ندا مىدهند كه :\r\nسلام بر شما باد . ( 46 )\r\nو چون ديدگانشان به سوى دوزخيان گردانده شود ، مىگويند : پروردگارا ، ما را با اين مردم ستمكار قرار مده . ( 47 )\r\nو آنان كه بر بلنداى آن حجابند ، مردان كفرپيشه‌اى را كه به نشانه‌شان مىشناسند ندا مىدهند و مىگويند : نه جمعيت و نيرويتان شما را كفايت كرد و نه تكبّر و گردنكشىهايتان . ( 48 )\r\nآيا اين مردم باايمان همان كسانىاند كه شما سوگند ياد كرديد كه خدا هيچ رحمت و خيرى به آنان نمىرساند ؟ اى مؤمنان ، به بهشت درآييد كه نه ترسى بر شما خواهد بود و نه اندوهگين خواهيد شد . ( 49 )\r\nو دوزخيان بهشتيان را ندا مىدهند كه از آب يا از آنچه خدا روزى شما كرده است بر ما فروريزيد مىگويند : خداوند آن دو را بر كافران حرام كرده است . ( 50 )\r\nهمانان كه دينشان را سرگرمى و بازيچه گرفتند و زندگى دنيا آنان را فريب داد . پس امروز آنان را به فراموشى مىسپريم و به آنان توجهى نمىكنيم ، چرا كه آنان ديدار امروزشان را به فراموشى سپردند و آنچه را بايد براى امروز فراهم مىآوردند فراهم نياوردند ، و نيز بدين‌سبب كه آيات ما را انكار مىكردند . ( 51 )\r\n\r\n","description":"","footnote":"","page_name":" 156 ","page_number":161},
  {"content":"\r\n\r\nآرى ، تكذيب‌كنندگان آيات ما ستمكارترين مردمند ، چرا كه ما براساس دانش خود براى آنان كتابى آورديم و آن را به روشنى بيان كرديم و آن راهنماى همگان و براى مردمى كه ايمان مىآورند مايهء رحمت است . ( 52 )\r\nآيا براى ايمان آوردن خود جز خاستگاه و مبناى معارف و حقايق قرآن را انتظار مىبرند ؟ روزى كه خاستگاه و مبانى آن با فرارسيدن قيامت آشكار شود ، كسانى كه پيش از اين آن را به فراموشى سپرده بودند ، مىگويند : فرستادگان پروردگارمان حق را آوردند . اكنون آيا براى ما شفيعانى هست كه ما را شفاعت كنند يا اينكه به دنيا بازگردانده شويم و كارهايى غير از آنچه مىكرديم انجام دهيم ؟ آنان از آن‌رو چنين آرزويى دارند كه درمىيابند به خود زيان زده‌اند و آنچه را به دروغ بافته بودند از آنان گم و ناپديد شده است . ( 53 )\r\nبه يقين ، پروردگار شما كه امورتان را تدبير مىكند خداست ، همان‌كه آسمان‌ها و زمين را در شش دوره و مرحله بيافريد ، وانگهى بر تخت فرمانروايى عالم استيلا يافت . روز را به وسيلهء شب كه شتابان آن را مىطلبد ، مىپوشاند . و اوست كه خورشيد و ماه و ستارگان را - كه همه به فرمان او رام گشته‌اند - پديد آورده است . آگاه باشيد كه آفرينش موجودات و تدبير امور آنها كار اوست . پرخير و بركت است خدا كه پروردگار همهء جهان‌هاست . ( 54 )\r\nپروردگارتان را با فروتنى و در نهان بخوانيد ؛ اگر جز اين كنيد تجاوزكاريد و او تجاوزكاران را دوست نمىدارد . ( 55 )\r\nو در زمين پس از آن‌كه سامان يافته است تباهى نكنيد ، و خدا را از روى بيم و اميد بخوانيد كه در آن صورت از نيكوكاران خواهيد بود ، و رحمت خدا به نيكوكاران نزديك است . ( 56 )\r\nو اوست آن‌كه بادها را پيشاپيش باران كه برخاسته از رحمت اوست نويددهنده مىفرستد ، تا چون ابرهاى گرانبار را برداشتند ، آنها را به سوى سرزمينى مرده و بىگناه روانه مىسازيم ، پس به وسيلهء آنها آب فرومىفرستيم و به وسيلهء آن از هرگونه محصولى برمىآوريم . مردگان را نيز در روز قيامت اين‌گونه از گورها زنده بيرون مىآوريم . [ ما حيات مجدّد گياهان را بيان كرديم ، 
  ] باشد كه دريابند كه زنده شدن دوبارهء مردگان امرى شدنى است . ( 57 )\r\n\r\n","description":"","footnote":"","page_name":" 157 ","page_number":162},
  {"content":"\r\n\r\nو سرزمين پاك ( حاصلخيز ) گياهش به اذن پروردگارش مىرويد ، و سرزمينى كه پليد شده است گياهش جز اندكى برنمىآيد . اين‌گونه آيات و نشانه‌ها را به سوى انديشه‌ها مىگردانيم و تنها گروهى كه خدا را سپاسگزارى مىكنند از آنها بهره‌مند مىشوند . ( 58 )\r\nبه يقين ، نوح را به سوى قومش به رسالت فرستاديم . او گفت :\r\nاى قوم من ، خدا را بپرستيد كه شما را معبودى جز او نيست .\r\nمن بر شما از عذاب روز قيامت كه روزى بزرگ است مىترسم . ( 59 )\r\nبزرگان و اشراف قومش به او گفتند : بىگمان ما تو را در گمراهى آشكارى مىبينيم . ( 60 )\r\nنوح گفت : اى قوم من ، هيچ‌گونه گمراهى بر من نيست ، بلكه من پيامبرى از جانب پروردگار جهان‌ها هستم . ( 61 )\r\nپيام‌هاى پروردگارم را به شما مىرسانم و شما را نصيحت مىكنم و از جانب خدا چيزهايى مىدانم كه شما نمىدانيد . ( 62 )\r\nو آيا تعجّب كرده‌ايد كه براى شما از جانب پروردگارتان مايهء تذكارى آمده و آن بر مردى از خودتان وحى شده است تا شما را از عذاب الهى بيم دهد و تا شما تقوا پيشه كنيد و باشد كه مورد رحمت قرار گيريد ؟ ( 63 )\r\nولى او را دروغ‌پرداز شمردند و ما عذاب را براى آنان مقرّر كرديم ؛ پس نوح و كسانى را كه با او در كشتى بودند نجات داديم و كسانى را كه آيات ما را دروغ انگاشتند غرق كرديم ، زيرا آنان مردمى كوردل بودند . ( 64 )\r\nو به سوى قوم عاد برادرشان هود را به رسالت فرستاديم . گفت : اى قوم من ، خدا را بپرستيد كه شما را معبودى جز او نيست ؛ پس آيا پروا نمىكنيد و از خدا نمىترسيد ؟ ( 65 )\r\nاز ميان بزرگان و اشراف قومش آنان كه كفر ورزيدند گفتند :\r\nبىگمان ، ما تو را در بىخردى مىبينيم و قطعا تو را از دروغگويان مىپنداريم . ( 66 )\r\nهود گفت : اى قوم من ، هيچ‌گونه بىخردى بر من نيست ، بلكه من پيامبرى از جانب پروردگار جهان‌ها هستم . ( 67 )\r\n\r\n","description":"","footnote":"","page_name":" 158 ","page_number":163},
  {"content":"\r\n\r\nپيام‌هاى پروردگارم را به شما مىرسانم و من - بر خلاف پندارتان - براى شما خيرخواهى امينم . ( 68 )\r\nو آيا تعجّب كرده‌ايد كه از جانب پروردگارتان براى شما مايهء تذكارى آمده و آن بر مردى از خودتان وحى شده است تا شما را از عذاب الهى بيم دهد ؟ و به خاطر آوريد زمانى را كه خداوند شما را پس از قوم نوح جانشين آنان قرار داد و شما را در آفرينش پيكرهايتان فزونى و گسترش بخشيد . پس نعمت‌هاى خدا را به ياد داشته باشيد ، باشد كه [ يكتايى او را باور كنيد و به پرستش او روى آوريد تا 
  ] نيكبخت شويد . ( 69 )\r\nگفتند : آيا به سوى ما آمده‌اى كه تنها خدا را بپرستيم و خدايانى را كه پدرانمان مىپرستيدند رها سازيم ؟ ما چنين نخواهيم كرد ؛ اگر از راستگويانى ، عذابى را كه به آن وعده‌مان مىدهى براى ما بياور . ( 70 )\r\nهود گفت : بىگمان بر شما به سبب اصرارتان بر پرستش بت‌ها ، عذاب و خشمى از جانب پروردگارتان مقرر شده است . آيا با من دربارهء خدايانى كه شما و پدرانتان بر آنها نام خدا نهاده‌ايد و آنها از حقيقت آن اندك بهره‌اى ندارند مجادله مىكنيد ؟ خداوند هيچ برهانى بر خدا بودن آنها فرونفرستاده است ؛ پس در انتظار عذاب باشيد كه من نيز با شما از منتظرانم . ( 71 )\r\nپس عذاب الهى فرارسيد و ما هود و كسانى را كه با او بودند به رحمتى از جانب خود نجات بخشيديم و كسانى را كه نشانه‌هاى ما را دروغ انگاشتند و مؤمن نبودند ، به هلاكت رسانديم و نسلشان را برانداختيم . ( 72 )\r\nو به سوى قوم ثمود برادرشان صالح را به رسالت فرستاديم . گفت : اى قوم من ، خدا را بپرستيد كه شما را معبودى جز او نيست .\r\nهمانا براى شما از جانب پروردگارتان نشانه‌اى روشن آمده است . اين ماده شترى است كه خدا آن را به اعجاز پديد آورده و براى شما نشانه‌اى بر پيامبرى من است ، آن را آزاد بگذاريد آن در زمين خدا مىچرد و گزندى به آن نرسانيد كه عذابى دردناك شما را فروخواهد گرفت . ( 73 )\r\n\r\n","description":"","footnote":"","page_name":" 159 ","page_number":164},
  {"content":"\r\n\r\nو ياد كنيد زمانى را كه خدا شما را پس از قوم عاد جانشين آنان گردانيد و شما را در سرزمينشان سكونت داد و شما در نقاط هموار آن قصرهايى ساختيد و از كوه‌ها خانه‌هايى تراشيديد ؛ پس نعمت‌هاى خدا را ياد كنيد و در زمين به فساد و تباهى برنخيزيد . ( 74 )\r\nاشراف قوم او كه تكبّر ورزيدند و رسالت او را نپذيرفتند ، به ناتوان شمرده‌شدگان قوم خود كه ايمان آورده بودند گفتند :\r\nآيا مىدانيد كه صالح از جانب پروردگارش به رسالت فرستاده شده است ؟ گفتند : بىگمان ، ما به آنچه او بدان فرستاده شده است ايمان داريم . ( 75 )\r\nآن مستكبران كه رسالت او را نپذيرفتند گفتند :\r\nبىترديد ، ما به آنچه شما بدان ايمان آورده‌ايد كافريم . ( 76 )\r\nپس آن ماده شتر را كشتند و متكبّرانه از فرمان پروردگارشان سرپيچى كردند و گفتند : اى صالح ، اگر از پيامبرانى ، آن عذابى كه به ما وعده مىدهى براى ما بياور . ( 77 )\r\nپس لرزش آنان را فراگرفت و در پى آن ، در خانه‌هايشان به زانو درآمده و با چهره بر زمين افتادند و هلاك شدند . ( 78 )\r\nسپس صالح از آنان روى برگردانيد و گفت : اى قوم من ، به راستى من پيام پروردگارم را به شما رساندم و شما را پند دادم ولى شما پنددهندگان را دوست نمىداريد . ( 79 )\r\nو از لوط كه او را به رسالت فرستاديم ياد كن ، آن‌گاه كه به قوم خود گفت : آيا به اين كار زشت و پليد مىپردازيد كه از ميان همهء آدميان هيچ‌كس در آن بر شما سبقت نگرفته است ؟ ( 80 )\r\nآيا شما از روى شهوت ، به‌جاى زنان به سوى مردان مىرويد و با آنان درمىآميزيد ؟ ! بلكه شما مردمى تجاوزكاريد . ( 81 )\r\n\r\n","description":"","footnote":"","page_name":" 160 ","page_number":165},
  {"content":"\r\n\r\nولى پاسخ قومش جز اين نبود كه گفتند : لوط و پيروانش را از شهرتان بيرون كنيد ؛ آنان مردمى هستند كه از كردار شما دورى مىكنند و پاكى مىورزند . ( 82 )\r\nپس او و خانواده‌اش را كه تنها ايمان‌آورندگان به او بودند نجات داديم ، بجز همسرش را كه از ماندگاران در عذاب بود . ( 83 )\r\nو بر آنان عذابى سخت بارانديم ؛ پس بنگر كه فرجام گنهكاران چگونه بود . ( 84 )\r\nو به سوى مردم مدين ، برادرشان شعيب را به رسالت فرستاديم . گفت :\r\nاى قوم من ، خدا را بپرستيد كه شما را معبودى جز او نيست .\r\nبراى شما از جانب پروردگارتان دليلى روشن بر پيامبرى من آمده است ؛ پس حق پيمانه و ترازو را به‌طور كامل ادا كنيد و هنگام وزن كردن و پيمانه نمودن كالاهاى مردم از مقدار آن مكاهيد ، و در زمين پس از آن‌كه سامان يافته است تباهى نكنيد ؛ اگر از حق‌باورى بهره‌مند باشيد ، اين حقيقت را به روشنى درمىيابيد كه سنجش درست كالاها و پرداخت كامل آنها و پرهيز از فساد براى شما بهتر است . ( 85 )\r\nو بر سر هرراهى منشينيد تا كسى را كه به خدا ايمان آورده است تهديد كنيد و او را از راه خدا بازداريد در حالىكه خود كج آن را مىطلبيد ؛ و ياد كنيد زمانى را كه مردمى اندك بوديد و خدا شما را بسيار گردانيد ، و بنگريد كه فرجام فسادگران چگونه بود . ( 86 )\r\nو اگر گروهى از شما به آنچه بدان به رسالت فرستاده شده‌ام ايمان آورده و گروهى ايمان نياورده‌اند ، همگان شكيبايى كنيد ؛ كافرانتان صبر پيشه سازند و به اقدامى نسنجيده دست نيازند و مؤمنانتان بر ايمانشان شكيبايى كنند و مضطرب و نگران نباشند تا اين‌كه خدا ميان ما داورى كند كه او بهترين داوران است . ( 87 )\r\n\r\n","description":"","footnote":"","page_name":" 161 ","page_number":166},
  {"content":"\r\n\r\nاز ميان اشراف قومش آنان كه تكبّر ورزيده و ايمان نياورده بودند گفتند : اى شعيب ، قطعا تو و كسانى را كه ايمان آورده و با تواند از شهرمان بيرون مىكنيم ، يا اين‌كه به كيش ما بازگرديد .\r\nگفت : آيا هرچند ناخشنود باشيم ، باز هم بايد به كيش شما درآييم ؟ ( 88 )\r\nما آيين شما را نمىپذيريم ، چرا كه اگر به آيين شما باز گرديم بعد از اين‌كه خدا ما را از آن رهايى داده است قطعا به خدا دروغ بسته‌ايم . ما را نشايد كه به آن باز گرديم مگر اين‌كه خدا كه تدبيركنندهء امور ماست عنايت خود را از ما برگيرد و ما به شرك روى بياوريم ، زيرا دانش پروردگار ما همه‌چيز را فراگرفته و اوست كه مىداند تا چه زمانى ما درخور يكتاپرستى هستيم . ما بر خدا توكّل كرده و امر خود را به او وانهاده‌ايم . پروردگارا ، ميان ما و قوم ما كه كافر شده‌اند به حق داورى كن و حق‌گريزان را نابود كن كه تو بهترين داورانى . ( 89 )\r\nو از ميان اشراف قومش آنان كه كفر ورزيده بودند به مؤمنان گفتند : اگر از شعيب پيروى كنيد ، قطعا شما در آن صورت زيانكار خواهيد بود . ( 90 )\r\nآن‌گاه لرزش آنان را فراگرفت و در خانه‌هايشان به زانو درآمدند و با چهره بر زمين افتادند و هلاك شدند . ( 91 )\r\nكسانى كه شعيب را دروغگو شمردند چنان نابود شدند كه گويى در ديارشان اقامت نداشتند . كسانى كه شعيب را دروغگو انگاشتند آنانند زيانكاران . ( 92 )\r\nپس از آن‌كه عذاب به سراغ كافران مدين آمد ، شعيب از آنان روى برتافت و گفت : اى قوم من ، به راستى من پيام‌هاى پروردگارم را به شما رساندم و شما را پند دادم ، ازاين‌رو بر شما اندوه نمىخورم . چگونه بر مردمى كه كافر شدند اندوه خورم ؟ ( 93 )\r\nو ما در هيچ شهرى پيامبرى نفرستاديم مگر اين‌كه مردم آن‌جا را به سختى و گزند دچار كرديم ، باشد كه آنان در برابر خدا فروتنى كنند . ( 94 )\r\nپس چون به راه راست نيامدند ، به جاى سختى ، آسايش آورديم تا اين‌كه فزونى يافتند ( اموال و افرادشان بسيار شد ) گفتند : سختىها و آسايش‌ها بازى روزگار است نه آزمون الهى ؛ به پدران ما نيز گزند و مايهء سرور ( رفاه و آسايش ) رسيده است . پس ناگهان آنان را به عذاب فروگرفتيم در حالىكه آن را تصور نمىكردند . ( 95 )\r\n\r\n","description":"","footnote":"","page_name":" 162 ","page_number":167},
  {"content":"\r\n\r\nو اگر مردم آن شهرها كه به عذاب گرفتار شدند ، ايمان آورده و تقوا پيشه كرده بودند ، به يقين از آسمان و زمين بركت‌هايى بر آنان مىگشوديم ، ولى پيامبران و آيات ما را دروغ انگاشتند ، ما نيز آنان را به‌عذابى كه نمود گناهانشان بود گرفتار ساختيم . ( 96 )\r\nبا اين حال ، آيا مردم شهرها ايمن بودند از اين‌كه عذاب ما شبانه آن‌گاه كه خفته‌اند به سراغشان آيد ؟ ( 97 )\r\nو آيا مردم شهرها ايمن بودند از اين‌كه عذاب ما آن‌گاه كه آفتاب مىگسترد ، در حالى كه به بازى روزانه مشغولند ، به سراغشان آيد ؟ ( 98 )\r\nآيا آنان از مكر خدا ايمن بودند ؟ جز مردم زيانكار از مكر خدا احساس ايمنى نمىكنند . ( 99 )\r\nآيا فرجام شوم پيشينيان ، كسانى را كه زمين را پس از هلاكت ساكنانش به ارث مىبرند راه ننموده و براى آنان اين حقيقت را آشكار نكرده است كه اگر بخواهيم ، آنان را به گناهانشان گرفتار مىسازيم و بر دل‌هايشان مهر مىنهيم ، در نتيجه آنان سخن حق را نخواهند شنيد ؟ ( 100 )\r\nما بخشى از خبرهاى اين شهرها را بر تو حكايت مىكنيم ، و به راستى پيامبرانشان معجزاتى را كه بر حقّانيتشان دلالت داشت براى آنان آوردند ولى آنها ايمان نياوردند ، زيرا چنين نبودند كه به چيزى كه پيش‌تر آن را دروغ شمرده‌اند ايمان بياورند . اين‌گونه خداوند بر دل كافران مهر مىنهد . ( 101 )\r\nآنان با خدا پيمان بستند كه او را بپرستند و براى او شريكى مپندارند ، ولى براى بيشترشان پايبندى به هيچ عهدى نيافتيم ، و بيشترشان را اين‌گونه يافتيم كه عهدشان را مىشكنند . ( 102 )\r\nسپس بعد از آن پيامبران ، موسى را با نشانه‌هاى خود ( معجزات ) به سوى فرعون و اشرافيان دربارش به رسالت برانگيختيم ولى آنها را از روى ستم دروغ شمردند و انكار كردند ، چرا كه مردمى فسادگر بودند . پس بنگر فرجام فسادگران چگونه بود . ( 103 )\r\nو موسى گفت : اى فرعون ، همانا من پيامبرى از سوى پروردگار جهان‌ها هستم . ( 104 )\r\n\r\n","description":"","footnote":"","page_name":" 163 ","page_number":168},
  {"content":"\r\n\r\nتلاش من اين است كه جز سخن راست و درست به خدا نسبت ندهم و من سزاوار آنم . من براى شما از جانب پروردگارتان دليلى روشن ( معجزه‌اى آشكار ) بر رسالت خود آورده‌ام ؛ پس اى فرعون ، بنى اسرائيل را رها كن تا همراه من رهسپار شوند . ( 105 )\r\nفرعون گفت : اگر معجزه‌اى آورده‌اى ، چنانچه در اين ادّعا از راستگويانى ، آن را بياور و نشان بده . ( 106 )\r\nپس موسى عصايش را افكند و ناگهان آن اژدهايى شد كه هيچ شك و ترديدى در آن راه نداشت . ( 107 )\r\nو دست خود را از گريبان بيرون كشيد و ناگهان آن براى بينندگان سپيد و درخشان گرديد . ( 108 )\r\nسران و بزرگان قوم فرعون در جلسهء مشورتى گفتند : بىترديد ، اين شخص جادوگرى دانا و زبردست است . ( 109 )\r\nمىخواهد با پشتيبانى بنى اسرائيل شما را از سرزمينتان بيرون كند . اينك براى مقابلهء با او چه برنامه‌اى داريد و چه دستورى مىدهيد ؟ ( 110 )\r\nپس بر آن شدند كه با سحر به مقابله با وى برخيزند ؛ ازاين‌رو به فرعون گفتند : در مجازات او و برادرش هارون شتاب مكن و كارشان را به تأخير انداز و گروهى را در شهرها براى جمع‌آورى جادوگران ماهر بسيج كن ، ( 111 )\r\nكه آنان هرجادوگر ماهر و زبردستى را نزد تو مىآورند . ( 112 )\r\nچنين شد ، و جادوگران نزد فرعون آمدند و گفتند : اگر ما بر موسى پيروز شويم حتما پاداشى بزرگ خواهيم داشت . ( 113 )\r\nفرعون گفت : آرى ، و علاوه‌براين قطعا از مقرّبان من خواهيد بود . ( 114 )\r\nجادوگران با اطمينان از پيروزى خود گفتند : اى موسى ، يا تو نخست عصاى خود را بيفكن يا ما نخستين كسى باشيم كه جادوى خود را مىافكنيم . ( 115 )\r\nموسى گفت : شما بيفكنيد . پس هنگامى كه عصاها و ريسمان‌هاى خود را افكندند ، ديدگان مردم را افسون كردند و آنان را به وحشت انداختند و جادويى بزرگ به ميان آوردند . ( 116 )\r\nو ما به موسى وحى كرديم كه عصايت را بينداز ، و او چنين كرد ، پس ناگهان آن اژدهايى شد و آنچه را به دروغ مىساختند به سرعت در كام خود فرومىبرد . ( 117 )\r\nپس حق پاى گرفت و افسونى كه ساختند تباه شد . ( 118 )\r\nآن‌گاه فرعون و يارانش در آن‌جا مغلوب شدند و خوار و بىمقدار بازگشتند . ( 119 )\r\nو جادوگران بىاختيار به سجده درافتادند . ( 120 )\r\n\r\n","description":"","footnote":"","page_name":" 164 ","page_number":169},
  {"content":"\r\n\r\nگفتند : ما به پروردگار جهان‌ها ايمان آورديم ؛ ( 121 )\r\nهمان پروردگار موسى و هارون . ( 122 )\r\nفرعون گفت : پيش از آن‌كه به شما رخصت دهم به او ايمان آورديد . قطعا اين نيرنگى است كه آن را در اين شهر پرداخته‌ايد تا مردمش را از آن‌جا بيرون كنيد ، پس به زودى كيفر اين كارتان را خواهيد دانست . ( 123 )\r\nسوگند ياد مىكنم كه دست و پاى شما را يكى از راست و ديگرى از چپ به شدّت خواهم بريد ، سپس همهء شما را در تنه‌هاى درختان خرما به صليب خواهم كشيد . ( 124 )\r\nساحران گفتند : بدين وسيله به سوى پروردگارمان بازخواهيم گشت و به لقاى او خواهيم رسيد . ( 125 )\r\nو تو از ما ناخشنود نيستى و با ما هيچ دشمنى و كينه‌اى ندارى جز به سبب اين‌كه چون نشانه‌هاى پروردگارمان براى ما پديدار شد ، آنها را باور كرديم . پروردگارا ، بر ما شكيبايى فروريز و ما را در حالى كه تسليم تو هستيم بميران . ( 126 )\r\nو اشراف قوم فرعون به او گفتند : آيا موسى و قومش را وامىگذارى تا در زمين تباهى به بار آورند و موسى تو و خدايانت را رها كند ؟ گفت : به زودى - همچون گذشته - پسرانشان را مىكشيم و زنانشان را براى خدمتگزارى زنده مىداريم ، و بىترديد ما بر آنان برترى داريم و بر آنان چيره‌ايم . ( 127 )\r\nموسى به قوم خود گفت : از خدا يارى بجوييد و بر دشوارىها شكيبا باشيد كه اين راه و رسم تقواپيشگى است . زمينى را كه در دست فرعونيان مىبينيد از آن خداست نه فرعون . خدا آن را به هركس از بندگانش كه بخواهد به ميراث خواهد داد و فرجام نيكو از آن تقواپيشگان است . ( 128 )\r\nقوم موسى به او گفتند : هم پيش از آن‌كه نزد ما بيايى و هم بعد از آن‌كه نزد ما آمدى مورد آزار قرار گرفتيم . گفت : اميد است پروردگارتان دشمن شما را نابود كند و شما را در اين سرزمين جانشين گرداند تا شما را بيازمايد و بنگرد كه چگونه رفتار مىكنيد . ( 129 )\r\nو به راستى خاندان فرعون ( قبطيان ) را به خشكسالىها و قحطىهايى چند و كمبود محصولات گرفتار ساختيم ، باشد كه متذكر شوند و حقيقت را دريابند . ( 130 )\r\n\r\n","description":"","footnote":"","page_name":" 165 ","page_number":170},
  {"content":"\r\n\r\nپس هنگامى كه نيكى ( وفور نعمت و گشايش روزى ) به آنان روى مىآورد مىگفتند : اين ويژهء ماست ؛ و اگر بدى ( قحطى و كمبود ) به آنان مىرسيد ، به موسى و كسانى كه با او بودند فال بد مىزدند . بدانند كه عذابشان كه براى آنان مايهء بدشگونى است فقط نزد خداست و از بين نمىرود ، ولى بيشترشان اين حقيقت را نمىدانند . ( 131 )\r\nو به موسى گفتند : هر افسونى را كه به گمان خود معجزه مىپندارى براى ما بياورى تا ما را به وسيلهء آن جادو كنى ما به تو ايمان نخواهيم آورد . ( 132 )\r\nپس بر آنان طوفان آب و ملخ‌ها و كنه‌ها و غوك‌ها و خون را كه نشانه‌هايى روشن بودند و جداى از يكديگر رخ مىنمودند فرستاديم ، ولى آنان تكبّر ورزيدند و به موسى ايمان نياوردند و قومى گناه‌پيشه بودند . ( 133 )\r\nو هرگاه يكى از آن عذاب‌ها بر آنان فرود مىآمد مىگفتند : اى موسى ، به پيمانى كه پروردگارت نزد تو دارد كه دعايت را مستجاب مىكند ، براى ما از او درخواست كن . قطعا اگر اين عذاب را از ما بردارى به تو ايمان مىآوريم و بنى اسرائيل را رها مىكنيم تا با تو رهسپار شوند . ( 134 )\r\nو چون عذاب را از آنان برمىداشتيم و آنان به پايان مهلتى كه براى وفا به پيمانشان تعيين شده بود مىرسيدند ، بىآن‌كه انتظار رود پيمان خود را مىشكستند . ( 135 )\r\nپس ، از آنان انتقام گرفتيم و آنان را در دريا غرق كرديم بدين‌سبب كه آيات ما را دروغ انگاشتند و از آنها غفلت ورزيدند . ( 136 )\r\nو به آن مردمى كه پيوسته ضعيف و ناتوان نگاه داشته مىشدند ، مشرق‌ها و مغرب‌هاى سرزمين قدس را كه در آن بركت بخشيده بوديم ، به ميراث داديم ، و قضا و وعدهء نيكوى پروردگارت براى بنى اسرائيل به پاس صبرى كه پيشه كردند ، تحقق يافت ، و قصرها و كاخ‌هايى را كه فرعون و قومش ساخته بودند و باغ‌هايى را كه با داربست‌ها برافراشته بودند ، ويران كرديم . ( 137 )\r\n\r\n","description":"","footnote":"","page_name":" 166 ","page_number":171},
  {"content":"\r\n\r\nو بنى اسرائيل را از آن دريا عبور داديم ، پس بر مردمى گذر كردند كه به بت‌هايى كه داشتند روى آورده بودند و به بزرگداشت آنها مىپرداختند . گفتند : اى موسى ، براى ما نيز معبودى قرار ده همان‌گونه كه براى آنان معبودانى قابل رؤيت است . موسى گفت : بىترديد شما مردمى هستيد كه نادانى مىكنيد . ( 138 )\r\nبه يقين راهى كه آنان در آن قرار دارند نابود است و عباداتى كه به جاى آورده‌اند تباه و بىثمر است . ( 139 )\r\nگفت : آيا غير از خدا معبودى براى شما بجويم در حالىكه او شما را با آيينى درست و دادن آن معجزات بزرگ بر جهانيان برترى داده است ؟ ( 140 )\r\nو ياد كنيد زمانى را كه شما را از فرعونيان رهايى بخشيديم . آنان پيوسته عذابى ناگوار بر شما تحميل مىكردند ؛ پسرانتان را مىكشتند تا نسل شما را از بين ببرند و زنانتان را براى كنيزى و خدمتگزارى زنده مىگذاشتند ، و در آن ماجرا از جانب پروردگارتان آزمونى بزرگ بود . ( 141 )\r\nو با موسى سى شب وعده نهاديم كه در آن به عبادت و مناجات بپردازد ، و آن را با ده شب ديگر كامل ساختيم . پس موعد مقرر پروردگارش به چهل شب كامل شد ، و موسى چون خواست به ميعاد آيد به برادرش هارون گفت : در ميان قوم من جانشينم باش و كارها را اصلاح كن و در ادارهء امور راه و روشى را كه فسادگران مىخواهند پيروى مكن . ( 142 )\r\nو چون موسى در موعدى كه براى او مقرر كرده بوديم آمد و پروردگارش با او سخن گفت ، گفت : پروردگارا ، خودت را به من بنماى تا به تو بنگرم . پروردگارش گفت : هرگز مرا نخواهى ديد ، ولى به اين كوه بنگر ، اگر پس از آن‌كه من بر آن ظاهر شدم ، بر جاى خود ماند ، مرا خواهى ديد ، و آن‌گاه كه پروردگارش بر آن كوه جلوه كرد ، به جلوه‌اش كوه را از هم پاشيد و موسى بيهوش بر زمين افتاد و چون به هوش آمد گفت : پروردگارا ، منزهى تو ! به سوى تو بازآمدم و توبه نمودم و من از ميان كسانى كه ايمان دارند كه تو ديده نمىشوى ، نخستين نفرم . ( 143 )\r\n\r\n","description":"","footnote":"","page_name":" 167 ","page_number":172},
  {"content":"\r\n\r\nو خدا گفت : اى موسى ، من با پيام‌هاى خود كه به سويت فرستادم و به سخن گفتنم با تو ، تو را برگزيدم و به اين موهبت تو را بر مردم برترى بخشيدم ؛ پس آنچه را به تو داده‌ام بگير ( معارف آن را فراگير و به احكام آن پايبند باش ) و از سپاسگزاران باش . ( 144 )\r\nو براى موسى در آن لوح‌ها ( لوح‌هاى تورات ) پندهايى كه گزينش كرده بوديم نوشتيم و نيز شرح و تفصيل آنچه را كه قومش در ايمان و عمل بدان نياز داشتند در آن نگاشتيم ؛ پس اى موسى آنها را به جدّ و جهد بگير و به قومت فرمان ده كه در ميان آنها بهترينش را بگيرند ، و اگر چنين نكنند از راه درست بيرون شده‌اند ، و ديرى نمىگذرد كه سراى كسانى را كه از راه درست بيرون شده‌اند به شما مىنمايانم . ( 145 )\r\nبه زودى كسانى را كه در زمين به ناحق گردنفرازى مىكنند ( خود را از مردم برتر مىشمرند ) ، از توجّه و گرايش به آيات خود بازمىدارم ، و نيز كسانى را كه اگر هر نشانه‌اى از حق ببينند به آن ايمان نمىآورند و اگر راه درست را بنگرند آن را راه خود برنمىگزينند و اگر راه نادرست را ببينند آن راه را پيش مىگيرند .\r\nاين بدان سبب است كه آنان پيش‌تر آيات ما را دروغ مىانگاشتند و از آنها غفلت مىورزيدند . ( 146 )\r\nو كسانى كه آيات ما و ديدار سراى آخرت را دروغ پنداشتند اعمال نيكشان تباه شده و پاداشى نخواهند داشت . آيا جز به كارهاى نيكى كه كرده‌اند پاداش داده مىشوند ؟ ولى براى آنان كار نيكى نمانده است . ( 147 )\r\nو قوم موسى پس از رفتن موسى به ميعاد پروردگار ، از زيورآلات خود تنديس بىجان گوساله‌اى كه بانگ گوساله داشت ساختند و به عبادت آن پرداختند . آيا نديدند كه آن تنديس با آنان سخن نمىگويد و به راهى هدايتشان نمىكند ؟ آرى آن را به خدايى گرفتند در حالىكه ستمكار بودند و هيچ‌گونه عذر و توجيهى براى آن نداشتند . ( 148 )\r\nو چون نادرستى كارشان - پس از بازگشت موسى - به دستشان افتاد و پشيمانى در آنان آشكار گرديد و ديدند كه واقعا گمراه شده‌اند ، گفتند : اگر پروردگارمان بر ما رحمت نياورد و ما را نبخشايد قطعا از زيانكاران خواهيم بود . ( 149 )\r\n\r\n","description":"","footnote":"","page_name":" 168 ","page_number":173},
  {"content":"\r\n\r\nو چون موسى خشمگين و اندوهناك به سوى قوم خود بازگشت به آنان گفت : پس از رفتنم مرا بد جانشينى كرديد .\r\nآيا مىخواستيد كار پروردگارتان ( فروفرستادن تورات ) پيش از زمانش تحقق يابد ؟ آن‌گاه صحيفه‌هاى تورات را افكند و سر برادرش هارون را با چنگ زدن به موهايش گرفت و او را به سوى خود مىكشيد . هارون گفت : اى پسر مادرم ، اين قوم مرا به ناتوانى كشاندند و نزديك بود مرا به‌خاطر مخالفت با گوساله‌پرستى بكشند .\r\nپس دشمنان را با نكوهش من شادمان مساز ، و مرا در مخالفت با خود همراه اين ستمكاران مشمار . ( 150 )\r\nموسى برادرش را معذور دانست و گفت : پروردگارا ، من و برادرم را ببخشاى و ما را به رحمت خويش درآور كه تو مهربانترين مهربانانى . ( 151 )\r\nبه يقين ، كسانى كه تنديس گوساله را به خدايى گرفتند ، به زودى خشمى شديد از جانب پروردگارشان و ذلّتى فراگير در زندگى دنيا به آنان خواهد رسيد . و ما كسانى را كه به خدا دروغ مىبندند اين‌گونه كيفر مىدهيم . ( 152 )\r\nو كسانى كه كارهاى ناروا كردند ، سپس بعد از آن توبه نمودند و ايمان آوردند ، قطعا پروردگارت پس از توبهء آنان آمرزندهء گناهانشان است و بر آنان رحمت مىآورد . ( 153 )\r\nو آن‌گاه كه خشم موسى فرونشست ، صحيفه‌هاى تورات را برگرفت ، و در نوشتهء آنها رهنمود و رحمتى است براى كسانى كه از پروردگارشان بيم دارند . ( 154 )\r\nو موسى از ميان قومش هفتاد مرد را برگزيد تا همراه او در آن زمانى كه با او وعده نهاده بوديم ، به كوه طور آيند . آنان با درخواست رؤيت خدا مرتكب ستمى بزرگ شدند و به سزاى آن زمين‌لرزه‌اى برخاسته از صاعقهء آسمانى آنان را بلرزاند و هلاكشان كرد . هنگامى كه لرزش آنان را فراگرفت . موسى گفت : پروردگارا ، اگر مىخواستى ، آنان را پيش‌تر به هلاكت مىرساندى و نيز مرا . آيا ما را به كارى كه بىخردانمان كرده‌اند نابود مىكنى ؟ اين جز آزمون تو نيست كه هركه را بخواهى به وسيلهء آن گمراه و هركه را بخواهى هدايت مىكنى . تويى سرپرست ما ، پس ما را ببخشاى و بر ما رحمت آور و تويى بهترين آمرزندگان . ( 155 )\r\n\r\n","description":"","footnote":"","page_name":" 169 ","page_number":174},
  {"content":"\r\n\r\nو براى ما در اين دنيا و در جهان آخرت زندگى نيكويى مقرر فرما ، زيرا ما به سوى تو بازآمده و راه تو را پيش گرفته‌ايم . خداوند در پاسخ موسى فرمود : عذابم را به هركه خواهم مىرسانم - چنان‌كه آن هفتاد تن را هلاك كردم - و رحمت من همه‌چيز را فراگرفته است ، و به زودى رحمت خاص خود را كه تأمين‌كنندهء نيكبختى دنيا و آخرت است براى كسانى مقرر مىكنم كه تقوا پيشه سازند و زكات بپردازند ، و نيز براى كسانى كه به آيات ما ايمان مىآورند . ( 156 )\r\nمؤمنان كسانىاند كه از اين فرستاده ، پيامبر درس ناخوانده كه اهل كتاب او را نزد خود با همين نام و نشان در تورات و انجيل نوشته مىيابند ، پيروى مىكنند .\r\nمىيابند كه آنان را به كار پسنديده فرمان مىدهد و از كار ناپسند بازشان مىدارد و پاكيزه‌ها را براى آنان حلال و پليدها را بر آنان حرام مىكند ، و بار گرانشان را از دوششان برمىدارد و بندها و زنجيرهايى را كه بر آنان تحميل شده است از آنان فرومىگذارد .\r\nپس كسانى كه به او ايمان آورده و او را بزرگ داشته و يارىاش كرده‌اند و از قرآن ، اين كتاب روشنگرى كه از جانب خدا نازل شده و قرين او و گواه راستگويى اوست پيروى نموده‌اند آنان نيكبخت خواهند بود . ( 157 )\r\nبگو : اى مردم ، من فرستادهء خدا به سوى همهء شما هستم ؛ خدايى كه فرمانروايى آسمان‌ها و زمين از آن اوست . معبودى شايستهء پرستش جز او نيست . زنده مىكند و مىميراند . پس به خدا و رسول او - آن پيامبر درس‌ناخوانده كه خود به خدا و سخنان او ايمان دارد - ايمان بياوريد و از او پيروى كنيد ، باشد كه به نيكبختى سراى آخرت راه يابيد . ( 158 )\r\nو از قوم موسى گروهى بودند كه به وسيلهء حق مردم را راه مىنمودند و به وسيلهء آن ميان خويش به عدالت رفتار مىكردند . ( 159 )\r\n\r\n","description":"","footnote":"","page_name":" 170 ","page_number":175},
  {"content":"\r\n\r\nو بنى اسرائيل را به دوازده قبيله كه هريك امّتى بودند تقسيم كرديم ، و به موسى آن‌گاه كه قومش از او آب خواستند وحى نموديم كه با عصايت بر اين سنگ بزن . و چون عصايش را بر آن زد ، دوازده چشمهء آب به تعداد قبايل بنى اسرائيل از آن جوشيد كه هرگروهى از آن قبايل آبشخور خود را شناخت ، و ابرها را - آن‌گاه كه در بيابانى سوزان در حركت بودند - بر آنان سايه‌گستر كرديم و « منّ » و « سلوى » بر آنان فروفرستاديم و به آنان گفتيم : از روزىهايى كه به شما داده‌ايم و همه خوب و پاكيزه‌اند بخوريد . آنان [ با سركشىها 
  ] بر ما ستم نكردند ، بلكه بر خود ستم روا مىداشتند . ( 160 )\r\nو ياد كن هنگامى را كه به آنان گفته شد : به اين شهر درآييد و از نعمت‌هاى آن - هرجا كه خواهيد - به خوشى بخوريد و بگوييد : پروردگارا ، گناهانمان را فروريز ، و سجده‌كنان [ - با فروتنى 
  ] وارد دروازهء آن شهر شويد ؛ ما هم گناهانتان را بر شما خواهيم بخشود و بر پاداش نيكوكاران نيز خواهيم افزود . ( 161 )\r\nولى كسانى از آنان كه ستم كرده بودند ، آن را به سخنى ديگر تغيير دادند سخنى جز آنچه به آنان گفته شده بود ، پس بر آنان به سزاى اين‌كه ستم مىكردند ، عذابى از آسمان فرستاديم . ( 162 )\r\nاى پيامبر ، از بنى اسرائيل دربارهء مردم آن شهرى كه در ساحل دريا بود بپرس ، آن‌گاه كه در روز شنبه به احكام آن روز تجاوز مىكردند ؛ زمانى كه كه ماهيانشان روز شنبه كه مىبايست صيد را ترك كنند آشكارا به سويشان ( در كنار دريا ) مىآمدند و در غير آن روز كه كار را تعطيل نمىكردند و صيد ماهى براى آنان مباح بود نزدشان نمىآمدند . اين‌گونه آنان را مىآزموديم به سبب اين‌كه خدا را نافرمانى مىكردند . ( 163 )\r\n\r\n","description":"","footnote":"","page_name":" 171 ","page_number":176},
  {"content":"\r\n\r\nو ياد كن زمانى را كه گروهى از آن ساحل‌نشينان به گروهى ديگر كه تجاوزكاران را از نافرمانى خدا نهى مىكردند گفتند : براى چه مردمى را پند مىدهيد كه خداوند آنان را نابود مىكند يا به عذابى شديد گرفتارشان مىسازد ؟ گفتند : آنان را از نافرمانى خدا نهى مىكنيم تا نزد پروردگارتان براى ما عذرى باشد ، و شايد بترسند و از گناه بپرهيزند . ( 164 )\r\nپس چون گنهكاران آنچه را كه بدان تذكر داده شده بودند به فراموشى سپردند ، كسانى را كه از گناه نهى مىكردند نجات بخشيديم ؛ و كسانى را كه ستم كردند ، به سزاى اين‌كه از اطاعت خدا خارج شدند ، به عذابى ناگوار دچار كرديم . ( 165 )\r\nآرى ، هنگامى كه با شكستن مقررات روز شنبه از ترك آنچه از آن بازداشته مىشدند سرپيچى كردند ، به آنان گفتيم : بوزينگانى باشيد مطرود و رانده شده . ( 166 )\r\nو ياد كن زمانى را كه پروردگارت اعلام كرد كه قطعا كسانى را برمىانگيزيم و بر آنان مسلط مىكنيم كه به آنان تا روز قيامت عذاب ناگوار بچشانند . به راستى پروردگارت برخى از گنهكاران را به سرعت كيفر مىدهد ، و به راستى او آمرزنده و مهربان است . ( 167 )\r\nو آنان را در زمين به گروه‌هايى چند تقسيم كرديم . برخى از آنان شايسته و درستكارند و برخى از آنان جز اين هستند ، و ما آنان را به نعمت‌ها و خوشىها و نيز به سختىها و ناگوارىها آزموديم ، باشد كه از راه نادرست بازگردند . ( 168 )\r\nپس از آن شايستگان ، جانشينانى كتاب آسمانى تورات را به ارث بردند و احكام و معارف آن را دريافت كردند ، ولى كالاى ناپايدار اين دنيا را بىهيچ توجهى به حرام يا حلال بودن آن مىگرفتند ، و مىگفتند : بخشوده خواهيم شد . البته اين سخن را از روى توبه نمىگفتند ، چرا كه اگر كالايى مانند آن به ايشان مىرسيد باز هم آن را مىگرفتند . آيا از آنان پيمان ثبت شده در آن كتابى كه به ميراث بردند گرفته نشد كه دربارهء خدا چيزى جز حق نگويند ؟ ولى با اين‌كه آن را فراگرفتند و آموختند ، به آن پيمان وفا نكردند با اين هدف كه به دنياى خود برسند ، در حالىكه سراى آخرت براى كسانى كه تقوا پيشه مىسازند بهتر است ؛ پس آيا درنمىيابيد ؟ ( 169 )\r\nو كسانى كه به كتاب آسمانى چنگ مىزنند و نماز را برپا داشته‌اند ، اصلاحگران جوامع بشرى هستند و آنان را پاداشى است و ما قطعا پاداش اصلاحگران را تباه نخواهيم كرد . ( 170 )\r\n\r\n","description":"","footnote":"","page_name":" 172 ","page_number":177},
  {"content":"\r\n\r\nو به بنى اسرائيل زمانى را يادآورى كن كه آن كوه را از بن بركنديم و همچون سقفى آن را بر فرازشان قرار داديم به گونه‌اى كه پنداشتند بر سرشان فرو خواهد افتاد ؛ آن‌گاه گفتيم : كتابى را كه به شما داده‌ايم به جدّ و جهد بگيريد و احكام و معارفى را كه در آن است به خاطر داشته باشيد ، باشد كه تقوا پيشه سازيد . ( 171 )\r\nو يادآور زمانى را كه پروردگارت از فرزندان آدم ، از پشتشان ، ذريهء آنان را گرفت و آنان را بر خودشان گواه ساخت كه آيا من پروردگار شما نيستم ؟\r\nگفتند : چرا ، تويى پروردگار ما و ما حقيقتى جز اين‌كه مملوك تو باشيم نداريم ؛ ما اين را ديده‌ايم و بر آن گواهيم . چنين كرديم تا روز قيامت نگوييد ما از اين حقيقت بىخبر بوديم . ( 172 )\r\nآرى ربوبيت خود را نه تنها به پدرانتان بلكه به شما نيز نشان داديم تا روز قيامت نگوييد : جز اين نيست كه پدرانمان پيش از ما شرك ورزيدند و ما پس از آنان فرزندان ايشان بوديم و اعتقادى جز شرك نمىشناختيم ؛ پس آيا ما را به آنچه آن باطل‌گرايان انجام دادند به هلاكت مىرسانى [ به آتش دوزخ عذاب مىكنى 
  ] ؟ ( 173 )\r\nو بدين‌سان نشانه‌هاى خود را به تفصيل بيان مىكنيم تا آنچه بايد ، تحقق يابد و باشد كه آنان به حق بازآيند . ( 174 )\r\nو براى بنى اسرائيل بخوان خبر آن‌كس را كه ما نشانه‌هاى خود را به او داديم و راه معرفت حق براى او آشكار شد ولى او خود را از آنها به درآورد و شيطان از پى او روان گرديد و در نتيجه او از گمراهان گشت . ( 175 )\r\nو اگر مىخواستيم ، با نشانه‌هايى كه به او نمايانديم وى را به جايگاهى رفيع بالا مىبرديم و به قرب خويش مىرسانديم ، ولى نخواستيم ، زيرا او به زمين چسبيد و به لذت‌هاى دنيا گرايش يافت و از هواى نفس خود پيروى كرد . پس حكايت او مانند حكايت سگ تشنه است كه اگر بر او هجوم برى له‌له مىزند ، و اگر رهايش كنى باز هم له‌له مىزند . اين حكايت مردمى است كه آيات ما را دروغ انگاشتند . پس اين داستان را براى آنان بخوان ، باشد كه بينديشند . ( 176 )\r\nمردمى كه آيات ما را دروغ شمرده‌اند داستان بدى دارند و با اين كارشان بر خود ستم كرده‌اند . ( 177 )\r\nهركه را خدا هدايت كند او حقا هدايت يافته است ، و كسانى را كه به گمراهى مىافكند واقعا زيانكارند . ( 178 )\r\n\r\n","description":"","footnote":"","page_name":" 173 ","page_number":178},
  {"content":"\r\n\r\nو قطعا بسيارى از جنيان و آدميان را براى دوزخ آفريده‌ايم ، چرا كه آنان را دل‌هايى است كه به آنها حقيقت را درنمىيابند و ديدگانى دارند كه به آنها آيات حق را نمىبينند و برايشان گوش‌هايى است كه به آنها سخن حق را نمىشنوند . آنان همانند دام‌ها هستند بلكه از آنها گمراه‌ترند . آنانند بىخبران . ( 179 )\r\nنيكوترين نام‌ها كه بيانگر كمال مطلق و پيراستگى از هر كاستى است از آن خداوند است ، پس او را به اين نام‌ها بخوانيد و بپرستيد ، و كسانى را كه در مورد نام‌هاى خدا به بيراهه مىروند و او را به نام و صفت آفريده‌ها مىشناسند يا غير او را به نام و صفت او تصور مىكنند ، واگذاريد .\r\nبه زودى به آنچه كرده‌اند جزا داده مىشوند . ( 180 )\r\nاز ميان كسانى كه آفريده‌ايم گروهى هستند كه به وسيلهء حق مردم را هدايت مىكنند و به وسيلهء آن ميان مردم به عدالت رفتار مىنمايند . ( 181 )\r\nو كسانى كه آيات و نشانه‌هاى ما را دروغ انگاشته‌اند ، به تدريج و از جايى كه نمىدانند آنان را به تباهى و هلاكت نزديك مىكنيم . ( 182 )\r\nو به آنان مهلت مىدهم و اين كيد من با آنان است ، به راستى كيد من استوار است . ( 183 )\r\nآيا نينديشيده‌اند كه همنشينشان محمد هيچ جنونى ندارد ؟ آرى هيچ جنونى دامنگير پيامبر نيست او جز پيامبرى هشداردهنده كه هشدارهايش را به روشنى بيان مىكند ، نيست . ( 184 )\r\nآيا در ملكوت آسمان‌ها و زمين ( وابستگى آنها را به خدا ) و در ملكوت آنچه خدا آفريده است ننگريسته و در اين‌كه شايد پايان مهلتشان نزديك شده باشد نينديشيده‌اند ؟ آنان پس از قرآن كه معجزه‌اى آشكار است به كدامين سخن ايمان مىآورند ؟ ( 185 )\r\nآنان ايمان نمىآورند ، زيرا هركه را خدا به سزاى كردارش به بيراهه افكند او را هدايتگرى نيست . خدا آنان را وامىنهد كه در طغيانشان سرگردان بمانند . ( 186 )\r\nاز تو دربارهء قيامت مىپرسند كه وقوع آن‌چه زمانى خواهد بود ؟ بگو : علم آن تنها نزد پروردگار من است . آن‌گاه كه وقتش فرارسد جز او آن را پديدار نمىسازد . قيامت بر آسمان‌ها و زمين گران و سنگين آمده است ؛ چرا كه ظهورش نابودى آنها را در پى دارد ، جز ناگهان به سراغتان نمىآيد . مكرر از تو زمان وقوع آن را مىپرسند ، گويى تو از آن باخبرى . بگو : علم آن تنها نزد خداست ، ولى بيشتر مردم اين حقيقت را نمىدانند . ( 187 )\r\n\r\n","description":"","footnote":"","page_name":" 174 ","page_number":179},
  {"content":"\r\n\r\nاى پيامبر ، بگو : من براى خود مالك هيچ سودى نيستم تا آن را به سوى خود جلب كنم و مالك هيچ زيانى نيز نيستم تا آن را از خود بازدارم ، مگر آنچه خدا براى من بخواهد . و اگر غيب مىدانستم ، خير و نيكى بسيارى براى خود گرد مىآوردم و بدى به من نمىرسيد . من جز هشداردهنده و نويدرسان نيستم . ( 188 )\r\nخداست آن‌كه شما را از يك تن آفريد و همسرش را از نوع او قرار داد تا در كنارش بيارامد ؛ پس چون با وى درآميخت ، همسرش به نطفهء او كه بارى سبك بود باردار شد و مدتى را با آن سپرى كرد تا آن‌كه جنينى سنگين شد ، و چون بدان گرانبار گشت ، هردو تن ( پدر و مادر ) خداوند ، پروردگارشان را خواندند و با او چنين پيمان بستند كه اگر فرزندى سالم و درخور بقا به ما عطا كنى قطعا از سپاسگزاران تو خواهيم بود . ( 189 )\r\nپس هنگامى كه به آن دو فرزندى شايسته عطا كرد ، براى خدا در آنچه به آنان داده بود شريكانى قرار دادند ، پس خداوند برتر از آن است كه آدميان به او شرك ورزند . ( 190 )\r\nآيا بت‌هايى را شريك خدا قرار مىدهند كه چيزى نمىآفرينند و خودشان آفريده مىشوند ( پديدآورنده‌اى دارند ) ؟ ( 191 )\r\nو نه بر يارى پرستشگران خود توانايى دارند و نه مىتوانند خويشتن را يارى كنند . ( 192 )\r\nو اگر آنها را به راه راست فراخوانيد از شما پيروى نمىكنند . براى شما يكسان است ، چه آنها را براى نيازهاى خود بخوانيد يا خاموش باشيد . ( 193 )\r\nكسانى را كه به جاى خدا مىخوانيد بندگانى مانند خود شما هستند ؛ پس آنها را بخوانيد و خواسته‌هاى خود را از آنها بخواهيد ، اگر راست مىگوييد كه بر آنجام كارهايى توانايند بايد پاسخ شما را بدهند و خواستهء شما را اجابت كنند . ( 194 )\r\nآيا آنها پاهايى دارند كه با آن راه روند ، يا دست‌هايى دارند كه با آن بگيرند و بر چيزى تسلط يابند ، يا ديدگانى دارند كه با آن بنگرند ، يا گوش‌هايى دارند كه با آن بشنوند ؟ اى پيامبر ، به مشركان بگو : معبودان خود را كه شريك خدا مىپنداريد به يارى فراخوانيد آن‌گاه بر ضد من نيرنگ كنيد و مرا مهلت ندهيد . ( 195 )\r\n\r\n","description":"","footnote":"","page_name":" 175 ","page_number":180},
  {"content":"\r\n\r\nولى بدانيد كه نيرنگ شما بىثمر است ، زيرا خداوند كه اين كتاب را فروفرستاده ياور من است و مرا از شرّ شما در امان مىدارد ، و او بندگان شايستهء خود را سرپرستى مىكند و يارى خود را از آنان دريغ نمىدارد . ( 196 )\r\nو كسانى را كه شما به جاى خدا مىخوانيد و مىپرستيد ، نه بر يارى شما توانايى دارند و نه مىتوانند خود را يارى كنند . ( 197 )\r\nو اگر آنها را به راه راست فراخوانيد نمىشنوند ، و آنان را مىبينى كه با ديدگانى كه براى آنها ساخته‌اند به تو مىنگرند ولى بينايى ندارند . ( 198 )\r\nاعتدال و ميانه‌روى را پيشهء خود كن و مردم را به انجام كار نيك فرمان ده و با نادانان مدارا كن و از خطاهايشان درگذر . ( 199 )\r\nو اگر تحريكى از سوى شيطان تو را به پرخاشگرى با جاهلان و انتقام گرفتن از آنان وادارد به خدا پناه بر ، كه او شنوا و داناست . ( 200 )\r\nكسانى كه تقوا پيشه كرده‌اند ، هنگامى كه وسوسه‌اى از شيطان به آنان مىرسد و بر گرد قلبشان مىگردد تا در آن جاى گيرد ، خدا را به ياد مىآورند و كار خود را به او وامىگذارند و او پردهء غفلت را از آنان مىزدايد و ناگهان بينا مىشوند . ( 201 )\r\nاين در حالى است كه شياطين كه برادران مشركانند آنان را در گمراهى مدد مىدهند وانگهى كوتاهى نمىكنند و همچنان به گمراه كردن آنان ادامه مىدهند . ( 202 )\r\nو چون آيه‌اى برايشان نياورى ، با تمسخر مىگويند : چرا آن را از اين‌جا و آن‌جا جمع‌آورى نمىكنى ؟ بگو : من فقط آنچه را از جانب پروردگارم به من وحى مىشود پيروى مىكنم . اين قرآن روشنگرىهايى از جانب پروردگار شماست ، و براى گروهى كه ايمان مىآورند مايهء هدايت و رحمت است . ( 203 )\r\nو چون قرآن خوانده شود به آن گوش فرادهيد و خاموش باشيد ، باشد كه مورد رحمت الهى قرار گيريد . ( 204 )\r\nو پروردگارت را در درون خود از روى خشوع و با ترس و بيم ياد كن ، و هرصبح و عصر ، بدون آواى بلند ، زبان به ذكر او بگشاى و از غافلان مباش تا از مقربان او گردى ؛ ( 205 )\r\nزيرا آنان كه نزد پروردگارت هستند ( مقرّبان درگاه او ) تكبر نمىورزند و از پرستش او سرباز نمىزنند و او را از هركاستى منزّه مىشمرند و براى او سجده مىكنند . ( 206 )\r\n\r\n","description":"","footnote":"","page_name":" 176 ","page_number":181},
  {"content":"\r\n\r\n\r\nسورهء انفال / 8\r\nبه نام خداوند گسترده‌مهر مهربان\r\nاى پيامبر ، مجاهدان بدر از تو مىپرسند كه اين انفال ( غنايم جنگى ) از آن كيست و چگونه تقسيم مىشود ؟ بگو انفال - چه غنايم جنگى و چه املاك و اموالى كه مالكى ندارند - به خدا و پيامبرش اختصاص دارد ؛ پس از خدا پروا كنيد و بر سر انفال با يكديگر مشاجره نكنيد و ميان خود صلح و آشتى برقرار سازيد و اگر واقعا ايمان داريد ، از خدا و پيامبرش فرمان بريد . ( 1 )\r\nمؤمنان راستين فقط كسانىاند كه وقتى خدا نزدشان ياد شود دل‌هايشان مىترسد ، و هنگامى كه آيات او بر آنان تلاوت گردد بر ايمانشان مىافزايد ، و در كارها و برنامه‌ها تنها بر پروردگارشان توكّل مىكنند . ( 2 )\r\nكسانىاند كه نماز را برپا مىدارند و بخشى از آنچه را روزى آنان كرده‌ايم به نيازمندان انفاق مىكنند . ( 3 )\r\nاينانند مؤمنان راستين كه در حدّ ايمانشان درجاتى نزد پروردگارشان دارند و براى آنان آمرزش و رزقى نيكوست كه در بهشت نصيبشان خواهد شد . ( 4 )\r\nگروهى از مؤمنان از حكم خدا دربارهء انفال ناراضى بودند ، چنان‌كه پروردگارت تو را به حق ( براساس مصلحتى درست و به‌جا ) از خانه‌ات [ به سوى بدر 
  ] بيرون برد در حالىكه گروهى از مؤمنان از آن ناخشنود بودند . ( 5 )\r\nبا تو دربارهء حق - پس از آن‌كه برايشان آشكار شده است - كشمكش مىكنند ؛ گويى به سوى مرگ كه نشانه‌هاى آن را مىنگرند ، رانده مىشوند . ( 6 )\r\nو اى مؤمنان ، از آنچه خدا براى شما مقرّر كرده است نگران نباشيد چرا كه آن به سود شماست ؛ ياد كنيد هنگامى را كه خدا به شما وعده داد كه يكى از آن دو طايفه از آن شما باشد ؛ يا بر كاروان تجارى قريش دست يابيد و يا بر سپاه آنان پيروز گرديد ، و شما دوست مىداشتيد كاروان تجارى كه بىسلاح بودند نصيب شما شوند ، ولى خدا خلاف آن را اراده كرد ، زيرا مىخواست به حكم تقدير خود ( يارى پيامبران و پيروزى آيين الهى ) حق را جلوه‌گر كند و ريشهء كافران را بركند . ( 7 )\r\nآرى ، خدا به شما چنين وعده داد تا حق را ثابت گرداند و باطل را از ميان بردارد ، هرچند مجرمان از آن ناخشنود باشند . ( 8 )\r\n\r\n","description":"","footnote":"","page_name":" 177 ","page_number":182},
  {"content":"\r\n\r\nبه ياد آوريد هنگامى را كه خود را در برابر مشركان ناتوان ديديد و از پروردگارتان يارى خواستيد و او بىدرنگ شما را اجابت كرد كه من شما را با هزار فرشته از فرشتگان كه فرشتگانى ديگر را به دنبال مىآورند يارى مىرسانم . ( 9 )\r\nو خداوند فرشتگان را براى كشتن كافران نفرستاد بلكه آنها را فرستاد تا براى شما بشارتى باشد و تا دل‌هايتان به امداد الهى آرامش يابد ، پس بدانيد كه پيروزى جز از جانب خدا نيست .\r\nبه يقين ، خدا شكست‌ناپذير و حكيم است . ( 10 )\r\nهنگامى شما را يارى داد و دل‌هايتان را آرامش بخشيد كه خوابى سبك در اثر امنيتى كه از جانب او بود بر شما پوشانيد و از آسمان آبى بر شما فروفرستاد تا شما را بدان پاك گرداند و وسوسه‌هاى پليد شيطان را بدين‌وسيله از شما بزدايد ، و تا دل‌هايتان را محكم كند و در نبرد گام‌هاى شما را به آن استوار سازد . ( 11 )\r\nآن‌گاه كه پروردگارت به فرشتگان وحى كرد كه من با شما هستم ، پس كسانى را كه ايمان آورده‌اند ثابت‌قدم داريد ؛ به زودى در دل كسانى كه كافر شده‌اند بيم خواهم افكند ، و به مؤمنان گفتيم فراز گردن آنان را بزنيد و همهء سرپنجه‌هايشان را قطع كنيد . ( 12 )\r\nآن كيفر براى آنان بدان‌سبب بود كه با خدا و رسولش به مخالفت برخاستند ، و هركس با خدا و رسول او مخالفت كند و بر آن اصرار ورزد ، كيفرى سخت خواهد ديد ، زيرا خداوند سخت‌كيفر است . ( 13 )\r\nاى كافران ، اين كيفر دنياى شماست ، آن را بچشيد و بدانيد كه در آخرت براى كافران عذاب آتش خواهد بود . ( 14 )\r\nاى كسانى كه ايمان آورده‌ايد ، هنگامى كه با كافران روبه‌رو مىشويد در حالىكه دسته‌جمعى براى جنگ به سويشان رفته‌ايد به آنان پشت نكنيد و نگريزيد . ( 15 )\r\nو هركس در آن هنگام پشت به آنان كند و بگريزد ، با خشمى از خدا بازگشته و جايگاهش دوزخ است و آن بد بازگشتگاهى است ؛ مگر اين‌كه گريز و روىگردانىاش براى جنگ در ناحيهء ديگر باشد ، يا بخواهد به گروهى از رزمندگان بپيوندد و در كنار آنان با دشمن بجنگد . ( 16 )\r\n\r\n","description":"","footnote":"","page_name":" 178 ","page_number":183},
  {"content":"\r\n\r\nشما را توان مقابله با مشركان بدر نبود پس آن‌گاه كه پيروز شديد ، شما آنان را نكشتيد بلكه خدا آنان را كشت ، و تو اى پيامبر ، هنگامى كه ريگ‌ها را به سوى آنان انداختى ، در حقيقت تو نينداختى بلكه خدا انداخت . آرى ، چنين كرد تا آنچه را كه بايد ، تحقّق بخشد و به مؤمنان از جانب خود نعمتى نيكو ارزانى دارد ( هم دشمنانشان را سركوب كند و هم از غنيمت‌هاى فراوان بهره‌مندشان سازد ) چرا كه خدا شنوندهء استغاثهء آنان و به حالشان آگاه بود . ( 17 )\r\nآرى ، حقيقت اين بود ، و آنچه مسلّم است اين است كه خداوند نيرنگ كافران را سست و بىاثر مىكند . ( 18 )\r\nاى مشركان ، اگر شما براى آشكار شدن حق خواهان داورى خدا ميان خود و مؤمنان بوديد بدين‌طريق كه حق‌پويان را نصرت دهد ، اينك با پيروزى مؤمنان اين داورى صورت گرفته است . حال اگر از نيرنگ خود بر ضد خدا و پيامبر دست برداريد براى شما بهتر است ، و اگر بار ديگر بازگرديد و دست به نيرنگ بزنيد ما نيز باز مىگرديم و نيرنگتان را سست و بىاثر مىكنيم ، و گروه شما هرچند زياد باشد هرگز براى شما كارساز نخواهد بود .\r\nاين از آن روست كه خداوند با مؤمنان است . ( 19 )\r\nاى كسانى كه ايمان آورده‌ايد ، از خدا و پيامبرش فرمان بريد و اينك كه مىشنويد پيامبر شما را به كارى فرامىخواند يا از كارى بازمىدارد از او روى برنتابيد . ( 20 )\r\nو مانند كسانى نباشيد كه به پيامبر گفتند سخن تو را شنيديم ، در صورتى كه آن را به گوش دل نمىشنيدند . ( 21 )\r\nآرى ، اين كفرپيشگانى كه از شنيدن سخن حق كرند و از گفتن حق لال ، همانان كه حق را درنمىيابند ، نزد خدا بدترين جنبندگان به شمار مىروند . ( 22 )\r\nو اگر خدا در آنان خيرى مىيافت آنان را به شنيدن حق شنوا مىساخت ، و اگر بىآن‌كه خيرى در آنان باشد حقيقت را به آنها مىشناسانيد ، باز هم پشت مىكردند و روى برمىتافتند . ( 23 )\r\nاى كسانى كه ايمان آورده‌ايد ، خدا را اجابت كنيد و نيز پيامبر را آن‌گاه كه شما را به اسلام كه موجب حيات شماست فرامىخواند و بدانيد كه خدا ميان آدمى و قلب او حايل مىشود و بدانيد كه همگان به سوى او روانه مىشويد و در حضور او گرد مىآييد . ( 24 )\r\nاز فتنه‌اى بزرگ كه در پيش است بترسيد و در دفع آن بكوشيد ، زيرا آن به گونه‌اى است كه نبايد تنها به ستمكاران شما ( فتنه‌انگيزان ) برسد ، بلكه دامنگير همهء شما خواهد شد ، و بدانيد كه خدا سخت كيفر است . ( 25 )\r\n\r\n","description":"","footnote":"","page_name":" 179 ","page_number":184},
  {"content":"\r\n\r\nبراى اين‌كه بدانيد خدا ياور مؤمنان است به ياد آوريد زمانى را كه در سرزمين مكّه گروهى اندك بوديد و در آن‌جا ناتوان شمرده مىشديد و همواره بيم آن داشتيد كه مردم شما را بربايند ؛ سپس خدا شما را در مدينه جاى داد و به يارى خود نيرومندتان ساخت تا در جنگ بدر پيروز شديد و شما را از غنايم آن جنگ كه برايتان حلال كرده بود بهره‌مند ساخت ، باشد كه خدا را سپاسگزارى كنيد . ( 26 )\r\nاى كسانى كه ايمان آورده‌ايد ، با افشاى تصميم‌هاى پيامبر در مورد كافران و آشكار ساختن اسرار حكومت اسلامى ، به خدا و رسول او خيانت نكنيد كه خيانت به امانت‌هاى خود كرده‌ايد ، و اين حقيقت را شما خود مىدانيد . ( 27 )\r\nو بدانيد كه اموال و فرزندان شما وسيلهء آزمايش شما هستند ، پس مبادا براى حفظ آنها به خدا و پيامبرش خيانت كنيد ، و بدانيد آنان كه امانت‌هاى خدا و پيامبرش را پاس دارند ، نزد خدا پاداشى بزرگ خواهند داشت . ( 28 )\r\nاى كسانى كه ايمان آورده‌ايد ، اگر از خدا پروا كنيد ، براى شما نيرويى قرار مىدهد كه به وسيلهء آن حق را از باطل تشخيص دهيد ، و بدىهايتان را از شما مىزدايد و گناهانتان را مىآمرزد ، و خدا داراى فضلى بزرگ است . ( 29 )\r\nاى پيامبر ، براى اين‌كه بدانى خدا تو را يارى مىكند ، ياد كن زمانى را كه كافران مكّه به مشورت نشستند و براى محو كردن دعوت تو چاره‌جويى مىكردند ؛ برخى بر آن بودند كه تو را حبس كنند و برخى مىخواستند تو را بكشند و برخى بر آن بودند كه از مكّه بيرونت كنند . آنان همواره در پى چاره‌جويىاند و خدا نيز در برابر آنها كار تو را تدبير مىكند ، و خدا بهترين تدبيركنندگان است . ( 30 )\r\nو هنگامى كه آيات قرآن - كه همه از جانب ماست - بر آنان تلاوت شود مىگويند : شنيديم و محتواى آن را دريافتيم . اگر ما هم مىخواستيم ، مانند اين را مىسروديم ، ولى ما اهل افسانه‌سرايى نيستيم . اين چيزى جز افسانه‌هايى كه پيشينيان ساخته‌اند نيست . ( 31 )\r\nو ياد كن زمانى را كه برخى از مسلمانان سرخورده گفتند : خداوندا ، اگر اين همان پيام حق است و از جانب توست ما آن را نمىپذيريم ، پس سنگ‌هايى از آسمان بر ما بباران يا عذابى دردناك بر سر ما بياور . ( 32 )\r\nولى بدانند كه تا هنگامى كه تو اى پيامبر در ميان مسلمانان هستى خدا آنان را به عذاب نابود نمىكند ، و تا هنگامى كه از خدا طلب آمرزش مىكنند ، خدا به عذاب ، نابودكنندهء آنان نيست . ( 33 )\r\n\r\n","description":"","footnote":"","page_name":" 180 ","page_number":185},
  {"content":"\r\n\r\nچه چيز مشركان مكّه را درخور آن ساخته است كه خدا عذابشان نكند در صورتى كه آنان مؤمنان را از ورود به مسجد الحرام بازمىدارند آنان متولّيان آن نيستند تا به هركه بخواهند اجازهء ورود دهند و هركه را بخواهند از ورود به آن بازدارند . متولّيان آن جز تقواپيشگان نخواهند بود ، ولى بيشترشان [ اين حقيقت را 
  ] نمىدانند . ( 34 )\r\nنماز آنان در كنار آن خانه جز سوت كشيدن و كف زدن نيست . اى كافران ، حال كه چنين است ، به سزاى اين‌كه كفر ورزيده‌ايد عذاب را بچشيد . ( 35 )\r\nكافران اموال خود را هزينه مىكنند تا مردم را از راه خدا باز دارند . آرى ، به زودى كفرپيشگان مكه اموالشان را براى شعله‌ور ساختن جنگ هزينه مىكنند ، ولى به نتيجهء دلخواه خود نمىرسند و اموال تلف‌شدهء آنان مايهء حسرتشان مىشود و سرانجام در فتح مكّه مغلوب مىگردند . و كسانى از آنان كه بر كفر اصرار ورزند به سوى دوزخ رانده خواهند شد . ( 36 )\r\nكافران ، به مقتضاى كفرشان با دين خدا مخالفت مىكنند و در اين راه مىكوشند ، تا خداوند براساس سنّتى كه در نظام آفرينش مقرّر داشته است ناپاكان را از پاكان جدا سازد . آن‌گاه برخى از ناپاكان را بر روى برخى ديگر نهد و همه را انباشته كند سپس آن را در دوزخ قرار دهد . اينانند كه زيانكار خواهند بود . ( 37 )\r\nبه كافران بگو : اگر از ستيزه‌جويى با خدا و پيامبر دست بردارند و به كشتن و آزار مسلمانان پايان دهند ، آنچه گذشته است بر آنان بخشوده مىشود و از آنان انتقام گرفته نمىشود ، و اگر بار ديگر به فتنه‌انگيزى و ستيزه‌جويى بازگردند خداوند نابودشان خواهد كرد و اين سنت خداست كه بر پيشينيان نيز گذشته است . ( 38 )\r\nو با كافران بجنگيد تا فتنه‌اى بر جاى نماند و دين ( حاكميّت ) يكسره از آن خدا باشد . پس اگر از جنگ بازايستادند و تن به سازش دادند ، خدا حكم خود را دربارهء آنان اعلام خواهد كرد ، چرا كه او به آنچه مىكنند بينا است . ( 39 )\r\nو اگر روى برتافتند و باز هم سر جنگ داشتند ، با آنان بجنگيد و بدانيد كه خدا سرپرست و ياور شماست . و خوب سرپرست و نيكوياورى است . ( 40 )\r\n\r\n","description":"","footnote":"","page_name":" 181 ","page_number":186},
  {"content":"\r\n\r\nو بدانيد كه هرفايده‌اى به دست مىآوريد ، خمس آن براى خدا و پيامبر و براى خويشاوندان او ، و يتيمان و بينوايان و درراه‌مانده از بستگان اوست ؛ پس آن را به اهلش بپردازيد اگر به خدا و آنچه در روز بدر بر بندهء خود محمّد فرو فرستاديم ايمان داريد ؛ همان روز كه خدا با يارى كردن مؤمنان و شكست دادن مشركان حق را از باطل مشخص ساخت ؛ روزى كه آن دو گروه مؤمن و مشرك براى نبرد با يكديگر روبه‌رو شدند . و خدا بر انجام هركارى تواناست . ( 41 )\r\nهنگامى حق را از باطل مشخص ساخت كه شما در نزديك‌ترين كرانهء آن وادى ، در زمينى شنزار و دور از آب اردو زديد ، و مشركان در دورترين كرانهء وادى ، در كنار آب و در زمينى سخت پياده شدند و كاروان تجارى قريش در فرودست شما بودند و از ساحل دريا رهسپار مكّه شدند و از تيررس شما رهيدند .\r\nبدين‌ترتيب شما چاره‌اى جز نبرد با مشركان نداشتيد . اگر شما و آنان با يكديگر وعده مىكرديد كه اين‌گونه باهم روبه‌رو شويد ، قطعا هردو گروه وعدهء خود را خلاف مىكرديد ، ولى آنچه را خدا پيش آورد براى اين بود كه كارى را كه مىبايست انجام شود به انجام رساند ، تا در شرايطى كه عوامل پيروزى براى مشركان آماده بود ، با پيروزى شما حق را از باطل مشخص سازد تا از آن پس هركه هلاك مىشود ، با دليلى روشن هلاك گردد ، و هركه حيات مىيابد ، با دليلى آشكار حيات يابد . و نيز چون خدا شنوندهء استغاثهء شما و آگاه به راز درونتان بود چنين تقدير كرد . ( 42 )\r\nاى پيامبر ، ياد كن زمانى را كه خداوند شمار مشركان را در خواب تو ، به تو اندك نشان مىداد تا وقتى خواب خود را براى مؤمنان نقل مىكنى ، از برخورد با آنان بيمناك نباشند و ترديدى به خود راه ندهند . و اگر شمار آنان را به تو بسيار نشان مىداد قطعا سست و نگران مىشديد و در كار جنگ ، اختلاف مىكرديد ، ولى خداوند بدين‌وسيله شما را از سستى و اختلاف در امان داشت ، چرا كه او به راز درون سينه‌ها داناست . ( 43 )\r\nو ياد كن زمانى را كه چون با مشركان روبه‌رو شديد ، آنان را در نظر شما اندك جلوه مىداد و شما را نيز در نظر آنان اندك مىنماياند ، تا خداوند كارى را كه بايد تحقّق مىيافت ( نبرد دو گروه ) به انجام رساند ، و بدانيد كه همهء كارها به او بازگردانده مىشود . ( 44 )\r\nاى كسانى كه ايمان آورده‌ايد ، هنگامى كه در ميدان نبرد با گروهى از كافران روبه‌رو گشتيد ثابت قدم باشيد و از برابر آنان مگريزيد و خدا را با قلب و زبان خود بسيار ياد كنيد ، باشد كه پيروز گرديد . ( 45 )\r\n\r\n","description":"","footnote":"","page_name":" 182 ","page_number":187},
  {"content":"\r\n\r\nو خدا و پيامبرش را در امر جهاد فرمان بريد و با يكديگر اختلاف نكنيد كه ناتوان مىشويد و عزّت و شكوهتان از بين مىرود ، و بر سختىهاى جنگ و اطاعت از خدا و پيامبر شكيبا باشيد كه خداوند با شكيبايان است و آنان را يارى خواهد كرد . ( 46 )\r\nو هنگامى كه براى جهاد با دشمنان دين بيرون مىرويد ، مانند كسانى نباشيد كه با سرمستى و براى خودنمايى به مردم از شهر و ديارشان براى جنگ بيرون رفتند و مردم را از راه خدا بازمىداشتند . آنان گمان نكنند كه از تحت سلطهء خدا خارجند ، بلكه خدا به آنچه مىكنند احاطه دارد . ( 47 )\r\nو هنگامى خدا حق و باطل را از يكديگر مشخص و معلوم ساخت كه شيطان كارهاى مشركان را در جنگ بدر برايشان آراست و به آنان گفت : امروز با اين سازوبرگ نظامى و انبوه نفرات هيچ گروهى از مردم بر شما چيره نمىشود و من خود حمايتگر شما هستم ، ولى هنگامى كه آن دو گروه باهم روبه‌رو شدند و يكديگر را ديدند به عقب بازگشت و گفت :\r\nمن از شما برى هستم ، من چيزى را مىبينم كه شما نمىبينيد . مىبينم فرشتگانى براى يارى مؤمنان و سركوب شما آمده‌اند . من از عذاب خدا مىترسم ، چرا كه خدا سخت‌كيفر است . ( 48 )\r\nآرى ، هنگامى خدا حق و باطل را از يكديگر مشخص ساخت كه منافقان و كسانى كه در دل‌هايشان بيمارى شكّ و ترديد بود گفتند : اينان ( مؤمنان ) را دينشان فريفته است كه با اين شمار اندك و با كمترين تجهيزات به جنگ سپاهى مجهّز آمده‌اند ، ولى نمىدانستند كه آنان بر خدا توكّل كرده‌اند . و هركس بر خدا توكّل كند خدا او را بسنده است ، زيرا خداوند مقتدرى است شكست‌ناپذير كه كارهايش همه از روى حكمت است . ( 49 )\r\nاى كاش مىديدى زمانى را كه فرشتگان جان كافران را مىگيرند در حالىكه بر چهره و پشتشان مىكوبند و به آنان مىگويند : عذاب آتش سوزان را بچشيد . ( 50 )\r\nاين كيفر به سزاى دستاوردى است كه خود پيش فرستاده‌ايد و از آن روست كه خدا به بندگانش ستم نمىكند [ مجرمان و نيكوكاران را يكسان قرار نمىدهد و هركدام را برطبق كردارشان جزا مىدهد 
  ] . ( 51 )\r\nشيوهء اين مشركان همچون شيوهء فرعونيان و كسانى است كه پيش از آنان بودند كه به آيات خدا كافر شدند ، و خداوند آنان را به كيفر گناهانشان گرفت . همانا خدا نيرومند و سخت‌كيفر است . ( 52 )\r\n\r\n","description":"","footnote":"","page_name":" 183 ","page_number":188},
  {"content":"\r\n\r\nاين كيفر بدان‌سبب است كه كافران مكه با خدا و رسولش به ستيزه برخاستند و بدين‌سبب شايستگى نعمت را از خود سلب كردند و خداوند نعمتى را كه بر قومى ارزانى داشته است به محنت و عذاب تبديل نمىكند تا اين‌كه آنان خود ، آنچه را در دل دارند دگرگون سازند و با كفر و ناسپاسى خويش قابليّت نعمت را از خود سلب نمايند ، و نيز بدان‌سبب است كه خدا شنوندهء فريادخواهى مسلمانان و آگاه به نيازهاى آنان است . ( 53 )\r\nآرى ، شيوهء آنان همچون شيوهء فرعونيان و كسانى است كه پيش از آنان بودند ، كه آيات پروردگارشان را دروغ انگاشتند ، پس ما آنان را به سزاى گناهانشان هلاك نموديم و فرعونيان را غرق كرديم و همهء آنان مردمى ستمكار بودند . ( 54 )\r\nبىترديد ، بدترين جنبندگان در نزد خداوند يهوديان مدينه‌اند كه كافر شدند و به حدّى كفر در دل‌هايشان رسوخ يافته است كه هرگز ايمان نمىآورند . ( 55 )\r\nآن گروهشان كه بارها با آنان پيمان بستى ولى هربار پيمان خود را شكستند و از خدا پروا نكردند و اين شيوهء آنان است . ( 56 )\r\nپس اگر در جنگ بر آنان دست يافتى كه خواهى يافت ، چنان برايشان سخت گير كه مايهء عبرت كسانى شوند كه در پى آنانند و ترس و نگرانى بر آنان حاكم شود و ديگر براى نبرد با مؤمنان همداستان نشوند ، باشد كه بفهمند پيمان‌شكنى و ستيزه‌جويى با مؤمنان چه فرجام شومى دارد . ( 57 )\r\nو اگر از قومى كه با آنان پيمان بسته‌اى بيم خيانت در پيمان دارى ، پيمانشان را به سويشان بيفكن و لغو آن را به ايشان اعلام كن تا شما و آنان در آگاهى از لغو پيمان يكسان باشيد ، و بدان‌كه اگر به آنان اعلام نكنى مرتكب خيانت شده‌اى و خداوند خيانتكاران را دوست نمىدارد . ( 58 )\r\nكسانى كه كافر شده‌اند مپندارند كه با كفر و ستيزه‌جويى خويش بر خدا سبقت گرفته و بر او چيره گشته‌اند ، آنان نمىتوانند خدا را ناتوان كنند [ چرا كه كارهايشان از تحت ارادهء او خارج نيست 
  ] . ( 59 )\r\nشما مؤمنان بايد براى مقابله با كافرانى كه پيرامون شمايند ، آنچه در توان داريد از نيروى رزمى و اسبان بسته ( آمادهء نبرد ) فراهم آوريد تا بدين‌وسيله كسانى را كه دشمن خدا و دشمن شمايند بترسانيد [ و انديشهء هجوم به مسلمانان را از آنان سلب كنيد 
  ] و نيز بايد براى مقابله با دشمنان ديگرى كه غير از اينانند و شما از آنان بىخبريد و خدا به وجودشان آگاه است نيروى رزمى آماده كنيد ، و بدانيد كه هرچيزى را در راه خدا هزينه كنيد ، بىكم‌وكاست به شما بازگردانده مىشود و بر شما ستم نخواهد شد . ( 60 )\r\nو اگر به صلح تمايل داشتند تو نيز بدان روى آور ، و بر خدا توكّل كن و بيم نيرنگشان را نداشته باش كه او شنوندهء سخن بندگان و دانا به انديشه‌هاى آنان است . ( 61 )\r\n\r\n","description":"","footnote":"","page_name":" 184 ","page_number":189},
  {"content":"\r\n\r\nو اگر دشمنان بخواهند با پيشنهاد صلح تو را بفريبند تا در شرايط مناسب ضربه‌اى بر تو وارد كنند ، خدا براى تو بس است ؛ چرا كه او بود كه پيش‌تر تو را با يارى خود و به وسيلهء مؤمنان نيرومند ساخت . ( 62 )\r\nو دل‌هاى مؤمنان را به هم پيوند داد ، كه اگر همهء ثروت روى زمين را خرج مىكردى نمىتوانستى ميان دل‌هايشان پيوند دهى ، ولى خدا بود كه ميان آنان الفت انداخت ، به يقين او شكست‌ناپذير و حكيم است . ( 63 )\r\nاى پيامبر ، در ميدان كارزار ، خدا تو را بسنده است و نيز كسانى از مؤمنان كه تو را پيروى كرده‌اند . ( 64 )\r\nاى پيامبر ، مؤمنان را به پيكار با كافران برانگيز . اگر از شما بيست تن شكيبا باشند ، بر دويست تن از كافران چيره مىشوند ، و اگر از شما صد تن شكيبا باشند بر هزار تن از كفرپيشگان پيروز مىشوند .\r\nاين بدان‌سبب است كه آنان مردمى هستند كه نمىفهمند .\r\nبر اين اساس ، ما شما را مكلّف كرده بوديم حتى اگر دشمن ده برابر شما بودند بايد مقاومت كنيد و از ميدان كارزار مگريزيد . ( 65 )\r\nاينك كه خدا دانست در ايمان شما ضعفى پديد آمده است تكليف شما را سبك ساخت ؛ پس اگر از شما يكصد تن شكيبا باشند بر دويست تن چيره مىشوند ، و اگر از شما هزار تن باشند بر دو هزار تن پيروز مىگردند . اينها همه به اذن خداست ، و خدا با شكيبايان است . ( 66 )\r\nچرا خودسرانه و بدون مشورت با پيامبر در جنگ بدر از دشمنان اسير گرفتيد تا در برابر آزادى آنان فديه بگيريد ؟ در صورتى كه براى هيچ پيامبرى سزاوار نبوده است كه در ميدان جنگ اسيرانى بگيرد . پيامبران بايد در ميدان جنگ چنان بر كشته‌ها بيفزايند تا عبرت ديگران شود . اين شيوه تا زمانى است كه دينشان در زمين استقرار نيافته باشد ، امّا از آن پس براى آنان رواست كه از دشمن اسير بگيرند . شما خواهان متاع ناپايدار دنيا هستيد و خداوند سراى آخرت را براى شما مىخواهد ، و خدا شكست‌ناپذير و حكيم است . ( 67 )\r\nاگر پيشتر از جانب خدا مقرر نشده بود كه به عذاب گرفتار نگرديد ، قطعا به سبب اين‌كه در جنگ بدر اسير گرفتيد ، عذابى بزرگ به شما مىرسيد . ( 68 )\r\nولى اكنون از فديه‌ها و آنچه به غنيمت گرفته‌ايد بهره ببريد كه براى شما حلال و پاكيزه است ، و از خدا پروا كنيد كه خدا آمرزنده و مهربان است . ( 69 )\r\n\r\n","description":"","footnote":"","page_name":" 185 ","page_number":190},
  {"content":"\r\n\r\nاى پيامبر ، به اسيرانى كه در دست شمايند و از آنان فديه گرفته‌ايد ، بگو : اگر خداوند در دل‌هاى شما خيرى ( ايمان و حق‌باورى ) سراغ داشته باشد ، بهتر از آنچه از شما گرفته شده به شما مىدهد و شما را مىآمرزد ، چرا كه خداوند آمرزنده و مهربان است . ( 70 )\r\nو اگر خواستند به تو خيانت كنند و بار ديگر آتش جنگ را بر ضدّ تو شعله‌ور سازند ، خدا تو را بر آنان پيروز خواهد ساخت ، چرا كه آنان پيش‌تر نيز به سبب كفرشان ، به خدا خيانت كردند و خدا تو را بر آنان چيره ساخت ، و خدا به خيانت آنان داناست و براساس حكمتش ، تو را بر آنان چيره مىسازد . ( 71 )\r\nكسانى كه ايمان آورده و به مدينه هجرت نموده و با مال و جانشان در راه خدا جهاد كرده‌اند ، و كسانى كه پيامبر و مؤمنان را در مدينه جاى داده و خدا و رسولش را يارى نموده‌اند ، اينان بر يكديگر ولايت دارند ، و كسانى كه ايمان آورده ولى هجرت نكرده‌اند ، از ولايت آنان چيزى بر شما مقرّر نيست ، تا آن‌كه هجرت كنند ، مگر ولايت يارىرسانى كه اگر از شما در امر دين كمك خواستند بر شماست كه آنان را يارى دهيد ، مگر اين‌كه بر ضدّ قومى باشد كه ميان شما و آنان پيمانى [ مبنى بر عدم تعرّض 
  ] منعقد شده است ، و خدا به آنچه مىكنيد بيناست . ( 72 )\r\nكسانى كه كفر ورزيده‌اند ولىّ يكديگرند و خدا ميان شما و آنان ولايتى مقرّر نكرده است . اگر قانون ولايت را كه ميان شما مؤمنان مقرّر شده است به كار نبنديد و يا پيوند ولايت با كافران داشته باشيد ، در زمين فتنه و فسادى بزرگ روى خواهد داد . ( 73 )\r\nو كسانى كه ايمان آورده و هجرت نموده و در راه خدا جهاد كرده‌اند ، و آنان كه به پيامبر و مهاجران جاى داده و خدا و رسولش را يارى كرده‌اند ، اينان همان مؤمنان راستين‌اند كه برايشان آمرزش و رزقى ارجمند است كه در بهشت نصيبشان خواهد شد . ( 74 )\r\nو كسانى كه پس از اين ايمان بياورند و هجرت نمايند و همراه شما جهاد كنند ، از شما خواهند بود و پيوند ولايت ميان شما و آنان برقرار مىگردد ، و خويشاوندان در ارث بردن از يكديگر بر ديگران مقدّم‌اند و اين حكم در كتاب خدا ثبت شده است . بنابراين ، از اين پس هجرت و اخوّت ايمانى سبب ارث نخواهد بود . به يقين ، خداوند به هرچيزى داناست . ( 75 )\r\n\r\n","description":"","footnote":"","page_name":" 186 ","page_number":191},
  {"content":"\r\n\r\n\r\nسورهء توبه / 9\r\nاز سوى خدا و پيامبرش به مشركانى كه با آنان پيمان بسته‌ايد اعلام مىشود كه پيمان ميان شما و آنان ملغى و بىاعتبار است . ( 1 )\r\nبنابراين ، اى مشركان ، چهار ماه در اين سرزمين بگرديد ؛ اين مدّت را به شما مهلت مىدهيم و شما را از تعرّض مؤمنان در امان مىداريم تا بينديشيد و براى سرنوشت خويش تصميم بگيريد ، يا از شرك دست برداريد و يا آمادهء نبرد شويد ، و بدانيد كه شما نمىتوانيد خدا را درمانده كنيد ، و بدانيد كه خداوند كافران را خوار و ذليل خواهد كرد . ( 2 )\r\nو در روز حجّ اكبر ( روز عيد قربان ) از سوى خدا و پيامبرش به مردم ابلاغ مىشود كه خدا پيمان مشركان را ملغى كرده و پيامبرش نيز چنين كرده است . پس اگر از شرك باز گرديد اين براى شما بهتر است ، و اگر از اين دعوت روى برتابيد ، بدانيد كه شما نمىتوانيد خدا را درمانده كنيد ، و تو اى پيامبر ، كافران را به عذابى دردناك نويد ده . ( 3 )\r\nامّا مشركانى كه با آنان پيمان بسته‌ايد و از پيمانشان چيزى نكاسته و كسى را بر ضدّ شما يارى نكرده‌اند ، پيمانشان ملغى نيست ، بنابراين پيمانشان را تا مدّتى كه براى آنان مقرّر شده است به پايان رسانيد كه وفاى به پيمان نشانگر تقواپيشگى است و خداوند تقواپيشگان را دوست مىدارد . ( 4 )\r\nو چون آن مهلت چهار ماهه كه جان و مال مشركان در آن مصون شمرده شد ، به پايان رسد ، آنان را هرجا و هروقت كه يافتيد بكشيد ، يا بگيريدشان و يا آنان را به محاصره درآوريد و يا در هركمينگاهى در كمينشان بنشينيد ؛ پس اگر از شرك بازگشتند و به توحيد گراييدند و احكام اسلام را پذيرفتند پس نماز برپا داشتند و زكات پرداختند آزادشان بگذاريد كه خداوند توبه‌كنندگان را مىآمرزد و آنان را مورد رحمت خود قرار مىدهد . ( 5 )\r\nو اگر يكى از آن مشركان محارب از تو امان خواست تا نزد تو آيد و از محتواى دعوتت باخبر شود ، او را امان ده تا نزد تو آيد و كلام خدا را بشنود و با آن آشنا شود ، سپس او را به جاى امنش برسان . اين بدان‌سبب است كه مشركان ناآگاهند و لازم است اين فرصت به كسانى كه در پى تحقيق‌اند داده شود . ( 6 )\r\n\r\n","description":"","footnote":"","page_name":" 187 ","page_number":192},
  {"content":"\r\n\r\nچگونه مشركان مىتوانند نزد خدا و پيامبرش پيمانى داشته باشند پيمان همهء آنان بىاعتبار است به‌جز كسانى از آنان كه در كنار مسجد الحرام با ايشان پيمان بسته‌ايد و تاكنون به پيمان خود وفادار بوده‌اند ، پس تا هنگامى كه به عهد خويش با شما پايدارند شما نيز به عهد خود با آنان پايدار بمانيد ، كه پاىبندى به پيمان ، نشانگر تقواپيشگى است و خداوند تقواپيشگان را دوست مىدارد . ( 7 )\r\nچگونه پيمان مشركان محترم شمرده شود ، در صورتى كه اگر بر شما چيره شوند نه حقّى از حقوق خويشاوندى را دربارهء شما رعايت مىكنند و نه به هيچ پيمانى كه با آنان امضا كرده‌ايد وفادارند . شما را به زبان و با سخنان فريبندهء خود خشنود مىكنند ولى دل‌هايشان از آنچه بر زبان مىآورند ابا دارد و بيشترشان از عهد و پيمان خود خارج شده‌اند . ( 8 )\r\nآيات خدا را به كالاى كم‌بهاى دنيا فروخته‌اند و بدين كار مردم را از راه او بازداشته‌اند . راستى كه بد كارى انجام مىداده‌اند . ( 9 )\r\nدر حق هيچ مؤمنى هيچ‌يك از حقوق خويشاوندى را رعايت نمىكنند و به هيچ پيمانى كه امضا كرده‌اند پاىبند نيستند . اينانند كه به پيمان‌هاى شما تجاوز كرده و آنها را ناديده گرفته‌اند . ( 10 )\r\nپس اگر از شرك توبه كردند و احكام دين را پذيرفتند پس نماز به جاى آوردند و زكات پرداختند ، برادران دينى شما هستند و در تمام حقوق با ساير مؤمنان برابرند . ما آيات خود را به روشنى براى همه بيان مىكنيم و تنها مردم دانا از آن بهره مىبرند . ( 11 )\r\nو اگر گروهى از مشركان پيمان‌هاى خود را كه بر آنها سوگند ياد كرده‌اند پس از آن‌كه بر آن عهد بستند ، شكستند و دربارهء دين شما زبان به بدگويى گشودند آنان پيشوايان كفر به شمار مىآيند و شما بايد با پيشوايان كفر پيكار كنيد ، چرا كه آنان را هيچ پيمانى نيست ، باشد كه از پيمان‌شكنى دست بردارند . ( 12 )\r\nآيا با قومى كه پيمان‌هاى خود را شكستند و قصد بيرون راندن پيامبر را داشتند و نخستين بار آغازگر جنگ با شما بودند ، نمىجنگيد ؟ آيا از آنان مىترسيد ؟ اگر مؤمنيد [ بايد براى شما آشكار باشد كه 
  ] خدا سزاوارتر است كه از او بترسيد . ( 13 )\r\n\r\n","description":"","footnote":"","page_name":" 188 ","page_number":193},
  {"content":"\r\n\r\nبا مشركان پيكار كنيد در اين صورت خداوند آنان را به دست شما عذاب مىكند و خوار و ذليلشان مىسازد و شما را بر آنان پيروز مىگرداند و سينهء [ داغدار 
  ] گروهى از مؤمنان را شفا مىبخشد . ( 14 )\r\nو خشم دل‌هايشان را مىبرد ، و اين را هم بدانيد كه خداوند بر هركه بخواهد به رحمت خود بازمىگردد [ و او را از شرك مىرهاند 
  ] و شما را از نبرد با وى بازمىدارد ، و خدا دانا و حكيم است . ( 15 )\r\nآيا شما مدّعيان ايمان پنداشته‌ايد كه رها مىشويد و مورد آزمايش قرار نمىگيريد ، در صورتى كه هنوز خداوند كسانى از شما را كه در جهاد شركت مىكنند و جز خدا و رسول او و مؤمنان تكيه‌گاهى نگرفته‌اند ، مشخص نكرده است ؟\r\nو خدا به آنچه مىكنيد آگاه است . ( 16 )\r\nمشركان حق ندارند در حالىكه به زبان يا عمل ، بر كفر خود گواهى مىدهند ، مساجد خدا از جمله مسجد الحرام را تعمير كنند . آنان اعمالشان بىاثر است و براى هميشه در آتش دوزخ ماندگارند . ( 17 )\r\nتنها كسانى حق دارند مساجد خدا را تعمير كنند كه به خدا و روز واپسين ايمان آورده و نماز برپا داشته و زكات داده و جز از خدا بيم نداشته‌اند ( تنها او را پرستيده‌اند ) كه اميد است اينان در زمرهء ره‌يافتگان باشند . ( 18 )\r\nآيا آب دادن به حاجيان و تعمير مسجد الحرام را كه برخاسته از ايمان به خدا نبوده است ارج مىنهيد و چنين كسى را با آن كس كه به خدا و روز واپسين ايمان آورده و در راه خدا جهاد كرده است يكسان مىشمريد ؟ نه ، اين دو گروه نزد خدا يكسان نيستند ، زيرا خداوند مردم ستمكار ( مشركان ) را به سوى خويش هدايت نمىكند . ( 19 )\r\nكسانى كه ايمان آورده و هجرت نموده و با مال و جانشان در راه خدا جهاد كرده‌اند ، نزد خدا از همه بلندمرتبه‌ترند و اينانند كه نيكبخت خواهند بود . ( 20 )\r\n\r\n","description":"","footnote":"","page_name":" 189 ","page_number":194},
  {"content":"\r\n\r\nاين گروه از مؤمنانند كه پروردگارشان آنان را به رحمتى و الا از جانب خويش و به خشنودى خود و بوستان‌هايى از بهشت كه در آنها برايشان نعمتى پايان‌ناپذير است مژده مىدهد . ( 21 )\r\nدر آن‌جا براى هميشه ماندگارند . مبادا اين وعده‌ها را بعيد بدانيد ، چرا كه خداست كه نزد او پاداشى بزرگ است . ( 22 )\r\nاى كسانى كه ايمان آورده‌ايد ، اگر پدران و برادرانتان كفر را بر ايمان برگزيدند آنان را دوست خود و عهده‌دار كارهايتان قرار ندهيد و كسانى از شما كه آنان را دوست خود گيرند و كارهايشان را به آنان بسپرند ستمكار خواهند بود . ( 23 )\r\nاى پيامبر ، به آنان كه ايمان آورده‌اند بگو : اگر پدران و پسران و برادران و همسران و خويشاوندانتان و اموالى كه گرد آورده‌ايد و تجارتى كه از كسادش بيم داريد و خانه‌هايى كه آنها را خوش مىداريد ، نزد شما از خدا و پيامبرش و جهاد در راه او محبوب‌تر است و اينها مانع رفتن شما به جهاد شده‌اند ، منتظر باشيد تا خدا فرمان خود را اجرا كند ( مؤمنانى را جايگزين شما كند كه خدا از هرچيزى براى آنان محبوب‌تر است و به بهترين وجه در راه او جهاد مىكنند ) و بدانيد كه خداوند مردمى را كه از مرز بندگى او خارج شوند ، به سوى پيامبر و يارى دين خدا هدايت نمىكند . ( 24 )\r\nقطعا خداوند شما را در معركه‌هاى فراوانى يارى كرده است ، و نيز در آن روز كه در وادى « حنين » با مشركان به كارزار پرداختيد ؛ آن‌گاه كه كثرت افرادتان شما را شادمان ساخته بود به گونه‌اى كه خدا را فراموش كرديد و به فراوانى لشكر خود اعتماد نموديد ، ولى آن سپاه عظيم كارساز نشد و هيچ خطرى را از شما دفع نكرد و در محاصرهء دشمن قرار گرفتيد و زمين با همهء فراخىاش بر شما تنگ شد و سرانجام به دشمن پشت كرديد و گريختيد . ( 25 )\r\nپس از آن ، خداوند آرامشى را از جانب خود بر پيامبرش و بر مؤمنانى كه در آن معركه ثابت‌قدم ماندند فروفرستاد و لشكريانى را از فرشتگان كه شما آنها را نديديد براى يارى شما نازل كرد و كسانى را كه كافر شدند كيفر داد ، و اين است سزاى كفرپيشگان . ( 26 )\r\n\r\n","description":"","footnote":"","page_name":" 190 ","page_number":195},
  {"content":"\r\n\r\nسپس خداوند بعد از واقعهء حنين به هركس از كافران و مؤمنان خطاكار كه مىخواست روى كرد و به او توفيق توبه داد و توبه‌اش را پذيرفت و خدا راه توبه را براى همگان گشوده است ، زيرا خدا آمرزنده و مهربان است . ( 27 )\r\nاى كسانى كه ايمان آورده‌ايد ، جز اين نيست كه مشركان پليدند ، از اين رو نبايد پس از پايان امسال ( سال نهم هجرت ) به مسجد الحرام نزديك شوند . و اگر مىترسيد كه با اجراى اين حكم دادوستدتان كساد شود و فقر به شما روى آورد ، به زودى خدا ، اگر بخواهد ، از فضل خويش شما را توانگر مىكند . به يقين ، خداوند دانا و كارهايش همه از روى حكمت است . ( 28 )\r\nبا كسانى كه به آنان كتاب آسمانى داده شده است ( يهوديان ، مسيحيان ، مجوسيان و صابئىها ) ولى به خدا و روز قيامت آن‌گونه كه بايد ايمان ندارند و آنچه را خدا حرام كرده و پيامبرش محمّد تحريم نموده است حرام نمىدانند و دين حقّ را آيين خود نمىگيرند بجنگيد تا با خضوع در برابر حكومت شما به قانون جزيه تن دردهند و آن را به دست خود به شما بپردازند . ( 29 )\r\nيهوديان گفتند : عزير پسر خداست . و نصارا گفتند : مسيح پسر خداست . اين سخن آنان است كه بر زبان مىآورند ؛ سخنى است بىپايه و عارى از حقيقت كه به سخن آن كافران بت‌پرستى مىماند كه پيش از ايشان بودند . خدا آنان را بكشد ! تا كى از حق بازداشته و به سوى باطل كشانده مىشوند . ( 30 )\r\nيهوديان و مسيحيان از آن‌روى كه بىهيچ قيدوشرطى از عالمان و راهبان خود اطاعت كردند ، آنها را به منزلهء پروردگار و معبود خويش شمردند و براى خدا ربوبيتى قائل نشدند . علاوه‌براين ، نصارا ، مسيح ، پسر مريم را نيز پروردگار خود گرفتند در حالىكه آنان مأمور نبودند مگر اين‌كه يك خدا را كه جز او معبودى درخور پرستش نيست عبادت كنند . او منزّه است از اين‌كه به او شرك ورزند . ( 31 )\r\n\r\n","description":"","footnote":"","page_name":" 191 ","page_number":196},
  {"content":"\r\n\r\nمىخواهند نور خدا را كه در آيين او جلوه كرده است با دهان خود خاموش كنند و خدا نخواهد گذاشت جز اين شود كه نور خود را به كمال رساند و سراسر گيتى را فراگيرد هرچند كافران از آن ناخشنود باشند . ( 32 )\r\nاوست آن كسى كه پيامبرش محمّد را با هدايت و دين حق به رسالت فرستاد تا آن را بر همهء اديان چيره كند هرچند مشركان ناخشنود باشند . ( 33 )\r\nاى كسانى كه ايمان آورده‌ايد ، بسيارى از عالمان دينى يهود و راهبان مسيحى اموال مردم را به ناروا مىخورند و آنان را از راه خدا بازمىدارند ، و كسانى را كه زر و سيم مىاندوزند و آن را در راه خدا خرج نمىكنند به عذابى دردناك نويد ده . ( 34 )\r\nاين عذاب در روزى است كه آن گنج‌هاى طلا و نقره را در آتش دوزخ بگدازند و پيشانى و پهلو و پشتشان را با آنها داغ كنند و به آنان گفته شود : اين است آنچه براى خود اندوختيد كه اينك به صورت عذاب براى شما جلوه‌گر شده است ، پس بچشيد آنچه را كه مىاندوختيد . ( 35 )\r\nشمارهء ماه‌هاى سال نزد خدا دوازده ماه است . اين تعداد را خداوند از همان روزى كه آسمان‌ها و زمين را آفريد در جهان هستى مقرّر كرد . از اين دوازده ماه ، چهار ماه ( رجب ، ذى القعده ، ذى الحجّه و محرّم ) ماه‌هاى حرام‌اند كه جنگ در آنها ممنوع است . اين است آن دينى كه مصالح بندگان را تأمين و امور زندگى آنان را اداره مىكند ، پس مبادا در اين ماه‌هاى حرام با ارتكاب گناه ، به‌ويژه با برپايى جنگ بر خود ستم كنيد . و با همهء مشركان بجنگيد ، چنان‌كه آنان نيز با همهء شما مىجنگند ، و در جنگ‌ها تقواى الهى را رعايت كنيد و حدود او را محترم شمريد و بدانيد كه خدا با تقواپيشگان است و آنان را پيروز مىگرداند . ( 36 )\r\n\r\n","description":"","footnote":"","page_name":" 192 ","page_number":197},
  {"content":"\r\n\r\nجز اين نيست كه تأخير انداختن ماه‌هاى حرام از زمان خودشان تغيير دادن حكم خداست و كفر است ؛ مشركان كفرپيشه با اين كار بر كفر خويش مىافزايند و با اين كار نادرست ساير كافران نيز به گمراهى كشيده مىشوند .\r\nكارشان بدين‌گونه است كه ماه حرام را يك سال حلال مىشمرند و حرمتش را براى ماه بعد قرار مىدهند و سال ديگر حرمت آن را بازمىگردانند و بدين‌طريق حرام و حلال را جابه‌جا مىكنند تا تعداد آنچه حرام مىشمرند با تعداد آنچه خدا حرام كرده است يكسان باشد ، ازاين‌رو آنچه را خدا حرام كرده است حلال مىشمرند ، هرچند تعداد آن را حفظ مىكنند . كارهاى ناروايشان براى آنان آراسته شده است و خداوند به كافران توفيق هدايت و دستيابى به سعادت را نخواهد داد . ( 37 )\r\nاى كسانى كه ايمان آورده‌ايد ، شما را چه سودى است كه وقتى به شما مىگويند در راه خدا براى جهاد حركت كنيد ، كندى و سنگينى مىكنيد و به زمين مىچسبيد ؟\r\nآيا به زندگى دنيا بسنده كرده و آن را پسنديده و از زندگى آخرت چشم پوشيده‌ايد ؟ پس بدانيد كه بهرهء زندگى دنيا در برابر آخرت جز بهره‌اى ناچيز نيست . ( 38 )\r\nاگر براى جهاد حركت نكنيد ، خداوند شما را به عذابى دردناك كيفر مىدهد و به جاى شما مردمى ديگر مىآورد كه فرمان جهاد را ناديده نمىانگارند و در آن سستى نمىورزند ، و اگر خدا شما را از ميان ببرد هيچ زيانى به او نمىرسانيد بلكه خود زيانكار خواهيد شد كه خداوند بر هركارى تواناست . ( 39 )\r\nاگر پيامبر را يارى نكنيد او بىياور نخواهد ماند ، چنان كه پيش‌تر خدا او را يارى كرد ، آن‌گاه كه كافران مكّه او را بيرون كردند ( در صدد كشتنش برآمدند و او به ناچار از آن شهر بيرون رفت ) و جز يك تن كسى همراهش نبود ، زمانى كه آن دو در آن غار ( غار ثور ) بودند ، وقتى كه به همراهش مىگفت : اندوه مدار و بدان كه قطعا خدا با ماست . آرى ، در چنين موقعيتى خدا پيامبرش را يارى كرد و آرامشى از جانب خود بر او فروفرستاد و او را با سپاهيانى كه آنها را نمىديديد نيرو بخشيد ، و سخن كافران و تصميم آنان بر قتل پيامبر و برچيدن رسالت را پست‌ترين سخنان قرار داد و آن را بىنتيجه ساخت ، و سخن خدا كه همانا يارى پيامبر و سيطرهء دين اوست ، برتر و فايق بر سخن و تصميم كافران است و خداوند شكست‌ناپذير و كارهايش همه از روى حكمت است . ( 40 )\r\n\r\n","description":"","footnote":"","page_name":" 193 ","page_number":198},
  {"content":"\r\n\r\nگرفتارىهاى زندگى و كارهاى روزمرّه عذرى موجه براى ترك جهاد نيست ؛ بنابراين وقتى به جهاد فراخوانده مىشويد ، خواه سبكبار باشيد يا گرانبار ، بايد روانه شويد و با مال و جانتان در راه خدا پيكار كنيد . اين براى شما بهتر است اگر بدانيد . ( 41 )\r\nاگر چشم‌انداز جهادى كه مردم را بدان فراخواندى غنيمتى نزديك و در دسترس و سفرى آسان و كوتاه بود منافقان در پى تو مىآمدند ، ولى راه تا معركهء تبوك بر آنان دور و دراز آمد و آن را دشوار ديدند و در آن شركت نكردند و به زودى وقتى از اين غزوه بازگشتيد به خدا سوگند خواهند خورد كه اگر مىتوانستيم با شما خارج مىشديم . آنان با اين شيوه‌اى كه در پيش گرفته‌اند ، خود را نابود مىكنند و خدا مىداند كه آنان قطعا دروغگويند . ( 42 )\r\nخدا بر تو ببخشايد ، چرا به آنان رخصت دادى كه در جهاد شركت نكنند ؟ اگر مىخواستى رخصت نمىدادى و سزاوارتر آن بود كه چنين مىكردى تا بدين‌وسيله آنان را مىآزمودى تا كسانى كه راست گفته‌اند براى تو معلوم شوند و دروغگويان را بشناسى . ( 43 )\r\nكسانى كه واقعا به خدا و روز واپسين ايمان آورده‌اند ، از تو براى ترك جهاد با مال و جان خود رخصت نمىطلبند ، زيرا آنان اهل تقوا هستند و به ضرورت جهاد آگاهى دارند و خدا هم به تقواپيشگان داناست . ( 44 )\r\nتنها كسانى كه به خدا و روز واپسين ايمان ندارند و دل‌هايشان به شك آلوده است و همواره در شك خود سرگردانند ، از تو اجازه مىخواهند كه رهسپار ميدان جهاد نشوند . ( 45 )\r\nآنان خواستار جهاد نيستند ، اگر خواستار آن بودند سازوبرگى براى آن فراهم مىآوردند ، و خدا هم بسيج آنان را خوش نداشت و به كيفر نفاقشان رغبت به جهاد را از آنان سلب كرد و آنها را از اين كار بازداشت و مؤمنان را از خطر آنان رهانيد و از درونشان به آنان ندا داده شد كه با خانه‌نشينان همنشين باشيد . ( 46 )\r\nاگر در ميان شما رهسپار ميدان جهاد مىشدند ، جز بر تباهى و تشويش خاطر شما نمىافزودند و به سرعت ميان شما فساد و آشوب به پا مىكردند و تفرقه و اختلاف شما را مىخواستند ، و در ميان شما كسانى هستند كه به سخنان آنها گوش مىسپارند و خواسته‌هايشان را اجابت مىكنند ، و خداوند به ستمكاران داناست . ( 47 )\r\n\r\n","description":"","footnote":"","page_name":" 194 ","page_number":199},
  {"content":"\r\n\r\nآنان پيش از اين هم در پى فساد و ايجاد اختلاف در ميان مؤمنان بودند و كارها را براى تو وارونه مىكردند ، تا آن‌كه حق پديدار شد و امر خدا ( دين او ) پيروز گشت در حالىكه از آن ناخشنود بودند . ( 48 )\r\nو از ميان آنان كسى است كه وقتى او را به جهاد فرامىخوانى مىگويد : به من اجازهء ماندن ده و مرا در فتنه ميفكن و گرفتار بلا مكن . بدانيد كه آنان بر اثر كفر و نفاق ، خود در فتنه فروافتاده‌اند و سرانجام دوزخ كافران را فراخواهد گرفت . ( 49 )\r\nاگر در اين جنگ كه به سوى آن رهسپارى پيروز شوى و خيرى به تو رسد ، آنان را بدحال مىكند ، و اگر گزندى به تو رسد و مغلوب گردى ، مىگويند : ما پيش از اين كار خود را به دست گرفتيم و از حوادث در امان مانديم ، آن‌گاه روى برمىگردانند و شادمانه مىروند . ( 50 )\r\nبه آنان بگو : جز آنچه خدا براى ما مقرّر كرده است چيزى به ما نمىرسد .\r\nاو سرپرست ماست و چيزى در اختيار ما نيست و در هرحال به فرمان او عمل مىكنيم و بر او توكّل داريم كه مؤمنان بايد فقط بر او توكّل كنند ( امور خود را به او وانهند و به فرمان و تقدير او گردن نهند . ) ( 51 )\r\nبه آنان بگو : آيا براى ما جز يكى از اين دو نيكى را انتظار مىبريد كه يا پيروز شويم و غنايمى به دست آوريم و يا مغلوب گرديم و در راه خدا كشته شويم ؟ ما نيز براى شما انتظار مىبريم كه خداوند از جانب خودش يا به دست ما گرفتار عذابتان كند ، پس منتظر باشيد كه ما نيز با شما در انتظاريم . ( 52 )\r\nبگو : چه از روى رغبت انفاق كنيد يا از روى بىميلى ، هرگز از شما پذيرفته نمىشود ، زيرا شما مردمى تبهكاريد و خدا انفاق را از تبهكاران نمىپذيرد . ( 53 )\r\nو هيچ دليلى براى پذيرفته نشدن انفاق‌هايشان نيست جز اين‌كه به خدا و پيامبرش كافر شدند ، و نماز را جز با حال سستى به جاى نمىآورند و جز از روى اكراه انفاق نمىكنند . ( 54 )\r\n\r\n","description":"","footnote":"","page_name":" 195 ","page_number":200},
  {"content":"\r\n\r\nاى پيامبر ، مبادا فراوانى اموال و فرزندان منافقان تو را مجذوب كند ؛ جز اين نيست كه خدا مىخواهد به وسيلهء اينها در زندگى دنيا عذابشان كند و در حالىكه كافرند جانشان برآيد . ( 55 )\r\nآنان به خدا سوگند مىخورند كه از شما مؤمنانند ، در حالى كه ايمان ندارند و از شما نيستند ، بلكه مردمى هستند كه مىترسند و پريشان‌خاطرند . ( 56 )\r\nاگر پناهگاه يا نهانگاه‌هايى يا راهى باريك براى گريز بجويند ، [ از شما 
  ] روى برتافته شتابان به سوى آن مىروند و هيچ چيز آنان را باز نمىگرداند . ( 57 )\r\nبرخى از اين منافقان كسانىاند كه [ از روى خودخواهى 
  ] دربارهء تقسيم صدقات بر تو ايراد مىگيرند . پس اگر از صدقات به آنان داده شود راضى مىشوند ، ناگهان به خشم مىآيند . ( 58 )\r\nاى كاش آنچه را خدا به آنان داد و پيامبرش به آنان پرداخت با رضايت مىگرفتند و مىگفتند :\r\nخدا ما را بس است ، ما اميد آن داريم كه خدا از فضل خود به ما دهد و پيامبرش نيز به فرمان او به ما عطا كند ، چرا كه ما به فضل خدا دل بسته‌ايم . ( 59 )\r\nبر همهء مسلمانان روا نيست كه از زكات واجب بهره‌مند شوند تا اگر به عدّه‌اى داده نشد شكايت كنند ؛ زكات تنها به مستمندان و درماندگان و عاملان گمارده شده بر آن و مخالفانى كه با هدف گرايش به اسلام يا يارى دادن مسلمانان از آنان دلجويى مىشود اختصاص دارد ، و نيز در راه آزادى بردگان و پرداخت وام كسانى كه از پرداخت آن ناتوانند و در راه خدا و [ تأمين توشه و مركب 
  ] مسافرى كه در راه مانده است هزينه مىشود . اين موارد هشتگانه براى مصرف زكات از جانب خدا مقرّر شده و قابل تغيير نيست ، و خدا دانا و كارهايش همه از روى حكمت است . ( 60 )\r\nو برخى از منافقان كسانىاند كه پيامبر را آزار مىدهند و مىگويند : او گوش است و به آنچه به وى مىگويند گوش فرامىدهد . بگو : گوش فرادادن او به سخن شما و اين‌كه شما را راستگو مىداند براى شما بهتر است . آنچه را خدا مىگويد باور مىكند و آنچه را مؤمنان مىگويند ، به سود آنان مىپذيرد و آنان را در سخنانشان دروغگو نمىشمرد و براى كسانى از شما مسلمانان كه حقيقتا ايمان آورده‌اند مايهء رحمت است ، و كسانى كه پيامبر خدا را آزار مىرسانند براى آنان عذابى دردناك خواهد بود . ( 61 )\r\n\r\n","description":"","footnote":"","page_name":" 196 ","page_number":201},
  {"content":"\r\n\r\nمنافقان براى شما به خدا سوگند مىخورند تا شما را از خود خشنود سازند ، در صورتى كه اگر مؤمن باشند سزاوارتر است كه خدا و پيامبرش را با اطاعت و ترك خصومت خشنود كنند . ( 62 )\r\nآيا ندانسته‌اند كه هركس با خدا و پيامبر او مخالفت و دشمنى كند آتش دوزخ براى اوست كه در آن جاودانه مىماند ؟ اين است خوارى بزرگ . ( 63 )\r\nمنافقان از اين بيم دارند كه سوره‌اى از قرآن بر ضدّ آنان نازل شود و آنان را از آنچه در دل دارند ( كفر و سوء قصد به تو ) خبر دهد . به آنان بگو : همچنان در نفاق خود بمانيد و با اين شيوه مؤمنان را به مسخره گيريد ، قطعا خداوند آنچه را كه از فاش شدنش بيم داريد آشكار خواهد كرد . ( 64 )\r\nاگر از سوء قصدى كه دربارهء تو داشتند بپرسى ، مىگويند : ما چنين قصدى نداشتيم ، ما فقط كارهاى بيهوده مىكرديم و به بازى و سرگرمى مشغول بوديم .\r\nبه آنان بگو : آيا براى بازى و سرگرمى ، خدا و آيات او و پيامبرش را به مسخره مىگرفتيد ؟ ( 65 )\r\nبراى آنچه كرده‌ايد عذر نياوريد كه بىنتيجه است ، زيرا شما پس از آن‌كه ايمان آورده بوديد ، با سوء قصدى كه دربارهء پيامبر داشتيد ، كافر شديد ؛ ازاين‌رو همه درخور كيفريد ، و اگر ما گروهى از شما را به اقتضاى مصلحتى ببخشيم و مجازات نكنيم گروهى ديگر را بدان‌سبب كه گنهكارند كيفر خواهيم داد . ( 66 )\r\nمردان و زنان منافق همه در داشتن صفات ناپسند و ارتكاب كارهاى ناروا مانند يكديگرند . آنان به كار ناروا فرمان مىدهند و از كار پسنديده بازمىدارند و از انفاق در راه خدا دست نگاه مىدارند آرى آنان خدا را فراموش كرده‌اند چرا كه از بندگى خدا خارج شده‌اند و خدا هم آنان را به فراموشى سپرده است . ( 67 )\r\nخداوند به مردان و زنان منافق و همهء كفرپيشگان آتش دوزخ را وعده داده است كه جاودانه در آن خواهند بود . آن آتش برايشان بسنده است و خداوند آنان را از رحمت خود دور ساخته و عذابى پايدار خواهند داشت . ( 68 )\r\n\r\n","description":"","footnote":"","page_name":" 197 ","page_number":202},
  {"content":"\r\n\r\nشما منافقان همچون كافران و منافقانى هستيد كه پيش از شما بودند . آنان از شما نيرومندتر بودند و اموال و فرزندان بيشترى داشتند و به دنيا روى آوردند و از آنچه نصيبشان شد بهره بردند . شما نيز همچون منافقان و كافرانى كه پيش از شما بودند و از نصيب خود كامياب گشتند ، از نصيب خود بهره برديد و در ياوه‌سرايى دربارهء آيات خدا فرورفتيد ، آن‌گونه كه آنان فرورفتيد . آنان اعمالشان در دنيا و آخرت تباه گرديد و زيانكار شدند ؛ شما نيز در زيانكارى و تباهى اعمال همچون آنانيد ؛ از اين‌رو ثروت و مكنت براى شما نيز كارساز نخواهد بود . ( 69 )\r\nآيا خبر كسانى كه پيش از آنان بودند [ و به پيامبران كافر شدند 
  ] ، خبر قوم نوح و عاد و ثمود و قوم ابراهيم و مردم شهر مدين و آن شهرهاى زيروروشدهء قوم لوط به ايشان نرسيده است ؟ داستانشان اين بود كه پيامبرانشان معجزات و دلايلى روشن براى آنان آوردند ولى آنها آن را دروغ انگاشتند و در نتيجه به هلاكت رسيدند ؛ پس خدا آن‌گاه كه عذابشان كرد بر آنان ستم نكرد و زيبندهء او هم نيست كه ستم كند . آنان خود با روى آوردن به دنيا و تكذيب پيامبران ، خويشتن را سزاوار كيفر نمودند و بدين‌طريق بر خود ستم روا داشتند . ( 70 )\r\nامّا مردان و زنان باايمان بر يكديگر ولايت دارند ، ازاين‌رو يكديگر را به كار شايسته فرمان مىدهند و از كار ناپسند نهى مىكنند و نماز را برپا مىدارند و زكات مىپردازند و از خدا و پيامبرش اطاعت مىكنند . اينانند كه به زودى خداوند رحمت خود را شامل حالشان مىكند و هيچ كس نمىتواند مانع آن شود ، چرا كه خدا مقتدرى شكست‌ناپذير و كارهايش همه از روى حكمت است . ( 71 )\r\nخداوند به مردان و زنان باايمان بوستان‌هايى پردرخت كه از زير آنها نهرها روان است و در آن‌جا جاودانه‌اند وعده داده است ؛ و نيز سراهايى خوش در بوستان‌هايى دايمى علاوه بر اينها او از آنان خشنود است ، و خشنودى خدا از همهء موهبت‌هاى بهشتى برتر است . اين است نيكبختى بزرگ . ( 72 )\r\n\r\n","description":"","footnote":"","page_name":" 198 ","page_number":203},
  {"content":"\r\n\r\nاى پيامبر ، با كافران و منافقان جهاد كن و بر آنان سخت گير .\r\nسرايشان دوزخ است و آن بد جايگاهى است . ( 73 )\r\nمنافقان به خدا سوگند مىخورند كه سخنى كفرآميز نگفته‌اند ، در صورتى كه حتما آن را گفته و به‌طور جدّى هم گفته‌اند و بدين‌سبب پس از آن‌كه اسلام آورده بودند كافر شدند و در گردنهء راه تبوك آهنگ جان پيامبر را كردند و بدين كار دست نيافتند ، و علّت خشمشان بر پيامبر چيزى جز اين نبود كه خداوند آنان را به فضل خويش توانگر كرد و پيامبرش نيز به وسيلهء غنايم جنگى بىنيازشان ساخت . پس اگر توبه كنند براى آنان بهتر است ، چرا كه توبهء آنان آمرزش گناهان و ورود به بهشت را به دنبال خواهد داشت ، و اگر از توبه رويگردان شوند ، خداوند در دنيا و آخرت به عذابى دردناك عذابشان خواهد كرد و در روى زمين هيچ سرپرست و ياورى كه آنان را از عذاب رهايى دهد ، نخواهند داشت . ( 74 )\r\nبرخى از منافقان كسانىاند كه با خدا پيمان بستند كه اگر از فضل خود به ما ثروتى عطا كند قطعا صدقه خواهيم داد و از كسانى خواهيم شد كه كارهاى شايسته انجام مىدهند . ( 75 )\r\nپس هنگامى كه خداوند از فضل خود به آنان بخشيد ، بدان بخل ورزيدند و [ به پيمانشان 
  ] پشت كردند و روى برتافتند . ( 76 )\r\nسپس اين بخل در دل‌هايشان نفاقى بر جاى نهاد كه تا روزى كه مرگ را ديدار كنند از آنان جدا نخواهد شد . اين بدان‌سبب بود كه وعده‌اى را كه به خدا دادند وفا نكردند و همواره دروغ مىگفتند . ( 77 )\r\nآيا ندانسته‌اند كه خداوند كارها و سخنان پنهانى آنان را مىداند و خداوند از همهء نهان‌ها به خوبى آگاه است ؟ ( 78 )\r\nكسانى كه به مؤمنان توانگرى كه از روى رغبت صدقه مىدهند طعنه مىزنند و نيز بر كسانى از اهل ايمان كه چيزى براى پرداخت صدقه نمىيابند مگر آن‌كه آخرين تلاش خود را به كار بندند ، خرده مىگيرند ، و هردو گروه را به خاطر پرداخت صدقه مسخره مىكنند ، خدا آنان را به مسخره خواهد گرفت و براى آنان عذابى دردناك خواهد بود . ( 79 )\r\n\r\n","description":"","footnote":"","page_name":" 199 ","page_number":204},
  {"content":"\r\n\r\nچه براى آنان از خدا آمرزش بخواهى يا آمرزش نخواهى يكسان است ، اگر هفتاد بار هم برايشان آمرزش بخواهى هرگز خدا آنان را نمىآمرزد ، اين از آن روى است كه آنان به خدا و رسول او كفر ورزيدند و از بندگى خدا خارج شدند ، و خدا كسانى را كه از بندگى او خارج شوند به قرب خويش نمىرساند . ( 80 )\r\nواپس نهاده‌شدگان از اين‌كه به خاطر مخالفت با رسول خدا بر جاى خود نشستند و رهسپار غزوهء تبوك نشدند ، شادمان شدند ، و ناخشنود بودند از اين‌كه با مال و جانشان در راه خدا پيكار كنند و به ديگران نيز مىگفتند : شما هم در اين هواى گرم و سوزان به سوى جنگ نرويد . بگو : آتش دوزخ سوزان‌تر است اى كاش مىدانستند . ( 81 )\r\nپس بايد خنده و شادمانى آنان كم باشد و گريه و اندوهشان بسيار چرا كه شادمانى آنان تنها در اين دنياى زودگذر است و گريه و اندوهشان در سراى آخرت است كه آتشى جاودانه دارد . اين جزايى است در برابر كارهايى كه مىكردند . ( 82 )\r\nپس اگر خداوند تو را از اين جنگ به سوى گروهى از اين منافقان بازگرداند ، و آنان براى بسيج شدن از تو رخصت خواستند ، به آنان بگو : از اين پس هرگز با من رهسپار نمىشويد و همراه من با هيچ دشمنى كارزار نمىكنيد ، زيرا شما نخستين بار به بازنشستن از جهاد خشنود بوديد ، پس اكنون هم با كسانى كه در خانه‌ها مانده‌اند ( زنان ، كودكان ، بيماران ) بنشينيد . ( 83 )\r\nو هرگز بر احدى از آنان ( منافقان ) كه در گذشته است نماز مخوان و بر گورش به دعا نايست ، زيرا آنان به خدا و رسول او كافر شدند و در حالى مردند كه از بندگى خدا خارج بودند . ( 84 )\r\nمبادا فراوانى مال و فرزندانشان تو را مجذوب كند ؛ جز اين نيست كه خدا مىخواهد به وسيلهء اينها در زندگى دنيا عذابشان كند و در حالىكه كافرند جانشان برآيد . ( 85 )\r\nو چون سوره‌اى از قرآن نازل شود و در آن به مردم فرمان داده شود كه به خدا ايمان بياوريد و همراه پيامبرش جهاد كنيد ، توانگرانشان از تو رخصت مىطلبند و مىگويند : ما را واگذار كه با نشستگان باشيم . ( 86 )\r\n\r\n","description":"","footnote":"","page_name":" 200 ","page_number":205},
  {"content":"\r\n\r\nآنان از اين خشنود شدند كه رهسپار جهاد نشوند و با خانه‌نشينان باشند ، و بر دل‌هايشان مهر نهاده شد ، ازاين‌رو درك نمىكنند . ( 87 )\r\nامّا پيامبر و كسانى كه ايمان آورده‌اند و با او هستند ، با مال و جانشان جهاد كردند ، و اينانند كه همهء خوبىها براى آنهاست و اينانند كه نيكبخت‌اند . ( 88 )\r\nخداوند براى آنان بوستان‌هايى با درختانى انبوه آماده كرده است كه از زير آنها نهرها روان است و در آن جاودانه‌اند . اين است كاميابى بزرگ . ( 89 )\r\nپس از اعلام جهاد ، باديه‌نشينانى كه از حضور در ميدان جنگ معذور بودند آمدند تا به آنان اجازهء جهاد داده شود ، امّا آنان كه ادعاى ايمان مىكردند و به خدا و رسول او دروغ گفتند بر جاى نشستند . به زودى به كسانى از آنان كه كافر شدند عذابى دردناك خواهد رسيد . ( 90 )\r\nبر ناتوانان و بيماران و تهيدستانى كه هزينهء سفر جنگ را ندارند جهاد مقرّر نشده است تا بر اثر آن دچار رنج و سختى شوند ازاين‌رو سزاوار كيفر و نكوهش نيستند ، به شرط آن‌كه براى خدا و پيامبرش خيرخواهى كنند و از خيانت به خدا و رسول بپرهيزند و كارها را بر ضدّ پيامبر و مؤمنان واژگونه نكنند . اينان از نيكوكارانند و هيچ راهى براى سرزنش نيكوكاران نيست ، و خدا بسيار آمرزنده و مهربان است . ( 91 )\r\nو نيز جهاد مقرّر نشده است بر كسانى كه وقتى نزد تو مىآيند تا مركبى به آنان بدهى و براى جهاد آماده‌شان كنى ، مىگويى : من مركبى نمىيابم كه شما را به آن مجهّز كنم و آنان بازمىگردند در حالىكه ديدگانشان از اندوه اين‌كه چيزى نمىيابند كه در راه خدا هزينه كنند ، اشكبار است . ( 92 )\r\nراه سرزنش فقط بر روى كسانى گشوده است كه با اين‌كه توانگرند از تو اجازهء ترك جهاد مىخواهند . آنان به اين خشنودند كه با خانه‌نشينان باشند ، و خدا بر دل‌هايشان مهر نهاده است ، از اين‌روست كه نمىدانند . ( 93 )\r\n\r\n","description":"","footnote":"","page_name":" 201 ","page_number":206},
  {"content":"\r\n\r\nهنگامى كه از جنگ به سوى اين منافقان بازگرديد براى شما عذر مىآورند . اى پيامبر ، به آنان بگو :\r\nعذر نياوريد ، ما هرگز سخن شما را باور نمىكنيم ، زيرا خدا ما را از خبرهاى شما تا آن‌جا كه نفاق و دروغگويىتان را آشكار كند ، آگاه ساخته است و قطعا خدا حقيقت عمل شما را مىبيند و پيامبرش نيز آن را مشاهده مىكند . سپس روز قيامت به سوى خدا داناى نهان و آشكار بازگردانده مىشويد و آن‌گاه شما را نيز به حقيقت آنچه مىكرديد آگاه مىكند . ( 94 )\r\nوقتى به سوى آنان بازگرديد ، براى شما به خدا سوگند مىخورند تا از آنها درگذريد و ملامتشان نكنيد .\r\nشما از آنان روى برتابيد ، زيرا آنها پليدند و جايگاهشان دوزخ است . اين جزايى است در برابر كارهايى كه مىكردند . ( 95 )\r\nبراى شما سوگند ياد مىكنند تا از آنان راضى شويد . اگر شما هم از آنان راضى شويد خدا از آنان خشنود نمىشود ؛ زيرا خدا از مردمى كه از بندگى او خارج شده‌اند راضى نمىشود . ( 96 )\r\nباديه‌نشينان از آن روى كه از فرهنگ و تمدن بدورند ، در كفر و نفاق از ديگران سخت‌ترند ، و سزاوارترند به اين‌كه از چندوچون معارف و احكامى كه خداوند بر پيامبرش فروفرستاده است آگاه نباشند ، و خداوند بسيار دانا و حكيم است . ( 97 )\r\nو از باديه‌نشينان كسانىاند كه آنچه را به عنوان زكات مىپردازند خسارت مىشمرند ، و در انتظارند كه پيشامدهاى ناگوار براى شما رخ دهد تا از تحت تسلّط شما خارج شوند و به آداب و رسوم جاهلى خويش بازگردند . بر آنان باد پيشامد ناگوار ! و خداوند شنوندهء سخنان همه و آگاه از راز دل‌هاست . ( 98 )\r\nو از باديه‌نشينان كسانىاند كه به خداى يگانه و روز واپسين ايمان دارند و آنچه را به عنوان زكات مىپردازند و نيز دعاهايى را كه پيامبر پس از اداى زكات در حق آنان مىكند ، باعث تقرّب به خدا مىدانند .\r\nآگاه باشيد كه هم زكاتشان و هم دعاى پيامبر وسيلهء تقرّب آنهاست و به زودى خدا آنان را به رحمت خويش درمىآورد ، چرا كه خداوند آمرزندهء گناهان و رحمت‌آورنده بر مؤمنان است . ( 99 )\r\n\r\n","description":"","footnote":"","page_name":" 202 ","page_number":207},
  {"content":"\r\n\r\nو از ميان مهاجران و انصار پيشگامان نخستينشان كه در ايمان و هجرت و يارى پيامبر بر ديگران سبقت گرفتند ، و نيز كسانى كه پس از آنان به جرگهء مؤمنان پيوستند و با پيروى نيكويى از آنان پيروى كردند ، خدا از آنان خشنود شده و آنان نيز از او خشنودند ، و خدا براى آنان بوستان‌هايى با درختانى انبوه كه زير آنها نهرها روان است آماده كرده است و براى هميشه در آن‌جا ماندگارند . اين است سعادت بزرگ . ( 100 )\r\nو برخى از باديه‌نشينانى كه پيرامون شمايند منافقند ، و از اهل مدينه نيز گروهى بر نفاق خو گرفته‌اند . اى پيامبر ؛ تو آنان را نمىشناسى ، ما آنان را مىشناسيم .\r\nبه زودى آنان را دو بار ( يك بار در دنيا و بار ديگر در عالم برزخ ) كيفر خواهيم كرد ، سپس در سراى آخرت به سوى عذابى بزرگ رانده خواهند شد . ( 101 )\r\nو برخى ديگر از باديه‌نشينان منافق نيستند ، بلكه گنهكارند و به گناهان خود اعتراف كرده و كار شايسته را با كارهاى ديگر كه ناشايسته است به هم آميخته‌اند ( هم كارهاى پسنديده كرده‌اند و هم كارهاى ناپسند ) كه اميد است خداوند با آمرزش خود به آنان روى كند و گناهانشان را ببخشايد ، زيرا خداوند بسيار آمرزنده و مهربان است . ( 102 )\r\nاى پيامبر ، از اموال مردم زكات بگير ، كه با گرفتن زكات از آنان پاكشان مىسازى و آنان را رشدى نيكو مىدهى ، و پس از دريافت زكات دعا كن كه خدا خير و بركت به آنان عطا كند ، همانا دعاى تو باعث آرامش آنهاست ، و خداوند شنوندهء دعاها و دانا به همهء نيازها است . ( 103 )\r\nآيا ندانسته‌اند كه خداست كه توبهء بندگانش را مىپذيرد و اوست كه زكات‌ها را دريافت مىكند ؟ و آيا ندانسته‌اند كه خداست كه بسيار توبه‌پذير و مهربان است ؟ ( 104 )\r\nو به مردم بگو : عمل كنيد و بدانيد كه خدا امروز حقيقت اعمال نيك و بد شما را مىنگرد و پيامبرش نيز آنها را مشاهده مىكند و آن گروه از مؤمنان هم كه شاهد اعمال شمايند آنها را مىنگرند و ديرى نمىگذرد كه در قيامت به سوى خداى داناى نهان و آشكار باز گردانده مىشويد و او شما را نيز به حقيقت آنچه مىكرديد آگاه مىكند . ( 105 )\r\nو از باديه‌نشينان مسلمان گروهى هستند كه نه موجب قطعى براى عذابشان هست نه سببى براى آمرزش آنان ؛ فرجام كارشان موقوف به فرمان خداست ، يا آنان را عذاب مىكند و يا با آمرزش خود به آنان روى مىآورد و آنان را مىبخشد ، و خدا دانا و حكيم است و براساس علم و حكمتش با آنان رفتار خواهد كرد . ( 106 )\r\n\r\n","description":"","footnote":"","page_name":" 203 ","page_number":208},
  {"content":"\r\n\r\nو برخى از منافقان كسانىاند كه براى زيان‌رسانى ( بىرونق كردن مسجد قبا و شكستن حرمت آن ) مسجدى ساختند و بر آن بودند كه كفر به خدا و پيامبر را در آن رواج دهند و ميان مؤمنان ( كه در مسجد قبا اجتماع مىكردند ) جدايى بيفكنند و براى كسى كه پيش‌تر با خدا و رسول او به جنگ برخاسته بود پايگاهى بسازند ( تا به رهبرى او و كمك سپاهيان روم به مدينه يورش برند و پيامبر و مؤمنان را از آن‌جا بيرون كنند ) . و [ چون بازخواست شوند 
  ] سوگند مىخورند كه از اين كار جز بهترين هدف را كه احداث مساجد گوناگون و تسهيل در امر نماز است در نظر نداشته‌اند ، ولى خدا گواهى مىدهد كه آنان دروغ مىگويند . ( 107 )\r\nاى پيامبر ، هرگز در آن مسجد به نماز نايست ، همانا مسجدى كه از روز نخست براساس تقوا بنا نهاده شده سزاوارتر است كه در آن به نماز بايستى . در آن مردانى هستند كه دوست دارند از آلودگىها پاك شوند ، و خدا كسانى را كه از گناهان و پليدىها دورى مىكنند ، دوست مىدارد . ( 108 )\r\nپس آيا كسى كه اساس دين و روش زندگى خود را بر تقواى الهى و دستيابى به خشنودى خدا نهاده بهتر است يا كسى كه بنيان دين و روش زندگىاش را بر لبهء بىثبات رودى نهاده است و با آن بنا در آتش دوزخ مىافتد ؟ و خداوند مردم ستمكار را به قرب خويش نمىرساند . ( 109 )\r\nاين بنايى كه آنان براى دين خود ساخته‌اند همواره در دل‌هايشان مايهء ترديد است و هرگز اين ترديد از بين نمىرود مگر آن‌كه دل‌هايشان پاره‌پاره شود ، و خداوند دانا و حكيم است . ( 110 )\r\nهمانا خدا از مؤمنان ، جان و مالشان را در برابر اين‌كه بهشت براى آنان باشد خريده است ، بدين‌صورت كه در راه خدا پيكار كنند و بكشند و كشته شوند . اين را خداوند به عنوان وعده‌اى راست و درست بر خويش واجب كرده و در تورات و انجيل و قرآن آن را به عنوان سند معامله ثبت كرده است . و كيست كه به پيمان خويش از خدا وفادارتر باشد ؟ پس به اين دادوستدى كه به آن دست يافته‌ايد شادمان باشيد ، و اين است آن سعادت بزرگ . ( 111 )\r\n\r\n","description":"","footnote":"","page_name":" 204 ","page_number":209},
  {"content":"\r\n\r\nمؤمنان كسانىاند كه از غير خدا روى برتافته و به سوى او بازگشته‌اند و او را عبادت مىكنند و زبانشان به ستايش او گوياست و پيوسته براى عبادت از مسجدى به مسجد ديگر در رفت‌وآمدند و ركوع مىكنند و به درگاه خدا سجده مىبرند ؛ علاوه بر اينها به وظايف اجتماعى خود عمل مىكنند و مردم را به كار پسنديده فرامىخوانند و از كار ناپسند بازمىدارند و در هر حال پاسدار مقرّرات الهىاند .\r\nمؤمنان را - اى پيامبر - به بهشت و سعادتى بزرگ نويد ده . ( 112 )\r\nپيامبر و كسانى كه ايمان آورده‌اند حق ندارند براى مشركان - پس از آن‌كه برايشان آشكار شده است كه آنان اهل دوزخند - از خدا آمرزش بخواهند - هرچند خويشاوندشان باشند . ( 113 )\r\nامّا اين‌كه ابراهيم براى پدرش آمرزش خواست ، تنها به خاطر وعده‌اى بود كه به او داده بود تا بلكه به يكتاپرستى روى آورد ؛ امّا همين‌كه براى ابراهيم روشن شد كه وى دشمن خداست از او تبرّى جست . به راستى ابراهيم از خوف خدا بسيار نالان بود و به همين سبب آمرزش پدرش را از خدا مىخواست ، چنان‌كه بردبار نيز بود و جفاهاى او را تحمّل مىكرد . ( 114 )\r\nخداوند چنين نيست كه مردمى را پس از آن‌كه هدايتشان كرده است به بيراهه افكند تا اين‌كه آنچه را بايد از آن پرهيز كنند برايشان بيان كند ، و پرهيز از طلب آمرزش براى مشركان از جملهء آنهاست . قطعا خدا به هرچيزى داناست . ( 115 )\r\nفرمانروايى آسمان‌ها و زمين تنها از آن خداست . اوست كه حيات مىبخشد و مىميراند ، و براى شما هيچ سرپرست و ياورى جز خدا نيست ، پس از دوستى با مشركان حتى به اين‌كه براى آنان آمرزش بخواهيد بر حذر باشيد . ( 116 )\r\nهمانا خدا با رحمت خود ، بر پيامبر و مهاجران و انصار كه در آن لحظات سخت رهسپار شدن به سوى جنگ تبوك از پيامبر پيروى كردند ، روى آورد ، پس از آنكه نزديك بود دل‌هاى گروهى از آنان در اثر سختىها دچار لغزش شود و باز گردند ، ولى خداوند با رحمت خود به آنان روى كرد و راه درست را به آنها نشان داد ، زيرا خداوند با مؤمنان رئوف است و رحمت خود را از آنان دريغ نمىدارد . ( 117 )\r\n\r\n","description":"","footnote":"","page_name":" 205 ","page_number":210},
  {"content":"\r\n\r\nو بر آن سه تن نيز كه واپس نهاده شدند و با پيامبر به جنگ تبوك نرفتند با رحمت خود روى كرد ؛ چنين بود كه به سبب اين گناهشان احدى حتى كسانشان با آنان معاشرت نكردند تا اين كه زمين با همهء فراخىاش بر آنان تنگ شد و از شدّت اندوه جان‌هايشان بر آنان تنگى كرد و دريافتند كه از جانب خدا پناهى جز اين ندارند كه به او روى آورند ؛ سپس خدا با رحمت خود به آنان روى كرد تا از گناه خويش توبه كنند ؛ به يقين خداوند پذيرندهء توبهء بندگان است و رحمت خود را از مؤمنان دريغ نمىكند . ( 118 )\r\nاى كسانى كه ايمان آورده‌ايد ، از خدا پروا كنيد و با كسانى باشيد كه در گفتار و عقيده راستگويند . ( 119 )\r\nمردم مدينه و باديه‌نشينان پيرامونشان حق ندارند از همگامى با رسول خدا بازبمانند و نبايد به خود بپردازند و در خوشى به سر برند و او را در خطرها واگذارند . اين تكليف در برابر اين است كه هيچ تشنگى و رنج و گرسنگى در راه خدا به آنان نمىرسد و در هيچ سرزمينى كه كافران را به خشم مىآورد گام نمىنهند و از هيچ دشمنى غنيمتى به دست نمىآورند مگر اين‌كه براى آنان در برابر هريك از آنها عملى شايسته نوشته مىشود و پاداش آن را مىبينند ، چرا كه آنان نيكوكارند و خدا پاداش نيكوكاران را تباه نمىكند . ( 120 )\r\nهيچ هزينه‌اى را - كم يا زياد - در اين راه متحمل نمىشوند و هيچ واديى را نمىپيمايند مگر اين‌كه براى آنان نوشته مىشود ، تا خدا اعمال نيكشان را بر پايهء بهترين عملى كه كرده‌اند به آنان پاداش دهد . ( 121 )\r\nمؤمنان وظيفه ندارند كه همه رهسپار ميدان‌هاى نبرد شوند و از دستيابى به دانش باز مانند پس چرا از هرفرقه‌اى گروهى نزد پيامبر نمىروند تا دانش دين بياموزند و هنگامى كه به سوى قومشان بازگشتند آنان را از مخالفت با احكام الهى هشدار دهند ، باشد كه آنان بترسند ؟ ( 122 )\r\n\r\n","description":"","footnote":"","page_name":" 206 ","page_number":211},
  {"content":"\r\n\r\nاى كسانى كه ايمان آورده‌ايد ، با كافرانى كه همجوار شما هستند پيكار كنيد ، و بايد در شما صلابت و سرسختى بيابند ، و بدانيد كه خدا با تقواپيشگان است و آنان را يارى مىكند . ( 123 )\r\nو چون سوره‌اى از قرآن نازل شود ، برخى از كسانى كه دلشان آلوده به نفاق است و قرآن در آن تأثير ندارد مىگويند : اين سوره بر ايمان كدام‌يك از شما افزود ؟ اگر چنين تأثيرى ندارد در حقانيّت آن ترديد است . ولى منافقان بايد بدانند آنان كه ايمان آورده‌اند و شك و نفاق در دلشان راه نيافته است هرسوره‌اى كه نازل شود بر ايمان آنان مىافزايد و از آن شادمان مىشوند . ( 124 )\r\nامّا كسانى كه در دل‌هايشان بيمارى شكّ و نفاق است ، هرسوره‌اى نازل شود پليدى و گمراهى بر پليدى و گمراهى پيشينشان مىافزايد و در حال كفر خواهند مرد . ( 125 )\r\nآيا نمىبينند كه هرسال يك يا دو بار به بلايى آزموده مىشوند ، ولى از عهدهء آزمايش برنمىآيند و خدا را نافرمانى مىكنند ، سپس نه توبه مىكنند و نه متذكّر مىشوند ؟ ( 126 )\r\nو هنگامى كه سوره‌اى نازل شود و آنان نزد پيامبر باشند ، نگران و مضطرب به يكديگر مىنگرند و گويى از يكديگر مىپرسند : آيا كسى شما را مىبيند و نگرانى شما را درك مىكند ؟\r\nسپس از نزد پيامبر باز مىگردند . خدا دل‌هايشان را همواره از حق برگرداند ، زيرا آنان مردمى هستند كه حقيقت را درك نمىكنند . ( 127 )\r\nهمانا پيامبرى از جنس خودتان به رسالت به سوى شما آمده است كه تباهى و زيان شما بر او دشوار است و سخت به شما علاقه دارد و با مؤمنان رئوف و مهربان است . ( 128 )\r\nپس اگر روى برتافتند و رسالت تو را نپذيرفتند بگو : خدا مرا بس است ، زيرا معبودى شايستهء پرستش جز او نيست ، فقط بر او توكّل كرده‌ام ، و اوست خداوندگار آن عرش بزرگ . ( 129 )\r\n\r\nسورهء يونس / 10\r\n\r\n","description":"","footnote":"","page_name":" 207 ","page_number":212},
  {"content":"\r\n\r\nبه نام خداوند گسترده‌مهر مهربان\r\nالف . لام . را . اين آيات بلندمرتبه كه بر تو وحى مىشود ، آيات قرآن ، اين كتاب حكمت‌آميز است . ( 1 )\r\nآيا براى اين مردم شگفت‌آور است كه به مردى از خودشان وحى كرديم كه مردم را از فرجام كفر و گناه بترسان و به كسانى كه ايمان آورده‌اند نويد ده كه براى آنان نزد پروردگارشان مقام و منزلتى راستين است ؟\r\nآنان كه رسالت پيامبر را انكار كردند ، گفتند : بىترديد ، اين مرد جادوگر است و جادوگرىاش به خوبى آشكار است . ( 2 )\r\nپروردگار شما كه امورتان را تدبير مىكند خداوند است كه آسمان‌ها و زمين را در شش مرحله آفريد ، آن‌گاه بر تخت فرمانروايى استيلا يافت و به تدبير كار جهان پرداخت . در ساماندهى امور هيچ واسطه و سببى جز پس از اذن او نيست . اين است خدا كه پروردگار شماست ، پس او را بپرستيد . چرا با وجود اين‌همه نشانه‌ها حقيقت را درنمىيابيد ؟ ( 3 )\r\nبازگشت همهء شما به سوى اوست . خدا اين را وعده داده است ، وعده‌اى راست و حقيقتى بايستهء هستى . او آفريدگان را نخست پديد مىآورد ، سپس آنها را با پايان يافتن سرآمدشان به سوى خود باز مىگرداند تا كسانى را كه ايمان آورده و كارهاى شايسته كرده‌اند به عدالت سزا دهد ؛ امّا كسانى كه كافر شدند ، براى آنان به سزاى آن‌كه كفر مىورزيدند نوشابه‌اى از آب جوشان و عذابى دردناك خواهد بود . ( 4 )\r\nاوست آن‌كه خورشيد را درخشان و ماه را تابان قرار داده و براى ماه منزل‌هايى ( بيست و هشتگانه ) مقرّر داشته تا شمار سال‌ها و حساب اوقات را بدانيد . خدا آنها را جز به حق نيافريده است . نشانه‌هاى ربوبيّت خود را براى مردمى كه اهل دانشند به خوبى آشكار مىسازد . ( 5 )\r\nبه يقين در كوتاه و بلند شدن شب و روز و آنچه خدا در آسمان‌ها و زمين آفريده است ، براى تقواپيشگان نشانه‌هايى بر ربوبيّت خداست . ( 6 )\r\n\r\n","description":"","footnote":"","page_name":" 208 ","page_number":213},
  {"content":"\r\n\r\nهمانا كسانى كه رستاخيز را انكار مىكنند و در نتيجه به ديدار ما اميدى ندارند و به زندگى دنيا دل خوش كرده و از تلاش براى حيات اخروى بازايستاده‌اند ، و كسانى كه از نشانه‌هاى ما بىخبرند ، ( 7 )\r\nاينان جايگاهشان به سزاى كارهايى كه مىكرده‌اند آتش دوزخ است . ( 8 )\r\nامّا كسانى كه ايمان آورده و كارهاى شايسته كرده‌اند ، پروردگارشان آنان را در اثر ايمانشان به قرب خود رهنمون مىشود . در بوستان‌هاى پر نعمت بهشت از زير قصرهايشان نهرها روان است . ( 9 )\r\nهنگام ورود به بهشت ، زبان به تسبيح خدا مىگشايند و نخستين ندايشان در آن‌جا اين است كه :\r\nخداوندا ، تو از هرعيب و نقصى پيراسته‌اى ؛ و درودشان در آن‌جا سلام است . و آخرين دعايشان اين است كه ستايش ، همه از آن خدا ، پروردگار جهان‌هاست . ( 10 )\r\nاگر خدا در رساندن عذاب به مردم كفرپيشه ، آن‌گونه كه خواهان شتاب ما در خير و خوبى هستند ، شتاب مىكرد ، مهلتشان فرامىرسيد و حكم عذاب در حقشان صادر مىشد ، ولى به آنان در اين دنيا مهلت مىدهد ؛ ازاين‌رو كسانى را كه رستاخيز را دروغ انگاشته‌اند و در نتيجه به ديدار ما اميدى ندارند رها مىكنيم كه در طغيانگرى خود پيوسته سرگردان بمانند . ( 11 )\r\nو چون به انسان رنجى رسد ، براى بر طرف كردن آن ، ما را در هرحال - به پهلو افتاده يا نشسته يا ايستاده - مىخواند ، و چون رنجش را بر طرف كنيم چنان مىگذرد و ما را از ياد مىبرد كه گويى براى رنجى كه به او رسيده بود ما را نخوانده است . اين‌گونه براى كسانى كه در بهره‌ورى از لذّت‌هاى دنيا زياده‌روى مىكنند ، اعمالشان آراسته شده است . ( 12 )\r\nبه يقين ما امّت‌هايى را كه پيش از شما بودند ، هنگامى به هلاكت رسانديم كه با دروغ انگاشتن رستاخيز ستم‌پيشه نمودند ، در حالىكه پيامبرانشان با دلايل روشن و روشنگر به سويشان آمدند ولى آنان درخور آن نبودند كه ايمان بياورند . اين‌گونه ، مردم گنهكار را جزا مىدهيم . ( 13 )\r\nسپس شما را بعد از آنان در زمين جانشين قرار داديم تا بنگريم كه چگونه عمل مىكنيد . ( 14 )\r\n\r\n","description":"","footnote":"","page_name":" 209 ","page_number":214},
  {"content":"\r\n\r\nو هنگامى كه آيات ما كه الهى بودن آنها به خوبى روشن است بر مشركان تلاوت شود ، آنان كه رستاخيز را دروغ پنداشته‌اند و به ديدار ما اميدى ندارند به پيامبر مىگويند : قرآنى غير از اين بياور كه آياتش براى ما قابل قبول باشد ، يا تغيير و تحولى در آن پديد آور كه با آراى ما سازگار باشد . بگو :\r\nمن حقّ ندارم آن را از پيش خود دگرگون كنم . اين سخن خداست كه به من وحى كرده است و من جز آنچه را كه به من وحى مىشود پيروى نمىكنم ، زيرا اگر پروردگارم را نافرمانى كنم از عذاب روزى بزرگ بيمناكم . ( 15 )\r\nبگو :\r\nاگر خدا مىخواست قرآنى ديگر نازل كند ، من اين قرآن را بر شما تلاوت نمىكردم و او شما را از آن آگاه نمىكرد . بىگمان من پيش از نزول قرآن عمرى را در ميان شما گذراندم و از وحى و قرآن چيزى به شما نگفتم ؛ چرا نمىانديشيد تا دريابيد كه آوردن قرآن در اختيار من نيست ؟ ( 16 )\r\nمن اگر تغييرى در اين قرآن پديد آورم به خدا دروغ بسته‌ام ، و كيست ستمكارتر از آن‌كس كه بر خدا دروغ بندد ؟ و اگر قرآنى جز اين بياورم آيات خدا را دروغ شمرده‌ام ، و كيست ستمكارتر از آن‌كس كه آيات خدا را دروغ انگارد ؟ و در هردوصورت بزرگ‌ترين گناه را مرتكب شده‌ام و حقيقت اين است كه گنهكاران نيكبخت نمىشوند . ( 17 )\r\nمشركان به جاى خدا چيزهايى را مىپرستند كه نه زيانى به آنان مىرساند و نه سودى عايدشان مىكند ، و در توجيه آن مىگويند : آنها شفيعان ما نزد خدايند .\r\nبه آنان بگو : آيا مىخواهيد خدا را به چيزى خبر دهيد كه در آسمان‌ها و زمين از آن آگاهى ندارد با اين كه خدا از همه‌چيز آگاه است ؟ او منزّه و برتر از اين است كه به او شرك ورزند . ( 18 )\r\nو مردم در آغاز جز امّتى يگانه نبودند و همگان بر آيين توحيد مىزيستند . سپس اختلاف كردند ؛ گروهى بر توحيد پايدار ماندند و گروهى به شرك گرايش يافتند . و اگر پيش‌تر از جانب پروردگارت سخنى نرفته بود كه آدميان تا مدّتى در زمين مستقر باشند ، قطعا ميان آنان دربارهء آنچه بر سرش اختلاف مىكردند داورى مىشد و مشركان به هلاكت مىرسيدند . ( 19 )\r\nمشركان قرآن را نشانهء رسالت پيامبر نمىشمرند و مىگويند :\r\nچرا از جانب پروردگارش معجزه‌اى بر او فرستاده نمىشود ؟ بگو : معجزات از امور غيبى هستند ، و غيب در اختيار خدا است نه در اختيار من ؛ پس منتظر باشيد كه من نيز با شما از منتظرانم . ( 20 )\r\n\r\n","description":"","footnote":"","page_name":" 210 ","page_number":215},
  {"content":"\r\n\r\nو هنگامى كه به اين مردم شرك‌پيشه پس از گزندى كه به آنان رسيده است رحمتى بچشانيم ، بىآن‌كه انتظار رود ، در نشانه‌هايى كه بيانگر يكتايى ماست نيرنگ به كار مىبرند تا روشنگرى آنها را مخدوش كنند .\r\nبگو : نيرنگ خدا با شما سريع‌تر است ، چرا كه فرستادگان ما از ميان فرشتگان هرنيرنگى را به كار بريد ثبت مىكنند و ما از آن آگاهيم . ( 21 )\r\nاوست آن‌كه شما را در خشكى و دريا سير مىدهد ، تا آن‌گاه كه در كشتىها استقرار يابيد و كشتىها به كمك بادى ملايم سرنشينان را به حركت درآورند و آنان بدان شادمان گردند ، ناگاه تندبادى بر كشتىها بوزد و از هرسو موجى به سويشان روى آورد و دريابند كه از هرطرف در محاصره قرار گرفته و در معرض هلاكتند ، آن‌گاه خدا را در حالىكه اطاعت و پرستش را ويژهء او مىكنند مىخوانند كه : خدايا ، اگر ما را از اين گرفتارى نجات‌بخشى ، قطعا از سپاسگزاران خواهيم بود . ( 22 )\r\nپس هنگامى كه خداوند نجاتشان دهد بىآن‌كه انتظار رود ، به ناحق در زمين ستم مىكنند . اى مردم ، ستمكارى شما بر ضد خودتان است ، چرا كه شما را از ما دور مىكند و گناهش در كارنامهء شما ثبت مىشود . در زندگى دنيا بهره‌اى مىبريد ، سپس بازگشتتان به سوى ماست ، آن‌گاه شما را به حقيقت آنچه مىكرديد آگاه خواهيم كرد . ( 23 )\r\nجز اين نيست كه داستان زندگانى دنيا بسان آبى است كه از آسمان فروريختيم ، پس روييدنىهاى زمين - از آنچه مردم و دام‌ها مىخورند - با آن درآميخت ، تا چون زمين با رويش گياهان آرايش و شادابى خود را برگرفت و اهل آن پنداشتند كه زمين را با قدرت تمام در اختيار دارند ، شبى يا روزى فرمان ما دررسيدش پس آن را چنان درو شده گردانديم كه گويى ديروز در آن‌جا چيزى نبوده است . اين‌گونه ، آيات خود را براى مردمى كه مىانديشند به روشنى بيان مىكنيم . ( 24 )\r\nو خداوند [ همگان را 
  ] به سراى سلامت ، همان بهشتى كه هيچ گزند و آفتى در آن نيست فرامىخواند ، و هركه را بخواهد به راهى راست مىرساند . ( 25 )\r\n\r\n","description":"","footnote":"","page_name":" 211 ","page_number":216},
  {"content":"\r\n\r\nبراى كسانى كه كارهاى نيكو كرده‌اند ، بهترين پاداش و پاداشى افزون بر آن خواهد بود . بر چهره‌هايشان هيچ غبار سياهى نمىنشيند و هيچ ذلّتى آنها را فرانمىگيرد . آنان اهل بهشتند و در آن جاودانه‌اند . ( 26 )\r\nو كسانى كه مرتكب بدىها شده‌اند ، سزايشان در برابر هربدى عذابى مانند آن است و غبار ذلّت آنان را فرامىگيرد .\r\nدر برابر كيفر الهى هيچ بازدارنده‌اى برايشان نيست . چهره‌هايشان چنان سياه مىگردد كه گويى با پاره‌هايى از شب تار پوشانده شده است .\r\nآنان همدم آتش دوزخند و در آن جاودانه‌اند . ( 27 )\r\nو ياد كن روزى را كه آنان ( مؤمنان و مشركان و معبودانشان ) را يك جا برمىانگيزيم و گرد مىآوريم ؛ سپس به كسانى كه شرك ورزيده‌اند مىگوييم : شما و معبودانتان كه آنها را شريك خدا مىپنداشتيد ، در جاى خود بمانيد ؛ آن‌گاه با آشكار ساختن اين حقيقت كه رابطهء عبادت ميان آنان براساس وهم و خيال بوده است ، ميانشان جدايى مىافكنيم ، و شريكانى كه براى خدا تصور مىكردند مىگويند :\r\nشما ما را نمىپرستيديد ، بلكه شريكان خدا را پرستش مىكرديد و ما شريك خدا نيستيم چرا كه خدا را هيچ شريكى نيست . ( 28 )\r\nپس خدا ميان ما و شما گواه است و گواهى او كافى است ؛ قطعا ما از پرستش شما بىخبر بوديم . ( 29 )\r\nآن‌جاست كه هركسى هرعملى را كه پيش فرستاده است مىآزمايد و حقيقت كارهاى خود را آشكارا مىبيند ، و همگان به سوى خداوند كه سرپرست واقعى آنهاست بازگردانده مىشوند ، و آنچه به دروغ بافته بودند از فكرشان زدوده مىشود . ( 30 )\r\nاى پيامبر ، براى اثبات ربوبيّت خدا از مشركان بپرس : كيست كه با فروريختن باران از آسمان و روياندن گياهان از زمين به شما روزى مىدهد ؟ يا كيست كه گوش‌ها و چشم‌هاى شما را در اختيار دارد و به آنها شنوايى و بينايى مىدهد ؟ و كيست كه زنده را از مرده و مرده را از زنده بيرون مىآورد ؟ و كيست كه كار جهان هستى را تدبير مىكند ؟ خواهند گفت : همهء كارها به خدا باز مىگردد و سررشتهء هرچيزى به دست اوست . پس بگو : چرا از خدا پروا نمىكنيد و غير او را مىپرستيد ؟ ( 31 )\r\nاين است خدا كه پروردگار راستين شماست . بنابراين پس از حقّ كه هدايت را در پى دارد ، چيست جز باطل كه پيامدش گمراهى است . تا كى شما را از حق باز مىگردانند و به سوى باطل روانه مىكنند ؟ ( 32 )\r\nاين‌گونه ، قضاى پروردگارت بر كسانى كه از اطاعت خدا خارج شدند محقق شده است كه آنان ايمان نياورند . ( 33 )\r\n\r\n","description":"","footnote":"","page_name":" 212 ","page_number":217},
  {"content":"\r\n\r\nاى پيامبر ، به مشركان بگو : آيا از ميان معبودانتان كه آنها را شريك خدا مىپنداريد كسى هست كه آفريدگان را نخست پديد آورد و آن‌گاه با پايان يافتن سرآمدشان آنها را به سوى خود باز گرداند و هركسى را به سزاى كردارش برساند ؟ خود در پاسخ بگو : فقط خداست كه آفريدگان را نخست پديد مىآورد و سپس آنها را به سوى خود باز مىگرداند ؛ لذا او پروردگار شماست و بايد او را پرستش كنيد . پس تا كى شما را از حق باز مىدارند و به سوى باطل روانه مىكنند ؟ ( 34 )\r\nبه آنان بگو : آيا از ميان معبودانتان كه آنها را شريك خدا قرار داده‌ايد كسى هست كه پديده‌هاى جهان هستى از جمله آدميان را به سوى حق ( هدف آفرينش آنها ) راه نمايد ؟ خود در پاسخ بگو : فقط خداست كه آفريده‌ها را به سوى حق رهنمون مىشود پس آيا كسى كه پديده‌هاى جهان هستى را به اهدافشان راه مىنمايد سزاوارتر است كه از او پيروى شود يا آن كسى كه خود راه درست را نمىيابد مگر اين‌كه او را راه نمايند ؟ شما را چه شده است ؟ چگونه حكم مىكنيد ؟ ( 35 )\r\nو بيشترشان جز از پى گمان نمىروند ، در صورتى كه گمان براى رسيدن به حق هيچ بسنده نيست .\r\nقطعا خدا آنچه را براساس پندار عمل مىكنند مىداند . ( 36 )\r\nنشايد كه اين قرآن از جانب غير خدا و به دروغ به او نسبت داده شده باشد ، بلكه تصديق‌كنندهء معارف و احكام تورات و انجيل است كه پيشاورى آن قرار دارند و بيان‌كنندهء حقايق كتاب‌هاى آسمانى ديگر است . در اين قرآن هيچ‌گونه ترديدى نيست چرا كه از جانب پروردگار جهان‌هاست . ( 37 )\r\nآيا مىگويند : محمّد خود آن را ساخته و به خدا نسبت داده است ؟ بگو : اگر در اين ادّعا راست مىگوييد : شما هم بايد سوره‌اى مانند آن بياوريد و جز خدا هركه را مىتوانيد به يارى فراخوانيد . ( 38 )\r\n[ آنان قرآن را نه از آن روى كه ساختهء بشر انگاشتند تكذيب كردند ، 
  ] بلكه چون به علم آن احاطه نيافتند و هنوز حقيقت و خاستگاه آن‌كه در آخرت آشكار مىشود به ايشان نرسيده است آن را دروغ شمردند ، و درست به همين دليل كسانى هم كه پيش از آنان بودند پيام رسولانشان را دروغ انگاشتند و ستمكار شدند . پس بنگر كه فرجام آن ستمكاران چگونه بود تا بدانى اين ستمكاران چه فرجامى خواهند داشت . ( 39 )\r\nو برخى از اينان كسانىاند كه به قرآن ايمان مىآورند و برخى هم به آن ايمان نمىآورند ، زيرا راه فساد در پيش گرفته‌اند ، و پروردگارت از هركسى به فسادگران داناتر است . ( 40 )\r\nو اگر تو را تكذيب كردند ، بگو : عمل من از آن من ، و عمل شما از آن شماست . شما از آنچه من مىكنم بركناريد ، و من نيز از آنچه شما مىكنيد بركنارم . ( 41 )\r\nو برخى از مشركان به سخنان تو گوش فرامىدهند ، در حالىكه دل‌هايشان از درك آن در حجاب است . آيا تو مىتوانى به كران سخنى بشنوانى ، هرچند نينديشند و توان درك آن را نداشته باشند ؟ ( 42 )\r\n\r\n","description":"","footnote":"","page_name":" 213 ","page_number":218},
  {"content":"\r\n\r\nاز مشركان كسانىاند كه به تو مىنگرند ولى كوردلند ؛ آيا تو مىتوانى كوردلان را هرچند از ديدن حق ناتوان باشند راه بنمايى ؟ ( 43 )\r\nقطعا خدا بر مردم هيچ ستمى روا نمىدارد ، بلكه اين مردمند كه با كر و كور ساختن خود ، بر خود ستم مىكنند . ( 44 )\r\nو روزى كه خدا آنان را محشور كند در حالىكه احساس مىكنند كه گويى جز به اندازهء ساعتى از روز در دنيا درنگ نكرده‌اند ، و يكديگر را مىشناسند ، آن روز كسانى كه ديدار خدا و قيامت را دروغ انگاشته‌اند خواهند دانست كه زيان كرده و رهيافته نبوده‌اند . ( 45 )\r\nاى پيامبر ، بدان‌كه وعده‌هاى ما در حقّ كفرپيشگان تحقق خواهد يافت . اگر ما بخشى از كيفرهايى را كه به آنان وعده مىدهيم به تو بنمايانيم يا پيش از آن ، جان تو را بستانيم ، در هرصورت بازگشتشان به سوى ما و فرجامشان در اختيار ماست . علاوه‌براين ، خدا بر آنچه مىكنند گواه است . ( 46 )\r\nو هرامّتى پيامبرى دارد كه رسالت خود را به آنان ابلاغ مىكند ؛ پس وقتى پيامبرشان به سويشان بيايد و پيام خود را به آنان برساند ، گروهى به او ايمان مىآورند و گروهى به وى كفر مىورزند ؛ آن‌گاه خدا ميان آنان به عدالت داورى مىكند و مورد ستم قرار نمىگيرند . ( 47 )\r\nو مشركان به تمسخر [ از تو و پيروانت 
  ] مىپرسند :\r\nاگر راست مىگوييد ، اين وعدهء عذاب كى تحقق مىيابد ؟ ( 48 )\r\nبگو : من قدرت ندارم نه زيانى را از خود دور سازم و نه سودى را به سوى خود جلب كنم ، مگر آنچه را كه خدا بخواهد و مرا بر آن توانا سازد ؛ لذا نمىتوانم عذابى بر شما فرود آورم ؛ اما بدانيد كه هرامّتى مهلتى دارد كه هرگاه مهلتشان به پايان رسد ، نه لحظه‌اى از آن بازمىمانند و نه لحظه‌اى پيش مىافتند . ( 49 )\r\nبگو : به من خبر دهيد ، اگر عذاب الهى در شبى يا روزى بر شما دررسد كه هرگز از شما بازداشته نمىشود ، گناه‌پيشگان خواهان شتاب در چه بخشى از آنند ؟ ( 50 )\r\nوانگهى ، آيا هنگامى كه عذاب دررسيد ، به قرآن ايمان مىآوريد ؟ آيا اكنون ايمان مىآوريد تا عذاب از شما برداشته شود ، در حالىكه پيش از آن مىخواستيد هرچه زودتر به سراغتان آيد ؟ ( 51 )\r\nآن‌گاه پس از پايان مهلت هرامّتى ، به كسانى كه ستمكار بوده‌اند گفته مىشود : بچشيد عذاب جاودانه را ، آيا جز به گناهانى كه دست‌آورد خودتان است سزا داده مىشويد ؟ ( 52 )\r\nاز تو مىپرسند كه آيا اين عذاب موعود حق است ؟ بگو :\r\nآرى ، به پروردگارم سوگند كه قطعا آن حق است و شما نمىتوانيد آن را از خود بازداريد و از آن بگريزيد . ( 53 )\r\n\r\n","description":"","footnote":"","page_name":" 214 ","page_number":219},
  {"content":"\r\n\r\nو اگر آنچه در زمين است از آن كسى باشد كه ستم كرده است ، قطعا آن را براى رهايى خود از عذاب خواهد داد . و چون ستمكاران عذاب را ببينند از كردهء خود پشيمان مىشوند ، ولى از بيم سرزنش پشيمانى خود را نهان مىدارند ، و ميانشان به عدالت داورى مىشود و بر آنان ستمى نمىرود . ( 54 )\r\nبدانيد كه آنچه در آسمان‌ها و زمين است از آن خداست و هرگونه تصرّفى در آنها بخواهد مىكند . بدين سبب وعدهء خدا به آمدن عذاب حق است و كسى نمىتواند آن را بازدارد ، ولى بيشتر مردم چون مالكيت خدا را به خوبى درنيافته‌اند نمىدانند كه تحقّق وعده‌هاى او ترديدناپذير است . ( 55 )\r\nاوست كه به شما حيات مىبخشد و جان شما را مىستاند و به سوى او بازگردانده مىشويد ؛ پس چگونه مىتوانيد در اختيار او نباشيد ؟ ( 56 )\r\nاى مردم ، براى شما از جانب پروردگارتان پندى هشياركننده و درمانى براى آنچه از صفات نكوهيده در سينه‌هاست ، و رهنمود و رحمتى براى مؤمنان ، آمده است . ( 57 )\r\nاى پيامبر ، بگو : به فضل و رحمت خدا ، آرى به اين دو ، كه مايهء سعادت آنان است شادمان باشند نه به ثروت و امكانات . اين از هر ثروتى كه فراهم مىآورند بهتر است . ( 58 )\r\nبگو : به من خبر دهيد ، رزقى را كه خدا براى شما فروفرستاده و شما بخشى از آن را حرام و بخشى را حلال دانسته‌ايد ، بگو : آيا خدا به شما اجازه داده است كه اين احكام را صادر كنيد يا با اين كار بر خدا دروغ مىبنديد ؟ ( 59 )\r\nكسانى كه بر خدا دروغ مىبندند و نعمت‌هاى او را ناسپاسى مىكنند ، به فرجام خود در روز قيامت چه گمان مىبرند ؟ بىترديد ، خداوند از فضل خود به مردم عطا مىكند ولى بيشترشان ناسپاسى مىكنند و با حرام شمردن بخشى از آنها شكر نعمت‌هاى خدا را پاس نمىدارند . ( 60 )\r\nاى پيامبر ، در هيچ كارى نمىباشى و هيچ بخشى از قرآن را كه از سوى خدا بر تو نازل مىشود تلاوت نمىكنى ، و تو و ديگران هيچ كارى را انجام نمىدهيد مگر اين‌كه ما شما را مىبينيم و بر كارتان آن‌گاه كه بدان مىپردازيد گواهيم ؛ و هموزن ذرّه‌اى نه در زمين و نه در آسمان از پروردگار تو پنهان نمىماند ، و چيزى كوچك‌تر از ذرّه و بزرگ‌تر از آن نيست مگر اين‌كه در كتابى روشن محفوظ است . ( 61 )\r\n\r\n","description":"","footnote":"","page_name":" 215 ","page_number":220},
  {"content":"\r\n\r\nآگاه باشيد كه دوستان خدا را در دنيا و آخرت هيچ ترسى فرانمىگيرد و اندوهگين نمىشوند . ( 62 )\r\nآنان كسانىاند كه به خدا و پيامبر ايمان آورده و در برابر خدا تسليم‌اند و پيش از اين نيز تقواپيشه بوده‌اند . ( 63 )\r\nبراى آنان در زندگى دنيا و در آخرت بشارت است . اين سخن و تقدير الهى است و سخنان و تقديرات خدا را دگرگونى نيست .\r\nاين است سعادت بزرگ . ( 64 )\r\nاى پيامبر ، مبادا سخنان نارواى مشركان دربارهء خدا و دين او تو را اندوهگين كند ، چرا كه عزّت به تمامى از آن خداست و مشركان و معبودانشان هيچ نصيبى از عزّت ندارند ، و اوست كه سخنان آنان را مىشنود و به حال تو و آنان آگاه است و هرگاه بخواهد آنان را به سزاى كردارشان مىرساند . ( 65 )\r\nبدانيد كه هركه در آسمان‌ها و هركه در زمين است از آن خداست و كارش به دست اوست و كسانى كه غير خدا را شريك او مىخوانند ، در حقيقت از آن شريكان پيروى نمىكنند ، زيرا آنها واقعيّتى ندارند . آنان جز پيرو گمان و پندار خود نيستند و جز به حدس سخن نمىگويند . ( 66 )\r\nاوست آن‌كه شب را براى شما پديد آورد تا در آن آرام گيريد و روز را روشن آفريد . به راستى در اينها نشانه‌هايى بر يكتايى خداست ، و تنها كسانى كه گوش شنوا دارند سخن حق را شنيده و نشانه‌ها را درك مىكنند . ( 67 )\r\nگفتند :\r\nخدا فرزندى براى خود برگرفته است . او پاك و منزّه است از اين‌كه نيازمند فرزندى باشد . او از همه چيز بىنياز است . آنچه در آسمان‌ها و آنچه در زمين است ملك اوست . شما هيچ برهانى بر ادّعاى خويش نداريد . آيا چيزى را كه نمىدانيد ، به دروغ به خدا نسبت مىدهيد ؟ ( 68 )\r\nبگو : قطعا كسانى كه بر خدا دروغ مىبندند نيكبخت نمىشوند . ( 69 )\r\nدر دنيا اندك بهره‌اى دارند ، سپس بازگشتشان به سوى ماست ، آن‌گاه به سزاى اين‌كه كفر ورزيدند عذاب سخت را به ايشان مىچشانيم . ( 70 )\r\n\r\n","description":"","footnote":"","page_name":" 216 ","page_number":221},
  {"content":"\r\n\r\nو براى عبرت گرفتن كسانى كه تو را تكذيب مىكنند داستان نوح را براى آنان بخوان ؛ آن‌گاه كه به تنهايى در برابر قوم خود قرار گرفت و آنان را به مبارزه فراخواند و گفت : اى قوم من ، اگر قيام من براى دعوت شما به توحيد و اين كه آيات خدا را براى شما يادآورى مىكنم بر شما گران است ، من بر خدا توكّل كرده‌ام ؛ پس شما با معبودانتان كه آنها را شريك خدا و ياور خود مىپنداريد ، عزم خود را در كار خويش جزم كنيد ، سپس همهء نيروهايتان را فراهم آوريد تا در صورت شكست ، كارتان براى شما مايهء اندوه نشود ، آن‌گاه كارم را يكسره كنيد و مهلتم ندهيد . ( 71 )\r\nو اگر از دعوت من روى برتافتيد ، زيانى متوجّه من نمىشود ، زيرا من مزدى از شما نخواسته‌ام . پاداش من جز بر عهدهء خدا نيست . من فرمان يافته‌ام كه از جملهء كسانى باشم كه در برابر خدا تسليم‌اند و كارهاى خود را به او سپرده‌اند . ( 72 )\r\nبا اين وصف ، او را تكذيب كردند ؛ پس ما او و كسانى را كه در كشتى با وى بودند ، نجات بخشيديم و آنان را در زمين جايگزين پيشينيان قرار داديم ، و كسانى را كه آيات ما را دروغ انگاشتند ، در سيلابى غرق كرديم . پس بنگر كه فرجام هشدارداده‌شدگان چگونه بود . ( 73 )\r\nآن‌گاه پس از او پيامبرانى را به سوى قومشان به رسالت برانگيختيم ، ولى آنان را تكذيب كردند ؛ سپس پيامبرانشان معجزاتى را كه آنان پيشنهاد مىكردند برايشان آوردند ، اما آنان درخور اين نبودند كه به چيزى كه قبلا آن را دروغ شمرده بودند ايمان بياورند ، زيرا ما بر دل‌هايشان مهر نهاده بوديم ، و اين‌گونه بر دل‌هاى تجاوزكاران مهر مىنهيم . ( 74 )\r\nسپس موسى و هارون را بعد از آن پيامبران با معجزاتى كه نشان‌دهندهء قدرت ما بود ، به سوى فرعون و مهتران قومش ( قبطيان ) فرستاديم ، ولى آنان در برابر حق گردنفرازى كردند ، زيرا مردمى گناه‌پيشه بودند . ( 75 )\r\nچنين بود كه وقتى آن معجزهء حق از جانب ما برايشان آمد گفتند : بىترديد اين جادويى است آشكار . ( 76 )\r\nموسى گفت : آيا وقتى اين معجزهء راستين براى شما آمد آن را افسون مىخوانيد ؟ آيا به راستى اين افسون است ؟ و حال آن كه افسونگران نيكبخت نمىشوند . ( 77 )\r\nگفتند : آيا با ادّعاى پيامبرى نزد ما آمده‌اى تا ما را از آداب و رسومى كه پدرانمان را بر آن يافته‌ايم بازدارى و با اين شيوه به رياست برسى و بزرگى و پيشوايى در اين سرزمين از آن شما دو تن باشد ؟ ما هرگز به شما ايمان نمىآوريم و شما را در هدف خود ناكام خواهيم گذاشت . ( 78 )\r\n\r\n","description":"","footnote":"","page_name":" 217 ","page_number":222},
  {"content":"\r\n\r\nفرعون به كارگزارانش گفت : هر جادوگر ماهرى را نزد من آوريد . ( 79 )\r\nهنگامى كه جادوگران به ميدان آمدند و با موسى روبه رو شدند ، موسى به آنان گفت :\r\nهرچه را مىخواهيد بيفكنيد ، بيفكنيد و جادوى خود را نشان دهيد . ( 80 )\r\nپس وقتى ريسمان‌ها و عصاهاى خود را افكندند ، موسى به آنان گفت : آنچه آورده‌ايد همه جادوست و به زودى خدا آن را باطل مىكند ، چرا كه خداوند كار مفسدان را به سامان نمىآورد . ( 81 )\r\nو خداوند به حكم سنّت و مقدّرات خود ، حق را به اثبات مىرساند ، هرچند گناه‌پيشگان آن را خوش نداشته باشند . ( 82 )\r\nپس از بعثت موسى و سرباز زدن فرعون از پذيرش رسالت او ، جز توده‌هايى از قوم موسى آن هم با بيم از فرعون و مهتران قوم خود به او ايمان نياوردند . آنها مىترسيدند كه فرعون به خاطر ايمانشان آنان را شكنجه كند ، و جاى اين ترس هم بود ، زيرا فرعون در آن سرزمين زمامدارى چيره‌دست بود و در ستمكارى حدّ و مرزى نمىشناخت . ( 83 )\r\nموسى به قوم خويش گفت : اگر همان‌گونه كه از حال و كارتان پيداست به خدا ايمان آورده‌ايد و اگر امور خود را به او تسليم كرده‌ايد كه سزاوار است چنين باشيد ، بايد بر او توكّل كنيد و آنچه را كه براى شما خواسته است بپذيريد . ( 84 )\r\nگفتند : ما فقط بر خدا توكّل كرده‌ايم . پس به درگاه خدا دعا كردند كه : پروردگارا ، ناتوانى و ذلّت را از ما بردار تا وسيلهء آزمون اين مردم ستمكار نباشيم . ( 85 )\r\nو ما را به رحمت خويش از چنگال اين مردم كفرپيشه رهايىبخش . ( 86 )\r\nو به موسى و برادرش وحى كرديم كه براى قوم خود در مصر خانه‌هايى فراهم آوريد ، زيرا آنان بايد چادرنشينى و پراكندگى را رها كنند ، و شما و آنان خانه‌هايتان را روبه‌روى هم قرار دهيد و نماز برپا داريد ؛ و به موسى گفتيم : به مؤمنان قوم خود نويد ده كه خداوند دعايشان را اجابت كرده و آنان را از ذلّت و زبونى و آزار فرعونيان رهايى خواهد بخشيد . ( 87 )\r\nموسى گفت : پروردگارا ، تو به فرعون و مهتران قومش در زندگى دنيا زيور و اموالى داده‌اى تا پروردگارا ، پيروانشان را از راه تو منحرف سازند . پروردگارا ، اموالشان را روى به نيستى كشان و آن نعمت‌ها را براى آنان به بلا تبديل كن و دل‌هايشان را چنان سخت گردان كه ايمان نياورند تا وقتى كه آن عذاب دردناك را ببينند . ( 88 )\r\n\r\n","description":"","footnote":"","page_name":" 218 ","page_number":223},
  {"content":"\r\n\r\nخدا به موسى و هارون وحى كرد كه دعاى شما دو تن دربارهء فرعونيان اجابت شد ؛ پس بر فراخواندن مردم به سوى خدا پايدارى كنيد و راه و روش نادانان را در انجام كارهاى جاهلانه‌اى كه از شما مىخواهند دنبال نكنيد . ( 89 )\r\nو بنى اسرائيل را از آن دريا پس از شكافتن آب عبور داديم .\r\nپس فرعون و سپاهيانش از روى ستم و دشمنى آنان را دنبال كردند و وارد شكاف دريا شدند . تا آن‌گاه كه فرعون را غرق شدن دررسيد ، گفت : ايمان آوردم كه معبودى شايستهء پرستش جز آن كسى كه بنى اسرائيل به او ايمان آورده‌اند ، نيست ، و من از كسانى هستم كه تسليم او شده‌اند . ( 90 )\r\nبه او گفته شد : آيا اينك به خدا ايمان آوردى ، در صورتى كه پيش‌تر او را نافرمانى كردى و از فسادگران بودى ؟ ( 91 )\r\nپس امروز تو را با بيرون انداختن پيكرت از دريا ، نجات مىدهيم تا براى كسانى كه پس از تو مىآيند نشانه‌اى باشى ، و قطعا بسيارى از مردم از نشانه‌هاى ما بىخبرند . ( 92 )\r\nو همانا ما بنى اسرائيل را در سرزمينى مناسب كه داراى شرايط يك زندگى نيكو بود سكونت داديم و از چيزهاى پاكيزه به آنان روزى داديم ، ولى پس از چندى راه تفرقه و اختلاف را دنبال كردند ، و اختلافشان جز پس از فراهم آمدن علم و دانش برايشان نبود ؛ ازاين‌رو در پيشگاه خدا عذرى نخواهند داشت . بىترديد پروردگار تو در روز قيامت ميان آنان دربارهء آنچه بر سرش اختلاف مىكردند داورى خواهد كرد . ( 93 )\r\nاگر دربارهء حقايقى كه در اين سوره بر تو فروفرستاده‌ايم ترديد دارى ، از كسانى كه پيش از تو كتاب آسمانى مىخوانده‌اند بپرس . به يقين كه از جانب پروردگارت چيزى به تو رسيده است كه سراسر حق است ؛ پس مبادا از ترديدكنندگان باشى . ( 94 )\r\nو از كسانى مباش كه آيات خدا را دروغ انگاشتند ، كه در اين صورت سرمايهء ايمان را از دست خواهى داد و از زيانكاران خواهى شد . ( 95 )\r\nبه يقين ، كسانى كه سخن پروردگارت ( وعدهء عذاب ) دربارهء آنان تحقق يافته است ايمان نمىآورند . ( 96 )\r\nگرچه هرگونه نشانه و معجزه‌اى برايشان بيايد ، تا اين‌كه آن عذاب دردناك را ببينند ، كه ديگر در آن حال ايمانشان سودى برايشان نخواهد داشت . ( 97 )\r\n\r\n","description":"","footnote":"","page_name":" 219 ","page_number":224},
  {"content":"\r\n\r\nپس چرا در ميان شهرهايى كه مردمش پيامبران را تكذيب كردند و عذاب بر آنان مقرر شد ، مردم هيچ شهرى پيش از نزول عذاب ايمان نياوردند كه ايمانشان سودشان دهد ؟ تنها قوم يونس بودند كه پيش از نزول عذاب ايمان آوردند و آن‌گاه كه ايمان آوردند ما عذاب خوارى را در زندگى دنيا از آنان برداشتيم و تا مدّتى كه عمر طبيعى آنان بود از زندگى بهره‌مندشان ساختيم . ( 98 )\r\nو اگر پروردگار تو مىخواست ، قطعا همهء كسانى كه در اين جهانند يكسره ايمان مىآوردند ، ولى خدا چنين نخواسته است . اينك آيا تو مىخواهى مردم را بىآن‌كه خود خواسته باشند وادار كنى تا ايمان بياورند ؟ نه تو بر اين كار توانايى و نه اين‌گونه ايمان كارساز است . ( 99 )\r\nهيچ‌كس نمىتواند جز به اذن خدا ايمان بياورد ، و خداوند بر كسانى كه تعقل نمىكنند و آيات خدا را از روى لجاجت دروغ مىشمرند ، پليدى شك و ترديد را قرار مىدهد ، ازاين‌رو درخور آن نيستند كه به آنان رخصت ايمان دهد . ( 100 )\r\nبگو : به آنچه در آسمان‌ها و زمين است بنگريد ، همهء آنها نشانه‌هاى قدرت خدايند كه شما را به ايمان فرامىخوانند ، ولى نشانه‌ها و هشدارها در مردمى كه نمىخواهند ايمان بياورند چه سودى خواهد داشت ؟ ( 101 )\r\nآيا براى ايمان آوردن خود جز فرارسيدن روزهايى مانند روزهاى كسانى را كه پيش از آنان بودند و به عذاب هلاك شدند انتظار مىبرند ؟\r\nولى بدانند كه در آن هنگام ايمانشان برايشان سودى ندارد . به آنان بگو : پس در انتظار آن روزها باشيد كه من نيز با شما از منتظرانم . ( 102 )\r\nبر آن امّت‌ها عذاب مىفرستاديم آنگاه پيامبران خود و كسانى را كه ايمان آورده بودند نجات مىداديم . بدين‌سان بر عهدهء ماست كه مؤمنان امّت تو را نيز از عذاب رهايى بخشيم . ( 103 )\r\nبگو : اى مردم ، اگر در پايدارى من بر آيين خودم ترديد داريد و اميد بسته‌ايد كه از آن دست بردارم ، بدانيد كه من كسانى را كه شما آنها را به جاى خدا مىپرستيد نمىپرستم ، بلكه فقط خدايى را مىپرستم كه جان‌هايتان را مىستاند ، و به من فرمان داده شده است كه در زمرهء مؤمنان باشم تا از عذاب تكذيب‌كنندگان دين در امان بمانم . ( 104 )\r\nو نيز به من فرمان داده شده است كه : روى خود را بدون انحراف به چپ و راست به سوى اسلام كن و هرگز از آن غفلت مكن و از مشركان مباش . ( 105 )\r\nو به جاى خدا ، چيزهايى را كه به تو سود و زيانى نمىرسانند ، مخوان ، كه اگر چنين كنى ، قطعا تو در آن صورت از ستمكارانى . ( 106 )\r\n\r\n","description":"","footnote":"","page_name":" 220 ","page_number":225},
  {"content":"\r\n\r\nو اگر خدا به تو گزندى برساند ، هيچ كس جز او آن را بر طرف نخواهد كرد ؛ و اگر براى تو خيرى بخواهد ، هيچ‌كس نمىتواند بخشش او را بازدارد . آن را به هركس از بندگانش كه بخواهد مىرساند ، و اوست كه گناهان بندگانش را مىبخشد و بر آنان رحمت مىآورد . ( 107 )\r\nبگو : اى مردم ، اين قرآن كه سراسر حق است از جانب پروردگارتان براى شما آمده است ؛ پس هركه بدان هدايت يابد ، تنها به سود خود هدايت يافته است ، و هركه گمراه گردد ، تنها به زيان خود گمراه شده است .\r\nو بگو : من بر شما گمارده نشده‌ام و امورتان در اختيار من نيست تا بتوانم رهنمودهاى اين كتاب را بر شما تحميل كنم . ( 108 )\r\nاى پيامبر ، از آنچه به تو وحى مىشود پيروى كن و بر سختىهايى كه در اين راه به تو مىرسد شكيبا باش تا خدا ميان تو و مردم داورى كند ، كه او بهترين داوران است . ( 109 )\r\n\r\nسورهء هود / 11\r\nبه نام خداوند گسترده‌مهر مهربان\r\nالف . لام . را . اين قرآن كتابى است از جانب حكيمى آگاه كه آيات آن حقيقتى واحد دارد و هدف واحدى را دنبال مىكند و در عين‌حال شرح داده شده و به شاخه‌ها و فصل‌هاى گوناگون تقسيم گرديده است . ( 1 )\r\nآن حقيقت اين است كه :\r\nجز خدا را نپرستيد . به راستى من از جانب او براى شما هشداردهنده و بشارتگرم . ( 2 )\r\nو اين‌كه از پروردگارتان آمرزش گناهان خود را بخواهيد ، سپس با انجام كارهاى شايسته به سوى او بازگرديد كه در آن صورت خداوند شما را تا مدّتى معيّن كه سرآمد عمرتان است از بهره‌اى نيكو برخوردار مىسازد و به هركس كه بر ديگران فضيلتى دارد و درخور پاداشى بيشتر است ، پاداش فضيلت او را عطا مىكند ، و اگر از پرستش خدا روى برتابيد ، من از عذاب روزى بزرگ بر شما بيمناكم . ( 3 )\r\nچرا كه بازگشت شما به سوى خداست و او بر هركارى تواناست . ( 4 )\r\nبدانيد كه مشركان آن‌گاه كه پيامبر قرآن را بر مردم تلاوت مىكند ، سينه‌هاى خود را به عقب برمىگردانند و سرهايشان را به زير مىافكنند تا خود را پنهان سازند از اين‌كه آيات قرآن را شنيده‌اند و حجت‌هاى الهى را دريافت كرده‌اند ولى بدانند كه خداوند حتى هنگامى كه آنان جامه‌هاى خوابشان را بر سر مىافكنند ، آنچه را نهان مىدارند و آنچه را آشكار مىكنند مىداند ، چرا كه او به راز سينه‌ها داناست . پس چگونه مىتوانند بنمايانند كه آيات الهى را نشنيده‌اند . ( 5 )\r\n\r\n","description":"","footnote":"","page_name":" 221 ","page_number":226},
  {"content":"\r\n\r\nچگونه خداوند از نهان و آشكار امور و از راز دل‌ها آگاه نباشد در صورتى كه هيچ جنبنده‌اى در زمين نيست مگر اين‌كه روزىاش تنها بر عهدهء خداست و قرارگاه و گردشگاه آن را مىداند . همهء اينها در كتابى روشن ثبت است . ( 6 )\r\nو اوست آن كسى كه آسمان‌ها و زمين را در شش مرحله آفريد و عرش او در آن هنگام بر آب مستقر بود ( همهء هستى آب بود و او بر آب فرمانروايى مىكرد ) پس آسمان‌ها و زمين را پديد آورد تا شما را بيازمايد كه كدام‌يك نيكوكارتريد .\r\nو اگر بگويى : شما پس از مرگ برانگيخته مىشويد ، قطعا كسانى كه كافر شده‌اند خواهند گفت : اين سخن جز افسونى آشكار نيست . ( 7 )\r\nو اگر عذابى را كه بدان تهديد شده‌اند تا مدّتى معدود از آنان به تأخير افكنيم ، حتما از روى مسخره خواهند گفت : چه چيز آن را از ما بازمىدارد ؟ بدانند روزى كه عذاب به سراغشان بيايد ، از آنان باز گردانده نمىشود و آن چيزى كه به مسخره مىگرفتند آنان را فروخواهد گرفت . ( 8 )\r\nو اگر از جانب خود رحمتى به انسان بچشانيم و نعمتى در اختيارش نهيم ، سپس آن را از او بازگيريم ، به يقين او از اين‌كه بار ديگر به نعمت‌هايى دست يابد نااميد مىشود و نعمت‌هايى كه داشته ناسپاسى مىكند و آنها را از جانب خدا نمىشمرد . ( 9 )\r\nو اگر پس از گزندى كه به او رسيده است نعمتى به او بچشانيم ، حتما خواهد گفت : همهء دشوارىها از من دور شد ، و مىپندارد كه ديگر رنجى به او نمىرسد ، چرا كه او بسيار شادمان و به خود بالنده است . ( 10 )\r\nاما كسانى كه شكيبايى ورزيده و كارهاى شايسته انجام داده‌اند ، نه هنگام سختىها مأيوس و ناسپاس مىشوند و نه هنگام راحتى شادمانى مىكنند و به خود مىبالند . اينانند كه آمرزش و پاداشى بزرگ خواهند داشت . ( 11 )\r\nاى پيامبر ، رسالت تو جاى هيچ‌گونه ترديد و انكار ندارد ؛ پس چگونه است كه گروهى آن را دروغ انگاشته‌اند ؟ آيا برخى از آنچه را به تو وحى مىشود وامىنهى و به مردم نمىرسانى و سينه‌ات از آن به تنگ مىآيد كه مبادا بگويند : چرا گنجى بر او فروفرستاده نشده يا فرشته‌اى با او نيامده است ؟ اين چه انتظار بىجايى است كه از تو دارند ؛ تو فقط هشداردهنده‌اى و خدا كارساز و تدبيركنندهء امور است . ( 12 )\r\n\r\n","description":"","footnote":"","page_name":" 222 ","page_number":227},
  {"content":"\r\n\r\nيا مىگويند : محمّد خود قرآن را بافته و آن را كلام خدا مىنامد ؟ اگر اين ادّعا را دارند ، بگو : چنانچه راست مىگوييد ، ده سورهء ساختگى مانند آن بياوريد و جز خدا هركه را مىتوانيد به يارى فراخوانيد . ( 13 )\r\nپس اگر دعوت‌شدگان به شما پاسخ ندادند و نتوانستند شما را براى آوردن همانند قرآن توانا سازند ، بدانيد كه قرآن تنها به علم خدا نازل شده است و معبودى شايستهء پرستش جز او نيست ، چرا كه اگر مىبود ، شما را در آوردن مثل اين قرآن يارى مىكرد . اينك آيا با وجوداين دليل روشن به فرمان خدا گردن مىنهيد ؟ ( 14 )\r\nهركس زندگى دنيا و آراستگى آن را مىخواهد و براى آن تلاش مىكند ، ما در دنيا نتيجهء اعمالشان را به‌طور كامل به آنان مىدهيم و آنان در دنيا كاستى نخواهند ديد . ( 15 )\r\nاينان كسانىاند كه در سراى آخرت بهره‌اى جز آتش ندارند ، و آنچه در دنيا انجام داده‌اند بىثمر است و هرعملى كه كرده‌اند پوچ و تباه خواهد بود . ( 16 )\r\nآيا كسى چون پيامبر كه بر بينشى از جانب خدا اتكا دارد و بدين‌وسيله آسمانى بودن قرآن را دريافته است و شاهدى از خود وى به دنبال اوست كه با بينشى الهى ، به حقانيت وى و قرآن نازل‌شده بر او گواهى مىدهد و كتاب موسى نيز كه پيشوا و مايهء رحمت است پيش از او نازل شده و دربردارندهء حقايقى از قرآن است ، مانند كسى است كه از اين امور بىبهره است ؟ چنين كسانى به قرآن ايمان دارند ، و هركس از گروه‌ها به آن كفر ورزد آتش وعده‌گاه اوست . پس تو - اى پيامبر - چون از اين ويژگىها برخوردارى ، در حقّانيّت قرآن ترديد مكن ؛ همانا آن سراسر حق است و از جانب پروردگار توست ، ولى بيشتر مردم به اين حقيقت ايمان نمىآورند . ( 17 )\r\nو كيست ستمكارتر از آن كس كه بر خدا دروغ بسته است ؟ آنان در روز قيامت بر پروردگارشان عرضه مىشوند و گواهان مىگويند :\r\nاينان كسانىاند كه بر پروردگارشان دروغ بستند . بدانيد كه لعنت خدا بر ستمكاران است ؛ ( 18 )\r\nهمانان كه از راه خدا بازمىمانند و كج آن راه را مىخواهند و آخرت را انكار مىكنند . ( 19 )\r\n\r\n","description":"","footnote":"","page_name":" 223 ","page_number":228},
  {"content":"\r\n\r\nآنان با كفر ورزيدن خود ، خدا را در اين جهان ناتوان نكرده و از سيطرهء او خارج نشده‌اند و جز خدا هيچ سرپرستى كه كارشان را تدبير كند و آنها را به شرك و كفر گرايش دهد نداشته‌اند ، بلكه خداوند به سزاى گناهانشان آنان را به بيراهه برده است . عذاب براى آنان دوچندان خواهد شد ، چرا كه راه فسق و فجور را برگزيدند و بر آن پافشارى كردند . آنان از شنيدن اخطارها و نويدهاى الهى ناتوان بودند و نشانه‌هاى خدا را نمىديدند . ( 20 )\r\nآنان كسانىاند كه به خود زيان زده و خويشتن را به هلاكت افكنده‌اند ، و روز رستاخيز با آشكار شدن حقايق ، آنچه به دروغ بافته بودند از آنان گم مىشود و از افكارشان محو مىگردد . ( 21 )\r\nحقّا كه آنان در سراى آخرت زيانكارترين مردمند ، چرا كه راه نجاتى از آتش دوزخ ندارند . ( 22 )\r\nبه يقين ، كسانى كه ايمان آورده و كارهاى شايسته كرده‌اند و به پروردگارشان اطمينان داشته و در ايمانشان به او تزلزل نداشته‌اند اهل بهشتند و جاودانه در آن خواهند بود . ( 23 )\r\nمثل اين دو گروه مؤمن و كافر ، مانند كور و كر در مقايسه با بينا و شنواست ، آيا اين دو در مثل يكسانند ؟ پس آيا توجّه نمىكنيد و درنمىيابيد ؟ ( 24 )\r\nبه راستى ما نوح را به سوى قومش به رسالت فرستاديم ، پس به آنان گفت : من پيامبرى هستم كه به شما هشدار مىدهم و آنچه را كه در امر هدايت بدان نياز داريد براى شما به روشنى بيان مىكنم . ( 25 )\r\nو اين پيام را براى شما دارم كه جز خدا را نپرستيد ، زيرا من از عذاب روزى دردناك بر شما بيمناكم . ( 26 )\r\nمهتران قومش كه كافر بودند ، بىآن‌كه بينديشند گفتند : ما تو را جز بشرى مانند خود نمىبينيم ، و نمىبينيم كه جز فرومايگان ما كه فرومايگى آنان با يك نظر معلوم مىشود كسى از تو پيروى كرده باشد ، و نمىبينيم كه شما از نظر ثروت و مقام و آگاهى از غيب امتيازى بر ما داشته باشيد . ما نه تنها دليلى بر لزوم پيروى از شما نداريم ، بلكه مىپنداريم شما دروغگوييد . ( 27 )\r\nنوح در پاسخ آنان گفت : اى قوم من ، به من بگوييد ، اگر من بر معجزه‌اى از جانب پروردگارم كه رسالت مرا تأييد كند ، تكيه داشته باشم و خدا از نزد خود رحمتى ( كتاب و دانشى ) به من داده باشد كه شما را به وسيلهء آن راه نمايم ، ولى آن به دليل تكبر و لجاجت شما بر شما پوشيده مانده باشد ، آيا شما را به پذيرش آن رحمت در حالىكه از آن كراهت داريد اجبار كنيم ؟ ( 28 )\r\n\r\n","description":"","footnote":"","page_name":" 224 ","page_number":229},
  {"content":"\r\n\r\nاى قوم من ، من براى ابلاغ رسالت خود هيچ مالى از شما نمىخواهم ؛ مزد من فقط بر عهدهء خداست . پس تصور نكنيد كه من مدّعى رسالت شده‌ام تا مال و ثروتى به چنگ آورم . و من هرگز كسانى را كه ايمان آورده‌اند از خود طرد نمىكنم ، هر چند شما آنان را فرومايه پنداريد . آنان پروردگارشان را ديدار خواهند كرد و حساب كارهايشان با اوست . روز حساب حقيقتى است ترديدناپذير ، ولى من شما را مردمى مىبينم كه از آن بىخبريد . ( 29 )\r\nاى قوم من ، اگر آنان را از خود طرد كنم ، در حقشان ستم كرده و درخور عذاب الهى خواهم شد ، آن‌گاه چه كسى مرا يارى مىدهد و از كيفر خدا مىرهاند ؟ آيا توجه نداريد كه اين ستمكارى است و خداوند ستمكاران را رها نخواهد كرد . ( 30 )\r\nمن به شما نمىگويم كه گنجينهء نعمت‌هاى الهى نزد من است و مىتوانم تهيدستان را بىنياز كنم ، و غيب هم نمىدانم تا به هرخيرى روى آورم و از هربلايى بگريزم ، و نمىگويم كه من فرشته‌ام و نيازى به خوردن و آشاميدن ندارم ، و دربارهء كسانى كه چشمان ظاهربين شما آنان را حقير مىبيند ، نمىگويم كه خدا به آنان خيرى عطا نمىكند . خدا به آنچه در دل آنان است داناتر است .\r\nاگر من دربارهء آنان چيزى را بگويم كه شما مىپنداريد ، از ستمكاران خواهم بود . ( 31 )\r\nسران قوم نوح گفتند : اى نوح ، با ما به جدال پرداختى و بسيار هم جدال كردى . اگر از راستگويانى ، عذابى را كه پيوسته به ما وعده مىدهى و ما را بدان تهديد مىكنى براى ما بياور . ( 32 )\r\nنوح گفت : من آورندهء عذاب براى شما نيستم . اين خداست كه اگر بخواهد آن را براى شما مىآورد ، و شما نمىتوانيد خدا را از آوردن آن ناتوان سازيد . ( 33 )\r\nو اگر بخواهم شما را اندرز دهم ، چنانچه خدا بخواهد شما را به سزاى گناهانتان به بيراهه كشد و عذابتان كند ، اندرزهاى من به حال شما سودى ندارد . او پروردگار شماست و شما به سوى او بازگردانده مىشويد و كارتان در اختيار اوست . ( 34 )\r\nاى پيامبر ، آيا مشركان قوم تو مىگويند : محمّد خود اين داستان را ساخته است و آن را كلام خدا مىشمرد ؟ بگو : اگر من آن را ساخته باشم گناهكارم و گناه من بر عهدهء خود من است ، و من از گناهى كه شما مرتكب مىشويد و اين حقايق را انكار مىكنيد بركنارم . ( 35 )\r\nو به نوح وحى شد كه از قوم تو جز كسانى كه ايمان آورده‌اند ديگر كسى ايمان نمىآورد ، پس به خاطر آنچه مىكنند اندوهگين مباش . ( 36 )\r\nو زير نظر ما و براساس وحى ما كشتى را بساز ، و دربارهء نجات كسانى كه ستم كرده‌اند با من سخن مگوى ، زيرا آنان غرق خواهند شد و اين مقدر شده است . ( 37 )\r\n\r\n","description":"","footnote":"","page_name":" 225 ","page_number":230},
  {"content":"\r\n\r\nو نوح كشتى را مىساخت ، در حالىكه هرگاه گروهى از اشراف قومش بر او مىگذشتند ، او را به خاطر ساختن كشتى مسخره مىكردند . نوح در پاسخ آنها مىگفت : اگر اينك ما را مسخره مىكنيد ، ما نيز شما را همان‌گونه كه مسخره مىكنيد ، مسخره خواهيم كرد . ( 38 )\r\nبه زودى خواهيد دانست چه كسى را در اين دنيا عذابى در مىرسد كه او را خوار و رسوا مىكند و فرداى قيامت نيز عذابى جاودانه بر او فرود مىآيد . ( 39 )\r\nكار نوح و قومش بدين‌ترتيب مىگذشت ، تا آن‌گاه كه فرمان ما دررسيد و از آن تنور به نشانهء فرارسيدن عذاب ، آب فوران كرد ، به نوح گفتيم : از هرحيوانى دو تا ، يك نر و يك ماده ، در آن كشتى حمل كن و نيز خانواده‌ات - مگر آن كسى كه پيش‌تر وعدهء ما مبنى بر غرق شدن او به اثبات رسيده است - و نيز كسانى را كه ايمان آورده‌اند در كشتى سوار كن و جز عده‌اى اندك با او به خدا ايمان نياورده بودند . ( 40 )\r\nو نوح به افراد خانوادهء خود و به ساير مؤمنان گفت : در آن سوار شويد كه روان شدن و لنگر انداختنش فقط با نام خداست ، و خداوند سرنشينان آن را از غرق شدن نجات مىدهد ، چرا كه پروردگارم آمرزنده و مهربان است . ( 41 )\r\nو كشتى آنان را در ميان امواجى كوه‌پيكر به پيش مىبرد ، و نوح پسرش را كه در كنارى دور از كشتى بود ندا داد كه : اى پسرك من ، با ما به كشتى سوار شو و با كافران مباش كه غرق خواهى شد . ( 42 )\r\nپسر گفت : به زودى بر كوهى كه مرا از اين آب در امان دارد جاى مىگيرم . نوح گفت : امروز براى مردم هيچ نگهدارنده‌اى از عذاب خدا نيست ، جز براى كسانى كه خدا بر آنان رحمت آورده و به آنان توفيق ايمان داده و با ما در كشتى سوار شده‌اند . و موج ميان آن دو حايل شد و پسر از غرق‌شدگان گرديد . ( 43 )\r\nو گفته شد : اى زمين ، آب خود فروبر ، و اى آسمان ، از باريدن بازايست ، و آب فرونشانده شد و كار به انجام رسيد و فرمان خدا دربارهء قوم نوح اجرا شد و كشتى بر كوه جودى قرار گرفت و گفته شد : دورى از رحمت خدا براى مردم ستمكار باد . ( 44 )\r\nو هنگامى كه موج ميان نوح و پسرش حايل شد ، نوح پروردگارش را ندا داد و گفت : پروردگارا ، پسرم از خانوادهء من است و قطعا وعدهء تو مبنى بر نجات خانوادهء من حق است ؛ با اين حال داورى با توست ، كه تو بهترين داورانى . ( 45 )\r\n\r\n","description":"","footnote":"","page_name":" 226 ","page_number":231},
  {"content":"\r\n\r\nخدا فرمود : اى نوح ، او از كسان تو كه وعدهء نجات آنان به تو داده شده ، نيست ؛ خانوادهء تو به شرط اين‌كه صالح باشند نجات مىيابند . پسر تو زشت‌كردار است ؛ پس مبادا آنچه را بدان علم ندارى از من بخواهى . من تو را پند مىدهم كه مبادا از جاهلان گردى . ( 46 )\r\nنوح گفت :\r\nپروردگارا ، من به تو پناه مىبرم از اين‌كه چيزى از تو بخواهم كه بدان علم ندارم . اگر مرا نبخشايى و از خطاها مصونم ندارى و بر من رحمت نياورى از زيانكاران خواهم بود . ( 47 )\r\nگفته شد : اى نوح ، با سلامت و امنيتى كه از جانب ماست و نيز با نعمت‌هايى پربركت كه بر تو و همراهانت و بر امّت‌هاى شايسته‌اى كه از همراهان تو پديد مىآيند نازل مىشود ، از كشتى فرود آى و از كسانى كه همراه تواند امّت‌هايى ناشايسته پديد مىآيند كه ما آنان را از متاع دنيا بهره‌مند مىكنيم ، سپس عذابى دردناك از جانب ما به آنان خواهد رسيد . ( 48 )\r\nاى پيامبر ، اين داستان‌ها از خبرهاى غيبى است كه آنها را به تو وحى مىكنيم . پيش از اين نه تو از آن آگاه بودى و نه قوم تو . اكنون كه دانستى نوح و پيروانش نجات يافتند و كافران به هلاكت رسيدند ، بر آنچه حق است شكيبايى كن كه فرجام نيك از آن تقواپيشگان است . ( 49 )\r\nو به سوى قوم عاد ، برادرشان هود را به رسالت فرستاديم ؛ گفت : اى قوم من ، خدا را بپرستيد ، زيرا شما را هيچ معبودى شايستهء پرستش جز او نيست . شما با شرك ورزيدن خود جز افترازنندگانى بيش نيستيد . ( 50 )\r\nاى قوم من ، من براى رساندن پيام الهى هيچ مزدى از شما درخواست نمىكنم ، پس تصوّر نكنيد كه براى دستيابى به مال و ثروت مدّعى رسالت شده‌ام ، مزد من جز بر عهدهء كسى كه مرا پديد آورده است ، نيست . پس چرا سخنانم را درنمىيابيد تا حقيقت برايتان آشكار شود ؟ ( 51 )\r\nو اى قوم من ، از پروردگارتان آمرزش گناهانتان را بخواهيد ، سپس با انجام كارهاى شايسته به سوى او بازگرديد كه در اين صورت ابرهايى پرباران به سوى شما خواهد فرستاد تا باران‌هايى سودمند بر شما فروريزند . و نيرويى بر نيرويتان خواهد افزود . پس مبادا با حال شرك و گناه از دعوت من روى برتابيد . ( 52 )\r\nگفتند : اى هود ، براى ما حجّت و دليلى روشن نياورده‌اى ، و ما براى سخنان تو معبودان خود را رها نمىكنيم و هرگز به تو ايمان نمىآوريم . ( 53 )\r\n\r\n","description":"","footnote":"","page_name":" 227 ","page_number":232},
  {"content":"\r\n\r\nما دربارهء تو چيزى جز اين نمىگوييم كه برخى از معبودان ما به تو گزندى رسانده و خرد را از تو گرفته‌اند . هود گفت : من خدا را گواه مىگيرم و شما نيز گواه باشيد كه من برى هستم از آنچه شما آن را شريك او مىپنداريد ، ( 54 )\r\nكه آن غير خداست ، پس همگى براى نابودى من نيرنگ كنيد و به من مهلت ندهيد . ( 55 )\r\nولى بدانيد كه كارى از شما ساخته نيست ، زيرا من بر خدا كه پروردگار خودم و پروردگار شماست توكّل كرده‌ام . هيچ جنبنده‌اى نيست مگر اين‌كه او موى پيشانىاش را گرفته و بر آن تسلط كامل دارد .\r\nبه يقين پروردگار من بر راهى راست قرار دارد و به شيوه‌اى درست عمل مىكند . او مرا از نيرنگ شما مصون مىدارد و بدين‌وسيله معجزهء رسالت مرا به شما نشان مىدهد . ( 56 )\r\nپس اگر از پيروى من روى برتابيد گرفتار عذاب مىشويد و من مسئول آن نيستم ، زيرا آنچه را كه به منظور آن به سوى شما فرستاده شده‌ام به شما ابلاغ كردم ، و پروردگارم شما را هلاك مىكند و قومى جز شما را جايگزين شما مىسازد و شما نمىتوانيد هيچ زيانى به او برسانيد ، چرا كه پروردگارم بر هرچيزى نگهبان است ؛ نه چيزى از او پنهان مىماند و نه از سلطهء او راه گريزى هست . ( 57 )\r\nو هنگامى كه فرمان ما صادر شد و عذاب دررسيد ، هود و كسانى را كه با او ايمان آورده بودند ، به رحمتى از جانب خود نجات داديم و آنان را از عذابى سخت رهايى بخشيديم . ( 58 )\r\nو اين قوم عاد بودند كه نشانه‌هاى پروردگارشان را انكار كردند و با نافرمانى از هود همهء فرستادگان خدا را نافرمانى نمودند و فرمان هرستمكار حق‌ناپذيرى را پيروى كردند . ( 59 )\r\nو در اين دنيا لعنتى به دنبال دارند و روز رستاخيز نيز چنين خواهد بود . آن‌گاه ندايى آسمانى برخاست كه : آگاه باشيد ، قوم عاد به پروردگارشان كافر شدند . هان ، عاديان : قوم هود از رحمت خدا دور باشند . ( 60 )\r\nو به سوى قوم ثمود ، برادرشان صالح را به رسالت فرستاديم . گفت : اى قوم من ، خدا را بپرستيد چرا كه شما را معبودى شايستهء پرستش جز او نيست ، اوست كه شما را از زمين پديد آورده و در آن رشدتان داده و از شما خواسته است كه در آن آبادانى كنيد . پس آمرزش گناهانتان را از او بخواهيد ، سپس با انجام كارهاى شايسته به سوى او بازگرديد كه پروردگار من نزديك است و دعاها را اجابت مىكند . ( 61 )\r\nگفتند : اى صالح ، پيش از اين‌كه ما را به توحيد فراخوانى ، در ميان ما مايهء اميد بودى و دل بسته بوديم كه ما را به راه ترقى درآورى ولى اينك نوميد شده‌ايم . آيا ما را از پرستش آنچه پدرانمان مىپرستند بازمىدارى ؟ ما در آنچه تو ما را بدان فرامىخوانى ترديد داريم و دعوت تو مايهء بدگمانى ما شده است . ( 62 )\r\n\r\n","description":"","footnote":"","page_name":" 228 ","page_number":233},
  {"content":"\r\n\r\nصالح گفت : اى قوم من ، اگر من بر معجزه‌اى از جانب پروردگارم كه رسالت مرا تأييد كند ، تكيه داشته باشم و او از جانب خود رحمتى ( رسالتى ) به من داده باشد و مرا به ابلاغ آن فرمان داده باشد ، به من بگوييد ، چنانچه او را نافرمانى كنم و پيامش را ابلاغ نكنم چه كسى مرا يارى مىكند و از كيفر خدا مىرهاند ؟ من اگر به خواستهء شما عمل كنم ، جز اين‌كه به من زيان مىرسانيد چيزى بر من نخواهيد افزود . ( 63 )\r\nو اى قوم من ، اين ناقهء خداست كه او آن را به اعجاز براى شما پديد آورده است تا نشانه‌اى بر درستى رسالت من باشد ؛ پس آن را آزاد بگذاريد آن در زمين خدا مىچرد و آسيبى به آن نرسانيد كه عذابى زودرس شما را فروخواهد گرفت . ( 64 )\r\nپس آن را كشتند ، و صالح گفت : سه روز در ديار خود بهره بريد كه [ پس از اين مهلت عذاب دامنگيرتان خواهد شد 
  ] ، اين وعده‌اى است كه دروغ در آن راه ندارد . ( 65 )\r\nپس هنگامى كه فرمان ما دررسيد ، صالح و كسانى را كه با او ايمان آورده بودند به رحمتى از جانب خود ، از عذاب نجات داديم و آنان را از خوارى آن روز رهانيديم ؛ چرا كه پروردگار توست كه نيرومند و شكست‌ناپذير است . ( 66 )\r\nو كسانى را كه ستم كرده بودند صيحه فروگرفت و در خانه‌هايشان به زانو درآمدند و با چهره بر زمين افتادند و هلاك شدند ؛ ( 67 )\r\nچنان‌كه گويى در آن‌جا سكونت نداشتند ؛ آن‌گاه ندايى آسمانى برخاست كه : آگاه باشيد ! قوم ثمود به پروردگارشان كافر شدند . هان ، قوم ثمود از رحمت خدا دور باشند . ( 68 )\r\nو به راستى فرستادگان ما ( فرشتگان ) با بشارت و نويد به حضور ابراهيم آمدند و سلام كردند . او پاسخ داد كه : بر شما سلام باد . پس بىدرنگ گوساله‌اى بريان شده برايشان آورد . ( 69 )\r\nاما وقتى كه ديد دستشان به سوى آن نمىرود ، ناخوشايندشان دانست و پنداشت كه سوء قصدى دارند ؛ ازاين‌رو در دلش از آنان احساس ترس كرد . فرشتگان گفتند : نترس . ما به سوى قوم لوط فرستاده شده‌ايم . ( 70 )\r\nدر اين هنگام همسر ابراهيم كه آن‌جا ايستاده بود و اين ماجرا را نظاره مىكرد ، عادت ماهانه ديد ، پس او را به اسحاق و از پى اسحاق به فرزند وى يعقوب نويد داديم . ( 71 )\r\n\r\n","description":"","footnote":"","page_name":" 229 ","page_number":234},
  {"content":"\r\n\r\nهمسر ابراهيم گفت : اى واى بر من ! آيا من فرزند مىآورم با اين‌كه زنى سالخورده‌ام و اين هم شوهر من است كه كهنسال است ؟ به راستى اين چيزى شگفت است ! ( 72 )\r\nفرشتگان به او گفتند : آيا از كار خدا درشگفتى ؟\r\nخداست كه هرچه بخواهد انجام مىدهد ؛ وانگهى رحمت و بركات خاص او همواره بر شما خاندان نازل شده است . چرا كه همهء زيبايىها و كارهاى پسنديده و هرجود و كرمى از اوست . ( 73 )\r\nهنگامى كه ابراهيم دريافت كه مهمانانش فرشته‌اند ، و دلهره از او دور شد و آن مژده به وى رسيد ، با ما دربارهء قوم لوط به چون و چرا پرداخت و از آنان شفاعت كرد ؛ ( 74 )\r\nزيرا ابراهيم بسيار بردبار بود و در كيفر گنهكاران شتاب نمىكرد ، و بسيار دلسوز بود و از گمراهى و هلاكت مردم سخت آزرده مىشد ، و براى انجام كارها روى به درگاه خدا مىآورد . ( 75 )\r\nفرشتگان به او گفتند : اى ابراهيم ، از اين خواسته‌ات روى بگردان كه فرمان پروردگارت دررسيده است و قطعا عذابى بازگشت‌ناپذير به سراغ آنان خواهد آمد . ( 76 )\r\nو چون فرستادگان ما نزد لوط آمدند ، از آن‌روى كه به صورت جوانانى زيبا آمده بودند ، حضورشان نزد لوط سبب ناراحتى او شد و دستش از يارى آنان كوتاه گرديد ، زيرا نمىتوانست در برابر قومش از آنان دفاع كند ، و گفت : اين روزى دشوار است و شر و بلا سخت بدان آميخته است . ( 77 )\r\nقوم لوط كه از ورود آن زيبارويان باخبر شدند ، شتابان به سوى او آمدند ، و از پيش كارهاى زشت مرتكب مىشدند . لوط گفت : اى قوم من ، اينان دختران منند . آنان را به همسرى برگيريد كه براى شما پاكيزه‌ترند . پس از خدا بترسيد و مرا در مورد مهمانانم خوار و رسوا مكنيد . آيا از ميان شما مردى رهيافته نيست كه از انسانيّت بهره‌مند باشد و مرا يارى كند ؟ ( 78 )\r\nگفتند : تو خوب مىدانى كه رسم ما دورى از زنان و روى آوردن به همجنسان است ؛ پس در دختران تو حقى نداريم و تو خوب مىدانى كه ما چه مىخواهيم . ( 79 )\r\nلوط گفت : اى كاش به وسيلهء شما نيرويى مىداشتم كه مرا يارى كند ، يا به تكيه‌گاهى استوار ( قبيله‌اى نيرومند و مدافع ) روى مىآوردم . ( 80 )\r\nدر اين هنگام فرشتگان گفتند : اى لوط ، ما فرستادگان پروردگار توييم . آنان هرگز به تو دست نمىيابند و نمىتوانند گزندى به تو برسانند . پس ، در پاسى از اين شب با خانواده‌ات از اين ديار كوچ كن ، و هيچ‌يك از شما نبايد روى بگرداند و به پشت سرش بنگرد . اما همسرت را با خود مبر ، زيرا عذابى كه به ديگران مىرسد به او نيز خواهد رسيد . قطعا موعد هلاكتشان همين بامداد است . آيا بامداد نزديك نيست ؟ ( 81 )\r\n\r\n","description":"","footnote":"","page_name":" 230 ","page_number":235},
  {"content":"\r\n\r\nپس چون فرمان ما مبنى بر عذاب قوم لوط دررسيد ، ديارشان را زيروزبر كرديم و سنگ‌هايى از « سجّيل » كه لايه‌هايى منظّم داشت بر آن بارانديم . ( 82 )\r\nسنگ‌هايى كه نزد پروردگار تو نشاندار بود و هرگز از هدف خطا نمىرفت و آنها از ستمگران دور نيست . ( 83 )\r\nو به سوى مردم مدين برادرشان شعيب را به رسالت فرستاديم . گفت : اى قوم من ، خدا را بپرستيد ، كه شما را معبودى شايستهء پرستش جز او نيست ، و از پيمانه و ترازو نكاهيد . به راستى من شما را در نعمت فراوان مىبينم ، چه نيازى به اموال حرام داريد ؟ من بر شما از عذاب روزى فراگير كه هيچ‌كس را توان گريز از آن نيست مىترسم . ( 84 )\r\nو اى قوم من ، پيمانه و ترازو را به‌طور كامل و با عدل و انصاف بسنجيد ، و هنگام وزن كردن و پيمانه نمودن كالاهاى مردم ، از آنها نكاهيد ، و در زمين تبهكارانه به فساد برنخيزيد . ( 85 )\r\nاگر مؤمن باشيد ، سودى كه از دادوستد براى شما مىماند و خدا شما را بدان راه نموده ، براى شما بهتر از مالى است كه از راه ناروا به دست مىآوريد . من بر شما نگهبان نيستم تا بتوانم به خير و صلاح وادارتان كنم و شما را از شر و فساد بازدارم . ( 86 )\r\nگفتند : اى شعيب ، آيا نماز تو به تو فرمان مىدهد كه ما آنچه را پدرانمان مىپرستند رها كنيم ، يا در اموال خود آن‌گونه كه مىخواهيم تصرف نكنيم ؟ راستى كه تو بردبار و رهيافته‌اى و براى تو زشت است كه آزادى را از ما سلب كنى . ( 87 )\r\nشعيب گفت : اى قوم من ، به من خبر دهيد ، اگر بر معجزه‌اى كه از جانب پروردگار من است و رسالتم را تأييد مىكند اتكا داشته باشم و او از جانب خود به من رزقى نيكو ( وحى معارف و احكام دين ) كه شما را به وسيله آن راه نمايم ، عطا كرده باشد ، آيا مىپنداريد كارى نابخردانه مىكنم كه شما را به خدا و پرستش او فرامىخوانم و از دادوستدهاى نادرست بازمىدارم ؟ من نمىخواهم با شما مخالفت كنم و خود به آنچه شما را از آن بازمىدارم ، روى آورم . من جز اصلاح امور مردم ، تا آن‌جا كه در توان دارم ، چيزى نمىخواهم ، و توفيق من جز به مدد خدا نيست . فقط بر او توكّل كرده‌ام ، و براى انجام كارها فقط به سوى او بازمىگردم و از او يارى مىطلبم . ( 88 )\r\n\r\n","description":"","footnote":"","page_name":" 231 ","page_number":236},
  {"content":"\r\n\r\nو اى قوم من ، مبادا ستيز شما با من سبب شود كه مانند آن عذابى كه به قوم نوح يا قوم هود يا قوم صالح رسيد به شما نيز برسد ، و قوم لوط از شما دور نيست . ( 89 )\r\nو از پروردگارتان آمرزش گناهانتان را بخواهيد ، سپس با ايمان و كارهاى شايسته به سوى او باز گرديد كه پروردگار من بر آمرزش‌طلبان رحمت مىآورد و آنان را دوست مىدارد . ( 90 )\r\nگفتند : اى شعيب ، ما بسيارى از آنچه را كه تو مىگويى به روشنى نمىفهميم و قطعا تو را در ميان خود ناتوان مىبينيم ، و اگر آن چند تن از خويشاوندان تو كه نزد ما محترمند نبودند ، حتما تو را سنگسار كرده بوديم ، و تو بر ما قدرتى ندارى . ( 91 )\r\nشعيب گفت : اى قوم من ، آيا آن چند تن از خويشاوندان من نزد شما از خدا گرامىترند كه شما او را پشت سر افكنده و به فراموشى سپرده‌ايد ؟ در حالى كه پروردگارم به آنچه مىكنيد احاطه دارد . ( 92 )\r\nو اى قوم من ، هركارى كه قدرت داريد انجام دهيد ، من نيز [ به آنچه وظيفه دارم 
  ] عمل مىكنم . به زودى خواهيد دانست كه چه كسى عذابى به سراغش مىآيد كه او را خوار و رسوا مىسازد و چه كسى دروغگوست ؛ و چشم‌به‌راه باشيد كه من نيز با شما چشم به را هم و از شما جدا نمىشوم . ( 93 )\r\nو هنگامى كه فرمان ما دررسيد ، شعيب و كسانى را كه با او ايمان آورده بودند به رحمتى از جانب خود از عذاب نجات داديم ، و كسانى را كه ستم كرده بودند صيحه فروگرفت ، پس در خانه‌هايشان به زانو درآمدند و با چهره بر زمين افتادند و هلاك شدند . ( 94 )\r\nچنان‌كه گويى در آن‌جا سكونت نداشتند . آن‌گاه ندايى از آسمان برخاست كه : هان ، اهل مدين از رحمت خدا دور باشند ؛ چنان‌كه قوم ثمود از رحمت خدا دور شدند . ( 95 )\r\nو به راستى موسى را با معجزات خود و با قدرتى آشكار كه فرعون را از دسترسى به او بازمىداشت فرستاديم . ( 96 )\r\nاو را به سوى فرعون و مهتران قومش به رسالت گسيل داشتيم ، ولى آنان از فرمان فرعون پيروى كردند ، و فرمان فرعون صواب نبود كه آنان را به راه راست رهنمون شود . ( 97 )\r\n\r\n","description":"","footnote":"","page_name":" 232 ","page_number":237},
  {"content":"\r\n\r\nروز قيامت پيشاپيش قومش مىرود سپس آنان را به آتش درمىآورد ، و بد آبشخورى است آتشى كه بدان وارد مىشوند . ( 98 )\r\nو در اين دنيا لعنتى بدرقهء آنان مىشود ، و بد عطايى است آن آتش كه روز رستاخيز نصيب آنان مىگردد . ( 99 )\r\nاين بخشى از اخبار آن شهرهاست كه براى تو حكايت مىكنيم ؛ برخى از آنها هنوز پابرجا هستند و آثارشان باقى است ، و برخى درو شده و به كلّى برباد رفته‌اند . ( 100 )\r\nما به آنان ستم نكرديم كه عذاب بر سرشان فروفرستاديم ، بلكه آنان خود با شرك ورزيدنشان به خويشتن ستم كردند و سزاوار كيفر شدند .\r\nپس هنگامى كه فرمان پروردگارت دررسيد ، معبودانشان كه به جاى خدا مىخواندند آنان را هيچ كفايت نكردند و جز تباهى بر آنان نيفزودند . ( 101 )\r\nو پروردگارت چون بخواهد شهرهايى را كه مردمش ستمكارند به كيفر گيرد ، همانگونه گيرد كه پيشينيان را گرفت . قطعا به كيفر گرفتن پروردگار تو دردناك و سخت است . ( 102 )\r\nبه راستى در اين رويدادها براى كسى كه از عذاب آخرت مىترسد نشانه‌اى است بر اين‌كه خداوند در روز قيامت مجرمان را كيفر خواهد داد . آن روز روزى است كه همهء مردم براى آن گردآورى مىشوند و روزى است كه همگان ( آدميان ، جنّيان و فرشتگان ) آن را مشاهده خواهند كرد . ( 103 )\r\nو ما آن را جز تا سرآمد مدتى كه در حال شمارش است به تأخير نمىافكنيم . ( 104 )\r\nروزى كه آن سرآمد فرارسد ، هيچ‌كس لب به سخن نمىگشايد ، مگر كسى كه خدا به او اجازه دهد . در آن روز بعضى از مردم ، تيره‌بخت و بعضى نيكبخت خواهند بود . ( 105 )\r\nامّا كسانى كه تيره‌بخت‌اند در آتش خواهند بود و در آن‌جا ناله و فريادى خواهند داشت . ( 106 )\r\nتا آسمان‌ها و زمين پابرجاست در آن‌جا ماندگارند ، مگر اين‌كه پروردگارت بخواهد آنان رهايى يابند ، چرا كه پروردگارت آنچه بخواهد انجام مىدهد . ( 107 )\r\nو امّا كسانى كه نيكبخت‌اند ، تا آسمان‌ها و زمين برقرار است جاودانه در بهشت خواهند بود ، مگر اين‌كه پروردگارت جز اين را بخواهد ، كه البته نخواهد خواست ، زيرا بهشت را به عنوان عطايى پايان‌ناپذير مقرّر كرده است . ( 108 )\r\n\r\n","description":"","footnote":"","page_name":" 233 ","page_number":238},
  {"content":"\r\n\r\nاى پيامبر ، اكنون كه سرگذشت پيشينيان را بر تو حكايت كرديم و دانستى كه آنان بر اثر شرك هلاك شدند ، مبادا در عبادت اين مردم ترديد كنى و گمان برى كه شايد حجّتى دارند . آنان جز همان‌گونه كه پيش‌تر پدرانشان ( امت‌هاى گذشته ) بىهيچ حجتى غير خدا را مىپرستيدند چيزى نمىپرستند ، و قطعا ما سهم آنان را از عذاب بىكم و كاست به آنان خواهيم داد . ( 109 )\r\nاختلاف و ترديد مردم در قرآن بر تو گران نيايد ؛ اختلاف و ترديد در كتاب‌هاى آسمانى چيز تازه‌اى نيست ؛ ما به موسى نيز كتاب آسمانى داديم ولى در آن اختلاف شد ، و اگر از جانب پروردگارت سخنى صادر نشده بود كه براى انسان‌ها در زمين سرآمدى هست ، قطعا ميان كسانى كه در آن كتاب اختلاف كردند داورى شده و هركس به سزاى كردارش رسيده بود . آرى قوم موسى دربارهء كتاب او سخت در شك و ترديد بودند . ( 110 )\r\nو قطعا پروردگار تو به همهء كسانى كه در كتاب موسى اختلاف كردند سزاى اعمالشان را به‌طور كامل خواهد داد ، زيرا او به آنچه مىكنند آگاه است . ( 111 )\r\nپس همان‌گونه كه فرمان يافته‌اى بر اين دين پايدار باش و كسانى هم كه از شرك توبه كرده و همراه تو ايمان آورده‌اند بايد پايدارى كنند ، و مبادا طغيان كنيد و از بندگى خدا كه خدا در فطرت شما نهاده است منحرف شويد ، كه او به آنچه مىكنيد بيناست و در صورت نافرمانى شما را مؤاخذه خواهد كرد . ( 112 )\r\nو به كسانى كه ستم كرده‌اند ( دين خدا را نپذيرفته‌اند ) اعتماد نكنيد كه آتش دوزخ به شما مىرسد و در سراى آخرت جز خدا براى شما دوستانى يارىرسان نيست و آن‌گاه است كه از سوى هيچ‌كس يارى نمىشويد . ( 113 )\r\nدر دو طرف روز ( صبح و عصر ) و نيز در ساعاتى از آغاز شب براى مردم نماز برپادار ، زيرا نماز از كارهاى نيك است و كارهاى نيك گناهان را از بين مىبرد . اين حقيقت كه نيكى زدايندهء بدى است تذكارى است براى كسانى كه به ياد خدا هستند . ( 114 )\r\nو بر دشوارىهاى راه رسالت و آزار كافران صبر كن كه خداوند پاداش نيكوكاران را تباه نمىسازد . ( 115 )\r\nشگفت است كه چرا از امّت‌هايى كه پيش از شما مىزيستند ، گروهى نبودند كه قومشان را از فسادگرى در زمين بازدارند و از عذاب برهانند . آرى عدّه‌اى اندك باقى ماندند ، همانان كه چون عذاب فرارسيد نجاتشان داديم ؛ و كسانى كه ستم كردند ، از پى لذت‌ها و نعمت‌هايى رفتند كه در آن غوطه‌ور بودند ، در حالىكه گنهكار بودند . ( 116 )\r\nو پروردگار تو بر آن نبوده است كه شهرهايى را كه مردم آن اهل صلاحند به ستم هلاك كند ، زيرا او هرگز به بندگانش ستم روا نمىدارد . ( 117 )\r\n\r\n","description":"","footnote":"","page_name":" 234 ","page_number":239},
  {"content":"\r\n\r\nو اگر پروردگار تو مىخواست ، مردم را امّتى يگانه قرار مىداد كه همه بر يك آيين باشند ، ولى چنين نخواست ؛ ازاين‌رو آنان پيوسته بر اثر هواهاى نفسانى در دين اختلاف مىكنند و در نتيجه به بيراهه مىروند ، ( 118 )\r\nمگر كسانى كه پروردگارت بر آنان رحمت آورد و به راه راست هدايتشان كند كه خدا آنان را براى همين آفريده است ، ولى چون اختلاف كرده و حقّ را گم نموده‌اند ، وعدهء پروردگارت دربارهء آنان تحقق يافته است كه : دوزخ را از تمامى جنّيان و آدميان گمراه پر خواهم كرد . ( 119 )\r\nو اى پيامبر ، ما سرگذشت پيامبران را براى تو حكايت مىكنيم همان‌جا كه دلت را بدانها استوار مىسازيم ، و در اين سوره آنچه سراسر حقّ است براى تو آمده ، و در آن براى مؤمنان پند و تذكّرى است . ( 120 )\r\nو به كسانى كه ايمان نمىآورند بگو :\r\nبراساس همان وضعى كه داريد و خير خود را در آن مىپنداريد عمل كنيد كه ما نيز [ به آنچه وظيفهء خود مىدانيم 
  ] عمل خواهيم كرد . ( 121 )\r\nو در انتظار فرجام كار خود باشيد كه ما نيز در انتظار خواهيم بود . ( 122 )\r\nغيب آسمان‌ها و زمين كه فرجام كار تو و كافران را دربر دارد و حاكى از پيروزى تو بر آنان است ، در اختيار خداست و كارها همه به او بازگشت مىيابد و به دست او رقم مىخورد ؛ پس او را عبادت كن و بر او توكّل نماى و [ بدان‌كه 
  ] پروردگارت از آنچه مىكنيد بىخبر نيست . ( 123 )\r\n\r\nسورهء يوسف / 12\r\nبه نام خداوند گسترده‌مهر مهربان\r\nالف . لام . را . اين آيه‌هاى بلند مرتبه كه اينك به تو وحى مىكنيم و آياتى كه پيش‌تر نازل كرده‌ايم ، آيات اين كتاب روشن و روشنگر است . ( 1 )\r\nما آن را به گونه‌اى كه خوانده شود و به زبان تازى فروفرستاديم ، باشد كه در آن بينديشيد و حقايق آن را درك كنيد . ( 2 )\r\nما با وحى كردن اين قرآن به تو ، داستان يوسف را كه نيكوترين داستان است بر تو حكايت مىكنيم ، و قطعا تو پيش از اين نسبت به آن از بىخبران بودى . ( 3 )\r\nياد كن هنگامى را كه يوسف به پدرش يعقوب گفت : اى پدر ، من در خواب يازده ستاره و نيز خورشيد و ماه را ديدم ؛ آنها را ديدم كه براى من سجده مىكنند . ( 4 )\r\n\r\n","description":"","footnote":"","page_name":" 235 ","page_number":240},
  {"content":"\r\n\r\nيعقوب گفت : اى پسرك من ، خوابت را براى برادرانت حكايت مكن ، زيرا آنان بر تو حسد مىبرند و قطعا براى تو نيرنگى مىانديشند و شيطان آنان را تحريك خواهد كرد كه نيرنگ خود را به كار بندند ، چرا كه شيطان براى آدمى دشمنى آشكار است . ( 5 )\r\nو همان‌گونه كه در خواب ديدى ، پروردگارت تو را برمىگزيند و از بندگان خالص خود قرار مىدهد و از تعبير خواب‌ها و تحليل درست رخدادها به تو مىآموزد و نعمتش را بر تو تمام مىكند و به واسطهء تو نعمت خود را بر خاندان يعقوب نيز تمام مىكند ؛ چنان‌كه پيش‌تر آن را بر پدرانت ابراهيم و اسحاق تمام كرد . به يقين ، پروردگار تو به حال بندگانش آگاه و كارهايش همه از روى حكمت است . ( 6 )\r\nاى پيامبر ، از تو سرگذشت يوسف را مىپرسند ؛ قطعا در داستان يوسف و برادرانش براى جويندگان حقيقت نشانه‌هايى است بر اين كه خدا يكتاست و عهده‌دار امور بندگان خالص خويش است . ( 7 )\r\nياد كن هنگامى را كه برادران يوسف در صدد توطئه برآمدند و با يكديگر گفتند : همه مىدانيم كه يوسف و برادرش ( بنيامين ) نزد پدرمان از ما محبوب‌ترند ، در صورتى كه ما گروهى نيرومنديم و همهء كارهاى پدر به دست ما انجام مىشود . قطعا پدرمان در برترى دادن يوسف و برادرش بر ما در خطايى آشكار است . ( 8 )\r\nبرخى از آنان گفتند : يوسف را بكشيد ، و برخى ديگر گفتند او را در سرزمينى دوردست بيفكنيد كه نتواند بازگردد ؛ آن‌گاه توجّه پدرتان به شما معطوف مىشود ؛ بعد از او توبه مىكنيد و مردمى شايسته مىشويد . ( 9 )\r\nگوينده‌اى از آنان گفت : يوسف را نكشيد ، و كارى كه به هلاكت او مىانجامد نكنيد . اگر مىخواهيد كارى كنيد او را در قعر چاه بيفكنيد ، تا برخى از كاروانيان او را برگيرند و با خود به سرزمينى دوردست ببرند . ( 10 )\r\nپس همه بر اين رأى اتفاق كردند و نزد يعقوب رفتند و گفتند : اى پدر ، تو را چه دليلى است كه ما را بر يوسف امين نمىدانى ، در حالىكه ما قطعا خيرخواه او هستيم ؟ ( 11 )\r\nفردا او را با ما بفرست ، كه اگر با ما بيايد ، در چمنزار گردش مىكند و به بازى و تفريح مىپردازد و ما حتما مراقب او هستيم . ( 12 )\r\nيعقوب در پاسخ فرزندانش گفت : اين‌كه يوسف را ببريد مرا اندوهگين مىكند ، و مىترسم وقتى از او غافليد گرگ او را بخورد . ( 13 )\r\nگفتند : اگر گرگ او را بخورد با اين‌كه ما گروهى نيرومنديم ، قطعا زيانكار خواهيم بود . ( 14 )\r\n\r\n","description":"","footnote":"","page_name":" 236 ","page_number":241},
  {"content":"\r\n\r\nسرانجام برادران يوسف رضايت پدرشان را جلب كردند ، و هنگامى كه او را با خود بردند و همگى بر آن شدند تا او را در قعر چاه بگذارند ، گذشت بر يوسف آنچه گذشت . و ما به او وحى كرديم كه حتما آنان را از اين كارشان كه زمينهء عزّت و شكوه توست باخبر خواهى كرد ، ولى آنان اين حقيقت را درك نمىكردند . ( 15 )\r\nو عصرگاهان ، گريه‌كنان نزد پدرشان بازآمدند . ( 16 )\r\nگفتند : اى پدر ، ما رفتيم مسابقه دهيم ، و يوسف را پيش اثاثيهء خود گذاشتيم و گرگ او را خورد ، ولى تو ما را در آنچه مىگوييم تصديق نخواهى كرد هرچند در سخن خود راستگو باشيم . ( 17 )\r\nو بر پيراهنش خونى دروغين كه آشكارا نشانگر دروغ بودن آن بود آوردند . يعقوب گفت :\r\nنه ، اين‌گونه نيست ، بلكه نفس شما كارى را براى شما آراسته و شما را به آن وسوسه كرده است . پس من شكيبايى مىكنم كه در دشوارىها شكيبايى زيباست ، و تنها خداست كه بر آنچه وصف مىكنيد از او يارى خواسته مىشود . ( 18 )\r\nيوسف در چاه بود كه كاروانى دررسيد . آنان آب‌آور خود را فرستادند . او دلو خود را در چاه انداخت . وقتى دلو را بيرون آورد و يوسف را بر طناب دلو آويخته ديد گفت : مژده باد ! اين يك پسربچه است ، و او را به‌عنوان كالايى براى فروش پنهان ساختند ، و خدا از آنچه مىكردند آگاه بود . ( 19 )\r\nكاروانيان او را به بهايى ناچيز - به چند درهم - فروختند ، و چون نگران كشف ماجرا بودند به او رغبتى نشان نمىدادند . ( 20 )\r\nآن مردى كه او را خريد و از اهالى مصر بود ، چون در سيماى يوسف نشانهء عظمت ديد ، به همسرش گفت : تو خود امور او را بر عهده بگير و منزلتش را نيكو بدار ، اميد است براى ما در كارهاى مهم سودمند باشد يا او را به فرزندى اختيار كنيم .\r\nبدين‌سان يوسف را در آن سرزمين جاى داديم و به او قدرت و مكنت بخشيديم تا كارهايى را كه مورد نظر ما بود به انجام رسانيم و به او تعبير رؤياها و تحليل رخدادها را بياموزيم ، و خدا بر كار خود چيره است ، ولى بيشتر مردم اين حقيقت را نمىدانند . ( 21 )\r\nو چون يوسف به توانايىهاى خويش دست يافت ، به او رأيى درست و دانشى ناآميخته با جهل عطا كرديم ، و نيكوكاران را اين‌گونه سزا مىدهيم . ( 22 )\r\n\r\n","description":"","footnote":"","page_name":" 237 ","page_number":242},
  {"content":"\r\n\r\nو آن زنى كه يوسف در خانهء او بود از يوسف خواست كه خود را در اختيار او نهد ، و درها را محكم بست و به يوسف گفت : بيا كه براى تو آماده شده‌ام . يوسف گفت : پناه بر خدا ! او پروردگار من است كه جايگاه مرا نيكو قرار داده است .\r\nكارى كه مرا بدان فرامىخوانى ستمكارى است و ستمكاران رستگار نمىشوند . ( 23 )\r\nآن زن آهنگ يوسف كرد تا از او كام بگيرد ، و يوسف نيز اگر برهان پروردگارش را نديده بود ، آهنگ آن زن مىكرد . بدين‌سان برهان خود را به او نمايانديم تا گناه و زشتكارى را از او باز گردانيم ، زيرا او از بندگان ما بود كه براى ما خالص گشته بود . ( 24 )\r\n[ يوسف كه دريافت آن زن آهنگ كامجويى دارد ، گريخت و او نيز در پى يوسف شتافت 
  ] و هر دو به سوى در از يكديگر سبقت گرفتند . يوسف پيش دويد تا در را بگشايد و بگريزد ، ولى آن زن به پيراهن يوسف چنگ انداخت و او را چنان به سوى خود كشيد كه پيراهنش را از پشت دريد . در اين هنگام شوهر آن زن را در آستانهء دريافتند . زن به شوهر خود گفت :\r\nكيفر كسى كه بخواهد به همسر تو بدى كند چيست ، جز اين‌كه به زندان افكنده شود يا عذابى دردناك به او بچشانند ؟ ( 25 )\r\nيوسف بىهيچ دلهره‌اى گفت : من گناهى مرتكب نشده‌ام ، او از من خواست كه خود را در اختيار او بگذارم . و شاهدى از كسان آن زن گواهى داد كه اگر پيراهن يوسف از جلو چاك خورده ، زن راست مىگويد و او از دروغگويان است . ( 26 )\r\nو اگر پيراهن او از پشت دريده شده ، زن دروغ مىگويد و او از راستگويان است . ( 27 )\r\nپس چون عزيز مصر به پيراهن يوسف نگريست و ديد از پشت چاك خورده ، به همسرش گفت : اين از نيرنگ شما زنان است ، به راستى نيرنگ شما بزرگ است . ( 28 )\r\nاى يوسف ، از اين ماجرا درگذر و آن را به كسى مگوى ، و اى زن ، تو هم از گناه خودت پوزش بخواه كه قطعا از خطاكاران بوده‌اى . ( 29 )\r\nو زنانى در آن شهر ( از همسران كارگزاران و سران ) ، در محافل خود به ملامت مىگفتند : همسر عزيز مصر به اصرار از جوان زر خريدش مىخواهد كه خود را در اختيار او نهد . عشق وى در دلش جاى گرفته و سخت شيفتهء او شده است . به راستى ما او را در گمراهى آشكارى مىبينيم . ( 30 )\r\n\r\n","description":"","footnote":"","page_name":" 238 ","page_number":243},
  {"content":"\r\n\r\nپس هنگامى كه همسر عزيز عيبجويى مكرآميز زنان را دربارهء خود شنيد ، نزد آنان فرستاد و آنان را به خانهء خود دعوت كرد و برايشان تكيه‌گاهى آماده ساخت ، و به هريك از آنان كاردى داد تا ميوه بخورند ، و به يوسف كه در اندرون بود گفت : بر آنان درآى .\r\nوقتى يوسف وارد شد و زنان او را ديدند ، چنان در زيبايى بزرگش يافتند كه از خود بىخود شدند و دست‌هاى خود را بىآن‌كه بفهمند بريدند و گفتند : منزّه است خدا ! اين بشر نيست ، اين جز فرشته‌اى بزرگوار نيست . ( 31 )\r\nهمسر عزيز گفت : اين همان جوانى است كه مرا در [ عشق 
  ] او سرزنش كرديد ، و اينك در حضور شما اعتراف مىكنم كه من از او خواستم كه خودش را در اختيار من نهد و به وصال من درآيد ، ولى او سخت امتناع ورزيد . و سوگند ياد مىكنم كه اگر آنچه را به او فرمان مىدهم انجام ندهد قطعا زندانى خواهد شد و از زمرهء حقيران خواهد گشت . ( 32 )\r\nيوسف گفت :\r\nپروردگارا ، زندان براى من از چيزى كه آن زنان مرا به آن فرامىخوانند محبوب‌تر است ، و اگر نيرنگشان را از من نگردانى به آنان گرايش مىيابم و از نادانان خواهم شد . ( 33 )\r\nپس پروردگارش دعاى او را اجابت كرد و نيرنگ همسر عزيز و ساير زنان را از او بگردانيد . آرى ، او شنوندهء سخن بندگان خويش است و به حالشان داناست . ( 34 )\r\nپس از چندى براى عزيز مصر و ديگر دولتمردان اين رأى پديد آمد كه يوسف را با وجوداين‌كه نشانه‌هاى بسيارى از پاكدامنى او ديده بودند براى مدّتى روانهء زندان كنند . ( 35 )\r\nيوسف به زندان رفت و دو جوان از بردگان پادشاه مصر نيز با او وارد زندان شدند . مدّتى گذشت . يكى از آن دو زندانى به يوسف گفت :\r\nمن خود را در خواب ديدم كه انگور مىفشارم تا شراب بسازم ، و ديگرى گفت : من خود را در خواب ديدم كه بر روى سرم نان مىبرم و پرندگان از آن مىخورند . ما را به تعبير خوابى كه هريك ديده‌ايم آگاه كن كه ما تو را از نيكوكاران و بر تعبير خواب توانا مىبينيم . ( 36 )\r\nيوسف گفت : هيچ غذايى كه روزى شما كنند به شما نمىرسد مگر اين‌كه حقيقت آن را به شما خبر مىدهم پيش از آن‌كه به شما برسد . اين دانشى نيست كه بتوان آن را تحصيل كرد ؛ اين از جملهء علومى است كه پروردگارم به من آموخته است ، زيرا من آيين مردمى را كه به خدا ايمان ندارند و آخرت را منكرند رها كرده‌ام . ( 37 )\r\n\r\n","description":"","footnote":"","page_name":" 239 ","page_number":244},
  {"content":"\r\n\r\nو آيين پدرانم ابراهيم و اسحاق و يعقوب را پيروى كرده‌ام . ما را نرسد كه چيزى را شريك خدا سازيم . اين از فضل خدا بر ما خاندان نبوّت است ، و پايدارى ما بر توحيد از فضل خدا بر مردم است ، زيرا به وسيلهء ما هدايت مىشوند ، ولى بيشتر مردم نعمت وجود پيامبران را سپاسگزارى نمىكنند . ( 38 )\r\nاى دو همدم زندان ، آيا خدايان پراكنده شايستهء پرستش‌اند يا خداوند يكتا كه بر همهء موجودات چيره است ؟ ( 39 )\r\nشما به جاى خدا جز نام‌هايى را كه خود و پدرانتان آنها را نامگذارى كرده‌ايد و حقيقتى ندارند نمىپرستيد .\r\nخداوند بر اين‌كه آنها از جايگاه شفاعت برخوردارند يا از خود در هستى تأثيرى دارند ، هيچ برهانى فرونفرستاده است . حكومت در جهان هستى جز از آن خدا نيست . او فرمان داده است كه جز وى را نپرستيد . اين است آن آيينى كه مىتواند جوامع بشرى را بر پاى دارد و از نيكبختى برخوردار سازد ، ولى بيشتر مردم اين حقيقت را درك نمىكنند . ( 40 )\r\nاى دو همدم زندان ، امّا يكى از شما دو تن از زندان آزاد مىشود و ساقى دربار مىگردد و به سرورش شراب مىدهد ، و امّا آن ديگرى به دار كشيده مىشود و پرندگان از سرش مىخورند .\r\nامرى كه دربارهء آن از من نظر مىخواستيد حتمى شده است . ( 41 )\r\nيوسف به آن كس از آن دو تن كه دريافت نجات مىيابد ، گفت : مرا نزد سرورت ياد كن ، باشد كه وسيلهء آزادى مرا از زندان فراهم كند ، ولى شيطان از خاطر او برد كه يوسف را نزد سرور خود ياد كند ، از اين‌رو يوسف چند سالى در زندان ماند . ( 42 )\r\nو پادشاه به مهتران دربارش گفت : من در خواب هفت گاو فربه را ديدم كه هفت گاو لاغر آنها را مىخورند ، و هفت خوشهء سبز و خوشه‌هاى ديگرى كه خشك بودند نيز در خواب ديدم . اى مهتران ، اگر تعبير خواب مىكنيد ، دربارهء خوابم به من نظر دهيد . ( 43 )\r\n\r\n","description":"","footnote":"","page_name":" 240 ","page_number":245},
  {"content":"\r\n\r\nگفتند : رؤياى تو چند رشته خواب درهم پيچيده است و ما تعبير اين‌گونه خواب‌ها را نمىدانيم . ( 44 )\r\nو آن كس از آن دو زندانى كه نجات يافته بود و پس از مدّتى يوسف را به خاطر آورد ، گفت : من شما را از تعبير رؤياى پادشاه خبر مىدهم ، پس مرا به زندان نزد يوسف بفرستيد . ( 45 )\r\nاو نزد يوسف آمد و گفت :\r\nيوسف ، اى مرد بسيار راستگوى ، دربارهء ديدن هفت گاو فربه در خواب كه هفت گاو لاغر آنها را مىخورند و هفت خوشهء سبز و خوشه‌هاى ديگرى كه خشك بودند به ما نظر ده ، اميدوارم با دانستن تعبير اين خواب به سوى مردم بازگردم ، باشد كه آنان از حقيقت آن آگاه شوند . ( 46 )\r\nيوسف گفت : خواب پادشاه پيامى است بدين مضمون : هفت سال پىدرپى كشت مىكنيد ، و آنچه درو خواهيد كرد - جز اندكى را كه در اين سال‌ها مىخوريد - در خوشه‌اش واگذاريد تا فاسد نشود . ( 47 )\r\nآن‌گاه پس از آن ، هفت سال سخت مىآيد كه آنچه را براى آن هفت سال ذخيره كرده‌ايد - جز اندكى را كه براى بذر نگاه مىداريد - خواهند خورد . ( 48 )\r\nآن‌گاه پس از آن ، سالى فرامىرسد كه در آن سال مردم از باران برخوردار مىشوند و گياهان مىرويند و مردم در آن سال از دام‌هاى خود شير فراوان مىدوشند . ( 49 )\r\nفرستادهء دربار بازگشت و تعبير خواب پادشاه را گزارش كرد . پادشاه فرمان آزادى يوسف را صادر نمود و گفت : او را نزد من آوريد . هنگامى كه فرستادهء پادشاه نزد يوسف آمد ، يوسف همراه او نرفت و گفت : نزد سرورت بازگرد و از او بپرس وضع آن زنانى كه دست خود را بريدند چگونه بود ؟ البتّه پروردگار من به نيرنگشان آگاه است . ( 50 )\r\nپادشاه ، زنان را احضار كرد و گفت : داستان شما آن‌گاه كه به اصرار از يوسف خواستيد خودش را در اختيار شما نهد چه بود ؟ گفتند : منزّه است خدا ! ما هيچ گناهى از او سراغ نداريم .\r\nهمسر عزيز گفت : اكنون حقيقت آشكار شد . من به اصرار از او خواستم كه خودش را در اختيار من بگذارد و او چنين نكرد ، و بىترديد او از راستگويان است . ( 51 )\r\nيوسف در پى اين ماجرا گفت : من از آن‌روى فرستادهء پادشاه را بازگرداندم و بازجويى از زنان را درخواست كردم كه عزيز مصر بداند من در نهان به او خيانت نكردم و بداند كه خدا نيرنگ خيانتكاران را به نتيجه نمىرساند . ( 52 )\r\n\r\n","description":"","footnote":"","page_name":" 241 ","page_number":246},
  {"content":"\r\n\r\nو افزود : من نفس خود را از گرايش به بدىها تبرئه نمىكنم ، چرا كه نفس آدمى بسيار به بدى فرمان مىدهد ، مگر كسى را كه پروردگار من بر او رحم كند ، به راستى پروردگار من آمرزنده و مهربان است . ( 53 )\r\nپس از آن‌كه پاكدامنى يوسف ثابت شد ، پادشاه گفت : يوسف را نزد من آوريد كه او را از خواص خود قرار خواهم داد .\r\nهنگامى كه يوسف را نزد پادشاه آوردند و پادشاه با او سخن گفت و عظمت وى نزد پادشاه بيشتر آشكار شد ، او را به صدارت منصوب كرد و گفت : تو امروز نزد ما مقامى بلند دارى و در همهء كارهاى ما امين هستى . ( 54 )\r\nيوسف گفت :\r\nمرا بر خزانه‌هاى اين سرزمين بگمار تا آذوقهء مردم را تأمين كنم و در دوران قحطى ميانشان توزيع نمايم ، كه من نگهبان امور و به ادارهء كارها دانايم . ( 55 )\r\nو اين‌گونه به يوسف در آن سرزمين قدرت داديم كه هر جاى آن مىخواست منزل مىگزيد . هركه را بخواهيم از رحمت خود برخوردار مىسازيم و پاداش نيكوكاران را تباه نمىكنيم . ( 56 )\r\nو قطعا پاداش آخرت براى كسانى كه ايمان آورده و به درجات بالاى ايمان رسيده و پيش از آن تقواپيشه بوده‌اند ، بهتر است . ( 57 )\r\nسال‌هاى قحطى فرارسيد و برادران يوسف براى تهيّهء آذوقه به مصر آمدند و بر يوسف وارد شدند . يوسف آنان را شناخت ولى آنان او را نشناختند . ( 58 )\r\nو چون برادرانش را به خوار و بارشان مجهّز كرد ، گفت : آن برادر پدرى خود را كه از او سخن گفتيد ، در نوبت بعدى نزد من آوريد . آيا نمىبينيد كه من پيمانه را به‌طور كامل مىدهم و به كسى ستم روا نمىدارم و بهترين ميزبانانم ؟ ( 59 )\r\nاگر او را نزد من نياوريد ، هيچ سهميّه‌اى نزد من نخواهيد داشت و نبايد براى خريد آذوقه به اين سرزمين وارد شويد و نزد من بياييد . ( 60 )\r\nگفتند : از پدرش به اصرار خواهيم خواست كه او را به ما بسپرد تا همراه ما نزد تو آيد و قطعا اين كار را خواهيم كرد . ( 61 )\r\nيوسف به خدمتگزاران خود گفت : سرمايهء آنان را كه در برابر آذوقه پرداخته‌اند در اثاثيه‌شان بگذاريد ، شايد وقتى به سوى كسانشان بازگشتند به آن پى ببرند ، اميد كه آنان با برادرشان به سوى ما بازآيند . ( 62 )\r\nپس هنگامى كه نزد پدرشان بازگشتند ، گفتند : اى پدر ، بدون همراهى برادرمان ( بنيامين ) آذوقه از ما منع شده است ، پس برادرمان را با ما بفرست كه اگر او بيايد آذوقه خواهيم گرفت و قطعا ما نگهبان او خواهيم بود . ( 63 )\r\n\r\n","description":"","footnote":"","page_name":" 242 ","page_number":247},
  {"content":"\r\n\r\nيعقوب به فرزندانش گفت : آيا جز همان‌گونه كه شما را پيش‌تر دربارهء برادرش يوسف امين شمردم و به شما اطمينان كردم و آن حوادث روى داد ، دربارهء او نيز شما را امين بشمارم و به شما اطمينان كنم ؟ پس بايد به خدا و نگهبانى او دل بست كه خدا بهترين نگهبان و مهربانترين مهربانان است . ( 64 )\r\nدر اين هنگام فرزندان يعقوب به سراغ كالاهاى خود رفتند و وقتى آنها را گشودند ، ديدند كه سرمايه‌شان به آنان بازگردانده شده است . نزد پدر آمدند و گفتند : اى پدر ، ما چه مىخواهيم ؟ اين سرمايهء ماست كه به ما بازگردانده شده است . ما در سفر به مصر نه تنها از گزند عزيز در امانيم بلكه از كرم او نيز بهره‌مند خواهيم بود و براى خاندان خود آذوقه مىآوريم و از برادرمان مراقبت مىكنيم و بار شترى بر سهم خود مىافزاييم كه دستيابى به اين سهميه آسان است . ( 65 )\r\nيعقوب گفت : هرگز بنيامين را با شما نمىفرستم تا اين‌كه وثيقه‌اى الهى به من بسپاريد كه او را حتما به من بازگردانيد ، مگر اين‌كه از هرسو محاصره شويد و ناتوان گرديد . پس هنگامى كه وثيقهء خود را به يعقوب سپردند ، او گفت : خدا بر آنچه گفتيم ناظر و نگهبان باشد . ( 66 )\r\nهنگامى كه فرزندان يعقوب عازم سفر شدند پدرشان به آنان گفت : اى پسران من ، همه باهم از يك دروازه وارد نشويد ، بلكه از دروازه‌هاى گوناگون وارد شويد . و بدانيد كه اگر گزندى براى شما مقدّر شده باشد ، من با اين سفارش خود نمىتوانم اندكى از آنچه را كه خدا مقدّر كرده است از شما باز دارم ، زيرا فرمانروايى فقط از آن خداست و من بر او توكّل كرده‌ام ، و توكّل‌كنندگان فقط بايد بر او توكّل كنند . ( 67 )\r\nو چون از همان جايى كه پدرشان به آنان فرمان داده بود وارد مصر شدند تدبير يعقوب ، بلايى را كه از جانب خدا مقدّر شده بود بر طرف نساخت ، ليكن خدا حاجتى را كه در دل يعقوب بود برآورد ، و قطعا او بدان‌سبب كه ما به وى آموزش داده بوديم ، از دانشى خاص بهره‌مند بود ، ولى بيشتر مردم آن را نمىدانند و از آن بهره‌اى ندارند . ( 68 )\r\nو هنگامى كه بر يوسف وارد شدند ، يوسف برادرش بنيامين را نزد خود جاى داد و به او گفت : بىگمان من برادر توام و چاره‌اى انديشيده‌ام تا تو را نزد خود نگه دارم ، لذا بر آنچه مأموران انجام مىدهند اندوهگين مباش . ( 69 )\r\n\r\n","description":"","footnote":"","page_name":" 243 ","page_number":248},
  {"content":"\r\n\r\nپس هنگامى كه يوسف برادرانش را به خواروبارشان مجهّز كرد ، جام پادشاه را در بار برادرش نهاد .\r\nپس از حركت آنان ، نداكننده‌اى از كارگزاران يوسف بانگ برآورد :\r\nاى كاروانيان ، قطعا شما دزد هستيد . ( 70 )\r\nبرادران يوسف روى به آنان كردند و گفتند : چه گم كرده‌ايد ؟ ( 71 )\r\nگفتند : جام پادشاه را گم كرده‌ايم ، و يوسف گفت : هركه آن را بيابد و نزد ما بياورد ، مزدش يك بار شتر آذوقه است و من خود ضامن آنم . ( 72 )\r\nگفتند : به خدا سوگند ، شما قبلا از كار ما جويا شديد و دانستيد كه ما به اين سرزمين نيامده‌ايم براى اين‌كه تباهى كنيم و ما هرگز دزد نبوده‌ايم . ( 73 )\r\nگفتند : اگر شما دروغ گفته باشيد و دزد در ميان شما باشد ، كيفر او چيست ؟ ( 74 )\r\nگفتند : كيفر سرقت اين است كه هركس جام پادشاه در بار او پيدا شود ، خودش كيفر آن است كه به بردگى صاحب كالا درمىآيد . ما بدين‌سان ستمكاران ( سارقان ) را كيفر مىدهيم . ( 75 )\r\nپس از تعيين كيفر سرقت ، [ يوسف 
  ] بازرسى بارهاى آنان را پيش از بازرسى بار برادرش آغاز كرد ، آن‌گاه جام را از ظرف برادرش بنيامين درآورد .\r\nاين‌گونه براى يوسف تدبير كرديم كه برادرش را نزد خود نگه دارد ، زيرا در آيين پادشاه ، يوسف حق نداشت برادرش را ، هرچند دزدى كرده باشد ، بگيرد و نگه دارد ، مگر اين‌كه مجرم بخواهد براساس آيين خودش كيفر داده شود ، و خدا چنين خواست كه برادران يوسف خود كيفر سارق را تعيين كنند . ما هركه را بخواهيم به درجاتى بالا مىبريم ؛ همان‌گونه كه يوسف را به درجاتى بر برادرانش برترى داديم ، و برتر از هرصاحب دانشى دانشمندى هست . ( 76 )\r\nبرادران يوسف گفتند :\r\nاگر او دزدى مىكند دور از انتظار نيست ، زيرا او برادرى داشت كه پيش‌تر دزدى كرده بود . يوسف اين اتّهام را در دل خود نهان داشت و آن را برايشان آشكار نكرد ، فقط گفت : شما جايگاهى بدتر داريد و خداوند به آنچه وصف مىكنيد داناتر است . ( 77 )\r\nگفتند : اى عزيز ، او پدرى پير و كهنسال دارد ؛ يكى از ما را به جاى او بگير و او را آزاد كن ، كه ما تو را از نيكوكاران مىبينيم . ( 78 )\r\n\r\n","description":"","footnote":"","page_name":" 244 ","page_number":249},
  {"content":"\r\n\r\nيوسف گفت : پناه به خدا از اين كه جز آن كسى را كه كالاى خود را نزد او يافته‌ايم بگيريم ، زيرا در آن صورت قطعا ستمكار خواهيم بود . ( 79 )\r\nپس هنگامى كه از او در مورد بنيامين نااميد شدند ، به كنارى رفتند و محرمانه دربارهء تصميمات خود به گفت وگو پرداختند . بزرگشان گفت :\r\nآيا ندانسته‌ايد و فراموش كرده‌ايد كه پدرتان از شما پيمانى الهى گرفت كه فرزندش را به او بازگردانيد ؟ و پيش‌تر هم دربارهء يوسف كوتاهى كرديد و گفتيد از او مراقبت مىكنيم ، ولى او را در چاه انداختيد . من هرگز از اين سرزمين دور نمىشوم مگر اين كه پدرم از آن پيمانى كه بستيم صرف‌نظر كند و به من اجازهء بازگشت دهد ، يا خدا در حقّ من حكم كند و راه نجاتى برايم قرار دهد كه او بهترين حكم‌كنندگان است . ( 80 )\r\nنزد پدرتان بازگرديد و به او بگوييد : اى پدر ، پسرت بنيامين دزدى كرد ، و ما دربارهء كيفر سرقت جز آنچه مىدانستيم گواهى نداديم و از غيب هم آگاه نبوديم و نمىدانستيم كه او سرقت كرده است ، و گرنه كيفر سرقت را به آنان نمىگفتيم و به آن رضايت نمىداديم . ( 81 )\r\nو براى اين‌كه در سخن شما ترديد نكند به او بگوييد : از آن سرزمينى كه ما در آن بوديم و از كاروانى كه با آن بدين‌جا روى آورديم و شاهد ماجرا بودند بپرس ، و قطعا ما راست مىگوييم . ( 82 )\r\nيعقوب پس از شنيدن اين سخنان گفت : نه ، چنين نيست ، بلكه نفس شما كارى را براى شما آراسته و شما را به آن وسوسه كرده است . من صبر مىكنم كه در دشوارىها شكيبايى نيكوست ؛ اميد است خدا هرسه نفرشان را به من بازگرداند . قطعا او به بندگانش داناست و كارهايش براساس حكمت است . ( 83 )\r\nسپس از آنان روى برتافت و گفت : افسوس بر يوسف ! و هردو چشمش از اندوه سفيد گشت ، چرا كه خشمش را در خود نگاه مىداشت و اندوهش را فرومىخورد . ( 84 )\r\nفرزندانش به او گفتند : به خدا سوگند تو پيوسته يوسف را به خاطر مىآورى و بر او اندوه مىخورى تا سرانجام در آستانهء تباهى قرار گيرى يا هلاك شوى . ( 85 )\r\nيعقوب گفت : من درد و اندوه خود را با شما نمىگويم و آن را فقط با خدا در ميان مىگذارم و از او چاره مىجويم ، و از صفات خدا چيزهايى مىدانم كه شما نمىدانيد و به همين سبب به رحمت او دل بسته‌ام . ( 86 )\r\n\r\n","description":"","footnote":"","page_name":" 245 ","page_number":250},
  {"content":"\r\n\r\nسپس گفت : اى پسران من ، برويد و از يوسف و برادرش جست‌وجو كنيد و از رحمت خدا و آسايشى كه پس از سختىها عطا مىكند نااميد نشويد ، زيرا حقيقت اين است كه جز كسانى كه باور ندارند خدا بر زدودن رنج‌ها تواناست ، كسى از رحمت خدا مأيوس نمىشود . ( 87 )\r\nپسران يعقوب رهسپار مصر شدند .\r\nهنگامى كه بر يوسف درآمدند ، گفتند : اى عزيز ، به ما و خانوادهء ما آسيب رسيده و در تنگنا قرار گرفته‌ايم . اين سرمايه‌اى كه براى خريد آورده‌ايم ناچيز و كمتر از بهاى آذوقه‌اى است كه بدان نيازمنديم ؛ تو پيمانه را به‌طور كامل به ما عطا كن و برادرمان را به ما ببخش كه خداوند بخشندگان را پاداش مىدهد . ( 88 )\r\nيوسف گفت : آيا دانستيد آن‌گاه كه نادان بوديد با يوسف و برادرش چه كرديد ؟ ( 89 )\r\nگفتند : بىترديد ، تو خود ، يوسفى . چنين نيست ؟ گفت : چرا ، من يوسفم و اين برادر من است . قطعا خداوند نعمتى بزرگ به ما ارزانى داشت . زيرا حقيقت اين است كه هركس تقوا پيشه كند و شكيبايى ورزد نيكوكار است و خدا پاداش نيكوكاران را تباه نمىكند . ( 90 )\r\nبرادران يوسف گفتند : به خدا سوگند كه خدا تو را برگزيده و بر ما برترى داده است و قطعا ما در اشتباه بوده‌ايم . ( 91 )\r\nيوسف گفت : امروز بر شما هيچ سرزنشى نيست . خدا شما را مىآمرزد و او مهربانترين مهربانان است . ( 92 )\r\nسپس به برادرانش فرمود : اين پيراهن مرا ببريد و آن را بر چهرهء پدرم بيفكنيد ، او بدين‌سبب بينا مىشود ، و همهء كسان خود را نزد من آوريد . ( 93 )\r\nو هنگامى كه كاروان به راه افتاد و از مصر فاصله گرفت ، پدرشان به تنى چند از پسرانش كه نزد او بودند گفت : اگر مرا كم‌خرد نشماريد ، بىشك من بوى يوسف را مىشنوم . ( 94 )\r\nگفتند : به خدا سوگند تو در همان اشتباه گذشتهء خود هستى كه يوسف را اين‌گونه دوست مىدارى . ( 95 )\r\n\r\n","description":"","footnote":"","page_name":" 246 ","page_number":251},
  {"content":"\r\n\r\nو هنگامى كه مژده‌رسان آمد ، پيراهن را بر چهرهء يعقوب افكند و او بينا شد . او به فرزندانش گفت : مگر به شما نگفتم كه من از صفات خدا چيزهايى مىدانم كه شما نمىدانيد ؟ ( 96 )\r\nگفتند :\r\nاى پدر ، از خدا براى ما آمرزش گناهانمان را بخواه كه ما در اشتباه بوده‌ايم . ( 97 )\r\nيعقوب گفت : به زودى از پروردگارم براى شما آمرزش مىطلبم . قطعا اوست كه بسيار آمرزنده و مهربان است . ( 98 )\r\nيعقوب با كسان خود رهسپار مصر شد و يوسف در بيرون شهر به استقبال آنان رفت . هنگامى كه بر يوسف وارد شدند ، يوسف پدر و مادرش را در آغوش گرفت و گفت : همه وارد مصر شويد كه به خواست خدا آن‌جا در امن و امان خواهيد بود . ( 99 )\r\nو پدر و مادرش را بر تخت نشانيد ، و همه در برابر يوسف بر زمين افتادند و سجده كردند ، و يوسف گفت : اى پدر ، اين است تعبير آن خوابى كه پيش‌تر ديدم ، پروردگارم اكنون به آن تحقّق بخشيده است ، به راستى خدا به من نيكى كرد آن‌گاه كه مرا از زندان خارج ساخت و شما را از صحرا به اين‌جا آورد ، پس از آن‌كه شيطان ميان من و برادرانم فتنه ايجاد كرد . به راستى پروردگارم آنچه بخواهد به لطف و كرمش انجام مىدهد ، چرا كه او به بندگانش داناست و كارهايش از روى حكمت است . ( 100 )\r\nآن‌گاه با تمام وجود به خدا روى آورد و گفت :\r\nپروردگارا ، تو از سلطنت بهره‌اى به من دادى و از تعبير خواب‌ها و تحليل رويدادها به من آموختى .\r\nاى پديدآورندهء آسمان‌ها و زمين ، تنها تويى كه در دنيا و آخرت سرپرست منى ، مرا تا پايان عمر تسليم خود گردان و مرا به شايستگان ملحق كن . ( 101 )\r\nاى پيامبر ، اين سرگذشت از خبرهاى غيب است كه آن را به تو وحى مىكنيم ، و تو آن‌گاه كه برادران يوسف همگى بر كار خود مصمم شدند و دربارهء يوسف بدانديشى مىكردند نزد آنان نبودى كه از اخبارشان آگاه شوى . ( 102 )\r\nو بيشتر مردم ايمان نمىآورند ، هرچند تو خواستار ايمان آنان باشى و در اين راه سخت بكوشى . ( 103 )\r\n\r\n","description":"","footnote":"","page_name":" 247 ","page_number":252},
  {"content":"\r\n\r\nاين در حالى است كه تو از آنان براى ابلاغ قرآن هيچ مزدى نمىطلبى تا به بهانهء غرامت ايمان نياورند . قرآن براى جهانيان يادآور آيات خدا و زدايندهء غفلت‌هاست ، نه كالايى كه به وسيلهء آن مقام و ثروت فراهم گردد . ( 104 )\r\nو چه بسيار نشانه‌هايى بر يكتايى خدا در آسمان‌ها و زمين است كه مردم بر آن مىگذرند ولى از آنها روى مىگردانند و آنها را درك نمىكنند . ( 105 )\r\nو بيشتر كسانى كه به خدا ايمان دارند ، در همان حال مشركند و ايمانشان به شرك آلوده است . ( 106 )\r\nآيا كسانى كه ايمان نمىآورند ايمنند از اين‌كه عذابى فراگير از جانب خدا آنان را احاطه كند ، يا قيامت - در حالى كه بىخبرند - ناگهان بر آنان دررسد ؟ ( 107 )\r\nاى پيامبر ، بگو : اين است راه من كه از روى بصيرت ، مردم را به خداى يكتا فرامىخوانم . اين است راه من و كسانى كه مرا پيروى كرده‌اند .\r\nآرى ، منزّه است خدا از اين‌كه شريك داشته باشد ، و من از مشركان نيستم . ( 108 )\r\nاى پيامبر ، تو نخستين بشر نيستى كه از ميان مردم به سوى آنان مبعوث شده‌اى ؛ پيش از تو نيز به رسالت نفرستاديم مگر مردانى را كه به آنان وحى مىكرديم ؛ مردانى از اهالى شهرهايى كه به سويشان فرستاده شدند . آيا قوم تو در زمين سير نكرده‌اند تا بنگرند فرجام كسانى كه پيش از آنان مىزيستند و پيامبران و آيات خدا را انكار كردند ، چگونه بوده است ؟ حقّا سراى آخرت براى كسانى كه تقوا پيشه نموده‌اند بهتر است ، آيا درنمىيابيد ؟ ( 109 )\r\nپيامبران مردم را به يكتاپرستى فراخواندند و آنان را به عذاب الهى هشدار دادند ، تا آن‌گاه كه از ايمان مردم نااميد شدند و مردم پنداشتند كه به پيامبران در مورد عذاب كافران دروغ گفته شده است يارى ما به آنان رسيد ؛ پس هركه را خواستيم نجات داده شد ، و عذاب ما از مردم گنهكار بازگردانده نمىشود . ( 110 )\r\nبه يقين در سرگذشت يوسف و برادرانش ، براى خردمندان درس عبرتى است . اين داستان داستانى بافته شده نيست ، بلكه تصديق‌كنندهء تورات است كه پيش از قرآن بوده ، و روشنگر همهء امور دينى مردم است و رهنمود و رحمتى است براى مردمى كه ايمان مىآورند . ( 111 )\r\n\r\n","description":"","footnote":"","page_name":" 248 ","page_number":253},
  {"content":"\r\n\r\n\r\nسورهء رعد / 13\r\nبه نام خداوند گسترده‌مهر مهربان\r\nالف . لام . ميم ، را . اين پديده‌هاى جهان هستى همه نشانه‌هايى بر يكتايى خداوندند ، و كتابى كه از جانب پروردگارت به سوى تو نازل شده سراسر حق است ، ولى بيشتر مردم به آن نشانه‌ها و به اين كتاب آسمانى ايمان نمىآورند . ( 1 )\r\nخداست آن‌كه آسمان‌ها را بدون ستونهايى كه آنها را ببينيد برافراشت ، سپس بر عرش فرمانروايى تسلط يافت و خورشيد و ماه را رام ساخت . هركدام تا سرآمدى معيّن در حركتند .\r\nاو كار جهان را تدبير مىكند و موجودات را كه نشانه‌هاى يكتايى اويند از هم جدا مىسازد تا بدانيد كه مجرمان و نيكوكاران را نيز از هم جدا خواهد كرد ، باشد كه به ديدار خدا و برپايى قيامت يقين كنيد . ( 2 )\r\nو اوست آن‌كه زمين را گسترانيد تا درخور رويش گياهان و پديد آمدن جانداران باشد ، و در آن كوه‌هايى استوار براى ذخيره شدن آب‌ها و جويبارهايى براى روان ساختن آب به كشتزارها قرار داد ، و از هرميوه‌اى كه رويش آن در زمين امكان داشت ، انواع گوناگونى در آن آفريد . پيوسته تاريكى شب را بر روز مىپوشاند تا زمينهء آرامش مردم فراهم شود . به راستى در اينها براى مردمى كه مىانديشند نشانه‌هايى بر يكتايى خداست . ( 3 )\r\nو در زمين قطعاتى است با خاكى همسان كه مجاور يكديگرند ، و در آن باغ‌هايى از انگور و كشتزار و درختان خرماست كه برخى بر يك ريشه روييده‌اند و برخى جداجدا بر ريشه‌هايى مختلف قرار دارند و همه با يك آب سيراب مىشوند ولى مختلفند و ما بعضى از آنها را از جهت ميوه بر بعضى ديگر برترى مىدهيم . به يقين ، در اينها براى مردمى كه خرد ورزند نشانه‌هايى بر يكتايى خداست . ( 4 )\r\nو اگر تعجب مىكنى ، از سخن منكران رستاخيز تعجّب كن كه مىگويند : آيا وقتى خاك شديم ، واقعا در آفرينشى جديد قرار مىگيريم ؟ اينان كسانىاند كه به پروردگارشان كافر شده‌اند .\r\nاينانند كه بر گردن‌هايشان زنجيرهاست ، و اينان همدم آتشند و در آن جاودانه خواهند بود . ( 5 )\r\n\r\n","description":"","footnote":"","page_name":" 249 ","page_number":254},
  {"content":"\r\n\r\nكافران پيش از درخواست رحمت و سلامت ، از تو مىخواهند كه هر چه زودتر عذاب الهى را بر آنان فرود آورى ، در حالىكه پيش از آنان عقوبت‌هايى عبرت‌انگيز بر منكران رسالت پيامبران رفته است و آنان از آن آگاهند . به يقين ، پروردگار تو براى مردم - با وجود ستمكارىشان - صاحب مغفرت است و البته پروردگار تو سخت كيفر نيز هست . ( 6 )\r\nكافران قرآن را نشانهء رسالت تو نمىشمرند ، لذا مىگويند : چرا از جانب خدا معجزه‌اى همچون معجزات موسى و عيسى بر او فرستاده نشده است ؟ اى پيامبر ، آوردن معجزه در اختيار تو نيست ، تو فقط بيم‌دهنده و هدايت‌كننده‌اى ، و هر قومى هدايت‌كننده‌اى دارد . ( 7 )\r\nخدا مىداند كه هرماده‌اى چه در رحم دارد ، و نيز از خون‌هايى كه رحم‌ها در دوران باردارى جذب مىكنند و به مصرف عذاى جنين مىرسانند و خون‌هايى كه زياد آورده به مصرف نمىرسانند و دفع مىكنند آگاه است . چگونه آگاه نباشد ، در صورتى كه هرچيزى نزد او اندازه‌اى معين دارد . ( 8 )\r\nداناى نهان و آشكار ، و بزرگ و بلندمرتبه است . ( 9 )\r\nنزد او يكسان است آن كس از شما كه سخنش را نهان دارد و كسى كه آن را آشكار كند ، و آن كس كه در شب خود را پنهان سازد و كسى كه در روز به‌طور آشكار راه پيمايد . ( 10 )\r\nآدمى فرشتگانى در پى دارد كه همواره از پيش روى و از پشت سرش او را احاطه كرده‌اند و به فرمان خدا او را از گزندهايى كه برخاسته از فرمان خداست حفظ مىكنند . اين موهبت همچنان ادامه دارد ، چرا كه خداوند نعمتى را كه به مردمى داده است به بلا و محنت تبديل نمىكند تا اين‌كه آنان خود ، خويشتن را دگرگون سازند و به كفر و ناسپاسى روى بياورند .\r\nو هنگامى كه خدا محنت و بلايى را براى مردمى بخواهد بازگشتى براى آن نيست و جز خدا هيچ سرپرستى در برابر آن محنت و بلا نخواهند داشت . ( 11 )\r\nاوست آن‌كه برق را در آسمان به شما مىنماياند تا در گروهى بيم و در گروهى اميد به وجود آورد ، و اوست كه ابرهاى گرانبار را پديد مىآورد . ( 12 )\r\nرعد ، همراه با ستايش خدا ، و فرشتگان از هيبت او تسبيح او مىگويند ، و اوست كه صاعقه‌ها را فرومىفرستد آنها را به هركه بخواهد مىرساند . با اين حال ، مشركان دربارهء ربوبيّت خدا مجادله مىكنند و آن را ويژهء معبودان خود مىدانند ، و حال آن‌كه خدا در مجادله با آنان و رسوا ساختنشان سخت تواناست . ( 13 )\r\n\r\n","description":"","footnote":"","page_name":" 250 ","page_number":255},
  {"content":"\r\n\r\nدعاى راستين ويژهء خداست ، و كسانى كه مشركان آنها را به جاى خدا مىخوانند ، هيچ پاسخى به آنان نمىدهند و اندكى از خواسته‌هايشان را هم تأمين نمىكنند ، مگر مانند تشنه‌اى كه دو دستش را از دور به سوى آب مىگشايد تا آب به دهانش برسد ولى آب به دهانش نمىرسد .\r\nآرى ، دعاى كافران جز در بيراهه نيست و قطعا كارگشا نخواهد بود . ( 14 )\r\nهمهء كسانى كه در آسمان‌ها و زمينند ، خواه‌ناخواه در برابر خدا خاضعند و براى او سجده مىكنند ، و نيز سايه‌هايشان در هربامداد و عصرگاه . ( 15 )\r\nبه مشركان بگو : پروردگار آسمان‌ها و زمين و تدبيركنندهء آنها كيست ؟\r\nبگو : خداست . بگو : با اين حال ، آيا غير او را سرپرستانى براى خود برگرفته‌ايد كه مالك هيچ سود و زيانى براى خود نيستند تا چه رسد به شما ؟ بگو : آيا كافران كه از ديدن حقايق كورند با مؤمنان كه چشم بصيرت دارند برابرند ؟ آيا تاريكىهاى كفر با نور ايمان يكسان است ؟ آيا آنان براى خدا همتايانى پنداشته‌اند كه مانند آفريده‌هاى خدا را آفريده‌اند و اين دو دسته آفريده بر آنان مشتبه شده است ؟ بگو : خدا آفرينندهء هرچيزى است ، زيرا او يگانه و بر همهء موجودات چيره است . ( 16 )\r\nخداوند از آسمان آبى خالص فروفرستاده است ، و رودها هر كدام به اندازهء گنجايش خود آب برگرفته و جارى شده‌اند ؛ آن‌گاه سيل ، كفى برآمده ، بر روى خود برداشته است ، و از آنچه مردم بر آن آتش مىافروزند تا با ذوب كردن آنها زيور يا كالايى به دست آورند ، كافى مانند كف سيلاب برمىآيد . خداوند ، حق و باطل را اين‌گونه مثل مىزند ؛ حق مانند آب و فلز داراى ثبات ، و باطل همچون كف سيلاب و كف فلزّ محوشدنى است . آرى ، كف به كنارى مىرود و نابود مىشود ، ولى آنچه به مردم سود مىرساند در زمين باقى مىماند . خداوند مثل‌ها را اين‌گونه تبيين مىكند . ( 17 )\r\nبراى كسانى كه دعوت پروردگارشان را اجابت كرده‌اند نيكوترين فرجام خواهد بود ، و كسانى كه دعوت او را نپذيرفته‌اند ، اگر همهء آنچه در زمين است همراه با برابر آن مال ايشان باشد ، آن را براى نجات خود فديه خواهند داد . آنان حساب بدى خواهند داشت و جايگاهشان دوزخ است و آن بد بسترى است . ( 18 )\r\n\r\n","description":"","footnote":"","page_name":" 251 ","page_number":256},
  {"content":"\r\n\r\nآيا كسى كه بيناست و مىداند آنچه از جانب پروردگارت بر تو نازل شده حق است ، مانند كسى است كه كور است و درنمىيابد ؟ آنان برابر نيستند ، زيرا حق‌بينان خردمندند و تنها خردمندان متذكّر مىشوند . ( 19 )\r\nهمانان كه به عهدشان با خدا وفا مىكنند ( به توحيد و لوازم آن پاىبندند ) و آن پيمان را نمىشكنند . ( 20 )\r\nو كسانى كه آنچه را خدا به پيوستنش فرمان داده است مىپيوندند و از كيفر پروردگارشان ، مىترسند و از سختى حساب اعمالشان بيم دارند . ( 21 )\r\nو آنان‌كه براى طلب خشنودى پروردگارشان ، بر دشوارىها ، فرمانبردارى از خدا و پرهيز از گناهان صبر كرده و نماز را برپا داشته و از آنچه روزيشان كرده‌ايم ، در نهان و آشكار انفاق كرده‌اند ، و بدى را با نيكى مىزدايند . اينانند كه فرجام نيكوى اين سرا را خواهند داشت . ( 22 )\r\nهمان بوستان‌هاى دايمى بهشت كه خردمندان همراه با پدران و همسران و فرزندانشان كه شايستهء آن هستند وارد آن مىشوند و فرشتگان از هر درى بر آنان درمىآيند . ( 23 )\r\nو به آنان مىگويند : سلام بر شما به پاداش اين‌كه صبر كرديد . فرجام اين سراى براى كسانى كه بر كردار شايسته پايدار بوده‌اند فرجامى نيكوست . ( 24 )\r\nو كسانى كه عهدشان را با خدا پس از بستن آن مىشكنند و آنچه را خدا به پيوستن آن فرمان داده است مىگسلند ، و با انجام كارهاى ناشايسته در زمين فساد مىكنند ، براى آنان دورى از رحمت خدا خواهد بود و ناگوارى اين سرا را خواهند داشت . ( 25 )\r\nخداست كه روزى را براى هركه بخواهد وسعت مىبخشد و بر هركه بخواهد تنگ مىگيرد ؛ به همين سبب بهشت را براى مؤمنان ، و ناگوارى و دورى از رحمت خود را براى كافران و تبهكاران قرار مىدهد . آنان به زندگى دنيا شادمان شدند و به آن اكتفا كردند ، در حالىكه زندگى دنيا در برابر آخرت جز بهره‌اى اندك نيست كه سرانجام از ميان خواهد رفت . ( 26 )\r\nكفرپيشگان ، قرآن را معجزهء رسالت پيامبر نمىشمرند و مىگويند : چرا از جانب پروردگارش معجزه‌اى بر او نازل نشده است تا ما بدين‌وسيله هدايت شويم ؟ بگو : هدايت انسان‌ها به ارادهء خداست نه ديدن معجزه . خدا هركه را بخواهد گمراه مىكند و براى كسانى چنين مىخواهد كه به او بازنيايند ، و هر كه به سوى او بازگردد ، او را به سوى خود هدايت مىكند . ( 27 )\r\nبازآمدگان به سوى خدا كسانىاند كه به او ايمان آورده‌اند و دل‌هايشان به ياد خدا آرام مىگيرد . بدانيد كه تنها با ياد خدا دل‌ها آرامش مىيابد . ( 28 )\r\n\r\n","description":"","footnote":"","page_name":" 252 ","page_number":257},
  {"content":"\r\n\r\nكسانى كه ايمان آورده و كارهاى شايسته كرده‌اند ، چون دلشان به ياد خدا آرامش يافته است ، خوش‌ترين زندگى را خواهند داشت و براى آنان فرجامى نيكو خواهد بود . ( 29 )\r\nهمان‌گونه كه سنّت ما تاكنون بر اين جارى بوده است كه مردم را به توحيد فراخوانيم ، تو را نيز در ميان امّتى كه پيش از آن امّت‌هايى گذشته‌اند به رسالت فرستاديم تا آنچه را به تو وحى كرده‌ايم بر آنان بخوانى ، ولى آنان خداى رحمان را انكار مىكنند . بگو : او پروردگار من است . معبودى شايستهء پرستش جز او نيست . فقط بر او توكّل كرده‌ام و براى نيازهاى خود به او رجوع مىكنم . ( 30 )\r\nو اگر قرآنى بود كه كوه‌ها به وسيلهء آن از جاى بركنده و روانه مىشد ، يا زمين به آن شكافته و قطعه‌قطعه مىگشت ، يا مردگان به وسيلهء آن زنده مىشدند و دربارهء رستاخيز با آنان سخن گفته مىشد .\r\nباز هم كافران هدايت نمىشدند ، مگر اين‌كه خدا مىخواست . آرى ، تنها معجزه سبب هدايت مردم نيست ، بلكه كارها همه در اختيار خداست . با اين وصف آيا مؤمنان ندانسته‌اند كه خدا نمىخواهد اين كفرپيشگان هدايت شوند و اگر خدا بخواهد همهء مردم را هدايت مىكند ؟ و آيا مؤمنان از هدايت يافتن اين كافران نااميد نشده‌اند كه مىخواهند معجزه‌اى جز قرآن براى آنان آورده شود تا ايمان بياورند ؟ و كسانى كه رسالت تو را انكار كرده‌اند ، پيوسته به سبب كفرشان به خداى رحمان ، حادثه‌اى كوبنده به آنان مىرسد ، يا آن حادثه نزديك خانه‌هايشان فرود مىآيد و آثار آن دامنگيرشان مىشود . اين امر همچنان ادامه دارد تا اين‌كه وعدهء خدا فرارسد و نابودشان كند . به يقين ، خداوند وعدهء خود را خلاف نمىكند . ( 31 )\r\nسرنوشت پيشينيان گواه اين وعده است ؛ چرا كه پيش از تو نيز پيامبرانى مورد استهزا قرار گرفتند و من به كسانى كه كافر شده بودند مهلت دادم ، سپس آنان را به عذاب گرفتم ؛ پس كيفر من چگونه بود ؟ آيا كافران توانستند از آن بگريزند ؟ ( 32 )\r\nپس آيا خدا كه بر هرشخصى چيره است و همهء امور را او تدبير مىكند شريك دارد ؟ ولى كافران براى خدا شريكانى پنداشته‌اند . بگو : آنها را وصف كنيد تا براى شما روشن شود كه درخور پرستش نيستند . آيا خدا را به شريك‌هايى خبر مىدهيد كه او از وجودشان در زمين آگاه نيست ، يا سخن شما سطحى و بىمحتواست ؟ كافران هيچ دليلى بر شرك خود ندارند ، بلكه براى آنان نيرنگشان آراسته شده و از راه درست بازداشته شده‌اند . و هركه را خدا به بيراهه كشد ، هدايت‌كننده‌اى براى او نخواهد بود . ( 33 )\r\nبراى آنان در زندگى دنيا عذابى است ، و قطعا عذاب آخرت دشوارتر است ، و به جاى خدا نگهدارنده‌اى از عذاب نخواهند داشت . ( 34 )\r\n\r\n","description":"","footnote":"","page_name":" 253 ","page_number":258},
  {"content":"\r\n\r\nوصف آن بهشتى كه به تقواپيشگان وعده داده شده اين است كه از زير درختان آن نهرها جارى است . ميوهء آن هميشگى و سايه‌اش پايدار است . اين فرجام كسانى است كه تقواپيشه بوده‌اند و فرجام كفرپيشگان آتش است . ( 35 )\r\nاى پيامبر ، كسانى كه به آنان كتاب آسمانى داده‌ايم ، از آنچه به سوى تو فرو فرستاده شده است شادمان مىشوند ، و برخى از احزابشان كسانى هستند كه بخشى از آنچه را بر تو نازل كرده‌ايم ، چون با باورهايشان ناسازگار است ، انكار مىكنند . بگو : جز اين نيست كه من فرمان يافته‌ام خدا را بپرستم و چيزى را شريك او قرار ندهم . من مردم را فقط به سوى او مىخوانم و در كارهايم فقط به او رجوع مىكنم . ( 36 )\r\nو همان‌گونه كه بر موسى و عيسى كتاب آسمانى نازل كرديم ، بر تو نيز اين قرآن را كه دربردارندهء حكم و به زبان عربى است فروفرستاديم . و اگر پس از دانشى كه به تو رسيده است ، از خواسته‌هاى اهل كتاب پيروى كنى و به بخشى از احكام منسوخ يا تحريف‌شدهء آنان تمايل نشان دهى ، يا در پاسخ به پيشنهادشان معجزه‌اى جز قرآن بخواهى ، قطعا خدا تو را مؤاخذه خواهد كرد ، آن‌گاه نه به جاى او ياورى خواهى داشت و نه كسى كه تو را از كيفر او حفظ كند . ( 37 )\r\nبه يقين ، ما پيش از تو نيز پيامبرانى را به رسالت فرستاديم و براى آنان همسران و فرزندانى قرار داديم ، و هيچ پيامبرى را توان اين نبوده است كه جز به اذن خدا معجزه‌اى بياورد ، و خدا نيز جز برطبق حكمت و مصلحت فرمان تحقق معجزه‌اى را نمىدهد ، زيرا براى هرزمانى چيزى مقرر شده است كه در آن زمان جز همان چيز تحقق نمىيابد . ( 38 )\r\nخداست كه در هرزمانى آنچه را بخواهد مىزدايد و آنچه را بخواهد استوار مىدارد . البتّه زدودن و استوار داشتن امور از سوى خدا بىبرنامه نيست ، بلكه اساس آن « امّ الكتاب » است و « امّ الكتاب » فقط نزد اوست . ( 39 )\r\nپس اگر بخشى از كيفرهايى را كه به آنان وعده مىدهيم به تو بنمايانيم ، يا پيش از آن جان تو را بستانيم ، تو در انتظار تحقّق آن وعده‌ها مباش ، چرا كه وظيفهء تو فقط ابلاغ پيام است و حسابرسى آنان فقط بر عهدهء ماست . ( 40 )\r\nآيا نديده‌اند كه ما به سراغ زمين مىآييم و از اطرافش آن را مىكاهيم ( آدميان را جان مىستانيم و به هلاكت مىافكنيم ) ؟ و خداست كه حكم مىكند و هيچ‌كس نمىتواند حكم او را دنبال كند و مانع آن شود ، و او كارها را به سرعت همان‌گاه كه انجام مىشود حسابرسى مىكند . ( 41 )\r\nقطعا كسانى هم كه پيش از آنان بودند مكر ورزيدند ، ولى مكرشان ما را از هلاك ساختن آنان بازنداشت ، زيرا تدبيرها همه از آن خداست . اوست كه مىداند هركسى چه فراهم مىآورد . و به زودى كافران خواهند دانست كه فرجام نيكوى اين سراى از آن كيست ؟ ( 42 )\r\n\r\n","description":"","footnote":"","page_name":" 254 ","page_number":259},
  {"content":"\r\n\r\nاى پيامبر ، كسانى كه قرآن را انكار كرده و كافر شده‌اند مىگويند : تو فرستادهء خدا نيستى . بگو : براى روشن شدن حقيقت كافى است كه خدا ميان من و شما گواه باشد ، و او به رسالت من گواهى داده است ، و نيز كافى است آن كسى كه دانش اين كتاب ( قرآن ) نزد اوست به رسالت من گواهى دهد . ( 43 )\r\n\r\nسورهء ابراهيم / 14\r\nبه نام خداوند گسترده‌مهر مهربان\r\nالف . لام . را . اين قرآن كتابى است كه ما آن را به سوى تو فرستاديم تا مردم را به اذن پروردگارشان از تاريكىهاى گمراهى بيرون آورى و به نور هدايت ، به راه آن مقتدر شكست‌ناپذير ستوده روانه كنى . ( 1 )\r\nخدايى كه آنچه در آسمان‌ها و آنچه در زمين است از آن اوست ، و واى بر كافران از عذابى سخت كه دامنگيرشان خواهد شد . ( 2 )\r\nهمانان كه زندگى دنيا را با شيفتگى برمىگزينند و آن را بر آخرت ترجيح مىدهند و از راه خدا ( آيينى كه براى مردم مقرّر كرده است ) بازمىمانند و كج آن راه را مىطلبند . اينان در بيراهه‌اى هستند كه با حق فاصله‌اى دور و دراز دارد . ( 3 )\r\nو ما هيچ پيامبرى را جز به زبان قومش به رسالت نفرستاديم ، تا پيام الهى را براى آنان به روشنى بيان كند . پس از آن ، خداوند هركه را بخواهد به بيراهه مىافكند و هركس را بخواهد هدايت مىكند و اوست مقتدرى شكست‌ناپذير كه كارهايش همه از روى حكمت است . ( 4 )\r\nاى پيامبر ، ما تو را به رسالت فرستاده‌ايم ، چنان‌كه يقينا موسى را با نشانه‌هاى خود ( معجزاتى كه به او داديم ) به رسالت فرستاديم و به او گفتيم : قوم خود را از تاريكىهاى گمراهى درآور و به سوى نور هدايت روانه ساز و روزهاى الهى را كه حاكميّت خدا بر همهء اسباب و عوامل آشكار شد به آنان يادآورى كن . قطعا در هريك از آنها ، براى هركسى كه در بلاها بسيار شكيبا و در برابر نعمت‌هاى الهى بسيار سپاسگزار باشد ، نشانه‌هايى بر يكتايى خداست . ( 5 )\r\n\r\n","description":"","footnote":"","page_name":" 255 ","page_number":260},
  {"content":"\r\n\r\nو ياد كن زمانى را كه موسى به قومش گفت : آن نعمتى كه خدا به شما ارزانى داشت به خاطر آوريد ، آن‌گاه كه شما را از فرعونيان رهايى بخشيد . آنان پيوسته عذاب ناگوار به شما مىچشاندند ، و براى نابود كردن نسل شما پسرانتان را سر مىبريدند و زنانتان را براى كنيزى و خدمت زنده مىگذاشتند ، و در اين امر براى شما از جانب پروردگارتان آزمونى بزرگ بود . ( 6 )\r\nو ياد كن زمانى را كه پروردگارتان اعلام كرد كه اگر سپاسگزارى كنيد ، قطعا بر نعمت‌هاى شما مىافزايم ، و اگر ناسپاسى كنيد و به كفر و گناه روى آوريد ، بىترديد عذاب من سخت است . ( 7 )\r\nو موسى به قومش گفت : اگر شما و كسانى كه در زمينند يكسره ناسپاسى كنيد و كافر شويد ، به خدا زيانى نمىرسد ، زيرا خداوند بىنياز و ستوده است . ( 8 )\r\nآيا داستان هلاكت كسانى كه پيش از شما بودند : قوم نوح و عاد و ثمود و كسانى كه بعد از آنان بودند به شما نرسيده است ؟ هيچ‌كس جز خدا از حقيقت حالشان و تاريخ حياتشان آگاه نيست . پيامبرانشان با دلايلى روشنگر به سويشان آمدند ، ولى آنان دست پيامبران را به دهانشان برگرداندند ( آنان را به سكوت واداشتند ) و گفتند : ما به آيينى كه شما براى آن فرستاده شده‌ايد كافريم و در درستى آنچه ما را بدان فرامىخوانيد ترديد داريم و دعوت شما به يكتاپرستى مايهء بدگمانى ما شده است . ( 9 )\r\nپيامبرانشان گفتند : آيا در يكتايى خدا كه پديدآورندهء آسمان‌ها و زمين و سامان‌دهندهء آنهاست ترديدى هست ؟ او شما را دعوت مىكند تا پاره‌اى از گناهان شما را بر شما ببخشايد و تا سرآمدى معيّن به شما مهلت دهد ، زيرا اگر بخشوده نشويد ، پيش از مهلت مقرّر ، به سزاى گناهانتان به هلاكت خواهيد رسيد . گفتند : شما جز بشرى مانند ما نيستيد ؛ اگر از جانب خدا پيامى به شما مىرسيد به ما نيز رسيده بود . شما مىخواهيد با اين ادّعا ما را از آنچه پدرانمان مىپرستيدند بازداريد . اگر از جانب خدا فرستاده شده‌ايد براى ما معجزه‌اى آشكار بياوريد . ( 10 )\r\n\r\n","description":"","footnote":"","page_name":" 256 ","page_number":261},
  {"content":"\r\n\r\nپيامبرانشان در پاسخ آنان گفتند : آرى ، ما جز بشرى مانند شما نيستيم ، ولى آدميان در بهره‌مندى از نعمت‌هاى خدا يكسان نيستند ، بلكه خدا به هر يك از بندگانش كه بخواهد ، با اعطاى مقام نبوّت ، نعمتى سنگين به او ارزانى مىدارد . امّا اين‌كه از ما درخواست معجزه مىكنيد بدانيد كه ما نمىتوانيم بىاذن خدا معجزه‌اى براى شما بياوريم .\r\nپس كسانى كه به خدا ايمان دارند بايد تنها بر او توكّل كنند . ( 11 )\r\nو ما چه عذرى داريم كه بر خدا توكّل نكنيم و حال آن‌كه او راه‌هايى را كه براى ما شايسته است به ما نشان داده است ؟ به همين جهت بر آزارهايى كه براى ابلاغ توحيد به ما رسانده‌ايد صبر مىكنيم . پس اهل توكّل بايد فقط بر خدا توكّل كنند . ( 12 )\r\nو كسانى كه كافر شدند ، به پيامبرانشان گفتند : بىترديد ، شما و پيروانتان را از سرزمين خود بيرون مىكنيم مگر اين‌كه به آيين ما درآييد . پس پروردگارشان به آنان وحى كرد كه حتما ستمكاران را نابود خواهيم كرد . ( 13 )\r\nو شما را پس از آنان در همان سرزمين سكونت خواهيم داد . اين وعده براى كسى است كه از مقام من بيم داشته و از تهديد من ترسيده است . ( 14 )\r\nو پيامبران چنان از ستم كافران به ستوه آمدند كه از خدا طلب يارى كردند و خدا هم آنان را يارى كرد و هرزورگوى ستيزه‌گرى از نجات خود نوميد شد و به هلاكت رسيد . ( 15 )\r\nدوزخ از پى اوست و به او خونابه خواهند نوشانيد . ( 16 )\r\nآن را جرعه‌جرعه مىنوشد و مىرود كه نتواند آن را فروبرد ، و مرگ از هرسو به سراغش مىآيد ولى هرگز نخواهد مرد ، و عذابى سخت به دنبال خواهد داشت . ( 17 )\r\nكسانى كه به پروردگارشان كافر شده‌اند ، اعمالشان در مثل به خاكسترى مىماند كه در روزى طوفانى تندبادى بر آن بوزد كه بر اندكى هم از آنچه فراهم آورده‌اند دست نمىتوانند يافت . اين است آن گمراهىاى كه از حق فاصله‌اى دور و دراز دارد . ( 18 )\r\n\r\n","description":"","footnote":"","page_name":" 257 ","page_number":262},
  {"content":"\r\n\r\nآيا ندانسته‌اى كه خداوند آسمان‌ها و زمين را به حق آفريده است ( براى آن هدفى مقرر داشته است ) ؟ اگر بخواهد شما را از ميان مىبرد و آفريدگانى جديد پديد مىآورد . ( 19 )\r\nو اين كار بر خدا دشوار نيست . ( 20 )\r\nدر قيامت پرده‌ها از روى چشم‌ها برداشته مىشود و همهء مردم درمىيابند كه براى خدا آشكارند ؛ آن‌گاه ناتوانانى كه پيرو مستكبران كفرپيشه بودند ، به آن گردنفرازان مىگويند : ما در دنيا پيرو بىچون‌وچراى شما بوديم ، آيا امروز چيزى از عذاب خدا را از ما بازمىداريد ؟ مستكبران در پاسخ مىگويند : اگر خدا ما را به رهايى از اين عذاب رهنموده بود ، ما نيز شما را به رهايى از آن راهنمايى مىكرديم ، ولى بدانيد چه بىتابى كنيم و چه شكيبايى ورزيم براى ما يكسان است ، ما را هيچ گريزگاهى نيست . ( 21 )\r\nو چون كار به انجام رسد ، شيطان ( ابليس ) به كافران و گنهكاران مىگويد : خدا به شما وعده داد ، وعده‌اى راست و درست ، و به آن وفا كرد ، و من هم به شما وعده دادم ولى با شما خلاف كردم ، و من بر شما هيچ تسلّطى نداشتم ، نه بر خودتان چيره بودم و نه بر خردهايتان ، فقط شما را به كفر و نافرمانى خدا فراخواندم و شما دعوتم را پذيرفتيد ؛ پس مرا سرزنش نكنيد و خود را سرزنش كنيد كه به اختيار خود از من پيروى كرديد ؛ نه من فريادرس شما هستم و نه شما فريادرس من . من منكر آن بودم كه مرا پيش از اين ، در حيات دنيا شريك خدا گيريد ؛ به يقين ستمكاران عذابى دردناك دارند . ( 22 )\r\nو كسانى كه ايمان آورده و كارهاى شايسته كرده‌اند به بوستان‌هايى آكنده از درختان كه از زير آنها نهرها روان است درآورده مىشوند ، در حالى كه به اذن پروردگارشان در آن‌جا جاودانه خواهند بود ، و درودشان در آن‌جا سلام است . ( 23 )\r\nآيا ندانسته‌اى كه خداوند گواهى به توحيد را چگونه مثل زده است ؟ او سخن پاك ( گواهى به توحيد ) را به درختى پاك كه ريشه‌اش در زمين استوار و شاخه‌هايش در آسمان است تشبيه كرده است . ( 24 )\r\n\r\n","description":"","footnote":"","page_name":" 258 ","page_number":263},
  {"content":"\r\n\r\nدرختى كه در هرزمان ميوه‌اش را به اذن پروردگارش مىدهد .\r\nو خداوند براى مردم مثل‌ها مىزند ، باشد كه دريابند كه نيكبختى آنان در گرو توحيد و خداپرستى است . ( 25 )\r\nو سخن پليد ( شرك ) در مثل همچون درختى بىريشه و پليد است كه از روى زمين بركنده شده و ثبات ندارد و جز شر و بدى ثمرى به بار نمىآورد . ( 26 )\r\nخداوند كسانى را كه ايمان آورده‌اند ، در زندگى دنيا و در آخرت با سخنى استوار كه آن را پذيرفته‌اند بر ايمانشان پايدار مىدارد و ستمكاران ( كفرپيشگان ) را در گمراهى مىافكند و آنان را از دستيابى به حيات پاك دنيا و آخرت محروم مىكند . و خدا هركارى كه بخواهد انجام مىدهد . ( 27 )\r\nآيا به سران كفر ننگريسته‌اى كه سپاس نعمت خدا را به ناسپاسى تبديل كردند و قوم خود را در پى خويش به سراى هلاكت درآوردند ؟ ( 28 )\r\nبه دوزخ كه به آن درمىآيند و به آتشش مىسوزند و آن بد قرارگاهى است . ( 29 )\r\nآنان براى خدا همتايانى قرار دادند تا مردم را از راه او گمراه سازند و بدين‌وسيله از آنان بهره برند . اى پيامبر ، به آن بگو : از دنيا بهره بريد ولى بدانيد كه بازگشت شما به سوى آتش است . ( 30 )\r\nاى پيامبر ، به آن بندگان من كه ايمان آورده‌اند بگو نماز را برپا دارند و بخشى از آنچه را كه روزى آنان كرده‌ايم ، در نهان و آشكار انفاق كنند ، پيش از آن‌كه روزى فرارسد كه در آن نه دادوستدى هست و نه رفاقتى ؛ اگر بگويى ، مؤمنان راستين همان كنند كه تو فرمانشان مىدهى . ( 31 )\r\nچگونه خدا همتايانى داشته باشد ، در حالىكه اوست كه آسمان‌ها و زمين را پديد آورده و از آسمان آبى فروفرستاده و به وسيلهء آن از ميوه‌ها براى شما روزى برآورده و كشتىها را براى شما مسخّر ساخته تا به فرمان او در دريا روان شوند ، و جويبارها را براى شما رام كرده است . ( 32 )\r\nو خورشيد و ماه را كه پيوسته در حركتند ، براى شما رام ساخته و شب و روز را براى شما مسخّر كرده است . ( 33 )\r\n\r\n","description":"","footnote":"","page_name":" 259 ","page_number":264},
  {"content":"\r\n\r\nو از هرآنچه درخواست كرده‌ايد به شما داده است . و اگر نعمت‌هاى خدا را شماره كنيد ، نمىتوانيد آنها را به شمار آوريد .\r\nبىترديد ، انسان به خود بسيار ستم مىكند و خويشتن را به هلاكت مىافكند ، چرا كه در برابر نعمت‌هاى خدا بسيار ناسپاس است . ( 34 )\r\nو ياد كن زمانى را كه ابراهيم گفت : پروردگارا ، اين شهر ( مكّه ) را تحت مقرّراتى ويژه ايمن گردان و مرا و فرزندانم را از پرستش بت‌ها دور دار . ( 35 )\r\nپروردگارا ، آنها سبب گمراهى بسيارى از مردم شده‌اند . پس هركه از من پيروى كند و به آيينى كه آورده‌ام پاىبند باشد ، او از من است ، و هركه مرا نافرمانى كند از من نيست ؛ با اين حال تو آمرزنده و مهربانى . ( 36 )\r\nپروردگارا ، من برخى از فرزندانم ( اسماعيل و نسل او ) را در سرزمينى بىكشت و زرع ، در كنار خانهء حرمت‌يافتهء تو سكونت دادم ؛ پروردگارا ، تا نماز را برپا دارند ؛ پس دل‌هاى گروهى از مردم را به آنان گرايش ده و آنان را از ميوه‌ها و محصولات روزى عطا كن ، باشد كه سپاسگزارى كنند . ( 37 )\r\nپروردگارا ، به يقين ، تو آنچه را كه نهان مىداريم و آنچه آشكار مىكنيم ، مىدانى ، و هيچ چيز نه در زمين و نه در آسمان بر خدا پنهان نيست . ( 38 )\r\nستايش خداى راست كه دعاى مرا اجابت كرد و با وجود سالخوردگى من ، اسماعيل و اسحاق را به من عطا فرمود . قطعا پروردگار من شنوندهء دعا و اجابت‌كنندهء آن است . ( 39 )\r\nپروردگارا ، مرا برپادارندهء نماز گردان و از نسل من نيز نمازگزارانى قرار ده . پروردگارا ، و دعا مرا بپذير . ( 40 )\r\nپروردگارا ، مرا و پدر و مادرم و مؤمنان را روزى كه حساب برپا مىشود بيامرز . ( 41 )\r\nو تو اى انسان مپندار كه خدا از آنچه ستمكاران غرق در ناز و نعمت انجام مىدهند بىخبر است ؛ جز اين نيست كه كيفر آنان را تا روزى كه چشم‌ها از ترس خيره مىشود به تأخير مىافكند . ( 42 )\r\n\r\n","description":"","footnote":"","page_name":" 260 ","page_number":265},
  {"content":"\r\n\r\nدر حالىكه گردن‌هايشان را كشيده و سرهايشان را بالا آورده‌اند ، و بر اثر ترس پلك‌هايشان برهم نمىآيد و دل‌هايشان از هر چاره و تدبيرى تهى است . ( 43 )\r\nاى پيامبر ، مردم را از روزى كه عذاب به سراغشان مىآيد و هلاكشان مىكند بيم ده . در آن روز كسانى كه ستم كرده‌اند ( شرك ورزيده و كافر شده‌اند ) مىگويند : پروردگارا ، مرگ ما را تا زمانى نزديك به تأخير انداز . در اين صورت دعوت تو را مىپذيريم و از پيامبران پيروى مىكنيم . به آنان بگو : آيا پيش‌تر سوگند ياد نمىكرديد كه امّتى نيرومنديد و شما را فنا و انقراضى نيست ؟ ( 44 )\r\nو آيا در ديار كسانى كه بر خود ستم نمودند سكونت نكرديد ؟ و حال آن‌كه براى شما آشكار شد كه با آنان چگونه رفتار كرديم ، و براى شما مثل‌ها زديم و از امّت‌هاى هلاك‌شده نمونه‌هاى بسيارى بيان كرديم . ( 45 )\r\nما بر سر آنان عذابى فرود آورديم و آنان هم نيرنگ خود را به كار بستند ، ولى نيرنگشان در اختيار خدا بود و در نزد او آشكار . پس هرگز براى آنان چاره‌ساز نشد ، هرچند مكرشان چنان بود كه كوه‌ها به وسيلهء آن از جاى كنده مىشد . ( 46 )\r\nپس هرگز مپندار كه خداوند در وعدهء خود با پيامبرانش تخلّف مىكند و به آنان يارى نمىرساند و دشمنانشان را كيفر نمىدهد ، قطعا خداوند شكست‌ناپذير و انتقام‌گيرنده است . ( 47 )\r\nروزى انتقام خواهد گرفت كه قيامت رخ دهد و زمين به غير اين زمين و آسمان‌ها نيز به غير اين آسمان‌ها مبدل شوند و پرده‌ها همه كنار رود و همگان دريابند كه در پيشگاه خداوند يگانه كه بر همهء موجودات چيره است ، آشكارند . ( 48 )\r\nآن روز گنهكاران را مىبينى كه در زنجيرها به هم بسته شده‌اند . ( 49 )\r\nجامه‌هايشان از قطران ( ماده‌اى سياه و بدبو ) است و آتش چهرهء آنان را مىپوشاند . ( 50 )\r\n[ آرى ، قيامت روى مىدهد 
  ] تا خداوند به هركسى همان را كه فراهم آورده است سزا دهد و در آن هيچ تأخيرى نيست زيرا خدا به سرعت اعمال بندگانش را حسابرسى مىكند . ( 51 )\r\nاينها همه ابلاغى است براى مردم تا حقايق روشن شود و مردم به وسيلهء آنها بيم داده شوند و بدانند كه خدا معبودى يگانه است و صاحبان خرد نيز متذكر گردند . ( 52 )\r\n\r\n","description":"","footnote":"","page_name":" 261 ","page_number":266},
  {"content":"\r\n\r\n\r\nسورهء حجر / 15\r\nبه نام خداوند گسترده‌مهر مهربان\r\nالف . لام . را . اينها كه به سوى تو فروفرستاده مىشود آيات اين كتاب آسمانى و آيات قرآنى است كه حق و باطل را به روشنى از هم مشخص مىكند . ( 1 )\r\nچه بسا كسانى كه به قرآن كافر شده‌اند در جهان ديگر آرزو كنند كه اى كاش در برابر خدا تسليم شده و به كتاب او ايمان آورده بودند . ( 2 )\r\nبا آنان دربارهء حق به گفت‌وگو منشين كه جز به دنيا نمىانديشند ؛ رهايشان كن تا بخورند و بهره برگيرند و آرزوهايشان آنان را به بيهودگى بكشاند ، به زودى خواهند دانست . ( 3 )\r\nما مردم هيچ شهرى را نابود نكرديم مگر اين‌كه براى آنان كتابى بود كه سرآمدشان در آن ثبت شده و ما به آن آگاه بوديم . ( 4 )\r\nهيچ امّتى بر سرآمد معيّن خود سبقت نمىگيرد كه زودتر از آن منقرض شود و از آن هم به تأخير نمىافتد كه ديرتر از آن از ميان برود . ( 5 )\r\nكافران به پيامبر گفتند : اى كسى كه قرآن بر تو فروفرستاده شده و آن را يادآور مىخوانى ، قطعا تو دچار جنون شده‌اى . ( 6 )\r\nاگر از راستگويانى چرا فرشتگان را نزد ما نمىآورى تا بر رسالت تو گواهى دهند ؟ ( 7 )\r\nبايد بدانند كه ما فرشتگان را تنها هنگامى فرومىفرستيم كه حقايق بتواند در آن به‌طور كامل آشكار شود ، و اين در دنيا براى مردم امكان‌پذير نيست و اگر فرشتگان بر آنان فرود آيند مهلت نخواهند يافت و مرگشان فراخواهد رسيد . ( 8 )\r\nبىترديد ، ما خود ، اين قرآن را كه ياد خداست فروفرستاده‌ايم و قطعا ما خود ، آن را از اين‌كه به فراموشى سپرده شود و نيز از هرگونه تحريف مصون مىداريم . ( 9 )\r\nو قطعا ، پيش از تو نيز پيامبرانى را در ميان گروه‌هاى نخستين به رسالت فرستاديم . ( 10 )\r\nو هيچ پيامبرى برايشان نيامد مگر اين‌كه او را به مسخره مىگرفتند . ( 11 )\r\nهمان‌گونه كه ما پيام‌هاى خود را براى امّت‌هاى گذشته فروفرستاديم و مورد تكذيب قرار گرفت ، اين قرآن را نيز به گونه‌اى در دل‌هاى اين مجرمان راه مىدهيم كه سرانجام مورد انكار آنان قرار گيرد . ( 12 )\r\nآنان به قرآن ايمان نمىآورند ، و راه و روش مردم نخستين نيز بر اين رفته است . ( 13 )\r\nو اگر درى از آسمان بر آنان مىگشوديم كه پيوسته از آن بالا مىرفتند و اسرار غيب را مشاهده مىكردند ، ( 14 )\r\nباز هم مىگفتند :\r\nجز اين نيست كه ما چشم‌بندى شده‌ايم ، بلكه ما مردمى هستيم كه به وسيلهء محمّد جادو شده‌ايم . ( 15 )\r\n\r\n","description":"","footnote":"","page_name":" 262 ","page_number":267},
  {"content":"\r\n\r\nو به راستى ما در آسمان منزل‌هايى براى خورشيد و ماه قرار داديم و آسمان را با آفرينش ستارگان ، براى نظاره‌گران آراستيم . ( 16 )\r\nو آن را از نفوذ هرشيطان رانده شده‌اى كه براى دستيابى به اسرار غيب به آن برآيد ، محفوظ داشتيم . ( 17 )\r\nمگر اين‌كه كسى از آنان بخواهد استراق سمع كند و رخدادهاى آينده را از فرشتگان دريابد ، كه شهابى آشكار او را دنبال خواهد كرد . ( 18 )\r\nو زمين را به صورت دشت‌هايى قابل كشت گسترانديم و كوه‌هايى استوار كه لرزه‌هاى زمين را بگيرند در آن افكنديم و از هر چيزى كه داراى وزن است در آن رويانديم . ( 19 )\r\nو براى شما و كسانى كه شما روزىدهندهء آنان نيستيد ، اسباب زندگى را در آن فراهم آورديم . ( 20 )\r\nو هيچ چيز نيست مگر اين‌كه خزانه‌هاى آن نزد ماست ، و ما آن را جز به اندازهء معيّن فرونمىفرستيم . ( 21 )\r\nو بادها را كه باوركنندهء گياهانند فرستاديم ، پس آبى از آسمان فروفرستاديم و آن را براى نوشيدن در اختيار شما نهاديم و شما هرگز ذخيره‌كنندهء آن در خزانه‌هاى زمين نيستيد . ( 32 )\r\nو به يقين ، ماييم كه زندگى مىبخشيم و مىميرانيم ، و ماييم كه پس از شما هرچه هست به ارث مىبريم . ( 23 )\r\nو قطعا از شما مردم كسانى را كه پيش‌تر بودند شناخته‌ايم و كسانى را كه پس از اين خواهند بود ، نيز شناخته‌ايم . ( 24 )\r\nو بىترديد پروردگار توست كه آنان را در صحنهء قيامت محشور مىكند ، قطعا كارهاى او همه از روى حكمت است و او به همه‌چيز داناست . ( 25 )\r\nو به راستى ما انسان را از گلى خشك كه از گلى سياه و بدبو و دگرگون‌شده پديد آمده بود آفريديم . ( 26 )\r\nو جن را پيش از آفرينش انسان ، از آتشى پديد آمده از بادى سوزان خلق كرديم . ( 27 )\r\nو ياد كن زمانى را كه پروردگار تو به فرشتگان گفت : من از گلى خشكيده كه آن از گلى سياه و بدبو و دگرگون شده است بشرى خواهم آفريد . ( 28 )\r\nپس وقتى او را درست‌اندام ساختم و از روح خود در او دميدم ، به خاك بيفتيد و او را سجده كنيد . ( 29 )\r\nپس فرشتگان همگى سجده كردند ، ( 30 )\r\nمگر ابليس كه خوددارى كرد از اين‌كه با سجده‌كنندگان باشد . ( 31 )\r\n\r\n","description":"","footnote":"","page_name":" 263 ","page_number":268},
  {"content":"\r\n\r\nپروردگارت گفت : اى ابليس ، تو را چه سودى است در اين‌كه با سجده‌كنندگان نيستى ؟ ( 32 )\r\nگفت : من آن نبوده‌ام كه براى بشرى كه او را از گل خشكى پديد آمده از گلى سياه و بدبو و دگرگون‌شده آفريده‌اى سجده كنم . ( 33 )\r\nخدا گفت : پس ، از اين جايگاه كه منزلت مقربان است بيرون شو كه تو رانده شده‌اى . ( 34 )\r\nو قطعا تا روز جزا از رحمت من دور خواهى بود . ( 35 )\r\nابليس گفت : پروردگارا ، پس مرا تا روزى كه آدميان برانگيخته مىشوند مهلت ده . ( 36 )\r\nخدا گفت : تو از مهلت‌يافتگان خواهى بود ؛ ( 37 )\r\nالبته نه تا روز رستاخيز ، بلكه تا آن زمان معيّن كه مردم به كفر و گناه مىپردازند . ( 38 )\r\nابليس گفت : پروردگارا ، بدان سبب كه مرا به گمراهى افكندى ، من هم اعمال و عقايد نادرست را در زمين براى مردم مىآرايم و قطعا همهء آنان را به بيراهه مىافكنم ؛ ( 39 )\r\nمگر آن بندگانت از ميان آنان كه براى تو خالص شده‌اند به گونه‌اى كه براى من و ديگران در آنها نصيبى نيست . ( 40 )\r\nخدا گفت : اين‌كه گروهى به وسيلهء تو گمراه شوند و گروهى از اغواى تو در امان بمانند ، راهى استوار است كه برپايى آن بر عهدهء من است و جز به رخصت من تحقّق نخواهد يافت . ( 41 )\r\nبىترديد ، تو را بر بندگان من هيچ تسلّطى نيست ، مگر بر كسانى از آنان كه از تو پيروى مىكنند ، همانان كه گمراهند . ( 42 )\r\nو به يقين وعده‌گاه همهء آنان دوزخ است . ( 43 )\r\nبراى دوزخ هفت‌طبقه و هفت نوع عذاب است و هر طبقه‌اى به گروهى از پيروان شيطان اختصاص دارد و به بخش‌هايى تقسيم شده است . ( 44 )\r\nامّا تقواپيشگان در باغ‌هايى از بهشت و در كنار چشمه‌سارانى خواهند بود . ( 45 )\r\nبه آنان مىگويند : با سلامت كامل به اين‌جا درآييد در حالىكه از هرگزندى در امان خواهيد بود . ( 46 )\r\nو هردشمنى و كينه‌اى كه در سينه‌هايشان است برمىكنيم و برادرانه روبه‌روى هم بر تخت‌هايى مىنشينند . ( 47 )\r\nدر آن‌جا هيچ خستگى و رنجى به آنان نمىرسد و از آن‌جا بيرون رانده نمىشوند . ( 48 )\r\nاى پيامبر ، به بندگانم خبر ده كه منم بسيار آمرزنده و مهربان ، ( 49 )\r\nو خبر ده كه عذاب من عذاب دردناك است . ( 50 )\r\nو از مهمانان ابراهيم به آنان خبر ده تا به نمونه‌اى از رحمت و عذاب من آگاه شوند . ( 51 )\r\n\r\n","description":"","footnote":"","page_name":" 264 ","page_number":269},
  {"content":"\r\n\r\nآن‌گاه كه مهمانان بر او وارد شدند و سلام كردند . ابراهيم ( كه ديد آنان از خوردن غذا خوددارى مىكنند ) ، به آنان گفت : ما از شما بيمناكيم . ( 52 )\r\nگفتند : نترس ، كه ما فرستادگان پروردگار توييم و تو را به پسرى دانا مژده مىدهيم . ( 53 )\r\nابراهيم گفت : آيا باوجوداين كه پيرى به سراغ من آمده و ناتوان شده‌ام به من مژده مىدهيد ؟ ( 54 )\r\nگفتند : ما به تو مژده‌اى درست داديم و اين تحقق خواهد يافت ؛ پس از نوميدان مباش . ( 55 )\r\nگفت : من از روى نوميدى در سخن شما ترديد نكردم ؛ آيا جز گمراهان چه كسى از رحمت پروردگارش نوميد مىشود ؟ ( 56 )\r\nابراهيم پرسيد : پس كار مهم شما - اى فرستادگان - چيست ؟ ( 57 )\r\nگفتند : ما به سوى مردمى تبهكار فرستاده شده‌ايم تا آنان را به هلاكت افكنيم . ( 58 )\r\nولى خاندان لوط را عذاب نمىكنيم و همهء آنان را قطعا نجات مىدهيم ، ( 59 )\r\nمگر همسرش را كه مقدر كرده‌ايم از ماندگاران در عذاب باشد . ( 60 )\r\nپس هنگامى كه آن فرستادگان نزد خاندان لوط آمدند ، ( 61 )\r\nلوط به آنان گفت : شما مردمى ناشناس هستيد . ( 62 )\r\nگفتند : نه ، از ما نگران مباش ، ما با آن عذابى كه قوم تو در آن ترديد داشتند نزد تو آمده‌ايم . ( 63 )\r\nو آنچه را كه سراسر حق است براى تو آورده‌ايم و قطعا ما راست مىگوييم . ( 64 )\r\nپس ، در پاسى از اين شب ، با خانوادهء خود از اين سرزمين كوچ كن و خود از پى آنان روانه شو و حركت آنان را زير نظر داشته باش ، و هيچ‌يك از شما نبايد به پشت سر خود بنگرد ، و هرجا كه به شما فرمان داده مىشود ، برويد . ( 65 )\r\nو اين امر را مقرر داشته و از طريق وحى به لوط اعلام كرديم كه بنياد اينان هنگامى كه به صبح درمىآيند بركنده خواهد شد . ( 66 )\r\nو پيش از آن‌كه لوط را از اين امر باخبر كنيم ، مردم شهر ، در حالىكه از ورود جوانانى زيبا چهره شادى مىكردند ، به سوى خانهء لوط آمدند . ( 67 )\r\nلوط به آنان گفت : اينها مهمانان منند ، مرا رسوا مكنيد . ( 68 )\r\nاز خدا بترسيد و مرا خوار و شرمسار نسازيد . ( 69 )\r\nگفتند : مگر ما تو را از پذيرش مردم و جاى دادن و مهمان نمودن آنان منع نكرده بوديم ؟ پس حق ماست كه حرمت مهمانان تو را پاس نداريم . ( 70 )\r\n\r\n","description":"","footnote":"","page_name":" 265 ","page_number":270},
  {"content":"\r\n\r\nلوط به مهاجمان گفت : اينان دختران منند ، اگر كارى مىكنيد آنان را به همسرى خود برگيريد . ( 71 )\r\nاى پيامبر ، به جان تو سوگند كه قوم لوط در سرمستى خود سرگردان بودند . ( 72 )\r\nپس هنگامى كه به روشنى بامداد درآمدند ، بانگى مهيب آنان را فروگرفت . ( 73 )\r\nو ما ديارشان را زير و زبر كرديم و بر آنان سنگ‌هايى از « سجّيل » بارانديم . ( 74 )\r\nبه راستى در ديار ويران‌شدهء قوم لوط براى اثرشناسان نشانه‌هايى از وقوع عذاب الهى است . ( 75 )\r\nو آن آثار در راهى داير ( راه مدينه به شام ) قرار دارد . ( 76 )\r\nبىترديد ، در اين ماجرا براى مؤمنان نشانه‌اى بر حقّانيّت هشدارها و دعوت‌هاى خداوند است . ( 77 )\r\nو قوم شعيب ، آن جنگل‌نشينان نيز به راستى ستمكار بودند . ( 78 )\r\nو ما از آنان انتقام گرفتيم ، و اين دو سرزمين ( سرزمين قوم لوط و قوم شعيب ) در راهى آشكار ( راه مدينه به شام ) قرار دارند . ( 79 )\r\nو اهل « حجر » هم پيامبران را تكذيب كردند . ( 80 )\r\nو ما نشانه‌هاى خود را در اختيارشان نهاديم ولى از آنها روى برتافتند . ( 81 )\r\nآنان از كوه‌ها خانه‌هايى براى خود مىتراشيدند و به گمان خويش از گزندها در امان بودند . ( 82 )\r\nولى آن‌گاه كه به بامدادى درآمدند ، بانگى مهيب آنان را فروگرفت و هلاكشان كرد . ( 83 )\r\nو آنچه فراهم آورده بودند به كارشان نيامد و آنان را نيكبخت نساخت . ( 84 )\r\nو ما آسمان‌ها و زمين و آنچه را كه ميان آن دو است جز به حق نيافريده‌ايم ، و قيامت قطعا آمدنى است ، پس تو - اى پيامبر - كفر و تمسخر كافران را ناديده انگار و به نيكى چشم‌پوشى كن . ( 85 )\r\nچرا كه پروردگار توست كه همگان را آفريده و به حالشان داناست . ( 86 )\r\nو به راستى ما از ميان آيات قرآن كه باهم پيوند دارند سوره‌اى را با هفت آيه ( سورهء حمد ) به تو عطا كرديم و اين قرآن با عظمت را به تو داديم . ( 87 )\r\n[ پس 
  ] به مال و ثروتى كه گروه‌هايى از كافران را از آن بهره‌مند ساخته‌ايم چشم مدوز ، و بر كفر ورزيدن آنان اندوه مخور ، و بال و پر خود را براى مؤمنان فروگستر و آنان را پيرامون خود گردآور و با آنان معاشرت داشته باش و با مهربانى و بردبارى به تربيت آنان همت گمار . ( 88 )\r\nو بگو : مسئوليت من اين است كه شما را به عذاب‌هاى الهى هشدار دهم و آنچه را كه در دين خود بدان نياز داريد به روشنى بيان كنم ؛ ( 89 )\r\nشما را به عذابى همانند عذابى كه بر تقسيم‌كنندگان قرآن فروفرستاديم هشدار مىدهم . ( 90 )\r\n\r\n","description":"","footnote":"","page_name":" 266 ","page_number":271},
  {"content":"\r\n\r\nهمانا كه قرآن را بخش‌بخش كردند ؛ بخشى را سحر و بخش ديگر را افسانه‌هاى پيشينيان و بخشى را ساخته و پرداختهء پيامبر شمردند . ( 91 )\r\nسوگند به پروردگارت كه از همهء آنان سؤال خواهيم كرد ، ( 92 )\r\nاز آنچه براى بازداشتن مردم از گرايش به سوى خدا ، انجام مىدادند . ( 93 )\r\nاينك آنچه را بدان فرمان يافته‌اى اعلان كن و دعوتت را آشكار ساز و از مشركان روى بگردان . ( 94 )\r\nزيرا ما با فروفرستادن عذاب ، شرّ استهزاكنندگان را از تو بازمىداريم . ( 95 )\r\nهمانان كه با وجود خدا معبود ديگرى براى خود قرار مىدهند . پس به زودى حقيقت را درخواهند يافت . ( 96 )\r\nما خوب مىدانيم كه تو از آنچه مشركان از روى استهزا مىگويند دلتنگ مىشوى . ( 97 )\r\nپس پروردگارت را همراه با ستايش او تسبيح‌گوى و از نمازگزاران باش تا اندوه تو بر طرف گردد . ( 98 )\r\nو پروردگارت را تا زمانى كه مرگ به سراغت مىآيد و جهان غيب براى تو مشهود مىشود بندگى كن . ( 99 )\r\n\r\nسورهء نحل / 16\r\nبه نام خداوند گسترده‌مهر مهربان\r\nبه زودى وعدهء خدا در مورد يارى مؤمنان و سركوب كافران تحقق خواهد يافت ، پس خواهان شتاب در تحقق اين وعده نباشيد ؛ منزّه است خدا و بلندمرتبه‌تر از اين است كه چيزى را شريك او سازند . ( 1 )\r\nفرشتگان را با روح - كه از عالم امر است - بر هركس از بندگانش كه بخواهد فرومىفرستد ، با اين پيام كه به مردم هشدار دهيد كه جز من معبودى شايستهء پرستش نيست ، پس از من پروا كنيد و راه اطاعت را در پيش گيريد . ( 2 )\r\nآسمان‌ها و زمين را به حق ( هدفمند ) آفريده است . او والاتر از اين است كه چيزى را شريك او سازند . ( 3 )\r\nانسان را از نطفه‌اى پست آفريده است ، ولى او بىآن‌كه انتظار رود آشكارا با پروردگارش ستيزه‌جويى مىكند . ( 4 )\r\nو دام‌ها را كه براى شما در آنها وسيلهء گرما و سودهايى ديگر است آفريد و از گوشت آنها مىخوريد . ( 5 )\r\nو عصرگاهان كه دام‌ها را از صحرا به آغل بازمىگردانيد و بامدادان كه آنها را به چراگاه مىبريد ، در آنها براى شما منظره‌اى زيباست . ( 6 )\r\n\r\n","description":"","footnote":"","page_name":" 267 ","page_number":272},
  {"content":"\r\n\r\nو بعضى از دام‌ها بارهاى سنگين شما را به شهرى مىبرند كه شما جز با تحمّل مشقّت نمىتوانستيد به آن‌جا برسيد . به يقين پروردگار شما رئوف و مهربان است . ( 7 )\r\nو اسبان و استران و خران را براى شما آفريد تا بر آنها سوار شويد و مايهء زيبايى و تجمّل زندگى شما باشند ، و چيزهايى را به سود شما مىآفريند كه از آنها آگاه نيستيد . ( 8 )\r\nآفرينش راه درست كه رهروان آن را به نيكبختى برساند و نيز نشان دادن آن راه بر عهدهء خداست ، و برخى راه‌ها منحرفند و رهروان خود را به مقصد نمىرسانند ، و اگر خدا مىخواست همهء شما را به راه درست رهنمون مىشد . ( 9 )\r\nاوست آن‌كه از آسمان آبى فروفرستاده است كه بخشى از آن نوشيدنى شماست ، و گياهانى كه دام‌ها را در آن مىچرانيد از آن برمىآيد . ( 10 )\r\nبه وسيلهء آن براى شما زراعت و درختان زيتون و خرما و انگور و از ساير ميوه‌ها درختان آنها را مىروياند . به راستى در اينها براى مردمى كه مىانديشند نشانه‌اى بر يكتايى خدا در تدبير جهان است . ( 11 )\r\nو براى شما شب و روز و خورشيد و ماه را رام ساخت ، و ستارگان به فرمان او رام شده‌اند . به راستى در اينها نيز براى مردمى كه تعقل مىكنند نشانه‌هايى بر يگانگى خدا در تدبير هستى است . ( 12 )\r\nو آنچه در زمين براى شما با رنگ‌ها و انواع گوناگون آفريد ، همه را مسخّر شما كرد . به راستى در اين امر براى مردمى كه به نظام و قوانين هستى توجه دارند نشانه‌اى بر يكتايى خدا در تدبير جهان است . ( 13 )\r\nو اوست آن‌كه دريا را براى شما رام ساخته است تا از آن گوشتى تازه بخوريد و زيورى كه آن را مىپوشيد از آن بيرون آوريد ، و كشتىها را در آن مىبينى كه آب را مىشكافند و به پيش مىروند ، تا شما بهره‌ها ببريد و از فضل خدا روزى خويش را بجوييد و شايد خدا را بر اين نعمت‌ها سپاسگزارى كنيد . ( 14 )\r\n\r\n","description":"","footnote":"","page_name":" 268 ","page_number":273},
  {"content":"\r\n\r\nو در زمين كوه‌هايى استوار افكنده است تا زمين شما را نلرزاند ، و جويبارهايى در آن پديد آورده تا آب به كشتزارها و بوستان‌ها برسد و راه‌هايى را در آن قرار داده است تا شما به مقصد خود راه يابيد . ( 15 )\r\nو نشانه‌هايى نيز پديد آورده است تا چيزهايى را كه نمىدانيد كشف كنيد ، و مردم [ در تاريكىهاى خشكى و دريا 
  ] به وسيلهء ستارگان راه خود را مىيابند . ( 16 )\r\nپس آيا كسى كه موجودات را مىآفريند مانند كسى است كه هيچ چيزى نمىآفريند ؟ آيا توجّه نمىكنيد كه چنين آفريدگارى تدبيركنندهء جهان هستى و شايستهء پرستش است ؟ ( 17 )\r\nاگر نعمت‌هاى خدا را شماره كنيد نمىتوانيد آنها را به شماره درآوريد ، چرا كه جهان هستى سراسر نعمت است و اين از آن‌روست كه خدا به مغفرتش پوشانندهء نقص‌ها و به رحمتش بخشايندهء كمال و تأمين‌كنندهء نيازهاست . ( 18 )\r\nو خداست كه آنچه را نهان مىداريد و آنچه را آشكار مىكنيد مىداند ؛ بنابراين او درخور پرستش است . ( 19 )\r\nولى معبودانى كه مشركان آنها را به جاى خدا مىخوانند هيچ چيزى نمىآفرينند و خود آفريده مىشوند . ( 20 )\r\nآنها مردگانند و حياتى ندارند و درنمىيابند كه پرستش‌كنندگانشان چه زمانى برانگيخته مىشوند . ( 21 )\r\nآرى ، معبود شما معبودى است يگانه ؛ پس كسانى كه به جهان آخرت ايمان ندارند دل‌هايشان منكر حق است و آنان متكبّر و گردنكش‌اند . ( 22 )\r\nبىترديد ، خداوند آنچه را نهان مىدارند و آنچه را آشكار مىكنند مىداند و آنان را براساس اعمالشان كيفر مىكند . قطعا او كسانى را كه در برابر حق تكبّر ورزيده‌اند دوست نمىدارد . ( 23 )\r\nو چون به آنان گفته شود : پروردگارتان چه چيزى فروفرستاده است ؟ مىگويند : آنچه محمّد آن را كتاب آسمانى مىنامد از جانب خدا نيست ؛ آن افسانه‌هايى است كه مردمان نخستين بافته‌اند . ( 24 )\r\nآرى آنان چنين مىگويند تا سرانجام روز قيامت بار گناهان خود را به تمامى و بخشى از بار گناهان كسانى را كه به نادانى آنان را به گمراهى مىافكنند بر دوش گيرند . هان ، بد است وزر و وبالى كه بر دوش مىگيرند . ( 25 )\r\nكسانى هم كه پيش از اينان بودند نيرنگ زدند ، پس فرمان خدا بر اين‌كه تزويرشان از پايه‌هاى آن فروريزد دررسيد و سقف آن نيز از بالا بر سرشان فروريخت و نيرنگشان بىثمر شد ، و عذاب از جايى كه گمان نمىكردند به سراغشان آمد . ( 26 )\r\n\r\n","description":"","footnote":"","page_name":" 269 ","page_number":274},
  {"content":"\r\n\r\nسپس روز قيامت خدا آنان را خوار و رسوا مىكند ؛ به آنان مىگويد : آن شريكان من كه به خاطر آنها با يكتاپرستان به ستيزه برخاستيد كجايند ؟ كسانى كه به آنان دانش عطا شده است مىگويند : بىترديد امروز خوارى و ناگوارى بر كافران است . ( 27 )\r\nهمانان كه فرشتگان جانشان را مىگيرند در حالىكه بر خود ستم كرده‌اند ؛ پس سر تسليم فرود مىآورند و مىگويند : ما هيچ كار بدى نكرده‌ايم . پاسخ مىشنوند : چرا ، كارهاى نارواى بسيارى كرده‌ايد . قطعا خدا به آنچه انجام داده‌ايد داناست . ( 28 )\r\nپس به طبقات دوزخ درآييد كه جاودانه در آن خواهيد ماند ، و راستى جايگاه متكبّران بد است . ( 29 )\r\nو به كسانى كه تقواپيشه بودند گفته شد : پروردگارتان چه چيزى نازل كرده است ؟ گفتند :\r\nاو بهترين چيز را فروفرستاده است . براى كسانى كه در اين دنيا كارهاى شايسته كنند پاداشى نيكوست ، و پاداش آنان در سراى آخرت بهتر است ، و قطعا سراى تقواپيشگان نيكوست ، ( 30 )\r\nباغ‌هايى هميشگى با درختانى انبوه كه وارد آن مىشوند . از زير آنها نهرها روان است . در آن‌جا هرچه بخواهند برايشان موجود است . بدين‌سان خداوند تقواپيشگان را پاداش مىدهد . ( 31 )\r\nهمانان كه فرشتگان جانشان را مىگيرند در حالىكه از شرك و گناه پيراسته‌اند . فرشتگان به آنان مىگويند : درود بر شما ! به سزاى كارهايى كه مىكرديد به بهشت درآييد . ( 32 )\r\nآيا مشركان جز اين انتظار مىبرند كه فرشتگان به سراغشان بيايند و عذاب الهى را بر آنان فرود آورند ، يا فرمان پروردگارت دررسد و قيامت برپا شود ؟ كسانى كه پيش از آنان بودند نيز همين‌گونه رفتار كردند ( پيام‌هاى الهى را دروغ انگاشتند و آنها را به مسخره گرفتند ) و خدا به آنان ستم نكرد ، بلكه خود بر خويشتن ستم مىكردند . ( 33 )\r\nپس بدىهاى كردارشان ( گناهانى كه مرتكب شدند ) به صورت عذاب بر آنان دررسيد و همان چيزى را كه به مسخره مىگرفتند آنان را فراگرفت . ( 34 )\r\n\r\n","description":"","footnote":"","page_name":" 270 ","page_number":275},
  {"content":"\r\n\r\nو كسانى كه شرك ورزيدند گفتند :\r\nاگر خدا مىخواست ، نمىتوانستيم نه ما و نه پدرانمان هيچ معبودى را جز او بپرستيم ، و نيز اگر خدا مىخواست ، نمىتوانستيم چيزى را جز آنچه او حرام كرده است حرام بشمريم ؛ پس همهء اينها به ارادهء خداست . كسانى هم كه پيش از آنان بودند همين‌گونه رفتار كردند و با همين توجيه با پيامبران به مخالفت برخاستند . با اين حال ، آيا بر پيامبران وظيفه‌اى جز ابلاغ رسالت به‌طور آشكار هست ؟ ( 35 )\r\nو قطعا ، در ميان هرامّتى پيامبرى برانيگيختيم با اين پيام كه : خدا را بپرستيد و از هرمعبودى جز او دورى گزينيد . پس از ميان هرامّتى كسانى بودند كه خدا آنان را هدايت كرد و از ميان آنان كسانى نيز بودند كه گمراهى برايشان ثابت گشت .\r\nپس اى مشركان ، در زمين گردش كنيد و بنگريد فرجام كسانى كه پيامبران را دروغگو شمردند چگونه بوده است ؟ ( 36 )\r\nاى پيامبر ، اگر هم بر هدايت آنان حرص‌ورزى بىثمر است ، زيرا هدايت به دست خداست و خدا كسانى را كه گمراه كرده است هدايت نمىكند و آنان براى رهايى از گمراهى خود ياورانى نخواهند داشت . ( 37 )\r\nآنان با سخت‌ترين سوگندهايشان به خدا سوگند خوردند كه خدا كسانى را كه مىميرند برنمىانگيزد . چنين نيست ، اين سخنى نادرست است . خداوند رستاخيز را وعده داده و برپايى آن را بر خود لازم شمرده است ، ولى بيشتر مردم اين حقيقت را نمىدانند . ( 38 )\r\nآرى ، خداوند رستاخيز را برپا مىدارد تا اعمال و عقايدى را كه مردم در آن اختلاف داشتند برايشان آشكار سازد و كافران بدانند كه دروغ مىگفتند . ( 39 )\r\nجز اين نيست كه وقتى ما چيزى را اراده مىكنيم ، سخن ما در مورد آن اين است كه به آن مىگوييم : باش ، و آن موجود مىشود . ( 40 )\r\nو كسانى كه پس از آن‌كه در راه خدا مورد ستم قرار گيرند براى جلب خشنودى خدا هجرت كنند تا در جامعه‌اى خداپرست و عدالتخواه درآيند يا خود بر پايهء عدل و داد جامعه‌اى خداپرست تشكيل دهند ، قطعا آنان را در دنيا در سرزمينى نيكو جاى مىدهيم و بىگمان پاداش آخرت بزرگ‌تر است . اى كاش مىدانستند . ( 41 )\r\nهمان مهاجرانى كه بر دشوارىهاى راه خدا شكيبايند و بر پروردگارشان توكّل مىكنند . ( 42 )\r\n\r\n","description":"","footnote":"","page_name":" 271 ","page_number":276},
  {"content":"\r\n\r\nو پيش از تو نيز جز مردانى را كه به آنان وحى مىكرديم به رسالت نفرستاديم . اگر نمىدانيد ، از پژوهشگران كتاب‌هاى آسمانى بپرسيد تا دريابيد كه پيامبران مبعوث نشده‌اند كه نظام هستى را دگرگون سازند و اختيار را از انسان‌ها سلب كنند . ( 43 )\r\nما پيامبران را با دلايل آشكار و كتاب‌هاى آسمانى فرستاديم ، و اين قرآن را كه وسيلهء يادآورى است به سوى تو نازل كرديم ، تا براى مردم آنچه را كه به سوى آنان نازل شده است بيان كنى ، و باشد كه دربارهء تو و محيط زندگى تو بينديشند و دريابند كه قرآن ساخته و پرداختهء تو نيست . ( 44 )\r\nآيا باوجود اين‌همه دلايل روشن كه بر حقّانيّت رسالت پيامبران وجود دارد ، باز هم كسانى كه حيله‌كنان مرتكب كارهاى ناروا مىشوند ايمنند از اين‌كه خداوند زمين را بشكافد و آنان را در آن فروبرد ، يا عذاب از جايى كه تصوّرش را نمىكنند به سراغشان آيد ؟ ( 45 )\r\nيا خدا آنان را در حال برخوردارى از نعمت‌هاى گوناگون به عذاب فروگيرد ؟ چرا كه نمىتوانند خدا را ناتوان كنند و از حكم او بگريزند . ( 46 )\r\nيا آنان را دچار عذابى كند كه از آن بترسند و به توبه روى آورند ؟ به يقين ، پروردگار شما رئوف و مهربان است . ( 47 )\r\nآيا به چيزهايى كه خدا آفريده است ننگريسته‌اند كه سايه‌هاى آنها از جهت راست و از جهات چپ پديدار مىگردند و مىچرخند ، در حالىكه خدا را سجده مىكنند و در برابر او خاضعند ؟ ( 48 )\r\nو همهء جنبندگانى كه در آسمان‌ها و زمين‌اند فقط در برابر خدا خاضعند و براى او سجده مىكنند و فرشتگان نيز به درگاه او سجده مىبرند و در برابر او خاضعند و هرگز گردنكشى نمىكنند . ( 49 )\r\nآنان از مقام پروردگارشان مىترسند ، زيرا به خوبى دريافته‌اند كه او بر آنان چيره است ؛ ازاين‌رو آنچه فرمان مىيابند انجام مىدهند . ( 50 )\r\nو خدا فرموده است : دو معبود براى خود مگيريد كه يكى آفريدگار هستى باشد و ديگرى تدبيركنندهء امور ؛ جز اين نيست كه او خدايى يگانه است كه تدبير و آفرينش ، هردو از آن اوست . پس تنها از من بترسيد و تنها مرا پرستش كنيد . ( 51 )\r\nو آنچه در آسمان‌ها و زمين است از آن اوست و دين نيز پيوسته از آن اوست و هيچ‌كس حق ندارد دينى بياورد . پس آيا از غير او پروا مىكنيد و جز او را مىپرستيد ؟ ( 52 )\r\nهر نعمتى كه داريد از جانب خداست ، زيرا آفرينش كار اوست و شما اين را به خوبى مىدانيد ؛ وانگهى چون گزندى به شما رسد ، فقط به او روى مىآوريد و به درگاه او تضرّع مىكنيد . ( 53 )\r\nو چون آن گزند را از شما بر طرف كند ، گروهى از شما ، بىآن‌كه انتظار رود ، براى پروردگارشان شريكانى مىپندارند . ( 54 )\r\n\r\n","description":"","footnote":"","page_name":" 272 ","page_number":277},
  {"content":"\r\n\r\nآرى ، آنان شرك مىورزند تا آنچه را به ايشان داده‌ايم ناسپاسى كنند . اينك اى مشركان از نعمت‌هاى ما بهره بريد و ناسپاسى كنيد ، به زودى فرجام شوم اين كار را خواهيد دانست . ( 55 )\r\nآنان مىپندارند اسباب و علل طبيعى - كه حقيقت آنها را درنيافته‌اند - در آنچه ما به ايشان ارزانى داشته‌ايم از خود نقشى دارند ؛ به خدا سوگند در برابر دروغبافى خود بازخواست خواهيد شد . ( 56 )\r\nو براى خدا كه از داشتن فرزند منزّه است دختران را مىانگارند و آنچه را مىپسندند براى خود قرار مىدهند . ( 57 )\r\nاين در حالىكه وقتى به يكى از آنان مژدهء دختر دهند ، چهره‌اش از خشم سياه مىشود و خشم خود را فرومىبرد . ( 58 )\r\nاز ناگوارى مژده‌اى كه به او داده‌اند از مردم پنهان مىشود ، و مىانديشد كه آيا او را با شرمسارى نگاه دارد يا در زير خاك پنهانش كند . بدانند اين كه خدا را صاحب دختر مىدانند و خود از داشتن آن بيزارند بد قضاوتى است . ( 59 )\r\nوصف ناروا براى كسانى است كه به آخرت ايمان ندارند ، و بهترين وصف تنها از آن خداست ، چراكه اوست عزتمند و حكيم . ( 60 )\r\nو اگر خدا مردم را به سزاى ستمشان مؤاخذه مىكرد ، هيچ انسانى را كه بر روى زمين حركت مىكند باقى نمىگذاشت . ولى خداوند در كيفر مردم شتاب نمىكند ، بلكه آنان را تا سرآمدى معيّن به تأخير مىافكند ، و هنگامى كه سرآمدشان فرارسيد ، نه لحظه‌اى از آن بازمىمانند و نه لحظه‌اى از آن پيش مىافتند . ( 61 )\r\nو آنچه را خوش نمىدارند براى خدا مىپندارند و زبانشان به دروغ خبر مىدهد كه نيكوترين فرجام را خواهند داشت . به يقين ، آتش دوزخ براى آنان است و آنان را پيش از ديگران به سوى آتش خواهند فرستاد . ( 62 )\r\nبه خدا سوگند كه به سوى امّت‌هاى پيش از تو نيز پيامبرانى فرستاديم ، امّا شيطان كارهاى زشتشان را براى آنان بياراست و در نتيجه از او پيروى كردند و از پيامبران روى برتافتند و اينك او عهده‌دار امور آنان است و روز قيامت عذابى دردناك خواهند داشت . ( 63 )\r\nو ما اين كتاب را بر تو فرونفرستاديم مگر براى اين‌كه عقايد درست و اعمال نيكو را كه مشركان در آن اختلاف دارند براى آنان بيان كنى و براى مردمى كه ايمان مىآورند رهنمود و رحمتى باشد . ( 64 )\r\n\r\n","description":"","footnote":"","page_name":" 273 ","page_number":278},
  {"content":"\r\n\r\nو خداست كه از آسمان آبى فروفرستاده و به وسيلهء آن زمين را پس از آن‌كه خشك و مرده بوده با رويش گياهان زنده كرده است .\r\nبه يقين ، در اينها براى مردمى كه گوش شنوا دارند نشانه‌اى بر وجود رستاخيز است . ( 65 )\r\nو در دام‌ها نيز قطعا براى شما عبرت و سبب دانشى بر قدرت خداوند است ، از آنچه در شكم آنهاست ، از ميان خوراك هضم شده و خون ( جايگاهى مجاور اين دو ) ، شيرى خالص كه براى نوشندگان گواراست در اختيار شما مىگذاريم تا آن را بياشاميد . پس بدانيد كه خدا بر گردآورى اجزاى مردگان و زنده كردن آنها تواناست . ( 66 )\r\nو از ميوه‌هاى درختان خرما و انگور براى شما چيزى آفريد كه از آنها هم باده برمىگيريد و هم رزقى نيكو تهيّه مىكنيد . به يقين ، در اين نيز براى مردمى كه خرد را به كار مىگيرند نشانه‌اى بر يكتايى خداست . ( 67 )\r\nو پروردگارت به زنبورهاى عسل الهام كرد كه از كوه‌ها ، درختان و جايگاه‌هايى كه مردم براى تهيّهء عسل برپا مىكنند ، خانه‌هايى برگيريد . ( 68 )\r\nسپس از انواع ميوه‌ها بخوريد ، آن‌گاه راه‌هايى را كه پروردگارتان معيّن كرده است رام و فرمانبردار بپوييد . از شكم آنها آشاميدنى رنگارنگى بيرون مىآيد كه در آن درمان بيمارى مردم است . به يقين ، در اينها براى مردمى كه مىانديشند نشانه‌اى بر يكتايى خداست . ( 69 )\r\nو خدا شما را آفريد ، سپس چون به عمرى متوسّط رسيديد شما را مىميراند ، و برخى از شما كسانىاند كه به فروترين دوران عمر رسانده مىشوند و چنان فرتوت مىگردند تا پس از دانستن ، چيزى ندانند . قطعا خدا دانا و تواناست . ( 70 )\r\nو خدا برخى از شما را در بهره‌برى از روزى ، بر برخى ديگر برترى بخشيده است ؛ پس كسانىكه برترى داده شده‌اند ، حاضر نيستند روزى خود و امكان بهره‌بردارى آزادانه از آن را در اختيار بردگان خود قرار دهند تا در آن باهم برابر باشند . اين برترى ، نعمتى الهى است ، آيا نعمت خدا را انكار مىكنند ؟ ( 71 )\r\nو خدا براى شما از جنس خودتان همسرانى آفريد ، و براى شما از همسرانتان پسران و نوادگانى كه كمك شمايند پديد آورد .\r\nو از چيزهاى پاكيزه به شما روزى داد پس آيا به باطل ايمان مىآورند و به نعمت خدا كفر مىورزند ؟ ( 72 )\r\n\r\n","description":"","footnote":"","page_name":" 274 ","page_number":279},
  {"content":"\r\n\r\nمشركان به جاى خدا معبودانى را مىپرستند كه براى آنان هيچ رزقى بلكه هيچ‌چيزى از آسمان‌ها و زمين را در اختيار ندارند و نمىتوانند آن را در اختيار داشته باشند . ( 73 )\r\nپس خدا را با پديده‌ها نسنجيد و همانند نسازيد و او را به صفات آنها وصف نكنيد ، كه خدا به حقيقت خود آگاه است ولى شما از ذات او بىخبريد . ( 74 )\r\nخداوند بردهء زرخريدى را مثل زده كه نه مالك خويشتن است و نه از دنيا مال و ثروتى دارد و نه مىتواند در مالى تصرّف كند ، در برابر كسىكه ما به او از جانب خود رزقى نيكو داده‌ايم و او آزادانه در نهان و آشكار از آن انفاق مىكند ، آيا آنها برابرند ؟ پس چگونه خدا را با معبودانشان برابر مىدانند ؟\r\nستايش همه از آن خداست ، چرا كه خوبىها همه از جانب اوست ولى بيشتر مردم اين حقيقت را نمىدانند . ( 75 )\r\nو خداوند دو مرد را نيز مثل زده است كه يكى از آن دو گنگ است و قدرت تفهيم و تفهّم ندارد و سربار مولاى خويش است ؛ او را به هرجا روانه كند سودى به دست نمىآورد ؛ آيا او با كسىكه به عدالت فرمان مىدهد و خود نيز بر راه راست قرار دارد ، برابر است ؟ پس خدا هم كه هدايتگر مردم است با بت‌ها كه از خود چيزى ندارند برابر نيست . ( 76 )\r\nنهان آسمان‌ها و زمين ، از جمله رستاخيز ، از آن خداست و آشكار ساختن آن ، بر او دشوار نيست .\r\nبراى او كار رستاخيز در آسانى و سرعت جز مانند يك نگاه نيست ، بلكه از آن هم آسان‌تر و سريع‌تر است . به يقين ، خدا بر انجام هركارى تواناست . ( 77 )\r\nو خداست كه شما را از شكم مادرانتان بيرون آورد در حالىكه چيزى نمىدانستيد ، و براى شما گوش و چشم و دل قرار داد تا حقايق را درك كنيد و باشد كه سپاس بگزاريد . ( 78 )\r\nآيا به پرندگان در حالىكه در فضاى آسمان مسخّر خدايند ننگريسته‌اند ؟ هيچ‌كس جز خدا آنها را در آن حال نگاه نمىدارد . قطعا در اين براى مردمى كه ايمان دارند نشانه‌هايى بر يكتايى خداست . ( 79 )\r\n\r\n","description":"","footnote":"","page_name":" 275 ","page_number":280},
  {"content":"\r\n\r\nخداوند براى شما از خانه‌هايتان محل سكونت و استراحت قرار داده و براى شما از پوست دام‌ها خيمه‌ها پديد آورده كه روز كوچ كردن و روز اقامت خود آنها را سبك مىيابيد ، و از پشم‌ها و كرك‌ها و موهاى آنها براى شما اثاث منزل و كالايى كه تا مدّتى از آن بهره مىبريد قرار داده است . ( 80 )\r\nو خدا براى شما از آنچه آفريده است سايه‌هايى قرار داده و از كوه‌ها براى شما نهانگاه‌ها پديد آورده و براى شما تن‌پوش‌هايى قرار داده است كه شما را از گرما حفظ مىكند ، و نيز زره‌هايى كه شما را در نبردتان از گزند تيرها و نيزه‌ها مصون مىدارد . بدين‌سان نعمتش را بر شما تمام مىكند ، باشد كه تسليم خواستهء او شويد و فرمانش را گردن نهيد . ( 81 )\r\nپس اگر باوجوداين‌همه نعمت كه به آنان ارزانى داشته‌ايم روى برتابند و ايمان نياورند ، آنان را به عذاب خواهيم گرفت و بر عهدهء تو چيزى جز ابلاغ پيام به‌طور آشكار ، نيست . ( 82 )\r\nآنان نعمت‌هاى خدا را مىشناسند و به الهى بودن آنها اذعان دارند ، ولى هنگامى كه بايد به پاس آنها به خدا ايمان بياورند آنها را ناديده مىگيرند و بيشترشان علاوه‌براين با پافشارى بر كفر و بازدارى مردم از راه خدا همچنان بر كفر خويش مىافزايند . ( 83 )\r\nياد كن روزى را كه از هرامتى گواهى بر مىانگيزيم تا بر كارهاى آنان گواهى دهد ، آن‌گاه به كسانى كه كافر شده‌اند نه اجازه داده مىشود كه سخن بگويند و عذرى براى كفر خويش بياورند و نه از آنان خواسته مىشود كه با كارهاى پسنديده گذشتهء خود را جبران كنند و خشنودى خدا را فراهم سازند ، چرا كه قيامت ، روز جزاست نه روز عمل . ( 84 )\r\nو چون ستمكاران ( كافران و گنه‌پيشگان ) عذاب دوزخ را بنگرند ، نه از عذاب آنان كاسته مىشود و نه به آنان مهلت مىدهند . ( 85 )\r\nو چون مشركان شريكانى را كه براى خدا پنداشته‌اند ببينند ، گويند :\r\nپروردگارا ، اينانند شريكانى كه براى تو قرار داديم و آنها را به جاى تو مىخوانديم و مىپرستيديم .\r\nپس آنها پاسخشان دهند كه قطعا شما دروغ مىگوييد . ( 86 )\r\nآن روز كه رستاخيز برپا شود مشركان سر تسليم به درگاه خدا فرود مىآورند و آنچه به دروغ بافته‌اند ، از خاطرشان محو مىگردد . ( 87 )\r\n\r\n","description":"","footnote":"","page_name":" 276 ","page_number":281},
  {"content":"\r\n\r\nاما سران كفر كه هم خود كافر شدند و هم مردم را از راه خدا بازداشتند ، به سزاى اين‌كه با فسادگرى خود مانع از تشكيل جامعه‌اى شايسته مىشدند ، عذابى بر عذاب كفرورزى و ستمگريشان مىافزاييم . ( 88 )\r\nو ياد كن روزى را كه در ميان هرامّتى گواهى از خودشان برمىانگيزيم تا بر كارهاى آنان گواهى دهد ، و تو را - اى پيامبر - شاهد مىآوريم تا به منزلت والاى آن گواهان شهادت دهى ، اين در حالى است كه ما قرآن را كه بيانگر هرچيز و هدايت و رحمت و مژده‌اى براى تسليم‌شدگان در برابر حق بود بر تو نازل كرديم تا بر ستم ستمگران و اسلام تسليم‌شدگان گواه باشى . ( 89 )\r\nخداوند به شما فرمان مىدهد تا براى پديد آمدن جامعه‌اى صالح ، با مردم به عدل و داد رفتار كنيد و به آنان نيكى كنيد و حق خويشاوند را به او بپردازيد ، و شما را از كار زشت و ناپسند و از ظلم و سركشى بازمىدارد . خدا به شما پند مىدهد ، باشد كه دريابيد نيكبختى شما در به كار بستن اين اندرزهاست . ( 90 )\r\nو چون با خدا پيمان بستيد به پيمان خود وفا كنيد و سوگندهاى خود را پس از استوار كردن آنها مشكنيد ، در حالىكه خدا را در وفا كردن به پيمان‌ها بر خود ضامن قرار داده‌ايد ؛ به يقين خدا مىداند كه شما چه مىكنيد . ( 91 )\r\nو در سوگندهاى خود مانند آن زن نباشيد كه بافته‌اش را پس از آن‌كه محكم مىكرد از هم مىگسست و رشته‌رشته مىكرد . سوگندهاى خود را دستاويز خدعه در ميان خويش قرار مىدهيد تا به اين وسيله گروهى مال و ثروت بيشترى از گروه مقابل به دست آورد . جز اين نيست كه خدا شما را بدين‌وسيله مىآزمايد و قطعا روز قيامت آنچه را كه در آن اختلاف مىكرديد آشكار مىسازد و باطل‌گرايان و هدايت‌يافتگان را مشخص مىكند . ( 92 )\r\nاگر خدا مىخواست شما را امّتى يگانه قرار مىداد و همه را به راه راست مىبرد ، ولى چنين نخواسته است ؛ ازاين‌رو كسانى را كه راه مخالفت را در پيش گيرند به مشيت خود به گمراهى مىكشاند و كسانى را كه راه فطرت را دنبال كنند به خواست خود هدايت مىكند ، و قطعا شما از كارهايى كه انجام داده‌ايد بازپرسى خواهيد شد . ( 93 )\r\n\r\n","description":"","footnote":"","page_name":" 277 ","page_number":282},
  {"content":"\r\n\r\nو سوگندهاى خود را دستاويز نيرنگ در ميان خود قرار ندهيد كه گامى كه بر ارزش‌هاى الهى و انسانى استوار بوده است پس از استوارىاش مىلغزد و شما بدين سبب كه از راه خدا بازمانده‌ايد در دنيا ناگوارى مىچشيد و تيره‌بخت مىگرديد و در آخرت نيز عذابى بزرگ خواهيد داشت . ( 94 )\r\nو پيمان خدا را به بهايى اندك مفروشيد . قطعا آنچه نزد خداست - اگر بدانيد - براى شما بهتر از مال و منال دنياست . ( 95 )\r\nزيرا آنچه از دنيا در اختيار شماست از بين مىرود ، ولى پاداش‌هايى كه نزد خداست ماندگار است ، و ما قطعا پاداش كسانى را كه در وفادارى به پيمان خدا شكيبا بوده‌اند ، بر پايهء بهترين كارهايى كه انجام داده‌اند عطا مىكنيم . ( 96 )\r\nهركس - از مرد يا زن - كارى شايسته كند و باايمان باشد ، قطعا او را به حياتى پاك زنده خواهيم داشت و به چنين كسانى بر پايهء بهترين كارى كه انجام مىدادند پاداش خواهيم داد . ( 97 )\r\nپس هرگاه قرآن تلاوت مىكنى از خدا بخواه كه تو را از اغواگرىهاى شيطان رانده شده پناه دهد ، ( 98 )\r\nزيرا او بر كسانى كه ايمان آورده‌اند و بر پروردگارشان توكّل مىكنند ، هيچ تسلّطى نخواهد داشت . ( 99 )\r\nتسلّط شيطان فقط بر كسانى است كه او را سرپرست خود مىگيرند ، و بر كسانى است كه با پيروى نمودن از او ، وى را شريك خدا قرار مىدهند . ( 100 )\r\nو هرگاه در مقام نسخ ، آيه‌اى از قرآن را به جاى آيه‌اى ديگر بياوريم - در حالىكه خدا به آنچه نازل مىكند داناتر است - مشركان به تو مىگويند : جز اين نيست كه تو دروغپردازى . چنين نيست ، تو از آنچه مىگويند مبرّايى ، ولى بيشتر آنان حكمت اين تغييرها را نمىدانند . ( 101 )\r\nبگو : اين آيات جايگزين را « روح القدس » از جانب پروردگارت به حق فروآورده است ، تا كسانى را كه ايمان آورده‌اند بر ايمانشان ثابت‌قدم بدارد و براى كسانى كه تسليم فرمان خدايند ، هدايت و نويدى باشد . ( 102 )\r\n\r\n","description":"","footnote":"","page_name":" 278 ","page_number":283},
  {"content":"\r\n\r\nما به خوبى مىدانيم كه مشركان مىگويند قرآن از سوى خدا نيست ، بلكه انسانى آن را به محمّد مىآموزد . چنين نيست كه مىگويند ، زبان آن كسى كه قرآن را ساختهء او مىدانند نارساست و اين قرآن به زبان عربى شيوا و گوياست . ( 103 )\r\nكسانى كه به آيات خدا ايمان نمىآورند ، خدا آنان را هدايت نمىكند و براى آنان عذابى دردناك خواهد بود ، ولى محمّد به آيات خدا ايمان دارد و هدايت يافته است ، پس چگونه مىتواند بر خدا دروغ بندد ؟ ( 104 )\r\nتنها كسانى دروغ مىبافند و آن را به خدا نسبت مىدهند كه به آيات خدا ايمان ندارند ، و اينانند كه دروغگويند . ( 105 )\r\nكسانى كه پس از ايمان آوردنشان ، به خدا كافر شوند ، نه آن كسىكه به گفتن سخنى كفرآميز مجبور گردد ولى دلش به ايمان آرامش يافته است ، بلكه كسانى كه سينه را براى كفر گشوده و آن را به دل پذيرفته‌اند ، خشمى از جانب خدا بر آنان خواهد بود و عذابى بزرگ خواهند داشت . ( 106 )\r\nاين بدان‌سبب است كه آنان با شيفتگى زندگى دنيا را برگزيده و آن را بر آخرت ترجيح داده‌اند و بدان‌سبب است كه خدا مردم كفرپيشه را هدايت نمىكند . ( 107 )\r\nاينان كسانىاند كه خدا بر دل‌ها و گوش‌ها و ديدگانشان مهر نهاده است ، ازاين‌رو نه برهانى را درك مىكنند و نه اندرزى را مىشنوند و نه نگاهى عبرت‌آميز دارند . اينانند كه از سراى آخرت بىخبرند . ( 108 )\r\nبىترديد ، آنان در آخرت زيانكار خواهند بود . ( 109 )\r\nآرى ، پروردگار تو كسانى را كه پس از شكنجه شدن به دست مشركان و جارى كردن سخنى كفرآميز بر زبان ، در راه خدا هجرت نمودند و سپس جهاد كردند و شكيبايى ورزيدند ، قطعا پروردگار تو پس از اين مراحل آنان را مىآمرزد و بر آنان رحمت مىآورد . ( 110 )\r\n\r\n","description":"","footnote":"","page_name":" 279 ","page_number":284},
  {"content":"\r\n\r\nروزى كه هركسى در پيشگاه پروردگارش حضور مىيابد در حالى كه به دفاع از خويشتن مىپردازد . در آن روز دفاع بىنتيجه است ، زيرا به هركسى آنچه را انجام داده است به‌طور كامل خواهند داد و به آنان ستم نخواهد شد . ( 111 )\r\nو خداوند مثلى زده است : شهرى كه از آسيب‌ها در امان بود و مردمش در آن آرامش داشتند و روزىاش از هرسو به خوبى و فراوانى به آن مىرسيد ، ولى نعمت‌هاى خدا را ناسپاسى كردند ، و خدا هم به سزاى كارهايى كه مىكردند فراگيرى گرسنگى و ترس را به آنان چشانيد . ( 112 )\r\nقطعا ، پيامبرى از خودشان به سويشان آمد ، امّا او را دروغگو شمردند ، سرانجام در حالىكه ستمكار بودند ، عذاب آنان را فراگرفت . ( 113 )\r\nپس ، از آنچه خدا روزى شما كرده كه حلال و پاكيزه است بخوريد و نعمت‌هاى خدا را سپاسگزار باشيد اگر فقط او را مىپرستيد . ( 114 )\r\nخداوند ، تنها مردار و خون و گوشت خوك و آنچه را كه هنگام ذبح ، نام غير خدا بر آن برده شده ، بر شما حرام كرده است . پس هركس به خوردن اينها ناچار شود ، به شرط آن‌كه ناچارىاش بر اثر ستمكارى و سركشى نباشد ، گناهى بر او نيست ، چرا كه خداوند بسيار آمرزنده و مهربان است . ( 115 )\r\nو به سبب اين‌كه زبانتان دروغ مىبافد نگوييد اين چيز حلال است و آن ديگرى حرام ، تا بر خدا دروغ بنديد . قطعا كسانى كه بر خدا دروغ مىبندند نيكبخت نخواهند شد . ( 116 )\r\n[ آنچه از دنيا در اختيار دارند 
  ] بهره‌اى اندك است و براى آنان عذابى دردناك خواهد بود . ( 117 )\r\nآرى بر يهوديان چيزهاى پاكيزه‌اى را حرام نموديم كه پيش از اين آنها را بر تو حكايت كرديم ؛ ما با اين كار بر آنان ستم نكرديم ، بلكه آنان با نافرمانى خدا بر خود ستم مىكردند و سزاوار كيفر شدند و ما به كيفر گناهشان آن چيزها را بر آنان تحريم نموديم . ( 118 )\r\n\r\n","description":"","footnote":"","page_name":" 280 ","page_number":285},
  {"content":"\r\n\r\nبا اين‌حال پروردگار تو كسانى را كه از روى نادانى مرتكب گناه شده ، سپس بعد از آن توبه نموده و كار شايسته كرده‌اند ، آرى پروردگار تو آنان را پس از توبه‌شان مىآمرزد و بر آنان رحمت مىآورد . ( 119 )\r\nبه يقين ، ابراهيم به تنهايى يك امّت بود .\r\nپرستشگر خدا و فرمانبردار او ، و حقگرا و از هرگونه انحرافى به دور بودن و هرگز از مشركان نبود . ( 120 )\r\nنعمت‌هاى خدا را سپاسگزار بود و خدا او را برگزيد و براى خويش خالص گردانيد و او را به راهى راست هدايت كرد . ( 121 )\r\nو ما در دنيا زندگى نيكويى به او داديم و قطعا او در آخرت از شايستگان خواهد بود . ( 122 )\r\nسپس به تو وحى كرديم كه از آيين ابراهيم كه حقگرا و از انحراف پيراسته بود و هرگز از مشركان نبود پيروى كن . ( 123 )\r\nتعطيلى كار در روز شنبه به عنوان تكليف و آزمونى بر يهود مقرّر گرديد تا دست از كار بكشند و به عبادت خدا بپردازند ، ولى آنان پس از ابلاغ اين حكم در آن اختلاف كردند ( گروهى آن را پذيرفتند و گروهى با آن مخالفت كردند و گروهى نيز با نيرنگ حرمت آن را شكستند ) و قطعا پروردگار تو روز قيامت ميان آنان دربارهء آنچه بر سرش اختلاف مىكردند ، داورى خواهد كرد . ( 124 )\r\nمردم را با برهان و اندرز نيكو به راه پروردگارت فراخوان و در اين رهگذر با بهترين شيوه با آنان مجادله كن . قطعا پروردگار تو به كسى كه از راه او گم‌گشته داناتر است و او به هدايت‌يافتگان نيز آگاه‌تر است . ( 125 )\r\nو اگر مىخواهيد كافران را به سزاى عقوبت‌هايى كه به شما رسانده‌اند مجازات كنيد ، مانند همان عقوبتى كه به شما رسيده است آنان را عقوبت كنيد نه بيشتر از آن ، و اگر شكيبايى كنيد و از عقوبت آنان درگذريد ، قطعا چشم‌پوشى براى صبرپيشگان بهتر از انتقام است . ( 126 )\r\nاى پيامبر ، شكيبايى كن ، و شكيبايى تو جز به توفيق خدا نيست ، و بر كفر ورزيدن كافران اندوه مخور و از نيرنگ‌هايى كه مىكنند دلتنگ مباش . ( 127 )\r\nزيرا خدا با كسانى است كه تقوا پيشه كرده‌اند و با كسانى است كه نيكوكارند . ( 128 )\r\n\r\n","description":"","footnote":"","page_name":" 281 ","page_number":286},
  {"content":"\r\n\r\n\r\nسورهء اسراء / 17\r\nبه نام خداوند گسترده‌مهر مهربان\r\nمنزّه است آن خداى كه بنده‌اش محمّد را در يك شب از مسجد الحرام به سوى مسجد الاقصى ( بيت المقدس ) كه پيرامون آن را بركت داديم ، سير داد . آرى ، ما او را بدان‌جا برديم تا بخشى از نشانه‌هاى خود را به او بنمايانيم . به يقين ، خداوند در خواست بندگانش را مىشنود و به حال آنان بيناست ؛ از اين‌روى در پيامبر شايستگى اين كرامت را ديد و آن را به او عطا كرد . ( 1 )\r\nو به موسى تورات را ارزانى داشتيم و آن را براى بنى اسرائيل مايهء هدايت قرار داديم با اين پيام كه : در امر دين و دنيا جز من كارسازى مگيريد كه مرا در تدبير جهان شريكى نيست . ( 2 )\r\nآن كتاب هدايت را از آن‌روى به بنى اسرائيل داديم كه آنان از نسل كسانى بودند كه با نوح بر آن كشتى سوارشان كرديم ، و پيش‌تر وعده داده بوديم كه همراهان نوح را با انواع بركت‌ها مدد مىرسانيم ، زيرا نوح بنده‌اى بسيار سپاسگزار بود . ( 3 )\r\nو در آن كتاب به بنى اسرائيل اعلام كرديم كه قطعا دو بار در سرزمين فلسطين فساد به پا خواهيد كرد و هربار به سركشى بزرگى دست خواهيد زد . ( 4 )\r\nما نيز هردو بار از شما انتقام خواهيم گرفت . پس چون زمان تحقق وعدهء انتقام ما به سزاى نخستين بار از آن دو سركشى فرارسد ، بندگانى از خود را كه سخت جنگاورند به سوى شما بسيج مىكنيم . آنان در ميان خانه‌هاى شما درمىآيند و شما را سركوب مىكنند ، و اين وعده‌اى انجام شدنى است . ( 5 )\r\nو پس از چندى چيرگى بر دشمنانتان را به شما بازمىگردانيم و شما را با اموال و پسرانى فراوان يارى مىدهيم و نفرات شما را بيشتر مىگردانيم . ( 6 )\r\nاين شكست و پيروزى نتيجهء عملكرد خودتان است . اگر نيكى كنيد به خود نيكى كرده‌ايد و اگر بدى كنيد به خود بدى كرده‌ايد . و چون زمان تحقق وعدهء انتقام ما به سزاى سركشى بعدى شما فرارسد ، باز هم بندگانى از خود را بسيج مىكنيم تا چهره‌هاى شما را اندوهگين كنند و به مسجد الاقصى درآيند و حرمت آن را بشكنند و آن را ويران كنند ، چنان‌كه نخستين بار بدان‌جا وارد شدند و بر هرچه چيره مىشوند ، به كلّى آن را تباه سازند . ( 7 )\r\n\r\n","description":"","footnote":"","page_name":" 282 ","page_number":287},
  {"content":"\r\n\r\nپس اگر بعد از آن توبه كنيد و به اطاعت خدا بازآييد ، اميد است پروردگارتان بر شما رحمت آورد و شما را نجات بخشد ، و اگر ديگربار به فساد و طغيان روى آوريد ما نيز به عقوبت شما بازمىگرديم ، و بدانيد كه ما دوزخ را براى كافران تنگنايى قرار داده‌ايم كه نتوانند از آن بگريزند . ( 8 )\r\nبه راستى اين قرآن به آيينى كه از همهء آيين‌ها استوارتر و جامع‌تر است هدايت مىكند ، و به آن مؤمنانى كه كارهاى شايسته مىكنند نويد مىدهد كه براى آنان پاداشى بزرگ خواهد بود ، ( 9 )\r\nو اين‌كه براى كسانى كه به جهان آخرت ايمان ندارند عذابى دردناك آماده ساخته‌ايم . ( 10 )\r\nو انسان همان‌گونه كه خير و نيكى را مىطلبد و براى آن تلاش مىكند شر و بدى را نيز مىطلبد ، چرا كه او شتابزده است و بىآن‌كه بينديشد و خير و شرّ خويش را بشناسد ، شتابان در پى خواسته‌هاى نفسانى خود مىرود . ( 11 )\r\nما شب و روز را دو نشانهء توحيد قرار داده‌ايم ؛ شب را كه خود نشانه‌اى است تاريك ساخته و روز را كه نشانه‌اى ديگر است روشن و روشنىبخش گردانده‌ايم تا شما در پرتو آن روزى خود را كه تفضّلى از جانب پروردگارتان است بجوييد و شمارهء سال‌ها و حساب اوقات را بدانيد ، و هرچيزى را در آفرينش به خوبى مشخّص ساخته‌ايم . ( 12 )\r\nو كارهاى نيك و بد هر انسانى را كه تعيين‌كنندهء سرنوشت اوست براى هميشه به گردن وى آويخته‌ايم و روز قيامت براى او كارنامه‌اى بيرون مىآوريم كه آن را به صورت گشوده ديدار مىكند . ( 13 )\r\nبه او مىگويند : كارنامه‌ات را بخوان ؛ همين بس كه امروز خود حسابرس كارهاى خويش باشى . ( 14 )\r\nهر كه هدايت يافت تنها به سود خود هدايت يافته و هركه گمراه شد تنها به زيان خود گمراه شده است ، و هيچ گنهكارى بار گناه ديگرى را بر دوش نمىگيرد ، و ما هيچ امّتى را پيش از آن‌كه پيامبرى به سويشان بفرستيم به عذاب‌هاى دنيوى عذاب نكرده‌ايم . ( 15 )\r\nو چون زمان آن فرارسد كه ديارى را نابود كنيم ، بر نعمت توانگران و مرفّهان آن مىافزاييم و آنان با سرمستى بندگى خدا را رها مىكنند و در آن ديار به فسق و فجور مىپردازند ، در نتيجه آن سخن ( وعدهء عذاب ) دربارهء آنان تحقق مىيابد و آن‌جا را به كلّى نابود مىكنيم . ( 16 )\r\nچه بسيار امّت‌هايى را كه پس از نوح هلاك كرديم ، و همين بس كه پروردگارت به گناهان بندگانش آگاه و بيناست . ( 17 )\r\n\r\n","description":"","footnote":"","page_name":" 283 ","page_number":288},
  {"content":"\r\n\r\nهركس بهرهء زندگى دنياى زودگذر را بخواهد و از سراى آخرت چشم بپوشد ، در اين دنيا به هركس كه بخواهيم و هر اندازه بخواهيم بىهيچ تأخيرى عطا مىكنيم ، آن‌گاه دوزخ را براى او مقرّر مىداريم تا ملامت شده و مطرود از رحمت خدا به آن درآيد و به آتش آن بسوزد . ( 18 )\r\nو هركس زندگى آخرت را بخواهد و براى آن تلاشى درخور آن كند و به خدا و پيامبران ايمان داشته باشد ، اينانند كه تلاششان سپاسگزارى شده و مورد پذيرش خدا قرار خواهد گرفت . ( 19 )\r\nهردو گروه - هم دنياطلبان و هم آخرت‌طلبان - را از عطاى پروردگارت مدد مىرسانيم ، و براى عطاى پروردگارت حد و مرزى نيست و از كسى باز داشته نمىشود و هركس به قدر استحقاق خود آن را دريافت مىكند . ( 20 )\r\nبنگر كه چگونه در دنيا برخى از مردم را در بهره‌مندى از موهبت‌ها بر برخى ديگر برترى داده‌ايم ؛ بدين‌سان در آخرت نيز آنان را يكسان قرار نمىدهيم ، بلكه سراى آخرت درجاتى بالاتر دارد و برترى مقامات آن بيشتر است . ( 21 )\r\nبا وجود خدا معبود ديگرى براى خود قرار مده كه نكوهيده و بىياور از تقرّب به خدا باز خواهى ماند . ( 22 )\r\nو پروردگار تو مقرّر داشته است كه جز او را نپرستيد و به پدر و مادر خود نيكى كنيد . اگر يكى از آن دو يا هردو ، در كنار تو به كهنسالى رسيدند به آنان كلمه‌اى ناخوشايند مگوى ، و با آنان پرخاشگرى مكن ، و با ادب و احترام با آنان سخن بگوى . ( 23 )\r\nو از سر مهربانى بال فروتنى را براى آن دو بگستر و بگو : پروردگارا ، بر آنان رحمت آور ، چنان‌كه مرا در كودكى پروردند . ( 24 )\r\nپروردگارتان به آنچه در دل‌هاى شماست از شما داناتر است . اگر واقعا شايسته باشيد ، چنانچه در حق پدر و مادرتان كوتاهى نموديد و پس از آن توبه كرديد ، قطعا خدا توبه‌كنندگان را مىآمرزد . ( 25 )\r\nو حق خويشاوند و بينوا و در راه مانده را به او بده و هرگز به اسراف ريخت‌وپاش مكن . ( 26 )\r\nچرا كه ريخت‌وپاش‌كنندگان اسرافكار برادران ( همدم و همگام ) شياطين‌اند ، و ابليس آن شيطان بزرگ همواره نسبت به نعمت‌هاى پروردگارش ناسپاس بوده است . ( 27 )\r\n\r\n","description":"","footnote":"","page_name":" 284 ","page_number":289},
  {"content":"\r\n\r\nاگر از تهيدستان به علّت آن كه مالى در اختيار ندارى روى مىگردانى ، و گشايشى را از پروردگارت مىطلبى كه اميد آن را دارى ، با آنان به نرمى سخن بگوى و آنان را با مهربانى بازگردان . ( 28 )\r\nو دست خويش بر گردن مبند و بخل مكن و بسيار هم آن را مگشاى كه هرچه دارى ببخشى و در نتيجه نكوهيده و برهنه بر جاى بنشينى . ( 29 )\r\nاين سنّت پروردگار توست كه روزى را براى هركه بخواهد گشاده مىسازد و بر هركه بخواهد تنگ مىگيرد . به يقين او به بندگانش آگاه و بيناست . ( 30 )\r\nو فرزندانتان را از بيم اين‌كه مبادا تهيدست شويد و آنان به گدايى بيفتند يا با كسانى كه همرديف شما نيستند ازدواج كنند نكشيد ؛ ماييم كه به آنان و شما روزى مىدهيم . راستى كشتن آنان خطايى است بزرگ . ( 31 )\r\nو به زنا نزديك نشويد كه آن كارى زشت و راهى بد و نادرست است . ( 32 )\r\nو انسان را - كه خدا كشتن او را حرام كرده است - جز به حق نكشيد ، و هركس به ستم كشته شود ، براى ولىّ او سلطه‌اى بر قاتل قرار داده‌ايم ؛ پس نبايد در كشتن زياده‌روى كند ( چند تن را در برابر يك نفر بكشد يا كسى جز قاتل را به قتل رساند ) . بىترديد ، ولىّ مقتول با حكمى كه مقرر داشته‌ايم يارى شده است . ( 33 )\r\nو به مال يتيم - جز به بهترين وجهى كه براى او سودآورتر است - نزديك نشويد تا به توانايى خود برسد ، و به پيمان‌ها وفا كنيد كه قطعا پيمان‌ها مورد سؤال قرار خواهند گرفت . ( 34 )\r\nو چون پيمانه مىكنيد ، پيمانه را پر سازيد و اجناس را با ترازوى درست وزن كنيد كه اين بهتر است و فرجامى نيكوتر دارد . ( 35 )\r\nو از باورها ، رفتارها و گفتارهايى كه بدانها علم ندارى پيروى مكن ، زيرا گوش و چشم و دل ، از همهء اينها سؤال مىشود كه آيا آنچه را دريافته بودند علم بود يا شك و ترديدى به همراه داشت . ( 36 )\r\nو در زمين از روى سرمستى و خودبينى گام برمدار ، كه تو هرگز نمىتوانى زمين را بشكافى و در بزرگى هرگز به بلنداى كوه‌ها نخواهى رسيد . ( 37 )\r\nهمهء آن تكليف‌ها كه برشمرديم ، بدش نزد پروردگار تو زشت و ناپسند است . ( 38 )\r\n\r\n","description":"","footnote":"","page_name":" 285 ","page_number":290},
  {"content":"\r\n\r\nاين سفارش‌ها از جملهء حكمت‌هايى است كه پروردگارت به تو وحى كرده است و از همه مهم‌تر توحيد است ، پس با وجود خداوند معبود ديگرى براى خود قرار مده كه نكوهيده و مطرود از رحمت خدا در دوزخ افكنده خواهى شد . ( 39 )\r\nآيا پروردگارتان شما را با دادن پسران گرامى داشته و خود از فرشتگان دخترانى برگرفته است ؟ راستى سخنى بزرگ بر زبان مىرانيد كه پيامدهايى ناگوار دارد . ( 40 )\r\nما در اين قرآن توحيد را با دلايل گوناگون بيان كرده‌ايم تا آن را به خوبى دريابند ، ولى چيزى جز گريز از حقيقت بر آنان نمىافزايد . ( 41 )\r\nبگو :\r\nاگر - چنان‌كه مشركان مىگويند - با وجود خدا معبودان ديگرى نيز وجود داشت ، در اين صورت آنها در صدد يافتن راهى به سوى خداى صاحب عرش برمىآمدند تا خود فرمانروايى را در اختيار گيرند . ( 42 )\r\nمنزّه است خدا از اين‌كه كسى بر او چيره شود ، و بسيار برتر و بالاتر است از آنچه دربارهء او مىگويند . ( 43 )\r\nآسمان‌هاى هفتگانه و زمين و هركه در آنهاست او را تسبيح مىگويند ، و هيچ چيزى نيست مگر اين‌كه خدا را همراه با ستايش او تسبيح مىگويد ، ولى شما تسبيح آنها را درنمىيابيد . به راستى كه خدا در كيفر منكران بردبار و توبه‌كنندگان را آمرزگار است . ( 44 )\r\nو زمانى كه قرآن مىخوانى ، ميان تو و كسانى كه به آخرت ايمان ندارند پرده‌اى قرار مىدهيم كه از ديدگانشان مستور است ؛ ازاين‌رو حقايق آن را درنمىيابند و به توحيد و معاد ايمان نمىآورند و رسالت تو را تصديق نمىكنند . ( 45 )\r\nو بر دل‌هايشان پوشش‌هايى نهاده‌ايم تا قرآن را چنان‌كه بايد درنيابند ، و در گوش‌هايشان سنگينى قرار داده‌ايم تا آن را چنان‌كه درخور آن است نشنوند .\r\nو هنگامى كه پروردگارت را در قرآن به يگانگى ياد كنى پشت مىكنند و مىرمند . ( 46 )\r\nما به گوش‌هايشان آن‌گاه كه به تو گوش مىسپارند داناتريم و از دل‌هايشان آن‌گاه كه دربارهء تو به نجوا مىپردازند آگاه‌تريم ، آن‌گاه كه ستمكارانشان مىگويند : شما جز از مردى افسون‌شده پيروى نمىكنيد . ( 47 )\r\nبنگر كه چگونه براى تو وصف‌ها گفتند و به همين دليل گمراه شدند ، ازاين‌رو نمىتوانند راهى به سوى ايمان بيابند . ( 48 )\r\nو گفتند :\r\nآيا هنگامى كه استخوان‌هايى شديم و پوسيده گشتيم ، به راستى با آفرينشى جديد برانگيخته مىشويم ؟ ( 49 )\r\n\r\n","description":"","footnote":"","page_name":" 286 ","page_number":291},
  {"content":"\r\n\r\nاى پيامبر ، در پاسخ آنان بگو : سنگ شويد يا آهن ، ( 50 )\r\nيا آفريده‌اى ديگر از آنچه در خاطرتان بزرگ مىنمايد و پديد آمدن دوبارهء انسان را از آن دشوار مىبينيد ، باز هم برانگيخته خواهيد شد . پس خواهند گفت : چه كسى ما را به صورت كنونى بازمىگرداند ؟\r\nبگو : همان‌كس كه بار نخست شما را پديد آورد . پس سرهايشان را از روى استهزا به طرف تو حركت مىدهند و مىگويند : آن‌چه زمانى خواهد بود ؟ بگو : ممكن است آن روز نزديك باشد . ( 51 )\r\nروزى حيات دوباره خواهيد يافت كه خدا شما را براى جزا و پاداش فرامىخواند و شما ستايش‌كنان او را اجابت مىكنيد و به پا مىخيزيد ، و آن روز گمان مىبريد كه جز اندك‌زمانى در گورها درنگ نكرده‌ايد . ( 52 )\r\nو به بندگان مؤمن من بگو كه در گفت‌وگو با كافران سخنى را كه نيكوتر است بگويند و از سخن ناشايسته بپرهيزند كه مؤمنان فرمان تو را اطاعت خواهند كرد .\r\nبىترديد ، شيطان با همين سخنان ناشايسته ميان مردم فتنه‌انگيزى مىكند ، زيرا او براى انسان دشمنى آشكار است . ( 53 )\r\nپروردگارتان به حال شما داناتر است ؛ پس دربارهء فرجام كار مردم داورى مكنيد و آن را به خدا واگذاريد ؛ اگر او بخواهد بر شما رحمت مىآورد يا اگر بخواهد شما را كيفر مىكند . و ما تو را - اى پيامبر - به عنوان كارگزارى براى آنان نفرستاده‌ايم تا هركه را بخواهى نجات‌بخشى و هر كه را بخواهى محروم كنى . ( 54 )\r\nو پروردگارت به كسانى كه در آسمان‌ها و زمينند داناتر است ، پس چگونه از حال شما آگاه نباشد ؟ و به راستى ما برخى از پيامبران را بر برخى ديگر برترى داديم و به داود زبور عطا كرديم . ( 55 )\r\nبه مشركان بگو : فرشتگان و جنّيان و آدميانى را كه به جاى خدا معبود خود پنداشته‌ايد بخوانيد . آنها نه مىتوانند گزند و محنت را از شما بزدايند و نه آن را دگرگون سازند . ( 56 )\r\nكسانى كه مشركان آنها را مىپرستند ، خود واسطه‌اى مىجويند كه به وسيلهء آن به پروردگارشان نزديك شوند و در پى آنند كه ببينند كدامين واسطه به خدا نزديك‌تر است تا راه او را دنبال كنند ؛ آنان خود به رحمت الهى اميدوارند و از عذاب او مىهراسند ، چرا كه عذاب پروردگارت درخور پرهيز است . ( 57 )\r\nو هيچ شهرى نيست مگر اين‌كه ما آن را پيش از روز قيامت به هلاكت مىرسانيم يا آن را به عذابى سخت عذاب مىكنيم . اين در لوح محفوظ رقم خورده و حتمى شده است . ( 58 )\r\n\r\n","description":"","footnote":"","page_name":" 287 ","page_number":292},
  {"content":"\r\n\r\nو چيزى ما را از فرستادن معجزات پيشنهادى مشركان بازنداشت جز اين‌كه پيشينيان اين‌گونه معجزات را نيز دروغ انگاشتند و ما آنان را هلاك كرديم . ما به قوم ثمود آن ماده شتر را كه آيتى روشن بود عطا كرديم ولى با دروغ شمردنش به خود ستم كردند و ما معجزات را جز براى بيم دادن مردم نمىفرستيم . ( 59 )\r\nو ياد كن زمانى را كه به تو گفتيم : قطعا پروردگارت بر همهء مردم احاطه دارد و راهى را كه برمىگزينند مىداند . و ما آن رؤيايى را كه در خواب به تو نمايانديم ، و نيز آن گروهى را كه چون درخت ريشه كرده‌اند و ما آنان را در قرآن لعنت كرده‌ايم ، جز براى آزمايش مردم قرار نداده‌ايم ؛ و ما مردم را بيم مىدهيم ولى هشدار ما بر آنان جز طغيانى بزرگ نمىافزايد . ( 60 )\r\nو براى اين‌كه بدانى چگونه مردم به راه خطا مىروند ياد كن زمانى را كه به فرشتگان گفتيم :\r\nبراى آدم سجده كنيد . پس همه جز ابليس سجده كردند . او به خداوند گفت : آيا براى كسى كه او را از گل آفريده‌اى سجده كنم ؟ ( 61 )\r\nسپس گفت : آيا ديدى اين كسى را كه بر من برترى دادى ؟ اگر مهلتم دهى و مرگ مرا تا روز قيامت به تأخير افكنى قطعا نسل او - جز اندكى از آنان - را لجام خواهم كرد و در پى خويش خواهم برد . ( 62 )\r\nخدا گفت : برو ، ولى هركس از آنان از تو پيروى كند ، دوزخ كه كيفرى بىكم‌وكاست است سزاى شما خواهد بود . ( 63 )\r\nو از آنان هركه را توانستى با صداى خود به نافرمانى خدا برانگيز و با سواران و پيادگانت بر آنان بانگ بزن تا به گناه روى آورند ، و با آنان در اموال و اولادشان شريك شو و از آنها در همان جهتى كه مىخواهى بهره بگير و به آنان وعده و نويد ده ؛ ولى بايد بدانند كه شيطان جز وعده‌اى فريبنده به آنان وعده‌اى نمىدهد . ( 64 )\r\nبىترديد تو را بر بندگان من هيچ تسلّطى نيست ، و پروردگارت براى كارسازى امور آنان بسنده است . ( 65 )\r\nاى مردم ، پروردگار شما كسى است كه كشتىها را در دريا براى شما روان مىسازد تا از فضل او براى خود روزى طلب كنيد ، چرا كه با شما مهربان است . ( 66 )\r\n\r\n","description":"","footnote":"","page_name":" 288 ","page_number":293},
  {"content":"\r\n\r\nو هنگامى كه در دريا آسيبى به شما مىرسد و در معرض غرق شدن قرار مىگيريد ، جز خداوند هركه را براى نيازهاى خود مىخوانيد به دل و انديشهء شما راه نمىيابد ، ولى هنگامى كه شما را رهايى بخشيد و به خشكى بازگردانيد از او روى برمىتابيد . و انسان بسيار ناسپاس است . ( 67 )\r\nبا اين وصف ، آيا ايمنيد از اين‌كه خدا گوشه‌اى از خشكى را بشكافد و شما را در آن نهان سازد ، يا طوفانى از شن بر شما فرستد و شما را هلاك سازد ، آن‌گاه هيچ كارسازى كه بلا را از شما بگرداند براى خود نيابيد ؟ ( 68 )\r\nآيا چون از غرق شدن نجات يافته‌ايد ، ايمن شده‌ايد از اين‌كه بار ديگر خدا شما را به دريا بازگرداند و به علت اين‌كه كفر ورزيده‌ايد تندبادى كشتىشكن بر شما فرستد و شما را غرق كند ، آن‌گاه كسى را براى خود نيابيد كه ما را به اين كار مؤاخذه كند ؟ ( 69 )\r\nبه راستى ما فرزندان آدم را به موهبت عقل و خرد گرامى داشته و آنان را در دريا بر كشتىها و در خشكى بر مركب‌ها سوار نموده و از خوراكىهاى مطبوع به آنان روزى داده و آنان را بر بسيارى از كسانى كه آفريده‌ايم چنان‌كه بايد برترى بخشيده‌ايم . ( 70 )\r\nياد كن روزى را كه هرگروهى را با پيشوايى كه برگزيده و از او پيروى كرده است فرامىخوانيم . پس كسانى كه كارنامهء آنان به دست راستشان داده شود ، كارنامهء خود را مىخوانند و به آنان به اندازهء رشتهء هستهء خرمايى ستم نمىشود و پاداششان به‌طور كامل به آنان عطا مىگردد . ( 71 )\r\nو هركس در اين دنيا كوردل باشد و از پيشواى به حق پيروى نكند در آخرت نيز كوردل است و به سعادت نمىرسد و گمراه‌ترين است و در نتيجه به آمرزش و رحمت الهى دست نمىيابد . ( 72 )\r\nاى پيامبر ، نزديك بود مشركان تو را از آنچه به تو وحى كرده‌ايم بلغزانند و منحرف كنند تا چيزى غير از آنچه به تو وحى كرده‌ايم به ما نسبت دهى و در آن صورت تو را به دوستى مىگرفتند . ( 73 )\r\nو اگر ما تو را ثابت‌قدم نمىداشتيم نزديك بود اندكى به آنان متمايل شوى . ( 74 )\r\nدر آن صورت ، از عذابى كه در زندگى دنيا براى مجرمان مقرّر داشته‌ايم دوچندان و از عذاب پس از مرگ نيز دوچندان به تو مىچشانديم ، سپس كسى را در برابر ما نمىيابى كه تو را يارى دهد و از عذاب رهايى بخشد . ( 75 )\r\n\r\n","description":"","footnote":"","page_name":" 289 ","page_number":294},
  {"content":"\r\n\r\nو نزديك بود مشركان تو را از سرزمين مكّه بركنند تا از آن‌جا بيرونت كنند ؛ در آن صورت پس از تو جز اندك‌زمانى باقى نمىمانند و به حكم سنّت ما نابود مىشوند . ( 76 )\r\nهمان سنّتى كه براى همهء پيامبرانى كه پيش از تو به رسالت فرستاديم مقرّر داشتيم ، و هرگز براى سنّت ما دگرگونى نخواهى يافت . ( 77 )\r\nنماز را از هنگامى كه خورشيد از وسط آسمان مىگذرد تا آن‌گاه كه تاريكى شب به نهايت مىرسد برپا دار ، و نماز صبح را نيز هنگام طلوع فجر به جاى آور كه قطعا نماز صبح مشهود فرشتگان شب و روز است . ( 78 )\r\nو پاره‌اى از شب را به نماز بيدار باش كه اين براى تو افزون بر نمازهاى واجب است ، باشد كه پروردگارت به تو مقامى عطا كند كه همه آن را بستايند و تو را با آن مقام ( مقام شفاعت ) در قيامت برانگيزد . ( 79 )\r\nو بگو :\r\nپروردگارا ، مرا در هركارى وارد مىكنى با راستى و درستى وارد كن و از هركارى بيرون مىآورى با راستى و درستى بيرون بياور ، و براى من از جانب خود تسلطى يارىبخش مقرر دار تا بدين‌وسيله از عهدهء انجام وظايف خود برآيم . ( 80 )\r\nو بگو : حق پديدار شد و باطل نابود گشت . آرى ، باطل نابودشدنى است . ( 81 )\r\nو ما قرآن را كه براى مؤمنان مايهء شفا و رحمت است فرومىفرستيم ، و ستمكاران ( كافران و مشركان ) را چيزى جز زيان نمىافزايد . ( 82 )\r\nو هنگامى كه به انسان نعمت دهيم ، به آن سرگرم مىشود و از ما روى برمىتابد و با حركت به سمت و سويى كه براى خود برگزيده است از ما دور مىشود ، و چون گزندى به او رسد از آن‌روى كه خدا را فراموش كرده است نوميد مىشود . ( 83 )\r\nبگو : هركسى براساس ساختار روانى خود عمل مىكند ؛ پس پروردگار شما بهتر مىداند كه چه كسى راه‌يافته‌تر است . ( 84 )\r\nو از تو - اى پيامبر - دربارهء « روح » مىپرسند ، بگو : روح از عالم امر پروردگار من است و به شما از دانش جز اندكى نداده‌اند . ( 85 )\r\nو اگر بخواهيم ، روح آسمانى را كه به سوى تو فرستاده‌ايم تا قرآن را بر تو القا كند ، از ميان مىبريم ، آن‌گاه كسى را نمىيابى كه در برابر ما كارساز تو باشد و او را به تو بازگرداند . ( 86 )\r\n\r\n","description":"","footnote":"","page_name":" 290 ","page_number":295},
  {"content":"\r\n\r\nپس آنچه به تو ارزانى شده تنها در پرتو رحمتى است كه از جانب پروردگارت به تو رسيده است ، چرا كه فضل او بر تو فراوان بوده است . ( 87 )\r\nبگو : اگر انس و جن گرد هم آيند بر اين‌كه مانند اين قرآن را بياورند ، مانند آن را نخواهند آورد ، هرچند يكديگر را يارى دهند . ( 88 )\r\nبه راستى ما در اين قرآن براى مردم از هرگونه مثلى - كه حق را آشكار كند و آنان را به ايمان و سپاس الهى گرايش دهد - با بيان‌هاى گوناگون آورديم ، ولى بيشتر مردم نپذيرفتند و به چيزى جز كفر و ناسپاسى روى نياوردند . ( 89 )\r\nو مشركان به پيامبر گفتند : ما هرگز به تو ايمان نمىآوريم ، مگر اين‌كه از زمين مكّه براى ما چشمه‌اى هميشه جارى بجوشانى . ( 90 )\r\nيا به صورت معجزه ، براى تو بوستانى از درختان خرما و انگور باشد ، آن‌گاه در لابه‌لاى آنها نهرهاى فراوان روان سازى . ( 91 )\r\nيا آسمان را - چنان‌كه پنداشته‌اى و ما را بدان تهديد مىكنى - پاره‌پاره بر سر ما فروافكنى ، يا خدا و فرشتگان را روياروى ما بياورى تا آنها را بنگريم . ( 92 )\r\nيا خانه‌اى از طلا داشته باشى ، يا به آسمان بالا روى ، و بالا رفتن تو را باور نخواهيم كرد مگر اين‌كه كتابى بر ما فرود آورى كه آن را بخوانيم . اى پيامبر ، در پاسخ آنان بگو : منزّه است پروردگار من از اين‌كه چنين قدرتى به كسى بدهد . آيا من جز بشرى هستم كه به رسالت فرستاده شده‌ام ؟ ( 93 )\r\nو چيزى مردم را - آن‌گاه كه هدايت برايشان آمد - از ايمان به رسالت تو بازنداشت مگر اين‌كه گفتند : آيا خدا بشرى را به رسالت برانگيخته است ؟ ( 94 )\r\nبگو : بر خداست كه اهل زمين را راهنمايى كند ؛ حتى اگر در زمين فرشتگانى بودند كه به آرامى در آن راه مىرفتند ( براساس قوانين مادى مىزيستند ) قطعا براى هدايت آنها از آسمان فرشته‌اى كه پيام‌آور وحى ما باشد بر آنان نازل مىكرديم . ( 95 )\r\nبگو : همين بس كه خدا ميان من و شما گواه باشد . قطعا او به بندگان خويش آگاه و بيناست . ( 96 )\r\n\r\n","description":"","footnote":"","page_name":" 291 ","page_number":296},
  {"content":"\r\n\r\nهركه را خدا هدايت كند او رهيافته است ، و كسانى را كه به گمراهى بيفكند ، براى آنان هرگز جز او كارسازانى نخواهى يافت ، و روز قيامت آنان را در حالىكه بر چهره‌هايشان افتاده‌اند كور و كر و لال محشور مىكنيم .\r\nجايگاهشان دوزخ است . هرگاه آتش آن فرونشيند ، شعله‌اى سوزان برايشان مىافزاييم . ( 97 )\r\nاين است سزايشان ؛ چرا كه آيات ما را انكار كردند و گفتند : آيا آن‌گاه كه استخوان‌هايى شديم و پوسيده گشتيم به راستى با آفرينشى جديد برانگيخته مىشويم ؟ ( 98 )\r\nآيا ندانسته‌اند كه خدايى كه آسمان‌ها و زمين را آفريده است مىتواند مانند آنان را بيافريند ؟ چگونه بىباكانه با آيات خدا مىستيزند و حال آن‌كه خداست كه براى عمرشان سرآمدى قرار داده است كه در آن هيچ ترديدى نيست سپس از آنان انتقام خواهد گرفت ؟ ولى ستمكاران حق را نپذيرفته و جز ناسپاسى پيشه نكرده‌اند . ( 99 )\r\nبگو : اگر شما مالك گنجينه‌هاى رحمت پروردگارم بوديد ، در آن صورت قطعا از بيم تنگدستى امساك مىكرديد و به مردم چيزى نمىداديد ، چرا كه انسان سخت بخيل است . ( 100 )\r\nو به يقين ما به موسى نه معجزهء روشن عطا كرديم . پس ، از بنى اسرائيل دربارهء زمانى كه موسى نزدشان آمد بپرس . فرعون [ رسالت موسى را نپذيرفت و 
  ] به او گفت : اى موسى ، من تو را جادوشده و عقل از دست‌داده مىپندارم . ( 101 )\r\nموسى گفت : قطعا تو دانسته‌اى كه اين معجزات را كه مايهء بصيرت است كسى جز پروردگار آسمان‌ها و زمين نازل نكرده است ؛ و من تو را - اى فرعون - سرانجام هلاك‌شده مىپندارم . ( 102 )\r\nپس فرعون بر آن شد كه موسى و پيروانش را از آن سرزمين بركند ، ولى او و همهء كسانى را كه با وى بودند ، در دريا غرق كرديم . ( 103 )\r\nو پس از هلاكت فرعون به بنى اسرائيل گفتيم : در سرزمين قدس ساكن شويد ، و هنگامى كه زمان تحقق آخرين وعدهء ما در مورد كيفر شما فرارسد ، شما را يك جا از آن سرزمين بيرون كرده به سرزمينى ديگر مىآوريم . ( 104 )\r\n\r\n","description":"","footnote":"","page_name":" 292 ","page_number":297},
  {"content":"\r\n\r\nما قرآن را به حق نازل كرده‌ايم و به حق نازل شده و باطلى در آن راه نيافته است . و تو را - اى پيامبر - تنها نويددهنده و اخطاركننده فرستاديم ، پس تو را نسزد چيزى از آن بكاهى يا چيزى بر آن بيفزايى . ( 105 )\r\nآرى ، قرآن را به مقتضاى نيازها و رويدادها بخش بخش و به صورتى كه خوانده شود فروفرستاديم تا آن را با درنگ بر مردم تلاوت كنى ، و آن را به تدريج فروفرستاديم . ( 106 )\r\nبگو : به آن ايمان بياوريد يا ايمان نياوريد ، در حقانيت آن تأثيرى ندارد . قطعا كسانى كه پيش از نزول قرآن از معارف الهى برخوردار شده‌اند ، هنگامى كه قرآن بر آنان تلاوت شود ، سجده‌كنان ، بر چانه‌هاى خود بر زمين مىافتند . ( 107 )\r\nو مىگويند : منزّه است پروردگار ما .\r\nاو قيامت را برپا خواهد كرد ، زيرا وعدهء پروردگار ما قطعا انجام‌شدنى است . ( 108 )\r\nآرى ، گريه‌كنان بر چانه‌هاى خود به روى مىافتند و قرآن آنان را فروتنى مىافزايد . ( 109 )\r\nبگو : خدا را با نام « اللّه » بخوانيد يا با نام « رحمان » تفاوت نمىكند ؛ هركدام را بخوانيد از نيكوترين نام‌هاست و نيكوترين نام‌ها همه از آن اوست . و نماز خود را با صداى بلند مخوان و آن را بسيار آهسته نيز مخوان ، بلكه ميان اين دو راهى بجوى . ( 110 )\r\nو بگو : ستايش همه از آن خداوند است ؛ همان كسى كه فرزندى براى خود نگرفته و در فرمانروايى شريكى ندارد و در تدبير جهان هستى درمانده نيست تا نياز به ياورى داشته باشد . خدا را سپاس گوى و او را چنان‌كه شايسته است به بزرگى ياد كن . ( 111 )\r\n\r\nسورهء كهف / 18\r\nبه نام خداوند گسترده‌مهر مهربان\r\nستايش همه از آن خداوند است ؛ همان كسى كه اين كتاب آسمانى را بر بنده‌اش محمّد فروفرستاد و در آن هيچ كژى و انحرافى قرار نداد . ( 1 )\r\nكتابى كه مايهء برپايى جوامع انسانى است ، تا كافران و گنهكاران را به عذابى سخت كه از جانب خداست بيم دهد و به مؤمنانى كه كارهاى شايسته مىكنند نويد دهد كه براى آنان پاداشى نيكو ( بهشت ) خواهد بود . ( 2 )\r\nو براى هميشه در آن ماندگارند . ( 3 )\r\nو تا كسانى را كه گفتند : خدا فرزندى برگرفته است ، هشدار دهد . ( 4 )\r\n\r\n","description":"","footnote":"","page_name":" 293 ","page_number":298},
  {"content":"\r\n\r\nنه آنان بدين سخن علمى دارند و نه پدرانشان كه مقتداى آنانند بدان علمى داشتند . چه بزرگ سخنى است كه از دهانشان بيرون مىآيد ! آنان جز دروغ نمىگويند . ( 5 )\r\nبيم آن مىرود كه اگر مشركان به اين قرآن ايمان نياورند تو در پى رويگردانى آنان خود را از شدت اندوه به هلاكت بيفكنى . ( 6 )\r\nولى جاى اندوه نيست ، ما آنچه را كه روى زمين است زينتى براى آن قرار داده‌ايم تا بدين‌وسيله مردم را بيازماييم كه كدام‌يك از آنان كردارش نيكوتر است . ( 7 )\r\nو هنگامى كه آزمون به پايان رسد ، آنچه را كه بر روى زمين است از بين مىبريم و آن را به صورت خاكى بىگياه و جايى كه مورد رغبت نباشد درمىآوريم . ( 8 )\r\nآيا پنداشته‌اى كه اصحاب كهف و رقيم از نشانه‌هاى بسيار شگفت‌انگيز [ و كم‌نظير 
  ] ما بوده‌اند ؟ ولى بدان آنچه بر آدميان مىگذرد نظير واقعه‌اى است كه بر اصحاب كهف گذشت . ( 9 )\r\nياد كن زمانى را كه آن جوانان در غار جاى گرفتند و گفتند :\r\nپروردگارا ، از جانب خود رحمتى به ما ببخش و راه درست را به ما بنماى و در كارى كه در پيش گرفته‌ايم راه نجاتى براى ما فراهم كن . ( 10 )\r\nپس چند سالى در آن غار به آرامى بر گوش‌هايشان نواختيم و آنان را به خواب فروبرديم . ( 11 )\r\nسپس از خواب بيدارشان كرديم تا مشخص كنيم كدام يك از آن دو گروه مدت درنگشان را برشمرده‌اند . ( 12 )\r\nما داستان آنها را به دور از هرباطلى بر تو حكايت مىكنيم . آنها جوانانى بودند كه به پروردگارشان ايمان آوردند و ما آنان را هدايت ، افزوديم . ( 13 )\r\nو دل‌هايشان را استوار كرديم آن‌گاه كه برخاستند و به سردمداران مشرك خود گفتند :\r\nپروردگار ما همان پروردگار آسمان‌ها و زمين است و ما هرگز به جاى او معبودى را نمىپرستيم ، زيرا اگر چنين كنيم ، قطعا سخنى گزاف و ناروا گفته‌ايم . ( 14 )\r\nاينها قوم ما هستند كه به جاى او معبودانى را برگزيده و به پرستش آنها پرداخته‌اند . چرا بر شايستگى آنها براى پرستش دليلى آشكار نمىآورند ؟\r\nاين پرستش بىدليل ، افترا بر خداست ، و كيست ستمكارتر از كسى كه بر خدا دروغ بسته است . ( 15 )\r\n\r\n","description":"","footnote":"","page_name":" 294 ","page_number":299},
  {"content":"\r\n\r\nسپس از مشركان كناره گرفتند و به يكديگر گفتند : اكنون كه از آنان و از آنچه به جاى خدا مىپرستند كناره گرفتيد و روى به خداى يكتا آورديد ، در آن غار جاى گيريد كه پروردگارتان رحمتى از رحمت خود را بر شما مىگستراند و براى شما در كارتان گشايشى فراهم مىآورد . ( 16 )\r\nو اگر خود را ميان آنان فرض كنى ، مىبينى كه چون خورشيد برمىآيد ، از غارشان به سمت راست مىگرايد و بر آن جانب پرتو مىافكند . و چون غروب مىكند ، از آنان مىگذرد در حالىكه نورش بر سمت چپ غار مىتابد ؛ اين در حالى است كه آنان در جايى فراخ از آن‌كه آفتاب بر آن نمىتابد قرار گرفته‌اند . اين از آيات خداست .\r\nهركه را خدا هدايت كند او رهيافته است ، و هركه را به گمراهى بيفكند ، هرگز براى او كارگزارى هدايتگر نخواهى يافت . ( 17 )\r\nو ديدگانشان را گشوده مىبينى و آنان را بيدار مىانگارى ، در حالىكه خفته‌اند ، و ما آنها را از پهلوى چپ به راست و از پهلوى راست به چپ مىگردانيم تا لباس و اندامشان در اثر تماس با زمين فرسوده نگردد ، و سگشان بر آستانهء غار دو ساعدش را گسترده است . اگر بر آنها سر مىكشيدى ، با حالت گريز از آنان روى مىگرداندى و از مشاهدهء آنها آكنده از ترس مىشدى . ( 18 )\r\nو همان‌گونه كه خواب را بر آنان مسلط كرديم ، بيدارشان نموديم تا در ميان خود از يكديگر پرسش كنند . گوينده‌اى از آنان گفت : چقدر در خواب مانده‌ايد ؟ چند تن از آنان گفتند : يك روز يا پاره‌اى از روز را مانده‌ايم ، و برخى ديگر گفتند : پروردگارتان به مقدار ماندنتان داناتر است ؛ اينك يكى از خودتان را با اين درهم‌هايتان به شهر بفرستيد ؛ او بايد بنگرد كه غذاى كدامين فروشنده پاكيزه‌تر است پس از همان براى شما خوردنى بياورد ، و بايد با مردم در دادوستد و رفت‌وآمدش نرمى كند ، مبادا كشمكشى روى دهد و كسى را از حال شما باخبر سازد . ( 19 )\r\nقطعا اگر آنان بر شما دست يابند سنگسارتان مىكنند يا شما را به آيين خود بازمىگردانند و در آن صورت هرگز سعادتمند نخواهيد شد . ( 20 )\r\n\r\n","description":"","footnote":"","page_name":" 295 ","page_number":300},
  {"content":"\r\n\r\nو بدينسان مردم را از حالشان باخبر ساختيم تا همگان ( مؤمنان و كافران ) بدانند كه وعدهء خدا حق است و در رستاخيز هيچ ترديدى نيست . آرى آن‌گاه اصحاب كهف را از خوابشان بيدار كرديم و مردم را از حالشان باخبر ساختيم كه آنان دربارهء حقانيت معاد با يكديگر كشمكش مىكردند .\r\nولى منكران معاد با اين نشانهء بزرگ به حقيقت راه نيافتند ، ازاين‌رو گفتند : بنايى ( ديوارى ) بر آنان بسازيد و رهايشان كنيد ، پروردگارشان به حالشان آگاه‌تر است ، امّا كسانى كه در آنچه بدان باور داشتند ( حقانيت معاد ) پيروز شدند ، گفتند : ما حتما بر آنان مسجدى بنا مىكنيم تا يادشان زنده بماند . ( 21 )\r\nبه زودى مردم در شمار اصحاب كهف اختلاف خواهند كرد ؛ برخى خواهند گفت : آنان سه تن بودند و چهارمين آنها سگشان بود ، و برخى ديگر خواهند گفت : آنان پنج تن بودند و ششمين آنها سگشان بود - آنان تير در تاريكى مىافكنند و از روى جهل سخن مىگويند - و برخى نيز خواهند گفت : آنان هفت تن بودند و هشتمين آنها سگشان بود . بگو : پروردگارم به شمار آنها داناتر است ؛ جز اندكى از مردم كسى شمار آنها را نمىداند . پس اى پيامبر ، با كسانى كه دربارهء آنها سخن مىگويند جز به شيوه‌اى آشكار كه آيات قرآن بر آن دلالت دارد جدال مكن و از هيچ‌يك از آنان دربارهء اصحاب كهف نظرخواهى مكن . ( 22 )\r\nو هرگز در مورد كارى كه آهنگ آن را دارى مگو : قطعا من فردا آن را انجام مىدهم . ( 23 )\r\nمگر اين‌كه به همراه آن بگويى : اگر خدا بخواهد . و چنانچه آن را فراموش كردى ، پروردگارت را با اين وصف كه همهء امور به دست اوست و جز به ارادهء او كارى انجام نمىگيرد ياد كن و بگو : اميد است كه پروردگارم مرا به چيزى كه از ياد او پس از فراموشى ، به هدايت نزديك‌تر است ( به ذكر هميشگى خود ) هدايت كند . ( 24 )\r\nو اصحاب كهف سيصد سال در غارشان به خواب ماندند و نه سال نيز بر آن افزودند . ( 25 )\r\nبگو : خداست كه به مدت درنگشان در غار از همه داناتر است ، زيرا غيب آسمان‌ها و زمين تنها از آن اوست . چه بينا و شنواست ! براى آنان كارگزارى جز او نيست و هيچ‌كس را در فرمانروايى خود شريك نمىگيرد . ( 26 )\r\nآنچه از لوح محفوظ كه نگارش‌يافتهء پروردگار توست بر تو وحى مىشود تلاوت كن . سخنان او را دگرگون‌كننده‌اى نيست ، و جز او هرگز پناهگاهى براى خود نخواهى يافت . ( 27 )\r\n\r\n","description":"","footnote":"","page_name":" 296 ","page_number":301},
  {"content":"\r\n\r\nاى پيامبر ، به كافران مرفّه كه در بند ايمان نيستند دل مبند ، بلكه خود را پاىبند و همراه كسانى كه هرصبح و شام پروردگارشان را مىخوانند و خشنودى او را مىطلبند قرار ده و ديدگانت از آنان نگردد و به كفرپيشگان مرفّه نگرايد كه آرايش زندگى اين دنيا را بخواهى ، و از آن كس كه ما دلش را از ياد خود غافل ساخته‌ايم و از پى هواى خويش رفته و كارش ناديده گرفتن حق بوده است پيروى مكن . ( 28 )\r\nو به آنان بگو : حق از جانب پروردگار شماست . پس هركه بخواهد ايمان بياورد و هركه بخواهد كافر شود ، ولى بدانند كه ما براى ستمكاران آتشى آماده كرده‌ايم كه سراپرده‌اش آنان را احاطه كرده است ، و اگر يارى بطلبند ، با آبى مانند مس ذوب شده كه چهره‌ها را مىگدازد به فريادشان مىرسند . بد نوشيدنىاى است آن آب و بد تكيه‌گاهى است آن آتش . ( 29 )\r\nبه يقين ، كسانى كه ايمان آورده و كارهاى شايسته كرده‌اند ، پاداششان را به‌طور كامل مىدهيم ، زيرا ما پاداش كسى را كه كار نيكو كند تباه نمىكنيم . ( 30 )\r\nاينانند كه برايشان بوستان‌هايى دايمى است ، از زير قصرهايشان نهرها روان است .\r\nدر آن‌جا با دستواره‌هايى زرّين آراسته مىگردند و جامه‌هايى سبز از حرير نازك و ديباى ستبر بر تن مىكنند ، در آن‌جا بر تخت‌ها تكيه مىزنند . نيكو پاداشى است آن بوستان‌ها و نيكو تكيه‌گاهى است آن تخت‌ها ، ( 31 )\r\nبراى آنان كه به دنيا دل بسته و از ياد خدا غافلند حكايتى را بيان كن ؛ حكايت دو مردى كه به يكى از آنها دو باغ انگور داديم و گرداگرد آن دو باغ را با درختان خرما پوشانديم و ميان آن دو كشتزارى قرار داديم . ( 32 )\r\nدرختان هردو باغ ميوهء خود را مىدادند و چيزى از آن نمىكاستند ، و ميان آن دو باغ نهرى جوشان روان ساخته بوديم . ( 33 )\r\nعلاوه بر اينها او ثروتى فراوان داشت ؛ پس به رفيقش در حالىكه با او گفت‌وگو مىكرد ، گفت :\r\nدارايى من از تو بيشتر است و نفراتم ( فرزندان و خدمتكارانم ) از تو نيرومندترند . ( 34 )\r\n\r\n","description":"","footnote":"","page_name":" 297 ","page_number":302},
  {"content":"\r\n\r\nآن مرد در حالىكه بر اثر فراموشى خدا و غرور و تكبر بر خود ستم كرده بود وارد باغ خود شد و به رفيقش گفت : گمان نمىكنم اين باغ هرگز تباه شود ، زيرا اسباب خرمى آن همچنان فراهم است . ( 35 )\r\nو گمان نمىكنم كه رستاخيز برپا شود ، و اگر هم رستاخيزى در كار باشد و من به سوى پروردگارم بازگردانده شوم قطعا بازگشتى بهتر از اين خواهم يافت ، چرا كه شايستگى من در دنيا نشانگر لياقت من در آخرت است . ( 36 )\r\nرفيقش - در حالىكه با او گفت‌وگو مىكرد - در پاسخ وى گفت : آيا به آن كسى كه تو را از خاكى و سپس از نطفه‌اى آفريد و آن‌گاه تو را به صورت مردى اعتدال بخشيد ، كافر شده‌اى كه ارادهء او را در آفرينش بىاثر مىدانى ؟ ( 37 )\r\nامّا من ، حقيقت اين است كه خدا پروردگار من است و هيچ‌كس را با پروردگارم در تدبير امور هستى شريك نمىسازم . ( 38 )\r\nو چرا وقتى وارد باغ خود شدى نگفتى :\r\nامر آن است كه خدا خواسته است و هيچ قدرتى جز در پرتو قدرت خدا نيست ؟ و چون فرجام كارها در اختيار اوست ، اگر مىبينى مال و فرزندان من از تو كمتر است ، ( 39 )\r\nممكن است پروردگارم بهتر از باغ تو به من عطا كند ، و بر باغ تو شراره‌هايى از آسمان فروفرستد ، در نتيجه آن به صورت زمينى صاف و بىگياه درآيد . ( 40 )\r\nيا آب آن به زمين فرورود و هرگز نتوانى آن را به دست آورى . ( 41 )\r\nو سرانجام ، محصولش را تباهى فراگرفت و او در حالىكه باغش بر داربست‌هاى آن فروريخته بود براى آنچه در آن هزينه كرده بود ، دست‌هايش را از پشيمانى به هم مىماليد و مىگفت : اى كاش كسى را با پروردگارم شريك نساخته و به غير او اعتماد نكرده بودم . ( 42 )\r\nاو كه به خدمتكاران و فرزندان خود مىباليد ، در آن هنگام هيچ گروهى را جز خدا نداشت كه به او يارى رسانند و خود نيز توان آن را نداشت كه عذاب را از خويشتن بگرداند . ( 43 )\r\nآرى ، آن‌گاه كه علل و اسباب بىاثر شود ، آشكار مىگردد كه فرمانروايى فقط در اختيار خداست ، زيرا او حق است و بىعنايت او هيچ چيزى كارساز نيست . پاداش او از همه بهتر و به فرجام نيز از همه نيكوتر است . ( 44 )\r\nبراى آن رفاه‌طلبانى كه به تجمّلات دنيا روى آورده و خدا را از ياد برده‌اند زندگى دنيا را مثل بزن كه مانند آبى است كه آن را از آسمان فروفرستاديم ، پس گياه زمين با آن درآميخت و سبز و خرّم شد ؛ آن‌گاه پس از چندى خشك و خرد گشت به گونه‌اى كه بادها آن را از سويى به سوى ديگر پراكنده مىسازند ، و خدا بر هرچيزى تواناست . ( 45 )\r\n\r\n","description":"","footnote":"","page_name":" 298 ","page_number":303},
  {"content":"\r\n\r\nمال و پسران زيور زندگى دنيا و زودگذرند ، ولى كارهاى شايسته كه ماندگار است نزد پروردگارت پاداشى بهتر دارد و براى دستيابى به رحمت او اميدبخش‌تر است . ( 46 )\r\nياد كن روزى را كه كوه‌ها را از جاى بركنده و روان مىسازيم در نتيجه زمين را صاف و آشكار مىبينى ، و مشركان را محشور كرده و هيچ‌يك از آنان را فرو نگذاشته‌ايم . ( 47 )\r\nو در يك صف بر پروردگارت عرضه شده‌اند و به آنان گفته‌ايم : همان‌گونه كه نخستين بار شما را آفريديم و چيزى از زيورهاى دنيا را با خود نداشتيد اينك نزد ما آمده‌ايد . تنها زيورهاى دنيا بازدارندهء شما از كارهاى نيك نبود ، بلكه مىپنداشتيد كه هرگز براى شما وعده‌گاهى مقرّر نخواهيم كرد و قيامتى در كار نخواهد بود . ( 48 )\r\nو نامهء اعمال براى داورى در ميان نهاده شده است ، آن‌گاه مشركان و گنهكاران را مىبينى كه از آنچه در آن است بيمناكند و مىگويند : اى واى بر ما ، اين چه نامهء عملى است كه هيچ خرد و كلانى را فروگذار نكرده مگر اين‌كه آن را به شمار آورده است ! و آنچه انجام داده‌اند حاضر يافته‌اند ، و پروردگارت به هيچ‌كس ستم نمىكند . ( 49 )\r\nو ياد كن زمانى را كه به فرشتگان گفتيم : براى آدم سجده كنيد . پس همه سجده كردند ، جز ابليس كه از جنّيان بود و از فرمان پروردگارش سرپيچى كرد . با اين وصف آيا او و نسلش را به جاى من كارساز خود گرفته‌ايد ، در صورتى كه آنها دشمن شمايند ؟ بد جايگزينى است كه ستمكاران به جاى خدا دارند . ( 50 )\r\nمن ابليس و نسل او را نه گواه بر آفرينش آسمان‌ها و زمين گرفتم و نه گواه بر آفرينش خودشان ؛ پس چگونه مىتوانند كار جهان هستى را تدبير كنند يا امور خود را سامان دهند ؟ علاوه‌براين ، آنها عناصرى گمراه‌گرند و من هرگز گمراه‌كنندگان را مددكار خود نگرفته‌ام . ( 51 )\r\nو ياد كن روزى را كه خدا به مشركان مىگويد : كسانى را كه شريكان من مىپنداشتيد ندا دهيد . پس آنها را مىخوانند ولى آنان اجابتشان نمىكنند ، و ما ميان آنها فاصله‌اى قرار داده‌ايم كه روابط آنها را با يكديگر قطع كند . ( 52 )\r\nو گنهكاران آتش دوزخ را ديده و دريافته‌اند كه در آن فرومىافتند و آتش آنان را فرامىگيرد و گريزگاهى از آن براى خود نخواهند يافت . ( 53 )\r\n\r\n","description":"","footnote":"","page_name":" 299 ","page_number":304},
  {"content":"\r\n\r\nو به راستى در اين قرآن هرگونه مثلى كه حق را براى مردم آشكار كند و آنان را به ايمان سوق دهد با بيان‌هاى گوناگون آورده‌ايم ، ولى انسان از هرچيزى جدال پيشه‌تر است . ( 54 )\r\nاين مردم ، گويى با كفر ورزيدن خود عذاب الهى را مىطلبند ، زيرا هنگامى كه هدايت برايشان آمد ، چيزى آنان را از ايمان آوردن و طلب آمرزش از پروردگارشان بازنداشت جز اين‌كه درخور آن گردند كه سنّتى كه دربارهء گذشتگان اجرا شد و آنان را نابود ساخت دربارهء اينان نيز اجرا شود ، يا عذاب رويارويشان بيايد و با مشاهدهء آن به ايمان ناگزير شوند . ( 55 )\r\nاى پيامبر ، مبادا كفر كافران تو را اندوهگين كند ، زيرا ما پيامبران را جز بشارت‌دهنده و اخطاركننده نفرستاده‌ايم ، و كسانى كه كافر شده‌اند به وسيلهء باطل به جدال مىپردازند تا حق را بدان پايمال كنند ، و آنان آيات من و آنچه را كه بدان بيم داده شده‌اند به مسخره گرفته‌اند . ( 56 )\r\nو كيست ستمكارتر از آن كس كه آيات پروردگارش به او يادآورى شده و از آنها روى برتافته و اين دستاورد را كه پيش فرستاده فراموش كرده است ؟\r\nما بر دل‌هاى آنان چندين پوشش گذاشته‌ايم تا حقيقت را به انديشهء خود درنيابند ، و در گوش‌هايشان سنگينى نهاده‌ايم تا سخن حق را چنان‌كه بايد نشنوند . ازاين‌رو ، اگر آنان را به هدايت فراخوانى ، هرگز هدايت نخواهند شد . ( 57 )\r\nو پروردگار تو بسيار آمرزنده و صاحب رحمت است ، لذا در عذابشان شتاب نمىكند . اگر به سزاى آنچه فراهم آورده‌اند ، آنان را مؤاخذه مىكرد ، قطعا عذاب را هرچه زودتر بر سرشان فرود مىآورد . آنان تصور نكنند كه براى هميشه رهايى يافته‌اند ، بلكه براى عذابشان موعدى است كه در برابر آن هرگز پناهگاهى نخواهند يافت . ( 58 )\r\nو اين شهرهاست كه چون مردمش ستم كردند ، آنها را هلاك كرديم ، ولى در هلاكتشان شتاب نكرديم بلكه براى آن موعدى مقرّر داشتيم . ( 59 )\r\nو ياد كن زمانى را كه موسى به جوانى كه پيوسته همراهش بود گفت : همچنان خواهم رفت تا به محل برخورد آن دو دريا برسم يا زمانى دراز راه پويم . ( 60 )\r\nپس به راه خود ادامه دادند تا وقتى كه به محل برخورد آن دو دريا رسيدند و بر صخره‌اى آرميدند ، از ماهى خود كه آن را در كنارى نهاده بودند غافل شدند و ماهى راه خود را در دريا كه همچون جاده‌اى بود در پيش گرفت و رفت . ( 61 )\r\n\r\n","description":"","footnote":"","page_name":" 300 ","page_number":305},
  {"content":"\r\n\r\nو هنگامى كه از آن‌جا گذشتند ، موسى به جوان همراهش گفت :\r\nغذايمان را به ما بده كه ما از اين سفرمان رنج و خستگى ديديم . ( 62 )\r\nجوان گفت : ديدى [ چه شد 
  ] ؟ وقتى كنار آن صخره جاى گرفتيم ، من فراموش كردم جريان ماهى را براى تو بازگويم ، و كسى جز شيطان ياد آن را از خاطرم نبرد ، و ماهى به گونه‌اى شگفت‌انگيز راه خود را در دريا پيش گرفت و رفت . ( 63 )\r\nموسى گفت : اين رويداد همان چيزى است كه ما در پى آن بوديم و اين نشانهء ميعاد ماست ؛ پس بىدرنگ ردّ پاى خود را دنبال كردند و بازگشتند . ( 64 )\r\nچون بدان‌جا رسيدند ، بنده‌اى از بندگان ما ( خضر ) را يافتند كه از جانب خود رحمتى به او عطا كرده و از نزد خود دانشى به او آموخته بوديم . ( 65 )\r\nموسى به او گفت : آيا اجازه مىدهى به دنبال تو بيايم ، با اين قرار كه بخشى از آنچه را كه به تو آموخته‌اند به من بياموزى تا به وسيلهء آن به راه درست رهنمون شوم ؟ ( 66 )\r\nآن عالم ( خضر ) گفت : تو هرگز نمىتوانى همراه من باشى و بر روش آموزش من شكيبايى كنى . ( 67 )\r\nو چگونه بر چيزى كه دانشت بدان احاطه ندارد شكيبايى مىكنى ؟ ( 68 )\r\nموسى گفت : اگر خدا بخواهد مرا شكيبا خواهى يافت و در هيچ كارى تو را نافرمانى نخواهم كرد . ( 69 )\r\nخضر گفت : اگر دنبال من آمدى ، از من دربارهء كارى كه انجام مىدهم چيزى مپرس تا خود از آن براى تو سخنى آغاز كنم . ( 70 )\r\nپس هردو به راه افتادند ، تا وقتى كه سوار كشتى شدند ، خضر آن را سوراخ كرد . موسى گفت : آيا آن را سوراخ كردى تا سرنشينانش را غرق كنى ؟ به راستى كارى بس ناگوار كردى . ( 71 )\r\nخضر گفت : آيا به تو نگفتم كه هرگز نمىتوانى همراه من باشى و بر روش آموزش من شكيبايى ورزى ؟ ( 72 )\r\nموسى گفت : مرا به فراموشى و غفلتم بازخواست مكن و به سبب كارم مرا در تنگنا قرار مده . ( 73 )\r\nسپس از كشتى پياده شدند و به راه افتادند ، تا وقتى كه به پسرى نوجوان رسيدند و خضر او را كشت ، موسى گفت : آيا شخص بىگناهى را بدون آن‌كه كسى را كشته باشد كشتى ؟ به راستى كارى ناپسند مرتكب شدى . ( 74 )\r\n\r\n","description":"","footnote":"","page_name":" 301 ","page_number":306},
  {"content":"\r\n\r\nخضر گفت : آيا به تو نگفتم كه هرگز نمىتوانى همراه من باشى و بر روش آموزش من شكيبايى كنى ؟ ( 75 )\r\nموسى گفت : اگر پس از اين دربارهء چيزى از تو پرسيدم با من همراهى مكن كه قطعا از جانب من به عذرى رسيده‌اى . ( 76 )\r\nپس به راه افتادند تا وقتى كه به مردم ديارى رسيدند و از اهل آن‌جا غذا خواستند و آنان از مهمان نمودن و غذا دادن به آن دو خوددارى كردند و در آن‌جا ديوارى را يافتند كه مىخواست فروريزد و خضر آن را استوار ساخت ، موسى گفت : اگر مىخواستى بر آن دستمزدى مىگرفتى تا به وسيلهء آن غذايى تهيه كنيم . ( 77 )\r\nخضر گفت : اين سخن تو باعث جدايى ميان من و توست . به زودى دليل آنچه را كه نتوانستى بر آن شكيبايى كنى به تو خبر مىدهم . ( 78 )\r\nامّا آن كشتى ، از آن بينوايانى بود كه در دريا كار مىكردند و معاش خود را از اين طريق تأمين مىنمودند . من خواستم آن را معيوب كنم ، زيرا در كمين آنان پادشاهى بود كه هركشتى سالمى را به زور مىگرفت . ( 79 )\r\nامّا آن نوجوان ، پدر و مادرش مؤمن بودند و ما ترسيديم او با كفر و سركشى خود ، آن دو را در تنگنا قرار دهد و بيازارد . ( 80 )\r\nپس خواستيم كه پروردگارشان براى آنان فرزندى را كه در ايمان و نيكوكارى از او بهتر و به رعايت حق خويشاوندى نزديك‌تر باشد ، جايگزين او كند . ( 81 )\r\nو امّا آن ديوار ، از آن دو پسر يتيم در شهر بود ، و زير آن گنجى وجود داشت كه مال آن دو بود ، و پدرشان مردى نيكوكار بود ؛ پس پروردگارت خواست كه آن دو به توانايى خويش رسند و گنج خود را از آن‌جا بيرون آورند . اين به سبب رحمتى بود كه از جانب پروردگارت شامل حالشان شده بود . من آنچه انجام دادم از پيش خود نكردم ، بلكه فرمان خدا را به جاى آوردم . اين بود دليل و خاستگاه آنچه كه نتوانستى بر آن شكيبايى كنى . ( 82 )\r\nو از تو اى پيامبر دربارهء ذو القرنين مىپرسند . بگو : به زودى دربارهء او از قرآن براى شما خواهم خواند . ( 83 )\r\n\r\n","description":"","footnote":"","page_name":" 302 ","page_number":307},
  {"content":"\r\n\r\nما به او براى حكومت در زمين توانايى بخشيديم و از هرچيزى كه او را به اهدافش برساند وسيله‌اى به او عطا كرديم . ( 84 )\r\nپس او وسيله‌اى فراهم كرد . ( 85 )\r\nو سپس به راه افتاد ، تا وقتى كه به غروبگاه خورشيد ، آخرين معموره‌هاى مغرب‌زمين رسيد ، از ساحل دريا چنين يافت كه گويى خورشيد در دريايى سياه و گل‌آلود فرومىرود ، و در كنار دريا قومى را يافت و آنان را تحت سلطهء خود درآورد . گفتيم : اى ذو القرنين ، با آنان چه خواهى كرد ؟ آيا آنان را كيفر مىدهى يا در ميانشان به نيكى رفتار مىكنى ؟ ( 86 )\r\nگفت : امّا آن كس كه ستم كرده است ، به زودى او را كيفر مىكنيم ، سپس به سوى پروردگارش بازگردانده مىشود و خداوند او را به عذابى كه تصوّر آن را نمىكرده است معذّب مىدارد . ( 87 )\r\nو امّا آن كس كه ايمان آورده و كارى شايسته كرده است نيكوترين پاداش را خواهد داشت و به زودى او را به تكاليف سهل و ساده‌اى مكلّف خواهيم ساخت . ( 88 )\r\nسپس وسيلهء ديگرى براى حركت به سوى مشرق فراهم نمود . ( 89 )\r\nو به راه افتاد ، تا وقتى كه به جايگاه برآمدن خورشيد رسيد ، خورشيد را يافت كه بر مردمى طلوع مىكند كه براى آنان در برابر تابش آن پوششى قرار نداده بوديم . ( 90 )\r\nذو القرنين اين‌گونه عمل مىكرد ، در حالى كه ما به آنچه در اختيار داشت و به آنچه بر او مىگذشت به خوبى آگاه بوديم و با هدايت ما اهداف خود را پيش مىبرد . ( 91 )\r\nآن‌گاه وسيلهء ديگرى براى حركت به سوى شمال فراهم ساخت . ( 92 )\r\nو به راه افتاد ، تا وقتى كه به درّه‌اى ميان آن دو كوه ( از كوه‌هاى قفقاز ) رسيد ، در مجاورت آن دو كوه ، قومى عقب‌مانده را يافت كه به آسانى مفهوم هيچ سخنى را درك نمىكردند . ( 93 )\r\nگفتند : اى ذو القرنين ، قبيلهء « يأجوج » و « مأجوج » فسادگرند . آنان به اين سرزمين هجوم مىآورند و به قتل و غارت ما مىپردازند . آيا براى تو از اموال خود مزدى مقرّر كنيم كه ميان ما و آنان سدّى بنا كنى ؟ ( 94 )\r\nذو القرنين گفت : من به اموال شما نيازى ندارم . آنچه پروردگارم به من در آن توانايى بخشيده بهتر از دستمزدى است كه شما به من مىپردازيد .\r\nاگر خواهان بناى سدّ هستيد ، مرا با نيروى انسانى و تهيهء مصالح يارى دهيد ، من ميان شما و آنان سدّى استوار بنا خواهم كرد . ( 95 )\r\nسپس گفت : پاره‌هاى آهن به من بدهيد . پس از آن‌كه پاره‌هاى آهن را آوردند ، آنها را روى هم چيد ، و وقتى ميان آن دو كوه را با پاره‌هاى آهن و مواد لازم پر كرد و آن دو را برابر ساخت ، گفت : در دم‌هاى آهنگرى بدميد . هنگامى كه آنها را بسان آتش گداخته كرد گفت : مس ذوب‌شده به من دهيد تا بر شكاف‌هاى آن فروريزم . ( 96 )\r\nبدين‌ترتيب سدّى بلند و استوار ساخت . از آن پس قبيلهء يأجوج و مأجوج نه توانستند از آن بالا روند و نه توانستند در آن رخنه‌اى پديد آورند . ( 97 )\r\n\r\n","description":"","footnote":"","page_name":" 303 ","page_number":308},
  {"content":"\r\n\r\nذو القرنين گفت : اين سد رحمتى از جانب پروردگار من است كه بدين وسيله امّت‌هايى از گزند فسادگران مصون مىمانند ، و اين سدّ تا فرارسيدن وعدهء الهى پايدار است ، و هنگامى كه وعدهء پروردگارم فرارسد آن را با خاك يكسان مىكند ، و وعدهء پروردگارم راست و درست است . ( 98 )\r\nآن روز كه چنين شود ، مردم را به حال خود وامىنهيم تا چون دريايى طوفان‌زده آشفته گردند و مانند امواج به هم درآميزند ؛ و در صور دميده مىشود تا مردگان زنده شوند ، آن‌گاه همهء آنان را گرد مىآوريم . ( 99 )\r\nو آن روز دوزخ را براى كافران چنان‌كه بايد آشكار مىسازيم . ( 100 )\r\nهمانان كه چشمانشان از ديدن نشانه‌هاى من كه باعث يادكرد من است در پرده بود و توانايى شنيدن حكمت‌ها و اندرزها را نداشتند . ( 101 )\r\nآيا كسانى كه يكتايى خدا را منكر شده‌اند پنداشته‌اند كه بندگان مرا به جاى من كارسازانى مىگيرند كه آنان را يارى دهند و كيفر مرا از آنان بازدارند ؟ چنين نيست ، قطعا ما دوزخ را براى پيش پذيرايى از كافران آماده كرده‌ايم . ( 102 )\r\nاى پيامبر ، به مشركان بگو : آيا شما را از كسانى كه در همهء كارهايشان زيانكارترين مردمند آگاه كنيم ؟ ( 103 )\r\nآنان كسانىاند كه تلاششان در زندگى دنيا به بيراهه مىرود و خود مىپندارند كه كار نيك انجام مىدهند . ( 104 )\r\nآنان كسانىاند كه نشانه‌هاى پروردگارشان و لقاى او را انكار كرده‌اند ، در نتيجه اعمالشان تباه شده است ، ازاين‌رو ما در روز قيامت ميزانى براى آنان برپا نمىكنيم و بىدرنگ راهى دوزخ خواهند شد . ( 105 )\r\nاين است حقيقت امرشان . سزايشان از آن روى كه كافر شدند و نشانه‌ها و پيامبران مرا به مسخره گرفتند ، دوزخ است . ( 106 )\r\nكسانى كه ايمان آورده و كارهاى شايسته كرده‌اند ، باغ‌هاى فردوس پيش‌پذيرايى آنان است . ( 107 )\r\nدر آن جاودانه‌اند و انتقال از آن‌جا را نمىخواهند . ( 108 )\r\nبگو : اگر دريا براى نگارش كلمات ( نشانه‌هاى روشن ) پروردگارم مركّب شود ، پيش از آن‌كه نگارش كلمات پروردگارم پايان پذيرد دريا پايان خواهد يافت ، هرچند مانند آن دريا را نيز به مدد آوريم . ( 109 )\r\nبگو : جز اين نيست كه من هم بشرى مانند شما هستم ، با اين تفاوت كه به من وحى مىشود كه معبود شما معبودى يگانه است . پس هركس به لقاى پروردگار خود اميد دارد بايد كارى شايسته كند و هيچ‌كس را در پرستش پروردگارش شريك نسازد . ( 110 )\r\n\r\n","description":"","footnote":"","page_name":" 304 ","page_number":309},
  {"content":"\r\n\r\n\r\nسورهء مريم / 19\r\nبه نام خداوند گسترده‌مهر مهربان\r\nكاف . ها . يا . عين . صاد . ( 1 )\r\nاين گزارشى است از رحمت‌بخشى پروردگارت بر بنده‌اش زكريّا ، ( 2 )\r\nآن‌گاه كه در خلوتى نهان از مردم پروردگارش را ندا داد . ( 3 )\r\nگفت : پروردگارا ، من استخوانم سست گرديده و قدرتم كم شده و پيرى در سرم شعله‌گونه برافروخته و فراگير شده است و تاكنون - پروردگارا - هرگاه تو را خوانده‌ام از اجابت دعا محروم نبوده‌ام . ( 4 )\r\nو من از رفتار بستگانم كه پس از من وارثانم خواهند بود بيمناكم و همسرم نازا بوده و اكنون هم سالخورده است ، پس از جانب خود وارثى به من عطا كن ، ( 5 )\r\nفرزندى كه از من و از خاندان يعقوب ارث برد ، و او را - اى پروردگار من - در عقيده و عمل پسنديده گردان . ( 6 )\r\nما دعاى او را اجابت كرديم و به وسيلهء فرشتگان به او ابلاغ نموديم كه : اى زكريّا ، ما تو را به پسرى كه نامش يحيى است و پيش‌تر همنامى براى او قرار نداده‌ايم ، مژده مىدهيم . ( 7 )\r\nزكريّا گفت : پروردگارا ، چگونه مرا پسرى باشد و حال آن‌كه همسرم نازا بوده و اكنون هم سالخورده است و خود نيز از كهنسالى به ناتوانى رسيده‌ام . ( 8 )\r\nخدا فرمود : حقيقت چنان است كه به تو نويد دادم .\r\nپروردگار تو گفته كه اين كار براى من آسان است و من تو را پيش‌تر در حالىكه چيزى نبودى آفريدم . ( 9 )\r\nزكريّا گفت : پروردگارا ، نشانه‌اى براى من قرار ده تا بدانم كه آنچه شنيده‌ام از جانب توست . خدا فرمود : نشانهء تو اين است كه سه شبانه‌روز ، با اين‌كه سالمى ، نمىتوانى با مردم سخن بگويى . ( 10 )\r\nپس از محراب خارج شد و به سوى قومش رفت و با اشاره به آنان فهماند كه خدا را منزّه شمريد و بامدادان و عصرگاهان او را تسبيح گوييد . ( 11 )\r\n\r\n","description":"","footnote":"","page_name":" 305 ","page_number":310},
  {"content":"\r\n\r\nپس از چندى يحيى را به او عطا كرديم ؛ آن‌گاه به يحيى گفتيم : اى يحيى ، اين كتاب ( تورات ) را به جدّ و جهد بگير ( آن را نيك بياموز و به احكام آن عمل كن ) و ما به او در كودكى دانش معارف الهى را ارزانى كرديم . ( 12 )\r\nو نيز از جانب خود ، عشق و شورى الهى به او عطا كرديم و در پرتو آن روحش را نيكو پرورش داديم ، و او تقواپيشه بود . ( 13 )\r\nو در حق پدر و مادرش نيكوكار بود و در برابر مردم تكبّر نورزيد و زورگويى نكرد و سركشى از خود نشان نداد . ( 14 )\r\nو از روزى كه زاده شد ، قرين سلامت و از آفت‌ها پيراسته بود ، و مقرّر كرديم كه به هنگام مرگش و در عالم برزخ نيز گزندى نبيند ، و روزى كه زنده برانگيخته مىشود نيز حياتى پاك داشته باشد و هيچ رنجى به او نرسد . ( 15 )\r\nو در اين كتاب ( قرآن ) سرگذشت مريم را ياد كن ، آن‌گاه كه براى عبادت از كسان خود كناره گرفت و به نقطه‌اى در شرق مسجد رفت . ( 16 )\r\nو در برابر آنان پرده‌اى افكند . در اين هنگام ، ما روح خود ، جبرئيل را به سوى او فرستاديم و جبرئيل در نظر او به صورت انسانى با اندام معتدل نمايان شد . ( 17 )\r\nمريم دهشت‌زده گفت : من از تو به خداوند رحمان پناه مىبرم اگر پرهيزگار باشى . ( 18 )\r\nجبرئيل گفت : من بشر نيستم ، بلكه فرستادهء پروردگار توام ؛ آمده‌ام تا پسرى به تو ببخشم كه از رشدى شايسته برخوردار باشد . ( 19 )\r\nمريم گفت :\r\nچگونه مرا پسرى باشد در حالىكه هيچ بشرى با من تماس نداشته است و بدكاره نيز نبوده‌ام ؟ ( 20 )\r\nجبرئيل گفت : واقعيّت همان است كه به تو گفتم . پروردگارت فرموده است كه اين كار بر من آسان است . ما اين‌گونه به تو فرزندى مىدهيم تا آنچه بايد انجام گيرد و تا او را براى مردم نشانه‌اى قرار دهيم و از جانب خود او را مايهء رحمتى گردانيم ، و آفرينش او بدين‌صورت كارى حتمى است . ( 21 )\r\nپس مريم به عيسى باردار شد و با حمل خود از خانواده‌اش كناره گرفت و به مكانى دور رهسپار گشت . ( 22 )\r\nتا اين‌كه درد زايمان او را به سوى تنهء خشكيدهء درخت خرمايى كه در آنجا بود كشانيد . گفت : اى كاش ، پيش از اين مرده بودم و به قدرى ناچيز بودم كه مرا به فراموشى مىسپردند . ( 23 )\r\nپس عيسى مادرش را از زير پاى او ندا داد كه : اندوهگين مباش ؛ همانا پروردگار تو زير پايت جوى آبى پديد آورده است . ( 24 )\r\nساقهء درخت خرما را به طرف خود تكان ده كه خرمايى تازه بر تو فرومىريزاند . ( 25 )\r\n\r\n","description":"","footnote":"","page_name":" 306 ","page_number":311},
  {"content":"\r\n\r\nپس ، از آن خرماى تازه بخور و از اين جوى آب بنوش و بر موهبتى كه خدا به تو داده است شادمان باش ، و اگر از آدميان كسى را ديدى كه بر تو ايراد مىگيرد ، من پاسخ او را خواهم داد ، تو قصد روزه كن و بگو : من براى خداى رحمان روزهء سكوت نذر كرده‌ام ، از اين‌رو امروز با هيچ انسانى سخن نمىگويم . ( 26 )\r\nآن‌گاه مريم كودك خود را در حالىكه او را حمل مىكرد نزد قومش آورد . قوم او گفتند : اى مريم ، به راستى گناهى بزرگ كه از تو بعيد مىنمود ، انجام داده‌اى . ( 27 )\r\nاى خواهر هارون ، پدرت مرد بدى نبود و مادرت نيز بدكاره نبود . ( 28 )\r\nمريم به كودكش اشاره كرد كه از او سؤال كنيد . آنان گفتند : چگونه با كسى كه كودكى در گهواره است سخن بگوييم ؟ ( 29 )\r\nعيسى گفت : من بندهء خدايم .\r\nخدا به من كتاب آسمانى داده و مرا پيامبر گردانيده است . ( 30 )\r\nو مرا هر جا كه باشم مايهء بركت قرار داده ، و تا زنده‌ام مرا به نماز و زكات سفارش كرده است . ( 31 )\r\nو مقرّر داشته است كه به مادرم نيكوكار باشم و مرا زورگو و پندناپذير قرار نداده است . ( 32 )\r\nو از روزى كه زاده شدم ، قرين سلامت و از آفت‌ها پيراسته بودم ، و به هنگام مرگم و در عالم برزخ نيز گزندى نخواهم ديد ، و روزى كه زنده برانگيخته مىشوم نيز رنجى به من نخواهد رسيد . ( 33 )\r\n[ اى پيامبر ، 
  ] اين است عيسى پسر مريم و اين هم ماجراى اوست . من سخن به راستى و درستى مىگويم . اين است حقيقت آن كسى كه دربارهء وى ترديد مىكنند . ( 34 )\r\nعيسى فرزند خدا نيست ، چرا كه خدا را نسزد كه فرزندى برگيرد . او از اين‌كه نيازمند فرزند باشد منزّه است . چگونه به فرزند نياز داشته باشد و حال آن‌كه چون كارى را مقرّر كند ، جز اين نيست كه به آن مىگويد : باش ، و آن پديد مىآيد . ( 35 )\r\nآن‌گاه عيسى در ادامهء سخنانش گفت :\r\nبه يقين ، خدا پروردگار من و پروردگار شماست ، پس او را بپرستيد . اين است راه راست و درست . ( 36 )\r\nپس كسانى كه عيسى به سوى آنان فرستاده شد ، به چند گروه تقسيم شدند و دربارهء او اختلاف كردند ؛ گروهى به او كفر ورزيدند و گروهى او را خدا خواندند - اين دو گروه همه كافر بودند - و گروهى راه اعتدال را پيمودند . پس واى بر كافران از ديدار روزى بزرگ ! ( 37 )\r\nروزى كه آنان نزد ما مىآيند چقدر شنوا و بينايند ، ولى آن روز ستمكاران در گمراهى آشكارى قرار دارند و ظهور حقيقت براى آنان هدايتى را در پى ندارد و آنان را به سعادت نمىرساند . ( 38 )\r\n\r\n","description":"","footnote":"","page_name":" 307 ","page_number":312},
  {"content":"\r\n\r\nو كافران را از روز حسرت بيم ده از آن‌گاه كه كار به انجام مىرسد و به سوى ما بازمىآيند . آنان از آن روى كه اكنون در غفلت‌اند و به يكتايى خدا ايمان نمىآورند ، در آن روز سعادت خود را از كف داده‌اند و حسرت‌زده خواهند بود . ( 39 )\r\nبه يقين ، ما زمين و هركه را بر روى آن است به ميراث مىبريم و همه به سوى ما بازگردانده مىشوند . ( 40 )\r\nو در اين كتاب ( قرآن ) سرگذشت ابراهيم را ياد كن ، كه او بسيار راستگو و پيامبر بود . ( 41 )\r\nياد كن هنگامى را كه به پدرش گفت : اى پدر ، مگر نه اين است كه معبود بايد از عبادت پرستشگر خود آگاه باشد و امور او را تدبير كند ، پس چرا چيزهايى را مىپرستى كه نه مىشنوند و نه مىبينند و نه چيزى را از تو كفايت مىكنند ؟ ( 42 )\r\nاى پدر ، حقيقت اين است كه دانشى براى من فراهم آمده كه براى تو فراهم نيامده است ، پس مرا پيروى كن ، من تو را به راهى راست هدايت مىكنم . ( 43 )\r\nاى پدر ، از شيطان پيروى مكن كه او تو را به پرستش غير خدا مىخواند ، زيرا شيطان خداى رحمان را عصيانگر است و تو را جز به نافرمانى خدا فرانمىخواند . ( 44 )\r\nاى پدر ، من مىترسم از جانب خداى رحمان عذاب خذلان به سراغت آيد و او تو را به حال خودت واگذارد و در نتيجه دوستدار شيطان گردى و شيطان كار تو را در اختيار گيرد . ( 45 )\r\nگفت : اى ابراهيم ، آيا تو از معبودان من رويگردانى ؟ سوگند ياد مىكنم كه اگر از رويگردانى خود بازنايستى تو را سنگسار خواهم كرد ، و اينك براى مدّتى طولانى مرا ترك كن و كناره‌گيرى كن ! ( 46 )\r\nابراهيم گفت : سلام بر تو باد ، به زودى از پروردگارم براى تو آمرزش مىطلبم ، اميد است تو را بيامرزد ، زيرا او با من مهربان بوده دعاهاى مرا مستجاب كرده است . ( 47 )\r\nمن از شما و از آنچه به جاى خدا مىخوانيد كناره مىگيرم و پروردگارم را مىخوانم و اميد آن دارم كه در خواندن پروردگارم از اجابت او محروم نباشم . ( 48 )\r\nپس هنگامى كه از آنان و از آنچه به جاى خدا مىپرستيدند كناره گرفت ، اسحاق و يعقوب را به او عطا كرديم و همه را پيامبر گردانيديم . ( 49 )\r\nو از رحمت خود به آنان بخشيديم و برايشان در ميان مردم ستايشى راستين و و الا قرار داديم . ( 50 )\r\nو در اين كتاب ( قرآن ) داستان موسى را ياد كن ، كه او انسانى بود خالص شده براى خدا به گونه‌اى كه هيچ‌كس و هيچ چيز در او نصيبى نداشت . او فرستادهء خدا ، و پيامبر بود . ( 51 )\r\n\r\n","description":"","footnote":"","page_name":" 308 ","page_number":313},
  {"content":"\r\n\r\nو از جانب راست كوه طور به او ندا داديم ، و در حالى كه با وى به راز سخن گفتيم او را به خود نزديك ساختيم . ( 52 )\r\nو از رحمت خويش برادرش هارون را كه به پيامبرى برگزيديم ، به او عطا كرديم . ( 53 )\r\nو در اين كتاب ( قرآن ) اسماعيل را ياد كن ، كه او به وعدهء خود سخت وفادار و فرستادهء خدا ، و پيامبر بود . ( 54 )\r\nو كسان خود را همواره به نماز و زكات فرمان مىداد و نزد پروردگارش پسنديده بود . ( 55 )\r\nو در اين كتاب ( قرآن ) ادريس را ياد كن ، كه او بسيار راستگو و پيامبر بود . ( 56 )\r\nو ما او را به مقامى بلند بالا برديم . ( 57 )\r\nاين بلندمرتبگان كه خدا آنان را از نعمت برخوردار ساخته بود - چه پيامبرانى كه از نسل آدم و از نسل كسانى كه آنان را با نوح بر كشتى نشانديم و از نسل ابراهيم و اسرائيل بودند ، و چه آنان كه از پيامبران نبودند ولى آنان را هدايت كرديم و برگزيديم - همهء آنان هنگامى كه آيات خداى رحمان بر آنان تلاوت مىشد ، سجده‌كنان و گريان بر زمين مىافتادند . ( 58 )\r\nآن‌گاه پس از آنان مردمى ناشايسته به جاى ايشان آمدند كه نماز را تباه ساختند و از خواهش‌هاى نفسانى پيروى كردند ، و به زودى گمراهى خود را خواهند ديد . ( 59 )\r\nمگر كسانى كه توبه كردند و ايمان آوردند و كار شايسته انجام دادند ، كه آنان به بهشت درمىآيند و هيچ ستمى بر آنان نخواهد رفت . ( 60 )\r\nآنان به بوستان‌هايى جاودان كه خداى رحمان آنها را به بندگان خود وعده داده و از درك آنان نهان است درمىآيند ، و به يقين وعدهء او انجام‌شدنى است . ( 61 )\r\nدر آن‌جا هيچ سخن بيهوده‌اى نمىشنوند ؛ فقط سخنى كه از سلامت و عافيت حكايت دارد به گوششان مىرسد ، و در آن‌جا هربامداد و عصرگاه رزق خود را خواهند داشت . ( 62 )\r\nاين همان بهشتى است كه آن را به هركس از بندگانمان كه تقواپيشه است به ميراث مىدهيم . ( 63 )\r\nو ما فرشتگان براى رساندن وحى جز به فرمان پروردگار تو - اى پيامبر - فرود نمىآييم ، زيرا اعمال و آثار ما كه پيش روى ماست ، و اسباب و عللى كه ما براساس آنها وجود يافته‌ايم ، و وجود ما كه ميان اين دو مرحله است همه از آن اوست و او از هرجهت بر ما احاطه دارد ، و پروردگارت هرگز فراموشكار نبوده است ؛ پس اگر مىبينى ما در آوردن وحى تأخير كرده‌ايم اين برخاسته از مشيت خداست نه از روى غفلت و فراموشى او . ( 64 )\r\n\r\n","description":"","footnote":"","page_name":" 309 ","page_number":314},
  {"content":"\r\n\r\nچگونه ما در اختيار خدا نباشيم و چگونه او فراموشكار باشد ، با اين‌كه اوست پروردگار آسمان‌ها و زمين و آنچه ميان آن دو است . پس فقط او را بپرست و بر پرستش او شكيبا باش .\r\nآيا براى او همنامى كه تدبيركنندهء جهان هستى و درخور پرستش باشد مىشناسى ؟ ( 65 )\r\nو انسان ، بىآن‌كه از او انتظار رود ، مىگويد : آيا چون مردم ، حتما زنده از گور برانگيخته مىشوم ؟ ( 66 )\r\nآيا انسان به ياد نمىآورد كه ما او را پيش‌تر آفريديم در حالىكه چيزى نبود ؟ پس چگونه آفرينش دوبارهء خود را بعيد مىداند ؟ ( 67 )\r\nپس به پروردگارت سوگند كه ما پس از بيرون آوردن كافران از گورها آنان را با شياطين گرد مىآوريم ، سپس در حالى كه روى هم انباشته شده‌اند ، آنان را براى عذاب بر گرد دوزخ احضار مىكنيم . ( 68 )\r\nآن‌گاه از هرگروه هم‌مسلك هركدام از آنان را كه خداى را نافرمان‌تر است بيرون مىكشيم . ( 69 )\r\nوانگهى ، ما به كسانى كه براى ورود به دوزخ و سوختن در آتش آن سزاوارترند داناتريم و بهتر از هركسى مىدانيم كه هركدام درخور چه مرتبه‌اى از عذابند . ( 70 )\r\nو هيچ‌يك از شما مردم - چه كافران و چه مؤمنان - نيست مگر اين‌كه گرداگرد دوزخ مىآيد . اين كار بر پروردگارت حتمى و بايسته است . ( 71 )\r\nسپس كسانى را كه تقواپيشه بوده‌اند رهايى مىبخشيم و ستمكاران ( كافران و گنهكاران ) را در حالىكه به زانو درافتاده‌اند ، در آن‌جا رها مىكنيم . ( 72 )\r\nو هنگامى كه آيات روشن و روشنگر ما بر مردم خوانده شود ، كافران به كسانى كه ايمان آورده‌اند مىگويند :\r\nكدام‌يك از ما دو گروه جايگاهى بهتر و محفلى نيكوتر دارد ؟ همو نيكبخت و برحق است و آن هم جز ما كسى نيست . ( 73 )\r\nراستى اينان چگونه برخوردارى از دنيا را نشانهء برحق بودن و نيكبختى خود مىدانند و حال آن‌كه چه بسيار نسل‌ها را كه پيش از آنان بودند و اثاثيه‌هايى بهتر و منظره‌هايى نيكوتر داشتند ، نابود كرديم . ( 74 )\r\nاى پيامبر ، به مردم بگو : كسانى كه در گمراهى به سر مىبرند ، خداى رحمان بايد آنان را بر گمراهىشان يارى دهد تا همچنان راه انحراف بپويند ، تا وقتى كه آنچه را به آنان وعده داده‌اند بنگرند ، و آن يا عذاب دنياست و يا برپايى قيامت ، به زودى خواهند دانست كه چه كسى جايگاهش بدتر و سپاهش ناتوان‌تر است . ( 75 )\r\nو خداوند كسانى را كه هدايت يافته‌اند بر هدايتشان مىافزايد ، و كارهاى شايسته كه ماندگار است ، نزد پروردگارت پاداشى بهتر و فرجامى نيكوتر دارد . ( 76 )\r\n\r\n","description":"","footnote":"","page_name":" 310 ","page_number":315},
  {"content":"\r\n\r\nآيا ديدى آن كسى را كه به آيات ما كفر ورزيد و گفت : قطعا به علت كفر ورزيدنم مال و فرزند بسيار به من داده خواهد شد ؟ ! ( 77 )\r\nآيا او بر غيب آگاهى يافته است كه اين‌گونه سخن مىگويد ، يا در پيشگاه خداى رحمان بر اين سخنش پيمانى گرفته است ؟ ! ( 78 )\r\nچنين نيست كه برخوردارى از مال و فرزند در اثر كفر باشد ؛ قطعا ما آنچه را مىگويد محفوظ مىداريم و بر عذاب او آن‌گونه كه بايد خواهيم افزود . ( 79 )\r\nو سخنى را كه مىگويد به ارث مىبريم و آن را نزد خود نگاه مىداريم تا او را در برابر آن مجازات كنيم ، و او تنها و بدون هيچ ياورى نزد ما خواهد آمد . ( 80 )\r\nمشركان به جاى خدا معبودانى را به پرستش گرفته‌اند تا براى آنان مايهء عزّت باشند . ( 81 )\r\nچنين نيست ، به زودى معبودانشان پرستش آنان را انكار مىكنند و با آنان به مخالفت برمىخيزند . ( 82 )\r\nآيا نديده‌اى و ندانسته‌اى كه ما شياطين را كه از معبودان اهل شرك به شمار مىروند به سوى آنان گسيل كرده‌ايم كه آنان را به شرّ و تباهى برمىانگيزند .\r\nبا اين حال چگونه معبودانشان مايهء عزّت آنان خواهند بود ؟ ( 83 )\r\nپس براى نابودى كفرپيشگان شتاب مكن ، زيرا ما كارهايشان را در مدّت عمرشان براى آنان برمىشمريم تا بدين‌وسيله عذابشان كنيم . ( 84 )\r\nروزى [ را ياد كن 
  ] كه تقواپيشگان را گرد آورده و آنان را سواره به سوى بهشت كه جايگاه مقربان خداى رحمان است روانه مىكنيم . ( 85 )\r\nو گنهكاران را در حالىكه تشنه‌اند به سوى جهنّم مىرانيم . ( 86 )\r\nخدايان اهل شرك توان شفاعت كردن از كسى را ندارند ؛ تنها كسانى مىتوانند شفاعت كنند كه از خداى رحمان بر اين امر پيمانى گرفته باشند . ( 87 )\r\nمشركان گفتند :\r\nخداى رحمان فرزندى برگرفته است . ( 88 )\r\nراستى با اين گفتارتان چيزى بس زشت و ناپسند آورده‌ايد . ( 89 )\r\nنزديك است آسمان‌ها از اين سخن پاره‌پاره شوند و زمين بشكافد و كوه‌ها به شدت فروريزند و نابود شوند ، ( 90 )\r\nاز اين‌كه براى خداى رحمان فرزندى خواندند ؛ ( 91 )\r\nدر حالىكه خداى رحمان را نسزد كه فرزندى برگيرد . ( 92 )\r\nهيچ‌كس در آسمان‌ها و زمين نيست جز اين‌كه روى به سوى خدا دارد و بنده‌اى در حضور او است . ( 93 )\r\nو قطعا آنان را محاسبه نموده و به دقت شماره كرده است . ( مهر بندگى بر آنها نهاده است ) ( 94 )\r\nو روز قيامت همهء آنان تنها و تهيدست به حضور او مىآيند ؛ پس چگونه ممكن است برخى از آنان وصف خدايى داشته باشند و فرزند خدا به شمار آيند ؟ ( 95 )\r\n\r\n","description":"","footnote":"","page_name":" 311 ","page_number":316},
  {"content":"\r\n\r\nهمانا كسانى كه ايمان آورده و كارهاى شايسته كرده‌اند ، به زودى خداى رحمان براى آنان در دل‌ها محبّتى قرار مىدهد . ( 96 )\r\nجز اين نيست كه ما با فروفرستادن اين قرآن به زبان تو خواندن و فهميدن آن را آسان ساختيم تا تقواپيشگان را به وسيلهء آن نويد ، و مردمى را كه دشمنى مىكنند بدان بيم دهى . ( 97 )\r\nو چه بسيار نسل‌هايى را كه پيش از اينان بودند هلاك كرديم ؛ آيا كسى از آنان را مىيابى يا صدايى از ايشان مىشنوى ؟ ( 98 )\r\n\r\nسورهء طه / 20\r\nبه نام خداوند گسترده‌مهر مهربان\r\nطا . ها . ( 1 )\r\nاى پيامبر ، ما اين قرآن را بر تو فرونفرستاديم تا براى ابلاغ آن به مردم به رنج بيفتى . ( 2 )\r\nبلكه آن را فرو فرستاديم تا براى كسى كه از فرجام غفلت بيم دارد تذكّرى باشد . ( 3 )\r\nاين قرآن از جانب كسى نازل شده است كه زمين و آسمان‌هاى بالاتر را آفريده است . ( 4 )\r\nخداى رحمان بر تخت فرمانروايى عالم استيلا دارد و امور جهان هستى را تدبير مىكند و سامان مىدهد . ( 5 )\r\nآنچه در آسمان‌هاست و آنچه در زمين و آنچه ميان آن دو و آنچه زير خاك و در درون زمين است از آن اوست . ( 6 )\r\nو اگر سخن را آشكارا بگويى ، از آن آگاه است ، زيرا او نهان تو را و نهان‌تر از نهانت را كه حتى خود نيز از آن بىخبرى مىداند . ( 7 )\r\nخداست كه معبودى شايستهء پرستش جز او نيست ، زيرا نيكوترين نام‌ها همه از آن اوست . ( 8 )\r\nآيا داستان موسى به تو رسيده است ؟ ( 9 )\r\nآن‌گاه كه راهش را گم كرده بود و آتشى ديد ، پس به خانواده‌اش گفت : اين‌جا بمانيد كه من آتشى ديدم ، مىروم شايد شعله‌اى از آن براى شما بياورم تا خود را بدان گرم كنيد يا بر گرد آتش راهنمايى بيابم و راه مصر را از او جويا شوم . ( 10 )\r\nپس هنگامى كه نزديك آتش رسيد ، ندا داده شد كه : اى موسى ، ( 11 )\r\nهمانا من پروردگار توام و تو در حضور منى ، پس شرط ادب به جاى آور و كفش‌هايت را بيرون كن كه تو اينك در وادى مقدّس « طوى » هستى . ( 12 )\r\n\r\n","description":"","footnote":"","page_name":" 312 ","page_number":317},
  {"content":"\r\n\r\nو من اينك تو را به رسالت برگزيدم ، پس به آنچه به تو وحى مىشود گوش بسپار . ( 13 )\r\nهمانا منم خداوند كه معبودى جز من شايستهء پرستش نيست ، پس مرا عبادت كن و براى آن‌كه به ياد من باشى نماز را برپا دار . ( 14 )\r\nرستاخيز حتما آمدنى است . نزديك است آن را چنان نهان كنم كه هيچ خبرى از آن ندهم .\r\nآرى ، رستاخيز برپا خواهد شد ، تا هر كسى در برابر هركار نيك و بدى كه براى آن تلاش مىكند سزا داده شود . ( 15 )\r\nپس مبادا آن كس كه به سبب پيروى از هواى نفس خود به قيامت ايمان نياورده است ، تو را از ايمان به آن و از ياد كردن آن باز دارد كه تباه مىشوى . ( 16 )\r\nو اى موسى : آنچه در دست راست توست چيست ؟ ( 17 )\r\nموسى گفت : اين عصاى من است كه بر آن تكيه مىكنم و به وسيلهء آن براى گوسفندانم برگ درختان را فرومىريزم ، و نيازهاى ديگرى نيز به آن دارم . ( 18 )\r\nخدا گفت :\r\nاى موسى ، آن را بينداز . ( 19 )\r\nپس موسى عصايش را بيفكند كه ناگهان آن عصا مارى شد كه به سرعت مىخزيد . ( 20 )\r\nخدا گفت : آن را بگير و مترس ، به زودى آن را به حالت نخستينش بازمىگردانيم . ( 21 )\r\nو دستت را زير بغل خود ببر ، وقتى بيرون مىآيد ، بىهيچ بيماريى سفيد و درخشان خواهد بود ، كه اين معجزهء ديگرى بر رسالت توست . ( 22 )\r\nهدف اين است كه پاره‌اى از نشانه‌ها و معجزات بزرگ خويش را به تو نشان دهيم . ( 23 )\r\nبه سوى فرعون برو كه او سركشى كرده است . ( 24 )\r\nموسى گفت : پروردگارا ، سينه‌ام را برايم گشاده ساز تا بتوانم كلام تو را به خوبى دريافت كنم و دشوارىهاى رسالت را تحمّل نمايم . ( 25 )\r\nو كارم را براى من آسان گردان . ( 26 )\r\nو گره از زبانم بگشاى تا رسا سخن بگويم . ( 27 )\r\nكه در اين صورت سخنم را درمىيابند . ( 28 )\r\nو از خانواده‌ام ياورى برايم قرار ده ، ( 29 )\r\nهارون برادرم را . ( 30 )\r\nپشتم را به حمايت او استوار كن . ( 31 )\r\nو او را در ابلاغ وحى و رسالت شريك من گردان ، ( 32 )\r\nتا تو را بسيار ( در هرمجلسى ) تسبيح گوييم ، ( 33 )\r\nو تو را بسيار ( در هرمجتمعى ) به يگانگى ياد كنيم . ( 34 )\r\nقطعا تو به حال ما بينايى ، و مىدانى كه ما همواره پرستشگر و تسبيح‌كنندهء تو بوده‌ايم . ( 35 )\r\nخدا گفت : اى موسى ، خواسته‌ات به تو داده شد . ( 36 )\r\nو همانا پيش از اين نيز بارى ديگر به تو نعمتى بزرگ عطا كرديم . ( 37 )\r\n\r\n","description":"","footnote":"","page_name":" 313 ","page_number":318},
  {"content":"\r\n\r\nآن‌گاه كه به مادرت آنچه را كه بايد الهام شود الهام كرديم ، ( 38 )\r\nكه فرزندت را در صندوق بگذار و آن را به دريا ( رود نيل ) بيفكن و چنين مقرر كرده‌ايم كه دريا بايد او را به ساحل افكند آن‌گاه فرعون كه دشمن من و دشمن اوست وى را از كرانهء دريا برمىگيرد . اى موسى ، باز هم نعمتى بزرگ به تو ارزانى داشتم ، آن‌گاه كه محبّتى از خودم بر تو افكندم تا مجذوب تو گردند و زير نظر من به تو احسان شود . ( 39 )\r\nآن‌گاه كه خواهرت مىرفت تا از تو خبر گيرد . متوجّه شد كه فرعونيان مىخواهند براى تو دايه‌اى انتخاب كنند . به آنان گفت :\r\nآيا شما را به كسى كه سرپرستى او را بر عهده گيرد راهنمايى كنم ؟ بدين‌ترتيب تو را به مادرت بازگردانديم تا چشمش روشن گردد و اندوه نخورد . علاوه بر اين ، در مرحلهء ديگر نيز نعمتى بزرگ به تو ارزانى داشتيم ، آن‌گاه كه كسى از قبطيان را كشتى و بيم آن داشتى كه تو را قصاص كنند ؛ پس تو را از اندوه آن نجات بخشيديم و همواره تو را آزموديم ، پس چندين سال در ميان مردم مدين ماندى ، تا اين‌كه - اى موسى - با مقدار فراوانى از علم و عمل كه براى خود فراهم آوردى ، آمدى . ( 40 )\r\nو باز هم نعمتى بزرگ ارزانىات كرديم آن‌گاه كه تو را براى خودم خالص گردانيدم . ( 41 )\r\nتو و برادرت با معجزه‌ها و نشانه‌هاى من روانه شويد و در ياد كردن من و فراخواندن مردم به توحيد سستى مكنيد . ( 42 )\r\nبه سوى فرعون برويد كه او سركشى كرده است . ( 43 )\r\nو با او به نرمى سخن بگوييد ، شايد بر اثر يادآورى شما حقيقت را دريابد و ايمان بياورد ، يا بترسد و به حق نزديك شود . ( 44 )\r\nگفتند : پروردگارا ، مىترسيم او بر ما سبقت گيرد و پيش از آن‌كه پيام تو را ابلاغ كنيم ما را كيفر كند يا سر به طغيان بردارد و بيش از پيش بر بنى اسرائيل ستم كند و بر تو آشفته گويد . ( 45 )\r\nخداوند در پاسخ آن دو گفت : نترسيد ، حتما من با شما هستم ، آنچه گفته شود مىشنوم و آنچه انجام گيرد مىبينم . ( 46 )\r\nپس بىهيچ هراسى نزد او برويد و بگوييد : ما فرستادگان پروردگار تو هستيم ، رسالت ما را بپذير و به پروردگارت ايمان بياور و بنى اسرائيل را آزاد كن تا با ما رهسپار شوند و آنان را شكنجه مكن ، ما براى تو از جانب پروردگارت نشانه‌اى روشن بر حقّانيت رسالت خويش آورده‌ايم ، و عافيت و سلامت بر كسى باد كه از پى هدايت رفته و راه درست پيموده است . ( 47 )\r\nزيرا به ما وحى شده است كه عذاب بر كسى است كه آيات خدا را دروغ انگاشت و از آنها روى برتافت . ( 48 )\r\nموسى و هارون پيام خدا را به فرعون ابلاغ كردند . فرعون گفت : اى موسى ، پروردگار شما دو تن كيست ؟ ( 49 )\r\nموسى گفت : پروردگار ما همان كسى است كه هستى درخور هرچيزى را به آن داده ، سپس آن را به راه كمال هدايت كرده است . ( 50 )\r\nفرعون گفت : پس حال مردمان نخستين چگونه است و آنها چگونه سزا داده مىشوند ، در حالىكه نه از خودشان و نه از كارهايشان كسى آگاه نيست ؟ ( 51 )\r\n\r\n","description":"","footnote":"","page_name":" 314 ","page_number":319},
  {"content":"\r\n\r\nموسى گفت : علم آن نزد پروردگار من است . اين علمى است كه در كتابى گسترده و فراگير ثبت شده است .\r\nپروردگار من نه در علم خود خطا مىكند و نه چيزى را از ياد مىبرد . ( 52 )\r\nخداوند همان كسى است كه زمين را براى شما چون گهواره‌اى قرار داد تا در آن رشد يابيد ، و در آن راه‌هايى برايتان پديد آورد تا با پيمودن آنها به خواسته‌هاى خود دست يابيد ، و از آسمان آبى فروفرستاد ، پس به وسيلهء آن انواعى همسان از گياهان گوناگون برآورديم . ( 53 )\r\nاز آنها بخوريد و دام‌هايتان را در آنها بچرانيد ؛ قطعا در اين مجموعه براى صاحبان خرد نشانه‌هايى بر يكتايى خدا در تدبير جهان است . ( 54 )\r\nما شما را از زمين آفريده‌ايم و شما را در آن بازمىگردانيم و بار ديگر شما را زنده مىكنيم و از آن بيرون مىآوريم . ( 55 )\r\nبه يقين ، ما همهء معجزات خود را كه به موسى داديم به فرعون نمايانديم ، ولى او آنها را دروغ انگاشت و روى برتافت . ( 56 )\r\nگفت : اى موسى ، آيا به سراغ ما آمده‌اى تا ما را با سحر خود از سرزمينمان بيرون كنى ؟ ( 57 )\r\nقطعا ما هم با سحرى مانند سحر خودت به سراغت خواهيم آمد و دليل تو را باطل خواهيم ساخت ، پس ميان ما و خودت موعدى بگذار كه نه ما آن را خلاف كنيم و نه تو ، آن هم در مكانى هموار . ( 58 )\r\nموسى گفت : موعد شما روز عيد ، روز جشن و آزين باشد ، با اين شرط كه مردم - آن‌گاه كه آفتاب گسترش مىيابد - آنان را روانهء وعده‌گاه گردانند . ( 59 )\r\nفرعون موسى را ترك كرد و نيرنگ‌بازان خود ( ساحران و كارگزارانش ) را گرد آورد و سپس به وعده‌گاه آمد . ( 60 )\r\nموسى به آنان گفت : واى بر شما ! با شرك ورزيدن خود ، بر خدا دروغ مبنديد كه شما را به عذابى سخت نابود خواهد كرد . بىترديد هركه بر خدا دروغ بست ، از دستيابى به خواسته‌هاى خود نااميد شد . ( 61 )\r\nپند موسى در ساحران اثر كرد و ميان آنان دربارهء كارشان نزاع و كشمكش رخ داد . پس فرعون و كارگزارانش براى رفع اختلاف و واداشتن ساحران به مبارزه با موسى ، در نهان به نجوا پرداختند . ( 62 )\r\nبه ساحران گفتند : قطعا اين دو تن جادوگرند و مىخواهند شما را با سحر خود از سرزمينتان بيرون كنند ، و آيين و سنّت ملّى شما را كه درست‌ترين سنّت‌هاست ، از بين ببرند . ( 63 )\r\nپس هرترفندى كه داريد فراهم آوريد ، آن‌گاه استوار و هماهنگ به ميدان مبارزه آييد . امروز هركه برترى يابد پيروز و خوشبخت مىشود . ( 64 )\r\n\r\n","description":"","footnote":"","page_name":" 315 ","page_number":320},
  {"content":"\r\n\r\nروز وعده فرارسيد و همگان حاضر شدند . جادوگران با اطمينان به پيروزى خود ، گفتند : اى موسى يا تو اوّل عصاى خويش مىافكنى يا ما نخستين كسى باشيم كه ابزار سحر خود مىافكند . ( 65 )\r\nموسى گفت : نه ، بلكه شما آنچه داريد بيفكنيد . پس ناگهان ريسمان‌ها و چوبدستىهايشان بر اثر سحرشان چنين مىنمود كه آنها مارهايى هستند كه به سرعت مىخزند . ( 66 )\r\nموسى با مشاهدهء جادوى بزرگ آنان اندك ترسى احساس كرد ، ترسى كه تنها در دلش بود ، نه در چهره‌اش آشكار شد و نه در كردارش اثر گذاشت . ( 67 )\r\nبه او گفتيم : مترس كه تو قطعا از هرجهت از آنان برترى . ( 68 )\r\nو گفتيم : آنچه در دست راست دارى بيفكن ؛ چون بيفكنى اژدهايى مىشود كه ساخته‌هاى جادوگران را مىبلعد ، زيرا آنچه آنان ساخته‌اند ترفند جادوگر است ، و جادوگر هرجا درآيد پيروز و نيكبخت نخواهد شد . ( 69 )\r\nپس موسى عصايش را به زمين افكند عصا اژدها شد و سحر ساحران را يكسره در كام خود فروبرد .\r\nساحران چنان تحت‌تأثير حق قرار گرفتند كه بىاختيار به سجده افتادند و گفتند : ما به پروردگار هارون و موسى ايمان آورديم . ( 70 )\r\nفرعون گفت : پيش از آن‌كه به شما اجازه دهم به او گرويديد ؟ قطعا او بزرگ شماست كه با اين هدف به شما سحر آموخته است كه چون از سوى ما به مبارزه با او دعوت شويد صحنه‌سازى كنيد و او را پيروز اين ميدان گردانيد .\r\nسوگند ياد مىكنم كه به سزاى اين خيانت ، دست و پاى شما را يكى از راست و ديگرى از چپ خواهم بريد و شما را بر تنه‌هاى درختان خرما به صليب مىكشم و قطعا خواهيد دانست كه عذاب كدام‌يك از ما - من يا خداى موسى - سخت‌تر و پايدارتر است . ( 71 )\r\nآنان گفتند : ما هرگز تو و مال و جاه تو را بر اين معجزات روشن و روشنگر كه به ما رسيده است و بر آن كسى كه ما را آفريده است برترى نمىدهيم و برنمىگزينيم ؛ پس هركارى مىخواهى بكن ، تو فقط مىتوانى مدت اين زندگى دنيا را بر ما تمام كنى . ( 72 )\r\nما به پروردگارمان ايمان آورديم تا گناهان ما و گناه اين سحرى كه ما را به آن وادار كردى بيامرزد ، و بدان كه خدا از هركسى بهتر و پاينده‌تر است . ( 73 )\r\nحقيقت اين است كه ما از آن روى خواهان آمرزش گناهان خود هستيم كه هركس گنهكار به حضور پروردگارش رسد ، قطعا جهنّم براى او خواهد بود ، كه در آن‌جا نه مىميرد تا عذاب نبيند و نه مىرهد تا به حياتى آسوده رسد . ( 74 )\r\nو كسانى كه باايمان به نزد پروردگارشان آيند در حالىكه كارهاى شايسته كرده باشند آنان بالاترين درجات را خواهند داشت ؛ ( 75 )\r\nهمان بوستان‌هاى پايندهء بهشتى با درختان انبوه كه از زير آنها نهرها روان است . در آن‌جا جاودانه خواهند بود ، و اين است پاداش كسى كه در اثر ايمان و كار شايسته از پليدىها پاك شده است . ( 76 )\r\n\r\n","description":"","footnote":"","page_name":" 316 ","page_number":321},
  {"content":"\r\n\r\nو همانا به موسى وحى كرديم كه همراه بندگانم ( بنى اسرائيل ) شبانه از مصر بيرون رو ، آن‌گاه راهى خشك در دريا براى آنان باز كن كه نه از فرارسيدن فرعونيان خواهى ترسيد و نه [ از غرق شدن 
  ] بيمناك خواهى شد . ( 77 )\r\nپس موسى بنى اسرائيل را از شكاف دريا عبور داد و فرعون نيز با سپاهيان خود آنان را دنبال كرد ، ولى فرعونيان را از دريا فراگرفت آنچه فراگرفت . ( 78 )\r\nو فرعون قومش را به بيراهه برد و آنان را هدايت نكرد . ( 79 )\r\nاى بنى اسرائيل ، اين‌گونه شما را از چنگال دشمنتان فرعون رهايى بخشيديم و با شما در جانب راست كوه طور وعده نهاديم و بر شما « منّ » و « سلوى » فروفرستاديم . ( 80 )\r\nاز آنچه روزى شما كرده‌ايم - كه پاك و پاكيزه است - بخوريد و در بهره‌بردارى از روزىها با ناسپاسى و كفران نعمت تجاوزگرى نكنيد كه خشم من بر شما لازم خواهد شد ، و هركه خشم من بر او لازم شود ، قطعا سقوط مىكند و تباه مىگردد . ( 81 )\r\nو قطعا من بسى آمرزندهء كسى هستم كه از شرك توبه كند و به يكتايى من ايمان آورد و با اطاعت از دستورات من كار شايسته كند و با پيروى از پيامبران و پذيرش ولايت آنان راه درست را بيابد . ( 82 )\r\nو اى موسى ، چه چيز سبب شد كه شتاب كنى و پيش از آمدن آن گروه از قومت كه آنان را براى همراهى برگزيدى ، به وعده‌گاه بيايى ؟ ( 83 )\r\nموسى گفت : آنان در پى من هستند ، و من - پروردگارا - با شتاب به سوى تو آمدم تا خشنود شوى . ( 84 )\r\nخدا گفت : به راستى ، ما قوم تو را پس از آمدنت به وعده‌گاه آزموديم و سامرى آنان را به بيراهه افكند . ( 85 )\r\nموسى بىدرنگ با حالت خشم و اندوه به سوى قومش بازگشت و گفت : اى قوم من ، آيا پروردگارتان به شما وعده‌اى نيكو نداد ؟ آيا زمان حضور من در وعده‌گاه از نظر شما طولانى شد و از بازگشت من نااميد شديد ، يا خواستيد خشم پروردگارتان بر شما لازم آيد كه به كفر گرايش يافتيد و وعده‌اى را كه با من كرديد خلاف نموديد ؟ ( 86 )\r\nگفتند : ما براى ساختن آن گوساله ، از اموال خود صرف نكرديم تا عمدا با وعدهء تو مخالفت كرده باشيم ، ولى از زيورآلات فرعونيان بارهايى گران بر دوش داشتيم و آنها را دور انداختيم و سامرى اين‌چنين كرد كه آنها و آنچه را با خود داشت در آتش افكند . ( 87 )\r\n\r\n","description":"","footnote":"","page_name":" 317 ","page_number":322},
  {"content":"\r\n\r\nپس براى آنان تنديس گوساله‌اى را كه صداى گوساله داشت پديد آورد ، سپس او و يارانش گفتند : اين معبود شما و معبود موسى است كه موسى آن را فراموش كرده و در كوه طور به جست‌وجويش پرداخته است . ( 88 )\r\nآيا نمىبينند كه آن تنديس هيچ پاسخى به سخن آنان نمىدهد ، و زيانى را در اختيار ندارد كه آن را از ايشان بازدارد و مالك سودى نيست كه آن را به سوى ايشان جلب كند ، پس چگونه او را خداى خود گرفته‌اند ؟ ( 89 )\r\nآنان نه خود به اين حقيقت روشن توجه كردند و نه به تذكر هارون گوش فرادادند ، هارون پيش از آمدن موسى به آنان گفت : اى قوم من ، جز اين نيست كه شما به وسيلهء اين تنديس گوساله مورد آزمايش قرار گرفته‌ايد و قطعا پروردگار شما خداى رحمان است ، پس از من پيروى كنيد و فرمان مرا اطاعت نماييد . ( 90 )\r\nآنان در پاسخ هارون گفتند : ما هرگز از پرستش آن دست برنمىداريم تا اين‌كه موسى به سوى ما بازگردد و تكليف ما را دربارهء آن مشخص كند . ( 91 )\r\nموسى روى به هارون كرد و گفت : اى هارون ، هنگامى كه ديدى آنان به بيراهه مىروند چه چيز تو را از اطاعت فرمان من بازداشت و تو را بر آن داشت ، ( 92 )\r\nكه از روش من پيروى نكنى ؟ آيا از فرمان من كه به تو گفته بودم به روش من عمل كن و راه فسادگران را پيروى مكن ، سرپيچى كردى ؟ ( 93 )\r\nهارون در حالى كه سر و ريشش در چنگ موسى بود ، به او گفت : اى پسر مادرم ، نه ريش مرا بگير و نه سرم را ؛ من ترسيدم كه در صورت مقاومت در برابر گمراهان ، كار به جنگ و خونريزى بينجامد و تو بگويى ميان بنى اسرائيل تفرقه افكندى و سخنم را در مورد اصلاح امور پاس نداشتى . ( 94 )\r\nموسى به سامرى روى كرد و گفت : اى سامرى ، اين فتنهء بزرگى كه برپا كردى چيست و چه چيز تو را به آن وادار كرد ؟ ( 95 )\r\nگفت : من چيزى را دريافتم كه مردم آن را درنيافته بودند ، و مشتى از آنچه آن رسول بر جاى نهاده بود برگرفتم و در آتش افكندم و آن را به صورت گوساله‌اى درآوردم و نفس من اين‌گونه آن كار را در نظرم بياراست و مرا به آن وسوسه كرد . ( 96 )\r\nموسى گفت : پس به سزاى اين كار از ميان مردم بيرون رو ، و با هيچ‌كس معاشرت مكن ، زيرا بر تو مقرّر شده است كه در زندگى خود همواره بگويى : به من نزديك نشويد و با من تماس نگيريد ، و براى تو موعدى خواهد بود كه در آن هلاك خواهى گشت و هرگز در مورد آن با تو تخلف نخواهد شد ، و به معبودت كه بر پرستش آن پايدار بودى بنگر كه قطعا آن را به براده تبديل خواهيم كرد و ذرّاتش را در دريا پراكنده خواهيم ساخت . ( 97 )\r\nاى سامرى و اى فرزندان اسرائيل ، معبود شما تنها خداست كه جز او معبودى شايستهء پرستش نيست ، و دانش او هرچيزى را فراگرفته است . ( 98 )\r\n\r\n","description":"","footnote":"","page_name":" 318 ","page_number":323},
  {"content":"\r\n\r\nاى پيامبر ! بدين‌سان كه داستان موسى را بر تو حكايت كرديم ، خبر برخى از امت‌ها و رويدادهايى را كه گذشته است بر تو حكايت مىكنيم ، و همانا ما از جانب خود كتابى به تو داده‌ايم كه مايهء ياد آوردن خداست . ( 99 )\r\nهركس از آن روى برتابد ، روز قيامت بار سنگينى از گناه بر دوش خواهد كشيد . ( 100 )\r\nو در وزر و و بال آن جاودانه خواهند ماند و روز قيامت بد بارى خواهند داشت ؛ ( 101 )\r\nهمان روز كه در صور دميده مىشود و همگان را به صحنهء قيامت مىآورند . آن روز كه چنين شود گنهكاران را با چشمانى سبزرنگ كه قدرت بينايى ندارد محشور مىكنيم . ( 102 )\r\nآنان از ترس ، آهسته به يكديگر مىگويند : شما در دنيا بيش از ده روز نمانده‌ايد . ( 103 )\r\nما از همه داناتريم به آنچه مىگويند ، آن‌گاه كه بهترينشان در بيان حقيقت ، مىگويد : بيش از يك روز در دنيا درنگ نكرده‌ايد . ( 104 )\r\nاى پيامبر ، از تو در بارهء كوه‌ها مىپرسند كه به گاه قيامت چه خواهند شد ؟ بگو : پروردگارم آنها را ريزريز و پراكنده خواهد ساخت ، ( 105 )\r\nو بدين‌طريق زمين را هموار و صاف وامىگذارد . ( 106 )\r\nبه گونه‌اى كه در آن هيچ پستى و بلندى نمىبينى . ( 107 )\r\nآن روز كه چنين شود ، همگان دعوت آن دعوت‌كننده را بدون هيچ‌گونه سرپيچى پيروى مىكنند ، و صداها در برابر خداى رحمان خاشع مىشود و جز صدايى آهسته نمىشنوى . ( 108 )\r\nآن روز كه چنين شود ، هيچ شفاعت كننده‌اى كه شفاعتش سود بخشد ، وجود نخواهد داشت ، مگر كسى كه خداى رحمان به او اجازهء شفاعت داده و سخنش را پسنديده باشد . ( 109 )\r\nخداوند از موقعيت پيش روى مجرمان در صحنهء قيامت و موقعيت پشت سرشان پيش از برپايى قيامت آگاه است ، ولى علم آنان به خدا احاطه ندارد . ( 110 )\r\nو چهره‌ها در برابر خداى زنده و برپا دارنده ، خوار و درمانده مىشوند ، و هركس در اثر ارتكاب گناه ستمى بر دوش گرفته است نوميد و ناكام خواهد ماند . ( 111 )\r\nو هركس بخشى از كارهاى شايسته را انجام دهد و باايمان باشد ، نه از تباه شدن حق خود مىترسد و نه از كاسته شدن پاداشش . ( 112 )\r\nو قرآن را اين‌گونه ( با بيانى معجزه‌آسا ) فروفرستاديم در حالىكه آن كتابى خوانده شده و به زبان عربى است و برخى از هشدارها را به صورت‌هاى گوناگون در آن بيان كرديم ، باشد كه بترسند و از دشمنى با حق بپرهيزند يا اين‌كه ياد حق را در آنان به وجود آورد ، پس آن را باور كنند و به آن ايمان آورند . ( 113 )\r\n\r\n","description":"","footnote":"","page_name":" 319 ","page_number":324},
  {"content":"\r\n\r\nپس بلندمرتبه است خدا ، آن مالك و فرمانرواى جهان هستى كه همواره پايدار است و دگرگونى در او راه ندارد . اى پيامبر ، در خواندن قرآن ، پيش از آن‌كه وحىاش بر تو به پايان رسد ، شتاب مكن و بگو : پروردگارا ، مرا دانش بيفزاى . ( 114 )\r\nبه يقين ، ما پيش‌تر به آدم سفارش كرديم كه از آن درخت نخورد ، ولى او سفارش ما را به فراموشى سپرد و ما در او عزمى استوار در حفظ آن نيافتيم . ( 115 )\r\nو ياد كن زمانى را كه به فرشتگان گفتيم :\r\nبراى آدم سجده كنيد . پس همه سجده كردند جز ابليس كه سر باززد . ( 116 )\r\nازاين‌رو گفتيم :\r\nاى آدم ، قطعا اين ابليس دشمن تو و دشمن همسر توست ، مبادا شما را فريب دهد و از اين بهشت بيرونتان كند ، كه براى دستيابى به گذران زندگى به رنج خواهى افتاد . ( 117 )\r\nقطعا تو در اين‌جا گرسنگى نخواهى داشت و برهنه نخواهى شد . ( 118 )\r\nو در اين‌جا نه تشنه خواهى شد و نه آفتاب بر تو خواهد تابيد . ( 119 )\r\nپس شيطان او را وسوسه كرد و گفت : اى آدم ، آيا تو را به درختى كه ميوه‌اش حياتى جاودان و سلطنتى زوال‌ناپذير مىبخشد ، راهنمايى كنم ؟ ( 120 )\r\nآن‌گاه آدم و همسرش از آن درخت خوردند ، در نتيجه شرمگاه‌هايشان برايشان نمايان شد و شروع كردند از برگ درختان بهشت بر خود بچسبانند .\r\nو آدم پروردگارش را نافرمانى كرد و حقيقت را نيافت . ( 121 )\r\nسپس پروردگارش او را براى خود برگزيد ، آن‌گاه به رحمت خويش به او بازگشت و او را به سوى خود هدايت كرد . ( 122 )\r\nخدا گفت : هردو از بهشت به زمين فرود آييد در حالىكه شما آدميان و شياطين دشمن يكديگريد ؛ پس اگر از جانب من رهنمودى براى شما آمد - كه خواهد آمد - هركس از رهنمود من پيروى كند نه گمراه مىشود و نه تيره‌بخت مىگردد . ( 123 )\r\nو هركس از ياد من روى برتابد ، قطعا زندگى تنگ و دشوارى خواهد داشت ، و روز قيامت او را نابينا محشور مىكنيم تا به بهشت راه نيابد . ( 124 )\r\nمىگويد : پروردگارا ، چرا مرا نابينا محشور كردى با آن‌كه در دنيا بينا بودم ؟ ( 125 )\r\n\r\n","description":"","footnote":"","page_name":" 320 ","page_number":325},
  {"content":"\r\n\r\nخدا مىگويد : ما امروز تو را نابينا محشور كرديم همان‌گونه كه آيات ما در دنيا به تو رسيد و تو آنها را ناديده انگاشتى ، و همان‌گونه كه در دنيا به وسيلهء آيات ما هدايت نيافتى امروز فراموش مىشوى و به راه نجات رهنمون نمىشوى . ( 126 )\r\nبدين‌سان كسى را كه از مرز بندگى تجاوز كرده و به نشانه‌هاى پروردگارش ايمان نياورده است سزا مىدهيم ، و قطعا عذاب آخرت سخت‌تر و پايدارتر از عذاب دنياست . ( 127 )\r\nآيا اين واقعيت كه بسيارى از امت‌ها را هلاك كرديم آيات الهى را براى اين كفرپيشگان آشكار نساخته و به ايمان راهشان ننموده است ؟\r\nهمان امت‌هايى كه پيش از اينان بودند و اينك در خانه‌هاى آنان رفت‌وآمد مىكنند . قطعا براى خردمندان در هلاكت پيشينيان نشانه‌هايى است بر اين‌كه تكذيب‌كنندگان آيات الهى به عذاب گرفتار خواهند شد . ( 128 )\r\nو اگر از جانب پروردگارت از پيش سخنى نرفته بود كه آدميان تا مدتى در زمين مىمانند ، و اگر سرآمد معيّنى برايشان مقدر نشده بود ، قطعا به سبب كفر و طغيانشان هلاكت بر آنان لازم مىآمد . ( 129 )\r\nاى پيامبر ، اكنون كه از تقدير الهى آگاه شدى ، بر تلخى آنچه مىگويند شكيبا باش و پيش از طلوع خورشيد و پيش از غروب آن ، همراه با ستايش پروردگارت او را تسبيح گوى ، و در بخشى از ساعات شب و اطراف روز نيز به تسبيح او بپرداز ، باشد كه در اثر مداومت بر ستايش و تسبيح خدا به مقام رضا برسى و از مقدّرات الهى خشنود باشى . ( 130 )\r\nو به سوى آنچه گروه‌هايى از كافران را بدان بهره‌مند ساخته‌ايم چشم مدوز . ما زينت زندگانى دنيا را براى كافران مقرر كرده‌ايم تا آنان را در آنچه داده‌ايم بيازماييم ، و بدان كه روزى پروردگارت كه در آخرت به تو ارزانى مىدارد ، بهتر و پاينده‌تر است . ( 131 )\r\nو كسانت را به نماز فرمان ده و [ خود نيز 
  ] بر آن شكيبا باش . ما از تو روزى نمىطلبيم ، بلكه به تو روزى مىدهيم ، و فرجام نيك براى تقواپيشگى است . ( 132 )\r\nمشركان مكّه گفتند : چرا محمّد از جانب پروردگارش معجزه‌اى براى ما نمىآورد كه رسالتش را تأييد كند ؟ راستى مگر قرآن به عنوان شاهدى كه حقايق كتاب‌هاى آسمانى نخستين را به روشنى بيان مىكند به آنان نرسيده است ؟ ( 133 )\r\nآنان پيش از آمدن قرآن به خاطر كفر و طغيانگرى سزاوار عذاب بودند و اگر ما آنان را پيش از نزول قرآن به عذابى هلاك مىكرديم ، مىگفتند : پروردگارا ، چرا پيامبرى به سوى ما نفرستادى ؟ اگر پيامبرى فرستاده بودى ، ما پيش از آن‌كه بر اثر عذاب خوار و رسوا شويم از آيات تو پيروى مىكرديم . ( 134 )\r\nاى پيامبر ، به آنان بگو : ما و شما در انتظاريم ؛ ما منتظر پيروزى دين خدا و شما منتظر نابودى ما ؛ پس منتظر باشيد كه به زودى خواهيد دانست رهروان راه راست چه كسانىاند و هدايت‌يافتگان كيانند . ( 135 )\r\n\r\n","description":"","footnote":"","page_name":" 321 ","page_number":326},
  {"content":"\r\n\r\n\r\nسورهء انبيا / 21\r\nبه نام خداوند گسترده‌مهر مهربان\r\nوقت حسابرسى اعمال مردم به آنان نزديك شده است و آنان همچنان در غفلت‌اند و با دل بستن به دنيا و وانهادن توبه و ايمان ، از آن رويگردانند . ( 1 )\r\nهيچ وحى جديدى كه يادآور خدا باشد ، از جانب پروردگارشان برايشان نمىآيد مگر اين‌كه آن را مىشنوند و به بازى مىپردازند . ( 2 )\r\nو دل‌هايشان به بيهوده مشغول است و در جلسه‌اى كاملا سرّى دربارهء دعوت پيامبر به گفت‌وگو نشستند ، البته نه همهء آنان بلكه ستمكارانشان و گفتند : آيا اين شخص ( محمّد ) جز بشرى مانند شماست ؟ اگر از جانب خدا پيامى به او رسيده بود قطعا به شما نيز مىرسيد ، پس قرآنش افسونى بيش نيست . اكنون آيا شما با اين‌كه از بصيرت برخورداريد به افسون مىگراييد ؟ ( 3 )\r\nپيامبر به آنان گفت : پروردگارم هرسخنى را ، خواه در آسمان گفته شود و خواه در زمين ، مىداند ، و اوست كه به همهء گفته‌ها شنوا و به همهء كارها داناست . ( 4 )\r\nمشركان قرآن را نخست افسون خواندند ، آن‌گاه گفتند : نه ، بلكه رؤياهايى آشفته است كه محمّد آنها را وحى الهى پنداشته و خود را پيامبر تصوّر كرده است ، بلكه آن را خود بافته و كلام خدا قلمداد كرده است ، بلكه او شاعر است و قرآنش برخاسته از خيالات شاعرانهء اوست . اگر به راستى پيامبر است بايد براى ما معجزه‌اى بياورد همان‌گونه كه پيامبران نخستين همراه با معجزه فرستاده شدند . اگر معجزه‌اى بياورد ما به او ايمان مىآوريم . ( 5 )\r\nپيش از اينان نيز مردم هيچ شهر و ديارى كه از پيامبرانشان درخواست معجزه كردند ، با مشاهدهء آن معجزات ايمان نياوردند ؛ ازاين‌رو ما آنان را هلاك كرديم . اكنون آيا اين مشركان با ديدن معجزه ايمان مىآورند با اين‌كه مانند پيشينيان تجاوزكارند ؟ پس بدانيد كه برآوردن خواستهء آنان مايهء ايمانشان نخواهد شد بلكه پىآمدش تنها هلاكت آنان است . ( 6 )\r\nو پيش از تو نيز جز مردانى را كه به آنان وحى مىكرديم به رسالت نفرستاديم . اگر نمىدانيد از پژوهندگان كتاب‌هاى آسمانى بپرسيد تا دريابيد كه پيامبران از ميان انسان‌ها برخاسته‌اند و اگر به همهء انسان‌ها وحى نمىشود براى آن است كه وحى موهبتى است كه خدا آن را به هركه بخواهد عطا مىكند . ( 7 )\r\nما از پيامبرانمان ويژگىهاى بشرى را سلب نكرده و آنان را كالبدهايى كه غذا نخورند قرار نداده‌ايم و در دنيا جاودانه هم نبوده‌اند . ( 8 )\r\nما آنان را فرستاديم و وعده‌اى را كه به آنان داده بوديم تحقق بخشيديم ، پس آنان و هركه را خواستيم نجات داديم و تجاوزگران را نابود ساختيم . ( 9 )\r\nبه راستى ، ما كتابى به سوى شما فروفرستاديم كه در آن ارجمندترين معارف و پايدارترين احكام براى شما يادآورى شده است . آيا درنمىيابيد ؟ ( 10 )\r\n\r\n","description":"","footnote":"","page_name":" 322 ","page_number":327},
  {"content":"\r\n\r\nچه بسيار شهرهايى را كه مردمانشان ستمكار ( كافر و مشرك ) بودند در هم شكستيم ، و بعد از آنها مردمانى ديگر پديد آورديم . ( 11 )\r\nپس آن‌گاه كه عذاب ما را احساس كردند ، ناگهان از ديارشان گريختند . ( 12 )\r\nاز روى سرزنش به آنان گفته شد : فرار نكنيد ، و به سوى نعمت‌ها و لذت‌هايى كه در آنها غوطه‌ور بوديد و به سوى خانه‌هايتان بازگرديد ، باشد كه تهيدستان از شما چيزى درخواست كنند و شما در برابر آنان تكبّر كنيد و بر خود بباليد . ( 13 )\r\nآنان از گذشتهء خود پشيمان شدند و گفتند : اى واى بر ما ، كه ما واقعا ستمكار بوديم . ( 14 )\r\nاين سخن همچنان بر زبانشان جارى بود تا اين‌كه آنان را چون كشتزارى درو شده گردانديم و خاموششان كرديم . ( 15 )\r\nما آسمان و زمين و آنچه را كه ميان آن دو است نيافريده‌ايم كه بازىكنندگان باشيم ، پس مردم گمان نكنند كه به سوى ما بازنمىگردند و پاداش و كيفرى در كار نيست . ( 16 )\r\nاگر مىخواستيم سرگرمى و بازيچه‌اى براى خود انتخاب كنيم ، آن را از ميان آفريدگان انتخاب نمىكرديم تا نيازمند آنها باشيم ؛ اگر سرگرمى و بازيچه‌اى اراده مىكرديم آن را از ذات خويش برمىگرفتيم و ما از آن پيراسته‌ايم . ( 17 )\r\nما نه تنها هستى را به بازى نيافريده‌ايم ، بلكه سنّت ما بر اين است كه حق را بر باطل مىافكنيم آن‌گاه حق باطل را مىشكند و ناگهان باطل نابود مىشود . واى بر شما از اين وصفى كه دربارهء جهان داريد كه نه رستاخيزى براى آن قائليد و نه پيام و پيامبرى را از جانب خدا باور داريد . ( 18 )\r\nهيچ‌كس را توان گريز از حسابرسى اعمالش نيست ، زيرا هركه در آسمان‌ها و زمين است از آن اوست ، و كسانى كه مقرّب درگاه اويند تكبّر نمىورزند و از پرستش او سر باز نمىزنند و خسته نمىشوند . ( 19 )\r\nآنان شب و روز تسبيح خدا مىگويند و سستى نمىكنند . ( 20 )\r\nآيا كسانى كه پيام‌هاى الهى را نمىپذيرند ، خدايانى از زمين برگزيده‌اند كه آنها رستاخيز را برپا مىدارند و اعمال مردم را حسابرسى مىكنند ؟ ( 21 )\r\nاگر در آسمان‌ها و زمين جز خداى يكتا خدايانى وجود مىداشت ، قطعا آسمان‌ها و زمين در اثر تدبيرهاى متضاد تباه مىشد ؛ پس تداوم هستى نشانهء تدبير واحد و يكتايى مدبّر آن است . منزّه است خدا ، فرمانرواى جهان هستى ، از آنچه او را به ناروا وصف مىكنند كه براى او شريك مىپندارند . ( 22 )\r\nاو چون مالك همه چيز است ، از آنچه مىكند بازخواست نمىشود ، ولى آنان ( مشركان و معبودانشان ) بازخواست خواهند شد . ( 23 )\r\nآيا جز خداى يكتا خدايانى براى خود گرفته‌اند ؟ بگو : برهانتان را بياوريد . اين قرآن براى همراهان من مايهء يادآورى است و كتاب‌هاى آسمانى گذشته نيز براى امّت‌هاى پيشين مايهء يادآورى بوده است ؛ همهء آنها از يكتايى خدا ياد كرده و تنها او را شايستهء پرستش دانسته‌اند ، بلكه بيشتر كافران حق را نمىشناسند و به همين سبب از آن رويگردانند . ( 24 )\r\n\r\n","description":"","footnote":"","page_name":" 323 ","page_number":328},
  {"content":"\r\n\r\nو ما پيش از تو هيچ پيامبرى را به رسالت نفرستاديم مگر اين كه به او وحى مىكرديم كه :\r\nمعبودى شايستهء پرستش جز من نيست ، پس شما و امّت‌هايتان مرا بپرستيد . ( 25 )\r\nمشركان گفتند : خداى رحمان فرشتگان را به فرزندى برگرفته است . منزّه است خدا از داشتن فرزند ؛ بلكه فرشتگان بندگانىاند كه خدا آنان را گرامى داشته است . ( 26 )\r\nآنان در سخن گفتن بر او پيشى نمىگيرند و تنها به فرمان او كار مىكنند . ( 27 )\r\nخدا از رفتار و گفتار فرشتگان كه در پيش روى دارند و از عوامل پيدايش آنان كه پشت سر نهاده‌اند با خبر است ؛ ازاين‌رو آنان را شايستهء بندگى خويش دانسته و به آن گراميشان داشته است . آنان جز براى كسى كه خدا دينش را پسنديده باشد ، شفاعت نمىكنند و خود از ترس عذاب او هراسانند ؛ زيرا مىدانند كه خدا بر بردن پاكى و عصمتشان تواناست . ( 28 )\r\nو هر كس از آنان بگويد كه من معبودى شايستهء پرستشم نه خداوند ، دوزخ را به عنوان كيفر او مقرّر مىداريم و همهء ستمكاران را بدين‌سان سزا مىدهيم . ( 29 )\r\nآيا كسانى كه ربوبيّت خدا را منكر شده‌اند ندانسته‌اند كه آسمان‌ها و زمين به هم پيوسته بودند و ما آنها را از هم گشوديم ، و هرچيز زنده‌اى را از آب آفريديم ؟ با اين وصف آيا باور نمىكنند كه تدبير امور آسمان‌ها و زمين همچون آفرينش آنها كار ماست ؟ ( 30 )\r\nو در زمين كوه‌هايى استوار پديد آورديم تا زمين مردم را نلرزاند ، و در ميان كوه‌ها راه‌هايى فراخ پديد آورديم ، باشد كه آنان به مقصد خود راه يابند . ( 31 )\r\nو آسمان را سقفى محفوظ از نفوذ شياطين قرار داديم . در آن نشانه‌هايى است بر يكتايى ما ، ولى مردم از نشانه‌هاى موجود در آن رويگردانند . ( 32 )\r\nاوست آن كسى كه شب و روز و خورشيد و ماه را پديد آورده است . هريك از آنها در مدارى شناورند . ( 33 )\r\nمشركان در انتظار مرگ تو نشسته‌اند تا از دعوت تو آسوده شوند . البته ما براى هيچ بشرى پيش از تو عمر جاودانه قرار نداديم ، تو نيز خواهى مرد ، امّا آيا اگر تو بميرى آنان براى هميشه مىمانند ؟ ( 34 )\r\nهرانسانى مرگ را خواهد چشيد ، و ما شما را در مدت عمرتان ، چنان‌كه بايد ، به بد و نيك مىآزماييم ، و سرانجام به سوى ما بازگردانده مىشويد . ( 35 )\r\n\r\n","description":"","footnote":"","page_name":" 324 ","page_number":329},
  {"content":"\r\n\r\nو آنان كه به يكتايى خدا كافر شده‌اند ، وقتى تو را مىبينند فقط به مسخره‌ات مىگيرند ، آنان به يكديگر مىگويند : آيا اين است همان كسى كه معبودان شما را به ناتوانى ياد مىكند ؟ اين در حالى است كه آنان به اين‌كه خدا به گسترده‌مهر و بخشايندهء نعمت‌ها ياد شود ، كافرند . ( 36 )\r\nآدمى چنان شتابزده است كه گويى از شتاب آفريده شده است . شما كافران با كفرورزى و استهزاى پيامبر شتاب در عذاب را مىطلبيد . از من خواهان شتاب در عذاب نباشيد ، كه به زودى نشانه‌هاى خود ( عذاب‌هاى دوزخ ) را به شما ارائه خواهم كرد . ( 37 )\r\nآنان مىگويند : اگر تو و پيروانت راست مىگوييد كه رستاخيز و عذابى در كار است ، اين وعده كى خواهد بود ؟ ( 38 )\r\nاى كاش آنان كه كافر شده‌اند مىدانستند كه زمانى را در پيش دارند كه نه خود مىتوانند عذاب را از چهره‌شان و از پشتشان باز دارند و نه بر زدودن آن يارى مىشوند . ( 39 )\r\nبلكه ناگهان به سراغشان مىآيد و حيرانشان مىكند ، ازاين‌رو نه مىتوانند آن را بازگردانند و نه مهلت مىيابند كه در دفع آن بينديشند . ( 40 )\r\nاى پيامبر ، به راستى رسولانى كه پيش از تو بودند به سبب هشدارهايشان مورد استهزا قرار گرفتند ؛ پس بر كسانى كه پيامبران را مسخره مىكردند ، همان عذابى كه آن را به استهزا مىگرفتند فرود آمد . ( 41 )\r\nبگو : چه كسى شما را شب و روز در برابر خداى رحمان - اگر بخواهد شما را عذاب كند - حفظ مىكند ؟ پندها در آنان كارساز نيست ، بلكه آنان از اين قرآن كه باعث ياد آوردن پروردگارشان است رويگردانند . ( 42 )\r\nمگر بجز ما خدايانى دارند كه بتوانند آنان را از ما بازدارند ؟ خدايانى كه آنان مىپندارند ، نه مىتوانند يكديگر را يارى كنند و نه مىتوانند خود را در برابر ما پناه دهند و حفظ نمايند ، پس چگونه پرستشگران خود را يارى مىدهند يا آنان را در پناه خود از عذاب ما حفظ مىكنند ؟ ( 43 )\r\nبلكه اينان ( مشركان مكّه ) و پدرانشان را از انواع نعمت‌ها بهره‌مند ساختيم تا اين‌كه روزگارشان به درازا كشيد و يكتاپرستى را به فراموشى سپردند و به پرستش بت‌ها روى آوردند . آيا نمىبينند كه ما به سراغ زمين مىآييم و از اطراف آن مىكاهيم ( امّتى را در پى امّتى ديگر نابود مىكنيم ) ؟ با اين حال ، آيا آنان بر ما چيره‌اند ؟ ( 44 )\r\n\r\n","description":"","footnote":"","page_name":" 325 ","page_number":330},
  {"content":"\r\n\r\nبگو : جز اين نيست كه من شما را به وسيلهء وحى الهى كه در هدايت‌آفرينى آن هيچ ترديدى نيست هشدار مىدهم ، ولى گوش‌هايتان ناشنواست ، و ناشنوايان هنگامى كه هشدارشان دهند ، ندايى نمىشنوند . ( 45 )\r\nفقط عذاب آنان را با حقيقت آشنا مىكند . به يقين اگر دمى از عذاب پروردگارت به آنان برسد ، مىگويند : اى واى بر ما ، كه ما در اثر كفر و شرك راه ستم در پيش گرفته بوديم . ( 46 )\r\nو روز قيامت ترازوهاى عدالت را [ براى سنجش باورها و اعمال مردمان 
  ] در ميان مىنهيم و به هيچ‌كس اندك ستمى نخواهد شد . و اگر عملى كه سنجيده مىشود هموزن دانهء خردلى باشد آن را به حساب مىآوريم و همين بس كه ما حسابرس باشيم . ( 47 )\r\nو همانا ما به موسى و هارون تورات را كه جداكنندهء حق از باطل و براى تقواپيشگان روشنگر راه سعادت و مايهء يادآورى خدا بود ، عطا كرديم . ( 48 )\r\nتقواپيشگان همان كسانىاند كه از كيفر پروردگارشان با اين‌كه از ديدشان نهان است مىترسند و خود از برپايى قيامت هراسانند . ( 49 )\r\nو اين قرآن يادآورى است پرخير و بركت كه ما آن را فروفرستاده‌ايم ؛ آيا باز هم شما آن را انكار مىكنيد ؟ ( 50 )\r\nو همانا ما ، پيش از موسى و هارون به ابراهيم رهنمودى درخور استعدادش عطا كرديم كه حقايق و معارف الهى را به وسيلهء آن درك كند ، و ما به شايستگىهاى او آگاه بوديم . ( 51 )\r\nآن‌گاه كه به پدر و قوم خود - در نخستين بارى كه با جامعهء شرك‌آلود روبرو شد - گفت : اين تنديس‌ها چيست كه شما بدانها روى آورده و بزرگشان داشته و به خدمت آنها ايستاده‌ايد ؟ ( 52 )\r\nگفتند : پدران خود را پرستش‌كنندهء آنها يافتيم . ( 53 )\r\nگفت : قطعا شما و پدرانتان در گمراهى آشكارى بوده‌ايد . ( 54 )\r\nگفتند : آيا حق را براى ما آورده‌اى و بجد سخن مىگويى يا از بازىكنندگانى و اين سخنان را به شوخى بر زبان مىآورى ؟ ( 55 )\r\nگفت : اين معبودانى كه برگرفته‌ايد پروردگار شما نيستند ، بلكه پروردگار شما پروردگار آسمان‌ها و زمين است ، همان كسى كه آنها را پديد آورده است ، و من بر اين حقيقت از گواهانم و خود آن را باور كرده‌ام ، پس چگونه ممكن است سخن بجد نگويم و از بازيگران باشم ؟ ( 56 )\r\nو با خود گفت : به خدا سوگند ، پس از آن‌كه پشت كرديد و از اين شهر بيرون رفتيد ، براى بت‌هاى شما چاره‌اى خواهم كرد . ( 57 )\r\n\r\n","description":"","footnote":"","page_name":" 326 ","page_number":331},
  {"content":"\r\n\r\nپس از آن‌كه از شهر خارج شدند ، ابراهيم بت‌ها را خرد كرد ، ولى بزرگشان را باقى گذاشت ، شايد به آن روى آورند و آن را شكنندهء ديگر بت‌ها به شمار آورند . ( 58 )\r\nهنگامى كه قومش بازآمدند و بت‌ها را شكسته ديدند ، از روى تأسف گفتند :\r\nچه كسى با معبودان ما چنين كرده است ؟ قطعا او از ستمكاران است . ( 59 )\r\nگفتند : شنيده‌ايم جوانى كه به او ابراهيم گفته مىشود ، از آنها به بدى ياد مىكند . ( 60 )\r\nگفتند :\r\nاو را در نقطه‌اى نزديك بتخانه در برابر چشم مردم احضار كنيد ، باشد كه آنان گواهى دهند كه او از معبودان به بدى ياد كرده است . ( 61 )\r\nابراهيم را احضار كردند و به او گفتند : اى ابراهيم ، آيا تو با معبودان ما چنين كرده‌اى ؟ ( 62 )\r\nابراهيم گفت : بلكه شواهد نشان مىدهد كه اين بزرگشان چنين كرده است ؛ اگر قدرت سخن گفتن دارند ، از خودشان بپرسيد كه چه كسى آنها را خرد كرده است . ( 63 )\r\nبت‌پرستان به خود آمدند و دريافتند كه معبودانشان فاقد شعورند و بر هيچ كارى قدرت ندارند ؛ با خود گفتند : ترديدى نيست كه شما خود ستمكاريد كه اين‌گونه موجودات را مىپرستيد ، نه ابراهيم كه از آنها تبرّى مىجويد . ( 64 )\r\nولى چيزى نگذشت كه به جايگاه نخست خويش بازگشتند ( خود را بر حق و ابراهيم را ستمگر شمردند ) و گفتند : اى ابراهيم ، تو خوب مىدانى كه اينها سخن نمىگويند ؛ پس تو آنها را خرد كرده‌اى . ( 65 )\r\nابراهيم گفت : اينك آيا به جاى خدا چيزهايى را مىپرستيد كه اندك سودى به شما نمىبخشند ، و اگر عبادتشان را ترك كنيد كمترين گزندى به شما نمىرسانند ؟ ( 66 )\r\nاف بر شما و بر آنچه به جاى خدا مىپرستيد . آيا تعقل نمىكنيد ؟ ( 67 )\r\nگفتند : اگر كارى مىكنيد ، ابراهيم را بسوزانيد و معبودانتان را يارى كنيد . ( 68 )\r\nپس او را به آتش افكندند و ما به آتش گفتيم : اى آتش ، بر ابراهيم سرد و سلامت باش . ( 69 )\r\nو خواستند دربارهء او مكرى كنند و نورش را خاموش سازند ، ولى ما او را رهايى بخشيديم و آنان را زيانكارترين مردم قرار داديم . ( 70 )\r\nو او و لوط را از چنگال بت‌پرستان رهانيديم و آن دو را به سرزمين شام كه در آن براى همگان بركت قرار داديم رسانديم . ( 71 )\r\nو اسحاق و يعقوب را به عنوان عطيّه‌اى به او بخشيديم و همه را شايسته گردانيديم . ( 72 )\r\n\r\n","description":"","footnote":"","page_name":" 327 ","page_number":332},
  {"content":"\r\n\r\nو آنان را پيشوايانى قرار داديم كه به فرمان ما مردم را به راه سعادت آورند و به مقصد برسانند ، و آنان را با نيرويى الهى كه در درونشان نهاده و استوارشان ساختيم فراخوانده و به انجام كارهاى نيك و برپايى نماز و پرداخت زكات سوقشان داديم و آنان پيش از اين نيز پرستشگران ما بودند . ( 73 )\r\nو به لوط حكمت و دانش عطا كرديم و او را از ديارى كه مردمش آن كارهاى پليد را مىكردند ، رهايى بخشيديم . به راستى آنان بد مردمى بودند و از مرز فطرت خود تجاوز مىكردند . ( 74 )\r\nو او را به رحمت خود درآورديم و تحت سرپرستى خويش قرار داديم ، زيرا او از شايستگان بود . ( 75 )\r\nو نوح را ياد كن ، آن‌گاه كه پيش از ابراهيم ما را ندا داد و از ما يارى طلبيد ، ما هم دعاى او را اجابت كرديم و وى و خاندانش را از آن اندوه بزرگ رهايى بخشيديم . ( 76 )\r\nو او را بر مردمى كه آيات ما را دروغ مىانگاشتند ، پيروز كرديم و از شرّ آنان رهايىاش بخشيديم . آنان چون بد مردمى بودند همگىشان را غرق كرديم . ( 77 )\r\nو داود و سليمان را ياد كن ، آن‌گاه كه دربارهء حكم كشتزارى كه شبانه گوسفندان مردم در آن چريده و تباهش كرده بودند ، به مشورت پرداختند ، و ما همواره بر داورى پيامبران گواه بوده‌ايم . ( 78 )\r\nپس كيفيت اجراى آن حكم را به سليمان فهمانديم و به هريك از آن دو ، داورى درست و دانشى ژرف عطا كرديم ، و كوه‌ها و پرندگان را رام ساختيم كه در تسبيح خدا با داود هم‌آوا مىشدند و پيش‌تر نيز ما عطاكنندهء اين مواهب بوده‌ايم . ( 79 )\r\nو به او فنّ زره‌سازى را كه به سود شماست آموختيم ، تا شما را در جنگ‌هايتان از ضربات سخت سلاح‌ها حفظ كند . پس آيا شما سپاسگزار نعمت‌هاى ما خواهيد بود ؟ ( 80 )\r\nو براى سليمان حتى تندباد را نيز رام ساختيم كه به فرمان او به سوى سرزمينى كه در آن بركت نهاده بوديم ( سرزمين شام ) روان مىشد ، و ما به هرچيزى داناييم . ( 81 )\r\n\r\n","description":"","footnote":"","page_name":" 328 ","page_number":333},
  {"content":"\r\n\r\nو از جنّيان شرور كسانى بودند كه به دريا فرومىرفتند تا براى او جواهرات استخراج كنند ، و غير از اين ، كارهاى ديگرى نيز براى او مىكردند ، و ما آنها را در خدمت او نگاه داشته بوديم و از گزند رساندن به ملك و مملكت او بازمىداشتيم . ( 82 )\r\nو ايّوب را ياد كن ، آن‌گاه كه پروردگارش را ندا داد كه به من آسيب رسيده است و تو مهربانترين مهربانانى . ( 83 )\r\nپس دعاى او را اجابت كرديم و آسيب‌هايى كه بر او وارد شده بود بر طرف ساختيم ، و كسانش را كه از دست داده بود به او بازگردانديم و همانندشان را نيز به وى عطا كرديم ( آنان را به دو برابر رسانديم ) تا براى او از جانب ما رحمتى و براى پرستشگران مايهء تذكّر و توجهى باشد . ( 84 )\r\nو اسماعيل و ادريس و ذوالكفل را ياد كن كه همهء آنان از صبرپيشگان بودند . ( 85 )\r\nو ما آنان را به رحمت خود درآورديم و در سرپرستى خويش قرار داديم ، زيرا آنان از شايستگان بودند . ( 86 )\r\nو يونس ، همدم آن ماهى را ياد كن ، هنگامى كه از ميان قومش بيرون رفت ، در حالىكه بر آنان به سبب كفرشان خشم گرفته بود ، و گمان كرد كه ما هرگز بر او تنگ نخواهيم گرفت ، ولى ما او را به كام نهنگ فروبرديم و او در آن تاريكىها ندا داد كه جز تو خدايى شايستهء پرستش نيست كه بتوان به او پناه برد ، و تو از اين‌كه مورد اعتراض باشى منزّهى ، به يقين من از ستمكاران بودم . ( 87 )\r\nپس دعاى او را اجابت كرديم و از شكم ماهى نجاتش داديم و از آن اندوه رهايىاش بخشيديم و مؤمنان را نيز اين‌گونه از دشوارىها نجات مىدهيم . ( 88 )\r\nو زكريّا را ياد كن ، آن‌گاه كه پروردگارش را خواند كه پروردگارا ، مرا تنها مگذار و فرزندى به من ببخش كه تو بهترين وارثانى . ( 89 )\r\nپس دعاى او را اجابت نموديم و يحيى را به دو بخشيديم و همسرش را به رغم اين‌كه سالخورده و نازا بود شايستهء باردارى كرديم . اين نعمت را از آن‌روى به خاندان زكريّا بخشيديم كه آنان در كارهاى نيك شتاب مىكردند و ما را به اميد رحمت و ترس از كيفر مىخواندند و در برابر ما فروتن بودند . ( 90 )\r\n\r\n","description":"","footnote":"","page_name":" 329 ","page_number":334},
  {"content":"\r\n\r\nو ياد كن از آن بانويى كه دامن خود را پاك نگاه داشت و ما از روح خويش در او دميديم ( او بدون علل طبيعى به فرزندى باردار شد ) و او و پسرش مسيح را براى جهانيان نشانه‌اى قرار داديم . ( 91 )\r\nاى مردم ، به يقين اين است نوع شما كه همه يك امت هستيد و يك هدف را دنبال مىكنيد پس بيش از يك پروردگار نداريد و پروردگار شما منم و امورتان در اختيار من است ؛ پس مرا بپرستيد . ( 92 )\r\nآرى ، انسان‌ها همه امّتى يگانه‌اند كه بايد با پيروى از پيامبران خدا يك دين مىداشتند و همه بر آيين توحيد بودند ، ولى آنان دين را ميان خود قطعه‌قطعه كردند و هركدام بخشى از آن را گرفته و بخش‌هايى را وانهادند ، امّا بدانند كه همگان براى حسابرسى اعمالشان به سوى ما بازمىگردند . ( 93 )\r\nپس هركس برخى از كارهاى شايسته را انجام دهد در حالىكه به خدا و پيامبران او ايمان داشته باشد ، تلاشش پوشيده و بىسپاس نمىماند و ما آن را ثبت مىكنيم . ( 94 )\r\nو بازگشت مردم ديارى كه آن را نابود كرده‌ايم ، به دنيا ناشدنى است . آنان هرگز نمىتوانند بازگردند تا آنچه را از دست داده‌اند با ايمان و عمل شايسته به دست آورند . ( 95 )\r\nاين سنّت همچنان ادامه دارد تا اين‌كه راه بستهء يأجوج و مأجوج گشوده شود و آنان از هربلندى شتابان به سوى ساير مردم روانه شوند . ( 96 )\r\nدر اين هنگام آن وعدهء راست و درست نزديك شود ، و به ناگاه ديدگان كسانى كه كفر ورزيده‌اند ، خيره گردد و گويند : اى واى بر ما ! به راستى ما از اين رويداد بىخبر بوديم و كسى ما را بدان آگاه نكرد ، نه بلكه ما خود ستمكار بوديم كه به دنيا دل بستيم و اين حقيقت را به فراموشى سپرديم . ( 97 )\r\nشما كفرپيشگان و آنچه جز خدا مىپرستيد ، هيزم دوزخيد ، شما در آن وارد خواهيد شد . ( 98 )\r\nاگر اينها خدايانى شايستهء پرستش بودند وارد دوزخ نمىشدند معبودان و پرستشگرانشان همگى در آن‌جا ماندگارند . ( 99 )\r\nآنان در آن‌جا نعره و فريادى دارند و در آن‌جا ناشنوا خواهند بود . ( 100 )\r\nامّا كسانى كه پيش‌تر از جانب ما آن بهترين وعده ( ورود در بهشت ) به آنان داده شده است ، اينانند كه از آتش دوزخ دور نگاه داشته مىشوند . ( 101 )\r\n\r\n","description":"","footnote":"","page_name":" 330 ","page_number":335},
  {"content":"\r\n\r\nصداى آن را نمىشنوند ، و آنان در آنچه دلخواهشان باشد جاودانه‌اند . ( 102 )\r\nآن بزرگترين هراس كه با دميدن در صور پديد مىآيد آنان را غمگين نمىكند ، و فرشتگان با اين نويد به ديدارشان مىآيند كه :\r\nاين همان روزى است كه آن را به شما وعده مىدادند . ( 103 )\r\nروزى كه آسمان را درهم مىپيچيم و آن را از ديده‌ها نهان مىسازيم همچون صفحه‌اى كه با طومار شدنش نوشته‌هاى درونش را نهان مىسازد . همان‌گونه كه بار نخست آفريدگان را به سهولت پديد آورديم ، دوباره آنها را بازمىگردانيم . ما اين را وعده داده و وفاى به آن را بر خود لازم دانسته‌ايم و قطعا انجام‌دهندهء آن خواهيم بود . ( 104 )\r\nو به يقين ، در زبور ، كتاب آسمانى داود ، پس از تورات ، آن يادوارهء الهى نوشتيم كه زمين را از شرك و گناه پاك خواهيم ساخت و بندگان شايستهء من آن را به ارث خواهند برد . ( 105 )\r\nبه راستى ، در حقايقى كه در اين سوره بيان شده است ، براى پرستشگران خدا وسيله‌اى براى وصول به هدف خواهد بود . ( 106 )\r\nو ما تو را جز رحمتى براى همهء گروه‌هاى بشرى نفرستاديم . ( 107 )\r\nبگو : جز اين نيست كه به من وحى مىشود كه معبود شما معبودى يگانه است ؛ پس آيا شما سر تسليم فرود مىآوريد ؟ ( 108 )\r\nپس اگر از گرايش به توحيد روى برتافتند و تسليم خدا نشدند بگو : من به همهء شما به‌طور يكسان خطر شرك را اعلام كردم و نمىدانم آيا آنچه بدان تهديد شده‌ايد نزديك است يا دور . ( 109 )\r\nبه يقين او سخنى را كه آشكارا در استهزاى به دين بر زبان مىرانيد مىداند و از نيرنگ‌هايى كه بر ضد دين تدارك مىبينيد و آنها را نهان مىداريد ، باخبر است . پس اوست كه به نتيجهء اعمال شما و نزديكى و دورى كيفرتان آگاه است . ( 110 )\r\nو من نمىدانم ، شايد آن تهديد وسيلهء آزمونى براى شما باشد تا آنچه را درباره دين در نهان خويش داريد آشكار گردد و نيز مهلتى باشد كه تا چندى از متاع دنيا بهره‌مند شويد و بدان خام گرديد . ( 111 )\r\nپيامبر به خدا عرضه داشت : پروردگارا ، ميان من و آنان به حق داورى كن ، و به مشركان گفت : پروردگار ما همان خداى رحمان است كه بر آنچه به ناروا دربارهء دينش مىگوييد ، از او يارى خواسته مىشود . ( 112 )\r\n\r\nسورهء حج / 22\r\n\r\n","description":"","footnote":"","page_name":" 331 ","page_number":336},
  {"content":"\r\n\r\nبه نام خداوند گسترده‌مهر مهربان\r\nاى مردم ، از پروردگارتان پروا بداريد و از شرك و گناه دورى كنيد ؛ قطعا زلزله‌اى كه در آستانهء قيامت روى مىدهد پديده‌اى بس بزرگ است . ( 1 )\r\nروزى كه آن را ببينيد ، هر شيردهنده‌اى پستان از دهان آن‌كه شيرش مىداده مىگيرد و وحشت‌زده از او دور مىشود ، و هرباردارى از ترس ، وضع حمل مىكند ، و مردم را مست مىبينى در حالىكه آنان مست شراب نيستند ، ولى عذاب خدا سخت است كه هوش از آدميان مىبرد . ( 2 )\r\nو از مردم كسانىاند كه بدون هيچ دانشى ، دربارهء خدا و صفات و افعال او به جدال مىپردازند و از هرشيطان پليدى پيروى مىكنند . ( 3 )\r\nبر شيطان چنين مقرّر شده است كه هركس ولايت او را بپذيرد و خود را تحت نفوذ او قرار دهد ، وى را به بيراهه خواهد كشيد و او را به عذاب آتش برافروخته راه خواهد نمود . ( 4 )\r\nاى مردم ، اگر در رستاخيز و زنده شدن مردگان ترديد داريد ، به آفرينش خود بنگريد ، ما شما را از خاكى بىجان آفريديم ، آن‌گاه از نطفه و سپس از خونى بسته شده و پس از آن از گوشتى [ كه گويى 
  ] جويده شده با آفرينشى تمام و ناتمام ، تا براى شما آشكار كنيم كه زنده شدن مردگان امكان‌پذير است ؛ و هرجنينى را كه بخواهيم تا سرآمدى معين در رحم‌ها نگاه مىداريم ، سپس شما را در حالىكه كودكى هستيد بيرون مىآوريم ، آن‌گاه [ شما را رشد مىدهيم 
  ] تا به توانايى خود برسيد ؛ و از شما كسانىاند كه پيش از رسيدن به كهنسالى جانشان را مىستانند ، و از شما كسانىاند كه به فروترين دوران عمر رسانده مىشوند تا چندان فرتوت گردند كه بعد از دانستن ، چيزى ندانند . و زمين را نيز خاموش و مرده مىبينى ، پس چون آب بر آن فروفرستيم ، سخت به جنبش درآيد و بردمد و از هرنوع گياه نيكو و شاداب بروياند . ( 5 )\r\n\r\n","description":"","footnote":"","page_name":" 332 ","page_number":337},
  {"content":"\r\n\r\nاين آفرينش و تدبير كه سرانجام به رستاخيز منتهى مىشود بدان سبب است كه خداوند حق مطلق است و باطل از او سرنمىزند ، در حالىكه آفرينش بدون رستاخيز بيهوده است ، و نيز بدان سبب است كه خدا پيوسته مردگان را حيات مىبخشد پس برپا كردن رستاخيز بر او دشوار نيست و نيز اين‌كه او بر انجام هركارى تواناست . ( 6 )\r\nو نيز با توجه به اين حقيقت است كه قيامت آمدنى است و هيچ شكى در آن نيست و اين‌كه خدا همهء كسانى را كه در گورهايند برمىانگيزد . ( 7 )\r\nامّا از ميان مردم كسى است كه دربارهء خدا و صفات او مجادله مىكند بىآن‌كه به دانشى برخاسته از دليل عقلى متّكى باشد يا با هدايت و الهامى از جانب خدا دلش به نور معرفت روشن شده باشد و يا به كتابى آسمانى كه روشنگر است تمسّك نموده باشد . ( 8 )\r\nاين در حالى است كه او از سر تكبّر پهلوى خود را مىگرداند و روى برمىتابد تا مردم را از راه خدا به گمراهى بيفكند . براى او در اين جهان خوارى و رسوايى است و روز قيامت عذاب آن آتش برافروخته را به او خواهيم چشانيد . ( 9 )\r\n[ به او گفته مىشود : 
  ] اين كيفر به سزاى دستاوردى است كه خود پيش فرستاده‌اى ، و نيز از آن‌روست كه خدا به بندگانش ستم نمىكند ، بلكه به هركسى آنچه را كه درخور اوست مىدهد . ( 10 )\r\nو از ميان مردم كسى است كه خدا را يكسويه و در برخى شرايط عبادت مىكند ؛ پس اگر خيرى به او رسد دلش به آن آرام مىگيرد و به عبادت خدا و دين او دل خوش مىكند ، و اگر رنج و محنتى به او رسد روى مىگرداند و از عبادت خدا بازمىايستد . او در دنيا و آخرت زيان ديده است و زيانكارى آشكار همين است . ( 11 )\r\nبه جاى خدا چيزى را مىپرستد كه نه به او زيانى مىرساند و نه به او سودى مىبخشد . اين است آن گمراهى كه با حق فاصله‌اى دور و دراز دارد . ( 12 )\r\nروز قيامت دربارهء معبودش مىگويد : كسى كه زيان او از سودش نزديك‌تر است قطعا بد سرپرست و بد همدمى است . ( 13 )\r\nقطعا خداوند كسانى را كه ايمان آورده و كارهاى شايسته كرده‌اند به بوستان‌هايى پردرخت كه از زير آنها نهرها روان است درمىآورد . به يقين خدا آنچه را بخواهد انجام مىدهد . ( 14 )\r\nهركس مىپنداشت كه خدا هرگز پيامبرش را در دنيا يارى نمىكند و دين او را رونق نمىبخشد و در آخرت نيز او را يارى نمىكند و بر او و پيروانش رحمت نمىآورد ، اكنون كه شوكت او و كثرت پيروانش را مىبيند و به خشم مىآيد بايد ريسمانى به آسمان كشد ، سپس خود را بدان حلق‌آويز كند ، آن‌گاه بنگرد كه آيا اين كار خشم او را از بين مىبرد . ( 15 )\r\n\r\n","description":"","footnote":"","page_name":" 333 ","page_number":338},
  {"content":"\r\n\r\nما قرآن را كه داراى آياتى روشن و روشنگر است بدين‌سان كه در اين سوره آمده است فروفرستاده‌ايم ، ولى بدانيد كه قرآن بدون ارادهء خدا سبب هدايت نمىشود زيرا حقيقت اين است كه خدا هر كه را بخواهد هدايت مىكند . ( 16 )\r\nكسانى كه به محمّد ايمان آورده و كسانى كه يهودىاند و صابئان و مسيحيان و زرتشتيان و كسانى كه شرك ورزيده‌اند ، قطعا خدا روز قيامت ميان آنان در آنچه اختلاف كرده‌اند داورى مىكند و حقگرايانشان را از باطل‌گرايانشان جدا مىسازد .\r\nبه يقين ، خدا بر هرچيزى گواه است . ( 17 )\r\nآيا ندانسته‌اى كه هركه در آسمان‌ها و هركه در زمين است ، و نيز خورشيد و ماه و ستارگان و كوه‌ها و درختان و جنبندگان در برابر عظمت و شكوه خدا خضوع مىكنند ؟ و آيا ندانسته‌اى كه بسيارى از مردم پيشانى به خاك مىسايند و براى او سجده مىكنند و بسيارى هم از سجده به درگاه او خوددارى مىورزند و به همين سبب عذاب بر آنان حتمى شده است ؟ اينانند كه خدا خوار و حقيرشان مىدارد ، و هركه را خدا خوار دارد گرامىدارنده‌اى براى او نخواهد بود .\r\nقطعا خدا هرچه بخواهد انجام مىدهد . ( 18 )\r\nاينان دو گروه متخاصمند كه دربارهء پروردگارشان با يكديگر در ستيز بودند ؛ پس كسانى كه يكتايى پروردگارشان را باور نكرده و به پيامبران او كفر ورزيده‌اند ، جامه‌هايى آتشين براى آنان بريده شده و از بالاى سرشان آب جوشان بر آنان ريخته مىشود . ( 19 )\r\nآنچه در درونشان است و نيز پوستشان به وسيلهء آن پخته و ذوب مىگردد . ( 20 )\r\nو براى آنان گرزهايى آهنين است . ( 21 )\r\nهرگاه بخواهند از آتش بيرون روند و از اندوه رهايى يابند در آن بازگردانده مىشوند و [ به آنان گفته مىشود : 
  ] بچشيد عذاب سوزان آتش را ! ( 22 )\r\nامّا كسانى كه يكتايى پروردگارشان را باور كرده و به پيامبران او ايمان آورده و كارهاى شايسته انجام داده‌اند ، خدا آنان را به بوستان‌هايى پردرخت كه از زير آنها نهرها روان است درمىآورد . در آن‌جا به ستواره‌هايى زرّين و به مرواريد درشت آراسته مىشوند و جامه‌شان در آن‌جا ديباى خالص است . ( 23 )\r\n\r\n","description":"","footnote":"","page_name":" 334 ","page_number":339},
  {"content":"\r\n\r\nدر آن‌جا به گفتن سخن پاك راهنمايى مىشوند و به راه خداوند ستوده هدايت مىگردند . ( 24 )\r\nكسانى كه به پيامبر كافر شده‌اند و پيوسته مردم را از راه خدا و مؤمنان را از ورود به مسجد الحرام - كه ما آن را عبادتگاهى براى همهء مردم قرار داده‌ايم به گونه‌اى كه ساكنان آن‌جا و كسانى كه از مناطق ديگر مىآيند در اين بهره‌ورى حقى يكسان دارند - بازمىدارند ، براى آنان عذابى دردناك خواهد بود ، زيرا هركه در آن‌جا از روى ستم مردم را منحرف بخواهد ، از عذابى دردناك به او خواهيم چشانيد . ( 25 )\r\nياد كن زمانى را كه جايگاه آن خانه ( كعبه ) را با وحيى كه به ابراهيم كرديم محل عبادت او مقرر داشتيم ، او را گفتيم : در پرستش من و انجام مراسم حج چيزى را شريك من مساز ، و آن خانه را كه جايگاه پرستش من است براى طواف‌كنندگان و كسانى كه به نماز و عبادت مىايستند و براى ركوع‌كنندگان و سجده‌كنندگان پاك گردان . ( 26 )\r\nو به او گفتيم : در ميان مردم بانگ برآور تا براى انجام مراسم حج در مسجد الحرام حضور يابند . اگر آنان را فراخوانى ، پياده و سوار بر شترانى لاغرميان كه از هرراه دورى فرامىرسند نزد تو مىآيند ، ( 27 )\r\nتا منافع مادّى و معنوى را كه برايشان فراهم است بنگرند و نام خدا را در روزهايى معيّن ( ايّام تشريق ) به هنگام قربانى بر دام‌هايى كه خدا روزى آنان كرده است ببرند . پس ، از گوشت آنها بخوريد و از آن به نيازمند و تهيدست نيز غذا دهيد . ( 28 )\r\nسپس حاجيان بايد آلودگىهاى خود را بزدايند و از ناخن‌ها و موهاى خود بگيرند تا از احرام خارج شوند ، و بايد به نذرهايى كه كرده‌اند وفا كنند و بر گرد آن خانهء كهن ( كعبه ) طواف نمايند . ( 29 )\r\nاينهاست مناسك حج كه براى ابراهيم و كسانى كه پس از او مىآيند تشريع شده است . و هركس محرّمات الهى را بزرگ بشمارد و از ارتكاب آنها پرهيز كند ، اين نزد پروردگارش براى او بهتر است .\r\nدام‌ها - جز آنچه بر شما خوانده مىشود - براى شما حلال شده است . پس از بت‌ها كه پليدند دورى كنيد و از دام‌هايى كه به نام آنها سر بريده مىشود اجتناب نماييد و از گفتار باطل بپرهيزيد ؛ ( 30 )\r\n\r\n","description":"","footnote":"","page_name":" 335 ","page_number":340},
  {"content":"\r\n\r\nدر حالىكه به سوى خدا گرايش داشته و كسى را شريك او قرار ندهيد .\r\nو هركس براى خدا شريك قرار دهد ، از مرتبهء انسانيّت ساقط مىشود و شيطان او را شكار خويش مىكند . او در مثل مانند اين است كه از آسمان فروافتد و پرندگان شكارى او را بربايند ، يا باد او را به مكانى دوردست بيفكند . ( 31 )\r\nحقيقت آن است كه گفتيم ، و هركس شعاير الهى را بزرگ بشمارد پس حرمت شترانى را كه براى قربانى علامت‌گذارى شده‌اند پاس دارد . دلى تقواپيشه دارد زيرا بزرگ شمردن شعاير الهى برخاسته از تقواپيشگى دل‌هاست . ( 32 )\r\n[ حفظ حرمت شتران قربانى در ترك بهره‌بردارى از آنها نيست ، بلكه 
  ] براى شما در آنها سودهايى است كه مىتوانيد تا مدّتى كه براى قربانى كردن آنها تعيين شده است از آنها استفاده بريد ؛ و زمان قربانى كردن آنها هنگامى است كه به آن خانهء كهن ( كعبه ) برسند . ( 33 )\r\nنه تنها براى ابراهيم و امّت او ، بلكه براى هرامّتى قربانيى مقرر داشتيم تا بر دام‌هايى كه خدا روزى آنها كرده است ، هنگام ذبح ، نام او را ببرند . پس معبود شما و آنان معبودى يگانه است و آن خداست ؛ از اين‌رو با اخلاص در انجام مناسك حج و تقديم قربانىها ، تسليم فرمان او باشيد . و كسانى را كه به خدا آرامش يافته‌اند و در برابر او خاشعند نويد ده ؛ ( 34 )\r\nهمانان كه چون خدا نزدشان ياد شود دل‌هايشان مىترسد و بر ناگوارىهايى كه به آنان رسيده است شكيبايند و نماز را برپا مىدارند و از آنچه روزيشان كرده‌ايم انفاق مىكنند . ( 35 )\r\nو شتران فربهى را كه براى قربانى حج آماده كرده‌ايد ، براى شما از شعاير الهى قرار داده‌ايم . براى شما در آنها خيرى است . پس در حالى كه بر دست‌هاى خود ايستاده‌اند نام خدا را بر آنها ببريد و نحرشان كنيد و چون به پهلو درافتادند و جان دادند ، خود از آنها بخوريد و به تهيدست قناعت‌پيشه و مستمندى كه به انتظار بخشش نزد شما آيد از آن غذا دهيد . اين‌گونه ، شتران را براى شما رام ساختيم ، باشد كه سپاسگزارى كنيد . ( 36 )\r\nهرگز گوشت و خون آنها به خدا نمىرسد ، زيرا او از همه چيز بىنياز است ، امّا تقواى شما به او مىرسد ، چرا كه پرهيزگاران به درگاه او تقرّب مىيابند . بدين‌سان خدا آنها را براى شما رام ساخت تا شما را با تقديم قربانىها به اطاعت و تقرب خويش رهنمون شود و شما بايد او را به پاس اين‌كه راهتان نمود به بزرگى ياد كنيد . و به نيكوكاران نويد ده . ( 37 )\r\nقطعا خداوند شرّ مشركان را از كسانى كه ايمان آورده‌اند دور مىكند ، زيرا آنان را دوست مىدارد ، ولى مشركان را چون به امانت الهى ( فطرت خداجويى خويش ) خيانت كرده و نعمت‌هاى او را ناسپاسى نموده‌اند دوست نمىدارد ، كه او هيچ خيانتكار ناسپاسى را دوست نمىدارد . ( 38 )\r\n\r\n","description":"","footnote":"","page_name":" 336 ","page_number":341},
  {"content":"\r\n\r\nاينك به آن مؤمنانى كه مورد هجوم قرار مىگيرند ، از جانب خدا رخصت داده شده است كه به جهاد اقدام كنند . اين بدان سبب است كه آنان مورد ستم قرار گرفته‌اند ، و قطعا خدا بر يارى آنان تواناست و پيروزشان خواهد كرد . ( 39 )\r\nهمانان كه به ناحق از ديارشان بيرون رانده شدند ؛ اخراجشان سببى جز اين نداشت كه مىگفتند پروردگار ما خداست . و اگر خدا با حكم جهاد ، برخى از مردم را به وسيلهء برخى ديگر دفع نمىكرد ، صومعه‌هاى راهبان و كليساهاى مسيحيان و معابد يهوديان و مساجد مسلمانان كه در آنها نام خدا بسيار برده مىشود ويران گشته بود ، و قطعا خدا كسانى را كه او را يارى مىدهند يارى خواهد كرد ، چرا كه خدا نيرومند و شكست‌ناپذير است . ( 40 )\r\nهمانان كه اگر در زمين به ايشان قدرت دهيم تا بتوانند روش زندگى اجتماعى خود را برگزينند ، جامعه‌اى تشكيل مىدهند كه همگان در آن نماز را برپا مىدارند و زكات مىپردازند و به آنچه شايسته است فرمان مىدهند و از آنچه ناشايسته است نهى مىكنند . و قطعا خدا مؤمنان را يارى مىكند و آنان را بر كفرپيشگان پيروز مىگرداند چرا كه فرجام امور از آن خداست . ( 41 )\r\nو اگر تو را - اى پيامبر - دروغ‌پرداز مىشمرند غمگين مباش ، چرا كه تكذيب پيامبران پيشينه‌اى دور و دراز دارد ؛ قوم نوح و عاديان و ثموديان نيز پيامبرانشان را دروغگو شمردند ، ( 42 )\r\nو همچنين قوم ابراهيم و قوم لوط ، ( 43 )\r\nو نيز اهل مدين ، و موسى هم از سوى فرعونيان تكذيب شد ؛ پس به كافران مهلت دادم ، سپس آنها را به عذاب گرفتم . پس انكار من در برابر كفر و تكذيب آنان چگونه بود و چه عذابى بر سرشان فرود آوردم . ( 44 )\r\nچه بسيار شهرهايى را كه مردمش ستمكار بودند نابود كرديم ، و اينك ديوار خانه‌هايشان بر سقف‌هاى آن فروريخته است ، و چه بسيار چاه‌هايى كه با نابودى صاحبانش متروك شده و چه بسيار قصرهاى گچكارى شده كه ساكنانش به هلاكت رسيده‌اند . ( 45 )\r\nپس آيا كسانى كه تو را تكذيب مىكنند در زمين گردش نكرده و با ديدهء عبرت به اين ويرانه‌ها ننگريسته‌اند تا برايشان دل‌هايى پديد آيد كه با آنها در فرجام كفر و شرك بينديشند يا گوش‌هايى كه با آنها حقايق را بشنوند و ايمان بياورند ؟ به يقين ديده‌ها نابينا نيست ولى دل‌هايى كه در سينه‌هاست كور است . ( 46 )\r\n\r\n","description":"","footnote":"","page_name":" 337 ","page_number":342},
  {"content":"\r\n\r\nو از تو به مسخره مىخواهند كه در آوردن عذابى كه بدان تهديد شده‌اند شتاب كنى . بدانند كه خدا هرگز وعده‌اش را در مورد عذاب آنان خلاف نمىكند و در اين كار شتاب نمىورزد ، زيرا يك روز با هزار سالى كه شما برمىشمريد نزد پروردگارت همسان و برابر است . ( 47 )\r\nو چه بسيار مردم شهرهايى كه ستمكار بودند مهلتشان دادم و سپس آنان را به عذاب گرفتم .\r\nاينك از چه رو در عذاب اينان شتاب كنم در حالىكه بازگشت همگان فقط به سوى من است و من به حسابشان رسيدگى خواهم كرد . ( 48 )\r\nبگو : اى مردم ، جز اين نيست كه من براى شما پيامبرى هشداردهنده‌ام و آنچه نيكبختى شما را موجب مىشود و هر آنچه تيره‌بختى شما را در پى دارد به روشنى براى شما بيان مىكنم . ( 49 )\r\nپس كسانى كه ايمان آورده و كارهاى شايسته كرده‌اند آمرزش و رزقى ارجمند خواهند داشت كه در بهشت نصيبشان خواهد شد . ( 50 )\r\nو كسانى كه در نابودى آيات ما نهايت تلاش خود را به كار بسته‌اند و به گمان خود مىخواهند ما را سخت درمانده كنند ، آنان اهل دوزخ خواهند بود . ( 51 )\r\nو پيش از تو هيچ رسول و پيامبرى را به سوى مردم نفرستاديم مگر اين‌كه وقتى برنامه‌هايش را براى پيشرفت رسالت خود آماده مىساخت و طرح‌هايى را براى تأمين اهدافش پىريزى مىكرد ، شيطان درصدد برمىآمد تا با تحريك مردم اهداف او را به تباهى كشد ، ولى سنت خدا بر آن بوده و هست آنچه را شيطان القا مىكند محو نمايد ، سپس با پيروز ساختن پيامبران و رسولان ، آيات خويش را استوار سازد ، چرا كه خداوند دانا و حكيم است . ( 52 )\r\nخدا اين فرصت را به شيطان داده است كه آنچه را او بر ضد پيامبران القا مىكند ، براى كسانى كه در دل‌هايشان بيمارى شك و ترديد است و نيز براى سنگدلان وسيلهء آزمونى قرار دهد ، و قطعا ستمكاران در مسيرى خلاف هستند و با حق فاصله‌اى دور و دراز دارند . ( 53 )\r\nآرى ، خدا ترفندهاى شيطان را مىزدايد و آيات خود را استوار مىسازد تا كسانى كه از دانش برخوردار شده‌اند دريابند كه آنچه پيامبران دنبال مىكنند حق است و از جانب پروردگار توست ، و آن را باور كنند و دل‌هايشان در برابر آن نرم و خاشع گردد ، و قطعا خداوند كسانى را كه ايمان آورده‌اند به راهى راست هدايت مىكند . ( 54 )\r\nو كسانى كه كفر ورزيده‌اند ( سران كفرپيشهء قريش ) همواره از حقانيت قرآن در شكّند ، تا اين‌كه به ناگاه قيامت بر آنان در رسد يا عذاب روزى كه فردايى ندارد به سراغشان بيايد . ( 55 )\r\n\r\n","description":"","footnote":"","page_name":" 338 ","page_number":343},
  {"content":"\r\n\r\nروزى كه قيامت فرارسد ، آشكار شود كه مالكيّت و فرمانروايى جهان هستى از آن خداست .\r\nاو ميان مردم داورى مىكند ؛ پس كسانى كه ايمان آورده و كارهاى شايسته كرده‌اند ، در بوستان‌هايى پرنعمت خواهند بود . ( 56 )\r\nو كسانى كه كافر شده و آيات ما را دروغ انگاشته‌اند ، اينانند كه برايشان عذابى خواركننده خواهد بود . ( 57 )\r\nو كسانى كه در راه خدا هجرت كرده ، آن‌گاه در اين مسير كشته شده يا مرده‌اند ، قطعا خداوند به آنان رزقى نيكو عطا مىكند ، و بىگمان خداست كه بهترين روزىدهندگان است . ( 58 )\r\nبىترديد آنان را به جايگاهى كه آن را مىپسندند درمىآورد ، و به راستى خدا به آنچه مهاجران راه خدا مىپسندند آگاه و در كيفر دشمنانشان بردبار است . ( 59 )\r\nحقيقت همين است كه گفته شد ، و هركس مانند عقوبتى كه بر او رفته است عقوبت كند ، به شرط اين‌كه به ناروا عقوبت شده باشد ، خدا به او رخصت مقابلهء به مثل مىدهد و او را بدين وسيله يارى مىكند ، چرا كه خدا بسيار بخشاينده و آمرزنده است . ( 60 )\r\nاين قانون مقابلهء به مثل برخاسته از سنّت خدا در جهان آفرينش است ؛ چنان‌كه خدا شب را در روز فرومىبرد و بر آن چيره مىكند و روز را در شب فرومىبرد و بر آن چيره مىسازد ، و نيز بدان سبب است كه خداوند گفتار ستمديدگان را مىشنود و به كردارشان بيناست . ( 61 )\r\nاين تصرفاتى كه از جانب خدا در تكوين و تشريع صورت مىپذيرد بدان سبب است كه خدا پايدار و از هرباطلى پيراسته است و آنچه جز او مىخوانند باطل و بىثبات است ، و نيز بدان سبب است كه خدا بلندمرتبه و بزرگ است . ( 62 )\r\nآيا نديده‌اى كه خدا از آسمان آبى فروفرستاده است ، آن‌گاه زمين به وسيلهء آن سبز و خرّم مىشود ؟ آرى ، علم خدا بر ژرفاى هرچيزى احاطه دارد و از كنه موجودات با خبر است . ( 63 )\r\nآنچه در آسمان‌ها و آنچه در زمين است از آن اوست ، و به راستى خدا از آنچه مردم انجام مىدهند بىنياز است و كارهايش همه زيباست و بر آن ستايش مىشود . ( 64 )\r\n\r\n","description":"","footnote":"","page_name":" 339 ","page_number":344},
  {"content":"\r\n\r\nنشانه‌هاى قدرت خدا در سراسر جهان هستى آشكار است ؛ مگر نديده‌اى كه خدا آنچه را در زمين است و نيز كشتىها را كه به فرمان او در دريا روانند ، براى شما رام ساخته و آسمان و آنچه را در آن است ( صاعقه‌ها و سنگ‌هاى آسمانى و . . . ) نگاه مىدارد از اين‌كه بر زمين افتند ، مگر اين كه خود اذن دهد . قطعا خدا به مردم رئوف است و بر آنان ترحم مىكند . ( 65 )\r\nاوست آن‌كه به شما حيات بخشيده است ، سپس شما را مىميراند ، آن‌گاه در قيامت به شما حياتى دوباره مىبخشد . اينها براى شما نعمت‌هايى ارجمندند ولى انسان در برابر اين نعمت‌ها بسيار ناسپاس است . ( 66 )\r\nما براى هريك از امّت‌هاى گذشته عبادتى فراخور فهم و درك آنان قرار داديم كه همان را انجام مىدادند ، و براى تو و امّتت نيز عباداتى خاص قرار داده‌ايم ؛ پس نبايد كافران با تو در اين امر كشمكش كنند و بگويند بدعت آورده‌اى . تو به مخالفت آنان توجّه مكن و مردم را به سوى پروردگارت فراخوان كه قطعا بر راهى راست كه بدان هدايت شده‌اى قرار دارى . ( 67 )\r\nو اگر باز هم با تو به جدال پرداختند با آنان كشمكش مكن و بگو : خدا به آنچه مىكنيد داناتر است . ( 68 )\r\nخدا در روز قيامت ميان شما دربارهء آنچه با پيامبر بر سر آن مخالفت مىكرديد داورى مىكند . ( 69 )\r\nآيا ندانسته‌اى كه خدا آنچه را در آسمان‌ها و زمين است مىداند و از كارهاى شما نيز آگاه است ؟ قطعا آنچه را خدا مىداند با همهء گستردگىاش در كتابى ثبت گرديده و يقينا ثبت آنها بر خدا آسان است . ( 70 )\r\nو مشركان جز خدا چيزهايى را مىپرستند كه خدا برهانى با آنها فرونفرستاده است و چيزهايى كه خود به آنها علمى ندارند . آنان ستمكارند و ستمكاران هيچ ياورى نخواهند داشت . ( 71 )\r\nو چون آيات ما كه دلالت آنها [ بر توحيد 
  ] به خوبى روشن است ، بر آنان تلاوت شود ، در چهرهء كسانى كه كافر شده‌اند ، آثار انكار و ناخوشايندى را مىبينى . نزديك است به كسانى كه آيات ما را بر آنان تلاوت مىكنند ، حمله برند . به آنان بگو : آيا شما را به بدتر از اين آگاه كنم ؟ اين همان آتش دوزخ است كه خدا آن را به كسانى كه كافر شده‌اند وعده داده و بد سرانجامى است . ( 72 )\r\n\r\n","description":"","footnote":"","page_name":" 340 ","page_number":345},
  {"content":"\r\n\r\nاى مردم مثلى زده شده است ، بدان گوش فرادهيد : كسانى كه شما آنها را به جاى خدا مىخوانيد هرگز نمىتوانند مگسى بيافرينند ، هرچند براى آفريدن آن همداستان شوند ؛ و اگر مگس چيزى از آنها بربايد نمىتوانند آن را باز پس گيرند .\r\nهم خدايانى كه در پى آن مگس برآيند ناتوانند و هم مگسى كه در پى آنند ناتوان است . ( 73 )\r\nخداست كه تدبيركنندهء جهان هستى است و تنها او شايستهء پرستش است ، ولى مشركان خدا را آن‌گونه كه درخور منزلت اوست ارج ننهادند و به غير او روى آوردند . بىگمان ، خدا نيرومند و شكست‌ناپذير است . ( 74 )\r\nخدا از ميان فرشتگان فرستادگانى شايسته را برمىگزيند تا وحى الهى را به پيامبران برسانند ، و از ميان مردم نيز شايستگان رسالت را انتخاب مىكند تا پيام خدا را به مردم ابلاغ كنند چرا كه خداوند درخواست مردم را كه در پى كمالند مىشنود و نيازشان به رهنمودها را مىبيند . ( 75 )\r\nخدا آنچه را كه پيش روى فرشتگان و پيامبران است و آنچه را كه پشت سرشان است مىداند . چگونه ممكن است كارهاى آنان بر خدا پوشيده بماند در صورتى كه همهء امور به او بازگردانده مىشود . ( 76 )\r\nاى كسانى كه ايمان آورده‌ايد ، ركوع و سجده كنيد و پروردگارتان را بپرستيد و كار خير انجام دهيد ، باشد كه نيكبخت شويد . ( 77 )\r\nاى كسانى كه ايمان آورده‌ايد ، در آنچه مربوط به خداست - چنان‌كه درخور تلاش براى اوست - تلاش كنيد . او شما را برگزيده و در دينتان كه همان آيين پدرتان ابراهيم است ، بر شما هيچ دشوارى و تنگنايى قرار نداده است . خدا شما را پيش از نزول قرآن و در اين قرآن اهل تسليم ناميده و اسلام شما را پذيرفته است تا هم پيامبر بر شما گواه باشد و هم شما بر اعمال مردم گواه باشيد . پس نماز را برپا داريد و زكات بدهيد و در همه حال به خدا تمسّك جوييد و او را اطاعت كنيد كه او سرپرست شماست ، او خوب سرپرست و نيكو ياورى است . ( 78 )\r\n\r\nسورهء مؤمنون / 23\r\n\r\n","description":"","footnote":"","page_name":" 341 ","page_number":346},
  {"content":"\r\n\r\nبه نام خداوند گسترده‌مهر مهربان\r\nبه راستى كه مؤمنان به سعادت دست يافتند ، ( 1 )\r\nآنان كه در نمازشان فروتن‌اند ، ( 2 )\r\nو آنان كه از كار بيهوده رويگردانند ، ( 3 )\r\nو آنان كه اموال خود را به وسيلهء انفاق پاك مىسازند ، ( 4 )\r\nو آنان كه دامن خود را حفظ مىكنند ، ( 5 )\r\nمگر از همسرانشان يا كنيزانى كه مالك آنها شده‌اند ، كه آنان نكوهش نمىشوند ؛ ( 6 )\r\nپس كسانى كه راه ديگرى جز آنچه مقرّر شد طلب كنند ، آنان از مرز الهى گذشته‌اند ؛ ( 7 )\r\nو مؤمنان كسانىاند كه امانت‌هاى يكديگر را پاس مىدارند و به پيمان خود وفادارند ، ( 8 )\r\nو آنان كه همواره بر نمازهاى واجب خود مواظبت مىكنند ، ( 9 )\r\nاينانند ميراث‌بران ، ( 10 )\r\nهمانان كه بهشت برين را به ارث مىبرند و در آن جاودانه‌اند . ( 11 )\r\nهمانا ما انسان را نخستين بار از عصارهء گلى آفريديم . ( 12 )\r\nسپس نسل او را از نطفه مقرر داشتيم ؛ آن نطفه را در جايگاهى استوار قرار داديم . ( 13 )\r\nسپس آن نطفه را لختهء خونى ساختيم ، آن‌گاه آن لختهء خون را به صورت پارهء گوشتى [ كه گويى 
  ] جويده شده درآورديم ؛ پس آن قطعهء گوشت را استخوان‌هايى چند ساختيم ، آن‌گاه استخوان‌ها را با گوشت پوشانديم ، سپس آن را آفريده‌اى ديگر ساختيم ( به او حقيقت انسانى بخشيديم ) . پس خداوند كه بهترين آفرينندگان است پرخير و بركت است . ( 14 )\r\nسپس شما بعد از اين ، قطعا خواهيد مرد . ( 15 )\r\nو آن‌گاه به يقين شما در روز قيامت برانگيخته خواهيد شد . ( 16 )\r\nو به راستى ما بر فراز شما هفت آسمان كه راه‌هاى نزول فرمان خدا ، فرود و صعود فرشتگان و بالا رفتن اعمال بندگان است ، پديد آورديم و ما از آفريدگان بىخبر نيستيم . ( 17 )\r\n\r\n","description":"","footnote":"","page_name":" 342 ","page_number":347},
  {"content":"\r\n\r\nو از آسمان آبى به اندازه فروفرستاديم و آن را در دل زمين جاى داديم و قطعا ما بر بردن آن تواناييم . ( 18 )\r\nپس براى شما به وسيلهء آن بوستان‌هايى از درختان خرما و انگور پديد آورديم كه در آنها براى شما ميوه‌هاى فراوان است و از آنها مىخوريد . ( 19 )\r\nو نيز به وسيلهء آن درخت زيتون را پديد آورديم كه از كوه سينا برمىآيد و ميوه‌اى مىروياند كه داراى روغن است و خورشى است براى خورندگان . ( 20 )\r\nبه يقين براى شما در دام‌ها ( شتر ، گاو ، گوسفند ) نشانه‌اى است بر اين‌كه امور بندگان را ما تدبير مىكنيم و به آنان مهربانيم ؛ از شيرى كه در شكم آنهاست براى نوشيدن در اختيار شما مىنهيم ، و نيز براى شما در آن دام‌ها سودهاى بسيار است ؛ از آنها بهره مىبريد و از گوشتشان مىخوريد . ( 21 )\r\nو در خشكى بر شتران و در دريا بر كشتىها سوارتان مىكنند . ( 22 )\r\nهمانا نوح را به سوى مردم زمانش به رسالت فرستاديم . او بىدرنگ به سراغ آنان رفت و گفت : اى قوم من ، خداوند يكتا را بپرستيد . شما را جز او معبودى شايستهء پرستش نيست . آيا از كيفر او پروا نمىكنيد كه به يكتايى او كفر مىورزيد . ( 23 )\r\nمهتران قومش كه كافر بودند گفتند : اى مردم ، اين جز بشرى مانند شما نيست . مىخواهد بدين وسيله بر شما برترى جويد . اگر از غيب پيامى به او مىرسيد ، مىبايست به شما نيز كه بشرى مانند او هستيد برسد ، و اگر خدا مىخواست پيامى به ما برساند ، قطعا فرشتگانى را فرومىفرستاد . علاوه‌براين ، آيين او سابقه‌اى ندارد و ما در ميان پدران نخستين خود نشنيده‌ايم كه اين آيين را برگزيده باشند . ( 24 )\r\nاو مردى است كه جنون دامنگيرش شده است ، پس تا مدّتى كوتاه در انتظارش باشيد ، شايد بهبود يابد يا مرگ به سراغش آيد . ( 25 )\r\nنوح گفت : پروردگارا ، من مردم را به عذاب هشدار دادم ، ولى آنان عذاب را دروغ شمردند ، اينك تو مرا به وسيلهء همان عذابى كه چون بدان هشدارشان دادم دروغگويم پنداشتند ، يارى ده . ( 26 )\r\nپس هنگامى كه خواستيم عذاب بفرستيم ، به او وحى كرديم كه آن كشتى را زير نظر ما و برطبق آنچه به تو وحى مىكنيم ، بساز ، و چون حكم ما در مورد نابودى كفرپيشگان در رسيد ، و به نشانهء عذاب ، آب از آن تنور جوشيد ، از هرحيوانى ، دو تا ، يك نر و يك ماده ، با كسانت ( مؤمنان و خانواده‌ات ) جز كسانى از آنان كه پيش‌تر وعدهء عذاب در حقشان ثابت شده است ، در آن كشتى سوار كن ، و با من دربارهء نجات كسانى كه ستم كرده‌اند سخن مگوى ، چرا كه آنان غرق خواهند شد و اين مقدر شده است . ( 27 )\r\n\r\n","description":"","footnote":"","page_name":" 343 ","page_number":348},
  {"content":"\r\n\r\nپس هنگامى كه تو و كسانى كه همراه تواند بر كشتى نشستيد ، بگو : ستايش خداى را كه ما را از اين مردم ستم‌پيشه رهايى بخشيد . ( 28 )\r\nو بگو : پروردگارا ، مرا از طوفان نجات ده و بر خشكى فرود آور ، فرودى كه قرين خير و بركت باشد ، كه تو بهترين نجات‌دهندگان و نيكوترين فرودآورندگانى . ( 29 )\r\nبه يقين در اين داستان نشانه‌هايى [ بر يكتايى خدا و ربوبيّت او 
  ] است . و دعوت نوح و پيامدهاى آن آزمونى از جانب ما بود و ما قطعا آزمايش‌كننده بوديم . ( 30 )\r\nسپس از پى آنان نسلى ديگر ( قوم ثمود ) را پديد آورديم . ( 31 )\r\nو در ميانشان پيامبرى از خودشان به رسالت فرستاديم با اين پيام كه :\r\nخداوند يكتا را بپرستيد كه شما را جز او معبودى شايستهء پرستش نيست ؛ آيا از كيفر او پروا نمىكنيد كه به يكتايى او كفر مىورزيد ؟ ( 32 )\r\nو مهتران قومش كه به خدا كافر شده و ديدار آخرت را دروغ شمرده بودند ، و ما در زندگى دنيا آنان را از نعمت فراوان برخوردار ساخته بوديم گفتند :\r\nاين مرد جز بشرى مانند شما نيست ؛ از آنچه شما مىخوريد او نيز مىخورد و از آنچه شما مىآشاميد او نيز مىآشامد . اگر پيامى از غيب به او رسيده بود به شما نيز مىرسيد ؛ ( 33 )\r\nو سوگند ياد مىكنيم كه اگر از بشرى مثل خودتان كه هيچ امتيازى بر شما ندارد پيروى كنيد ، قطعا در آن صورت زيانكار خواهيد بود . ( 34 )\r\nآيا او به شما وعده مىدهد كه وقتى مرديد و خاك گشتيد و استخوانى چند شديد ، حياتى دوباره مىيابيد و از گورها براى حساب و جزا بيرون آورده مىشويد ؟ ( 35 )\r\nدور است دور آنچه شما را به آن وعده مىدهند . ( 36 )\r\n[ بدانيد كه 
  ] زندگى جز اين زندگى ما در دنيا نيست كه پيوسته نسلى از ما مىميرد و نسلى ديگر پديد مىآيد ، و ما برانگيخته نمىشويم . ( 37 )\r\nاو از جانب خدا رسالتى ندارد بلكه مردى است كه سخن دروغينى را كه خود ساخته به خدا بسته است ، و ما به او ايمان نخواهيم آورد . ( 38 )\r\nپيامبرشان گفت : پروردگارا ، من مردم را به عذاب هشدار دادم و آنان عذاب را دروغ شمردند ، اينك تو مرا به وسيلهء همان عذابى كه چون بدان انذارشان كردم دروغگويم پنداشتند ، يارى ده . ( 39 )\r\nخدا در پاسخ او فرمود : قطعا پس از اندك زمانى با مشاهدهء عذاب پشيمان خواهند شد . ( 40 )\r\nآن‌گاه صيحه‌اى مهيب آنان را به حق فروگرفت ، و آنها را همچون خاشاك سيلاب‌ها قرار داديم . پس دورى از رحمت خدا بر ستم‌پيشگان باد . ( 41 )\r\nسپس از پى آنان نسل‌هاى ديگرى پديد آورديم . ( 42 )\r\n\r\n","description":"","footnote":"","page_name":" 344 ","page_number":349},
  {"content":"\r\n\r\nهيچ امّتى بر سرآمدى كه براى آن مقدّر شده است سبقت نمىگيرد كه زودتر از آن منقرض شود و از آن هم به تأخير نمىافتد كه ديرتر از آن از ميان برود . ( 43 )\r\nآرى ، امّت‌هايى را پس از نوح پديد آورديم و فرستادگان خود را پياپى به رسالت فرستاديم . هرگاه براى راهنمايى امّتى پيامبر آنان آمد ، او را دروغگو شمردند ؛ ما نيز آن امّت‌ها را يكى پس از ديگرى آورده و به وسيلهء عذاب هلاكشان ساختيم و از آنان چيزى باقى نگذاشتيم جز اين‌كه آنها را داستان‌هايى بر سر زبان‌ها نهاديم . پس دورى از رحمت خدا بر مردمى باد كه ايمان نمىآورند . ( 44 )\r\nسپس موسى و برادرش هارون را با معجزاتى كه به آنان داديم و با برهانى روشن به رسالت فرستاديم . ( 45 )\r\nآن دو را به سوى فرعون و مهتران قومش گسيل داشتيم ، ولى آنان گردنكشى كردند و رسالت آنها را نپذيرفتند و مردمى بودند كه بر ديگران سلطه يافته بودند . ( 46 )\r\nازاين‌رو گفتند : آيا به دو بشر كه مثل خود ما هستند و قومشان ما را بندگى مىكنند ايمان بياوريم ؟ ( 47 )\r\nدر نتيجه ، موسى و هارون را تكذيب كردند ، پس از زمرهء هلاك‌شدگان گشتند . ( 48 )\r\nو همانا به موسى و هارون كتاب آسمانى تورات را داديم ، باشد كه قومشان بدين وسيله هدايت يابند . ( 49 )\r\nو عيسى بن مريم و مادرش را نشانه‌اى بر ربوبيّت خويش قرار داديم و آن دو را در مكانى مرتفع و وسيع كه جاى زندگى و داراى آبى جارى بود سكونت داديم . ( 50 )\r\nما به فرستادگان خود گفتيم : اى پيامبران ، از چيزهاى پاكيزه بخوريد و استفاده بريد و به شكرانهء نعمت‌هاى الهى كارى شايسته كنيد ؛ قطعا من به آنچه مىكنيد به خوبى آگاهم ، مبادا از فرمان من روى برتابيد . ( 51 )\r\nو اى مردم به يقين اين است نوع شما كه همه يك امت هستيد و يك هدف را دنبال مىكنيد پس بيش از يك پروردگار نداريد و منم پروردگار شما ، پس همه از من پروا كنيد . ( 52 )\r\nولى مردم دين و كتابى را كه به وسيلهء پيامبران به آنان عرضه شده بود قطعه‌قطعه كردند و آن را ميان خود تقسيم نمودند و هركدام كتاب و دينى را برگزيدند و هرگروهى به آنچه در اختيار داشت شادمان بود . ( 53 )\r\nپس اى پيامبر ، آنان را تا هنگامى كه عذاب الهى در رسد ، در ورطهء جهلشان رها كن . ( 54 )\r\nآيا اين كفرپيشگان مرفّه مىپندارند اين مال و اولادى كه به آنان مىدهيم و بدين‌وسيله به آنان مدد مىرسانيم ، ( 55 )\r\nاز آن روست كه آنان را بزرگ مىشمرديم و مىخواهيم در دادن نعمت‌ها به آنان شتاب كنيم ؟ ! نه ، اين‌گونه نيست ، آنان درك نمىكنند كه حقيقت چيست . ما بدين‌وسيله آنان را سرگرم مىكنيم تا همچنان در طغيان خود باقى بمانند . ( 56 )\r\nآرى ، مال و اولاد كافران وسيلهء خيرى براى آنان نيست . قطعا كسانى كه بيم آن دارند كه از سعادت محروم شوند ، چون از خشم پروردگارشان مىهراسند ، ( 57 )\r\nو آنان كه به آيات پروردگارشان ايمان مىآورند ، ( 58 )\r\nو كسانى كه به پروردگارشان شرك نمىورزند ، ( 59 )\r\n\r\n","description":"","footnote":"","page_name":" 345 ","page_number":350},
  {"content":"\r\n\r\nو آنان كه آنچه را انفاق مىكنند ، در حالى انفاق مىكنند كه دل‌هايشان ترسان است از اين‌كه به سوى پروردگارشان بازمىگردند ، ( 60 )\r\nاينانند كه در انجام كارهاى نيك شتاب مىكنند و به سوى آنها بر يكديگر پيشى مىگيرند . ( 61 )\r\nو ما هيچ‌كس را جز به اندازهء توانش تكليف نمىكنيم ، و نزد ما كتابى است كه اعمال همگان را بىكم‌وكاست و بدون هيچ‌گونه اشتباه آشكار مىسازد و براساس آن داورى مىشود ؛ از اين‌رو در دادن سزا ، ستمى به آنان نخواهد شد . ( 62 )\r\nبلكه دل‌هاى كافران از اين اوصافى كه براى مؤمنان گفتيم سخت در غفلت است ، و آنان كارهايى ناروا جز اينها دارند كه به آنها مىپردازند ، و همين كارهاست كه آنان را از آن صفات و اعمال پسنديده بازمىدارد . ( 63 )\r\nآنان روزگارشان را اين‌گونه سپرى مىكنند ، تا وقتى كه مرفهانشان را به عذاب گرفتار سازيم ، ناگهان ناله و فرياد سرمىدهند و درخواست كمك مىكنند . ( 64 )\r\nبه آنان خطاب مىشود :\r\nامروز ناله و فرياد سر ندهيد كه قطعا از سوى ما يارى نخواهيد شد . ( 65 )\r\nزيرا آيات من پيوسته بر شما تلاوت مىشد ولى شما از آن روى مىگردانديد و به عقب بازمىگشتيد . ( 66 )\r\nدر حالىكه با اين كارتان كبر و بزرگ‌بينى خويش را نمايان مىساختيد و شب‌هنگام [ در بزم‌هاى خود 
  ] دربارهء قرآن ياوه‌سرايى مىكرديد . ( 67 )\r\nآيا در اين قرآن ، نينديشيده‌اند تا بدانند آن از جانب خداست ؟ مگر براى آنان پيامى آمده كه براى پدران نخستينشان نيامده است تا بگويند اگر اين پيام حق است و از سوى خداست چرا براى پيشينيان فرستاده نشد ؟ ( 68 )\r\nمگر پيامبر خود محمّد را كه عمرى با آنان زيسته است نشناخته‌اند و از درستكارى و راستگويى او بىخبرند كه رسالتش را انكار مىكنند ؟ ! ( 69 )\r\nآيا مىگويند جنون دامنگير او شده است ؟ نه اين‌گونه نيست ، بلكه آنچه او آورده است حق است و بيشتر آنان حق را چون با هواهاى نفسانى خود سازگار نمىبينند خوش نمىدارند . ( 70 )\r\nاگر حق پيرو خواهش‌هاى آنان بود ، قطعا جهان هستى دگرگون مىشد و آسمان‌ها و زمين و كسانى كه در آنها بودند ، تباه مىشدند . ما هرگز حق را پيرو خواسته‌هاى آنان قرار نداده‌ايم ، بلكه به آنان كتابى داده‌ايم كه يادآور دينى درخور آنان است و باورها و رفتارهاى درست را به آنان گوشزد مىكند ، ولى آنان با گريز از اين كتاب ، از دين واقعى خود رويگردانند . ( 71 )\r\nمگر از آنان خراجى مىخواهى [ كه به تو ايمان نمىآورند 
  ] ؟ پاداش تو بر عهدهء خداست و قطعا پاداش پروردگارت بهتر است و او بهترين روزىدهندگان است . ( 72 )\r\nبه يقين ، تو آنان را به راهى راست و دينى درست فرامىخوانى . ( 73 )\r\nو آنان كه آخرت را باور ندارند ، قطعا از اين راه منحرفند و به اين دين پشت مىكنند . ( 74 )\r\n\r\n","description":"","footnote":"","page_name":" 346 ","page_number":351},
  {"content":"\r\n\r\nو اگر كافران را مورد رحمت قرار مىداديم و رنجى را كه به عنوان عذاب دامنگيرشان شده است بر طرف مىساختيم ، باز هم در راه حق گام نمىنهادند ، بلكه بر سركشى خود پاى مىفشردند و همچنان در طغيان خويش سرگردان بودند . آرى ، نه رحمت الهى آنان را به راه مىآورد و نه عذاب هشيارشان مىكند . ( 75 )\r\nبه يقين ما آنان را به رنج قحطى و تنگى معيشت گرفتار ساختيم ، ولى نه در برابر پروردگارشان فروتنى كردند ، نه هرگز در پيشگاه او خاضع مىشوند . ( 76 )\r\nهمواره با حق در ستيزند ، تا وقتى كه آنان را بميرانيم و درى از عذابى سخت به رويشان بگشاييم ، در آن‌جا ناگهان از دستيابى به هرخيرى نااميد مىشوند ، ( 77 )\r\nخداست كه براى شما گوش‌ها و چشم‌ها پديد آورد تا بشنويد و ببينيد ، و دل‌ها پديد آورد تا بفهميد و دريابيد ، ولى شما اندك سپاسگزارى مىكنيد . ( 78 )\r\nاوست كه شما را در زمين پديد آورد ؛ سپس چون بميريد دوباره زنده مىشويد و به سوى او روانه مىگرديد . ( 79 )\r\nاوست كه زنده مىكند و مىميراند ، و رفت‌وآمد شب و روز و گذشت زمان در اختيار اوست ؛ پس چرا درنمىيابيد ؟ ( 80 )\r\nكافران نشانه‌هاى ربوبيّت الهى را درك نكردند ، بلكه از سر تقليد مثل آن سخنى را كه مردمان نخستين گفتند بر زبان آوردند . ( 81 )\r\nگفتند : آيا چون مرديم و خاك گشتيم و استخوانىچند شديم ، به راستى برانگيخته مىشويم ؟ ( 82 )\r\nاين رستاخيز را كه به ما وعده داده‌اند ، پيش‌تر نيز به پدرانمان وعده دادند ، ولى هرگز تحقق نيافت . اينها چيزى جز افسانه‌هايى كه مردمان نخستين ساخته‌اند نيست . ( 83 )\r\nاى پيامبر ، به منكران رستاخيز بگو :\r\nاگر اهل دانشيد ، بگوييد زمين و كسانى كه در آنند از آن چه كسى است و هستى آنها وابسته به كيست ؟ ( 84 )\r\nخواهند گفت : از آن خداست . بگو : پس چرا متوجّه نمىشويد كه چنين خدايى مىتواند هرگونه بخواهد در ملك خود تصرّف كند و انسان‌ها را بميراند و حياتى دوباره بخشد ؟ ( 85 )\r\nو نيز به آنان بگو : پروردگار آسمان‌هاى هفتگانه و پروردگار عرش بزرگ كه مركز فرمانروايى هستى است ، كيست ؟ ( 86 )\r\nخواهند گفت : همه از آن خداست . بگو : چرا از خشم او كه مالك آسمانها و عرش بزرگ است نمىهراسيد كه رستاخيز را انكار مىكنيد ؟ ( 87 )\r\nبه آنان بگو : اگر دانا هستيد ، بگوييد :\r\nآفرينش جهان هستى و فرمانروايى هرچيز به دست كيست ، و حال آن‌كه او هركه را به وى پناه برد حمايت مىكند و هيچ‌كس قدرت آن را ندارد كه در برابر خدا از كسى حمايت كند و مانع خواستهء او گردد ؟ ( 88 )\r\nخواهند گفت : همه از آن خداست . بگو : پس تا كى دستخوش خيالات باطل مىشويد و حق ( توحيد و رستاخيز ) را باور نمىكنيد ؟ ( 89 )\r\n\r\n","description":"","footnote":"","page_name":" 347 ","page_number":352},
  {"content":"\r\n\r\nآرى ، وعدهء قيامت و حساب و جزا دروغ نيست ، بلكه ما با اين وعده حق را برايشان آورده‌ايم ، و قطعا منكران قيامت دروغ مىگويند كه رستاخيز را ناممكن مىدانند . ( 90 )\r\nخدا فرزندى اختيار نكرده است تا او نيز خدا باشد ، و هرگز با وجود خدا هيچ معبود و خداوندگارى نبوده است ، زيرا اگر خدايانى وجود مىداشت ، هركدام با آنچه آفريده بود به سويى مىرفت و در نتيجه نظام هستى از هم گسسته مىشد ، و علاوه‌براين بعضى از آن خدايان بر بعضى ديگر برترى مىيافتند .\r\nمنزّه است خدا از آنچه مردم او را بدان وصف مىكنند ؛ ( 91 )\r\nهمان خدايى كه داناى نهان و آشكار است و مىداند كه خداوندگارى جز او نيست . پس او والاتر از آن است كه شريكى براى وى پندارند . ( 92 )\r\nاى پيامبر ، خدايت را بخوان و بگو : پروردگارا ، اگر مىخواهى عذابى را كه به مشركان وعده داده مىشود در اين دنيا به من نشان دهى ، ( 93 )\r\nپروردگارا ، مرا از ميان اين ستم‌پيشگان بيرون بر تا عذاب موعود دامنگير من نشود . ( 94 )\r\nو ما قطعا تواناييم بر اين‌كه آنچه را به مشركان وعده مىدهيم به تو نشان دهيم . ( 95 )\r\nاما اكنون كه در ميانشان هستى ، بايد رفتار بدشان را با نيكوترين خصلت‌ها دفع كنى . ما به سخنان ناشايسته‌اى كه مشركان ما را بدان وصف مىكنند داناتريم . ( 96 )\r\nو بگو : پروردگارا ، از وسوسه‌ها و اغواگرىهاى شياطين به تو پناه مىبرم . ( 97 )\r\nپروردگارا ، و از اين‌كه نزد من حاضر شوند به تو پناه مىبرم . ( 98 )\r\nاين كفرپيشگان همچنان به كفر خود ادامه مىدهند و به ثروت خود مغرورند ؛ تا آن‌گاه كه مرگ به سراغ يكى از آنان بيايد ، در آن حال به درگاه خدا استغاثه مىكند و نداى « يا ربّ » سرمىدهد و به فرشتگان مىگويد : مرا به دنيا بازگردانيد ؛ ( 99 )\r\nاگر بازگردم ، شايد در ثروتى كه از خود بر جاى نهاده‌ام كارى شايسته كنم و آنها را براى خشنودى خدا انفاق نمايم . چنين نيست ، درخواست بازگشت بىاثر است ، او فقط اين سخن را بر زبان مىآورد ، و فراروى آدميان پس از مرگ ، جهانى است ميان دنيا و آخرت تا روزى كه برانگيخته شوند . ( 100 )\r\nپس هنگامى كه در صور دميده شود و مردگان زنده شوند ، در آن روز ميانشان خويشاوندى نمىماند و هيچ‌كس به كار ديگرى نخواهد آمد و از حال و كار يكديگر نخواهند پرسيد . ( 101 )\r\nآن روز اعمال انسان را مىسنجند ؛ پس كسانى كه اعمالشان وزين است ، آنان سعادتمندند . ( 102 )\r\nو كسانى كه اعمالشان سبك است آنان كسانىاند كه هستى خود را باخته‌اند و در دوزخ جاودانه خواهند بود . ( 103 )\r\nشعلهء آتش صورت‌هايشان را مىگدازد و آنان در آن‌جا با لب‌هاى سوخته و جمع شده و دندان‌هاى آشكار ، به سر مىبرند . ( 104 )\r\n\r\n","description":"","footnote":"","page_name":" 348 ","page_number":353},
  {"content":"\r\n\r\nبه آنان گفته مىشود : مگر آيات من پيوسته بر شما تلاوت نمىشد و شما آنها را دروغ مىشمرديد ؟ ( 105 )\r\nمىگويند : پروردگارا ، شقاوت و تيره‌بختى ما بر ما چيره شد و ما مردمى گمراه بوديم . ( 106 )\r\nپروردگارا ، ما را از اين‌جا بيرون بر و به دنيا بازگردان ؛ اگر دوباره به شرك و گناه روى آورديم ، قطعا ستم‌پيشه خواهيم بود . ( 107 )\r\nخداوند به آنان مىفرمايد : در دوزخ گم شويد و دور باشيد و با من سخن نگوييد . ( 108 )\r\nحقيقت اين است كه گروهى از بندگان من در دنيا مىگفتند : پروردگارا ، ايمان آورديم ، پس ما را ببخشاى و بر ما رحمت آور كه تو بهترين رحمت‌آورندگانى . ( 109 )\r\nولى شما آنان را به تمسخر گرفتيد ، تا آن‌جا كه تمسخرتان از مؤمنان شما را از ياد من به فراموشى انداخت ، و شما همواره به آنان مىخنديديد . ( 110 )\r\nمن هم امروز كه روز جزاست ، مؤمنان را به پاس اين‌كه در برابر ريشخند شما شكيبايى كردند و بر ياد من استوار بودند ، پاداش دادم كه تنها آنان سعادتمند باشند . ( 111 )\r\n[ سپس 
  ] خداوند به كفرپيشگان مىگويد : شما در گورهايتان به شمار سال‌ها چه مدت مانديد ؟ ( 112 )\r\nمىگويند : روزى يا پاره‌اى از روز را در آن‌جا به سر برديم ؛ درست مدت آن را نمىدانيم ، از فرشتگان شمارش‌كننده بپرس . ( 113 )\r\nخداوند مىگويد : آرى ، شما جز اندك‌زمانى در گورهايتان درنگ نكرديد . كاش آن روز كه در دنيا بوديد مىدانستيد كه از مرگ تا برپايى رستاخيز فاصلهء زيادى نيست . ( 114 )\r\nآيا پنداشتيد كه شما را بيهوده آفريده‌ايم و شما به سوى ما بازگردانده نمىشويد ؟ ( 115 )\r\nخداوند كه فرمانرواى هستى است و هيچ امرى را جز به حق مقرّر نمىكند ، والاتر از آن است كه شما را بيهوده بيافريند . هيچ معبودى شايستهء پرستش جز او نيست . اوست پروردگار آن عرش ارجمند و زمام همهء امور به دست اوست . ( 116 )\r\nو هركس با وجود خدا معبود ديگرى بخواند كه براى آن هيچ برهانى ندارد ، حسابش فقط با پروردگارش خواهد بود . حقيقت اين است كه كافران به سعادت نمىرسند . ( 117 )\r\nو بگو : پروردگارا ، ببخشاى و رحمت آور كه تو بهترين رحمت آورندگانى . ( 118 )\r\n\r\nسورهء نور / 24\r\n\r\n","description":"","footnote":"","page_name":" 349 ","page_number":354},
  {"content":"\r\n\r\nبه نام خداوند گسترده‌مهر مهربان\r\nاين سوره‌اى است كه آن را فروفرستاديم و عمل به احكامى را كه در آن بيان شده است واجب كرديم و در آن آياتى فروفرستاديم كه بيانگر معارف الهى است ؛ باشد كه شما آنها را فراگيريد و به خاطر داشته باشيد . ( 1 )\r\nزن و مرد زناكننده را ، به هريك از آنها صد تازيانه بزنيد ، و اگر به خدا و روز آخرت ايمان داريد نبايد مهربانى و دلسوزى به آن دو شما را فراگيرد و در كيفرشان سستى به خرج دهيد ، كه اين سهل‌انگارى در دين و بىاعتنايى به قانون خداست ، و بايد گروهى از مؤمنان در صحنهء كيفر حضور داشته باشند و عقوبت آنان را نظاره كنند . ( 2 )\r\nمرد زناكارى كه حد بر او جارى شده و توبه نكرده است ، جز با زنى زناكار يا مشرك ازدواج نمىكند ، و زن زناكارى كه حد خورده و توبه نكرده است ، او را جز مردى زناكار يا مشرك به همسرى نمىگيرد ، و اين ازدواج بر مؤمنان حرام گرديده است . ( 3 )\r\nو كسانى كه زنان پاكدامن را به زنا متهم مىكنند ، سپس چهار مرد را بر درستى گفتهء خويش شاهد نمىآورند ، هشتاد تازيانه به آنان بزنيد و هرگز شهادتشان را در هيچ امرى نپذيريد كه اينان فاسقند . ( 4 )\r\nمگر كسانى كه پس از اجراى حد توبه كنند و كارهاى خود را اصلاح نمايند ، كه اينان ديگر فاسق به شمار نمىآيند و شهادتشان پذيرفته مىشود ، چرا كه خداوند آمرزندهء گناهان و رحمت‌آورنده بر توبه‌كنندگان است . ( 5 )\r\nو مردانى كه همسران خود را به زنا متهم مىكنند ، و بر درستى دعوايشان گواهانى جز خويشتن ندارند ، شهادت هريك از آنان چهار مرتبه است كه در هرمرتبه خدا را گواه مىگيرد كه در نسبتى كه به همسرش مىدهد از راستگويان است . ( 6 )\r\nو پنجمين گواهى او اين است كه لعنت خدا بر او باد اگر از دروغگويان باشد . ( 7 )\r\nبدين‌طريق اتهام شوهر به همسر خود ثابت مىشود . و كيفر زنا بر او مقرر مىگردد ؛ و اين كيفر را از او برمىدارد اين‌كه چهار مرتبه خدا را گواه گيرد كه شوهرش از دروغگويان است ، ( 8 )\r\nو پنجمين بار گواهى دهد كه خشم خدا بر او باد اگر شوهرش از راستگويان باشد . ( 9 )\r\nو اگر نه اين بود كه فضل و رحمت خدا در پرتو دين شامل حال شماست و خداوند توبه‌پذير و كارهايش براساس حكمت است ، قطعا تيره‌بختى شما را فرومىگرفت و گناه ، شما را تباه مىساخت و نظام زندگىتان از هم مىگسست . ( 10 )\r\n\r\n","description":"","footnote":"","page_name":" 350 ","page_number":355},
  {"content":"\r\n\r\nقطعا كسانى كه آن بهتان را مطرح كردند ، دسته‌اى توطئه‌گر از شما بودند . آنان با متهم ساختن يكى از زنان پيامبر خواستند خانوادهء او را آلوده نشان دهند و بر او طعنه زنند . شما آن بهتان را شرّى براى خود مپنداريد ، بلكه آن در نهايت براى شما خير است ، زيرا براى هريك از آنان ، آثار ناهنجار گناهى را كه مرتكب شده است خواهد بود . و شما بدين وسيله منحرفان جامعهء خود را مىشناسيد ، و آن كس از ايشان كه سهم عمده‌اى در گسترش آن بهتان را بر عهده داشته است ، عذابى بزرگ خواهد داشت . ( 11 )\r\nچرا وقتى آن بهتان را دربارهء همكيش خود شنيديد ، مردان و زنان مؤمن در حق او كه از خودشان به شمار مىرفت گمان نيك نبردند و نگفتند : اين بهتانى آشكار است ؟ ( 12 )\r\nچرا مدّعيان بر آن بهتانى كه زدند چهار مرد را گواه نياوردند ؟ پس چون گواهان را نياورده‌اند ، آنان نزد خدا قطعا دروغگو به شمار مىروند . ( 13 )\r\nو اگر فضل و رحمت خدا در دنيا و آخرت بر شما نبود ، قطعا به خاطر بهتانى كه در آن وارد شديد ، در هردو جهان عذابى بزرگ دامنگيرتان مىشد . ( 14 )\r\nآرى ، هنگامى شما وارد آن بهتان شديد كه بىهيچ انديشه‌اى در درستى يا نادرستى آن ، زبان به زبان آن را مىگرفتيد و چيزى را مىگفتيد كه از آن هيچ‌گونه آگاهى نداشتيد و گفت‌وشنود آن را آسان مىپنداشتيد در حالىكه نزد خدا امرى بزرگ بود . ( 15 )\r\nو چرا وقتى آن را شنيديد نگفتيد : ما حق نداريم اين شايعهء بىدليل را بر زبان آوريم - خداوندا ، تو منزّهى و خانوادهء پيامبرت از هرآلودگى پيراسته‌اند - اين سخن ، افترايى بزرگ و بهت‌آور است . ( 16 )\r\nخدا به شما پند مىدهد كه اگر ايمان داريد ، هرگز مثل چنين كارى را تكرار نكنيد و به سخنان بىپايه نپردازيد . ( 17 )\r\nخداوند احكام دين خود را كه از آيات او به شمار مىرود براى شما بيان مىكند ، و خدا به مصلحت شما داناست و آنچه را برايتان مقرر مىدارد حكيمانه مقرر مىدارد . ( 18 )\r\nكسانى كه دوست دارند كار زشت در ميان مؤمنان شايع شود ، براى آنان در دنيا و آخرت عذابى دردناك خواهد بود ، و خدا مىداند كه چه چيزى خشم او را در پى دارد و شما نمىدانيد . ( 19 )\r\nو اگر فضل و رحمت خدا شامل حال شما نبود و اين‌كه خدا رئوف و مهربان است ، قطعا به سزاى آنچه كرديد شما را كيفر مىداد . ( 20 )\r\n\r\n","description":"","footnote":"","page_name":" 351 ","page_number":356},
  {"content":"\r\n\r\nاى كسانى كه ايمان آورده‌ايد ، از پى گام‌هاى شيطان نرويد ، كه هر كس از پى گام‌هاى شيطان برود ، به كارهاى زشت و ناروا گرايش مىيابد ، زيرا شيطان به كار زشت و ناپسند فرمان مىدهد . و اگر فضل و رحمت خدا بر شما نبود ، هرگز احدى از شما پيراسته و پاك نمىشد ، ولى خدا هركه را بخواهد ( او را شايستهء پاكى بداند ) ، پاك مىسازد ، و خدا شنوندهء درخواست‌هاى مردم و دانا به حال آنان است . ( 21 )\r\nو از ميان شما ، آنان كه ثروتى بيش از مخارج خويش دارند و از گشايش روزى برخوردارند ، نبايد از انفاق به خويشاوندان و مستمندان و هجرت‌كنندگان در راه خدا كوتاهى كنند ؛ هرچند آنان دچار خطاها و لغزش‌هايى شده باشند . توانگران بايد خطاى آنان را ببخشند و از لغزششان چشم‌پوشى كنند . آيا دوست نداريد كه خدا گناهانتان را بيامرزد ؟ و خداوند آمرزنده و مهربان است . ( 22 )\r\nبه يقين ، كسانى كه زنان پاكدامن بىخبر مؤمن را به فحشا متهم مىكنند ، در دنيا و آخرت لعنت شده و از رحمت خدا دور گرديده‌اند ، و براى آنان عذابى بزرگ خواهد بود . ( 23 )\r\nآن عذاب در روزى است كه زبان‌ها و دست‌ها و پاهايشان بر ضدّ آنان به آنچه مىكردند گواهى مىدهند . ( 24 )\r\nدر آن روز خداوند جزاى بايستهء آنان را به تمام و كمال به آنان مىدهد ، و آن روز خواهند دانست كه خداست حق روشن و آشكار . ( 25 )\r\nزنان پليد از آن مردان پليدند و مردان پليد از آن زنان پليد . و زنان پاك از آن مردان پاكند و مردان پاك از آن زنان پاك . اينان به خاطر پاكى و ايمانشان ، از تهمت‌هايى كه درباره‌شان مطرح مىكنند بركنارند . براى آنان آمرزش و روزى ارجمند ( زندگى پاك در دنيا و پاداش نيكو در آخرت ) خواهد بود . ( 26 )\r\nاى كسانى كه ايمان آورده‌ايد ، به خانه‌هايى كه خانه‌هاى شما نيست وارد نشويد تا به ساكنانش آشنايى دهيد و ورود خود را بر آنان ، اعلام نماييد و بر اهل آن سلام كنيد . اين براى شما بهتر است ، باشد كه در اثر پاىبندى به اين شيوهء پسنديده همواره وظايف اجتماعى خود را به خاطر داشته باشيد . ( 27 )\r\n\r\n","description":"","footnote":"","page_name":" 352 ","page_number":357},
  {"content":"\r\n\r\nپس اگر كسى را در آن خانه‌ها نيافتيد ، وارد آنها نشويد ، تا به شما اجازهء ورود داده شود ؛ و اگر اجازه نيافتيد و به شما گفته شد : بازگرديد . بازگرديد ، كه اين براى شما پاك‌تر و بالنده‌تر است ، و خدا به آنچه مىكنيد داناست . ( 28 )\r\nبر شما گناهى نيست كه به خانه‌هاى غير مسكونى ( از قبيل تجارتخانه‌ها ، كاروانسراها ، حمّام‌ها و ديگر اماكن عمومى ) كه استفاده‌اى براى شما در آنهاست ، بدون اجازه وارد شويد ، و بدانيد كه خدا آنچه را آشكار مىكنيد و آنچه را پنهان مىداريد مىداند . ( 29 )\r\nاى پيامبر ، به مردان مؤمن بگو چشمان خود را از شرمگاه‌هاى ديگران فروبندند و شرمگاه‌هاى خود را نيز از ديد ديگران بپوشانند ، كه اگر فرمانشان دهى چنين كنند .\r\nاين شيوه براى آنان پاكيزه‌تر و بالنده‌تر است . قطعا خدا به آنچه مىكنند آگاه است . ( 30 )\r\nو به زنان مؤمن نيز بگو چشمان خود را از شرمگاه‌هاى ديگران فروبندند و شرمگاه‌هاى خود را نيز از ديد ديگران بپوشانند و زيبايىهايشان را جز آنچه خود نمايان است آشكار نسازند و اطراف مقنعهء خود را بر سينهء خويش بيندازند تا سينه‌شان را بپوشاند اگر به آنان بگويى قطعا چنين خواهند كرد . و زيبايىهاى خود را آشكار نسازند جز براى شوهرانشان يا پدرانشان يا پدران شوهرانشان يا پسرانشان يا پسران شوهرانشان يا برادرانشان يا پسران برادرانشان يا پسران خواهرانشان يا زنان همكيش خود يا بردگانى كه مالك آنها شده‌اند يا مردان سفيهى كه سرپرستى دارند و شهوت جنسى ندارند يا كودكان نابالغى كه بر اندام خاص زنان چيرگى نيافته‌اند ، و زنان نبايد پاهايشان را بر زمين بكوبند تا زيورهايى كه پنهان مىدارند معلوم شود .\r\nاى مؤمنان ، همگى با پيمودن راه خدا به سوى او بازگرديد ، باشد كه سعادتمند شويد . ( 31 )\r\n\r\n","description":"","footnote":"","page_name":" 353 ","page_number":358},
  {"content":"\r\n\r\nاى مؤمنان ، به مردان و زنان بىهمسرى كه از [ همكيشان 
  ] شما هستند و به آن بندگان و كنيزانتان كه شايستگى ازدواج را دارند ، همسر دهيد . اگر تهيدست‌اند ، خداوند آنان را از فضل خود توانگر خواهد ساخت ، كه خداوند داراى بخششى گسترده است و به حال كسى كه صلاح او در گشايش است داناست . ( 32 )\r\nو بايد كسانى كه هزينهء ازدواج و مخارج زندگى را نمىيابند پاكدامنى پيشه كنند و از كارهاى زشت بپرهيزند تا خداوند آنان را از فضل خود توانگر كند . و از ميان بردگانتان ، آنان كه مىخواهند با قراردادى مكتوب ثمن خود را بپردازند و آزادى خود را بازيابند ، اگر شايستگى اين كار را در آنان سراغ داريد ، درخواستشان را بپذيريد و با آنان قرارداد بنويسيد ، و از مالى كه خدا به شما ارزانى كرده است به عنوان زكات به ايشان بدهيد [ تا بتوانند بهاى خود را بپردازند . 
  ] و اگر كنيزانتان خواهان عفّت‌اند ، براى دستيابى به متاع ناپايدار دنيا آنان را به زنا وادار نكنيد ، و هركس آنان را به اين كار وادار كند [ كيفر خواهد ديد و 
  ] البته خداوند گناه كنيزان را پس از آن‌كه به اين كار زشت مجبور شده‌اند مىآمرزد و رحمت خود را از آنان دريغ نمىدارد . ( 33 )\r\nهمانا ما آياتى روشنگر كه راه سعادت را به شما نشان مىدهد و شرحى از آنان كه پيش از شما درگذشتند - چه نيكانشان و چه تبهكارانشان - به سوى شما نازل كرديم تا كارهاى شايسته و ناشايسته را بشناسيد ، و براى تقواپيشگان شما نيز اندرزى فروفرستاديم . ( 34 )\r\nخداوند نورى ( وجود آشكارى ) است كه آسمان‌ها و زمين بدان پديدار شده‌اند و براى او نورى ويژهء مؤمنان است . اين نور در مثل همچون چراغدانى است كه در آن چراغى باشد و آن چراغ در بلورى ، كه وزش باد شعله‌اش را نلرزاند و از فروغش نكاهد . آن بلور چنان بدرخشد كه گويى اخترى تابان است . آن چراغ با روغنى كه از درخت پربركت زيتون فراهم آمده است افروخته مىشود ؛ درختى كه نه در جانب شرق است و نه در جانب غرب كه تنها يك سوى آن از تابش خورشيد بهره برد ؛ نزديك است روغن آن از شدّت صافى روشنى بخشد ، هرچند آتشى به آن نرسيده و شعله‌ورش نكرده باشد ؛ نورى است شديد بر روى نورى شديد .\r\nخدا هركه را بخواهد ( شايسته بداند ) ، به نور هدايتش راه مىنمايد ، و خدا اين مثل‌ها را براى مردم مىآورد و خدا به هر چيزى داناست . ( 35 )\r\nآن چراغ پرفروغ در خانه‌هايى است كه خدا رخصت داده است كه قدر و منزلت آنها رفعت يابد چرا كه رخصت داده است كه نام خدا در آنها برده شود . در آن خانه‌ها هربامداد و عصرگاه مردانى او را تسبيح مىگويند ؛ ( 36 )\r\n\r\n","description":"","footnote":"","page_name":" 354 ","page_number":359},
  {"content":"\r\n\r\nمردانى در آن خانه‌ها تسبيح خدا مىگويند كه هيچ تجارت و هيچ خريد و فروشى آنان را از ياد خدا و برپا داشتن نماز و پرداخت زكات بازنمىدارد . آنان از روزى مىهراسند كه دل‌ها و ديده‌هاى همگان ( مؤمنان و كافران ) در آن دگرگون مىشود . ( دل‌ها و ديدگان مؤمنان به نور خدا بينا مىشود و كرامت‌هاى الهى را مىنگرند ، و دل‌ها و ديدگان كافران كور مىگردد و چيزى جز رنج نمىبينند ) . ( 37 )\r\nآرى ، مؤمنان به كارهاى شايسته مىپردازند تا خدا هنگام دادن پاداش به آنان ، تمام اعمالشان را هرچند كاستىهايى داشته باشد ، بهترين عمل به شمار آورد و همه را بر پايهء آن سزا دهد و از فضل خود نيز بر پاداششان بيفزايد ، و خداوند به هركس بخواهد ، بىحساب ؛ بدون آن‌كه از اعمال او عوضى بخواهد ، روزى و پاداش افزون خواهد داد . ( 38 )\r\nاين است وصف مؤمنان ، اما كسانى كه كفر ورزيده‌اند ، اعمالشان همچون سرابى است در زمينى هموار كه تشنه آن را آب مىپندارد و به سراغ آن مىرود ، ولى هنگامى كه به آن مىرسد آن را چيزى نمىيابد . آرى ، كافران به گمان رستگارى بت مىپرستند ، اما وقتى مرگ يكى از آنان فرارسيد و به صحنهء قيامت درآمد ، آن‌جاست كه اعمال خود را بىثمر مىبيند و خدا را نزد خويش حاضر مىيابد و خدا هم حساب او را بررسى مىكند و سزايش را به تمام و كمال به او مىدهد ، و خداوند اعمال بندگان را به سرعت رسيدگى مىكند . ( 39 )\r\nيا اعمالشان همچون تاريكىهايى است در دريايى موّاج كه هماره آن دريا را موجى مىپوشاند و بر فراز آن موجى ديگر است ، و بالاى آن ابرهايى است كه جلو نورهاى آسمانى را مىگيرد . اينها تاريكىهايى است متراكم كه بعضى بر روى بعضى قرار گرفته است ، و كسى كه در اين درياست ، وقتى دست خود را بيرون مىآورد ، نزديك است كه آن را از شدت تاريكى نبيند . اعمال كافران نيز حجاب‌هايى متراكم‌اند كه مانع از آنند كه نور ايمان و معرفت بر دل‌هايشان بتابد و آنان را به راه نجات رهنمون شود . آرى ، كسى كه خدا نورى براى او قرار نداده است هيچ نورى نخواهد داشت . ( 40 )\r\nآيا ندانسته‌اى كه هركه در آسمان‌ها و زمين است و پرندگان گشوده‌بال ، خدا را با هستى خويش تسبيح مىگويند و وجود نيازمندشان بىنيازى او را اعلام مىكند ؟ اين حقيقتى است بس روشن و آشكار . همهء موجودات راه عرضهء نياز خود را به درگاه خدا مىدانند و از تسبيح گفتن خود آگاهند ، و خدا به آنچه مىكنند داناست . ( 41 )\r\nفرمانروايى آسمان‌ها و زمين تنها از آن خداست و بازگشت همهء امور نيز به سوى خداست . ( 42 )\r\nآيا نديده‌اى كه خدا ابرهايى پراكنده را روانه مىكند ، آن‌گاه ميان آنها پيوند مىدهد ، سپس آنها را متراكم مىسازد ، پس قطره‌هاى باران را مىبينى كه از لابه‌لاى ابرها بيرون مىآيد ؟ و آيا نديده‌اى كه خدا از آسمان ، از تگرگ‌هاى متراكم موجود در آن‌كه همچون كوه‌هاست فرومىفرستد و هركه را بخواهد با آن هدف قرار مىدهد تا به مال و جان او آسيب برساند ، و از هركه بخواهد آن را بازمىدارد ؟ نزديك است روشنى برقش ديده‌ها را از بين ببرد . ( 43 )\r\n\r\n","description":"","footnote":"","page_name":" 355 ","page_number":360},
  {"content":"\r\n\r\nخداوند شب و روز را به گردش درمىآورد و هركدام را جايگزين ديگرى مىكند .\r\nبه راستى در اين جابه‌جايى براى اهل بصيرت نشانه و عبرتى است بر اين‌كه تنظيم امور هستى به دست اوست . ( 44 )\r\nخداست كه همهء جنبندگان را از آبى كه داراى يك طبيعت است آفريد ؛ باوجوداين ، آنها داراى گونه‌ها و انواع بسيارند ؛ برخى از آنها بر شكمشان مىخزند و برخى از آنها بر روى دو پا راه مىروند و برخى از آنها بر روى چهار پا راه مىروند . و خدا هرچه بخواهد مىآفريند ، زيرا او بر هرچيزى تواناست . ( 45 )\r\nهمانا ما آياتى كه بيانگر صفات خدا و روشنگر راه ايمان و كفر و توحيد و شرك است فروفرستاديم ، و خداوند هركه را بخواهد به راهى راست هدايت مىكند . ( 46 )\r\nمنافقان مىگويند : به خدا و پيامبر ايمان آورديم و به فرمان او و پيامبرش گردن نهاديم . ولى گروهى از آنان پس از اين اقرار روى مىگردانند و سرپيچى مىكنند . ولى هيچ‌يك از اين دو گروه ايمان نياورده‌اند . ( 47 )\r\nو هنگامى كه نزاعى درگيرد و آنان به قانون خدا و داورى پيامبر فراخوانده شوند ، بىآن‌كه انتظار رود ، گروهى از آنان رويگردان مىشوند . ( 48 )\r\nدر صورتى كه اگر داورى پيامبر - كه هميشه حق است - به سود آنان باشد ، با حال اطاعت و تسليم به سوى او مىآيند . ( 49 )\r\nآيا در دل‌هايشان مرضى هست ، يا در حقانيّت دينشان ترديد دارند ، يا مىترسند خداوند با حكمى ناحق به آنان ستم كند و پيامبرش با داورى نابحق ستم روا دارد ؟ نه ، اينها دليل رويگردانىشان نيست ، بلكه از آن‌روست كه آنان ستمكارند ، زيرا اظهار ايمان كردند و در دل تسليم نشدند . ( 50 )\r\nولى مؤمنان حقيقى هنگامى كه نزاعى ميانشان رخ دهد و به قانون خدا و داورى پيامبر فراخوانده شوند تا ميانشان داورى كند ، سخنشان جز اين نيست كه مىگويند : دعوت خدا را پذيرفتيم و بر اطاعت از خدا و پيامبرش گردن نهاديم . اينانند نيكبختان . ( 51 )\r\nزيرا هركس از خدا و پيامبرش فرمان برد و از خدا بترسد و از او پروا كند ، تنها چنين كسانى به سعادت نايل مىگردند . ( 52 )\r\nمنافقان با سوگندهاى مؤكّد خود به خدا قسم خوردند كه اگر آنان را به جهاد در راه خدا فرمان دهى ، قطعا به سوى ميدان نبرد بيرون مىروند . به آنان بگو : سوگند ياد نكنيد ، زيرا جهاد در راه خدا طاعتى است كه ضرورت آن در دين شناخته شده است و وجوب آن در گرو سوگند نيست ، و اگر سوگندتان براى جلب رضايت خدا و پيامبر است ، بدانيد كه خدا به آنچه مىكنيد آگاه است و سوگندهاى شما او را فريب نمىدهد . ( 53 )\r\n\r\n","description":"","footnote":"","page_name":" 356 ","page_number":361},
  {"content":"\r\n\r\nبگو : خدا را اطاعت كنيد و از فرستاده‌اش فرمان بريد . پس اگر روى گردانديد و پيامبر را فرمان نبرديد ، به وى زيانى نمىرسد ، چرا كه فقط بر عهدهء اوست آنچه بدان تكليف شده است و بر عهدهء شماست آنچه بدان تكليف شده‌ايد .\r\nو اگر از پيامبر فرمان بريد ، هدايت خواهيد يافت ، و بدانيد كه بر رسول خدا جز ابلاغ آشكار پيام وظيفه‌اى نيست . ( 54 )\r\nخداوند به كسانى از شما كه ايمان آورده و كارهاى شايسته كرده‌اند وعده داده است كه آنان را در زمين جانشين امّت‌هاى شايستهء گذشته كند ؛ چنان‌كه شايستگان امت‌هاى پيشين را در زمين جانشين ديگران قرار داد ، و نيز نويد داده است كه آيين آنان را كه بر پايهء فطرت استوار است و خدا آن را برايشان پسنديده است ، پابرجا سازد ، به گونه‌اى كه جامعه براساس آن شكل يابد ، و وعده داده است كه آنان را پس از اين‌كه پيوسته از سوى دشمنان داخلى و خارجى بيمناك بودند ، ايمنى بخشد . در حالى به امنيت مىرسند كه مرا مىپرستند و چيزى را شريك من قرار نمىدهند ، و هركس پس از تحقق اين وعده ، به وسيلهء كفر و نفاق و ارتكاب گناهان ناسپاسى كند ، اينانند كه از راه خدا بيرون رفته‌اند . ( 55 )\r\nو نماز را برپا داريد و زكات بدهيد و حكم پيامبر را اطاعت كنيد ، اميد است كه مورد رحمت خدا قرار گيريد و وعدهء جانشين شدن در زمين و تشكيل جامعه‌اى بر پايهء دين اسلام بىترس از دشمنان ، براى شما تحقق يابد . ( 56 )\r\nهرگز مپندار كه كفرپيشگان مىتوانند خدا را در زمين ناتوان كنند و او را از وفا به وعدهء خود بازدارند . آنان سرانجام شكست خواهند خورد ، و جايگاهشان آتش دوزخ است و بىگمان ، آن بد جايگاهى است . ( 57 )\r\nاى كسانى كه ايمان آورده‌ايد ، بايد بردگانتان و نيز نوجوانانتان كه به حد بلوغ نرسيده‌اند ، هنگام ورود به خانه‌هاى شما ، در هرشبانه‌روز سه مرتبه از شما اجازه بگيرند : پيش از نماز صبح ، و در نيمروز آن‌گاه كه لباس‌هاى خود را از تن بيرون مىآوريد ، و پس از نماز عشا . اين سه زمان ، زمان‌هايى هستند كه شما دوست نمىداريد ديگران از وضع شما در آنها آگاه شوند ، و شايسته است كه بر ديگران پوشيده بمانيد .\r\nولى پس از اين سه زمان ، نه بر شما گناهى است كه آنان را به اجازه خواستن فرمان ندهيد ، و نه بر آنان گناهى است كه اجازه نگيرند ، چرا كه رفت و آمدشان بر گرد شما بسيار است و همه بر گرد يكديگر مىچرخيد ، و اجازه خواستن پىدرپى ملال‌آور است . خداوند احكام دين خود را كه از نشانه‌هاى اوست اين‌گونه براى شما بيان مىكند ، و خدا به احكامى كه مورد نياز شماست داناست و آنچه براى شما مقرّر مىدارد براساس حكمت اوست . ( 58 )\r\n\r\n","description":"","footnote":"","page_name":" 357 ","page_number":362},
  {"content":"\r\n\r\nو هنگامى كه كودكان شما به حدّ بلوغ رسيدند ، بايد براى ورود به خانهء شما اجازه بگيرند ؛ چنان‌كه مردان و زنانى كه پيش از آنان بالغ شدند ، اجازه مىخواستند .\r\nخداوند احكام دين خود را كه از نشانه‌هاى اوست ، اين‌گونه براى شما به روشنى بيان مىكند . و خداوند به احكامى كه مورد نياز شماست داناست ، و آنچه براى شما مقرّر مىدارد براساس حكمت اوست . ( 59 )\r\nو بر زنانى كه در اثر سالخوردگى از زناشويى بازنشسته و اميدى به ازدواج ندارند گناهى نيست كه لباس‌هاى خود را فروگذارند بىآن‌كه زيبايىهاى خود را نمايان سازند ؛ و اينكه پاكدامنى پيشه سازند و حجاب خويش را رعايت كنند بهتر و شايسته‌تر است . و خدا شنوا و داناست . ( 60 )\r\nبر نابينا و بر لنگ و بر بيمار و بر شما گناهى نيست كه از خانه‌هاى خودتان يا از خانه‌هاى پدرانتان يا خانه‌هاى مادرانتان يا خانه‌هاى برادرانتان يا خانه‌هاى خواهرانتان يا خانه‌هاى عموهايتان يا خانه‌هاى عمّه‌هايتان يا خانه‌هاى دايىهايتان يا خانه‌هاى خاله‌هايتان يا خانه‌هايى كه مخازن خوراكى آنها را در اختيار داريد يا خانهء دوستتان غذايى بخوريد . بر شما و آنان گناهى نيست كه دسته‌جمعى يا به تنهايى و جداجدا غذا بخوريد . شما بايد آداب ورود به خانهء ديگران را رعايت كنيد و هنگامى كه به خانه‌هايى درآمديد ، به يكديگر سلام كنيد كه سلام درودى است مبارك و خوشايند كه از جانب خدا مقرر شده است . خداوند احكام دين خود را كه از نشانه‌هاى اوست ، اين‌گونه براى شما به روشنى بيان مىكند ، شايد دانش دين بيابيد و آن را به كار بنديد . ( 61 )\r\n\r\n","description":"","footnote":"","page_name":" 358 ","page_number":363},
  {"content":"\r\n\r\nمؤمنان راستين تنها كسانىاند كه به خدا و پيامبرش ايمان آورده‌اند ، و هنگامى كه با پيامبر بر سر كارى كه مربوط به جامعهء اسلامى است گرد آمده‌اند ، پيش از آن‌كه از او اجازه بگيرند ، از نزد وى بيرون نمىروند . كسانى كه از تو اجازه مىگيرند ، اينانند كه به خدا و پيامبرش ايمان دارند .\r\nپس اگر براى برخى از كارهاى خود از تو اجازه خواستند ، به هركس از آنان‌كه خواهى اجازه ده و برايشان از خدا آمرزش بخواه كه خدا آمرزنده و مهربان است . ( 62 )\r\nفراخوانى پيامبر را در ميان خود مانند فراخوانى يكديگر قرار ندهيد ؛ اگر پيامبر شما را براى كارى فراخواند ، حاضر شويد ، و بىاجازهء او از نزدش خارج نشويد . قطعا خداوند كسانى از شما را كه آهسته‌آهسته و در پناه ديگران از حضور پيامبر بيرون مىروند ، مىشناسد . پس بايد كسانى كه از فرمان پيامبر سرپيچى مىكنند بترسند از اين‌كه بلايى به آنان رسد يا عذابى دردناك به سراغشان آيد . ( 63 )\r\nآگاه باشيد كه آنچه در آسمان‌ها و زمين است از آن خداست و او به ملك خويش آگاه است و قطعا مىداند كه شما در چه حالى هستيد و چه نيازى داريد و چه آيينى براى شما ضرورى است ، پس همان را برايتان مقرر كرده است ؛ و نيز خبر دارد از روزى كه همگان به سوى او بازگردانده مىشوند و آنان را به حقيقت آنچه كرده‌اند آگاه مىكند ، و خدا به هرچيزى داناست . ( 64 )\r\n\r\nسورهء فرقان / 25\r\nبه نام خداوند گسترده‌مهر مهربان\r\nپرخير و بركت است آن كسى كه قرآن را كه جداكنندهء حق از باطل است بر بندهء خود محمد فروفرستاد تا جهانيان را بيم‌دهنده باشد . ( 1 )\r\nهمان كسى كه فرمانروايى آسمان‌ها و زمين تنها از آن اوست ، فرزندى نگرفته است و در فرمانروايى هيچ شريكى نداشته است ، و هرچيزى را او آفريده و چنان‌كه بايد براى آن اندازه معين كرده است . ( 2 )\r\n\r\n","description":"","footnote":"","page_name":" 359 ","page_number":364},
  {"content":"\r\n\r\nمشركان به جاى خدا معبودانى اختيار كرده‌اند كه نه تنها چيزى را نمىآفرينند بلكه خود به دست پرستشگرانشان ساخته شده‌اند ، و براى خود نه زيانى را در اختيار دارند تا آن را از خود دور سازند و نه سودى را مالكند تا آن را براى خود فراهم آورند ؛ چه رسد به اين‌كه بر دفع زيان از پرستشگران خود و رساندن سود به آنان توانا باشند . آنها نه مرگى را در اختيار دارند تا آن را از كسى دور سازند و نه حياتى را مالكند تا آن را به كسى ارزانى دارند و نه بر رستاخيز قدرت دارند تا مردمان را پاداش دهند يا مجازات كنند . ( 3 )\r\nكفرپيشگان عرب گفتند : اين قرآن جز سخنى دروغين كه محمد آن را بافته و كلام خدا مىنامد چيزى نيست ، و گروهى از اهل كتاب او را بر ساختن آن كمك كرده‌اند . راستى آنان با اين سخن ستم كردند و دروغ گفتند . ( 4 )\r\nو گفتند : اين قرآن همان خرافه‌هايى است كه مردمان نخستين نگاشته‌اند و محمد به كمك يارانش آنها را نوشته و هرصبح و عصر بر او خوانده مىشود تا آن را فراگيرد و بر مردم بخواند . ( 5 )\r\nبگو : چنين نيست ، اين قرآن را كسى فروفرستاده است كه رازهاى نهفته در آسمان‌ها و زمين را مىداند و به نيازهاى شما آگاه است . او با نازل كردن اين قرآن مىخواهد شما هدايت يابيد تا از آمرزش و رحمت وى برخوردار شويد ، زيرا او آمرزنده و مهربان است . ( 6 )\r\nو گفتند : مىبايست از جانب خدا فرشته‌اى به رسالت مبعوث شود ، زيرا بشر نمىتواند با غيب سروكار داشته باشد ؛ اين چه پيامبرى است كه غذا مىخورد و براى كسب معاش در بازارها در حركت است ؟ ! چرا دست‌كم فرشته‌اى به سوى او فرستاده نشده است تا با او به هشدار مردم بپردازد ؟ ( 7 )\r\nحال كه فرشته‌اى با او نيامده است ، چرا دست‌كم گنجى از آسمان به سوى او افكنده نمىشود تا نيازمند كسب معاش در كوچه و بازار نباشد يا بوستانى ندارد كه از محصول آن بخورد و روزى خود را آماده داشته باشد ؟ آن ستمگران به پيروان رسول خدا گفتند : شما جز از مردى كه جادو شده و مىپندارد كه فرستادهء خداست ، پيروى نمىكنيد . ( 8 )\r\nبنگر كه چگونه براى تو وصف‌ها آوردند و در نتيجه به بيراهه‌اى افتادند كه نمىتوانند به راه حق بازگردند . ( 9 )\r\nپرخير و بركت است آن خدايى كه اگر بخواهد ، بهتر از آنچه كافران پيشنهاد كردند ، براى تو پديد مىآورد ؛ بوستان‌هايى با درختانى انبوه كه نهرها از زير آنها روان باشد ، و اگر بخواهد كاخ‌هايى براى تو قرار مىدهد كه توصيفگران را درمانده كند . ( 10 )\r\nغذا خوردن و راه رفتن تو در بازارها و نبودن فرشته‌اى با تو و نداشتن گنج و بوستان سبب اصلى انكار رسالت تو نيست ، بلكه سبب اصلى اين است كه آنان قيامت را دروغ شمردند ، و ما براى كسانى كه قيامت را دروغ شمرند آتشى فروزان آماده كرده‌ايم . ( 11 )\r\n\r\n","description":"","footnote":"","page_name":" 360 ","page_number":365},
  {"content":"\r\n\r\nچون آتش دوزخ كافران را از مكانى دور بنگرد ، خشم گيرد و فروزنده‌تر شود و آنان فرياد خشم و خروش آن را مىشنوند . ( 12 )\r\nو هنگامى كه آنان - در حالىكه با غل و زنجير به يكديگر بسته شده‌اند - به تنگنايى از آتش دوزخ افكنده شوند ، در آن‌جا فرياد واويلا سر مىدهند و هلاكت خويش را مىخواهند . ( 13 )\r\nبه آنان گفته مىشود : امروز يك بار هلاكت خود را مخواهيد ، بلكه بارها و بارها هلاكت خود را بخواهيد . امروز روز جزاست و فرياد واويلا - چه كم باشد يا زياد - سودى به حال شما ندارد . ( 14 )\r\nبگو : آيا اين آتش فروزان بهتر است يا آن بهشت جاودان كه به تقواپيشگان وعده داده شده است ؟ بهشت پاداش تقواى آنان است و فرجامى است كه بدان بازمىگردند . ( 15 )\r\nآنان در آن‌جا ، جاودانه‌اند هرچه بخواهند دارند . اين وعده‌اى است بر عهدهء پروردگارت كه وفاى به آن بر او حتمى است و از او درخواست شده است . ( 16 )\r\nياد كن روزى را كه خداوند كافران را با آنچه جز خدا مىپرستيدند برمىانگيزد و آنان را گرد مىآورد ، سپس به معبودانشان مىگويد : آيا شما اين بندگان مرا به بيراهه كشانديد يا آنها خود راه راست را گم كردند ؟ ( 17 )\r\nمعبودان مىگويند : منزّهى تو ؛ ما را نشايد كه جز تو ياورانى بگيريم و آنان را به پرستش خود بخوانيم ، ولى تو اينان و پدرانشان را از نعمت‌هاى دنيا برخوردار ساختى تا آن‌كه تعليمات پيامبران را كه يادآور يكتايى تو بود فراموش كردند و بر اثر علاقهء فراوانى كه به دنيا داشتند مردمى تيره‌بخت و هلاك گشته بودند . ( 18 )\r\nخدا به مشركان مىگويد : پس مطمئن باشيد كه معبودانتان آنچه را كه شما دربارهء آنها مىگفتيد و معتقد بوديد كه آنها رنج‌ها و بلاها را از شما مىگردانند و به شما يارى مىرسانند ، دروغ شمردند . بنابراين شما نه مىتوانيد با پرستش اينها عذاب را از خود دور سازيد و نه مىتوانيد با يارى آنها از عذاب رهايى يابيد . و هركس از شما با ارتكاب گناهان ستم روا دارد ، او را عذابى بزرگ مىچشانيم . ( 19 )\r\nپيامبر شدن بشر پديده‌اى نوظهور نيست ، ما پيش از تو هم - اى پيامبر - هيچ رسولى از رسولان خود را نفرستاديم مگر اين‌كه آنان نيز غذا مىخوردند و براى كسب معاش در بازارها راه مىرفتند . ما برخى از شما آدميان را وسيلهء آزمون برخى ديگر قرار داديم ( پيامبران را نيز وسيلهء آزمون امّت‌ها قرار داديم ) تا بنگريم كه آيا راه خدا را مىپوييد و بر مشكلات آن شكيباييد ، يا پيرو هواى خويشيد و ناگوارىهاى پذيرش حق را تحمل نمىكنيد . و پروردگار تو به راه صحيح تكامل انسان‌ها بيناست . ( 20 )\r\n\r\n","description":"","footnote":"","page_name":" 361 ","page_number":366},
  {"content":"\r\n\r\nو آنان كه منكر رستاخيزند و به لقاى ما در آن‌جا اميدى ندارند ، رسالت محمد را انكار كردند و گفتند : اگر بشر درخور اين است كه فرشته‌اى براى او وحى بياورد و يا خدا خود با او سخن بگويد ، پس چرا فرشتگان بر ما نازل نشده‌اند يا خدا را كه به گمان محمد پروردگار ماست نمىبينيم تا با ما سخن بگويد ؟ سوگند ياد مىكنم كه اينان به ناحق براى خود بزرگى و عظمت خواستند و به طغيانى بزرگ دست يازيدند . ( 21 )\r\nولى روزى كه وارد عالم برزخ مىشوند و فرشتگان را ديدار مىكنند ، آن روز هيچ مژده و خبر خوشى براى تبهكاران نخواهد بود و آنان به فرشتگان كه آمادهء كيفر ايشانند مىگويند : بر شما حرام و ممنوع است كه ما را عذاب كنيد . ( 22 )\r\nو در آن روز به هر كارى كه كرده‌اند روى مىآوريم و آن را همچون غبار پراكنده‌اى مىسازيم . ( 23 )\r\nبهشتيان در آن روز جايگاهشان بهتر و آسايشگاهشان براى استراحت نيمروز نيكوتر است . ( 24 )\r\nو ياد كنيد روزى را كه آسمان پوشيده از ابر شكافته شود و فرشتگان چنان‌كه بايد به سوى زمين فروفرستاده شوند . ( 25 )\r\nدر آن روز آشكار شود كه فرمانروايى به تمام و كمال حق و حقيقت است و از آن خداوند رحمان است ، و آن روز بر كافران روزى دشوار خواهد بود . ( 26 )\r\nو روزى را كه آن كسى كه از هدايت پيامبر بىبهره بوده و بر خود ستم كرده است ، دست‌هاى خود را از پشيمانى به دندان مىگزد و مىگويد : اى كاش ، با رسول خدا راهى به سوى هدايت برگرفته بودم . ( 27 )\r\nاى واى بر من ! كاش فلانى را دوست خود نگرفته بودم . ( 28 )\r\nبىگمان او مرا از اين قرآن كه يادآور خداست ، پس از آن‌كه به من رسيد ، دور ساخت و به بيراهه كشانيد . آرى ، شيطان انسانى را كه به يارى او دل بسته است يارى نمىكند . ( 29 )\r\nو روزى را كه محمد - فرستادهء خدا ، لب به شكايت مىگشايد و مىگويد : پروردگارا ، كافران و گنهكاران قوم من اين قرآن را وانهادند . ( 30 )\r\nآرى ، همان‌گونه كه براى تو دشمنانى قرار داديم ، براى هرپيامبرى نيز دشمنانى از تبهكاران قرار داديم . با اين حال ، بيمى به خود راه مده از اين‌كه مبادا امر دين و هدايت مردم با دشمنى آنان به سامان نرسد ، چرا كه همين بس كه پروردگار تو هدايت‌كننده و ياريگر است . او هركه را درخور هدايت بداند هدايت مىكند و تو و دين تو را يارى خواهد كرد . ( 31 )\r\nو آنان كه به پيام الهى كافر شدند ، گفتند : چرا قرآن يك جا بر محمد نازل نشده است ؟ اين پراكندگى آيات قرآن نشانهء اين است كه او خود ، آنها را به مناسبت رويدادها مىبافد و به خدا نسبت مىدهد . آرى ، ما آيات قرآن را اين‌گونه به تدريج و به مناسبت حوادث نازل مىكنيم تا آن را به شكل بهترى در دل تو جاى دهيم و بدين‌وسيله قلب تو را به تعاليم قرآن سخت استوار سازيم . با اين حال ، بخشى از آن را در پى بخشى ديگر مىآوريم تا پيوند و ارتباط آنها با يكديگر حفظ شود . ( 32 )\r\n\r\n","description":"","footnote":"","page_name":" 362 ","page_number":367},
  {"content":"\r\n\r\nاز نتايج نزول تدريجى قرآن اين است كه مردم هيچ وصف نادرستى را نمىآورند و هيچ حقيقت تحريف شده‌اى را براى تو مطرح نمىكنند ، جز اين‌كه ما با نزول آياتى از قرآن ، حق را و بهترين تفسير را براى تو مىآوريم ، تا حق استوار بماند و تحريف‌ها از بين برود . ( 33 )\r\nكفرپيشگان با انكار آسمانى بودن قرآن از تو به بدى ياد كردند ، ولى بايد بدانند كسانى كه در قيامت به صورت دسته‌جمعى و نگون بر چهره‌هايشان به سوى دوزخ رانده مىشوند ، بدترين جايگاه را دارند و از همه گمراه‌ترند . ( 34 )\r\nمىگويند :\r\nبشر درخور دريافت وحى نيست ؛ بىگمان ما به موسى كتاب آسمانى عطا كرديم و [ هيچ فرشته‌اى را دستيار او قرار نداديم ، بلكه 
  ] برادرش هارون را با وى همراه كرديم و او را پشتيبان وى قرار داديم . ( 35 )\r\nو به آن دو گفتيم : به سوى اين مردم كه نشانه‌هاى يكتايى ما را دروغ شمرده‌اند برويد و آنان را به توحيد فراخوانيد . ولى آنان رسالت موسى و هارون را نپذيرفتند و ما هم آنان را چنان‌كه بايد نابود ساختيم . ( 36 )\r\nو قوم نوح را نيز آن‌گاه كه پيامبران را تكذيب كردند غرق ساختيم و آنان را براى مردم نسلشان نشانه‌اى [ بر حقانيّت پيامبران 
  ] قرار داديم ، و براى ستمكاران عذابى دردناك آماده كرده‌ايم . ( 37 )\r\nو قوم عاد و ثمود و اصحاب رسّ و نسل‌هاى بسيارى را كه پس از قوم نوح تا قوم فرعون پديد آمدند ، همه را نابود كرديم . ( 38 )\r\nو براى همهء آنان مثل‌هايى آموزنده آورديم و چون نپذيرفتند ، همهء آنان را در هم شكستيم و نابود ساختيم . ( 39 )\r\nو قطعا اين كافران ( كافران حجاز ) بر شهر قوم لوط كه آن باران شوم به صورت سنگپاره‌ها بر آن بارانده شد ، گذر كرده‌اند ؛ آيا آن‌جا را نديده‌اند تا از انكار قرآن و رسالت پيامبر بازايستند ؟ چرا ديده‌اند ، ولى رستاخيز را باور ندارند ازاين‌رو دعوت پيامبر را نمىپذيرند . ( 40 )\r\nو هنگامى كه تو را مىبينند ، فقط مسخره‌ات مىكنند و مىگويند : آيا اين است آن كسى كه خدا او را به رسالت برانگيخته است ؟ ( 41 )\r\nاگر ما بر پرستش معبودان خود پايدار نبوديم ، نزديك بود او ما را از معبودانمان بازدارد .\r\nو به زودى - هنگامى كه عذاب را بنگرند - خواهند دانست چه كسى گمراه‌تر است . ( 42 )\r\nآيا ديدى آن كسى را كه معبود خود را هواى نفس خويش قرار داده است ؟ مگر تو بر او گماشته شده‌اى تا بتوانى او را هدايت كنى ؟ ( 43 )\r\n\r\n","description":"","footnote":"","page_name":" 363 ","page_number":368},
  {"content":"\r\n\r\nآيا مىپندارى كه بيشتر آنان كه پيرو هواى نفس‌اند گوش شنوا دارند و يا تعقّل مىكنند ؟ آنان جز مانند دام‌ها نيستند كه از سخن جز آوايى نمىشنوند و از انديشه بهره‌اى ندارند ، بلكه چون از درك و فهم خود بهره نبرده‌اند از دام‌ها نيز گمراه‌ترند . ( 44 )\r\nآيا به كار پروردگارت در آفرينش نظر نكرده‌اى كه چگونه پس از زوال ظهر بر امتداد سايه افزوده و آن را گسترده است ؟ و اگر مىخواست آن را ساكن قرار مىداد . سپس خورشيد را نشانهء وجود سايه قرار داديم . ( 45 )\r\nآن‌گاه پس از طلوع خورشيد ، سايه را به سوى خود مىكشانيم و آن را به تدريج محو مىكنيم ، و اين كار را به آسانى انجام مىدهيم . ( 46 )\r\nو اوست آن‌كه شب را چون لباس ، پوششى براى شما ساخت و خواب را باعث تعطيل قوا و آرامش اندامتان قرار داد ، و روز را زمان پراكنده شدن براى به دست آوردن روزى مقرّر داشت . ( 47 )\r\nاوست آن‌كه بادها را پيشاپيش باران فرستاده است تا نويدبخش فرود آمدن رحمتش باشد ، و از آسمان ، آبى پاك و پاك‌كننده فروفرستاديم . ( 48 )\r\nتا به وسيلهء آن با رويش گياهان سرزمينى مرده را زنده كنيم و نيز آن را براى نوشيدن در اختيار دام‌ها و مردمان بسيارى كه آفريده‌ايم ، قرار دهيم . ( 49 )\r\nبه يقين باران را ميان مردم در مناطق گوناگون گردانده‌ايم ( آن را پيوسته از جايى به جايى منتقل كرده‌ايم ) تا توجه پيدا كنند و شكر نعمت‌ها را به جاى آورند ، ولى بيشتر مردم تنها از ناسپاسى ابا ندارند . ( 50 )\r\nاى محمد ، ما تو را به دليل عظمت مقام و مرتبه‌ات به سوى همهء انسان‌ها برانگيختيم ، و اگر مىخواستيم در هرشهرى پيامبرى هشداردهنده مبعوث مىكرديم . ( 51 )\r\nپس ، از كافران فرمان مبر ، و در برابر آنان با بيان حقايق قرآن به مبارزه و تلاشى بزرگ برخيز و رسالت خود را ابلاغ كن . ( 52 )\r\nو اوست آن‌كه دو دريا را كنار يكديگر روان ساخت ؛ اين يكى خوشگوار و شيرين است و اين يكى ناگوار و سخت شور است ، و ميان آن دو حايلى استوار پديد آورد و آنها را بازداشت از اين‌كه به يكديگر بياميزند . ( 53 )\r\nاوست آن‌كه از آب بشرى آفريد و او را خويشاوند نسبى و سببى قرار داد . و پروردگارت تواناست . ( 54 )\r\nمشركان به جاى خدا چيزهايى را مىپرستند كه نه به خاطر پرستش آنها سودى برايشان دارند و نه در صورت ترك پرستش آنها زيانى به آنان مىرسانند ؛ و كافر هميشه بر ضدّ پروردگارش پشتيبان شيطان است . ( 55 )\r\n\r\n","description":"","footnote":"","page_name":" 364 ","page_number":369},
  {"content":"\r\n\r\nاى پيامبر ، ما تو را جز نويددهنده و هشداردهنده نفرستاديم ؛ بنابراين مسئول كفر مردم نيستى . ( 56 )\r\nبگو : من براى رساندن پيام آسمانى خود هيچ مزدى از شما نمىخواهم ، جز اين‌كه كسى بخواهد راهى به سوى پروردگارش برگيرد . آرى ، مزد من همين است كه شما هدايت شويد . ( 57 )\r\nو بر آن خداى زنده كه نمىميرد توكّل كن و او را همراه با ستايش وى ، از ناتوانى و بىدانشى و ديگر كاستىها منزّه شمار ، و همين بس كه او به گناهان بندگانش آگاه است . ( 58 )\r\nبر آن كسى توكل نما كه آسمان‌ها و زمين و آنچه را كه ميان آن دو هست ، در شش مرحله آفريد ؛ سپس بر عرش فرمانروايى عالم استيلا يافت . اوست خداوند رحمان .\r\nپس به او روى بياور ، و از وى كه آگاه است بپرس ، كه از هرچه خبر دهد حقيقت همان است . ( 59 )\r\nو هنگامى كه به كافران گفته شود : خداوند رحمان را سجده كنيد ، مىگويند : و رحمان چيست ؟ آيا چيزى را سجده كنيم كه تو ما را به سجده براى آن فرمان مىدهى ؟ آنان نه تنها به اين دعوت پاسخ نمىدهند ، بلكه اين دعوت بر گريزشان مىافزايد . ( 60 )\r\nپر خير و بركت است آن خدايى كه منازلى را در آسمان براى خورشيد و ماه مقرّر كرد و چراغى فروزان و ماهى تابان در آن پديد آورد . ( 61 )\r\nاوست آن‌كه شب و روز را در پى يكديگر آورده است براى كسى كه بخواهد با بازگشت به فطرت خويش معارف الهى را دريابد يا با پرستش خدا و انجام كارهاى شايسته او را سپاسگزارى كند . ( 62 )\r\nبندگان واقعى خداى رحمان كسانىاند كه روى زمين با خشوع گام برمىدارند ( در معاشرت با مردم فروتنى مىكنند و در برابر خدا خاضعند ) و هنگامى كه نادانان با سخنى جاهلانه آنان را خطاب مىكنند ، در پاسخ ، سخنى مسالمت‌آميز بر زبان مىآورند . ( 63 )\r\nآنان كسانىاند كه شب را در عبادت خدا به سر مىبرند ؛ گاه سر به سجدهء پروردگار دارند و گاه در برابر او به‌پا ايستاده‌اند . ( 64 )\r\nو كسانىاند كه مىگويند : پروردگارا ، عذاب دوزخ را از ما بگردان كه عذاب آن شكنجه‌اى دائمى و پيوسته است . ( 65 )\r\nبه يقين ، دوزخ بد جايگاه و بد اقامتگاهى است . ( 66 )\r\nو كسانىاند كه چون مالى را هزينه كنند - چه براى خود و چه براى ديگران - نه اسراف مىكنند و نه تنگ مىگيرند ، بلكه هزينه كردن آنان در حد اعتدال و ميان اين دو حالت است . ( 67 )\r\n\r\n","description":"","footnote":"","page_name":" 365 ","page_number":370},
  {"content":"\r\n\r\nو بندگان واقعى خداى رحمان كسانىاند كه با وجود خدا معبود ديگرى نمىخوانند و انسان را كه خدا كشتن او را حرام كرده است نمىكشند ، مگر اين‌كه قتل او به حق باشد ، و زنا نمىكنند ، و هركس اين كارها را انجام دهد با وزر و و بال گناهانش روبه‌رو خواهد شد . ( 68 )\r\nعذابش در روز قيامت دوچندان مىشود و براى هميشه با خفّت و خوارى در آن عذاب مىماند . ( 69 )\r\nمگر كسانى كه از شرك توبه كنند و به يكتايى خدا ايمان بياورند و كار شايسته كنند ، كه اينان را خدا بدىهاى برخاسته از گناهانشان را از دل و جانشان مىزدايد و آنها را به آثارى نيكو تبديل مىكند ، چرا كه خداوند آمرزنده و مهربان است . ( 70 )\r\nهركس از گناهانش توبه كند و كار شايسته انجام دهد ، قطعا او چنان‌كه بايسته است به سوى خدا بازآمده و درخور اين است كه خداوند بدىهاى او را به نيكىها مبدّل سازد . ( 71 )\r\nو بندگان واقعى خداى رحمان كسانىاند كه در مجلس لهو و آوازه‌خوانى حاضر نمىشوند ، و چون بر مردمى كه به گناه و كار بيهوده مشغولند ، بگذرند ، از آنان روى مىگردانند و مىگذرند و خود را گرامىتر از آن مىدانند كه در محفلشان حضور يابند و با آنان همنشين شوند . ( 72 )\r\nو كسانىاند كه چون آيات پروردگارشان به آنان يادآورى شود ، چشم و گوش بسته با آنها روبه‌رو نمىشوند ، بلكه در آنها مىانديشند و آنها را از روى بصيرت باور مىكنند . ( 73 )\r\nو كسانىاند كه مىگويند : پروردگارا ، از همسران و فرزندانمان نسلى پرهيزگار به ما ببخش كه مايهء خرسندى و روشنى چشم ما باشد ، و چنان كن كه در كارهاى پسنديده و دستيابى به رحمت تو از همگان سبقت گيريم و پيشوا و مقتداى تقواپيشگان باشيم . ( 74 )\r\nاينانند كه به پاس آن‌كه بر اطاعت خدا و دورى از گناهان صبر كردند ، درجهء رفيع بهشت را به آنها پاداش مىدهند و در آن‌جا همواره با امورى مسرت‌بخش و سلامت‌آميز روبه‌رويشان مىسازند . ( 75 )\r\nدر بهشت كه جايگاه و اقامتگاهى نيكوست ، جاودانه‌اند . ( 76 )\r\nبگو : خدا به شما كافران اعتنايى نمىكند ، چرا كه پيام او را دروغ شمرده و پيامبرش را تكذيب كرده‌ايد . اگر لازم نبود كه خدا براى اتمام حجّت ، شما را به ايمان فراخواند ، اين اندازه هم به شما توجه نمىكرد . پس زود است كه اين تكذيب شما دامنگيرتان شود و به عذابى دائمى گرفتار شويد . ( 77 )\r\n\r\nسورهء شعراء / 26\r\n\r\n","description":"","footnote":"","page_name":" 366 ","page_number":371},
  {"content":"\r\n\r\nبه نام خداوند گسترده‌مهر مهربان\r\nطا . سين . ميم . ( 1 )\r\nاين آياتى كه در اين سوره نازل خواهد شد ، و آياتى كه پيش‌تر نازل شده است ، همه آيات اين كتابند كه آسمانى بودن آن به خوبى آشكار است . ( 2 )\r\nاى پيامبر ، بيم آن مىرود كه تو جان خود را از غم اين‌كه مشركان قوم تو به قرآن ايمان نمىآورند از دست بدهى ! ( 3 )\r\nاگر بخواهيم ، آيتى مقهوركننده از آسمان بر آنان فرومىفرستيم ؛ در نتيجه چنان در برابر آن خاضع مىشوند كه گردن‌هايشان فرومىافتد . ( 4 )\r\nآنان چنانند كه هيچ تذكّر جديدى از سوى خداى رحمان برايشان نمىآيد مگر اين‌كه از آن رويگردانند . ( 5 )\r\nبىگمان آنان آيات الهى را دروغ شمرده‌اند ، و به زودى اخبار آنچه به مسخره‌اش مىگرفتند ، به آنان خواهد رسيد و به سزاى تكذيب آيات الهى ، عذاب‌هايى را در دنيا و كيفرهايى را در آخرت خواهند چشيد . ( 6 )\r\nچرا بر تكذيب آيات الهى و اعراض از آنها اصرار مىورزند ؟ مگر به زمين نظر نكرده‌اند كه چه بسيار گياهانى كه همه جفت‌هايى زيبا هستند در آن رويانده‌ايم ؟ ( 7 )\r\nقطعا در اين‌كه خدا گياهان را جفت آفريده تا به هدفى كه دارند برسند ، نشانه‌اى است بر اين‌كه آدميان را به حال خود رها نمىكند ؛ آنان را [ با فرستادن پيامبران و كتاب‌هاى آسمانى 
  ] به راه سعادتشان هدايت مىكند ، ولى بيشترشان ايمان نمىآورند . ( 8 )\r\nبه يقين پروردگار توست آن مقتدر شكست‌ناپذيرى كه تكذيب‌كنندگان را مجازات مىكند ، و اوست آن رحمتگرى كه به حكم رحمتش قرآن را فرومىفرستد تا مردم را هدايت كند و هدايت‌يافتگان را نجات بخشد . ( 9 )\r\nو ياد كن هنگامى را كه پروردگارت موسى را ندا درداد كه به سوى آن قوم ستم‌پيشه برو ، قومى كه با شرك‌ورزى و شكنجهء بنى اسرائيل ستم روا داشتند . ( 10 )\r\nبه سوى قوم فرعون برو ، و به آنان بگو كه آيا پروا نمىكنند و از ستمكارى بازنمىايستند ؟ ( 11 )\r\nموسى گفت : پروردگارا ، مىترسم مرا تكذيب كنند و پيامم را دروغ شمرند . ( 12 )\r\nو سينه‌ام [ بر اثر تكذيبشان 
  ] تنگ مىشود ، و زبانم باز نمىشود تا بتوانم به خوبى از رسالت خود دفاع كنم ، پس فرشتهء وحى را به سوى هارون بفرست و او را ياور من گردان . ( 13 )\r\nو آنان بر من به سبب كشتن آن مرد قبطى ادعاى جرم دارند و مىترسم مرا به قصاص او بكشند . ( 14 )\r\nخدا گفت : نه ، تو را نخواهند كشت . پس هارون را به يارى موسى فرستاد و فرمود : هردو با معجزاتى كه به شما داده‌ام به سوى فرعونيان برويد ، كه ما نزد شما و آنان حاضريم و سخنانتان را مىشنويم . ( 15 )\r\nپس بر فرعون درآييد و بگوييد : ما فرستادهء پروردگار همه جهان‌هاييم . ( 16 )\r\nبا اين پيام كه بنى اسرائيل را آزاد كن تا همراه ما رهسپار شوند . ( 17 )\r\nفرعون گفت : آيا تو را آن‌گاه كه كودكى خردسال بودى در ميان خود تربيت نكرديم ؟ و تو چند سالى از عمرت را در جمع ما بسر بردى . ( 18 )\r\nو سرانجام كار خودت را كه كارى بس نادرست بود كردى ، و كسى را از ما كشتى و نعمت‌هاى مرا كفران كردى . ( 19 )\r\n\r\n","description":"","footnote":"","page_name":" 367 ","page_number":372},
  {"content":"\r\n\r\nموسى در پاسخ فرعون گفت : آرى ، در آن زمان من براى دفاع از مردى اسرائيلى در برابر آن مرد قبطى به‌پا خاستم و آن كار را كردم ، ولى نمىدانستم كه به كشته شدن او مىانجامد و چه فرجام ناگوارى را براى من در پى دارد . ( 20 )\r\nو وقتى شنيدم كه بر كشتن من تصميم گرفته‌ايد ، از شما ترسيدم و از دستتان گريختم و پروردگارم به من دانش و حكمت بخشيد و مرا از پيامبران قرار داد . ( 21 )\r\nآيا اين‌كه بر بنى اسرائيل ستم كرده و آنان را بردهء خود ساخته‌اى ، نعمتى است كه آن را بر من منّت مىنهى ؟ ( 22 )\r\nفرعون گفت :\r\nپروردگار جهان‌ها كه تو را به رسالت فرستاده است چيست ؟ ( 23 )\r\nموسى گفت :\r\nهمان كسى كه پروردگار آسمان‌ها و زمين و همهء چيزهايى است كه ميان آن دو قرار دارد . شما اگر اهل يقين باشيد ، از تدبيرى كه بر جهان حاكم است درمىيابيد كه خدايى يگانه جهان را اداره مىكند . ( 24 )\r\nفرعون به كسانى كه پيرامونش بودند از روى تعجب گفت : آيا نمىشنويد كه موسى چه پاسخى مىدهد ؟ ( 25 )\r\nموسى گفت : پروردگار جهان‌ها ، همان پروردگار شما و پروردگار پدران نخستين شماست . ( 26 )\r\nفرعون به اطرافيان خود گفت :\r\nبىترديد ، اين پيامبرتان كه به سوى شما فرستاده شده ، ديوانه است . ( 27 )\r\nموسى در ادامهء سخنانش گفت : پروردگار جهان‌ها ، همان پروردگار مشرق و مغرب و همهء موجوداتى است كه ميان آن دو قرار دارد . اگر عقل خود را به كار گيريد درمىيابيد كه نظامى واحد بر آنها حاكم است و خدايى يكتا آنها را سامان مىدهد . ( 28 )\r\nفرعون گفت : اى موسى ، سوگند ياد مىكنم كه اگر غير از من معبودى اختيار كنى تو را در زمرهء آن زندانيان كه از وضعشان خبر دارى قرار مىدهم . ( 29 )\r\nموسى گفت : آيا اگر نشانه‌اى براى تو بياورم كه درستى رسالت مرا آشكار كند ، باز هم مرا به زندان مىافكنى ؟ ( 30 )\r\nفرعون گفت : اگر راست مىگويى كه نشانه و معجزه‌اى دارى آن را بياور و نشان ده . ( 31 )\r\nپس موسى عصاى خود را افكند كه ناگاه آن عصا اژدهايى آشكار شد . ( 32 )\r\nو دستش را از زير بغل بيرون كشيد كه ناگاه آن دست براى تماشاگران سفيد و درخشان پديدار شد . ( 33 )\r\nفرعون وقتى با اين حقيقت آشكار روبه‌رو گرديد ، چاره‌اى جز اتّهام نديد و به بزرگانى كه پيرامونش بودند گفت : قطعا اين مرد ساحرى زبردست و داناست . ( 34 )\r\nمىخواهد با سحر خود ، شما را از سرزمينتان بيرون كند . با اين وصف دربارهء او چه برنامه‌اى داريد و چه دستورى مىدهيد ؟ ( 35 )\r\nمهتران قوم گفتند : در مجازات او و برادرش هارون شتاب مكن و كارشان را به تأخير انداز و گروهى را به شهرها بفرست تا ساحرانى ماهر را گرد آورند ( 36 )\r\nآنان هرجادوگر زبردست دانايى را نزد تو مىآورند . ( 37 )\r\nپس جادوگران در وقتى كه ميان موسى و فرعونيان مقرّر شد و آن روزى معيّن بود گردآورى شدند . ( 38 )\r\nو به مردم گفته شد : آيا شما هم در آن روز در ميدان مبارزه اجتماع مىكنيد ؟ ( 39 )\r\n\r\n","description":"","footnote":"","page_name":" 368 ","page_number":373},
  {"content":"\r\n\r\nاگر شما در آن روز گرد آييد ، چنانچه جادوگران بر موسى پيروز شدند ، اميد است ما هم از آنان پيروى كنيم و به كيش آنان باشيم . ( 40 )\r\nپس هنگامى كه ساحران نزد فرعون آمدند ، به او گفتند : اگر ما بر موسى پيروز شديم ، آيا حتما مزدى براى ما خواهد بود ؟ ( 41 )\r\nفرعون گفت :\r\nآرى ، و علاوه بر آن ، قطعا شما از مقرّبان خواهيد شد . ( 42 )\r\nموسى به ساحران گفت : افسون‌هايى را كه تدارك ديده‌ايد و مىخواهيد بيفكنيد ، همه را بيفكنيد . ( 43 )\r\nجادوگران ريسمان‌ها و عصاهايشان را افكندند و چنان وانمود كردند كه آنها مارهايى پرجنب‌وجوش‌اند ، و گفتند : به عزّت فرعون سوگند كه ماييم پيروز اين صحنه ، و موسى شكست خورده است . ( 44 )\r\nپس موسى عصايش را انداخت و ناگهان عصا آنچه را كه ساحران به افسون ساخته بودند ، به سرعت در كام خود فروبرد . ( 45 )\r\nساحران حقيقت را دريافتند و بىاختيار به درگاه خدا به سجده افتادند . ( 46 )\r\nگفتند : ما به پروردگار جهان‌ها ايمان آورديم ، ( 47 )\r\nهمان پروردگار موسى و هارون . ( 48 )\r\nفرعون به ساحران گفت :\r\nآيا پيش از آن‌كه به شما اجازه دهم به او ايمان آورديد ؟ و چاره‌اى جز اين نديد كه بگويد : قطعا موسى بزرگ شماست كه سحر را به شما آموخته است . به زودى خواهيد دانست كه با شما چه مىكنم ! حتما يك دست و يك پاى شما را به عكس يكديگر خواهم بريد و همهء شما را به صليب خواهم كشيد . ( 49 )\r\nآنان در پاسخ فرعون گفتند : اين شكنجه براى ما زيانى نيست ، زيرا بدين‌وسيله به سوى پروردگارمان بازمىگرديم و به لقاى او نايل مىشويم . ( 50 )\r\nو اميد آن داريم كه پروردگارمان گناهانمان را بر ما ببخشايد ، چون ما نخستين كسانى بوديم كه به فرستادگان او ، موسى و هارون ، ايمان آورديم . ( 51 )\r\nو به موسى وحى كرديم كه بندگان من ( بنى اسرائيل ) را شبانه از مصر كوچ ده تا مورد تعقيب فرعونيان قرار گيريد ، زيرا نجات شما در اين خواهد بود . ( 52 )\r\nبنى اسرائيل به همراه موسى شبانه از مصر حركت كردند . چون فرعون از اين ماجرا آگاه شد ، گروهى را به شهرها فرستاد تا مردم را براى تعقيب بنى اسرائيل گردآورند و روانهء پايتخت كنند . ( 53 )\r\nآنان به مردم مىگفتند :\r\nاين اسرائيليان بازماندگانى بس اندك‌اند ، ( 54 )\r\nو آنان ما را با كردارشان به خشم آورده‌اند . ( 55 )\r\nو ما مجموعه‌اى هستيم مصمم ، هماهنگ و مراقب حيلهء دشمن . ( 56 )\r\nبدين‌گونه ما فرعون و لشكريانش را در پى بنى اسرائيل روانه كرديم و آنان را از بوستان‌هاى پردرخت و چشمه‌سارهايشان بيرون رانديم . ( 57 )\r\nو از گنج‌ها و جايگاهى نيكو كه كاخ‌ها و خانه‌هاى مجلّل در آن داشتند خارج ساختيم . ( 58 )\r\nآرى ، ماجرا اين بود ، و پس از هلاكت فرعونيان ، آن بوستان‌ها و كاخ‌ها و گنجينه‌ها را به بنى اسرائيل به ميراث داديم . ( 59 )\r\nپس از آن‌كه فرعونيان بنى اسرائيل را تعقيب كردند ، هنگام طلوع آفتاب به آنان رسيدند . ( 60 )\r\n\r\n","description":"","footnote":"","page_name":" 369 ","page_number":374},
  {"content":"\r\n\r\nپس چون آن دو گروه به يكديگر نزديك شدند به گونه‌اى كه همديگر را مىديدند ، همراهان موسى ترسان و لرزان گفتند : حتما ما به چنگ لشكريان فرعون خواهيم افتاد . ( 61 )\r\nموسى گفت :\r\nهرگز چنين نخواهد شد ، زيرا پروردگارم با من است و مرا يارى مىكند و به زودى مرا به راهى كه موجب نجات ماست رهنمون مىشود . ( 62 )\r\nپس به موسى وحى كرديم : با عصايت به اين دريا بزن .\r\nاو عصايش را به دريا زد ، بىدرنگ دريا به صورت دو بخش شكافته شد و هر بخشى چون پاره‌كوهى بزرگ گشت . ( 63 )\r\nپس ما موسى و همراهانش را وارد شكاف دريا كرديم و ديگران ( فرعون و لشكريانش ) را به آن‌جا نزديك ساختيم تا وارد آن شوند . ( 64 )\r\nو موسى و كسانى را كه با او بودند ، همه را از دريا عبور داديم و نجات بخشيديم . ( 65 )\r\nسپس ديگران را با برهم آوردن آب دريا غرق كرديم . ( 66 )\r\nهمانا در اين داستان نشانه‌اى است بر يكتايى خدا در تدبير امور جهان و حقانيّت رسالت پيامبران ، ولى بيشتر مردم آن عصر نه به يگانگى خدا ايمان آوردند و نه به رسالت پيامبران . ( 67 )\r\nبه يقين پروردگار توست آن مقتدر شكست‌ناپذيرى كه تكذيب‌كنندگان را مجازات مىكند ، و اوست آن مهربانى كه به حكم رحمتش قرآن را فرومىفرستد تا مردم را هدايت كند و هدايت‌يافتگان را نجات بخشد . ( 68 )\r\nو بر اين مشركان داستان ابراهيم را بخوان . ( 69 )\r\nآن‌گاه كه به پدر خود و قومش گفت : چه مىپرستيد ؟ ( 70 )\r\nگفتند : بت‌هايى را مىپرستيم و همواره به خاطر آنها بر آستانشان حضور داريم . ( 71 )\r\nابراهيم گفت : آيا وقتى كه آنها را مىخوانيد ، دعاى شما را مىشنوند ؟ ( 72 )\r\nيا وقتى كه آنها را پرستش مىكنيد سودى به شما مىرسانند ، و يا اگر دست از پرستش آنها برداريد زيانى به شما وارد مىكنند ؟ ( 73 )\r\nگفتند : از اين درگذر ما پدران خود را يافتيم كه چنين مىكردند . ( 74 )\r\nابراهيم گفت : پس آيا ديديد چيزهايى را كه مىپرستيديد ، ( 75 )\r\nشما و پدران پيشترينتان ؟ ( 76 )\r\nحال كه براى پرستش هلاكت‌بار بت‌ها جز تقليد برهانى نداريد ، بدانيد كه اين بت‌ها - از آن‌روى كه دليلى بر درستى عبادتشان نيست - دشمنان منند ، ولى پروردگار جهانيان چون عبادتش بر برهان استوار است اين‌گونه نيست . ( 77 )\r\nاو دشمن انسان نيست ، بلكه پروردگارى مهربان است ؛ او مرا آفريده و همو مرا به نعمت‌هاى اين جهان و جهان ديگر هدايت مىكند ، ( 78 )\r\nو اوست كه به من خوراك و نوشيدنى مىدهد ، ( 79 )\r\nو هنگامى كه بيمار شوم تنها او مرا شفا مىدهد ، ( 80 )\r\nو اوست آن‌كه مرا مىميراند و سپس زنده‌ام مىكند ، ( 81 )\r\nو آن‌كه اميد دارم در روز جزا گناهم را بر من ببخشايد . ( 82 )\r\nپروردگارا ، دانش معارف دين و شناخت كردار درست را به من عطا كن و مرا به صالحان ملحق ساز . ( 83 )\r\n\r\n","description":"","footnote":"","page_name":" 370 ","page_number":375},
  {"content":"\r\n\r\nپروردگارا ، در ميان نسل‌هاى آينده زبان راستگويى كه مردم را به آيين من ، آيين توحيد دعوت كند پديد آور ، زبانى كه گويى زبان من است . ( 84 )\r\nو مرا از ميراث‌بران بهشت پرنعمت قرار ده . ( 85 )\r\nو پدرم را بيامرز كه او از گمراهان است . ( 86 )\r\nو روزى كه مردم برانگيخته مىشوند دست از ياريم برمدار كه به يارى تو دل بسته‌ام . ( 87 )\r\nروزى كه نه مال براى انسان سودمند است و نه پسرانى كه داشته است خيرى به او مىرسانند . ( 88 )\r\nاما كسى كه با دلى پاك از شرك و گناه نزد خدا آمده است ، قطعا از آن پاكى بهره خواهد برد . ( 89 )\r\nآن روز بهشت را براى تقواپيشگان نزديك مىآورند . ( 90 )\r\nو دوزخ را براى گمراهان آشكار مىگردانند . ( 91 )\r\nو به آنان گفته مىشود : كجايند چيزهايى كه به جاى خدا مىپرستيديد ؟ ( 92 )\r\nآيا شما را يارى مىدهند و عذاب را از شما مىگردانند يا خود از كسى يارى مىجويند تا عذاب را از خويشتن دور سازند ؟ ( 93 )\r\nآن‌گاه بت‌ها و گمراهان همه با صورت به دوزخ افكنده مىشوند . ( 94 )\r\nو لشكريان ابليس نيز همگى به دوزخ سرنگون مىگردند . ( 95 )\r\nآنها در حالىكه در دوزخ با يكديگر در ستيزند ، به معبودانشان مىگويند : ( 96 )\r\nبه خدا سوگند كه ما در گمراهى آشكارى بوديم ، ( 97 )\r\nآن‌گاه كه شما را با پروردگار جهانيان برابر مىدانستيم ، ( 98 )\r\nو جز مجرمان كه ما پيروشان بوديم ، كسى ما را گمراه نكرد . ( 99 )\r\nاينك از ميان شفاعتگران ، شفاعت‌كننده‌اى نداريم . ( 100 )\r\nو براى ما هيچ دوست نزديك و دلسوزى نيست . ( 101 )\r\nاى كاش ما را به دنيا بازگشتى بود در اين صورت از زمرهء مؤمنان مىشديم . ( 102 )\r\nبه راستى در داستان ابراهيم كه بت‌ها را طرد كرد و بر حقانيّت توحيد استدلال نمود ، نشانه‌اى است بر اين‌كه فطرت انسان فطرت توحيدى است ، ولى بيشتر قوم ابراهيم ايمان نياوردند . ( 103 )\r\nبه يقين ، پروردگار توست آن مقتدر شكست‌ناپذيرى كه تكذيب‌كنندگان را مجازات مىكند ، و اوست آن مهربانى كه به حكم رحمتش قرآن را فرومىفرستد تا مردم هدايت شوند و هدايت‌يافتگان را نجات بخشد . ( 104 )\r\nقوم نوح نيز پيامبران را تكذيب كردند ، ( 105 )\r\nآن‌گاه كه برادرشان نوح به آنان گفت : آيا از عذاب الهى پروا نمىكنيد ؟ ( 106 )\r\nمن براى هدايت شما فرستاده شده‌ام و در ابلاغ پيام خدا امين و درستكارم . ( 107 )\r\nپس ، از خدا بترسيد و مرا فرمان بريد . ( 108 )\r\nمن از شما هيچ مزدى بر ابلاغ رسالت خود نمىخواهم ؛ مزد من جز بر عهدهء پروردگار جهان‌ها نيست . ( 109 )\r\nپس ، از خدا بترسيد و مرا فرمان بريد . ( 110 )\r\nاشراف قوم او در پاسخ گفتند : آيا به تو ايمان بياوريم و حال آن‌كه فرومايه‌ترين مردم از تو پيروى كرده‌اند ؟ ( 111 )\r\n\r\n","description":"","footnote":"","page_name":" 371 ","page_number":376},
  {"content":"\r\n\r\nنوح گفت : من چه مىدانم كه اينان پيش از ايمان آوردنشان چه مىكرده‌اند ! ( 112 )\r\nحساب آنان بر عهدهء من نيست تا از اعمالشان جويا شوم . اگر اهل درك باشيد ، درمىيابيد كه حسابشان تنها بر پروردگار من است ، زيرا او درخور سزا دادن است . ( 113 )\r\nو من هرگز مؤمنان را از خود نمىرانم ؛ ( 114 )\r\nزيرا من جز پيامبرى كه وظيفه‌اش هشدار دادن آشكار به مردم است ، نيستم . ( 115 )\r\nگفتند : اى نوح ، سوگند ياد مىكنيم كه اگر از دعوت خود دست برندارى ، قطعا از زمرهء سنگسارشدگان خواهى شد . ( 116 )\r\nنوح از ايمان آوردن قومش مأيوس شد و گفت : پروردگارا ، قوم من ، مرا تكذيب كردند ؛ ( 117 )\r\nپس با فرستادن عذاب ، ميان من و آنان سخت جدايى بيفكن و مرا و همهء مؤمنانى را كه با منند ، از آن عذاب رهايى بخش . ( 118 )\r\nپس بر قوم نوح عذاب نازل كرديم ، و او و كسانى را كه با وى در آن كشتى انباشته از انسان‌ها و حيوانات بودند ، نجات بخشيديم . ( 119 )\r\nآن‌گاه پس از نجات نوح و يارانش ، بقيّه را غرق كرديم . ( 120 )\r\nبه راستى در اين داستان نشانه‌اى است بر يكتايى خدا در تدبير هستى و حقانيّت رسالت پيامبران ، ولى بيشتر مردم آن عصر نه به يگانگى خدا ايمان آوردند و نه به رسالت پيامبران . ( 121 )\r\nو قطعا پروردگار توست آن مقتدر شكست‌ناپذيرى كه تكذيب‌كنندگان را مجازات مىكند ، و اوست آن مهربانى كه به حكم مهربانىاش قرآن را فرومىفرستد تا مردم هدايت شوند و هدايت‌يافتگان را نجات بخشد . ( 122 )\r\nقوم عاد نيز پيامبران را تكذيب كردند ، ( 123 )\r\nآن‌گاه كه برادرشان هود به آنان گفت : آيا از عذاب الهى پروا نمىكنيد ؟ ( 124 )\r\nمن براى هدايت شما فرستاده شده‌ام و در ابلاغ پيام خدا امين و درستكارم . ( 125 )\r\nپس ، از خدا بترسيد و مرا فرمان بريد . ( 126 )\r\nمن از شما هيچ مزدى بر ابلاغ رسالت خود نمىخواهم ؛ مزد من جز بر عهدهء پروردگار جهان‌ها نيست . ( 127 )\r\nآيا به عبث ، بىآن‌كه شما را نيازى باشد ، بر هربلندى خانه‌اى رفيع كه همچون علامتى نمايان است بنا مىكنيد ؟ ( 128 )\r\nو كاخ‌هاى رفيع و استوار براى خود مىسازيد بدان اميد كه جاودانه بمانيد ؟ ( 129 )\r\nو هنگامى كه شدّت عمل به خرج مىدهيد ، همچون گردنكشان زياده‌روى مىكنيد ؟ ( 130 )\r\nپس ، از خدا بترسيد و مرا فرمان بريد . ( 131 )\r\nو از آن‌كس كه شما را به نعمت‌هايى كه مىدانيد مدد كرده است ، پروا بداريد ؛ ( 132 )\r\nهمو كه شما را به دادن دام‌هاى فراوان و پسرانى چند مدد كرده است . ( 133 )\r\nو شما را به بوستان‌ها و چشمه‌سارانى بسيار ، يارى رسانده است . ( 134 )\r\nآرى ، از او پروا كنيد ، زيرا من بر شما به سبب اين كفر و ناسپاسى از عذاب روزى بزرگ بيمناكم . ( 135 )\r\nعاديان گفتند : چه ما را پند دهى چه از پنددهندگان نباشى ، براى ما يكسان است ؛ بدان كه ما به تو ايمان نخواهيم آورد . ( 136 )\r\n\r\n","description":"","footnote":"","page_name":" 372 ","page_number":377},
  {"content":"\r\n\r\nاين چيزهايى كه تو ما را بدان فرامىخوانى ، جز شيوهء مردمان نخستين كه اهل خرافات بودند چيزى نيست . ( 137 )\r\nو ما هرگز عذاب نخواهيم شد و رستاخيزى در كار نيست . ( 138 )\r\nپس هود را تكذيب كردند و ما هم آنان را به عذاب هلاك كرديم . به راستى در اين داستان نشانه‌اى بر يكتايى خدا و حقانيت رسالت پيامبران است ، ولى بيشتر مردم آن عصر نه به يگانگى خدا ايمان آوردند و نه به رسالت پيامبران . ( 139 )\r\nو همانا پروردگار توست آن مقتدر شكست‌ناپذيرى كه تكذيب‌كنندگان را مجازات مىكند ، و اوست آن مهربانى كه به حكم رحمتش قرآن را فرومىفرستد تا مردم هدايت شوند و هدايت‌يافتگان را نجات بخشد . ( 140 )\r\nقوم ثمود نيز پيامبران را تكذيب كردند ، ( 141 )\r\nآن‌گاه كه برادرشان صالح به آنان گفت : آيا از عذاب الهى پروا نمىكنيد ؟ ( 142 )\r\nهمانا من براى هدايت شما فرستاده شده‌ام و در ابلاغ پيام خدا امين و درستكارم . ( 143 )\r\nپس ، از خدا بترسيد و مرا فرمان بريد . ( 144 )\r\nمن از شما هيچ مزدى بر ابلاغ رسالت خود نمىخواهم ؛ مزد من جز بر عهدهء پروردگار جهان‌ها نيست . ( 145 )\r\nآيا گمان مىكنيد كه در اين نعمت‌هايى كه شما را در اين سرزمين فراگرفته است ، ايمن از هركيفرى واگذارده مىشويد ؟ ( 146 )\r\nو شما را در بوستان‌ها و چشمه‌سارانى [ فراوان 
  ] ، ( 147 )\r\nو در كشتزارها و درختان خرما كه شكوفه‌هايى بهم تنيده و برهم نشسته دارند ، به حال خود رها مىكنند و حساب و كتابى در كار نيست ؟ ( 148 )\r\nآيا كوه‌ها را مىتراشيد و ماهرانه از آنها خانه‌هايى [ استوار 
  ] مىسازيد و گمان مىكنيد كه خداوند به سراغ شما نخواهد آمد ؟ ( 149 )\r\nپس ، از خدا بترسيد و مرا فرمان بريد . ( 150 )\r\nو از سران اسرافكار خود فرمان مبريد و پيرو راه و رسم آنان مباشيد ؛ ( 151 )\r\nهمانا كه در زمين تبهكارى مىكنند و در پى اصلاح امور نيستند . ( 152 )\r\nثموديان گفتند : اى صالح ، جز اين نيست كه تو از كسانى هستى كه سخت جادو شده‌اند و بر اثر آن عقل خود را از دست داده‌اند . ( 153 )\r\nتو جز بشرى مانند ما نيستى و اگر بشر درخور وحى بود مىبايست به ما نيز وحى شود . اگر از راستگويانى و واقعا از جانب خدا آمده‌اى ، معجزه‌اى براى ما بياور . ( 154 )\r\nصالح ( به درخواست قوم خود ، از دل كوه شترى ماده بيرون آورد و ) گفت : اين ماده شترى است كه سهمى از آب اين سرزمين حق اوست و سهم روزى معيّن نيز حق شماست . ( 155 )\r\n[ او را از حقّش محروم نكنيد 
  ] و هيچ گزندى به او نرسانيد كه عذاب روزى بزرگ شما را فرومىگيرد . ( 156 )\r\nامّا ثموديان شتر را پى كردند و كشتند و ديرى نگذشت كه با ديدن نشانه‌هاى عذاب پشيمان شدند . ( 157 )\r\nپس ، آن عذاب موعود آنان را فروگرفت . به راستى در اين داستان نشانه‌اى است بر يكتايى خدا و حقانيّت رسالت پيامبران ، ولى بيشتر مردم آن عصر نه به يگانگى خدا ايمان آوردند و نه به رسالت پيامبران . ( 158 )\r\nو همانا پروردگار توست آن مقتدر شكست‌ناپذيرى كه تكذيب‌كنندگان را مجازات مىكند ، و اوست آن مهربانى كه به حكم رحمتش قرآن را فرومىفرستد تا مردم هدايت شوند و هدايت‌يافتگان را نجات بخشد . ( 159 )\r\n\r\n","description":"","footnote":"","page_name":" 373 ","page_number":378},
  {"content":"\r\n\r\nقوم لوط نيز پيامبران را تكذيب كردند ، ( 160 )\r\nآن‌گاه كه برادرشان لوط به آنان گفت : آيا از عذاب الهى پروا نمىكنيد ؟ ( 161 )\r\nمن براى هدايت شما فرستاده شده‌ام و در ابلاغ پيام خدا امين و درستكارم . ( 162 )\r\nپس از خدا بترسيد و مرا فرمان بريد . ( 163 )\r\nمن از شما هيچ مزدى بر ابلاغ رسالت خود نمىخواهم ؛ مزد من جز بر عهدهء پروردگار جهان‌ها نيست . ( 164 )\r\nآيا از ميان مردم جهان ، شما به سراغ مردان مىرويد و با آنان درمىآميزيد ؟ ( 165 )\r\nو اندامى از زنان كه جفت‌هاى شما هستند و پروردگارتان آن را برايتان آفريده و به وسيلهء ازدواج براى شما حلال كرده است وا مىگذاريد ؟ شما مردمى هستيد كه از مرز فطرت خود خارج شده‌ايد . ( 166 )\r\nگفتند : اى لوط ، سوگند ياد مىكنيم كه اگر از سخن خود دست برندارى ، قطعا از اخراج‌شدگان از اين شهر خواهى شد . ( 167 )\r\nلوط با بىاعتنايى به تهديد آنان گفت : من از دشمنان اين عمل زشت شما هستم . ( 168 )\r\nپروردگارا ، مرا و خانواده‌ام را كه تنها گروندگان به منند از وزر و و بال آنچه اين مردم انجام مىدهند رهايى بخش . ( 169 )\r\nپس او و خانواده‌اش را كه همه مؤمن بودند ، نجات بخشيديم . ( 170 )\r\nبجز همسر پيرش را كه از كافران و باقىماندگان در عذاب بود . ( 171 )\r\nسپس ديگران را ( همانان كه لوط به سويشان فرستاده شد ) هلاك كرديم . ( 172 )\r\nو بر آنان بارانى از سنگپاره‌هاى آسمانى بارانديم ، شوم بود باران كسانى كه به آنان هشدار داده شد . ( 173 )\r\nهمانا در اين داستان نشانه‌اى است بر يكتايى خدا و حقانيّت رسالت پيامبران ، ولى قوم لوط بيشترشان نه به ربوبيّت خدا ايمان آوردند و نه به رسالت پيامبران . ( 174 )\r\nو به يقين پروردگار توست آن مقتدر شكست‌ناپذيرى كه تكذيب‌كنندگان را مجازات مىكند ، و اوست آن مهربانى كه به حكم رحمتش قرآن را فرومىفرستد تا مردم هدايت شوند و هدايت‌يافتگان را نجات بخشد . ( 175 )\r\nاهل « ايكه » ( بيشهء نزديك مدين ) نيز پيامبران را تكذيب كردند ، ( 176 )\r\nآن‌گاه كه شعيب به آنان گفت : آيا از كيفر خدا پروا نمىكنيد ؟ ( 177 )\r\nمن براى هدايت شما فرستاده شده‌ام و در ابلاغ پيام خدا امين و درستكارم . ( 178 )\r\nپس ، از خدا بترسيد و مرا فرمان بريد . ( 179 )\r\nمن از شما هيچ مزدى بر ابلاغ رسالت خود نمىخواهم ؛ مزد من جز بر عهدهء پروردگار جهان‌ها نيست . ( 180 )\r\nدر خريد و فروش ، پيمانه را پر كنيد و از كسانى نباشيد كه با كاستن از پيمانه ، به مردم زيان مىرسانند . ( 181 )\r\nو با ترازوى درست كالاها را وزن كنيد . ( 182 )\r\nو هنگام پيمانه يا وزن كردن ، از كالاهاى مردم نكاهيد و در زمين فسادگرانه به تبهكارى نپردازيد . ( 183 )\r\n\r\n","description":"","footnote":"","page_name":" 374 ","page_number":379},
  {"content":"\r\n\r\nو از خدا پروا كنيد همان كه شما و مردمان نخستين را آفريد و تنفّر از زشتىها را در سرشت آنان قرار داد . ( 184 )\r\nاهل « ايكه » گفتند : اى شعيب ، تو از كسانى هستى كه سخت جادو شده و عقل خود را از دست داده‌اند . ( 185 )\r\nو تو جز بشرى مانند ما نيستى ، و اگر بشر درخور وحى بود مىبايست به ما نيز وحى شود ، و قطعا تو را از دروغگويان مىپنداريم . ( 186 )\r\nآن‌گاه از سر استهزا گفتند : اگر در ادّعاى رسالت خود از راستگويانى ، پاره‌هايى از آسمان بر ما بيفكن . ( 187 )\r\nشعيب در پاسخ گفت :\r\nمن اختيار چيزى را ندارم ؛ پروردگارم به پيامد كارتان داناتر است . ( 188 )\r\nپس او را تكذيب كردند در نتيجه عذاب آن روز كه از پاره ابرى سايه‌افكن پديد آمد ، آنان را فروگرفت . به راستى آن عذاب ، عذاب روزى بزرگ بود . ( 189 )\r\nهمانا در اين داستان نشانه‌اى است بر يكتايى خدا و حقانيّت رسالت پيامبران ، ولى بيشتر آنان نه به ربوبيت خدا ايمان آوردند و نه به رسالت پيامبران . ( 190 )\r\nو همانا پروردگار توست آن مقتدر شكست‌ناپذيرى كه تكذيب‌كنندگان را مجازات مىكند ، و اوست آن مهربانى كه به حكم رحمتش قرآن را فرومىفرستد تا مردم هدايت شوند و هدايت‌يافتگان را نجات بخشد . ( 191 )\r\nبه راستى اين قرآن از جانب پروردگار جهان‌ها نازل شده است . ( 192 )\r\n« روح الامين » آن را بر دلت فرود آورده است ، ( 193 )\r\nتا از كسانى باشى كه مردم را هشدار مىدهند . ( 194 )\r\nجبريل آن را به زبان عربى كه اهدافش را به روشنى بيان مىكند ، فرود آورده است . ( 195 )\r\nو قطعا خبر نزول آن در كتاب‌هاى پيامبران گذشته ثبت شده است . ( 196 )\r\nآيا اين مطلب كه عالمان بنى اسرائيل نزول قرآن بر محمد را باور دارند ، براى مشركان نشانه‌اى بر حقانيت رسالت او نيست ؟ ( 197 )\r\nاگر ما اين قرآن را به زبان غير عرب فروفرستاده بوديم ، ( 198 )\r\nو او آن را بر عرب‌زبانان مىخواند ، آنان به بهانهء اين‌كه زبان آن را نمىفهمند ، به آن ايمان نمىآوردند . ( 199 )\r\nما قرآن را در دل مشركان مكه بدين‌گونه كه از آن رويگردان شوند وارد ساختيم ؛ چنان‌كه با ديگر مجرمان نيز چنين خواهيم كرد ، زيرا اين سزاى كفرپيشگى و جرم آنان است . ( 200 )\r\nآرى ، مجرمان به قرآن ايمان نمىآورند تا اين‌كه آن عذاب دردناك را كه هنگام مرگ به سراغشان مىآيد ، مشاهده كنند . ( 201 )\r\nعذابى كه به‌طور ناگهانى و در حالىكه از آن بىخبرند به سراغشان مىآيد . ( 202 )\r\nو آن‌گاه درخواست مهلت مىكنند و مىگويند : آيا ما مهلتى خواهيم يافت ؟ ( 203 )\r\nبا اين وصف ، آيا باز هم مىخواهند عذاب ما هرچه زودتر به سراغشان بيايد ؟ ( 204 )\r\nآيا دانسته‌اى كه اگر به آنان مهلت دهيم و چند سالى ديگر از متاع‌هاى دنيا بهره‌مندشان سازيم ، ( 205 )\r\nسپس عذابى كه همواره به آنان وعده داده شده است ، به سراغشان بيايد ، ( 206 )\r\n\r\n","description":"","footnote":"","page_name":" 375 ","page_number":380},
  {"content":"\r\n\r\nمهلت يافتن آنان و بهره بردن چند سال ديگر از دنيا ، عذاب را از آنان دور نخواهد ساخت ؟ ( 207 )\r\nما هيچ شهرى را به عذاب ويران نكرديم و مردم آن را هلاك نساختيم مگر اين‌كه براى آنان پيامبرانى هشداردهنده بود ؛ ( 208 )\r\nپيامبرانى كه به آنان تذكر مىدادند ؛ و ما چنان نبوده‌ايم كه پيش از فرستادن پيامبران ، مردم را گرفتار عذاب كنيم ، چرا كه ما ستمكار نبوده‌ايم . ( 209 )\r\nقرآن كلام خداست و شياطين ( جنّيان شرور ) آن را فرود نياورده‌اند . ( 210 )\r\nآنان درخور اين كار نيستند ، زيرا موجوداتى فسادخواه و باطل‌گرا هستند و قرآن سراسر حق و پيراسته از باطل است ، و آنها بر فرود آوردن قرآن ناتوانند ، ( 211 )\r\nچرا كه از شنيدن اخبار آسمانى بر كنار شده‌اند ( هرگاه به عالم برتر نزديك شوند تا خبرى از غيب دريافت كنند ، با شهاب‌هاى آسمانى رانده مىشوند ) . ( 212 )\r\nحال كه قرآن كلام خداست و همگان را از شرك برحذر مىدارد ، مبادا با وجود خدا به پرستش معبودى ديگر روى بياورى كه در اين صورت از عذاب‌شدگان خواهى شد . ( 213 )\r\nو هم‌اكنون وقت آن است كه خويشاوندان نزديك‌تر خود را به كيفر شرك و بت‌پرستى هشدار دهى . ( 214 )\r\nو براى كسانى كه به تو ايمان آورده و از تو پيروى كرده‌اند بال و پر خويش فروگستر و آنان را پيرامون خود گرد آور و با آنان مهربان باش و با بردبارى به تربيتشان همّت گمار . ( 215 )\r\nپس اگر خويشاوندانت از پذيرش دعوت تو سرپيچى كردند ، به آنان بگو : من از كردار شما دورى مىگزينم . ( 216 )\r\nو در كار مؤمنان و كافران بر آن خداوند مقتدر و مهربانى توكل كن كه با اقتدارش طغيانگران را كيفر و به رحمتش مؤمنان را رهايى مىدهد ؛ ( 217 )\r\nهمان كسى كه تو را هنگامى كه به نماز مىايستى مىبيند ، ( 218 )\r\nو نيز حركت تو را در ميان سجده‌كنندگان . ( 219 )\r\nآرى ، به خدا توكّل كن كه همو شنوا و داناست . ( 220 )\r\nاى مشركان ، شيطان قرآن را بر پيامبر القا نكرده است ؛ آيا به شما خبر دهم كه شياطين بر چه كسانى فرود مىآيند و سخنانى را به آنان القا مىكنند ؟ ( 221 )\r\nآنها بر هر دروغ‌پرداز زشتكارى فرود مىآيند ، و پيامبر نه دروغى بر زبان آورده و نه هرگز كارى ناپسند كرده است . ( 222 )\r\nآنها اخبارى را كه دزدانه از عالم برتر شنيده‌اند ، به هركس كه بر او فرود آيند القا مىكنند و بيشترشان دروغگو هستند و اخبار نادرست را در اختيار آن گروه از آدميان قرار مىدهند . ( 223 )\r\nمشركان مىگويند : تو شاعرى و قرآن شعر است ؛ در صورتى كه شاعران چون دروغ مىبافند ، گمراهان از آنان پيروى مىكنند ، ولى پيروان تو همه در پى حقيقت‌اند . ( 224 )\r\nمگر نديده‌اى كه شاعران در هرواديى گام مىنهند و براى سخنان خود هيچ مرزى نمىشناسند ؟ ( 225 )\r\nو چيزهايى مىگويند كه خود انجام نمىدهند . ( 226 )\r\nجز آن شاعرانى كه ايمان آورده و كارهاى شايسته كرده و خدا را بسيار به ياد آورده و پس از آن‌كه به وسيلهء هجو مشركان مورد ستم قرار گرفته‌اند ، با زبان شعر انتقام خود را از آنان گرفته‌اند . و كسانى كه ستم كرده‌اند به زودى خواهند دانست كه به چه جايگاهى باز خواهند گشت . ( 227 )\r\n\r\nسورهء نمل / 27\r\n\r\n","description":"","footnote":"","page_name":" 376 ","page_number":381},
  {"content":"\r\n\r\nبه نام خداوند گسترده‌مهر مهربان\r\nطا . سين . اينها كه بر تو نازل مىشود ، آيات قرآن و آيات كتابى بلندمرتبه است كه مقصود خود را به روشنى بيان مىكند . ( 1 )\r\nكتابى كه هدايت‌كنندهء مؤمنان است و آنان را به رستگارى و ورود به بهشت نويد مىدهد . ( 2 )\r\nهمانان كه همواره نماز را برپا مىدارند و زكات اموالشان را مىپردازند و آنان به آخرت يقين دارند . ( 3 )\r\nكسانى كه سراى آخرت را باور ندارند ، ما كارهايشان را براى آنان زيبا جلوه داده‌ايم ، و چون منكر آخرتند ، زندگى دنيا را بىهدف مىدانند ، ازاين‌رو هميشه سرگردانند . ( 4 )\r\nآنان كسانىاند كه در دنيا و آخرت بد عذابى خواهند داشت و در آخرت از همه زيانكارترند ، زيرا كارهاى پسنديده‌شان تباه شده است . ( 5 )\r\nو حقّا - اى پيامبر - قرآن از سوى حكيم و داناى بلندمرتبه بر تو تلقين مىشود ؛ ازاين‌رو هيچ‌كس نمىتواند آن را سست كند و در گزارش‌هايش ناراستى و در حكمش خطايى بيابد . ( 6 )\r\nياد كن زمانى را كه موسى در شبى سرد ، راه را گم كرد ، به خانواده‌اش گفت : من آتشى ديدم به سراغ آن مىروم و به زودى با يافتن راهنمايى از پيرامون آن ، خبرى از راه براى شما مىآورم و گرنه شعله‌اى از آتش برخواهم گرفت و نزد شما خواهم آورد ، باشد كه آتشى برافروزيد و گرم شويد . ( 7 )\r\nپس هنگامى كه نزد آتش آمد ، آوايى به او رسيد كه :\r\nمبارك است آن‌كسى كه با كلام خود ، در اين آتش بر تو تجلّى كرده و آن‌كسى كه پيرامون اين آتش است ، و منزّه است خدا ، پروردگار جهانيان ، از اين‌كه مكانى او را احاطه كند . ( 8 )\r\nاى موسى ، حقيقت اين است كه منم خداى مقتدر شكست‌ناپذير و حكيم كه با تو سخن مىگويم . ( 9 )\r\n[ و سپس اين صدا را شنيد كه : 
  ] عصايت را بيفكن . موسى عصايش را انداخت . عصا اژدهايى شد كه همچون مارى كوچك به سرعت حركت مىكرد و در جنب‌وجوش بود . موسى كه عصايش را اين‌گونه ديد ، هراسان روى گرداند و فرار كرد و بازنيامد . خدا به او گفت : اى موسى ، نترس كه تو رسول منى ، و رسولان هنگامى كه در پيشگاه من حضور دارند در امن و امانند و از هيچ چيز نمىترسند . ( 10 )\r\nولى كسى كه با ارتكاب گناه بر خود ستم كرده است ايمن نخواهد بود ؛ مگر كسى كه پس از گناه با توبه به درگاه خدا ، نيكى را جايگزين بدى كرده باشد او نيز [ تا وقتى كه در پيشگاه من است 
  ] در امن و امان است و نبايد از چيزى بهراسد . چرا كه من آمرزنده و مهربانم . ( 11 )\r\nو دستت را از گريبان زير بغل خود كن آنگاه كه برآيد بىهيچ عيبى سپيد و درخشان بيرون آيد . اين دو معجزه از جملهء معجزات نه‌گانه‌اى است كه به سوى فرعون و قوم او مىبرى و به آنان ارائه مىكنى ؛ بىترديد آنان مردمى هستند كه از مرز فطرت خارج شده‌اند . ( 12 )\r\nپس هنگامى كه معجزات ما كه همه به روشنى حكايت از حقّانيت رسالت موسى داشت ، به آنان رسيد گفتند : اين جادويى آشكار است . ( 13 )\r\n\r\n","description":"","footnote":"","page_name":" 377 ","page_number":382},
  {"content":"\r\n\r\nفرعون و اطرافيانش با اين‌كه دل‌هايشان به درستى معجزات ما يقين داشت آنها را به ستم و از سر تكبّر انكار كردند . پس بنگر فرجام فسادگران چگونه شد . ( 14 )\r\nو سوگند ياد مىكنم كه ما به داود و فرزندش سليمان ، دانشى و الا عطا كرديم ، و آن دو گفتند : ستايش خداى را كه با اين دانش و ديگر نعمت‌هايى كه به ما داده ، ما را بر بسيارى از بندگان باايمانش برترى بخشيده است . ( 15 )\r\nو پس از داود ، سليمان دارايىها و سلطنت او را به ارث برد و گفت : اى مردم ، به من و پدرم زبان پرندگان را آموخته‌اند و از هرنعمتى ، فراوان به ما داده شده است . به راستى اين است فضل و عنايت آشكار كه خدا به ما ارزانى داشته است . ( 16 )\r\nو براى سليمان سپاهيانش از جنّ و انس و پرندگان ، همه گردآورى شدند و هرگروهى از آنها در جايگاه مخصوص خود مستقر مىگرديدند و از پراكندگى و به هم‌آميختگى بازداشته مىشدند . ( 17 )\r\nسليمان و سپاهيانش حركت كردند تا بر درّهء مورچگان درآمدند . در آن ميان مورچه‌اى گفت : اى مورچگان ، به خانه‌هايتان درآييد ، مبادا سليمان و سپاهيانش كه از وجود شما در اين‌جا ناآگاهند ، پايمالتان كنند . ( 18 )\r\nسليمان از سخن آن مورچه لب به خنده گشود و با تبسّمى ، شادمانى خود را از نعمت‌هاى الهى آشكار كرد و گفت : پروردگارا ، در دلم جوششى پديد آور تا نعمت تو را كه به من و پدر و مادرم ارزانى داشته‌اى سپاس بگزارم و در من شورى به پا كن تا كارى را كه تو مىپسندى انجام دهم ، و مرا فردى شايسته گردان و در ميان بندگان شايسته‌ات درآور . ( 19 )\r\nو حال آن پرندگان را كه ملازم ركابش بودند جويا شد ؛ هدهد در ميان آنها نبود . گفت : مرا چه شده است كه هدهد را نمىبينم ؟ آيا او از آنان است كه غيبت كرده‌اند [ و از حضور در ميان لشكر بازايستاده‌اند 
  ] ؟ ( 20 )\r\nبىگمان او را به عذابى سخت عذاب مىكنم و يا سرش را مىبرم يا اين‌كه بر غيبت خود دليلى روشن براى من بياورد . ( 21 )\r\nهدهد پس از درنگى نه‌چندان طولانى به حضور سليمان رسيد . سليمان سبب غيبتش را پرسيد . هدهد گفت :\r\nبه چيزى آگاهى يافتم كه تو از آن بىخبرى ؛ براى تو از ديار « سبا » خبرى مهم و صحيح آورده‌ام . ( 22 )\r\n\r\n","description":"","footnote":"","page_name":" 378 ","page_number":383},
  {"content":"\r\n\r\nمن زنى را يافتم كه بر مردم سبا حكومت مىكرد و از تمام آنچه كه پادشاهان براى ادارهء كشور خود به آن نيازمندند به او داده شده بود و تختى بزرگ داشت . ( 23 )\r\nاو و قومش را يافتم كه به جاى اين‌كه براى خدا سجده كنند ، براى خورشيد سجده مىكردند ، و شيطان كارهاى ناروايشان را براى آنان آراسته و در نتيجه آنان را از راه خدا و پرستش او بازداشته بود ، ازاين رو به حق راه نمىيابند . ( 24 )\r\nآرى ، شيطان براى آنان چنين آراسته بود كه براى خدا سجده نكنند ؛ همان خدايى كه موجودات را از عدم به درآورده و در آسمان‌ها و زمين به آنها وجود بخشيده و آنچه را كه پنهان مىكنيد و آنچه را كه آشكار مىسازيد همه را مىداند . ( 25 )\r\nخداست كه هيچ معبودى جز او شايستهء پرستش نيست و خداوندگار عرش بزرگ است . ( 26 )\r\nسليمان گفت :\r\nخواهيم ديد كه آيا راست گفتى يا از دروغگويانى . ( 27 )\r\nپس نامه‌اى نگاشت و به هدهد گفت : اين نامهء مرا ببر و به سوى ملكهء سبا و بزرگان دربارش بيفكن ، سپس از جمع آنان به كنارى برو ، و در جايى كه آنان را مىبينى قرار گير ، آن‌گاه ببين دربارهء اين نامه چه سخنانى را ردّوبدل مىكنند . ( 28 )\r\nهدهد نامهء سليمان را به ملكهء سبا رسانيد . وقتى ملكه از مضمون نامه آگاه شد ، به بزرگان دربارش گفت : اى مهتران ، نامه‌اى گرانقدر به سوى من افكنده شده است ؛ ( 29 )\r\nزيرا آن نامه از سليمان است و با نام خدا آغاز شده و مطلع آن اين است : به نام خداوند گسترده‌مهر مهربان . ( 30 )\r\nو مضمون نامه اين است : بر من برترى مجوييد و به حالت تسليم نزد من آييد . ( 31 )\r\nپس به منظور مشورت گفت : اى مهتران ، در مورد كارى كه براى من پيش آمده است رأى خود را بازگوييد ، كه من در ادارهء امور هرگز خودرأى نبوده و هيچ‌گاه بدون حضور شما در كارى تصميم نگرفته‌ام . ( 32 )\r\nسران گفتند : اندوه مدار ، كه ما نيرومنديم و لشكرى دلاور و آمادهء نبرد داريم ، فرمان از آن توست و ما فرمانبرداريم ، پس بنگر چه فرمان مىدهى . ( 33 )\r\nملكه گفت : اكنون عزم نبرد ندارم ، زيرا پادشاهان وقتى در جنگ پيروز مىشوند و ديارى را فتح مىكنند و بدان وارد مىشوند ، آن را ويران مىكنند و عزيزانش را با قتل و اسارت و زورگويى ، خوار مىسازند و همواره چنين مىكنند . ( 34 )\r\nمن پيش از آن‌كه به جنگ اقدام كنم ، خبرگانى را با هديه‌اى به سوى آنان مىفرستم ، پس مىنگرم كه آن فرستادگان با چه خبرى بازمىگردند و قدرت و مكنت سليمان را چگونه ارزيابى مىكنند . ( 35 )\r\n\r\n","description":"","footnote":"","page_name":" 379 ","page_number":384},
  {"content":"\r\n\r\nچون سرپرست فرستادگان نزد سليمان آمد و هديهء ملكه را تقديم سليمان كرد ، سليمان گفت : آيا مرا به مالى ناچيز يارى مىدهيد ؟ اين نبوت و سلطنتى كه خدا به من عطا كرده بهتر است از آنچه به شما داده است . من اين كار شما را ناپسند مىدانم و ناپسندتر اين‌كه شما به هديهء خود شادمانيد و آن را بزرگ مىشمريد . ( 36 )\r\nبه سوى آنان بازگرد كه قطعا با سپاهيانى كه قوم سبا را در همان ديارشان در برابر آن هيچ تاب و توانى نباشد به سويشان خواهيم آمد و آنان را با ذلت و خوارى از آن‌جا بيرون خواهيم كرد . ( 37 )\r\nسليمان پس از بازگرداندن فرستادگان ملكه به بزرگان دربارش گفت :\r\nاى مهتران ، كدام‌يك از شما تخت سلطنت آن زن را - پيش از آن‌كه با حالت تسليم نزد من آيند - براى من مىآورد ؟ ( 38 )\r\nپليدى مطرود كه از جنّيان بود گفت : من آن را پيش از آن‌كه از جايگاهت برخيزى [ و مجلس خود را ترك گويى 
  ] براى تو مىآورم و قطعا من بر اين كار توانا و امينم . ( 39 )\r\nو آن‌كس كه دانشى فراوان از كتاب الهى نزد خود داشت به سليمان گفت : من آن را پيش از آن‌كه نگاهت به تو بازگردد براى تو مىآورم . سليمان به او رخصت داد و ناگهان تخت پديدار شد . وقتى سليمان ديد تخت نزد او قرار گرفته است گفت : اين از فضل پروردگار من است ؛ آن را به من ارزانى داشته است تا مرا بيازمايد كه آيا نعمتش را سپاس مىگزارم يا ناسپاسى مىكنم . و هر كس سپاسگزارى كند ، تنها به سود خود سپاسگزارى مىكند ، و هركس ناسپاسى كند [ بر خود ستم كرده است كه 
  ] پروردگار من بىنياز و كريم است . ( 40 )\r\nسليمان پس از آن‌كه دريافت كه ملكه به سوى او رهسپار شده است ، گفت : تخت او را [ با دگرگونىهايى كه در آن پديد مىآوريد 
  ] براى او ناشناخته سازيد ، بدين‌سبب درمىيابيم كه آيا بر شناختن تخت خود راه مىيابد يا از كسانى است كه به آن پى نمىبرند . ما بدين‌وسيله درك و خرد او را مىآزماييم . ( 41 )\r\nپس هنگامى كه ملكه به حضور سليمان رسيد ، به او گفته شد : آيا تخت تو همين‌گونه است ؟ پاسخ داد : گويى اين همان است . و دريافت كه سليمان با اين كار داراى قدرتى برتر است ؛ از اين رو گفت : ما پيش از اين به قدرت شگفت‌آور سليمان آگاهى يافته و تسليم او شده بوديم . ( 42 )\r\n[ اما او هنوز به يكتايى خدا و ربوبيّت او ايمان نياورده بود 
  ] و آنچه جز خدا مىپرستيد ، وى را از اين‌كه تسليم خدا شود و به او ايمان بياورد بازداشته بود ، چرا كه او از مردمى به شمار مىرفت كه كفرپيشه بودند . ( 43 )\r\nبه او گفته شد : به كاخ سليمان درآى . او روانهء كاخ شد . وقتى آن‌جا را ديد ، گمان كرد بركهء آبى است ، از اين‌رو جامه از ساق‌هايش برگرفت . سليمان به او گفت : اين بركه نيست . كاخى است صاف و صيقلى شده از شيشه‌ها [ ى بلورين 
  ] . ملكه دريافت كه اين نشانه‌اى بر نبوت اوست ، زيرا بشر عادى قدرت چنين كارى ندارد ، ازاين‌رو گفت : پروردگارا ، من با پرستش خورشيد بر خود ستم كردم و اكنون با سليمان و همچون او در برابر خدا ، پروردگار جهان‌ها ، تسليم شدم . ( 44 )\r\n\r\n","description":"","footnote":"","page_name":" 380 ","page_number":385},
  {"content":"\r\n\r\nو همانا به سوى قوم ثمود برادرشان صالح را به رسالت فرستاديم با اين پيام كه خدا را بپرستيد و از پرستش غير او دست بداريد . ولى آنان بىآن كه انتظار رود دو گروه شدند ؛ گروهى مؤمن و گروهى كافر كه با يكديگر به جدال و ستيزه مىپرداختند . ( 45 )\r\nكافران قومش پس از آن‌كه آن ناقه را كه معجزهء صالح بود كشتند ، به تمسخر سراغ عذاب موعود را مىگرفتند . صالح به آنان گفت : اى قوم من ، چرا پيش از آن‌كه در سايهء ايمان و كردار شايسته ، خوبى را براى خود بخواهيد ، شتاب در بدى و عذاب را مىطلبيد ؟ چرا از شرك توبه نمىكنيد و از خدا نمىخواهيد كه شما را بيامرزد ، شايد مورد رحمت او قرار گيريد و عذاب را از شما بگرداند ؟ ( 46 )\r\nگفتند : از آن زمان كه سخن از توحيد گفته‌اى و عدّه‌اى به تو گرويده‌اند ، ما دچار رنج‌هاى فراوان شده‌ايم ؛ ازاين‌رو ما به تو و كسانى كه با تو هستند و ايمان آورده‌اند ، فال بد مىزنيم . صالح گفت : بلا و محنت شما نزد خداست ؛ اوست كه به مقتضاى اعمالتان آن را براى شما مقرّر كرده است و من در آن نقشى ندارم ، بلكه شما مردمى هستيد كه مورد آزمايش قرار گرفته‌ايد و اين بلاها و رنج‌ها وسيلهء آزمون شماست . ( 47 )\r\nو در آن شهر ، نه گروه [ از سران طوايف 
  ] بودند كه در زمين به فساد و تبهكارى مىپرداختند و در صدد اصلاح امور نبودند . ( 48 )\r\nآنان همقسم شده به خدا سوگند ياد كردند و گفتند : حتما به او و خانواده‌اش شبيخون مىزنيم و آنان را مىكشيم ، سپس به ولىّ او خواهيم گفت : ما شاهد كشتار او و خانواده‌اش نبوده‌ايم و تأكيد مىكنيم كه ما راست مىگوييم . ( 49 )\r\nآنان نيرنگ به كار بردند و ما هم به سزاى نيرنگشان با آنان مكر كرديم ، در حالىكه از مكر ما بىخبر بودند . ( 50 )\r\nپس بنگر كه فرجام نيرنگشان چگونه بود ؛ ما آنان [ - سران طوايف 
  ] و قومشان را به تمامى نابود كرديم . ( 51 )\r\nو اينها خانه‌هاى آنهاست كه به سبب آن‌كه ستم كردند از سكنه خالى شده است . به راستى در داستان صالح و قوم او براى مردمى كه اهل دانشند آيتى است [ بر يكتايى خدا و حقّانيت رسالت پيامبران 
  ] . ( 52 )\r\nآرى ، كافران را هلاك كرديم و كسانى را كه ايمان آورده و تقوا پيشه كرده بودند ، نجات بخشيديم . ( 53 )\r\nو لوط را ياد كن ، آن‌گاه كه به قومش گفت : آيا به آن كار زشت مىپردازيد در حالىكه يكديگر را نظاره مىكنيد ؟ ( 54 )\r\nآيا شما از روى شهوت به جاى زنان به سراغ مردان مىرويد ؟\r\nشما سزاوار ملامتيد بلكه ملامت و سرزنش شما بىفايده است ؛ زيرا شما مردمى هستيد كه نادانى مىكنيد . ( 55 )\r\n\r\n","description":"","footnote":"","page_name":" 381 ","page_number":386},
  {"content":"\r\n\r\nولى پاسخ قومش جز اين نبود كه گفتند : خاندان لوط را از شهر و ديارتان بيرون كنيد . و به تمسخر گفتند : اينها مردمى هستند كه خواهان پاكىاند و نمىخواهند دامنشان آلوده شود ! ( 56 )\r\nپس او و خانواده‌اش را نجات داديم ، جز همسرش را كه مقدّر كرديم از باقىماندگان در عذاب باشد . ( 57 )\r\nو بر قومش بارانى از سنگپاره‌ها بارانديم . شوم بود باران كسانى كه به آنان هشدار داده شد . ( 58 )\r\nاى پيامبر ، بگو : ستايش همه از آن خداست . و سلام بر بندگانى از او كه آنها را برگزيده است . آيا خدا بهتر است يا آنچه شريك او قرار مىدهند ؛ همانها كه از رساندن كمترين خيرى به پرستشگران خود ناتوانند ؟ ( 59 )\r\nآيا خدايان اهل شرك بهترند يا آن‌كس كه آسمان‌ها و زمين را آفريد و از آسمان براى شما آبى فروفرستاد و به وسيلهء آن باغ‌هايى شاداب رويانيديم كه شما را توان آن نبود كه درختانش را برويانيد ؛ آيا با وجود خدا معبودى هست بلكه مشركان مردمى هستند كه از راه درست منحرف مىشوند و از خدا به غير او روى مىكنند . ( 60 )\r\nآيا آن‌كس كه زمين را به گونه‌اى مستقر ساخته است كه شما را نلرزاند و در دل آن نهرهايى پديد آورده و براى آن كوه‌هايى استوار قرار داده و ميان دو دريا [ - درياى شور و شيرين 
  ] حايلى نهاده است تا به هم نياميزند ، آيا او بهتر است يا معبودان اهل شرك ؟ آيا با وجود خدا معبودى شايستهء پرستش ، هست ؟\r\nتلاش براى هدايت مشركان بىفايده است ، زيرا بيشترشان دانشى ندارند . ( 61 )\r\nآيا آن‌كس كه خواستهء هر درمانده‌اى را - آن‌گاه كه او را بخواند - اجابت مىكند و گرفتارىاش را بر طرف مىسازد و شما آدميان را در زمين جانشين قرار مىدهد ، بهتر است يا خدايان اهل شرك ؟ آيا با وجود خدا معبودى شايستهء پرستش ، هست ؟ شما كفرپيشگان چه اندك درمىيابيد و متذكّر مىشويد . ( 62 )\r\nآيا آن‌كس كه شب‌هنگام شما را در تاريكىهاى خشكى و دريا راه مىنمايد و آن‌كس كه بادها را به عنوان نويدبخش نزول رحمتش پيشاپيش باران مىفرستد ، بهتر است يا خدايان اهل شرك كه سودى براى پرستشگران خود ندارند ؟ آيا با وجود خدا معبودى شايستهء پرستش ، هست ؟ پس خداوند والاتر از آن است كه شريكى براى او بپندارند . ( 63 )\r\n\r\n","description":"","footnote":"","page_name":" 382 ","page_number":387},
  {"content":"\r\n\r\nآيا آن‌كس كه آفريدگان را بار نخست پديد مىآورد و سپس آنها را با برانگيختن مجدد به سوى خود بازمىگرداند ، و آن كس كه امورتان را تدبير مىكند و از آسمان و زمين به شما روزى مىدهد ، او بهتر است يا معبودان اهل شرك كه هيچ‌كارى از آنها ساخته نيست ؟ آيا با وجود خدا معبودى شايستهء پرستش ، هست ؟ بگو : اگر راست مىگوييد كه اينها شايستهء پرستش‌اند برهان خود را بياوريد . ( 64 )\r\nبگو : از فرشتگان و جنّيان و پارسايان بشر كه در آسمان‌ها و زمينند و شما آنها را مىپرستيد ، هيچ‌كدام از غيب آگاه نيستند ؛ تنها خداست كه از غيب آگاه است . آنها درنمىيابند كه چه زمانى قيامت برپا مىشود و كسى برانگيخته مىشوند . ( 65 )\r\nبلكه دانش منكران معاد دربارهء آخرت به پايان رسيده است زيرا همهء دانش خود را در امور دنيا به كار برده و دربارهء آخرت اطّلاعى كسب نكرده‌اند و چنانند كه گويى آن را نشنيده‌اند ، نه ، بلكه خبرش به گوش آنان رسيده ولى در شك و ترديد به سر مىبرند . بلكه آنان كوردل‌اند و از درك آن ناتوانند . ( 66 )\r\nو آنان كه كافر شدند گفتند : آيا هنگامى كه ما و پدرانمان مرديم و خاك شديم ، حتما زنده از گورها بيرون آورده مىشويم ؟ اين چگونه ممكن است ؟ ( 67 )\r\nبه يقين اين را به ما وعده داده‌اند و پيش‌تر نيز آن را به پدرانمان وعده داده بودند ، ولى چنين چيزى تاكنون تحقّق نيافته است . اين جز افسانه‌هايى كه مردمان نخستين بافته‌اند چيزى نيست . ( 68 )\r\nاى پيامبر ، به آنان بگو : در زمين سير و سفر كنيد و بنگريد فرجام آن مجرمانى كه رستاخيز را دروغ شمردند چگونه بوده است . ( 69 )\r\nو بر آنان اندوه مخور كه چرا بر كفرشان اصرار مىورزند ، و از اين‌كه نيرنگ مىزنند تا دعوت تو را خاموش كنند دلتنگ مباش ، زيرا كارشان بر عهدهء ماست . ( 70 )\r\nمنكران رستاخيز ، به تمسخر ، از پيامبر و مؤمنان مىپرسند : اگر راست مىگوييد كه كافران در دنيا و آخرت گرفتار عذاب مىشوند ، اين وعده كى تحقق خواهد يافت ؟ ( 71 )\r\nبگو : من اميد آن دارم كه بخشى از عذابى كه شتاب در آن را مىطلبيد در پى شما باشد . ( 72 )\r\nو به راستى پروردگارت از فضل خود به مردم نعمت و رحمت بخشيده و عذاب را از آنان به تأخير افكنده است ، ولى بيشترشان بر اين نعمت سپاسگزارى نمىكنند ، بلكه به تمسخر شتاب در عذاب را مىخواهند . ( 73 )\r\nآنان گمان نكنند كه تأخير عذاب به علّت ناآگاه بودن خدا از كفرشان است ، زيرا پروردگارت آنچه را كه سينه‌هايشان نهان مىدارد و آنچه را كه خود آشكار مىكنند ، قطعا مىداند . ( 74 )\r\nو در آسمان و زمين هيچ نهانى نيست جز اين‌كه در كتابى كه روشنگر حقايق است ثبت شده است . ( 75 )\r\nهمانا اين قرآن بيشتر احكام و معارفى را كه بنى اسرائيل دربارهء آنها اختلاف دارند ، بر آنان حكايت مىكند و درست و نادرست آنها را آشكار مىسازد . ( 76 )\r\n\r\n","description":"","footnote":"","page_name":" 383 ","page_number":388},
  {"content":"\r\n\r\nو قطعا اين قرآن مؤمنان را به حق رهنمون مىشود و براى آنان مايهء رحمت است . ( 77 )\r\nبه يقين ، پروردگار تو با حكم خود ميان بنى اسرائيل داورى خواهد كرد ، و اوست آن مقتدر دانا كه در ارادهء خود مغلوب نمىشود و در حكمش خطا نمىكند . ( 78 )\r\nپس بر خدا توكّل كن و كار مشركان و كافران بنى اسرائيل را به او واگذار و بدان كه تو قطعا بر حقّى آشكار قرار دارى . ( 79 )\r\nآرى ، كارشان را به خدا واگذار ، زيرا آنان مردگانند و تو نمىتوانى سخن خود را به مردگان بشنوانى و آنان را هدايت كنى . آنان كرانى هستند كه تو از شنواندن و رساندن دعوتت به آنان ناتوانى ، به‌ويژه آن‌گاه كه از تو روى برمىتابند و پشت مىكنند و گرنه امكان داشت كه با اشاره سخن خود را به آنان بفهمانى و هدايتشان كنى . ( 80 )\r\nاى پيامبر ، اينان كورند و به بيراهه مىروند ، و تو نمىتوانى كوران را راه بنمايى و آنان را از گمراهى بازدارى ؛ تو فقط مىتوانى سخنت را به كسانى بشنوانى و آنان را هدايت كنى كه در آيات ما - كه همه بيانگر توحيد است - بينديشند و تصديق كنند . اينانند كه در برابر ما تسليم مىشوند و ايمان مىآورند . ( 81 )\r\nو هنگامى كه بر كافران زمان آن فرا رسد كه آيتى خارق العاده به آنان ارائه شود تا آنان را به اعتراف به حق وادار كند ، جنبنده‌اى را كه با آنان سخن خواهد گفت ، از زمين براى آنان پديد مىآوريم ؛ زيرا در آن هنگام مردم بر اثر از كف نهادن استعداد ايمان به نشانه‌هاى روشن ما يقين نمىكنند . ( 82 )\r\nو ياد كن روزى را كه از هرامّتى ، گروهى از كسانى را كه آيات ما را دروغ انگاشتند برمىانگيزيم و برانگيخته‌شدگان از اين‌كه پراكنده شوند بازداشته مىشوند تا همه آنان يك جا گردآورى شوند . ( 83 )\r\nتا چون در جايگاهى كه با آنان سخن گفته مىشود حاضر شوند ، خدا به آنان مىگويد : آيا نشانه‌ها و آيات مرا دروغ انگاشتيد و در آنها انديشه نكرديد و آنها را ندانستيد ؟ شما جز تكذيب آيات من چه مىكرديد ؟ ( 84 )\r\nو چون با تكذيب آيات خدا بر خود ستم روا داشتند ، اين سخن كه خدا ستمكاران را هدايت نمىكند ، در مورد آنان به وقوع پيوست ؛ ازاين‌رو آنان ديگر عذرى براى خود نمىيابند و هيچ سخنى نمىگويند . ( 85 )\r\nآيا نديده‌اند كه ما شب را پديد آورده‌ايم تا در آن آرامش بيابند ، و روز را روشن قرار داده‌ايم تا در پرتو آن آيات الهى را بنگرند ؟ به راستى در اين امور براى مردمى كه ايمان دارند نشانه‌هايى بر يكتايى خدا هست . ( 86 )\r\nو روزى كه در صور دميده شود ، پس با نخستين نفخه ، هركه در آسمان‌ها و هركه در زمين است به وحشت افتد و بميرد ، مگر آن‌كس كه خدا بخواهد ، و با نفخهء دوم همگان - چه آنان كه از دهشت مرده و چه آنان كه استثنا شده‌اند - به حضور خدا آيند ( 87 )\r\nتو اين كوه‌ها را كه اينك بىحركت مىپندارى آن روز كه در صور دميده شود خواهى ديد كه بسان ابرها به حركت در مىآيند و اين جهان فرومىريزد و با فروريختنش آخرت برپا مىشود و هستى به كمال مىرسد ، زيرا خدا آن را ساخته است ؛ همو كه هرچيزى را استوار و متقن پديد آورده است . به يقين ، او در آن روز به جزئيات آنچه شما مىكرديد آگاه است . ( 88 )\r\n\r\n","description":"","footnote":"","page_name":" 384 ","page_number":389},
  {"content":"\r\n\r\nكسانى كه فقط كار نيك آورند ، آنان را پاداشى بهتر از آنچه كرده‌اند خواهد بود و در آن روز ، آنان از ترس و دهشت ايمنند . ( 89 )\r\nو كسانى كه فقط كار ناشايسته آورند ، در آن روز بر صورت‌هايشان در آتش افكنده شوند [ و به آنان گويند 
  ] آيا جز آنچه مىكرديد سزا داده مىشويد ؟\r\nآرى اين كيفر ، نمود همان اعمال شماست . ( 90 )\r\nبگو : جز اين نيست كه فرمان يافته‌ام خداوندگار اين شهر مكّه را پرستش كنم ؛ همان‌كه آن را حرمت بخشيد و همه‌چيز از آن اوست ، و نيز فرمان يافته‌ام از كسانى باشم كه تسليم خواست خداوندند . ( 91 )\r\nو نيز به من امر شده است كه قرآن را بر مردم تلاوت كنم . پس آن‌كه با اين قرآن هدايت يابد ، خود بهرهء هدايت خويش برد و سودش به من نمىرسد ، و آن‌كه هدايت قرآن نپذيرد و گمراه شود ، وزر و وبالش بر خود اوست و به من نمىرسد . اى پيامبر ، بگو :\r\nاين بدان جهت است كه من انذارگرى از انذارگرانم ، نه اختياردار گمراهان و نه مسئول رفتار آنان . ( 92 )\r\nو بگو : ستايش از آن خداوند است . او در قيامت و نيز در آستانهء برپايى آن - كه ديرى نمىپايد - نشانه‌ها و آيات خود كه همگان را به پذيرش حق وامىدارد به شما نشان خواهد داد و شما بىدرنگ آنها را خواهيد شناخت و حق را باور خواهيد كرد . و پروردگارت از آنچه مىكنيد بىخبر نيست . ( 93 )\r\n\r\nسورهء قصص / 28\r\nبه نام خداوند گسترده‌مهر مهربان\r\nطا . سين . ميم . ( 1 )\r\nاين آياتى كه در اين سوره خواهد آمد ، و نيز آياتى كه پيش‌تر نازل شد ، همه ، آيات اين كتاب است كه نزول آن از جانب خداوند ، روشن و آشكار است . ( 2 )\r\nاى پيامبر ، بخشى از داستان موسى و فرعون را بر تو مىخوانيم - داستانى راست و درست - تا آنان كه به آيات ما ايمان دارند و پيرو تو هستند در آن بينديشند و بدانند كه آن خداوندى كه بنى اسرائيل را از چنگ فرعونيان رهايى بخشيد ، همو آنان را از سركشان قريش نجات مىدهد و حاكميّت مىبخشد . ( 3 )\r\nهمانا فرعون در سرزمين مصر به سركشى و استكبار پرداخت و ميان ساكنان آن ديار اختلاف برانگيخت و از آنان چندين گروه مختلف و متفرق بساخت . او در اين ميان طايفهء بنى اسرائيل را به استضعاف كشيد تا آن‌جا كه پسرانشان را سر مىبريد و زنانشان را براى خدمت باقى مىگذاشت ، چرا كه او از فسادگران بود . ( 4 )\r\nآرى ، فرعون براى انقراض بنى اسرائيل تلاش مىكرد ، در حالىكه ما مىخواستيم كسانى را كه در زمين به استضعاف كشيده شده بودند نعمتى گرانسنگ عطا كنيم ؛ آنان را پيشوايانى قرار دهيم كه از ايشان پيروى شود و مواهبى را كه در اختيار فرعونيان بود از آن ايشان كنيم . ( 5 )\r\n\r\n","description":"","footnote":"","page_name":" 385 ","page_number":390},
  {"content":"\r\n\r\nو مىخواستيم آنان را مالك آن سرزمين گردانيم و در آن مستقرشان سازيم و از ناحيهء همين مستضعفان ، به فرعون پادشاه مصر و هامان وزير او ، و لشكريان اين دو ، همان را بنمايانيم كه هماره از آن هراس داشتند . ( 6 )\r\nدر همان زمانى كه پسران بنى اسرائيل را مىكشتند ، مادر موسى به موسى حامله شد و او را بزاد .\r\nما به مادر موسى الهام كرديم : تا آن‌گاه كه بر جان او نترسيده‌اى او را شير ده ، ولى آن‌گاه كه ترسيدى او را در آن رود بزرگ ( رود نيل ) بيفكن و نترس ، كه كشته نمىشود و از دورى وى اندوهگين مباش كه ما او را به تو بازمىگردانيم و از پيامبرانش قرار مىدهيم و او را به سوى خاندان فرعون و بنى اسرائيل به رسالت مىفرستيم . ( 7 )\r\n[ مادر موسى او را به نيل انداخت 
  ] فرعونيان او را يافتند و از آن رود برگرفتند و نزد فرعون آوردند ، تا سرانجام دشمن آنان شود و مايهء حزن و اندوهشان گردد . آرى ، فرعون و هامان و لشكريان آن دو ، در كشتن پسران بنى اسرائيل و رها كردن موسى به راه خطا رفتند ؛ خواستند آن‌كس را كه نابودى آنان به دست او بود بكشند ولى ندانسته در نگهدارى و تربيت وى كوشيدند . ( 8 )\r\nآن هنگام كه موسى را نزد فرعون آوردند ، همسر فرعون به شفاعت او برخاست و به شوهرش گفت : اين نور چشم من و تو و مايهء سرور ماست ، مبادا بكشيدش . اميد مىرود كه به ما سود رساند و يا او را به فرزندى بگيريم . اين‌چنين كردند ولى نمىفهميدند حقيقت ماجرا چيست و فرجام كارشان چه خواهد شد . ( 9 )\r\nبا الهامى كه به مادر موسى شد ، دلش از ترس و اندوه پاك و تهى گرديد ، كه اگر قلبش را با آن الهام محكم نكرده بوديم ، نزديك بود بر اثر ناشكيبايى راز خود را فاش كند . آرى ، به او الهام كرديم تا به حراست ما از موسى اطمينان يابد و بدان باور داشته باشد . ( 10 )\r\nمادر موسى ، موسى را به رود نيل انداخت و به خواهر وى گفت : او را دنبال كن تا ببينى فرجامش چه مىشود . او در پى موسى از دور نظاره‌اش مىكرد ؛ ديد خدمتكاران فرعون او را از آب گرفتند . ولى آنان متوجه نشدند كه خواهر اين كودك در پى اوست و او را نگهبانى مىكند . ( 11 )\r\nو ما موسى را - پيش از حضور خواهرش در نزد فرعونيان - از پذيرش دايگان بازداشتيم ؛ پس شير هيچ دايه‌اى را ننوشيد . خواهرش حكايت او دريافت ؛ پس نزد فرعونيان شتافت و گفت : آيا مىخواهيد شما را به خانواده‌اى كه سرپرستى و دايگى او را برايتان به‌عهده گيرند و خيرخواه او باشند ، راهنمايى كنم ؟ ( 12 )\r\nفرعونيان پيشنهادش را پذيرفتند . او آنان را به مادر موسى راهنمايى كرد ، و آنان كودك را به مادرش تسليم كردند . بدين ترتيب ، موسى را به مادرش بازگردانديم تا ديده‌اش روشن شود و محزون نباشد و تا به چشم خود ببيند كه وعده‌هاى خدا حق است ، ولى بيشتر مردم راستى و درستى وعده‌هاى الهى را باور نمىكنند و در آن ترديد روا مىدارند . ( 13 )\r\n\r\n","description":"","footnote":"","page_name":" 386 ","page_number":391},
  {"content":"\r\n\r\nپس هنگامى كه موسى به توانايىاش رسيد و برومند شد و اعتدال و برپايى يافت ، به او دانشى عطا كرديم كه براساس آن در معارف الهى و امور اخلاقى و آداب اجتماعى درست قضاوت مىكرد ، و به او علمى آموختيم كه با هيچ‌گونه جهل و نادانى آميخته نبود . اينها پاداش نيكوكارى او بود و ما بدين‌سان نيكوكاران را سزا مىدهيم . ( 14 )\r\nموسى آن‌هنگام كه مردم مصر به خانه‌هايشان رفته و از كوچه و بازار بىخبر بودند ، از قصر فرعون به‌درآمد و به آن شهر وارد شد . در آن‌جا دو مرد را يافت كه به كشمكش و ستيز با يكديگر برخاسته بودند . يكى از آن دو ، اسرائيلى بود و همكيش موسى ، و ديگرى قبطى و از دشمنان وى و طايفهء بنى اسرائيل . آن مرد اسرائيلى كه همكيش موسى بود ، موسى را در برابر دشمن قبطى خود به يارى طلبيد . موسى با مشتى گره كرده بر آن قبطى كوبيد و او را هلاك كرد .\r\nموسى بر آنچه گذشت پشيمان شد و آن را زمينهء گرفتارى خود به خطرى بزرگ دانست و گفت : ستيزه‌گرى آن دو مرد كه به مرگ قبطى انجاميد كارى شيطانى بود ؛ بىترديد شيطان دشمنى گمراه‌كننده است كه عداوت و گمراه‌گرى او آشكار است . ( 15 )\r\nموسى گفت : پروردگارا ، من با كشتن آن قبطى ، خود را در خطر هلاكت افكندم و به خويشتن ستم كردم ؛ از تو مىخواهم آن را بر من بپوشانى و پيامدش را از من بگردانى و مرا از شرّ فرعونيان برهانى . پس خداوند چنين كرد ، زيرا او بسى پرده‌پوش و مهربان است . ( 16 )\r\nگفت :\r\nپروردگارا ، به شكرانهء نعمتى كه به من عطا كردى با تو پيمان مىبندم كه هرگز گنهكاران را در ارتكاب گناهشان يارى نكنم . ( 17 )\r\nموسى پس از آن ، ديگر به قصر فرعون بازنگشت و شب را هراسان در شهر بماند و به انتظار شرّى از ناحيهء فرعون به سر مىبرد ، كه ناگهان همان مرد اسرائيلى كه روز گذشته موسى را به يارى طلبيده بود ، با فريادى بلند ، از وى بر ضدّ قبطى ديگرى كمك خواست . موسى از سر توبيخ به آن اسرائيلى گفت : تو راه درست را نمىپويى و آشكارا بيراهه مىروى . ( 18 )\r\nپس هنگامى كه موسى خواست بر آن قبطى كه دشمن هر دوى آنان بود بتازد ، آن مرد اسرائيلى كه به خاطر عتاب موسى گمان مىكرد موسى آهنگ وى كرده است و مىخواهد بر او حمله برد ، گفت : اى موسى ، آيا مىخواهى مرا به قتل برسانى همان‌گونه كه ديروز فردى را كشتى ؟ تو جز اين نمىخواهى كه در زمين ستمگرى كنى و نمىخواهى از مصلحان باشى . ( 19 )\r\nمردى از دورترين نقطهء شهر مصر ، از همان‌جا كه قصر فرعون قرار داشت ، دوان دوان آمد و گفت : اى موسى ، سران فرعونى دربارهء تو به مشورت نشسته‌اند تا تو را به قتل برسانند ؛ پس از اين شهر بيرون شو كه من از خيرخواهان توام . ( 20 )\r\nموسى بىدرنگ از مصر بيرون رفت ، در حالىكه از فرعونيان ترسان بود و در انتظار آن بود كه گرفتار آيد . او به مناجات با خدا پرداخت و گفت : پروردگارا ، مرا از اين مردم ستمكار رهايى بخش . ( 21 )\r\n\r\n","description":"","footnote":"","page_name":" 387 ","page_number":392},
  {"content":"\r\n\r\nو آن‌گاه كه موسى از مصر خارج شد و به سوى مدين روى آورد ، راهش را نمىشناخت ؛ گفت : اميد است پروردگارم مرا راهنمايى كند و راه مستقيم آن ديار را به من بنماياند . ( 22 )\r\n[ خداوند دعايش را مستجاب كرد ، و او راه مستقيم مدين را در پيش گرفت 
  ] و آن‌گاه كه بر سر آب مدين رسيد ، گروهى از مردم را ديد كه گوسفندان خود را آب مىدهند ، و در نزديكى آنان دو زن را يافت كه گوسفندانشان را از ورود به آبشخور باز مىدارند . به آن دو گفت : كارتان چيست و چه مىكنيد ؟ گفتند : روش ما اين است كه گوسفندان را آب نمىدهيم تا چوپانان از آبشخور درآيند و گوسفندان خود را از آن خارج سازند . پدرمان پيرى سالخورده است و خود نمىتواند گوسفندانمان را به اين‌جا آورد . ( 23 )\r\nآن‌گاه موسى براى آن دو ، گوسفندانشان را آب داد ، سپس از آبشخور به سوى سايه رفت و گفت : پروردگارا ، به اين نيرويى كه به من عطا كرده‌اى و خير من در آن است ، نيازمندم و براى حفظ و بقاى آن به طعامى محتاجم . ( 24 )\r\nيكى از آن دو زن در حالىكه با نهايت حيا و عفت گام برمىداشت ، نزد موسى آمد و به وى گفت : پدرم تو را فرامىخواند تا مزد آب دادنت به گوسفندان را ، به تو بپردازد .\r\nموسى نزد شعيب رفت . او از حال و كارش پرسيد . هنگامى كه وى داستان خود را حكايت كرد ، شعيب گفت : هراسى به خود راه مده كه از دسترس آن مردم ستم‌پيشه دور شده و نجات يافته‌اى . ( 25 )\r\nيكى از دختران شعيب گفت : اى پدر ، او را براى كارهايت استخدام كن ، كه هم توانا است و هم درستكار ؛ و بهترين كسى كه استخدام مىكنى ، آن‌كس است كه نيرومند و امين باشد . ( 26 )\r\nشعيب به موسى گفت : « من مىخواهم يكى از اين دو دخترم را به تو تزويج كنم به شرط آن‌كه در برابر آن هشت سال اجير من باشى ، و اگر اين مدت را به ده سال برسانى اختيار با توست ؛ از ناحيهء من الزامى بر تو نيست ، و بدان كه نمىخواهم بر تو سخت بگيرم ، و هرگز كار مشقت‌بارى بر عهدهء تو نخواهم گذاشت ، و به زودى - اگر خدا بخواهد - مرا از درست‌كرداران و شايستگان خواهى يافت . ( 27 )\r\nموسى در پاسخ شعيب گفت : آنچه شرط كردى و تعهّد نمودى ، ميان من و تو برقرار باشد ؛ نه من و نه تو اختيار مخالفت نداريم ، و هركدام از آن دو مدت را كه من اختيار كنم نبايد به من ستمى روا داشته شود ؛ اگر هشت سال را برگزينم ، بيش از آن را از من مخواه ، و اگر ده سال را انتخاب كردم ، مرا به كمتر از آن مجبور مكن . خداوند بر آنچه گفتيم و شرط كرديم شاهد است ، و در صورت اختلاف ، او ميان ما داورى خواهد كرد . ( 28 )\r\n\r\n","description":"","footnote":"","page_name":" 388 ","page_number":393},
  {"content":"\r\n\r\nپس آن‌گاه كه موسى مدت قرارداد را به پايان رسانيد و با خانواده‌اش روانهء مصر شد ، در كنار كوه طور آتشى ديد ؛ به خانواده‌اش گفت :\r\nاين‌جا بمانيد كه من آتشى ديدم ؛ شايد پيرامون آن راهنمايى بيابم و از راه برايتان خبرى بگيرم ، يا پاره‌اى از آن آتش بياورم ، باشد كه آتشى برافروزيد و گرم شويد . ( 29 )\r\nهنگامى كه موسى به سراغ آن آمد ، از جانب راست درّه ، در قطعه زمينى كه با سخن گفتن خداوند مبارك شد ، از درختى كه آن‌جا قرار داشت ندايى به او رسيد كه : اى موسى ، همانا من خداوندم كه پروردگار همهء جهان‌ها هستم . ( 30 )\r\nو نيز ندا شد كه : اى موسى ، عصايت را به زمين بيفكن . موسى عصاى خويش انداخت . عصا اژدهايى شد كه همچون مارى كوچك به شدّت مىخزيد . وقتى موسى عصايش را اين‌گونه ديد ، هراسان روى گرداند و فرار كرد و بازنيامد . به او گفته شد : اى موسى ، پيش آى و نترس ، تو از كسانى هستى كه ايمنند . ( 31 )\r\nاى موسى ، دستت را در گريبان خويش ببر ، آن‌گاه كه خارج شود ، بىهيچ بيمارى و عارضه‌اى ، سپيد و درخشان خواهد بود . و از خوف خدا بازويت را به خود بچسبان و فروتن و خاشع باش و همچون متكبران بازوان خود را مگشاى . اين دو آيت ، حجت‌هاى روشنى از جانب پروردگار تواند . با اين دو برهان به سوى فرعون و اشراف قوم او برو كه آنان مردمى هستند كه از راه خدا بيرون رفته‌اند . ( 32 )\r\nموسى گفت : پروردگارا ، من كسى از اين قبطيان را كشته‌ام ، مىترسم مرا به قصاص بكشند . ( 33 )\r\nو برادرم هارون از من زبانى گوياتر دارد ، او را همراه من به يارى بفرست . او مرا تصديق مىكند و پيامم را به روشنى مىرساند . من بيم آن دارم كه مرا تكذيب كنند و من نتوانم درستى مدعاى خويش را بيان كنم . ( 34 )\r\nخداوند به موسى گفت : ما به زودى به وسيلهء برادرت هارون بازويت را محكم و استوار مىكنيم و تو را نيرومند و برتر مىسازيم و شما دو تن را به وسيلهء آيات و معجزات خويش بر آنها چيره مىسازيم ، به گونه‌اى كه هرگز بر شما دست نخواهند يافت . تو و هارون و هركسى كه از شما دو تن پيروى كند ، پيروز خواهيد بود . ( 35 )\r\n\r\n","description":"","footnote":"","page_name":" 389 ","page_number":394},
  {"content":"\r\n\r\nپس هنگامى كه موسى با معجزات و نشانه‌هاى روشن و روشنگر ما نزد فرعونيان آمد ، گفتند : آنچه موسى آورده است جز افسونى كه به دروغ آيات الهى مىنامدش نيست . آيينى كه او مدّعى آن است سابقه‌اى ندارد و از پدران نخستين ما به ما نرسيده است و نشنيده‌ايم كه اين آيين را برگزيده باشند . ( 36 )\r\nموسى در پاسخ فرعونيان گفت : پروردگارم از شما به كسى كه هدايت را از جانب او آورده آگاه‌تر است و بهتر مىداند كه فرجام نيك دنيا و آخرت از آن كيست . بدانيد كه شما نيكبخت نمىشويد ، زيرا حقيقت اين است كه ستمكاران به نيكبختى نخواهند رسيد . ( 37 )\r\nو فرعون گفت : اى بزرگان ، درستى آنچه موسى مرا بدان فرامىخواند براى من روشن نشده است . من جز خودم معبودى براى شما سراغ نداشته‌ام . اى هامان ، براى من بر گل آتش بيفروز و آجر تهيه كن و با آن كاخى مرتفع بساز تا بر فراز آن برآيم ، شايد از وجود خداى موسى آگاهى بيابم . من مىپندارم كه او از دروغگويان است . ( 38 )\r\nفرعون و لشگريانش به ناحق در سرزمين مصر بر مردمان چيره شدند و وانمود كردند كه سراى آخرت امرى مشكوك است ، و گمان بردند كه به سوى خداوند بازگردانده نمىشوند . ( 39 )\r\nبدين‌سبب او و لشكريانش را گرفتيم و آنان را به دريا انداختيم . پس بنگر كه فرجام ستمكاران چگونه است ! ( 40 )\r\nو آنان را پيشوايانى قرار داديم كه در كفرورزى و ارتكاب گناه مقتدا باشند و مردمان را به كفر و گناه كه درپىدارندهء آتش است فراخوانند و در قيامت شفاعت هيچ‌كس به آنان نمىرسد و يارى نمىشوند . ( 41 )\r\nو چون پيوسته گروهى از مردم به پيروى از آنان گمراه شده‌اند ، در اين دنيا هماره لعنتى را بدرقهء آنان كرده‌ايم و از آن‌رو كه در قيامت از سوى كسى يارى نمىشوند مورد تنفر مردمند و از زشت‌رويان خواهند بود . ( 42 )\r\nپس از آن‌كه امت‌هاى پيشين را نابود ساختيم ، سزاوار بود كه دعوت و اخطار تجديد شود ؛ ازاين‌رو كتاب آسمانى تورات را كه دربردارندهء دلايلى روشن و براى مردم مايهء بينش و هدايت و رحمت بود به موسى عطا كرديم ، باشد كه دريابند و عبرت گيرند و عقايد و رفتارهاى بايسته را بفهمند . ( 43 )\r\n\r\n","description":"","footnote":"","page_name":" 390 ","page_number":395},
  {"content":"\r\n\r\nاى پيامبر ، تو در جانب غربى آن درّه حضور نداشتى آن‌گاه كه تورات را بر موسى نازل كرديم و به وسيله آن عهدى را كه با او داشتيم استوار ساختيم آرى تو از حاضران در آن صحنه و شاهدان آن ماجرا نبودى . ( 44 )\r\nليكن ما پس از آن‌كه امت‌هايى را بعد از او پديد آورديم و زمانى طولانى بر آنان گذشت ، داستان موسى را بر تو خوانديم . و نيز تو در ميان اهل مدين ( شعيب و مردمش ) اقامت نداشتى و شاهد ماجراهاى موسى در آن ديار نبودى تا بتوانى آن را بازگويى و آيات ما را كه بيانگر سرگذشت موسى است ، بر اين مشركان بخوانى . آرى ، تو نبودى و خبر نداشتى ولى ما تو را به سوى قومت به رسالت فرستاديم و آن اخبار را به تو وحى كرديم . ( 45 )\r\nو اى پيامبر ، تو در كنار كوه طور ، آن‌گاه كه موسى را از آن درخت ندا داديم و او را به رسالت برگزيديم ، حضور نداشتى تا خود ، آن داستان را گزارش دهى ، ولى به خاطر رحمت و لطفى كه از جانب پروردگارت بود ، تو را از آن داستان باخبر ساختيم تا مردمى را كه پيش از تو هشداردهنده‌اى برايشان نيامده بود هشدار دهى ، باشد كه متوجه شوند و دريابند . ( 46 )\r\nو اگر نبود اين‌كه وقتى به سزاى گناهانى كه به دست خود پيش فرستاده‌اند عذاب به آنان مىرسيد و نداشتن پيامبر را بهانه ساخته و بر ما احتجاج مىكردند ، ما هرگز پيامبرى به سوى آنان نمىفرستاديم ؛ آرى اگر پيامبرى به رسالت نيايدشان مىگويند : پروردگارا ، چرا پيامبرى به سوى ما نفرستادى اگر مىفرستادى از آيات تو پيروى مىكرديم و از مؤمنان مىشديم . ( 47 )\r\nپس اين پيامبر را به رسالت فرستاديم و قرآن را بر او نازل كرديم ولى هنگامى كه قرآن - آن كتاب راست و درست - از جانب ما برايشان آمد ، گفتند : چرا قرآن يك جا به او داده نشد ، آن‌گونه كه تورات يك جا به موسى داده شد ؟ آيا اين مشركان ، پيش‌تر ( آن‌گاه كه اهل كتاب قرآن را تصديق كردند ) به توراتى كه به موسى داده شد كافر نشدند ؟ [ آن‌گاه 
  ] كه گفتند : تورات و قرآن هردو سحر و افسونند و يكديگر را تأييد مىكنند . و نيز گفتند : ما هررسالتى را كه از جانب خدا ادعا شود منكريم . ( 48 )\r\nاى پيامبر ، به آنان بگو : اگر راست مىگوييد كه تورات و قرآن سحر و افسونند ، شما از جانب خداوند كتابى بياوريد كه از اين دو كتاب هدايت‌آفرين‌تر باشد در اين صورت من نيز از آن پيروى مىكنم . ( 49 )\r\nپس اگر به پيشنهاد تو پاسخ ندادند و همچنان بر افسون خواندن آنها اصرار ورزيدند ، بدان كه آنان در پى حق نيستند ، بلكه پيرو هواهاى خويشند .\r\nو كيست گمراه‌تر از آن كس كه بدون رهنمودى از جانب خدا از هواى خويش پيروى كند ؟ اينان گمراهند ، زيرا كسى كه از هواى خويش پيروى كند ، از حق رويگردان شده و ستمكار است و خداوند ستمكاران را هدايت نمىكند . ( 50 )\r\n\r\n","description":"","footnote":"","page_name":" 391 ","page_number":396},
  {"content":"\r\n\r\nهمانا اين سخن را پياپى ، آيه‌اى پس از آيهء ديگر و سوره‌اى پس از سورهء ديگر به آنان رسانديم شايد متوجه شوند و دريابند . ( 51 )\r\nگروهى از كسانى كه پيش از نزول قرآن كتاب آسمانى به آنان داديم ، به قرآن ايمان مىآورند . ( 52 )\r\nو هنگامى كه قرآن بر آنان تلاوت شود مىگويند : ما به اين قرآن ايمان داريم .\r\nاين حق است و از سوى پروردگارمان آمده است . ما پيش از آن‌كه قرآن نازل شود ، در برابر آن تسليم بوديم . ( 53 )\r\nبه اينان دو بار مزدشان داده خواهد شد ، به اين سبب كه در دو نوبت ايمان آوردند و هربار بر مرارت‌هاى راه ايمان شكيبايى كردند ؛ و آنان با خلق‌وخوى نيكو و مدارا با مردم ، آزار و اذيّت آنان را از خود دور مىسازند و از آنچه روزى آنان كرده‌ايم براى خدا و در راه او انفاق مىكنند . ( 54 )\r\nو آن‌گاه كه سخن بيهوده‌اى چون دشنام و درشتى بشنوند از آن دورى كرده پاسخ نمىدهند ، بلكه براى ترك مشاجره مىگويند : سود و زيان كردارهاى ما از آن ماست و به شما نمىرسد و سود و زيان كردارهاى شما نيز از آن شما است و به ما نمىرسد . سپس وداع كرده و مىگويند : شما از سوى ما در امن و امانيد ، و در دل مىگويند : ما خواهان همنشينى با جاهلان نيستيم . ( 55 )\r\nاى پيامبر ، كار تو نيست كه ايمان را بر قلب مردمى كه دوستشان دارى بنشانى و آنان را به سرمنزل هدايت برسانى ، بلكه خداست كه بر دل هركس كه بخواهد - چنان‌كه براى گروهى از اهل كتاب خواست - ايمان را افاضه مىكند و او داناتر است به كسانى كه هدايت‌پذيرند . ( 56 )\r\nگروهى از مشركان مكه ، بهانه‌اى ديگر ساز كرده و گفتند : اگر از قرآن ، اين كتاب هدايت ، پيروى كنيم و همراه تو باشيم ، بىدرنگ ما را از ديارمان مىربايند و با كشتن ما و غارت اموالمان ، سرزمين مكه را از وجود ما تهى مىكنند . آيا آنان را در حرمى امن ، جاى نداديم ؟ حرمى كه ميوه‌ها و محصولات فراوانى به سوى آن آورده مىشود و در آن جمع مىگردد ؛ محصولاتى كه از جانب ما روزى آنان شده است ؛ ولى بيشترشان نمىدانند كه ما از آنان حراست مىكنيم و امنيّتشان را برقرار مىسازيم و به آنان روزى مىدهيم . ( 57 )\r\nو اين حقيقت را نيز بدانند كه اين‌گونه نيست كه اگر مردم آنان را از ميان نبرند بقايشان تضمين شده باشد ؛ چه بسيار شهرها كه مردمش متنعّم بودند و در زندگى سرمستى كردند و ما آنان را نابود ساختيم . اى پيامبر ، اين ويرانه‌ها كه در معرض ديد آنهاست ، خانه‌هاى آنهاست كه پس از هلاكتشان جز شمارى از آنها مسكونى نشد . اينك ماييم كه آن خانه‌ها را از آنان به ارث برده‌ايم . ( 58 )\r\nهرگز پروردگار تو شهرها را نابود نمىكند مگر اين‌كه در مركز آنها پيامبرى بفرستد كه آيات ما را بر مردمش تلاوت كند ؛ و ما آبادىها را به عذاب ويران نمىكنيم مگر اين‌كه مردمان آنها با تكذيب پيامبر و انكار آيات ما ستمكار شوند . ( 59 )\r\n\r\n","description":"","footnote":"","page_name":" 392 ","page_number":397},
  {"content":"\r\n\r\nو تمام نعمت‌هاى دنيوى كه به شما داده شده ، سازوبرگ زندگى دنيا و مايهء آرايش و جمال آن است ؛ دنيايى كه فانى و نابودشدنى است ، و پاداشى كه در سراى آخرت نزد خداست بهتر و پايدارتر است ؛ پس آيا درمىيابيد كه شايسته است پاداش اخروى را بر متاع و زيور دنيا ترجيح دهيد ؟ ( 60 )\r\nآيا كسى كه او را به آمرزش و بهشت كه وعده‌اى نيكوست وعده داده‌ايم و او قطعا به آن خواهد رسيد ، با آن‌كس كه وى را از متاع زندگى دنيا بهره‌مند ساخته‌ايم و او تنها به بهره‌ورى از آن دل خوش كرده و از آن وعدهء نيكو محروم شده و در قيامت از كسانى است كه براى كيفر احضار مىشوند ، برابر است ؟ ( 61 )\r\nو روزى كه خداوند ندايشان مىدهد و مىگويد : كجايند شريكان من ، كه شما آنها را در عبادت و تدبير امور شريك من مىپنداشتيد ؟ ( 62 )\r\nمعبودان اهل شرك كه آن سخن ( وعدهء عذاب ) بر آنان حتمى شده است گويند : پروردگارا ، اين مشركان را ما به بيراهه افكنديم ؛ ما چون خود گمراه بوديم آنان را گمراه ساختيم ، ولى اجبارى از ناحيهء ما بر آنان نبود ، همان‌گونه كه ما خود نيز - بدون اجبار - گمراهى را برگزيديم . ما از اينان به درگاه تو تبرى مىجوييم . آنان به اجبار ما ، ما را نمىپرستيدند . ( 63 )\r\nو به مشركان گفته مىشود : معبودهايتان را كه شريك خدا مىپنداشتيد فراخوانيد تا شما را از عذاب برهانند . آنان معبودانشان را مىخوانند ، ولى آنها به پرستشگران خود پاسخى نمىدهند و در نتيجه عذاب را در برابر خود مىبينند . اى كاش پيش از اين هدايت شده بودند . ( 64 )\r\nو ياد كن روزى را كه خداوند مشركان را ندا مىدهد و مىگويد : در پاسخ فرستادگان من كه شما را به ايمان و كار شايسته مىخواندند ، چه گفتيد ؟ ( 65 )\r\nمشركان در آن روز دستاويزى نخواهند يافت كه چرا دعوت پيامبران را نپذيرفته‌اند و آنان را تكذيب كرده‌اند ؛ چرا كه خبرها بر آنان پوشيده مىماند و نمىتوانند پاسخى كه مايهء رهايى آنان از عذاب است بيابند ، و از يكديگر نيز پرسش نمىكنند تا بتوانند بهانه‌اى براى تكذيب پيامبران پيدا كنند . ( 66 )\r\nاين است سرنوشت كسى كه كفر ورزيده و به سوى خدا بازنيامده است ؛ اما آن‌كس كه به سوى خدا بازآمده و ايمان آورده و كار شايسته كرده است اميد است كه از زمرهء سعادتمندان باشد . ( 67 )\r\nو پروردگار تو هرچه را بخواهد مىآفريند و هرشريعت و قانونى را كه براى انسان‌ها اراده كند مقرر مىدارد . آنان در برابر قوانين و احكامى كه خداوند مقرر كرده است هيچ حق انتخاب ندارند . خداوند منزّه و برتر از شرك‌ورزى آنان است . ( 68 )\r\nپروردگارت آنچه را كه سينه‌هايشان پنهان مىدارد و آنچه را خود آشكار مىكنند ، همه را مىداند . ( 69 )\r\nتنها پروردگار تو داراى مقام الوهيت است . جز او معبودى شايستهء پرستش نيست ؛ در دنيا و آخرت همهء ستايش‌ها به او اختصاص دارد ، حكمرانى - چه در تكوين و چه در تشريع - از آن اوست و براى پاداش و جزا به سوى او بازگردانده مىشويد . ( 70 )\r\n\r\n","description":"","footnote":"","page_name":" 393 ","page_number":398},
  {"content":"\r\n\r\nبگو : به من خبر دهيد ، اگر خدا تا روز قيامت شب را بر شما پايدار گرداند ، جز خداوند كدامين معبود مىتواند حكم او را نقض كند و نورى پديد آورد كه بتوانيد در پرتو آن در طلب معاش برآييد ؟ آيا نمىشنويد و درنمىيابيد ؟ ( 71 )\r\nبگو : به من خبر دهيد ، اگر خدا تا روز قيامت روز را بر شما پايدار گرداند ، جز خداوند كدامين معبود مىتواند حكم او را بشكند و شبى را براى شما پديد بياورد كه در آن آرامش بيابيد ؟\r\nآيا نمىبينيد و درنمىيابيد ؟ ( 72 )\r\nخداوند از پرتو رحمتش شب را براى شما قرار داد تا در آن آرامش يابيد و روز را قرار داد تا در آن از پى روزى كه فضل و بخشش اوست برويد و باشد كه خدا را سپاس بگزاريد . ( 73 )\r\nو ياد كن روزى را كه خداوند ندايشان مىدهد و مىگويد : كجايند آن شريكان من كه شما آنها را در عبادت و تدبير امور شريك من مىپنداشتيد ؟ ( 74 )\r\nو در آن روز از ميان هرامتى ، گواهى كه ناظر اعمال آنان بوده است بيرون مىآوريم ، آن‌گاه به آن امت‌ها خواهيم گفت : برهان خود را بر اين پندار كه خداوند شريكانى دارد ، ارائه كنيد ، ولى آن روز كه روز آشكار شدن حقيقت است خواهند دانست كه خداوند حق است و الوهيّت ويژهء اوست ، و آنچه به دروغ مىبافتند از آنان پنهان مىشود و از ذهن‌ها زايل مىگردد . ( 75 )\r\nهمانا قارون از قوم موسى و از طايفهء بنى اسرائيل بود كه به ناحق سلطه‌جويى مىكرد و در پى بيدادگرى عليه آنان بود ، و ما از گنج‌ها چندان به او داديم كه حمل كليدهاى آنها حتى بر گروهى نيرومند ، گران بود ؛ آن‌گاه كه مردم طايفه‌اش به او گفتند : به اين دارايىها مسرور و سرمست مباش كه خداوند شادمانان سرمست را دوست ندارد . ( 76 )\r\nبا اين ثروتى كه خداوند به تو ارزانى كرده است ، در پى دستيابى به سراى آخرت باش و براى آبادانى آن بكوش ، و بدان كه بهرهء واقعى انسان از دنيا آن چيزى است كه براى آخرت او سودمند باشد ؛ پس مبادا با ترك انفاق بهرهء واقعى خود را از ثروت دنيا از كف بدهى ! از سر احسان و نيكوكارى انفاق كن ؛ همان‌گونه كه خداوند به تو نيكى كرده و بىآن‌كه بر او حقى داشته باشى به تو عطا فرموده است . هرگز اين ثروت و شوكت را وسيلهء فسادجويى در زمين قرار مده ، چراكه خداوند فسادگران را دوست ندارد . ( 77 )\r\n\r\n","description":"","footnote":"","page_name":" 394 ","page_number":399},
  {"content":"\r\n\r\nقارون در پاسخ مردمش گفت : ثروتى كه به من داده شده در نتيجهء دانشى است كه خود دارم . من راه‌هاى به‌دست آوردن ثروت را به خوبى مىدانم ؛ پس دارايىهاى من حق مسلّم من است ، نه آن‌كه بخششى از سوى خدا باشد . آيا قارون نمىدانست كه خداوند از ميان نسل‌هايى كه پيش از او بودند كسانى را بر اثر گناهانشان نابود كرد كه از او قوىتر بودند و اندوخته‌هايى افزون‌تر داشتند ؟\r\nسنت الهى بر اين است كه از مجرمان دربارهء گناهانشان پرسش نمىشود و براى عذرخواهى مهلت نمىيابند . ( 78 )\r\nقارون غرق در زينت و زيور خود در ميان قومش حضور يافت . كسانى كه خواهان زندگانى دنيا بودند و از آخرت و پاداش‌هاى آن بىخبر بودند ، گفتند :\r\nاى كاش ما نيز مانند آنچه به قارون داده شده است مىداشتيم ؛ راستى او از خوشبختى بهره‌اى فراوان دارد . ( 79 )\r\nو كسانى كه از دانش برخوردار شده بودند ، به جاهلان گفتند : واى بر شما ؛ پاداش الهى براى كسى كه ايمان آورده و كار شايسته كرده بهتر از همهء ثروت و مكنتى است كه او دارد . اين حقيقت را جز به شكيبايان نمىتوان فهماند . ( 80 )\r\nسرانجام ، طغيان او سبب شد كه ما زمين را بشكافيم و او و خانه‌اش را در آن نهان سازيم . در آن حال ، او جز خدا هيچ گروهى نداشت كه بتوانند ياريش دهند و از عذاب رهايىاش بخشند ، و خود نيز از كسانى نبود كه بتواند از خويشتن دفاع كند . او دريافت كه نمىتواند از خدا بىنياز باشد ، و براى دستيابى به خيرها و دفع ناگوارىها ، نيرو و نبوغ علمى كافى نيست . ( 81 )\r\nو آنان كه روز گذشته آرزوى موقعيت قارون را داشتند ، فرداى آن روز با پشيمانى مىگفتند : واى ! گويى اين انديشه خطا بود كه دستيابى به مال و ثروت فضل خداوندى نيست و علم و درايت آدمى براى آن بسنده است . حقيقت اين است كه خدا روزىدهنده است . او روزى را براى هركس از بندگانش كه بخواهد فراخ مىگرداند و بر هركه بخواهد تنگ مىگيرد . اگر خداوند نعمتش را از ما دريغ كرده بود ، قطعا ما را نيز در زمين فروبرده بود . آنان پندار روز گذشتهء خود را پندارى كفرآميز خواندند و با پشيمانى مىگفتند : واى گويى حقيقت اين است كه كافران به نيكبختى نمىرسند . ( 82 )\r\nآن خانهء آخرت ( بهشت برين ) را ويژهء كسانى قرار مىدهيم كه خواهان زورگويى در زمين و تسلّط بر بندگان خدا نباشند و نخواهند فسادانگيزى كنند و مرتكب نافرمانى خدا شوند . و فرجام نيكو ( سراى آخرت ) از آن تقواپيشگان است . ( 83 )\r\nآنان كه كار شايسته آورند پاداشى بهتر از آن خواهند داشت ، و آنان كه كار ناشايسته آورند ، كسانى از ايشان كه گناهان بسيارى مرتكب شده‌اند جز آنچه كرده‌اند سزا داده نمىشوند . ( 84 )\r\n\r\n","description":"","footnote":"","page_name":" 395 ","page_number":400},
  {"content":"\r\n\r\nاى پيامبر ، آن‌كس كه بر تو واجب كرد قرآن را بر مردم بخوانى و آن را به ايشان ابلاغ كنى ، قطعا تو را پيروزمند و سرفراز به مكه بازمىگرداند . در پاسخ تكذيب‌كنندگان رسالت و آنان كه آيات الهى را افسون مىخوانند بگو : پروردگارم از شما به آن كسى كه هدايت را آورده آگاه‌تر است و او بهتر مىداند كه چه كسى در گمراهى آشكارى است . ( 85 )\r\nتو اميد نداشتى كه كتاب آسمانى بر تو القا گردد ، ليكن رحمتى بود از جانب پروردگارت كه تو را فراگرفت .\r\nپس بايد اين نعمت را پاس بدارى و به شكرانهء آن و نيز براى پيشبرد دعوتت پشتيبان كافران نباشى و آنان را در كفرشان يارى نكنى . ( 86 )\r\nمبادا پس از آن‌كه آيات خدا بر تو نازل شد ، كافران با ترفندهايشان تو را از آنها بازدارند ! مردم را به سوى پروردگارت فراخوان و هرگز از مشركان مباش . ( 87 )\r\nبا وجود خداوند ، معبود ديگرى مخوان ، زيرا جز او معبودى كه شايستهء پرستش باشد وجود ندارد ؛ چرا كه هرچه جز خداست نابود مىشود و حاكميت و تدبير جهان هستى در اختيار اوست و شما به او بازگردانده مىشويد . ( 88 )\r\n\r\nسورهء عنكبوت / 29\r\nبه نام خداوند گسترده‌مهر مهربان\r\nالف . لام . ميم . ( 1 )\r\nآيا مردم پنداشته‌اند به صرف اين‌كه گفتند : ايمان آورديم ؛ به حال خود رها مىشوند و با سختىهايى كه درستى و نادرستى ايمانشان با آنها آشكار مىشود آزموده نمىشوند ؟ ( 2 )\r\nبه يقين ما تمام كسانى را كه پيش از اينان بودند و ادعاى ايمان مىكردند با مشكلات آزموديم . قطعا خدا كسانى را كه راست گفته‌اند و نيز مدعيان دروغگو را با آشكار شدن آثار صدق و كذبشان معلوم و مشخص خواهد ساخت . ( 3 )\r\nآيا اين مشركان كه مرتكب بدىها مىشوند و با ايجاد رنج‌ها و مشكلات فراوان براى مؤمنان ، آنان را از ايمان بازمىدارند ، گمان كرده‌اند كه بر ما پيشى گرفته و ما را ناتوان ساخته‌اند ؟ ! آنان بد داورى مىكنند . ( 4 )\r\nهركس به اميد لقاى خدا ايمان آورده است بر ايمان خود استوار بماند ، چرا كه آن سرآمد الهى كه خداوند براى ملاقات خود با مؤمنان معين كرده است يقينا فرامىرسد ، و اوست شنواى گفتار آدميان و دانا به احوال آنان . ( 5 )\r\nو هركس در راه خدا تلاش كند و بر ايمان پايدار بماند ، نتيجهء تلاشى كه مىكند از آن خود اوست و سودى به خدا نمىرسد ، چرا كه خداوند از همهء جهانيان بىنياز است . ( 6 )\r\n\r\n","description":"","footnote":"","page_name":" 396 ","page_number":401},
  {"content":"\r\n\r\nو كسانى كه ايمان آورده و كارهاى شايسته كرده‌اند ، قطعا گناهانشان را از آنان مىزداييم و به هنگام دادن پاداش ، بهترين عملشان را ميزان قرار داده و براساس آن ، جزايشان مىدهيم . ( 7 )\r\nما به انسان دربارهء پدر و مادرش سفارشى نيكو كرديم ؛ به او فرمان داديم كه به آنان احسان كند . اما اگر تلاش كردند چيزى را كه بدان علم ندارى شريك من سازى ، از آنان اطاعت مكن ، و سرانجام به سوى من باز خواهيد گشت ، آن‌گاه شما را از حقيقت اعمالى كه انجام مىداديد ، باخبر خواهم ساخت . ( 8 )\r\nو كسانى كه به رغم تلاش پىگير پدر و مادرشان ايمان آورده و شريكى براى خدا قرار نداده و كارهاى شايسته كرده‌اند ، از جدايى پدر و مادر خود باكى نداشته باشند ، چرا كه آنان را در سراى آخرت در ميان بندگان شايسته كه از نعمت‌هاى بهشت برخوردارند وارد خواهيم ساخت . ( 9 )\r\nدر ميان مردم كسانىاند كه مىگويند :\r\nايمان آورده‌ايم ، ولى ايمانشان تا زمانى است كه عافيت و سلامتشان برقرار باشد ، اما آن‌گاه كه به خاطر ايمانشان آزار شوند تحمل نمىكنند و شكنجهء آدميان را كه ناچيز و پايان‌پذير است بسان عذاب الهى كه هميشگى است ، مىانگارند و به شرك روى مىآورند . و قطعا اگر از جانب پروردگارت يارى برسد و گشايشى پديد آيد ، خواهند گفت :\r\nما هم با شما مؤمنان بوديم . اين‌گونه نيست . آيا خداوند به آنچه در سينهء آدميان است داناتر نيست ؟ ( 10 )\r\nدر عين حال ، خداوند با پيش آوردن سختىها و امتحان‌ها ، مؤمنان را از منافقان مشخص مىسازد . ( 11 )\r\nمشركان مكه ، همانان كه در آغاز دعوت پيامبر كفر ورزيدند ، به كسانى كه ايمان آوردند گفتند : راه و روش ما را دنبال كنيد و به شرك بازگرديد ، در آن‌صورت وظيفهء خود مىدانيم كه گناهان شما را به گردن بگيريم . مشركان حتى اندكى از گناه آنان را بر عهده نمىگيرند . به راستى آنان دروغ مىگويند . ( 12 )\r\nو قطعا اين گمراهگران ، گناهان سنگين خود را به دوش مىكشند ، و نيز همسان گناهانى را كه گمراه‌شدگان بر دوش گرفته‌اند ، با گناهان خود ، بر دوش خواهند كشيد و روز قيامت از دروغى كه مىبافتند ( مىگفتند گناه ديگران را مىتوان بر عهده گرفت و خدا شريك دارد ) بازخواست خواهند شد . ( 13 )\r\nو همانا نوح را به سوى قومش به رسالت فرستاديم . او هزار سال پنجاه سال كم ، در ميان مردم درنگ كرد و به هدايت آنان پرداخت ؛ سپس طوفان ، آنان را فروگرفت ، چرا كه آنان ستمكار بودند . ( 14 )\r\n\r\n","description":"","footnote":"","page_name":" 397 ","page_number":402},
  {"content":"\r\n\r\nپس [ ستمكاران را هلاك كرديم و 
  ] نوح و سرنشينان كشتى او را نجات داديم و آن رخداد را براى همهء گروه‌هاى بشرى نشانه و آيتى قرار داديم . ( 15 )\r\nو ما ابراهيم را به سوى قومش به رسالت فرستاديم آن‌گاه كه به مردمش گفت : فقط خدا را بپرستيد و از او پروا داشته باشيد ، زيرا عبادت خدا و پرهيزگارى براى شما بهتر است اگر بدانيد . ( 16 )\r\nجز اين نيست كه شما به جاى خدا بت‌هايى را مىپرستيد كه از الوهيّت بهره‌اى ندارند . شما در اين‌كه آنها را خدا مىناميد و به پرستش آنها مىپردازيد دروغ مىبافيد ، زيرا آنهايى كه به جاى خدا عبادتشان مىكنيد تا سودى به شما برسانند اختياردار روزى شما نيستند ؛ روزى شما نزد خداست ، از او روزى طلب كنيد و او را بپرستيد و در برابر نعمت‌هايى كه به شما داده است شكرگزار او باشيد ؛ چرا كه براى حسابرسى فقط به سوى او بازگردانده مىشويد . ( 17 )\r\nاگر مرا دروغگو بشماريد و توحيد و قيامت را منكر شويد ، خلاف انتظار من نيست ، زيرا امت‌هايى هم كه پيش از شما بودند ، فرستادگان الهى را دروغگو شمردند . و بر فرستادهء خدا وظيفه‌اى جز ابلاغ پيام روشن نيست . ( 18 )\r\nآيا منكران روز قيامت درنيافته‌اند كه چگونه خداوند آفريدگان را نخست پديد مىآورد ، سپس آنها را با آفرينشى مجدد به سوى خويش بازمىگرداند ؟ به يقين اين كار براى خداوند آسان است . ( 19 )\r\nاى پيامبر ، بگو : در زمين سير كنيد و بنگريد كه چگونه خداوند آفرينش آدميان را آغاز كرد .\r\nآن‌گاه [ درمىيابيد كه 
  ] خداوند نشئهء آخرت را پديد مىآورد . كيفيت آفريده‌ها نشانهء آن است كه قدرت خداوند بىانتهاست و او بر هرچيزى تواناست . ( 20 )\r\nو بگو : آنگاه كه نشأهء آخرت پديد آيد ، خداوند هركه را بخواهد عذاب مىكند و هركه را بخواهد به رحمت خود درمىآورد ، و شما به سوى خداوند بازگردانده مىشويد . ( 21 )\r\nشما هرگز نمىتوانيد نه در زمين خدا را ناتوان سازيد و از او بگريزيد و نه در آسمان ؛ نه خود به تنهايى مىتوانيد بر او غالب شويد و نه جز خدا سرپرستى داريد كه بتواند شما را بر او چيره كند و از عذاب برهاند و نه ياورى داريد كه بتوانيد با كمك او از عهدهء اين كار برآييد . ( 22 )\r\nكسانى كه آيات الهى را انكار كرده و به معاد و لقاى خداوند كفر ورزيده‌اند ، از رحمت من نوميد شده‌اند و اينانند كه عذاب دردناك قيامت را خواهند داشت . ( 23 )\r\n\r\n","description":"","footnote":"","page_name":" 398 ","page_number":403},
  {"content":"\r\n\r\nابراهيم قوم خود را به عبادت خدا و پرهيز از بت‌ها فراخواند ، ولى پاسخ آنان جز اين نبود كه او را از ميان برداريد ؛ گروهى گفتند : بكشيدش ، و گروهى گفتند : او را به آتش بسوزانيد . سپس بر سوزاندنش اتفاق كردند و او را در آتشى كه فراهم آورده بودند افكندند ، ولى خداوند وى را از آتش رهايى بخشيد . همانا در اين ماجرا براى مردمى كه حق‌باورند نشانه‌هايى است . ( 24 )\r\nابراهيم به آنان گفت : جز اين نيست كه شما بت‌هايى را به جاى خدا معبود خود قرار داده‌ايد تا به اين وسيله در زندگى دنيا ، ميان خودتان دوستى برقرار سازيد ، ولى روز قيامت همين خدايان از شما تبرى مىجويند و سران شما نيز از شما اعلان بيزارى مىكنند و هر گروهى گروه ديگر را لعنت خواهد كرد و جايگاهتان آتش است و ياورانى نخواهيد داشت كه شما را از عذاب رهايى بخشند . ( 25 )\r\nآن‌گاه لوط به وى ايمان آورد و ابراهيم گفت :\r\nمن وطن خود را ترك مىگويم و از ميان مردم مشرك به سوى پروردگارم رهسپار مىشوم و به جايى مىروم كه بتوانم آزادانه عبادت كنم .\r\nهمانا اوست آن مقتدرى كه هركه را يارى كند خوار نمىگردد ، و اوست آن حكيمى كه هركه را حراست كند تباه نمىشود . ( 26 )\r\nو اسحاق و يعقوب را به او عطا كرديم و در نسلش پيامبرى و كتاب آسمانى را قرار داديم و در دنيا پاداش او را به وى ارزانى داشتيم و قطعا در آخرت نيز از زمرهء شايستگان خواهد بود . ( 27 )\r\nو از لوط ياد كن آن‌گاه كه به مردمش گفت : كار زشتى را مرتكب مىشويد كه به لواط و همجنس‌بازى مىپردازيد ! هيچ امّتى از امّت‌هاى جهان در اين كار بر شما پيشى نگرفته و اين كار در ميان آنها شايع نبوده است . ( 28 )\r\nآيا شما به سراغ همجنسان خود مىرويد و با ترك ازدواج با زنان ، راه تداوم نسل بشر را رها مىكنيد و در محفل‌هاى خود در حضور مردم آن كار زشت و ناپسند را انجام مىدهيد ؟ از عذاب الهى بهراسيد ! ولى قوم لوط پاسخى جز اين نداشتند كه از سر استهزا گفتند : اى لوط ، اگر راست مىگويى كه اين كارها كيفر خداوند را در پى دارد ، عذاب خدا را براى ما بياور . ( 29 )\r\nو لوط گفت : پروردگارا ، مرا بر اين مردمى كه با آميزش با مردان ، زمين را به فساد مىكشند و نسل بشر را به نابودى تهديد مىكنند ، يارى ده . ( 30 )\r\n\r\n","description":"","footnote":"","page_name":" 399 ","page_number":404},
  {"content":"\r\n\r\nو آن‌گاه كه فرستادگان ما ( فرشتگان ) بر ابراهيم وارد شدند و او و همسرش را به اين‌كه صاحب فرزند خواهند شد ، بشارت دادند ، به ابراهيم گفتند : ما آمده‌ايم تا اهل اين آبادى ( ديار سدوم ) را نابود كنيم ، چرا كه ساكنان آن ستم‌پيشه‌اند . ( 31 )\r\nابراهيم گفت : لوط در اين ديار است چگونه مىخواهيد اهل آن را نابود سازيد ؟ ! فرشتگان در پاسخ او گفتند : ما بهتر مىدانيم چه كسانى در آن‌جا به سر مىبرند ؛ نه تنها لوط بلكه خانوادهء او را نيز نجات مىدهيم بجز همسرش كه او از باقىماندگان است و عذاب او را فراخواهد گرفت . ( 32 )\r\nهنگامى كه فرستادگان ما [ پس از ملاقات با ابراهيم 
  ] نزد لوط آمدند ، او از حضورشان در خانهء خود ، كه به صورت جوان‌هايى خوش‌سيما بودند دلتنگ و ملول شد و از اين كه بتواند در برابر هجوم تبهكاران ، از ميهمانانش دفاع كند خود را ناتوان ديد . فرشتگان به لوط گفتند : نترس ! خطرى در پيش نيست و غمگين مباش كه پيشامد ناگوارى روى نداده است . ما تو و خانواده‌ات را نجات مىدهيم ، بجز همسرت كه او از كسانى است كه خواهد ماند و به عذاب گرفتار خواهد شد . ( 33 )\r\nما بر ساكنان اين ديار ، به سزاى اين‌كه از راه خدا بيرون رفته‌اند ، عذابى از آسمان فرود مىآوريم . ( 34 )\r\nو عذابى فروفرستاديم و آن ديار را ويران كرديم ، و از آن ويرانه براى مردمى كه مىفهمند نشانه‌اى آشكار بر جاى نهاديم تا عبرت گيرند و از خدا پروا كنند . ( 35 )\r\nو به سوى مردم مدين برادرشان شعيب را به رسالت فرستاديم . شعيب به آنان گفت : اى قوم من ، فقط خدا را بپرستيد ، و روز قيامت و پاداش‌هاى آن را كه براى مؤمنان آماده شده است باور كنيد و بدانها اميدوار باشيد و در زمين تبهكارانه فسادگرى نكنيد . ( 36 )\r\nمردم مدين شعيب را تكذيب كردند و رسالتش را دروغ پنداشتند ، در نتيجه زمين‌لرزه‌اى شديد آنان را فراگرفت ، به‌گونه‌اى كه قلب‌ها و اندام‌هايشان سخت بلرزيد ، سپس در ديارشان با زانو بر زمين افتادند و هلاك گشتند . ( 37 )\r\nو قوم عاد و ثمود را ياد كن كه به عذاب گرفتارشان ساختيم . نشانهء فرجام كارشان از خانه‌هايشان به خوبى براى شما نمايان است . شيطان كارهاى ناروايشان را در نظرشان بياراست و آنان را از راه خدا باز داشت ، در حالىكه پيش‌تر بينشى درست داشتند ، يگانگى خدا را باور داشتند و به عبادت خدا مىپرداختند . ( 38 )\r\n\r\n","description":"","footnote":"","page_name":" 400 ","page_number":405},
  {"content":"\r\n\r\nو نيز قارون و فرعون و هامان را ياد كن [ كه سرنوشتشان چگونه بود 
  ] .\r\nموسى آن معجزات و دلايل روشن را براى آنان آورد ، ولى آنان به دليل اين‌كه در زمين تكبر ورزيدند ، حق را نپذيرفتند ؛ اما هرگز بر ما پيشى نگرفتند و پيروز نشدند . ( 39 )\r\nدر نتيجه هريك از آن امت‌ها را به سزاى گناهش به عذابى گرفتار كرديم . از اينان مردمى بودند كه سنگبارانشان كرديم ، و امتى بود كه غرّش مهيب آنان را فراگرفت ، و كسى بود كه او را در زمين فرو برديم ، و نيز كسانى بودند كه در آب غرقشان كرديم . خداوند با اين كيفرها بر آنان ستم نكرد و نشايد كه او ستم كند ، بلكه آنان خود با گناهى كه مرتكب شدند بر خويشتن ستم كردند و سزاوار كيفر شدند . ( 40 )\r\nحكايت كسانى كه جز خدا معبودانى را به سرپرستى و تدبير امور خود برگزيده‌اند ، حكايت عنكبوت است كه خانه‌اى براى خود ساخته است و قطعا سست‌ترين خانه‌ها خانهء عنكبوت است . اگر مشركان مىدانستند كه حكايتشان با آن خدايان حكايت عنكبوت و خانهء اوست هرگز آنها را سرپرست خود نمىگرفتند . ( 41 )\r\nقطعا خدا واقعيت هرچيزى را كه مشركان به خدايى مىخوانند ، هيچ‌گونه سرپرستى و تدبيرى را بر عهده ندارند . و خداست كه شكست‌ناپذير و حكيم است ؛ ( 42 )\r\nما اين مثل‌ها را براى همهء مردم بيان مىكنيم ، ولى حقيقت آنها را جز عالمانى كه در حقايق امور مىانديشند ، درنمىيابند . ( 43 )\r\nخداوند آسمان‌ها و زمين را به حق آفريد ؛ آفرينشى كه بازى و بيهودگى در آن راه ندارد . قطعا در اين آفرينش ، آيت و نشانى است بر اين‌كه تدبير امور تنها در اختيار خداوند است ، گرچه تنها اهل ايمان آيت بودن آن را درمىيابند . ( 44 )\r\nاى پيامبر ، از داستان امت‌هاى گذشته و فرجام شرك و گناهشان باخبر شدى ، اينك براى آن‌كه گرفتار اين سرنوشت نشوى ، بايد اين كتاب آسمانى را كه به تو وحى شده است تلاوت كنى و نماز را برپا دارى ، زيرا نماز آدمى را از كارهاى زشت و ناپسند بازمىدارد و مهم‌تر آن‌كه نماز ياد خداست و ياد خدا بزرگترين عمل است . و خدا هركار خوب و بدى را كه مىكنيد مىداند . ( 45 )\r\n\r\n","description":"","footnote":"","page_name":" 401 ","page_number":406},
  {"content":"\r\n\r\nو با اهل كتاب ( يهود و نصارا ) جز با نيكوترين روش ، بحث نكنيد . به آنان ، بگوييد : ما به كتابى كه بر خودمان نازل شده و نيز به كتابى كه براى شما فرستاده شده است ايمان آورده‌ايم ؛ معبود ما و معبود شما يكى است و ما تسليم اوييم . البته با آن دسته از اهل كتاب كه در بحث و مجادله ستم مىكنند و رفق و مداراى شما را نشانهء ضعف شما مىپندارند اين‌گونه بحث نكنيد كه كارساز نخواهد بود . ( 46 )\r\nو ما قرآن را با اين ويژگى كه مردم را به تسليم شدن در برابر خدا و ايمان آوردن به پيامبران و كتاب‌هاى آسمانى فرامىخواند ، بر تو نازل كرديم ، از اين‌رو كسانى كه به آنان كتاب آسمانى داده‌ايم به قرآن ايمان مىآورند ، و حتى برخى از اين مشركان نيز به آن ايمان خواهند آورد . از اهل كتاب و مشركان فقط كافران حق‌پوش آيات ما را انكار مىكنند . ( 47 )\r\nو تو پيش از نزول قرآن كتابى نمىخواندى و با دست خود چيزى نمىنوشتى ، كه اگر چنين بود ، آنان كه نادرستى قرآن را ادعا مىكنند خود نيز در صحت آن و الهى بودنش ترديد مىكردند . ( 48 )\r\nآرى ، قرآن كتابى جمع‌آورىشده و نگارش‌يافته نيست ، بلكه آياتى روشن و روشنگر است كه در سينهء كسانى كه به آنان دانش عطا شده است نهفته است و جز كسانى كه در حق آيات ما ستم مىكنند و از روى دشمنى و لجاجت از پذيرش آنها خوددارى مىورزند كسى آيات ما را انكار نمىكند . ( 49 )\r\nآن حق‌پوشان ستم‌پيشه با اين ادعاى ناروا كه قرآن را نمىتوان معجزه ناميد ، گفتند : اگر او پيامبر است ، چرا از جانب پروردگارش معجزاتى مانند معجزات موسى و عيسى بر او فرستاده نمىشود ؟ اى پيامبر ، به آنان بگو : جز اين نيست كه آيات و معجزات نزد خداست ، هرگاه بخواهد و هرگونه اراده كند ، آنها را فرومىفرستد .\r\nآوردن معجزه بر عهدهء من نيست ، من فقط اخطاركننده‌ام ، و وظيفه‌ام اين است كه رسالتم را به روشنى ابلاغ كنم . ( 50 )\r\nو آيا معجزه بودن اين كتابى كه آن را بر تو نازل كرده‌ايم و پيوسته بر آنان خوانده مىشود ، براى آنان كافى نبوده است [ كه خواهان معجزه‌اى ديگرند 
  ] ؟ به راستى قرآن براى مردمى كه ايمان مىآورند سرشار از رحمت و تذكار است . ( 51 )\r\nاى پيامبر ، در پاسخ منكران رسالت بگو : خداوند در كتاب خود به رسالت من گواهى داده است و كافى است كه خداوند در اين موضوعى كه ميان من و شما مورد نزاع است ، گواه باشد ، چرا كه او هرآنچه را در آسمان‌ها و زمين است ، مىداند و كسانى كه با انكار كتاب الهى به خدا كافر شده و به باطل گرويده‌اند ، اينانند كه در گرايش‌هاى خود زيانكارند . ( 52 )\r\n\r\n","description":"","footnote":"","page_name":" 402 ","page_number":407},
  {"content":"\r\n\r\nاز سر استهزا و ناباورى ، از تو مىخواهند در آوردن عذابى كه آنان را بدان اخطار كرده‌اى ، شتاب كنى . اگر براى آنان تعيين نشده بود كه تا سرآمدى معين در زمين به سر برند ، قطعا عذاب به سراغشان مىآمد و بىترديد ، عذاب آنان را بىآن‌كه متوجه شوند غافلگير مىكند . ( 53 )\r\nچقدر نادانند كه از تو مىخواهند در آوردن عذاب براى آنان ، شتاب كنى ! قطعا دوزخ كافران را احاطه خواهد كرد ؛ ( 54 )\r\nآن روز كه عذاب از بالاى سرشان و از زير پاهايشان ، آنان را دربر مىگيرد و خداوند به آنان مىگويد : [ اين ، همان اعمالى است كه مىكرديد ، پس 
  ] بچشيد آنچه را كه بر انجامش اصرار مىورزيديد . ( 55 )\r\nاى بندگان من كه ايمان آورده‌ايد ، اين زمين من ، گسترده و پهناور است ؛ اگر نتوانستيد در نقطه‌اى از آن مرا به يكتايى پرستش كنيد ، از آن‌جا هجرت كنيد و در نقطهء ديگر مرا بپرستيد و از عبادت غير من بپرهيزيد . ( 56 )\r\nزندگى دنيا چند روزى بيش نيست و سرانجام ، هركسى طعم مرگ را خواهد چشيد ؛ سپس در پى آن براى حساب و كتاب به سوى ما بازگردانده مىشويد . ( 57 )\r\nپس مبادا زندگى فانى دنيا شما را از ايمان و كار شايسته بازدارد ، زيرا كسانى كه ايمان آورده و كارهاى شايسته كرده‌اند ، هنگامى كه به سوى ما بازگشتند ، آنان را در غرفه‌هايى از بهشت كه از زير آنها نهرها جارى است ، جاى مىدهيم . آنان در بهشت براى هميشه ماندگار خواهند بود .\r\nنيكوست پاداش عمل‌كنندگان . ( 58 )\r\nهمان كسانى كه بر آزارها و مصيبت‌هايى كه در وطن خود و در حال هجرت ، در راه خدا ديدند شكيبايى ورزيدند و در همه حال بر پروردگار خويش توكل مىكنند . ( 59 )\r\nو چه بسيارند جنبندگانى كه روزى خود را برنمىدارند و ذخيره نمىكنند و خداست كه به آنها و شما روزى مىدهد ؛ پس مبادا از ترس گرسنگى و نيافتن اسباب زندگى ، از هجرت سر باز زنيد . زيرا اوست كه دعاها را مىشنود و به نيازها داناست . ( 60 )\r\nو اگر از اين مشركان بپرسى چه‌كسى آسمان‌ها و زمين را آفريده و خورشيد و ماه را رام ساخته است ، قطعا خواهند گفت : خدا چنين كرده است . پس چگونه اينان از پرستش او باز داشته مىشوند و به پرستش غير او كشانده مىشوند ؟ ( 61 )\r\nخداست كه روزى را براى هر كس از بندگانش كه بخواهد فراخ مىگرداند و بر هركس كه بخواهد تنگ مىگيرد ، و جز براساس مصلحت اراده نمىكند ، زيرا خداوند ، به هرچيزى داناست . ( 62 )\r\nو اگر از اين مشركان بپرسى چه‌كسى از آسمان باران فروفرستاد و به وسيلهء آن ، زمين را پس از آن‌كه خشك و مرده بود با رويش گياهان زنده كرد ؟ قطعا خواهند گفت : خدا چنين كرده است . بگو : همهء ستايش‌ها از آن خداست ، با اين حال بيشتر آنان تعقل نمىكنند و در آيات و نشانه‌هاى ما به درستى نمىانديشند . ( 63 )\r\n\r\n","description":"","footnote":"","page_name":" 403 ","page_number":408},
  {"content":"\r\n\r\nاين زندگى دنيا جز مايهء سرگرمى كه آدميان را از حيات برتر اخروى باز مىدارد و جز بازيچه‌اى كه به سرعت پايان مىپذيرد ، نيست ، و به يقين زندگى سراى آخرت زندگى واقعى است . اگر اهل دانش بودند درمىيافتند كه حقيقت همين است كه گفته شد . ( 64 )\r\nاز آن‌جا كه مشركان درست نمىانديشند و در آراء خود گرفتار تناقض‌اند ، وقتى سوار كشتى مىشوند خدا را در حالىكه عبادت و اطاعت خود را ويژهء او مىكنند ، مىخوانند ، ولى هنگامى كه خدا آنان را به خشكى مىرساند و از ورطه‌هاى هلاكت نجاتشان مىدهد ، همان لحظه به شرك مىگرايند و ديگرى را پروردگار خود مىپندارند . ( 65 )\r\nبگذار هرآنچه را به آنان داده‌ايم ناسپاسى كنند و از هر آنچه در اختيار دارند بهره برند ، ولى به زودى فرجام شوم كار خود را خواهند دانست . ( 66 )\r\nآيا اين مشركان نديده‌اند كه ما شهر مكه و حومهء آن را حرمى امن قرار داديم با اين‌كه مردم از اطراف آنان ربوده مىشوند ؟ با اين‌حال ، آيا اين مشركان به بت‌ها كه پوچ و بىاساس‌اند ايمان مىآورند و نعمت‌هاى خدا را ناسپاسى مىكنند ؟ ( 67 )\r\nكيست ستمكارتر از آن‌كس كه بر خدا دروغ بسته و براى خدا شريك قرار داده است ؟ و كيست ستمكارتر از آن‌كس كه وقتى حق به سويش آمد آن را تكذيب كرد ؟ اينان كفرپيشگانند ؛ آيا در سراى آخرت جايگاه كافران دوزخ نخواهد بود ؟ ( 68 )\r\nو كسانى كه در آنچه مربوط به ماست ، با تمام وجود تلاش كرده و هيچ‌گاه از ايمان و اطاعت بازنمانده‌اند ، قطعا آنان را به راه‌هايى كه به ما منتهى مىشود ، راهنمايى مىكنيم ، و به راستى كه خداوند با نيكوكاران است و رحمت و عنايت خود را بر آنان مىگستراند . ( 69 )\r\n\r\nسورهء روم / 30\r\nبه نام خداوند گسترده‌مهر مهربان\r\nالف . لام . ميم . ( 1 )\r\nروميان در نبردشان با ايرانيان شكست خوردند ؛ ( 2 )\r\nميدان اين نبرد و شكست در نزديك‌ترين موضع به سرزمين حجاز بود ، و [ بدانيد كه 
  ] روميان پس از اين شكستشان پيروز خواهند شد . ( 3 )\r\nزمان اين پيروزى در ظرف چند سال آينده - كه از نه سال تجاوز نمىكند و زودتر از سه سال نيز نخواهد بود - رخ مىدهد . همهء امور - چه پيش از شكست روميان و چه پس از پيروزى آنان - در اختيار خداوند است ، و در آن روز كه روميان پيروز شوند ، مؤمنان شادمان مىگردند . ( 4 )\r\nشادمانى مؤمنان از آن‌روست كه خداوند روميان را يارى خواهد كرد . خداوند هركه را بخواهد يارى مىكند و تنها او عزيز و مهربان است پس هركه را بخواهد عزّت مىبخشد ، و هركه را بخواهد از رحمت خود برخوردار مىسازد . ( 5 )\r\n\r\n","description":"","footnote":"","page_name":" 404 ","page_number":409},
  {"content":"\r\n\r\nغلبهء روميان در آينده‌اى نزديك و شادمانى مؤمنان در آن روز را خدا وعده كرده است و او وعدهء خود را به انجام مىرساند و از آن تخلف نمىكند ، ولى بيشتر مردم از شئون خدا ناآگاه‌اند و به تحقق وعده‌هاى او اطمينان ندارند . ( 6 )\r\nعدم اعتقاد مردم به تحقق وعده‌هاى الهى از آن‌روست كه آنان ظاهرى از حيات دنيا را مىشناسند و از حيات اخروى كه وراى آن است ، بىخبرند . ( 7 )\r\nآيا اين بىخبران ، از سرگرمى به امور دنيا به خود بازنيامده‌اند تا با فراغت و حضور ذهن بينديشند كه خداوند آسمان‌ها و زمين و آنچه را كه ميان آنهاست جز به حق نيافريده و آنها را بىهدف قرار نداده است و اينها را جز تا سرآمدى معين باقى نمىگذارد و سپس از ميانشان مىبرد ؟ آيا نينديشيده‌اند كه اگر آخرتى در كار نباشد اين جهان كه فرجامش نابودى است بيهوده و بىهدف خواهد بود ؟ شگفت است كه بسيارى از مردم لقاى پروردگارشان و بازگشت به سوى او را انكار مىكنند . ( 8 )\r\nآيا اينان ، در زمين سير و سفر نكرده‌اند كه به ديدهء عبرت بنگرند كه فرجام امت‌هاى كفرپيشه‌اى كه پيش از آنان مىزيستند چگونه شد ؟ آن امت‌ها بسى نيرومندتر از اينان بودند و زمين را براى آبادانى و زراعت كندوكاو مىكردند و بيشتر از آنچه اين مردم آن را آباد كردند به عمران آن دست يافتند . پيامبرانشان با دلايلى روشن و روشنگر به سراغشان آمدند ؛ پس خداوند با اين كيفرها به آنان هيچ ستمى نكرد و نشايد كه او ستم روا دارد .\r\nآنان خود با تكذيب پيامبران و ارتكاب گناهان [ سزاوار عذاب شدند و 
  ] به خويشتن ستم كردند . ( 9 )\r\nآرى ، فرجام كسانى كه بد كردند چيزى جز بدى و عذاب ناگوار نبود ، چرا كه آيات خدا را تكذيب كردند و آنها را به استهزا مىگرفتند . ( 10 )\r\nخداوند ، آفريدگان را نخست پديد مىآورد ، سپس با پايان يافتن اجلشان آفرينش آنها را تجديد مىكند و آن‌گاه به او بازگردانده مىشويد . ( 11 )\r\nو آن روز كه قيامت برپا مىشود و مردم براى حساب و جزا به سوى خدا بازمىگردند ، گناهكاران از رحمت او نوميد مىشوند . ( 12 )\r\nو از معبودانشان كه آنها را شريكان خدا مىپنداشتند شفاعت‌كننده‌اى ندارند و در آن روز پرستش خدايان خود را پنهان مىدارند . ( 13 )\r\nو آن روز كه قيامت برپا مىشود ، در آن‌هنگام مؤمنان نيكوكار از مجرمان جدا مىشوند . ( 14 )\r\nاما كسانى كه ايمان آورده و كارهاى شايسته كرده‌اند ، در بوستانى كه در نهايت زيبايى و دلنشينى است جاى مىگيرند ، در حالىكه مسرورند و شادى از چهره‌هاى آنان نمايان است . ( 15 )\r\n\r\n","description":"","footnote":"","page_name":" 405 ","page_number":410},
  {"content":"\r\n\r\nو اما كسانى كه كفر ورزيده و آيات ما را تكذيب كرده و ديدار آخرت را دروغ شمرده‌اند ، اينان در عذاب احضار خواهند شد . ( 16 )\r\nخداوند در همه حال از كارهاى ناروا و آنچه مشركان دربارهء او مىپندارند منزّه است . پس تسبيح و تنزيه خداى را آن‌گاه كه به شب درمىآييد و آن‌گاه كه وارد بامداد مىشويد . ( 17 )\r\nستايش خداى را در آسمان‌ها و زمين ، و تسبيح و تنزيه او را به هنگام عصر و آن‌گاه كه به نيمروز درمىآييد . ( 18 )\r\nموجود زنده را از مرده پديد مىآورد و از موجود زنده مرده برمىآورد ( او پيوسته از خاك مرده موجود زنده مىآفريند و هماره موجودات زنده را به خاك بىجان مبدل مىسازد ) و زمين را پس از آن‌كه خشك و بىجان شد ، با رويش گياه زنده مىكند . شما آدميان نيز بسان گياهان ، پس از مردن ، حياتى دوباره مىيابيد و از گورها برانگيخته مىشويد . ( 19 )\r\nو از نشانه‌هاى ربوبيت خدا آن است كه شما را از خاك مرده و بىجان پديد آورد و ناگهان انسان‌هايى شديد كه براى تنظيم امور زندگى در همه‌جا پراكنده مىشويد . ( 20 )\r\nو از جمله نشانه‌هاى او اين است كه براى شما از جنس خودتان همسرانى آفريد تا در كنارشان آرامش يابيد و ميان شما الفت و رحمت برقرار ساخت تا نسل بشر را تداوم بخشد . به يقين در آنچه ياد شد ، براى مردمى كه مىانديشند نشانه‌هايى است بر اين‌كه تدبير امور انسان‌ها در اختيار خداوند است . ( 21 )\r\nو از نشانه‌هاى او آفرينش آسمان‌ها و زمين و اختلاف زبان‌ها و رنگ‌هاى شماست . قطعا در آنچه ياد شد ، براى دانشوران نشانه‌هايى است بر اين‌كه خداوند تنظيم‌كنندهء امور آدميان است . ( 22 )\r\nو از نشانه‌هاى ربوبيت او خواب شما در شب براى آرامش يافتن و تلاشتان در روز براى دستيابى به رزق خداست . به راستى در آنچه ياد شد ، براى كسانى كه شنواى حقيقت‌اند نشانه‌هايى است . ( 23 )\r\nو از نشانه‌هاى او اين است كه برق آسمانى را به شما مىنماياند تا هراس از صاعقه و اميد به بارش باران در شما پديد آيد ، و از آسمان باران مىفرستد ، سپس به وسيلهء آن ، زمين را كه خشك و مرده بود با رويش گياهان زنده مىكند . به يقين در آنچه بيان شد ، براى كسانى كه خرد را به كار مىگيرند ، نشانه‌هايى است بر اين‌كه تدبير امور هستى در اختيار خداوند است . ( 24 )\r\n\r\n","description":"","footnote":"","page_name":" 406 ","page_number":411},
  {"content":"\r\n\r\nو از نشانه‌هاى ربوبيت و يكتايى خدا اين است كه آسمان‌ها و زمين به فرمان او برپا و استوارند ؛ سپس هنگامى كه خداوند شما آدميان را با يك ندا فراخواند كه از زمين برآييد ! ناگهان از گورها بيرون مىآييد . ( 25 )\r\nو همهء كسانى كه در آسمان‌ها و زمينند مملوك اويند ؛ پس حق اوست كه آنان را از سراى دنيا به سراى آخرت كوچ دهد . همهء كسانى كه در آسمان‌ها و زمينند ( فرشتگان ، جنيان و آدميان ) خاضعانه به فرمان او گردن نهاده‌اند . ( 26 )\r\nو اوست آن‌كه موجودات را نخست پديد مىآورد ، سپس آنها را با آفرينشى جديد به سوى خود باز مىگرداند . تجديد حيات و بازگرداندن آنها براى او در نهايت آسانى است ، زيرا هركمالى كه در آسمان‌ها و زمين هست ، خداوند برتر از آن را كه مطلق و نامتناهى است داراست ، چرا كه او عزيز است و ذلت و كاستى در او راه ندارد . و حكيم است و در كارش هرگز سستى راه نمىيابد . ( 27 )\r\nخداوند براى شما از خودتان مثلى زده و آن اين است :\r\nآيا شما از ميان بردگان زرخريد خود كه مالك آنهاييد ، در آنچه روزى شما كرده‌ايم شريكانى داريد به‌گونه‌اى كه شما و آنان در آن روزىها حقى برابر داشته باشيد و از اين‌كه بدون رخصتشان در آن اموال ، تصرّف كنيد ، بهراسيد همان‌گونه كه از شريكان همسان خود كه آزادند مىهراسيد ؟ هرگز چنين نيست كه بردگانتان شريك شما باشند و تصرف شما در اموالتان با رخصت آنان باشد . پس چگونه ممكن است آفريده‌هاى خداوند كه همگى مملوك اويند شريك وى و شايستهء پرستش باشند ؟ ! خداوند اين‌گونه ، آيات خود را براى مردمى كه به عقل خويش درمىيابند به روشنى بيان مىكند . ( 28 )\r\nولى مشركان باورهايشان را براساس علم و خرد استوار نساخته‌اند ، بلكه اين ستمكاران از هواهاى نفسانى خود پيروى كرده‌اند . پس كسانى را كه خداوند به خاطر ستم‌هايشان به گمراهى افكنده است چه‌كسى هدايت مىكند ؟ آنان هدايت‌كننده‌اى ندارند و ياورانى نخواهند داشت كه آنان را يارى دهند و نجاتشان بخشند . ( 29 )\r\nحال كه روشن شد آفرينش و تدبير در اختيار خداوند است و او هيچ‌گونه شريكى ندارد و كسانى كه از وى روى گردانده‌اند در قيامت راه نجاتى ندارند ، پس روى خود را به سوى اين دين [ تسليم خدا بودن 
  ] بگردان و بىآن‌كه به راست يا چپ گرايش يا بى ، تنها به آن چشم بدوز . بر اين دين پايدار باش ؛ دينى كه فطرت خداداديت تو را به آن گرايش مىدهد ؛ همان فطرتى كه خداوند همهء انسان‌ها را بر آن آفريده است .\r\nآفرينش خدا دگرگونى ندارد و با اختلاف افراد و اختلاف زمان‌ها و مكان‌ها ، تغيير و تبديل نمىپذيرد . اين است دين استوار ولى بيشتر مردم نمىدانند . ( 30 )\r\nتو و پيروانت بىهيچ انحرافى به اين دين روى آوريد و به درگاه خدا بازآييد و از او پروا كنيد و نماز را برپا داريد و از مشركان مباشيد . ( 31 )\r\nاز كسانى نباشيد كه براساس هواهاى نفسانى خود در دينشان اختلاف كردند و يكپارچگى آن را از بين بردند و به گروه‌هاى پراكنده‌اى كه هريك پيرو انديشه‌اى است تقسيم شدند . هرگروهى به آيينى كه برگزيده است شادمان است . ( 32 )\r\n\r\n","description":"","footnote":"","page_name":" 407 ","page_number":412},
  {"content":"\r\n\r\nو آن‌گاه كه مردم را مختصر زيانى برسد ، پروردگار خود را در حالىكه به سوى او بازآمده‌اند مىخوانند تا رنج و محنت را از آنان بگرداند ، ولى هنگامى كه خدا از سوى خود اندك رحمتى به آنان چشانيد ، گروهى از آنان بىدرنگ به شرك مىگرايند و ديگران را شريك پروردگار خويش مىگيرند . ( 33 )\r\nبگذار آنچه را به آنان داده‌ايم ناسپاسى كنند ! اى مشركان ، كامياب شويد و از هرچه در اختيار داريد بهره گيريد ، زود است كه فرجام شوم كار خود را بدانيد . ( 34 )\r\nآيا ما دليل و برهانى در اختيار آنها نهاده‌ايم كه چيزى را بيان مىكند كه مشركان به سبب آن براى خدا شريك قرار داده‌اند .\r\n[ كه اين‌گونه بر شرك پايدارند 
  ] ؟ ( 35 )\r\nو آن‌گاه كه مردم را رحمتى بچشانيم بدان شادمان مىگردند و ما را از ياد مىبرند ، و اگر بر اثر كارهاى ناروايى كه دستاورد خودشان است مصيبت و رنجى به آنان برسد ، بىدرنگ نوميد مىشوند . ( 36 )\r\nاينان در اشتباهند ؛ نه نعمت هميشگى است كه شادمانى داشته باشد و نه رنج و درد دائمى است كه مايهء يأس گردد .\r\nو مشيت الهى تعيين‌كننده است ؛ آيا نديده‌اند و درنيافته‌اند كه خداوند روزى را براى هركه بخواهد فراخ مىگرداند و بر هركه بخواهد تنگ مىگيرد ؟ به راستى در اين امر ، براى كسانى كه ايمان مىآورند نشانه‌هايى بر ربوبيت خدا و يكتايى او در تدبير جهان است . ( 37 )\r\nاى پيامبر ، حق خويشاوندت را بپرداز و همچنين نصيب بينوا و در راه مانده را شما مردم نيز حق خويشاوند پيامبر را بدهيد و نيز نصيب بينوا و در راه مانده را ، رعايت اين امر براى كسانى كه خواهان تقرب به درگاه اويند و خشنودى او را مىطلبند بهتر است و آنان قطعا سعادتمندند . ( 38 )\r\nهرمالى از اموال خود را به رسم ربا داده‌ايد تا در ميان اموال مردم افزون شود ( بهره‌اى حاصل كند ) نزد خدا فزونى نمىگيرد ، ولى هرمالى را به عنوان زكات پرداخته‌ايد و خواهان تقرب به درگاه خداونديد و خشنودى و پاداش او را مىطلبيد ، آنان اموالشان دوچندان افزون مىگردد . ( 39 )\r\nخدا همان كسى است كه شما را آفريد ، آن‌گاه به شما روزى داد ، سپس شما را مىميراند و بعد از آن به شما حياتى دوباره مىبخشد . اينها ويژگىهاى ربوبيت و شايستگى پرستش است . آيا از ميان معبودانى كه آنها را شريك خدا پنداشته‌ايد كسى هست كه حتى بخش اندكى از اين كارها را انجام دهد ؟ مىدانيد كه آنها نمىتوانند . و او منزه و برتر از اين است كه به او شرك ورزند . ( 40 )\r\nبر اثر شرك ورزيدن مردم و گناهانى كه مرتكب مىشوند ، فساد و تباهى ، خشكى و دريا را فراگرفت . تا خداوند وزر و و بال برخى از رفتارها و باورهاى نادرست مردم را به آنان بچشاند ، باشد كه از شرك و گناه بازگردند و به توحيد و فرمانبردارى از او گردن نهند . ( 41 )\r\n\r\n","description":"","footnote":"","page_name":" 408 ","page_number":413},
  {"content":"\r\n\r\nاگر ترديد دارند كه گناه و شرك سبب ويرانى و فساد است و باور ندارند كه آدميان كيفر اعمال خود را خواهند ديد ، به آنان بگو : در زمين سير كنيد و ببينيد فرجام كسانى كه پيش‌تر در زمين مىزيستند چگونه شد . بيشتر آنان مشرك بودند كه خداوند ، بخشى از سزاى اعمالشان را به آنان چشانيد . ( 42 )\r\nحال كه فرجام كفر و شرك را دانستى ، پيش از آن‌كه روز قيامت فرارسد ، روى خود را به اين دين ( يكتاپرستى ) كه آيينى استوار است بگردان و تنها متوجه آن باش . روز قيامت حتمى است و هيچ‌چيز از جانب خدا مانع آن نخواهد شد . در آن روز مردم به دو گروه تقسيم مىشوند ، گروهى به بهشت مىروند و گروهى به دوزخ درمىآيند . ( 43 )\r\nكسانى كه كفر مىورزند ، آن روز عقوبت كفرشان دامنگيرشان مىشود ، و كسانى كه كار شايسته مىكنند ، بساط زندگى جاويد را براى خود مىگسترانند . ( 44 )\r\n[ خداوند روز قيامت را مقرر فرمود 
  ] تا كسانى را كه ايمان آورده و كارهاى شايسته كرده‌اند از فضل خود سزا دهد .\r\nخداوند از آن‌رو مؤمنان شايسته‌كار را از فضل خود بهره‌مند مىكند كه دوستدار آنان است ، و او كافران را دوست نمىدارد . ( 45 )\r\nاز نشانه‌هاى خدا اين است كه بادها را مىفرستد تا نويدبخش باران باشند و بدين‌وسيله از رحمت خود به شما بچشاند و تا كشتىها به فرمان او بر آب‌ها روان شوند و شما در طلب رزق و بخشش الهى برآييد . اين نعمت‌ها را به شما ارزانى داشته است باشد كه سپاسگزار او باشيد و او را پرستش كنيد . ( 46 )\r\nو همانا پيش از تو پيامبرانى را به سوى قومشان به رسالت فرستاديم . آنان براى مردم خود دلايل روشن و روشنگر آوردند ، ولى تنها گروهى از مردم ايمان آوردند و ديگران به مخالفت برخاستند . ما هم مؤمنان را يارى كرديم و از كسانى كه مرتكب گناه شدند انتقام گرفتيم . آرى ، يارى مؤمنان و نجاتشان از عذاب حقى است بر عهدهء ما كه خود آن را بر عهده گرفته‌ايم . ( 47 )\r\nخدا همان كسى است كه بادها را مىفرستد كه ابرى را به حركت درمىآورند ؛ سپس آن‌گونه كه خدا مىخواهد آن را در پهنهء آسمان مىگستراند و از آن پاره‌ابرهايى فشرده و به هم آميخته مىسازد ؛ آن‌گاه مىبينى قطرات باران از لابه لاى آنها بيرون مىآيد . پس هنگامى كه خداوند باران را به هركس از بندگانش كه خواهد ، برساند ، ناگهان آنان شادمان مىشوند . ( 48 )\r\nو قطعا پيش از اين‌كه باران بر آنان فروريزد ، آرى لحظه‌اى پيش از آن مأيوس و نااميد بودند . ( 49 )\r\nپس به آثار رحمت الهى و نتايج باران بنگر و ببين چگونه خداوند زمين را پس از آن‌كه خشك و مرده بود ، با رويش گياهان و درختان زنده كرد . به يقين ، همان خداى رحمت‌آفرين مردگان را دوباره جان مىبخشد ، و او بر هركارى تواناست . ( 50 )\r\n\r\n","description":"","footnote":"","page_name":" 409 ","page_number":414},
  {"content":"\r\n\r\nو به يقين اگر بادى سرد بفرستيم كه باغ و كشتزارشان را زرد كند و آنان بنگرند كه باغ و زراعتشان زرد شده و خشكيده است ، بىدرنگ نعمت‌هاى الهى را انكار مىكنند . ( 51 )\r\nاى پيامبر ، به اين‌گونه مردم مشرك دل مبند و بر آنان اندوهگين مباش ، چرا كه آنان مردگانند و تو نمىتوانى سخن خود را به مردگان بشنوانى و آنان را هدايت كنى . اينان كرانند و تو بر شنواندن دعوتت به آنان ناتوانى . اين در حالى است كه آنان روى مىگردانند و پشت مىكنند ، و گرنه امكان داشت حتى با اشاره سخنت را به آنان بفهمانى . ( 52 )\r\nاى پيامبر ، اين مشركان كورند و بىراهه مىروند و تو نمىتوانى كوران را از گمراهى بازدارى و هدايتشان كنى ؛ تو نمىتوانى سخنت را جز به كسانى بشنوانى و هدايتشان كنى كه آيات ما را - كه همه نشانگر توحيد است - تصديق كنند . اينانند كه در برابر ما تسليم مىشوند و ايمان مىآورند . ( 53 )\r\nخداوند كسى است كه شما را به هنگام نوزادى ناتوان آفريد ، آن‌گاه پس از ناتوانى نيرو و توان به وجود آورد و شما را به دوران جوانى رسانيد ، آن‌گاه پس از توانايى ضعف و سستى پديد آورد و شما را به پيرى رسانيد آرى ، او هرچه بخواهد مىآفريند .\r\nاوست كه هم داناست و هم توانا . ( 54 )\r\nو روزى كه قيامت برپا شود ، مجرمان سوگند ياد مىكنند كه جز زمانى كوتاه در قبرهاى خويش نمانده و دوباره به حيات دنيوى بازگشته‌اند . اينان هماره چنين‌اند كه از حقيقت باز داشته مىشوند و به باطل كشيده مىشوند . ( 55 )\r\nاما كسانى كه دانش و ايمان به آنان داده شده بود در پاسخ كافران تبهكار مىگويند : شما پس از مردن ، تا روز قيامت درنگ كرده و در قبرهايتان مانده‌ايد . اين حقيقت را قرآن بيان كرد كه : پس از مردن تا روز قيامت فاصله و برزخى است . اين مدت كه مرده بوديد همان فاصله و برزخ است .\r\nپس امروز روز رستاخيز است ، ولى شما اين روز را نشناختيد و آن را باور نكرديد . ( 56 )\r\nدر آن روز ، نه عذرخواهى آنان كه ستم كرده‌اند به حالشان سودبخش است و نه از آنان خواسته مىشود كه با انجام كارهاى شايسته و تدارك گناهان خود در صدد برآيند توبيخ و سرزنش را از خود بگردانند . ( 57 )\r\nهمانا در اين قرآن براى مردم از هرمثل و توصيفى كه حق را به دل‌ها نزديك كند و بطلان راه كفر را آشكار سازد ، نمونه‌اى بيان كرده‌ايم ، و اگر نشانه و معجزه‌اى براى آنان بياورى ، قطعا كسانى كه كفر ورزيده‌اند خواهند گفت : شما جز باطل چيز ديگرى نياورده‌ايد . ( 58 )\r\nاين‌گونه خداوند بر قلب كسانى كه خدا و آيات او را نمىشناسند و قيامت را باور ندارند مهر مىزند كه نه مثل‌هاى قرآن را بفهمند و نه نشانه‌ها و معجزه‌ها را باور كنند . ( 59 )\r\nپس در برابر برخوردهاى ناپسند كافران كه حق را باطل مىشمرند شكيبا باش ؛ خدا وعدهء پيروزى به تو داده است . وعدهء خدا حق است و به آن وفا مىكند . مبادا كسانى كه به راستى و درستى وعده‌هاى الهى اطمينان ندارند تو را به ترديد افكنند و باورت را سست كنند . ( 60 )\r\n\r\n","description":"","footnote":"","page_name":" 410 ","page_number":415},
  {"content":"\r\n\r\n\r\nسورهء لقمان / 31\r\nبه نام خداوند گسترده‌مهر مهربان\r\nالف . لام . ميم . ( 1 )\r\nاين آيه‌هاى بلندمرتبه كه در اين سوره خواهد آمد و آياتى كه پيش‌تر نازل شده ، همه آيات اين كتاب است ؛ كتابى كه دربردارندهء حكمت است و هيچ سخن بيهوده و باطلى در آن راه ندارد . ( 2 )\r\nكتابى كه هدايتگر نيكوكاران و رحمت‌آفرين براى آنان است . ( 3 )\r\nنيكوكاران كسانىاند كه نماز را هماره به‌پا مىدارند و زكات مىپردازند و به سراى آخرت يقين دارند . ( 4 )\r\nاينان بر هدايتى كه از جانب پروردگارشان به آنان ارزانى شده است ، استوارند و اينانند كه به راستى نيكبختند . ( 5 )\r\nاز مردم كسى است كه سخن‌ها و داستان‌هاى بيهوده را كه بازدارنده از حق و گرايش‌دهندهء به باطل است ، مىخرد تا با انتشار آنها ، مردم را از راه خدا بازدارد و به بيراهه برد بىراهه‌اى تهى از هرگونه دانش و تا قرآن و حقايق آن را به استهزا گيرد . براى آنان ( گمراه‌گران و گمراه‌شدگان ) عذابى خواركننده و ذلت‌بار خواهد بود . ( 6 )\r\nو هنگامى كه آيات ما بر او خوانده شود ، متكبّرانه روى مىگرداند ، چنان‌كه گويى آنها را نشنيده است ؛ گويى در هردو گوشش سنگينى افتاده و كر شده است ؛ پس او را به عذابى دردناك بشارت ده . ( 7 )\r\nاما نيكوكاران ، همانان كه ايمان آورده و كارهاى شايسته كرده‌اند ، براى آنان بهشت پرنعمت است . ( 8 )\r\nدر آن‌جا براى هميشه ماندگارند . خدا اين وعده را داده است ؛ وعده‌اى راست و درست كه تخلف‌پذير نيست . او عزيزى است كه ذلت و شكست براى او نيست و حكيمى است كه در گفتارش بيهوده و باطل راه ندارد . ( 9 )\r\nخدا آسمان‌ها را بدون پايه‌هايى كه آنها را ببينيد آفريد و در زمين كوه‌هايى استوار افكند تا زمين ، شما را نلرزاند ، و در پهنهء گيتى از هرنوع جنبنده‌اى پراكنده ساخت ؛ و از آسمان بارانى فروفرستاديم .\r\nآن‌گاه از هرگياه ارجمندى نر و ماده‌اش را در زمين رويانديم . ( 10 )\r\nاى پيامبر ، به مشركان بگو : اين مجموعه ، آفريده‌هاى خداست ؛ پس او شايستهء عبادت است . اگر شما مىپنداريد كه خدايانتان شايستهء پرستش‌اند ، به من نشان دهيد كه آنهايى كه غير خدايند چه آفريده‌اند ؟ همه مىدانند كه آنها چيزى نيافريده‌اند پس تدبيرى را در اختيار ندارند ، ولى ستمكاران ( مشركان ) در گمراهى آشكارند كه اين حقيقت روشن را درنمىيابند . ( 11 )\r\n\r\n","description":"","footnote":"","page_name":" 411 ","page_number":416},
  {"content":"\r\n\r\nو قطعا به لقمان حكمت عطا كرديم :\r\nبه او فرمان داديم كه خدا را سپاس بگزار ، و هركس پيوسته خدا را سپاس بگزارد ، جز اين نيست كه سپاسش به سود خودش خواهد بود ، و هركس كفران كند زيانى به خدا نمىرسد ، چرا كه خدا از همه‌چيز بىنياز است و هماره مورد ستايش است . ( 12 )\r\nو ياد كن هنگامى را كه لقمان به پسرش - در حالىكه او را پند مىداد - گفت :\r\nاى پسرك من ، براى خدا شريكى قرار مده ، چرا كه شرك ستمى بزرگ است . ( 13 )\r\nما به انسان در مورد پدر و مادرش سفارش كرديم ؛ مادرش به هنگام باردارى ، بسيار رنج و محنت كشيد و پيوسته بر ضعف و سستى او افزوده مىشد . سرانجام او را بزاد و در طول دو سال شير داد ؛ سپس او را از شير باز گرفت . سفارش ما به انسان اين بود كه به وى فرمان داديم كه پدر و مادرت را سپاسگزار باش ، همان‌گونه كه فرمانش داديم كه مرا شكرگزار باش ؛ مبادا فرمان نبرى و سپاسگزارى نكنى ، كه بازگشت همگان به سوى من است . ( 14 )\r\nو اگر پدر و مادرت تلاش كردند كه چيزى را كه بدان علم ندارى - از آن‌روى كه وجود ندارد - شريك من سازى ، از آنان پيروى مكن . البته در كارهاى دنيا با آنان به نيكى معاشرت كن و در حقشان ستم و خشونت روا مدار ؛ اما در مورد دين خدا ، اگر آنان توبه كرده و به سوى من بازگشته‌اند ، راهشان را در پيش گير و از آنان پيروى كن ، و گرنه از آنان اطاعت مكن ، بلكه راه كسى را پى گير كه به سوى من باز آمده است .\r\nسپس روز قيامت به سوى من باز خواهيد گشت ، آن‌گاه شما را به حقيقت آنچه كرده‌ايد آگاه خواهم ساخت و براساس آن به شما پاداش يا كيفر مىدهم . ( 15 )\r\nلقمان پس از توجه دادن فرزندش به توحيد ، به يادآورى معاد پرداخت و گفت :\r\nاى پسرك من ، اگر كار شايسته يا ناشايستهء تو هموزن يك دانهء خردل باشد و آن هم در دل صخره‌اى يا در آسمان‌ها و يا در دل زمين نهان باشد ، خدا آن را براى حسابرسى حاضر خواهد كرد ، چرا كه خداوند علمش در ژرفاى هرچيزى نفوذ دارد و به كنه موجودات آگاه است . ( 16 )\r\nاى پسرك من ، نماز را برپا دار و به كار شايسته - كه دين و خرد آن را به نيكى مىشناسند - فرمان ده و از كار ناشايست نهى كن و بر مصيبت و رنجى كه به تو رسيده است شكيبا باش [ و بدان 
  ] كه صبر و شكيبايى برخاسته از ارادهء جدّى و تصميم قاطع در كارهاست . ( 17 )\r\nو به تكبّر ، از مردم رخ برمتاب و در زمين همچون سرمستان سبك مغز گام برمدار ، چرا كه خداوند هيچ خيالباف متكبر و فخرفروشى را دوست نمىدارد . ( 18 )\r\nو در راه رفتن خود ميانه‌رو باش ، و صدايت را كوتاه كن ، چرا كه صداى خران كه بلندآوازند زشت‌ترين بانگ‌هاست . ( 19 )\r\n\r\n","description":"","footnote":"","page_name":" 412 ","page_number":417},
  {"content":"\r\n\r\nاى پيامبر ، به مشركان بگو : آيا نديده‌ايد كه خداوند آنچه را كه در آسمان‌ها و آنچه را كه در زمين است به نفع شما رام ساخته و نعمت‌هاى آشكار و نهانش را به وفور بر شما ارزانى داشته است ؟ با اين حال ، گروهى از مردم دربارهء يكتايى خداوند جدال مىكنند بىآن‌كه به دانشى برخاسته از دليل عقلى و يا به هدايت و الهامى از جانب خداوند و يا به كتابى آسمانى كه روشنگر است تمسّك كنند . ( 20 )\r\nو هنگامى كه به آنان گفته شود :\r\nاز آيينى كه خدا نازل كرده است پيروى كنيد ، خواهند گفت : چنين نمىكنيم ، بلكه پيرو سنتى خواهيم بود كه پدرانمان را بر آن يافته‌ايم . آيا بر پيروى از پدرانشان اصرار دارند هرچند شيطان آنان را بدين پيروى به سوى عذاب آتش فراخوانده باشد ؟ ( 21 )\r\nو هركس تسليم خدا شود و با تمام وجود به پرستش او روى آورد قطعا به محكم‌ترين دستاويز چنگ زده است و فرجام كارش نجات و رستگارى است ، چرا كه فرجام كارها به سوى خداوند و در اختيار اوست . ( 22 )\r\nو كسانى كه كفر ورزيده‌اند ، نبايد كفرشان مايهء اندوه تو گردد . بازگشت آنان به سوى ماست و ما آنان را به حقيقت آنچه كرده‌اند آگاه خواهيم ساخت و پيامدهاى اعمالشان را كه آتش است به آنان نشان خواهيم داد . همانا خداوند به انديشه‌ها و نيّت‌هاى نهفته در سينه‌ها ، به خوبى داناست . ( 23 )\r\nكافران مپندارند كه در اين جهان از تحت قدرت ما خارج شده‌اند ؛ ما به آنان اندك بهره‌اى مىدهيم سپس آنان را به اجبار به سوى عذابى سخت خواهيم برد . ( 24 )\r\nاگر از اين مشركان بپرسى : چه‌كسى آسمان‌ها و زمين را آفريده است ؟ قطعا خواهند گفت خدا آفريدگار هستى است . اى پيامبر ، تو به خاطر اعتراف مشركان كه در حقيقت اعتراف به توحيد است ، خدا را ستايش كن ؛ ولى بيشتر آنان نمىدانند كه تدبير امور هستى از آفرينش آنها جدا نيست و اعتراف به آفريدگارى خدا اعتراف به يكتايى و نفى شريك از اوست . آرى ، گروه اندكى از مشركان اين حقيقت را درمىيابند ولى آن را انكار مىكنند . ( 25 )\r\nآنچه در آسمان‌ها و زمين وجود دارد فقط از آن خداست ، زيرا تنها خداست كه بىنياز است و بر كارهايش كه همه زيباست ، ستايش مىشود . ( 26 )\r\nو اگر هردرختى كه در پهنهء زمين است قلم باشد ، و هرچه دريا هست مركّب گردد و هفت درياى ديگر ( درياهاى بسيار ) به مدد آيد و بر آن افزوده شود ، آن‌گاه با آن قلم‌ها و مركّب‌ها آفريده‌هاى خداوند نگارش يابد ، درياها تمام مىشود و نگارش آفريده‌هاى خدا به پايان نمىرسد ، به راستى او عزيز است و چيزى بر او غالب نمىآيد و حكيم است و تدبير امور هستى را به هيچ‌كس وا نمىگذارد . ( 27 )\r\nمپنداريد كه حسابرسى اعمال اين‌همه خلايق امكان‌پذير نيست ، زيرا نزد خدا ، آفرينش همهء شما و برانگيختنتان ، مانند آفرينش و برانگيختن يك تن است ، چرا كه خداوند خود شنواى هرگفتار و بينا به هركردارى است . ( 28 )\r\n\r\n","description":"","footnote":"","page_name":" 413 ","page_number":418},
  {"content":"\r\n\r\nآيا نديده‌اى كه خداوند پيوسته شب را در روز فرومىبرد و با كاستن از ساعات روز بر شب مىافزايد و همواره روز را در شب فرومىبرد و با كاستن از شب ساعات روز را افزايش مىدهد ، و اين‌كه خداوند خورشيد و ماه را رام ساخته و نظام آنها را تدبير كرده است و هركدام تا سرآمدى مشخص در حركتند ؟ و آيا درنيافته‌ايد كه خدا به آنچه مىكنيد داناست ؟ ( 29 )\r\nآرى ، آفرينش هستى و تدبير امور آن تنها در اختيار خداست و اين بدان جهت است كه خداوند ثابت و پايدار است و هيچ‌گونه بطلانى در او راه ندارد و آنچه را كه به جاى او مىخوانند و آن را معبود مىنامند باطل است و ثبوت و قرارى ندارد و نيز بدان جهت است كه خداوند بلندمرتبه و منزّه از هركاستى است ، و بزرگ است و دارندهء همهء كمالات است . ( 30 )\r\nآيا نديده‌اى كه كشتىها در دريا به وسيلهء بادها و ديگر عوامل كه همه از نعمت‌هاى خدايند روان مىشوند ؟\r\nخداوند اين‌گونه مقرر كرده است تا نشانه‌هاى خود را به شما بنماياند .\r\nبه راستى در وزش بادها و حركت كشتىها بر روى دريا ، براى كسانى كه صبرپيشه و سپاسگزارند نشانه‌هايى بر يكتايى خداوند است . ( 31 )\r\nو هنگامى كه در ميان دريا موج‌هايى بسان پاره‌هاى ابر آنان را احاطه كند به درگاه خدا روى مىآورند و او را براى نجات خويش مىخوانند در حالىكه عبادت و اطاعت خود را ويژهء او مىكنند ، ولى هنگامى كه آنان را به خشكى برساند و از نابودى رهايى بخشد ، تنها تعداد اندكى از آنان به راه راست قدم مىنهند و بر توحيد پايدارى مىكنند و بيشترشان به شرك مىگرايند و آيات الهى را ناديده مىانگارند .\r\nآيات ما را جز عهدشكنان ناسپاس انكار نمىكنند . ( 32 )\r\nاى مردم ، اكنون كه دليل يكتايى خدا را دانستيد و پندهاى شفابخش الهى را شنيديد ، از پروردگار خود پروا كنيد و آيات او را انكار نكنيد و بترسيد از روزى كه هيچ پدرى براى فرزندش چيزى را كفايت نمىكند . و هيچ فرزندى نيز كفايت‌كنندهء چيزى از پدرش نيست . به يقين وعدهء خدا در مورد برانگيختن مردگان حق است ؛ پس مبادا زندگى دنيا شما را بفريبد و مبادا شيطان با وعدهء آمرزش خدا ، شما را فريب دهد . ( 33 )\r\nهمانا آگاهى از زمان برپايى قيامت تنها نزد خداست و اوست كه باران را فرومىفرستد و [ زمان ، مكان و مقدار 
  ] آن را مىداند ، و نيز به جنين‌هايى كه در رحم‌ها هستند آگاه است ، و هيچ‌كس نمىداند فردا چه دستاوردى خواهد داشت ، و هيچ‌كس درنمىيابد كه در چه سرزمينى خواهد مرد . به راستى خداوند دانا و خبير است . ( 34 )\r\n\r\nسورهء سجده / 32\r\n\r\n","description":"","footnote":"","page_name":" 414 ","page_number":419},
  {"content":"\r\n\r\nبه نام خداوند گسترده‌مهر مهربان\r\nالف . لام . ميم . ( 1 )\r\nاين است آن كتاب نازل شده كه هيچ ترديدى در حقانيت آن نيست ، زيرا از جانب پروردگار جهانيان است . ( 2 )\r\nامّا مشركان مىگويند : محمّد خود قرآن را بافته و آن را كتابى الهى مىشمرد .\r\nنه ، قرآن سراسر حق است و از جانب پروردگار توست تا مردمى را كه پيش از تو پيامبرى هشداردهنده برايشان نيامده است هشدار دهى باشد كه راه يابند و هدايت شوند . ( 3 )\r\nخداوند كسى است كه آسمان‌ها و زمين و آنچه را كه ميان آن دو قرار دارد ، در شش مرحله آفريد ، آن‌گاه بر تخت فرمانروايى جهان استيلا يافت و به تدبير امور پرداخت . جز او هيچ سرپرست و شفيعى كه امور شما را تدبير كند نداريد ؛ پس آيا متوجه نمىشويد كه اختياردار جهان هستى خداست و تنها او شايستهء پرستش است ؟ ( 4 )\r\nشئون هستى را خدا تدبير مىكند و از آسمان - كه مبدأ مديريت اين جهان است - امور زمين را به زمين فرومىفرستد ؛ سپس آن امور در روزى كه مقدارش برابر با هزار سال از سال‌هايى است كه شما آدميان برمىشمريد ، به سوى او بالا مىرود . ( 5 )\r\nاوست خداوند دانا به نهان و آشكار ؛ شكست‌ناپذير و مهربان . ( 6 )\r\nخدايى كه آنچه را آفريد زيبا و نيكويش ساخت ، و آفرينش آدمى را از گل آغاز كرد . ( 7 )\r\nپس از آن ، نسل او را از راه ولادت ، از چكيده‌اى كه آبى پست و بىمقدار بود آفريد . ( 8 )\r\nو در پى خلقت نخستين انسان ، به او شكل آدمى بخشيد و از روحى بلندمرتبه كه جلوه‌اى الهى دارد در او دميد ، و به شما گوش‌هاى شنوا و چشم‌هاى بينا و دل‌هاى انديشه‌گر عطا فرمود ، ولى سپاسگزارى شما در برابر نعمت‌هاى الهى بسى اندك است . ( 9 )\r\nمنكران رستاخيز گفتند : آيا هنگامى كه ما مرديم و در زمين متلاشى و ناپديد شديم ، در آفرينشى جديد قرار خواهيم گرفت و دوباره زنده خواهيم شد ؟ اينان با اين سخن نمىخواهند قدرت خدا را انكار كنند ، بلكه آنان ديدار پروردگارشان را نپذيرفته و بدان كافر شده‌اند . ( 10 )\r\nاى پيامبر ، در پاسخ آنان بگو : شما در زمين ناپديد نمىشويد ، بلكه فرشتهء مرگ كه بر شما گماشته شده است ، به هنگام مرگ ، روح شما را كه حقيقت شماست به تمام و كمال از اندامتان مىستاند و سپس در روز رستاخيز به سوى پروردگارتان بازگردانده مىشويد . ( 11 )\r\n\r\n","description":"","footnote":"","page_name":" 415 ","page_number":420},
  {"content":"\r\n\r\nاى كاش مىديدى زمانى را كه مجرمان ، سرهاى خود را از شرمسارى و پشيمانى در پيشگاه خداوندى كه ديدارش را باور نداشتند به زير افكنده‌اند و مىگويند : پروردگارا ! ما با مشاهدهء حقيقت بينا شديم و از سر طاعت فرمان تو را شنيديم ، پس ما را به دنيا بازگردان ، كه اگر بازگرديم كار شايسته مىكنيم ، زيرا ما اهل يقين شده‌ايم . ( 12 )\r\n[ ولى بايد بدانند 
  ] اگر ما مىخواستيم كه همه را هدايت كنيم ، هرفردى را به تناسب حال و به اندازهء استعدادش هدايت مىكرديم [ تا هيچ‌كس از جن و انس به دوزخ درنيفتد 
  ] ، ولى اين سخن از جانب من تثبيت شده است كه قطعا دوزخ را از همهء جنّيان و آدميانى كه شيطان را پيروى كنند ، پر خواهم كرد . ( 13 )\r\nپس شما كافران از آن‌رو كه ديدار امروزتان را فراموش كرديد و بدان بىاعتنا بوديد ، عذاب آتش را بچشيد ؛ ما نيز شما را به فراموشى سپرده بوديم و به نجات و سعادت شما كه هم‌اكنون خواهان آنيد ، بىاعتنا بوديم . آرى ، به آنچه مىكرديد عذاب جاودانه را بچشيد . ( 14 )\r\nتنها كسانى به نشانه‌هاى ربوبيّت ما ايمان دارند كه وقتى آن نشانه‌ها را به آنان يادآورى كنند ، براى سجده به درگاه خدا بر زمين مىافتند و پروردگارشان را همراه با ثنايى شايسته و نيكو از هربدى و كاستى پيراسته مىشمرند بىآن‌كه ذره‌اى تكبّر ورزند . ( 15 )\r\nپهلوهايشان از بسترها جدا مىشود و از خواب شبانه برمىخيزند و پروردگار خود را از روى بيم و اميد مىخوانند و از آنچه روزيشان كرده‌ايم در راه خدا انفاق مىكنند . ( 16 )\r\nبه سزاى كارهايى كه مىكردند ، پاداشى فراتر از تصور آدمى به آنان داده مىشود و هيچ‌كس نمىداند چه چيزهايى كه مايهء سرور و چشم‌روشنى هربيننده‌اى است ، براى آنان نهان شده و ذخيره گشته است . ( 17 )\r\nپس آيا كسانى كه مؤمنند ، همچون كسانىاند كه فاسق و سركش‌اند ؟ نه اينان برابر نيستند . ( 18 )\r\nو امّا كسانى كه ايمان آورده و كارهاى شايسته كرده‌اند ، براى آنان باغ‌هايى است كه در آنها سكونت مىكنند . اين عطايى است در برابر آنچه در دنيا انجام مىدادند . ( 19 )\r\nو امّا كسانى كه از فرمان خدا و پرستش او سر برتافته و رستاخيز را منكر شده‌اند ، سزايشان آتش است . هرگاه بخواهند از آن بيرون بيايند ، به آن بازگردانده مىشوند و به آنان گفته مىشود : بچشيد عذاب آتش را ، همان عذابى كه پيوسته آن را دروغ مىشمرديد . ( 20 )\r\n\r\n","description":"","footnote":"","page_name":" 416 ","page_number":421},
  {"content":"\r\n\r\nقطعا آنان را پيش از آن‌كه در روز قيامت به عذاب بزرگ‌تر گرفتار سازيم ، از رنج‌ها و مشقت‌هاى دنيوى كه عذاب نزديك‌تر است مىچشانيم ، شايد به خداپرستى بازگردند و از انكار آخرت بازايستند . ( 21 )\r\nو كيست ستمكارتر از آن‌كس كه آيات پروردگارش به او تذكر داده شود آن‌گاه از آن روى برتابد ؟\r\nاينان مجرم‌اند و ما قطعا در آخرت از مجرمان انتقام خواهيم گرفت . ( 22 )\r\nهمانا به موسى تورات را كه نزول قرآن را بر تو تأييد مىكند عطا كرديم ؛ پس مبادا دربارهء رستاخيز كه روز لقاى خداست و قرآن بيانگر آن است در ترديد باشى ؛ و ما تورات را وسيلهء هدايت بنى اسرائيل قرار داديم . ( 23 )\r\nو از ميان آنان گروهى را چون در امر دين شكيبايى ورزيدند و پيش از آن به آيات ما يقين داشتند ، به امامت و رهبرى گمارديم تا مردم را به فرمان ما به سرمنزل هدايت برسانند . ( 24 )\r\nبه يقين ، پروردگارت روز قيامت خود ميان بنى اسرائيل دربارهء آنچه بر سرش اختلاف مىكردند داورى خواهد كرد . و حق‌گرايان و باطل‌انديشان را از هم جدا خواهد ساخت . ( 25 )\r\nآيا اين واقعيت كه بسيارى از امت‌ها را هلاك ساختيم آنان را رهنمون نشده است ؟ همان امت‌هايى كه پيش از اينان بودند و هم‌اكنون اينان در خانه‌هاى آنان راه مىروند . به يقين در آنچه ياد شد ، آيات و نشانه‌هايى است ؛ پس آيا پندها را نمىشنوند و حق را نمىپذيرند ؟ ( 26 )\r\nآيا نديده‌اند كه ما با ابرهاى باران‌زا آب را به سوى زمين خشك كه گياهى در آن نروييده است مىرانيم ، و به وسيلهء آن زراعتى از زمين برمىآوريم كه دام‌هايشان و خودشان از آن مىخورند ؟ آيا چشم نمىگشايند و نمىبينند ؟ ( 27 )\r\nو مشركان مىگويند : اگر شما مؤمنان راست مىگوييد ، اين فتح و پيروزى كه شما را به آن نويد داده‌اند چه وقت تحقق مىيابد ؟ ( 28 )\r\nاى پيامبر ، بگو : روز فتح فرامىرسد ، ولى در آن روز ايمان كسانى كه كفر ورزيده‌اند سودى برايشان ندارد و عذاب آنان را فرامىگيرد و هيچ مهلتى به آنان داده نمىشود . ( 29 )\r\nپس روى از آنان برتاب و در انتظار آن باش كه خداوند حق را بر باطل چيره سازد و تو را پيروز گرداند ؛ آنان در انتظارند كه با مردن و يا كشته شدن تو ، دعوتت پايان پذيرد . ( 30 )\r\n\r\nسورهء احزاب / 33\r\n\r\n","description":"","footnote":"","page_name":" 417 ","page_number":422},
  {"content":"\r\n\r\nبه نام خداوند گسترده‌مهر مهربان\r\nاى پيامبر ، كافران با پشتيبانى منافقان از تو مىخواهند كه با آنان و معبودانشان مخالفت نكنى تا آنان نيز متعرّض تو و خدايت نشوند ؛ از خدا پروا داشته باش و از كافران و منافقان فرمان مبر ، چرا كه خداوند دانا و حكيم است . ( 1 )\r\nتو بايد آنچه را از جانب پروردگارت به تو وحى مىشود پيروى كنى و با كفرپيشگان و منافقان طبق فرمان خدا رفتار نمايى ؛ به يقين خداوند به آنچه مىكنيد آگاه است . ( 2 )\r\nمخالفت با خواستهء كافران و منافقان براى تو دشوار مىنمايد ، ولى بر خدا توكّل كن كه خداوند براى كارسازى بندگانش بسنده است . ( 3 )\r\nهيچ‌كس نمىتواند به دو امر متضاد اعتقاد داشته باشد ، زيرا خداوند در درون هيچ‌كسى دو قلب قرار نداده است . پس تو نمىتوانى هم پيرو آراى كفرپيشگان و منافقان باشى و هم پيرو وحى الهى . خداوند ، همسرانتان را كه با « ظهار » بسان مادران خويش مىشمريد ، مادران شما قرار نداده و آنان را بر شما حرام نساخته است ؛ و نيز پسرخوانده‌هاى شما را پسرانتان نشمرده است تا حكم پسران واقعى شما را داشته باشند و از شما ارث ببرند و همسرانشان محرم شما شوند . اين گفتار شماست كه بر زبان مىرانيد . خداوند به محتواى آن حكم نكرده است و خدا همواره حق مىگويد و اوست كه به راه درست هدايت مىكند . ( 4 )\r\nپسرخوانده‌هاى خود را آن‌گاه كه نام مىبريد ، به نام پدرانشان بخوانيد كه اين نزد خدا منصفانه‌تر است ؛ و اگر پدرانشان را نمىشناسيد ، آنان برادران و دوستان دينى شمايند ، پس آنان را با نام برادر و دوست بخوانيد . و اگر از روى خطا يا فراموشى آنان را به نام غير پدرانشان نام برده‌ايد ، بر شما گناهى نيست ، ولى در آنچه دل‌هايتان قصد كرده است و از روى عمد بوده گناه كرده‌ايد . آرى كار ناروايى كه از روى خطا يا فراموشى انجام شده است آمرزيده مىشود ، چرا كه خداوند آمرزنده و مهربان است . ( 5 )\r\nپيامبر در امر دين و دنياى مؤمنان از آنان نسبت به خودشان سزاوارتر است ، و همسران او به منزلهء مادران ايشانند .\r\nو در كتاب خدا ثبت است كه خويشاوندان در ارث بردن از يكديگر ، بر همهء مؤمنان و حتى مهاجران مقدّم‌اند ، و از اين پس هجرت و اخوّت ايمانى سبب ارث نخواهد بود . آرى مىتوانيد در حق برادران ايمانى خود كار نيكى كنيد و با وصيّت ، بخشى از دارايىهاى خود را به آنان برسانيد . اين حكم در كتاب الهى نگاشته شده است . ( 6 )\r\n\r\n","description":"","footnote":"","page_name":" 418 ","page_number":423},
  {"content":"\r\n\r\nو ياد كن هنگامى را كه از همهء پيامبران پيمان گرفتيم كه يك دين را ابلاغ كنند ، و نيز از تو و از نوح ، و از ابراهيم و موسى و عيسى پسر مريم ؛ آرى از همهء آنان پيمانى استوار گرفتيم . ( 7 )\r\nخداوند اين پيمان‌ها را بر عهدهء آنان نهاد و ابلاغ دين واحد را از آنان خواست تا از راستىپيشگان بخواهد راستى و درستى خود را در اين دنيا با كردار و گفتار درست ، آشكار سازند و آن را در مرحلهء عمل نشان دهند ، و او براى كفرپيشگان عذابى دردناك آماده كرده است . ( 8 )\r\nاى كسانى كه ايمان آورده‌ايد ، نعمت خدا را كه ( در غزوهء خندق ) بر شما نازل شد ، به خاطر داشته باشيد ، آن‌هنگام كه سپاهيانى از قبايل مختلف هم‌پيمان شدند و آهنگ شما كردند ، و ما براى شكست آنان ( در شب‌هايى زمستانى ) بادى سرد بر آنان فرستاديم و لشكريانى از فرشتگان كه شما آنها را نمىديديد به سويشان گسيل داشتيم ، و خدا به آنچه مىكنيد بيناست . ( 9 )\r\nهنگامى خداوند نعمت خود را به شما ارزانى داشت كه لشكريانى از سمت بالاى شما ( از شرق مدينه ) و لشكريانى از فرودست شما ( غرب مدينه ) بر شما هجوم آوردند ؛ و هنگامى كه از شدّت ترس و وحشت ديدگان به يك سو غلطيد و جان‌ها به حنجره‌ها رسيد و دربارهء خدا گمان‌ها برديد . ( 10 )\r\nآن‌گاه كه لشكر احزاب از شرق و غرب بر مسلمانان تاختند و سختى به نهايت رسيد ، مؤمنان آزموده شدند و از ترس به شدت مضطرب گشتند . ( 11 )\r\nو همان دم كه منافقان و كسانى كه در دل‌هايشان بيمارى ريشه كرده بود و سست‌ايمان بودند ، مىگفتند : خداوند با نويد پيروزى ما را خام كرد و ما را جز به فريب وعده نداد و پيامبرش نيز چنين كرد . ( 12 )\r\nو آن دم كه گروهى از منافقان و كسانى كه سست‌ايمان بودند گفتند : اى مردم يثرب ، شما را در برابر مشركان توان ايستادگى نيست ، به مدينه بازگرديد . و گروهى ديگر از آنان از پيامبر اجازه مىخواستند كه برگردند ، و مىگفتند : خانه‌هاى ما بىحفاظ است و در آن رخنه‌هايى است كه از دزدان و دشمنان در امان نيست . در حالىكه خانه‌هايشان بىحفاظ نبود . آنان با اين بهانه فقط در پى آن بودند كه از ميدان نبرد بگريزند . ( 13 )\r\nو اگر زمانى كه منافقان و سست‌عقيده‌ها در خانه‌هاى خود به سر مىبردند ، از اطراف و اكناف بر آنان وارد مىشدند ، سپس از آنان خواسته مىشد كه از دين بازگردند ، قطعا خواستهء آنان را مىپذيرفتند و در پذيرش آن جز زمانى كوتاه درنگ نمىكردند . ( 14 )\r\nهمانا اين منافقان و بيماردلان سست‌ايمان پيش‌تر با خدا عهد بسته بودند كه در ميدان نبرد پشت به دشمن نكنند و از كارزار نگريزند ، و پيمان خدا مورد سؤال قرار خواهد گرفت . ( 15 )\r\n\r\n","description":"","footnote":"","page_name":" 419 ","page_number":424},
  {"content":"\r\n\r\nبگو : اگر از مرگ يا كشته شدن فرار مىكنيد ، هرگز فرار براى شما سودى ندارد ، زيرا هركسى سرآمدى دارد كه تقديم و تأخيرى در آن نيست . و گيرم كه گريز از ميدان جنگ موجب تأخير مرگ شود در اين صورت نيز جز زمانى اندك از متاع دنيا بهره‌مند نخواهيد شد ، چرا كه اين زمان پايان‌پذير است . ( 16 )\r\nبگو : هرآسايش و گزندى در گرو ارادهء خداست ؛ اگر او رنجى براى شما بخواهد ، يا رحمتى برايتان اراده كند كيست آن كه شما را از خواستهء او مانع شود ؟ آنان براى خود هيچ سرپرست و ياورى جز خدا نخواهند يافت . ( 17 )\r\nهمانا خداوند به كسانى از شما كه مردم را از حضور در جنگ بازمىدارند و نيز به كسانى كه به برادران هم‌مسلك خود مىگويند :\r\nميدان نبرد را رها كنيد و به سوى ما بياييد ، آگاه است . آنان خود ، جز زمانى كوتاه در كارزار حضور نمىيابند . ( 18 )\r\nاز جان خود براى شما دريغ مىكنند و بدان بخل مىورزند ، و هنگامى كه با بروز نشانه‌هاى نبرد ، دهشت و ترس پديدار شود ، آنان را مىبينى كه به تو مىنگرند و چشمانشان بر اثر ترس ، بسان چشمان كسى كه سايه‌اى از مرگ بر او افكنده شده است ، در حدقه‌ها مىچرخد . ولى آن‌گاه كه با خاموش شدن آتش جنگ ، ترس و وحشت زايل شود ، با زبان‌هايى تيز شما را نيش مىزنند و به شدت سرزنش مىكنند و بر مال و منالى كه بدان دست يافته‌ايد بخل مىورزند . اينان اگرچه اظهار ايمان مىكنند ، ولى ايمان نياورده‌اند ؛ ازاين‌رو خداوند اعمالشان را تباه ساخته ، و اين كار بر خدا آسان است . ( 19 )\r\nمنافقان و بيماردلان سست‌ايمان از شدت ترس مىپندارند لشكر احزاب از ميدان كارزار نرفته‌اند ، [ در حالىكه آنان گريخته بودند و غزوهء خندق به پايان رسيده بود . 
  ] و اگر دوباره لشكر احزاب بازآيند ، اينان دوست دارند كه از مدينه به صحراها روند و در ميان اعراب باديه‌نشين به سر برند و در آن‌جا از خبرهاى مربوط به شما پرس‌وجو كنند . [ اين را بدانيد كه 
  ] اگر آنان در ميان شما باشند چندان ثمربخش نيست ، زيرا جز اندك‌زمانى پيكار نمىكنند . ( 20 )\r\nقطعا در گفتار و رفتار رسول خدا اقتداى نيكويى براى شماست . اقتدا به رسول خدا از عهدهء همهء مدعيان ايمان برنمىآيد ، بلكه آن‌كسى پيرو اوست كه به خدا و روز واپسين اميد دارد و خدا را بسيار ياد مىكند . ( 21 )\r\nبرخورد منافقان و بيماردلان سست‌ايمان در رويارويى با دشمن اين‌گونه بود . امّا مؤمنان راستين هنگامى كه لشكر احزاب را مشاهده كردند و مدينه را در محاصرهء آنان ديدند ، گفتند : اين همان است كه خدا به ما وعده داد و او راست گفت و اين است وعده‌اى كه رسول خدا به ما داد و او راست گفت . و مشاهدهء لشكر احزاب سبب نشد كه آنان گمانى ناروا برند و يا سخنى ناشايسته گويند ، بلكه آنان را جز ايمان و تسليم در برابر خدا نيفزود . ( 22 )\r\n\r\n","description":"","footnote":"","page_name":" 420 ","page_number":425},
  {"content":"\r\n\r\nمؤمنان با خدا عهد بستند كه در برخورد با دشمنان از صحنهء كارزار نگريزند . از ميان آنان مردانى بودند كه به آنچه با خدا بر سر آن پيمان بستند صادقانه وفا كردند . پس برخى از آنان با مردن يا كشته شدن در راه خدا ، اجل خود را به پايان بردند و برخى از آنان اين را انتظار مىبرند و در پيمان و مواضع خود هيچ تغيير و تبديلى ايجاد نكرده‌اند . ( 23 )\r\n[ پديد آمدن اسباب ترس و اضطراب با هجوم لشكر احزاب 
  ] بدان هدف بود كه خداوند مؤمنانى را كه در پيمان خود صادق بودند به خاطر راستىشان سزا دهد ، و منافقان را اگر بخواهد - در صورتى كه توبه نكنند - عذاب كند و چنانچه توبه كنند توبه‌شان را بپذيرد و عذابشان نكند ، چرا كه خداوند آمرزنده و مهربان است . ( 24 )\r\nو خدا كافران را ( كه جنگ احزاب را سامان دادند ) خشمگين و اندوهبار بازگرداند ، بىآن‌كه به هيچ نتيجه‌اى كه آرزوى آن را داشتند و آن را خير مىپنداشتند نايل شده باشند . آرى ، خدا جنگ را از مؤمنان بازداشت پس ميان آنان و دشمنانشان پيكارى رخ نداد . و او نيرومند و شكست‌ناپذير است . ( 25 )\r\nاو كسانى از اهل كتاب را كه از مشركان پشتيبانى كردند ، از دژها و برج‌هايشان به زير آورد و در دل‌هايشان وحشت افكند [ و آنان را تسليم شما ساخت 
  ] ؛ گروهى را مىكشتيد و گروهى را اسير مىكرديد . ( 26 )\r\nو سرزمينشان و خانه‌ها و ثروتشان و نيز سرزمينى ( - خيبر ) را كه قدم در آن ننهاده بوديد همه را بعد از ايشان از آن شما قرار داد ، و خدا بر هرچيزى تواناست . ( 27 )\r\nاى پيامبر به همسرانت بگو : اگر به لذت‌ها و بهره‌هاى دنيوى دل بسته‌ايد و خواهان زندگى دنيا و زيورهاى آنيد ، با من نمىتوانيد به سر بريد ، بياييد تا مالى كه از آن بهره بريد به شما بدهم و شما را طلاق گويم ؛ طلاقى نيكو كه در آن هيچ‌گونه كشمكش و نزاعى نباشد . ( 28 )\r\nو اگر در پى اطاعت از خدا و رسول او هستيد و نيكبختى سراى آخرت را مىطلبيد و زندگى با پيامبر را بىآن‌كه خواهان رفاه و زيور دنيا باشيد ، برترى مىدهيد ، همچنان با من به سر بريد كه بىترديد خدا براى نيكوكاران شما پاداشى بزرگ آماده كرده است . ( 29 )\r\nاى همسران پيامبر ، هركس از شما كار ناشايسته و گناه بزرگ آشكارى مرتكب شود عذابش دوچندان مىشود و اين كار بر خدا آسان است . ( 30 )\r\n\r\n","description":"","footnote":"","page_name":" 421 ","page_number":426},
  {"content":"\r\n\r\nو هركس از شما ، خاضعانه خدا و رسولش را فرمان برد و كارى شايسته كند ، پاداشش را دوچندان به او مىدهيم و بهشت را كه روزى ارزشمندى است براى او آماده ساخته‌ايم . ( 31 )\r\nاى همسران پيامبر ، اگر شما تقوا پيشه كنيد ، مانند هيچ‌يك از زنان ديگر نيستيد ، زيرا شما منزلتى والاتر داريد ؛ پس مبادا در حضور مردان به ناز و نرمى سخن گوييد كه آن كس كه در دلش بيمارى است و ايمانش سست است ، طمع مىورزد ؛ بايد با لحنى متعارف كه فسادانگيز نيست سخن بگوييد . ( 32 )\r\nو در خانه‌هاى خويش بمانيد و آن‌گونه كه زنان در روزگار جاهليت نخست نمايان مىشدند ، در ميان مردم نمايان نشويد و نماز را به‌پا داريد و زكات بدهيد و از خدا و رسولش اطاعت كنيد . جز اين نيست كه خدا مىخواهد پليدى را از شما اهل بيت بزدايد و شما را از آثار آن به‌طور كامل پاك دارد . ( 33 )\r\nاى همسران پيامبر ، آنچه از آيات خدا و معارف الهى كه در خانه‌هاى شما تلاوت مىشود ، به خاطر بسپاريد و از آنها غفلت نكنيد ، كه علم و قدرت خدا نافذ است و او به هرچيزى آگاهى دارد . ( 34 )\r\nبه يقين ، مردان و زنان مسلمان كه در عمل به احكام دين پاىبندند ، و مردان و زنانى كه دين را باور كرده‌اند ، و مردان و زنانى كه خدا و رسولش را از روى خضوع اطاعت مىكنند ، و مردان و زنان راستگو و مردان و زنانى كه در مصيبت‌ها و بر طاعت و دورى از گناه شكيبايند ، و مردان و زنان فروتن و مردان و زنانى كه در راه خدا انفاق مىكنند ، و مردان و زنانى كه روزه مىدارند ، و مردان و زنانى كه شرمگاه‌هاى خود را از آنچه خدا حرام كرده است نگاه مىدارند ، و مردان و زنانى كه با زبان و در دل بسيار ياد خدا مىكنند ، خداوند براى همهء آنان آمرزش و پاداشى بزرگ فراهم كرده است . ( 35 )\r\n\r\n","description":"","footnote":"","page_name":" 422 ","page_number":427},
  {"content":"\r\n\r\nو هنگامى كه خداوند دربارهء امرى از امور مؤمنان فرمانى صادر كند و پيامبرش فرمانى دهد ، هيچ مرد و زن مؤمنى را در كار خويش اختيارى نيست و آنان را نرسد كه آنچه خود مىخواهند برگزينند . و هركس خدا و رسول او را نافرمانى كند قطعا به گونه‌اى آشكار گمراه گشته است . ( 36 )\r\nاى پيامبر ، ياد كن زمانى را كه به پسرخوانده‌ات زيد كه خدا بر او نعمت ارزانى داشته و هدايتش كرده بود و تو نيز به او نعمت بخشيده و از بردگى رهايش ساخته بودى مىگفتى :\r\nهمسرت را نزد خود نگاه دار و از خدا بترس و او را طلاق مده ؛ و در نفس خود حقيقتى را پنهان مىداشتى كه خدا آشكارشدنش را اراده كرده بود ؛ او زينب همسر زيد را در شمار همسران تو مقرّر داشته بود و تو از مردم بيم داشتى كه مبادا موافقت با طلاق زينب و سپس به همسرى گرفتن او در ايمان مردم اثرى نامطلوب داشته باشد ؛ در حالىكه خدا سزاوارتر بود كه از او پروا كنى [ و در صدد انجام فرمان او باشى 
  ] . پس هنگامى كه زيد از همسرش خواستهء خود را تأمين نمود ، او را به همسرى تو درآورديم . آرى چنين كرديم تا بر مؤمنان ازدواج با همسران پسرخواندگانشان دشوار نباشد [ حتى 
  ] پس از آن‌كه پسرخواندگان خواستهء خود را از همسرانشان تأمين نموده باشند ، و كار خداوند انجام شدنى است . ( 37 )\r\nبر پيامبر در آنچه خدا براى او مباح شمرده است هيچ‌گونه تنگنايى نيست . خداوند اين سنّت را دربارهء پيامبران پيشين نيز مقرر كرده بود كه در كارهاى مباح در تنگنا قرار نگيرند ، و كار خدا داراى اندازه و حساب است و براى هركسى آنچه را كه مناسب اوست مقرر مىكند . ( 38 )\r\nهمانان كه پيام‌هاى خدا را ابلاغ مىكردند و از خدا مىترسيدند و از هيچ‌كس جز خدا بيم نداشتند ، و حسابرس بودن خدا بس است ؛ پس بايسته است كه تنها از او پروا شود . ( 39 )\r\nمحمّد پدر هيچ‌يك از مردان شما - نه زيد و نه ديگران - نيست تا همسران طلاق داده‌شدهء آنان بر او حرام باشند ، ولى رسول خدا و خاتم پيامبران است . و خدا به هرچيزى داناست . ( 40 )\r\nاى كسانى كه ايمان آورده‌ايد ، خدا را بسيار ياد كنيد و ذكر او گوييد ، ( 41 )\r\nو بامدادان و عصرگاهان كه شاهد تحول و دگرگونى هستيد خدا را تسبيح كنيد و او را از تغيير و تحول و از هرعيب و نقصى پاك بشماريد . ( 42 )\r\nزيرا اوست كه رحمت خود را بر شما مؤمنان فرومىفرستد و فرشتگانش براى شما آمرزش مىطلبند . تا خدا شما را از تاريكىهاى غفلت به درآورد و به روشنايى ياد خويش هدايت كند ، و او به مؤمنان مهربان است . ( 43 )\r\n\r\n","description":"","footnote":"","page_name":" 423 ","page_number":428},
  {"content":"\r\n\r\nروزى كه آنان به لقاى خدا مىرسند ، درودى كه از جانب خدا و فرشتگانش نثار آنان مىشود « سلام » است كه نويددهندهء سلامت و امنيت است ، و خداوند براى آنان پاداشى ارزشمند و فراوان آماده كرده است . ( 44 )\r\nاى پيامبر ، ما تو را فرستاديم تا بر رفتار و كردار امّت گواه باشى ، و مؤمنان را به بهشت و پاداش‌هاى الهى مژده دهى ، و كافران و گنهكاران را از عذاب دوزخ بترسانى . ( 45 )\r\nتو را فرستاديم تا مردم را به اذن خدا به سوى او فراخوانى و در راهنمايى آنان به سوى سعادت چراغى تابان باشى . ( 46 )\r\nو به مؤمنان بشارت ده كه براى آنان از جانب خداوند بخششى بزرگ است . ( 47 )\r\nو از كافران و منافقان فرمان مبر ، و به آزارشان بىاعتنا باش ، و براى دفع آن به خدا توكّل كن كه خداوند براى اين‌كه كارها به او واگذار شود كافى است . ( 48 )\r\nاى كسانى كه ايمان آورده‌ايد ، هرگاه زنان مؤمن را به نكاح خود درآورديد ، سپس پيش از آن‌كه با آنان همبستر شويد طلاقشان داديد ، براى شما بر عهدهء آنان عده‌اى نيست كه بخواهيد روزهاى آن را شماره كنيد . ولى بايد - چنانچه مهريه‌اى براى آنان معيّن نكرده‌ايد - مالى كه از آن بهره برند به آنان بدهيد و به خوبى ، بىهيچ نزاع و خصومتى ، آنان را رها سازيد . ( 49 )\r\nاى پيامبر ، ما براى تو آن همسرانت را كه مهرشان را داده‌اى حلال كرديم ، و نيز كنيزانى را كه خدا از غنايم جنگى به تو ارزانى كرده و تو مالك آنها شده‌اى ، و همچنين دختران عمو و دختران عمه‌ها و دختران دايى و دختران خاله‌هايت را با اين شرط كه همراه تو هجرت كرده باشند . و اگر زنى مؤمن خود را بدون تقاضاى مهريه ، به پيامبر ببخشد و پيامبر بخواهد او را به همسرى بگيرد ، ما وى را براى پيامبر حلال كرده‌ايم . البته اين قانون مخصوص توست نه ساير مؤمنان ؛ و ما دانسته‌ايم كه دربارهء زنانى كه ساير مؤمنان به همسرى مىگيرند و دربارهء كنيزانى كه مالك آنها مىشوند چه احكامى مقرّر كرده‌ايم ؛ [ آنچه مقرر داشته‌ايم از روى علم بوده و مؤمنان به رعايت آن موظفند . 
  ] اين هفت گروه از زنان را براى تو حلال كرديم تا هيچ مشقت و تنگنايى بر تو نباشد ، و خداوند بسيار آمرزنده و مهربان است . ( 50 )\r\n\r\n","description":"","footnote":"","page_name":" 424 ","page_number":429},
  {"content":"\r\n\r\nبر تو رواست كه نوبت همبسترى با هريك از همسرانت را كه بخواهى به تأخير افكنى و هركدام را كه بخواهى به سوى خود فراخوانى ، و نيز رواست كه از آنان كناره‌گيرى كنى و نوبت همبسترى مقرّر ندارى . و بر تو گناهى نيست كه از آنان كه كناره‌گيرى كرده‌اى هركدام را خواستى به سوى خود فراخوانى و براى او نوبت همبسترى مقرر دارى . اين شيوه نزديك‌تر است به اين‌كه آنان شادمان شوند و اندوهگين نشوند و همگيشان به آنچه به آنان داده‌اى خشنود گردند . و خداوند به آنچه در قلب‌هاى شماست آگاهى دارد ، و خداوند مصلحت بندگان را مىداند و در كيفر تبهكاران شتاب نمىكند . ( 51 )\r\nبعد از اين زنان كه اكنون همسر تواند و خدا و رسولش را بر دنيا و زيورهاى آن برگزيده‌اند ، زنان ديگر بر تو حلال نيستند [ از اين پس نبايد همسرى برگزينى 
  ] .\r\nو نيز بر تو روا نيست كه با طلاق دادن آنان زنان ديگرى را به جاى آنان به همسرى بگيرى ، هرچند زيبايىشان تو را به شگفت آورد ، مگر اين‌كه بخواهى كنيزى را به ملك خود درآورى كه اين بر تو حلال است . از مخالفت خدا بايد بر حذر بود ، كه خدا بر هرچيزى نگهبان است . ( 52 )\r\nاى كسانى كه ايمان آورده‌ايد ، داخل اتاق‌هاى پيامبر نشويد ، مگر اين‌كه به شما اجازه داده شود كه براى خوردن طعامى به آن‌جا رويد ؛ ولى پيش از موعد به خانهء او داخل نشويد تا در انتظار وقت غذا ، ماندن شما به درازا كشد ، بلكه همان زمان كه دعوت شده‌ايد به خانهء او درآييد ، و وقتى غذا خورديد پراكنده شويد و به هيچ سخنى دل نسپاريد و سرگرم نشويد ، زيرا درنگ شما او را آزار مىدهد و از شما شرم مىكند كه بگويد بيرون برويد ، ولى خدا از گفتن حق شرم ندارد . و چون از همسران پيامبر كالايى خواستيد و ناچار شديد با آنان سخن بگوييد ، از پشت حجابى از آنان بخواهيد و از پس پرده با آنان سخن بگوييد . اين شيوه براى دل‌هاى شما و دل‌هاى آنان پاكيزه‌تر است . و شما حق نداريد پيامبر خدا را آزار دهيد ، و پس از او نبايد هيچ‌گاه با همسرانش ازدواج كنيد ، كه اين كار نزد خدا گناهى بزرگ است . ( 53 )\r\nاگر چيزى را آشكار كنيد يا آن را نهان داريد خدا آن را مىداند ، زيرا خدا به هرآشكار و نهانى داناست . ( 54 )\r\n\r\n","description":"","footnote":"","page_name":" 425 ","page_number":430},
  {"content":"\r\n\r\nبر همسران پيامبر گناهى نيست كه در برابر پدرانشان و پسرانشان و برادرانشان و پسران برادرانشان و پسران خواهرانشان و زنان همكيششان و نيز بردگان و كنيزانشان حجاب نداشته باشند .\r\nاى همسران پيامبر ، از خدا پروا داشته باشيد و احكام او را رعايت كنيد ، به يقين خدا بر هرچيزى شاهد و ناظر است . ( 55 )\r\nهمانا خداوند رحمتش را بر پيامبر افاضه مىكند و فرشتگانش براى او آمرزش مىطلبند و او را به پاكى ياد مىكنند ؛ پس اى كسانى كه ايمان آورده‌ايد ، شما نيز از خدا بخواهيد تا او را از رحمت خود برخوردار سازد ؛ و بر او سلام گوييد ، سلامى شايسته . ( 56 )\r\nكسانى كه خدا و رسولش را آزار مىرسانند ، قطعا خدا آنان را در دنيا و آخرت لعنت مىكند ؛ در دنيا از رحمت هدايت و در آخرت از مقام قرب خويش محرومشان مىسازد ، و براى آنان عذابى خواركننده آماده كرده است . ( 57 )\r\nكسانى كه مردان و زنان مؤمن را بىآن‌كه مرتكب گناهى شده باشند آزار مىرسانند ، قطعا به آنان تهمت زده تا آزارشان را روا بشمارند پس بار بهتان و گناه آشكارى بر دوش مىكشند . ( 58 )\r\nاى پيامبر ، به همسران و دخترانت و به زنان مؤمنان بگو بخشى از مقنعه‌هاى خويش را به خود نزديك كنند تا گردن و سينهء آنان آشكار نشود . اين پوشش نزديك‌ترين راه است براى اين‌كه آنان به عفت و حجاب شناخته شوند و در نتيجه مورد آزار فاسقان قرار نگيرند ، و خداوند بسيار آمرزنده و مهربان است . ( 59 )\r\nاگر منافقان و كسانى كه در دل‌هايشان بيمارى است و شايعه‌افكنان در مدينه ، از كارهايشان بازنايستند ، قطعا تو را بر ضد آنان مىشورانيم تا از مدينه بيرونشان كنى ، آن‌گاه جز زمانى كوتاه در مجاورت تو در اين شهر نخواهند زيست . ( 60 )\r\nاين در حالى است كه آنان لعنت شده‌اند ؛ هركجا يافت شوند بايد دستگير گردند و همگى به سختى كشته شوند . ( 61 )\r\nتبعيد و كشتن منافقان و هم‌مسلكان آنان ، كه طغيانگرى را از حد مىگذرانند سنّتى است كه خدا آن را در ميان كسانى كه پيش از شما درگذشته‌اند جارى ساخته است ، و هرگز در سنت خدا تغيير و دگرگونى نخواهى يافت . ( 62 )\r\n\r\n","description":"","footnote":"","page_name":" 426 ","page_number":431},
  {"content":"\r\n\r\nمردم از تو دربارهء زمان برپايى قيامت و دورى و نزديكى آن مىپرسند ؛ بگو : علم آن فقط در نزد خداست . چه چيزى تو را از آن آگاه مىكند و تو از هنگام آن‌چه مىدانى ؟ شايد زمان برپايى قيامت نزديك باشد . ( 63 )\r\nخداوند كافران را از رحمت خود دور ساخته و براى آنان آتشى فروزان آماده كرده است . ( 64 )\r\nبراى هميشه در آن ماندگارند ، در حالىكه نه سرپرستى مىيابند كه نجاتشان را بر عهده گيرد ، و نه ياورى كه در رهايى از آتش به آنان كمك كند . ( 65 )\r\nآن روز كه صورت‌هايشان در آتش زيرورو مىشود ، مىگويند :\r\nاى كاش خدا را فرمان مىبرديم و از پيامبرش اطاعت مىكرديم . ( 66 )\r\nو خواهند گفت : پروردگارا ، ما از سران و كهنسالان خود پيروى كرديم و آنان ما را از راه راست به گمراهى كشاندند . ( 67 )\r\nپروردگارا ، آنان را از اين عذاب ، دوچندان ده ، چرا كه هم خود گمراه بودند و هم ما را به بيراهه بردند ، و آنان را لعنت كن ، لعنتى بزرگ ، كه ذرّه‌اى از رحمت تو نصيبشان نشود . ( 68 )\r\nاى كسانى كه ايمان آورده‌ايد ، پيامبرتان را با سخنانى كه شايستهء مقام نبوت نيست آزار ندهيد و مانند آن كسانى از بنى اسرائيل نباشيد كه موسى را با تهمت و افترا آزار رساندند و خدا او را تبرئه كرد و ساحتش را از آنچه گفتند پاك ساخت ، و او نزد خدا آبرومند بود . ( 69 )\r\nاى كسانى كه ايمان آورده‌ايد ، از خدا پروا كنيد و سخن راست و استوار گوييد ، و از بيهوده‌گويى و سخنان فسادانگيز بپرهيزيد . ( 70 )\r\nاگر چنين باشيد ، خداوند اعمال و رفتار شما را براى شما به صلاح مىآورد و براى شما گناهانتان را مىبخشد . و هركس از خدا و پيامبرش فرمان برد ، قطعا به سعادتى بزرگ نايل شده است . ( 71 )\r\nبه راستى ما امانت خود را بر آسمان‌ها و زمين و كوه‌ها عرضه كرديم ، ولى آنها سر باز زدند و از اين‌كه آن بار سنگين را برگيرند ، امتناع كردند و از آن هراسناك شدند ، اما انسان آن را بر عهده گرفت ، چرا كه او ستمكار و نادان بود . ( 72 )\r\nفرجام بر عهده گرفتن اين امانت آن است كه خداوند مردان و زنان منافق و مردان و زنان مشرك را عذاب مىكند و با افاضهء رحمت بر مردان و زنان مؤمن به آنان روى مىآورد ، چرا كه خداوند بسيار آمرزنده و مهربان است . ( 73 )\r\n\r\n","description":"","footnote":"","page_name":" 427 ","page_number":432},
  {"content":"\r\n\r\n\r\nسورهء سبأ / 34\r\nبه نام خداوند گسترده‌مهر مهربان\r\nستايش در اين جهان از آن خداست ؛ آن‌كه هرچه در آسمان‌ها و هرچه در زمين است ملك اوست ؛ و ستايش در جهان آخرت نيز از آن اوست ، و او حكيم است كه سراى آخرت را مقرر داشته ، و او به جزئيات امور آگاه است . ( 1 )\r\nآنچه در زمين فرومىرود و آنچه از زمين بيرون مىآيد و آنچه از آسمان نازل مىشود و آنچه در آسمان بالا مىرود همه را مىداند ( به تمام حركات و كارها آگاهى دارد ) و سزا و پاداش هرعملى را مىداند ؛ او مهربان و آمرزنده است و مؤمنان را از رحمت و آمرزش خود برخوردار مىسازد . ( 2 )\r\nبا اين حال ، كسانى كه كافر شدند ، گفتند : قيامت به سراغ ما نخواهد آمد . بگو : آرى خواهد آمد ؛ به پروردگارم كه نهان را مىداند سوگند كه به سراغ شما خواهد آمد . شما پراكنده شدن اجزاى مردگان و تبديل شدن آنها به خاك را دليل انكار معاد انگاشته‌ايد ، ولى بدانيد كه هموزن ذرّه‌اى ، نه در آسمان‌ها و نه در زمين ، از ديد پروردگار من دور نمىماند ، و كوچك‌تر از آن و بزرگ‌تر از آن چيزى نيست مگر اين‌كه در كتابى روشنگر ثبت شده است . ( 3 )\r\nقيامت برپا خواهد شد ، تا خدا كسانى را كه ايمان آورده و كارهاى شايسته كرده‌اند سزا دهد . اينانند كه آمرزش و نعمت‌هاى بهشت كه روزى ارزشمندى است ، براى آنان خواهد بود . ( 4 )\r\nو كسانى كه براى از بين بردن آيات ما تلاش كرده‌اند تا ما را [ به خيال خود 
  ] سخت درمانده كنند ، عذابى دردناك خواهند داشت ؛ عذابى كه از كردار ناپسندشان پديد مىآيد . ( 5 )\r\nولى كسانى كه به آنان شناخت خدا و آيات او داده شده است ، به خوبى مىدانند كتابى كه از جانب پروردگارت بر تو نازل شده و از آمدن قيامت خبر مىدهد ، سراسر حق است و به راه آن مقتدرى كه شكست ندارد و آن ستوده‌اى كه همهء كارهايش زيباست ، هدايت مىكند . ( 6 )\r\nآنان‌كه كفر ورزيده‌اند ، از روى استهزا به همكيشان خود گفتند : آيا مردى را به شما نشان دهيم كه شما را خبر مىدهد كه چون مرديد و بدن‌هايتان كاملا متلاشى و پراكنده گشت ، قطعا در آفرينشى جديد قرار مىگيريد و حياتى دوباره مىيابيد ؟ ( 7 )\r\n\r\n","description":"","footnote":"","page_name":" 428 ","page_number":433},
  {"content":"\r\n\r\nنمىدانيم آيا اين مرد عاقل است و آگاهانه سخن دروغينى را كه خود ساخته است به خدا نسبت مىدهد و يا نوعى جنون دامنگيرش شده و آنچه مىگويد خيالبافى اوست . نه هيچ‌كدام نيست ، ولى آنان كه به حيات بازپسين ايمان ندارند در عذاب گرفتارند ، از اين رو به بيراهه مىروند ؛ بيراهه‌اى كه با حق فاصله‌اى دور دارد . ( 8 )\r\nآيا به آسمان و زمين كه پيش روى آنان و پشت سرشان است نظر نيفكنده‌اند ؟\r\nاگر بخواهيم زمين را مىشكافيم و آنان را در زمين فرومىبريم و يا پاره‌هايى از آسمان بر آنان مىافكنيم و هلاكشان مىكنيم . همانا در اين اندرز و اخطار براى هربنده‌اى كه از نافرمانى خدا به اطاعت او روى آورد نشانه‌اى است . ( 9 )\r\nهمانا ما به داود از جانب خود عطيه‌اى داديم ، آن‌گاه كه كوه‌ها و مرغان هوا را براى او رام ساختيم و گفتيم : اى كوه‌ها و اى پرندگان ، در تسبيح خدا با او هم‌آواز شويد و خداى را پياپى تسبيح گوييد ، و نيز آهن را براى او نرم ساختيم . ( 10 )\r\nو گفتيم : زره‌هاى فراخ بساز و در بافتن حلقه‌هاى آن اندازه نگهدار و آنها را متناسب با يكديگر بساز ، و به او و مردمش سفارش كرديم كه كارى شايسته كنيد كه من آنچه را انجام مىدهيد مىبينم . ( 11 )\r\nو باد را به تسخير سليمان درآورديم كه سير بامداد آن ( از ابتداى روز تا هنگام ظهر ) سير يك ماه ، و سير عصرگاهش ( از ظهر تا هنگام غروب ) سير يك ماه راه بود ، و مس را [ در معدنش 
  ] براى او ذوب كرديم كه بسان چشمه‌اى روان بود ، و از جن كسانى بودند كه به فرمان پروردگارشان در برابر او كار مىكردند ، و [ چنين مقرّر كرديم كه 
  ] هركس از آنها از دستور ما سرپيچى كند و به فرمان سليمان نباشد ، از عذاب آتش فروزان به او بچشانيم . ( 12 )\r\nجنيان براى او هرچه مىخواست : از عبادتگاه‌ها ، مجسمه‌ها ، ظروف غذا كه در بزرگى به حوضچه‌ها مىماندند ، و ديگ‌هاى بزرگ كه در يك نقطه ثابت بودند ، مىساختند . اى خاندان داود ، براى سپاسگزارى به درگاه خدا كارهاى شايسته كنيد ، و بدانيد كه سپاسگزاران بسى بلندمرتبه‌اند ، و اندكى از بندگان من سپاسگزارند . ( 13 )\r\nسليمان بر عصاى خود تكيه كرده بود كه ما به مرگ وى حكم كرديم . وقتى او را ميرانديم ، چيزى جز موريانه جن و انس را به مرگ او رهنمون نشد ، [ به اين طريق كه 
  ] آن جنبندهء خاكى عصاى سليمان را مىخورد ، تا عصا شكست و او بر زمين افتاد ، آن‌گاه كه فروافتاد جنيان دريافتند كه اگر غيب مىدانستند ، قبلا از مرگ سليمان آگاه مىشدند و در آن فاصله در عذاب خواركننده نمىماندند . ( 14 )\r\n\r\n","description":"","footnote":"","page_name":" 429 ","page_number":434},
  {"content":"\r\n\r\nبه يقين قوم سبا را در محل سكونتشان نشانه‌اى [ از رحمت و نعمت خدا 
  ] بود : دو باغستان كه يكى سمت راست و ديگرى بر سمت چپ ديارشان قرار داشت . به آنان گفتيم : از رزق پروردگارتان كه در اين بوستان‌ها پديد آورده است تناول كنيد و او را بر نعمتش شكرگزار باشيد . شهرى است نيكو و دلپسند و پروردگارى است بس آمرزنده . ( 15 )\r\nولى آنان روى گرداندند و سپاس خدا را به‌جا نياوردند ؛ پس به سزاى كردارشان سيلاب آن سدّ را كه در ديارشان بود بر آنان روانه كرديم . سيل ، ديار قوم سبا را درنورديد و هردو بوستانشان را نابود كرد ، و ما باغ‌هاى پرنعمتشان را به دو باغى كه داراى ميوه‌اى تلخ و درخت شوره‌گز و اندكى درخت كنار بود ، تبديل كرديم . ( 16 )\r\nاين سزا را بدان سبب بر قوم سبا روا داشتيم كه كفر ورزيدند و شكر نعمت نكردند ، و آيا جز كسى را كه بسيار ناسپاس است كيفر مىدهيم ؟ ( 17 )\r\nاز نعمت‌هايى كه به قوم سبا ارزانى داشته بوديم اين بود كه ميان آنان و شهرهايى كه در آنها بركت نهاده بوديم ، آبادىهايى نزديك به هم قرار داده بوديم ؛ آبادىهايى آشكار كه هركدام از آنها از آبادى مجاورش قابل رؤيت بود ، و نيز فاصلهء آنها را به يك اندازه مقرر كرده بوديم ، و به آنان گفتيم : در اين آبادىها سير و سفر كنيد ؛ خواه روزها حركت كنيد و خواه شب‌ها ، هماره در امن و امانيد و خطرى در پيش نداريد . ( 18 )\r\nولى قوم سبا آن نعمت‌ها را ناسپاسى كردند و گفتند : پروردگارا ، ميان سفرهاى ما فاصله‌هاى دور و دراز قرار ده ، كه اين‌همه شهر و ديار در طول سفر ملال‌آور است . آنان با ارتكاب گناهان بر خويشتن ستم كردند ؛ ما هم آنان را از ميان برديم ، به‌گونه‌اى كه هيچ اثرى از ايشان باقى نگذاشتيم ، جز اين‌كه آنها را به صورت قصه‌هايى بر سر زبان‌ها نهاديم . آرى آنان را سخت پراكنده ساختيم به‌گونه‌اى كه هيچ گروهى با نام و نشان قوم سبا يافت نمىشد . به راستى كه در سرگذشت آنان براى هركسى كه بسيار شكيبا و سپاسگزار باشد ، نشانه‌هايى است بر لزوم پرستش خدا و تحقق روز جزا و پاداش . ( 19 )\r\nبه يقين ابليس گمان خود را دربارهء آدميان ( گمراه ساختن آنان ) به ثبوت رسانيد ، از اين‌رو همگان جز گروهى كه سراى آخرت را باور داشتند ، از او پيروى كردند . ( 20 )\r\nو ابليس بر آدميان هيچ‌گونه تسلطى ندارد كه به اجبار آنان را به بيراهه برد ، مگر سلطه‌اى كه آدميان خود بخواهند ، و اين مقدار سلطه را از آن‌رو به ابليس داديم تا كسى را كه به آخرت ايمان دارد از كسى كه در آن شك دارد مشخص كنيم . و پروردگارت بر هرچيزى نگهبان است و هيچ چيز از علم او محو نمىشود . ( 21 )\r\nاى پيامبر ، به مشركان بگو : كسانى را كه به جاى خدا معبود خود پنداشته‌ايد بخوانيد و نيازهايتان را از آنها بخواهيد ؛ آنها هموزن ذرّه‌اى نه در آسمان‌ها و نه در زمين مالك نيستند و در ملكيت آسمان‌ها و زمين هيچ شركتى با خدا ندارند و هيچ‌يك از آنها در تدبير امور هستى ياور و پشتيبان خدا نيست ، پس چگونه مىتوانند نيازى را برآورده سازند تا سزاوار پرستش باشند ؟ ( 22 )\r\n\r\n","description":"","footnote":"","page_name":" 430 ","page_number":435},
  {"content":"\r\n\r\nمشركان مىپندارند معبودانشان شفاعتگر آنانند و امورشان در دنيا به واسطهء آنها تدبير مىشود ، در حالىكه شفاعت هيچ‌كس ، حتى شفاعت فرشتگان - كه خدا آنان را در تدبير امور هستى واسطه قرار داده است - در پيشگاه خدا سودى نمىبخشد ، مگر براى كسى كه او رخصت دهد و فرشتگان را امر كند كه شفيع او شوند و كارش را سامان بخشند . فرشتگان خاضعانه در انتظار فرمان الهىاند ، و در اين فاصله ترسان و نگرانند ، تا چون فرمان الهى در رسد و تدبير برخى امور به آنان واگذار شود ، آرام گيرند و ترس از دل‌هايشان زدوده شود .\r\nدر اين هنگام فرشتگان زيردست از مهتران خود مىپرسند : پروردگارتان چه فرمان داد ؟ مىگويند : آنچه فرمود حق است كه نه دگرگون مىشود و نه باطل مىگردد ، و اوست بلندمرتبه‌اى كه هرچيزى در برابر او بىمقدار است ، و اوست بزرگى كه جهان هستى در برابر او كوچك است . ( 23 )\r\nاى پيامبر ، از مشركان بپرس : چه‌كسى از آسمان‌ها و زمين به شما روزى مىدهد ؟ آنان هرچند دريافته‌اند كه معبودانشان توان آفرينش ندارند تا روزىدهنده باشند ، ولى به اين حقيقت اعتراف نمىكنند ؛ پس تو خود در پاسخ بگو كه خدا روزىدهندهء شماست نه معبودانتان . و بگو : ما و شما در دو جبههء مخالف قرار داريم ؛ يا ما بر طريق هدايتيم و شما در گمراهى آشكار ، و يا شما بر طريق هدايتيد و ما در گمراهى آشكار ؛ اينك بينديشيد و ره‌يافته را از گمراه بازشناسيد . ( 24 )\r\nبگو : نه از شما دربارهء گناهى كه ما مرتكب شده‌ايم پرسش مىشود و نه از ما دربارهء آنچه شما مىكنيد سؤال خواهد شد . ( 25 )\r\nبگو : پروردگارمان ما و شما را در سراى آخرت يك جا گرد مىآورد ؛ سپس ميان ما و شما به حق جدايى مىاندازد و ما را از يكديگر متمايز مىسازد ، تا هركسى به سزاى خود برسد . اوست كه همهء چيزها را مشخص مىسازد و نيكوكاران را از بدكاران جدا مىكند و به هرچيزى داناست . ( 26 )\r\nبگو : كسانى را كه به خدا ملحق نموده و همتايان او پنداشته‌ايد به من نشان دهيد تا بنگرم آيا در آنها ويژگىهايى از خدا وجود دارد كه شايستهء پرستش باشند ؟ هرگز چنين نيست . آنها از آن‌رو كه يا فاقد علم و قدرت و حياتند و يا اين ويژگىها را خدا به آنها عطا كرده است خدا نيستند تا سزاوار پرستش باشند . آن‌كه شايستهء پرستش است خداوندى است كه عزيز است پس كسى به الوهيت و ربوبيت او راهى ندارد ، و حكيم است پس خود نيز كسى را از آن بهره‌اى نمىدهد كه كارى گزاف است . ( 27 )\r\nما تو را به رسالت نفرستاديم مگر براى اين‌كه مردم را از گناه بازدارى و بشارت‌دهنده و اخطاركننده باشى ، ولى بيشتر مردم نمىدانند كه اگر جز خدا پروردگارى داشتند ، حتما از جانب او پيامبرى اخطاركننده و بشارت‌دهنده براى آنان مىآمد . ( 28 )\r\nكفرپيشگان به مسخره از پيامبر و مؤمنان مىپرسند : اگر راست مىگوييد كه قيامتى در كار است ، اين وعده كى تحقق خواهد يافت ؟ ( 29 )\r\nبگو : براى شما وعدهء روزى خواهد بود كه نه اندك‌زمانى از آن بازمىمانيد كه ديرتر از وقتش بدان رسيد و نه از آن سبقت مىگيريد كه زودتر از هنگامش به آن درآييد . ( 30 )\r\nآنان كه به رسالت پيامبران كافر شدند گفتند : ما هرگز نه به اين قرآن ايمان مىآوريم و نه به تورات و انجيل كه پيش از آن بوده‌اند اى پيامبر ، اى كاش مىديدى زمانى را كه اين ستمكاران در پيشگاه خدا براى محاسبه و مجازات بازداشت شده‌اند و به بحث و جدال مىپردازند و هردسته‌اى سخن دستهء ديگر را مردود مىشمرد . در آن روز كافرانى كه به دست مستكبران كفرپيشه به ناتوانى كشيده شده بودند به آنان مىگويند : اگر شما نبوديد و ما را به كفر مجبور نمىكرديد قطعا ما مؤمن مىشديم . ( 31 )\r\n\r\n","description":"","footnote":"","page_name":" 431 ","page_number":436},
  {"content":"\r\n\r\nسران مستكبر به پيروان مستضعف خود خواهند گفت : آيا پس از آن‌كه هدايت به سراغتان آمد و به شما ابلاغ شد ، چگونه مىتوانيد ادّعا كنيد كه ما شما را به اجبار از هدايت بازداشتيم ؟ اين‌گونه نيست ، شما خود مجرم و گنهكار بوديد . ( 32 )\r\nو مستضعفان در پاسخ به سران مستكبر مىگويند : [ اگرچه ما را به اجبار از ايمان بازنداشتيد ، ولى 
  ] در گرايش ما به كفر ، شما نيز دخالت داشتيد . شما بوديد كه شب و روز فريبكارى كرديد و پيوسته توطئه‌ها به كار برديد تا ما را به اطاعت خود واداشتيد و ما هم آن‌گاه كه خواستيد به خداى يگانه كافر شويم و براى او همتايانى قرار دهيم خود را به پيروى از شما ناچار ديديم . آنان وقتى عذاب دوزخ را مىبينند پشيمان مىشوند امّا پشيمانى خود را پنهان مىدارند ، و ما در گردن كسانى كه كفر ورزيده‌اند زنجيرها مىنهيم . آيا جز به آنچه مىكردند سزا داده مىشوند ؟ اين زنجيرها كه در عذابشان داشته همان اعمال آنان است . ( 33 )\r\nو ما در هيچ آباديى پيامبرى كه مردم را از عذاب بيم دهد نفرستاديم جز اين‌كه مرفهان آن به پيامبران گفتند : ما به آنچه بدان رسالت يافته و به ابلاغ آن مأمور شده‌ايد ، كافريم . ( 34 )\r\nو نيز گفتند : ما دارايىها و فرزندانمان بيش از ديگران است و اين نشانهء كرامت ما نزد خداست ، پس ما هرگز گرفتار عذاب او نخواهيم شد . ( 35 )\r\nدر پاسخ آنان بگو : پروردگار من روزى را براى هركس كه بخواهد وسعت مىبخشد و بر هركس كه بخواهد تنگ مىگيرد . اين نه گواه كرامت و سعادت است و نه نشانهء پستى و اهانت ، ولى بيشتر مردم نمىدانند كه فراوانى نعمت و تنگى معيشت به دست خداوند است . ( 36 )\r\nاى مردم ، دارايىهاى شما و فرزندانتان چيزى نيست كه شما را نزد ما مقرّب سازد ؛ تنها كسانى كه ايمان آورده و با انفاق اموالشان در راه خدا و گسترش ايمان و عمل صالح در ميان فرزندان خويش ، كار شايسته كرده باشند ، اينانند كه در برابر آنچه كرده‌اند ، پاداشى مضاعف خواهند داشت و در غرفه‌هاى رفيع بهشت از هرگزند و عذابى ايمنند . ( 37 )\r\nكسانى كه براى از بين بردن آيات ما تلاش مىكنند تا ما را [ به خيال خود 
  ] سخت درمانده سازند ، در عذاب احضار مىشوند ؛ هرچند اموال و فرزندانشان بسيار باشد . ( 38 )\r\nبگو : پروردگار من روزى را براى هركس از بندگانش كه بخواهد وسعت مىبخشد و بر هركس كه بخواهد تنگ مىگيرد ؛ پس نه انفاق موجب كم شدن روزى است و نه خوددارى از انفاق مايهء فزونى آن . و هرچه را در راه خير انفاق كنيد - خواه كم باشد يا زياد - خدا آن را در دنيا يا آخرت عوض مىدهد و او بهترين روزىدهندگان است كه از سر جود مىبخشد نه به اميد عوض . ( 39 )\r\n\r\n","description":"","footnote":"","page_name":" 432 ","page_number":437},
  {"content":"\r\n\r\nياد كن روزى را كه خداوند همهء آنان ( فرشتگانى كه پرستش مىشدند و پرستشگران آنان ) را گرد مىآورد ، سپس به فرشتگان مىگويد : آيا از اين‌كه اينان شما را مىپرستيدند ، خرسند بوديد . ( 40 )\r\nفرشتگان مىگويند : خداوندا ، ما تو را از هركاستى و از اين‌كه تو را شريكى باشد ، منزّه مىشمريم ؛ تو ولىّ ما هستى نه آنان ؛ ما هيچ‌گاه از اين‌كه آنان ما را عبادت مىكردند ، خشنود نبوده‌ايم . آنان جنيان را مىپرستيدند و جنيان به اين پرستش شادمان بودند . آنان بيشترشان به جنيان ايمان داشتند . ( 41 )\r\nپس امروز براى شما آشكار شد كه هيچ‌كدام براى ديگرى نه سودى را در اختيار داريد تا آن را فراهم آوريد و نه مالك زيانى هستيد تا آن را دفع كنيد ؛ و امروز به كسانى كه با شرك ورزيدن خود ستم روا داشتند ، مىگوييم :\r\nعذاب آتش را بچشيد ؛ همان آتشى كه پيوسته آن را دروغ مىشمرديد . ( 42 )\r\nو هنگامى كه آيات روشن و ترديدناپذير ما بر آنان تلاوت شود ، سران شرك به پيروان خود مىگويند : محمّد پيامبر نيست ، او مردى است كه مىخواهد شما را از آنچه پدرانتان از ديرباز مىپرستيدند بازدارد .\r\nو نيز مىگويند : اين چيزهايى كه آنها را كلام خدا مىنامد ، جز سخنى دروغ كه بر خدا بافته شده چيزى نيست . و كسانى كه كافر شدند ، دربارهء اين قرآن سراسر حق - آن‌گاه كه به ايشان رسيد - گفتند :\r\nاين جز افسونى آشكار نيست . ( 43 )\r\nاين مشركان ، حق آشكار را به پيروى از هواى خويش افسون مىخوانند و بر ادّعاى خود برهانى ندارند ، زيرا ما به آنان كتاب‌هايى آسمانى نداده‌ايم كه آنها را فراگيرند و بتوانند حق را از باطل تشخيص دهند ؛ و پيش از تو پيامبرى كه بيمشان دهد به سويشان نفرستاده‌ايم تا حقايق را بيان كند و آنان به استناد تعاليم او درست را از نادرست بازشناسند . ( 44 )\r\nكسانى هم كه پيش از اين مشركان بودند آيات ما را دروغ شمردند ، در حالىكه اينان به يك دهم امكاناتى كه به آنان داده بوديم نرسيده‌اند . آنان رسولان ما را تكذيب كردند و گرفتار عذاب شدند ؛ پس [ بنگرند كه 
  ] عقوبت من چگونه بود ؛ آن‌گاه دريابند كه كيفر دادن اينان به راستى آسان است . ( 45 )\r\nبه مشركان بگو : من شما را فقط يك پند مىدهم و بدان توصيه مىكنم ، و آن اين‌كه به خاطر خدا ، دوتادوتا ، يا يكىيكى به‌پا خيزيد ، آن‌گاه دربارهء پيامبر بينديشيد . هيچ نوع جنونى دامنگير او نيست . شما او را خوب مىشناسيد ؛ سال‌ها همراه و همنشين شما بوده است . او جز پيامبرى نيست كه پيش از فرارسيدن عذابى سخت ، شما را از آن بيم مىدهد . ( 46 )\r\nبگو : هرپاداشى كه در برابر رسالت خود از شما خواسته‌ام مال خودتان باشد . من مزدى از شما نخواسته‌ام و نمىخواهم . پاداش من جز بر عهدهء خدا نيست . او بر هرچيزى شاهد و ناظر است و كار مرا نيز خود نظاره مىكند . ( 47 )\r\nبگو : همانا پروردگارم حق را مىافكند و به وسيلهء آن باطل را نابود مىكند . او به همهء نهانها بسى داناست . ( 48 )\r\n\r\n","description":"","footnote":"","page_name":" 433 ","page_number":438},
  {"content":"\r\n\r\nبگو : با نزول قرآن ، حق به صحنه آمد و بعد از اين ديگر باطل نه چيز جديدى به ميدان مىآورد و نه چيزى را كه گذشته است احيا مىكند . ( 49 )\r\nبگو : اگر گمراه شوم ، جز اين نيست كه خود به بيراهه رفته‌ام و آن بر عهدهء خودم است ؛ و اگر هدايت يابم ، در اثر آن حقايقى است كه پروردگارم به من وحى مىكند ، چرا كه او شنوندهء دعاهاست و به بندگانش نزديك است . ( 50 )\r\nاى كاش مىديدى زمانى را كه مشركان قريش و هم‌مسلكانشان در آستانهء مرگ در ترس و وحشت قرار مىگيرند و نمىتوانند از سيطره خدا دور بمانند ، و از مكانى نزديك گرفته مىشوند ، چرا كه ميان آنان و خدا فاصله‌اى نيست . ( 51 )\r\nآنان در آخرت خواهند گفت : به قرآن ايمان آورديم . اما چگونه از جهان آخرت كه از سراى عمل دور است ، دست يافتن به ايمانى كارساز براى آنان ميسر است ؟ ! ( 52 )\r\nدر آن سرا ، ايمانشان به قرآن بىاثر است ، چرا كه قبلا بدان كافر شدند و از دنيا ، آن سراى دور از آخرت ، جهان ديگر را كه از ديدشان نهان بود ، هدف تيرهاى انكار كه برخاسته از گمان بود قرار دادند . ( 53 )\r\nبا مرگ ، ميان آنان و لذّت‌هايى كه به آنها رغبت داشتند فاصله افتاد ؛ همان‌گونه كه پيش‌تر با امثال آنان از امت‌هاى گذشته نيز چنين رفتار شد ، چرا كه آنان نيز دربارهء آخرت سخت در ترديد بودند . ( 54 )\r\n\r\nسورهء فاطر / 35\r\nبه نام خداوند گسترده‌مهر مهربان\r\nستايش از آن خداوند است كه پديدآورندهء آسمان‌ها و زمين است و فرشتگان را رسولانى قرار داده است تا در عالم تكوين و تشريع اجراكنندهء فرمانش باشند ؛ برخى از آنها دو بال و برخى سه بال و برخى چهار بال دارند . او هرچه بخواهد در آفرينش مىافزايد ؛ همانا خداوند بر هرچيزى تواناست . ( 1 )\r\nهرنعمتى را كه خدا بر مردم بگشايد كه همه برخاسته از رحمت اوست ، هيچ بازدارنده‌اى براى آن نخواهد بود و آنچه را بازدارد ، هيچ بخشنده‌اى بعد از او نيست كه آن را گسيل دارد ، و اوست شكست‌ناپذيرى كه هرچه خواهد همان شود ، و حكيمى است كه هرچه كند برطبق حكمت و مصلحت كند . ( 2 )\r\nاى مردم ، نعمت‌هاى خدا را كه به شما ارزانى داشته شده است به خاطر آوريد ؛ آيا آفريدگارى جز خدا از آسمان و زمين به شما روزى مىدهد ؟ پس معبودى سزاوار پرستش جز او نيست . تا كى شما را از حقّ بازداشته و به سوى شرك روانه مىكنند ؟ ( 3 )\r\n\r\n","description":"","footnote":"","page_name":" 434 ","page_number":439},
  {"content":"\r\n\r\nو اگر مشركان پس از شنيدن دلايل روشن ، تو را تكذيب كردند و پيامت را دروغ شمردند ، اندوهگين مشو ، زيرا چيز تازه‌اى رخ نداده است ، و پيش از تو نيز رسولانى [ بسيار 
  ] ، تكذيب شدند . آرى غمگين مباش ، چرا كه همهء كارها [ از جمله كار آنان 
  ] به خدا بازگردانده مىشود و او به سزاى ستيزشان با حق ، آنان را كيفر مىدهد . ( 4 )\r\nاى مردم ، وعدهء خدا قطعا تحقق خواهد يافت و رستاخيز برپا خواهد شد ؛ پس مبادا زندگى دنيا با زيورها و لذت‌هايش شما را بفريبد و روز حساب را از يادتان ببرد و شيطان آن موجود حيله‌گر با نشان دادن جلوه‌هاى عفو و رحمت خدا ، شما را اغفال كند ! ( 5 )\r\nچرا كه شيطان دشمن شماست ، پس شما نيز او را دشمن خود بدانيد و از پيروى او بپرهيزيد . جز اين نيست كه او گروه خويش را فرامىخواند تا سرانجام اهل آتش فروزان دوزخ شوند . ( 6 )\r\nكسانى كه كافر شده‌اند ، آنان را به فراخور كفرشان عذابى سخت است ، و كسانى كه ايمان آورده و كارهاى شايسته كرده‌اند آنان را نيز به فراخور ايمان و عملشان آمرزش و پاداشى بزرگ خواهد بود . ( 7 )\r\nپس آيا آن كس كه عمل ناپسندش براى او آراسته شده و آن را زيبا مىبيند همچون كسى است كه كردار ناپسند را بد مىداند ؟ ! هرگز اين دو يكسان نيستند . خدا هركه را بخواهد گمراه مىسازد ، و هركه را بخواهد هدايت مىكند . اكنون كه دريافتى امر هدايت و ضلالت به دست خداست ، مبادا به خاطر اندوه‌ها و حسرت‌هايى كه بر كفرورزى آنان مىخورى جانت تباه شود . خداوند به آنچه مىكنند داناست . اوست كه مىداند چه‌كسى با كردارى كه دارد شايستهء هدايت است و چه كسى سزاوار ضلالت . ( 8 )\r\nو خداوند آن‌كسى است كه بادها را فرستاد و آنها ابرهايى را به حركت آوردند و منتشر ساختند آن‌گاه ابرها را به سوى سرزمينى مرده رانديم و بدين‌وسيله زمين را پس از آن‌كه مرده بود ، با رويش گياهان و درختان زنده ساختيم . زنده ساختن انسان‌ها و برانگيختن آنان در روز قيامت نيز همين‌گونه است . ( 9 )\r\nهركس عزت مىطلبد بايد آن را از خدا و در بندگى خالصانهء او بجويد ، چرا كه عزت به تمامى از آن خداست . سخنان پاك كه حاوى باورها و اعتقادات درست است به سوى خدا بالا مىرود و به قرب الهى مىرسد ، و كردار شايسته آنها را صعود مىدهد ؛ اما كسانى كه مكرهاى ناپسند مىكنند تا عزّتى به چنگ آورند براى آنان عذابى سخت خواهد بود و مكر آنان است كه تباه و بىاثر مىشود . ( 10 )\r\nو خداست كه شما را از خاكى و سپس از نطفه‌اى آفريد ، آن‌گاه شما را جفت - گروهى را مرد و گروهى را زن - قرار داد ؛ و هيچ مادينه‌اى حمل برنمىگيرد و وضع حمل نمىكند مگر به علم خدا ، و به هيچ سالمندى عمر دراز داده نمىشود و از عمر هيچ‌كس كاسته نمىگردد مگر اين‌كه هم مدّت عمر او و هم سبب دراز يا كوتاه شدن آن در كتابى ثبت است . به يقين اين تدبير دقيق كه حاكم بر جهان است بر خدا آسان است . ( 11 )\r\n\r\n","description":"","footnote":"","page_name":" 435 ","page_number":440},
  {"content":"\r\n\r\nدو دريا برابر نيستند ؛ اين يكى شيرين است و تشنگى را فرومىنشاند و نوشيدنش گواراست و اين يكى ناگوار و سخت شور است ، ولى از هردو ، گوشتى تازه مىخوريد و از آنها زيورى كه آن را مىپوشيد بيرون مىآوريد ؛ و كشتىها را در دريا مىبينى كه آبها را مىشكافند و به پيش مىروند ، تا شما روزى خود را كه فضل خداست بجوييد ، و شايد شما بر اين نعمت‌ها شكرگزارى كنيد . ( 12 )\r\nخداوند پيوسته شب را در روز فرومىبرد و با كاستن از روز بر شب مىافزايد و همواره روز را در شب فرومىبرد و با كاستن از شب بر روز مىافزايد ، و خورشيد و ماه را رام ساخته و نظام آنها را تدبير كرده است . هريك تا سرآمدى معين روانند . اى انسان‌ها ، اين است خداوند ، پروردگار شما كه امورتان را تدبير مىكند . پادشاهى تنها از آن اوست ، امّا كسانى كه شما آنها را به جاى او مىخوانيد مالك پوست هستهء خرمايى هم نيستند . ( 13 )\r\nآنها را بخوانيد تا باور كنيد كه مالك چيزى نيستند .\r\nاگر آنها را بخوانيد ، دعا و درخواست شما را نمىشنوند ، و اگر بشنوند شما را اجابت نمىكنند ، و روز قيامت شرك شما را انكار مىكنند و از شما تبرى مىجويند ؛ و اى پيامبر ، هيچ خبردهنده‌اى چون خداوند آگاه ، تو را از حقيقت امر آگاه نمىكند . ( 14 )\r\nاى مردم ، شماييد كه به خدا نيازمنديد ، و خداست كه بىنياز است و كارهايش همه پسنديده و زيباست . ( 15 )\r\nاگر بخواهد ، شما را هلاك مىسازد و از ميان مىبرد ، زيرا به شما نيازى ندارد ، و آن‌گاه آفريدگانى جديد مىآورد . ( 16 )\r\nو اين كار بر خداوند دشوار نيست . ( 17 )\r\nو هيچ‌كس بار گناه ديگرى را بر دوش نمىگيرد . پس اگر گرانبارى كه بار گناهش بر او سنگينى مىكند ، ديگرى را به سوى بار خويش فراخواند تا بار گناهش را او برگيرد پاسخى نمىشنود و چيزى از آن برداشته نمىشود ، هرچند خويشاوندش را فراخوانده باشد . اين تكذيب‌كنندگان رسالت [ كه خدا هدايتشان را نخواسته است 
  ] ، از انذاره‌ها و هشدارهاى تو سودى نمىبرند . آنان چنانند كه گويا اصلا هشدارشان نداده‌اى . تو فقط كسانى را هشدار مىدهى و هشدار تو برايشان مفيد است كه در پى آن از خدا مىهراسند و از عذاب و كيفر او كه از ديدشان نهان است مىترسند و نماز را به پا مىدارند . اينان پاك و پاكيزه‌اند ، و هركه پاك شود جز اين نيست كه به سود خود پاك مىشود و نفع آن به خدا نمىرسد ، چرا كه بازگشت همگان [ پاكان و ناپاكان 
  ] به سوى خداست . ( 18 )\r\n\r\n","description":"","footnote":"","page_name":" 436 ","page_number":441},
  {"content":"\r\n\r\nكافران كورند و مؤمنان بينا ، و كور و بينا برابر نيستند . ( 19 )\r\nكافران در تاريكىها هستند و مؤمنان در روشنايى ، و هرگز تاريكىها و نور يكسان نيستند . ( 20 )\r\nمؤمنان سرانجام در سايهء دلپذير بهشت درمىآيند و كافران در حرارت سوزان دوزخ ، و سايه و حرارت سوزان همسان نيستند . ( 21 )\r\nمؤمنان زنده‌دلانند و كافران دل‌مردگان ، و هيچ‌گاه زندگان و مردگان برابر نيستند . خداست كه حق را به هركه بخواهد مىشنواند و او را هدايت مىكند ، و تو اى پيامبر ، نمىتوانى به كسانى كه چون مردگان در قبرها مدفونند حقيقت را بشنوانى و آنان را هدايت كنى . ( 22 )\r\nتو فقط اخطاركننده‌اى و بايد مردم را از عذاب الهى بترسانى . ( 23 )\r\nهمانا ما تو را به حق فرستاديم تا مؤمنان را مژده‌رسان و كافران را هشداردهنده باشى . و اين پديده‌اى نو و بىسابقه نيست ؛ هيچ امتى نبوده مگر اين‌كه پيامبرى بيم‌دهنده در ميان آنان بوده و درگذشته است . ( 24 )\r\nاگر مشركان تو را تكذيب مىكنند اندوهگين مباش ، كسانى هم كه پيش از اينان بودند پيامبران را تكذيب كردند ، در حالىكه رسولانشان براى آنان دلايل و معجزات روشن آوردند و نوشته‌هايى كه مشتمل بر ذكر خدا و بيان‌كنندهء حكمت و موعظه بود و نيز كتاب آسمانى روشنگر كه شرايع الهى را دربر داشت ، به آنان ارائه كردند . ( 25 )\r\nآن‌گاه كسانى را كه كافر شدند به عذاب گرفتم ؛ پس [ بنگرند كه 
  ] عقوبت من چگونه بود . ( 26 )\r\nآيا نديده‌اى كه خدا از آسمان آبى نازل كرد ، و به وسيلهء آن ميوه‌هايى رنگارنگ برآورديم ؟\r\nو آيا نديده‌اى كه برخى كوه‌ها رشته‌هايى راه‌مانند با رنگ‌هاى مختلف ؛ سفيد ، سرخ و سياه پررنگ مشكى هستند ؟ ( 27 )\r\nو [ آيا نديده‌اى كه برخى 
  ] از مردمان و جانوران و دام‌ها بسان ميوه‌جات و رشته‌كوه‌ها داراى رنگ‌هاى گوناگونند ؛ برخى سفيد و برخى سرخ و برخى سياه‌رنگ‌اند ؟ از ميان بندگان خدا تنها عالمانند كه از خدا مىهراسند و در برابر او خشوع مىورزند ، زيرا [ آنان دريافته‌اند كه 
  ] خدا قاهرى است شكست‌ناپذير كه بايد از او بيم داشت ، و همو بسيار آمرزنده است و بايد مشتاق لقاى او بود . ( 28 )\r\nهمانا كسانى كه كتاب خدا ، قرآن را تلاوت مىكنند و نماز را با مداومت بر آن ، برپا داشته‌اند و از آنچه روزى آنان كرده‌ايم ، گاه در نهان براى دور ماندن از ريا و گاه آشكارا براى ترغيب ديگران ، انفاق كرده‌اند ، اينان به تجارتى اميد بسته‌اند كه هرگز كسادى ندارد و تباه نمىشود . ( 29 )\r\nآنچه كرده‌اند بدين منظور است كه خدا پاداششان را به تمام و كمال به آنان عطا كند و از فضل خود به آنان افزون دهد . قطعا خدا لغزش‌هايشان را مىبخشد ؛ چرا كه او بسيار آمرزنده است ، و پاداش دستاوردشان را به آنان عطا مىكند و از فضل خود بر آن مىافزايد كه او بسيار سپاسگزار است . ( 30 )\r\n\r\n","description":"","footnote":"","page_name":" 437 ","page_number":442},
  {"content":"\r\n\r\nآنچه از اين كتاب آسمانى به تو وحى كرده‌ايم همه حق است و كتاب‌هاى آسمانى پيش از خود را تأييد مىكند . قطعا خدا به بندگانش آگاه و بيناست . ( 31 )\r\nسپس اين كتاب آسمانى را به كسانى از بندگانمان كه آنان را برگزيديم سپرديم تا امر آن را بر عهده گيرند و از آن بهره برند ؛ پس گروهى از آنان با ارتكاب گناهان بر خود ستم كردند ، و گروهى از آنان راه ميانه را در پيش گرفتند و در راه هدايت گام نهادند ، و گروهى از آنان در انجام كارهاى نيك به اذن خدا بر ديگران پيشى گرفتند و به درجات قرب الهى نايل آمدند . [ بدانيد 
  ] اين امر [ سپردن قرآن به بندگان برگزيده 
  ] تفضّلى بزرگ از جانب خداوند بر آنان است . ( 32 )\r\n[ نتيجهء آن 
  ] بهشت‌هاى هميشگى است كه وارثان قرآن بدان درمىآيند و در آن‌جا به دستواره‌هايى از طلا و به مرواريد درشت آراسته مىشوند و جامه‌شان در آن‌جا ابريشم خالص است . ( 33 )\r\nگنهكارانشان مىگويند :\r\nسپاس خداى را كه با جاى دادن ما در بهشت ، رنج و اندوه عالم برزخ را از ما زدود ، همانا پروردگارمان بسيار آمرزنده و سپاسگزار است . ( 34 )\r\nهمان كه ما را به فضل خود ، بىآن‌كه درخور آن باشيم ، به سراى جاودان درآورد ؛ سرايى كه هيچ رنجى در آن به ما نمىرسد و براى دستيابى به خواسته‌هايمان هيچ‌گونه ملال و خستگى به ما راه نمىيابد و هرچه مىطلبيم در اختيار ماست . ( 35 )\r\nو كسانى كه كافر شدند ، آتش دوزخ براى آنان خواهد بود . حكم مرگشان صادر نمىشود تا بميرند ، و عذاب آتش نيز از آنان كاسته نمىشود . ما هركفران‌پيشه‌اى را اين‌گونه سزا مىدهيم . ( 36 )\r\nآنان در آتش دوزخ براى كمك‌خواهى فرياد برمىآورند و مىگويند : پروردگارا ، ما را از اين‌جا به درآور ، كه اگر چنين كنى كار شايسته خواهيم كرد ، غير از آنچه پيش‌تر مىكرديم كه ناروا بود . در پاسخ آنان گفته مىشود : هرگز چنين نخواهد شد ؛ مگر به شما عمرى نداديم كه هركس عبرت‌آموز بود در آن عبرت مىگرفت ؟ و پيامبرى بيم‌دهنده به سوى شما آمد و شما را از عذاب هشدار داد ، ولى شما عبرت نگرفتيد و ايمان نياورديد ؛ پس اين عذاب را بچشيد كه هيچ ياورى براى ستمگران نيست تا آنان را از عذاب رهايى بخشد . ( 37 )\r\nهمانا خداوند به آنچه در آسمان‌ها و زمين نهان است داناست . به يقين او به انديشه‌ها و نيّت‌هاى نهفته در سينه‌ها آگاه است . ( 38 )\r\n\r\n","description":"","footnote":"","page_name":" 438 ","page_number":443},
  {"content":"\r\n\r\nاوست آن‌كه شما را در زمين جانشين قرار داد و هرنسلى از شما آدميان را جايگزين نسل پيشين كرد . پس تنها او خداوندگار شماست ؛ و هركس به يكتايى او در ربوبيت و تدبير كافر گردد ، كفرش تنها به زيان خود اوست ، و كافران را كفرشان جز دشمنى شديد نزد پروردگارشان نمىافزايد ، و كافران را كفرشان جز خسارتى بزرگ افزون نمىكند . ( 39 )\r\nبه مشركان بگو : از معبودانتان كه شريك خدا قرار داده‌ايد و آنها را به جاى خدا مىخوانيد و مىپرستيد به من خبر دهيد . به من بنماييد كه آنها چه چيزى از زمين و پديده‌هاى آن را آفريده‌اند تا در زمين شريك خدا باشند ، بلكه چه چيزى از آسمان‌ها را خلق كرده‌اند تا در آسمان‌ها شركتى با خدا داشته باشند و در نتيجه از ربوبيّت و تدبير عالم بهره‌اى نصيب آنها شود ؟ آيا كتابى به مشركان داده‌ايم كه شركت معبودانشان با خدا و شايستگى آنها براى پرستش ، در آن نوشته شده باشد تا از جانب خدا براى شرك ورزيدن خود ، بر دليلى روشن متّكى باشند ؟ چنين نيست ، بلكه شرك ورزيدن آنان ريشه در فريبكارى دارد و اين مشركان ستمكار چيزى جز فريب به يكديگر وعده نمىدهند . ( 40 )\r\nبه يقين خداست كه آسمان‌ها و زمين را نگاه مىدارد و وجودشان را ادامه مىدهد تا از ميان نروند ؛ و به يقين كه اگر آن دو از ميان بروند هيچ‌كس بعد از او نمىتواند آنها را نگهدارد و هستى آنها را برقرار دارد . همانا او بردبار است و در نابود ساختن آسمان‌ها و زمين تعجيل نمىكند ، و ساتر است و راه نيستى را بر آنها پوشيده مىدارد و بدين‌سبب آسمان‌ها و زمين تا مدتى معين برپا مىمانند . ( 41 )\r\nاين مشركان پيش از بعثت تو ، با سخت‌ترين سوگندهاى خود به نام خدا سوگند خوردند كه اگر پيامبرى بيم‌دهنده براى آنان بيايد ، و در داشتن پيامبر ، با يهوديان و مسيحيان يكسان شوند ، قطعا از هر يك از آن امّت‌ها هدايت‌يافته‌تر خواهند شد ؛ ولى هنگامى كه پيامبرى برايشان آمد و آنان را به عذاب الهى هشدار داد ، جز دورى و گريز بر آنان نيفزود . ( 42 )\r\nبرترىجويى آنان در روى زمين و نيرنگ زشتشان ريشه در گريز آنان از پيامبر و تكذيب آيات الهى دارد . [ بدانند كه 
  ] نيرنگ ناروا جز دامن صاحبش را نمىگيرد و اثر سوء آن جز به خود او بازنمىگردد . پس آيا جز همان سنّتى را كه در ميان امّت‌هاى حق‌ستيز نخستين جارى شد و آنان را هلاك ساخت ، انتظار مىبرند ؟ هرگز براى سنت خدا دگرگونى نمىيابى و هرگز سنّت خدا را قابل انتقال نخواهى يافت . ( 43 )\r\nآيا اين حق‌گريزان در زمين سير نكرده‌اند تا سنت الهى را به ديدهء عبرت دريابند و بدانند كه فرجام امت‌هايى كه پيش از ايشان مىزيستند و بسيار نيرومندتر از اينان بودند چگونه شد ؟ ! [ بدانند كه 
  ] هيچ‌چيزى نه در آسمان‌ها و نه در زمين ، خدا را ناتوان نمىسازد ؛ نه مكر مكّاران او را عاجز مىكند و نه نيروى قدرتمندان ؛ چرا كه او داناى مطلق است و نيرنگ‌ها غافلگيرش نمىكند ، و تواناى مطلق است و هيچ‌چيزى در برابر او مقاومت ندارد . ( 44 )\r\n\r\n","description":"","footnote":"","page_name":" 439 ","page_number":444},
  {"content":"\r\n\r\nو مقدر نيست كه همهء گنهكاران در دنيا كيفر شوند ؛ اگر خدا همهء مردم را به سزاى گناهانى كه انجام داده‌اند مؤاخذه مىكرد ، بر روى زمين هيچ جنبنده‌اى باقى نمىگذاشت ولى كيفر آنان را تا سرآمدى معين به تأخير مىاندازد و به آنان مهلت مىدهد ، و وقتى اجلشان فرارسيد ، آنان را به سزاى گناهانشان مؤاخذه مىكند ، چرا كه خدا به بندگان خود بينا و به رفتارشان داناست . ( 45 )\r\n\r\nسورهء يس / 36\r\nبه نام خداوند گسترده‌مهر مهربان\r\nيا . سين . ( 1 )\r\nسوگند به قرآن حكمت آميز ، ( 2 )\r\nكه تو يقينا از جملهء كسانى هستى كه به رسالت فرستاده شده‌اند . ( 3 )\r\nبه قرآن سوگند كه تو بر راهى راست قرار دارى ؛ راهى كه به خدا منتهى مىشود و تو را به نيكبختى مىرساند . ( 4 )\r\nقرآن از جانب خداى شكست‌ناپذير مهربان ، نازل شده است ؛ پس او بر منكران آن پيروز و بر باوردارندگان آن رحمت‌آورنده است . ( 5 )\r\nتو را به رسالت برانگيخت و قرآن را فروفرستاد تا مردمى را كه پدرانشان به وسيلهء هيچ پيامبرى بيم داده نشدند و ازاين‌رو در غفلت و بىخبرى به سر مىبردند ، از عذاب الهى بيم دهى . ( 6 )\r\nقطعا آن سخن ( وعدهء عذاب دوزخ ) دربارهء بيشترشان تحقق يافته است ؛ ازاين‌رو اين مشركان ايمان نخواهند آورد ؛ ( 7 )\r\nچرا كه بر گردن‌هايشان غل‌هايى نهاده‌ايم و دست‌هايشان را با آن غل‌ها بر گردن‌هايشان بسته‌ايم . آن غل‌ها تا چانه‌هايشان كشيده شده و تمام گردنشان را پوشانده و سرهايشان رو به بالا قرار گرفته است ، بدين سبب پيش روى خود را نمىبينند و راه راست را نمىيابند . ( 8 )\r\nو ما از پيش‌روى آنان حجابى و از پشت سرشان حجابى قرار داده‌ايم ، به‌گونه‌اى كه اطرافشان را پوشانده‌ايم ، ازاين‌رو نمىبينند و هدايت نمىشوند . ( 9 )\r\nآرى ، بر آنان يكسان است چه بيمشان بدهى يا بيمشان ندهى ؛ آنها ايمان نمىآورند . ( 10 )\r\nاينان كه غل‌ها بر گردن دارند و در حجابند ، از هشدارهاى تو بهره‌اى نمىبرند و چنانند كه گويى هشدارشان نداده‌اى . تو فقط كسى را هشدار مىدهى و هشدار تو براى او سودمند است كه قرآن را تصديق كند و به سمت و سوى آن گرايد و از خداى رحمان كه براى او در حجاب است ، بهراسد و در عين حال به رحمتش اميدوار باشد . چنين كسى را به آمرزش گناهان و بهشت كه پاداشى ارجمند است نويد ده . ( 11 )\r\nما خود ، مردگان را براى كيفر و پاداش زنده مىكنيم و كارهاى نيك و بدى را كه در دوران زندگى پيش فرستاده‌اند و نيز سنت‌هاى شايسته و ناشايستى را كه از خود در ميان مردم به جاى گذاشته‌اند ، همه را در كتابى ثبت مىكنيم ، و ما هرچيزى را در لوح محفوظ كه پيشواى خلايق است و مقدّرات حتمى آنها را به روشنى دربر دارد ، برشمرده و ثبت كرده‌ايم . ( 12 )\r\n\r\n","description":"","footnote":"","page_name":" 440 ","page_number":445},
  {"content":"\r\n\r\nداستان مردم انطاكيه روشنگر بشارت‌ها و هشدارهاى ماست . اى پيامبر ، اهالى آن آبادى را آن‌گاه كه فرستادگان ما بدان‌جا آمدند ، براى مردم مثل بزن ؛ ( 13 )\r\nآن‌گاه كه دو تن از رسولان خود را به سوى آنان فرستاديم [ و آنان مردم را به پرستش خداى يكتا و باور داشتن روز جزا فراخواندند 
  ] ، ولى بىدرنگ آن دو را تكذيب كردند ؛ ما نيز با گسيل داشتن سوّمين فرستادهء خود ، آن دو تن را نيرومند ساختيم ، پس هرسه نفر به مردم آن ديار گفتند : به يقين ما از جانب خدا به سوى شما به رسالت فرستاده شده‌ايم . ( 14 )\r\nمردم در پاسخ گفتند : شما جز بشرى مانند ما نيستيد و خداوند رحمان هيچ وحيى بر انسان فرونفرستاده است ، چرا كه بشر شايستهء نبوت و دريافت وحى نيست ؛ ما نيز بشريم و هرگز از جانب خدا وحيى به ما نرسيده است ، پس شما جز دروغ نمىگوييد . ( 15 )\r\nرسولان گفتند :\r\nبىترديد ما به سوى شما به رسالت فرستاده شده‌ايم و همين بس كه پروردگارمان اين را مىداند ؛ لذا نه از تكذيب شما باكى داريم و نه نيازمند تصديقتان هستيم . ( 16 )\r\nو بر ما جز ابلاغ آشكار پيام الهى ، تكليف ديگرى نيست . ( 17 )\r\nمردم آن ديار گفتند : ما [ امر 
  ] شما را به فال بد گرفته‌ايم ؛ به يقين اگر از اين كار دست برنداريد سنگسارتان مىكنيم و عذابى دردناك از ما به شما خواهد رسيد . ( 18 )\r\nفرستادگان ما گفتند : شومى شما با خود شماست . آن حق‌گريزى و باطل‌گرايى كه در درونتان ريشه دارد ، مايهء شومى شماست . آيا اگر حق را براى شما يادآورى كنند آن را انكار مىكنيد و آن را به فال بد مىگيريد و تهديد مىكنيد ؟ ! شما مردمى هستيد كه بىاندازه مرتكب گناه شده‌ايد ، و همين موجب حق‌ناپذيرى شما شده است . ( 19 )\r\nدر اين ميان مردى از دورترين نقطهء شهر شتابان آمد و گفت : اى قوم من ، از اين رسولان پيروى كنيد . ( 20 )\r\nاز كسانى كه براى رسالت خود ، مزدى از شما نمىطلبند و خود هدايت يافته‌اند پيروى كنيد و دعوتشان را بپذيريد . ( 21 )\r\nو بدانيد كه آفرينندهء آدميان ، تنها معبودى است كه شايستهء پرستش است ؛ پس چيست مرا كه نپرستم آن كسى را كه مرا پديد آورده و شما همه به سوى او بازگردانده مىشويد و به سزاى كارهايتان مىرسيد ؟ ( 22 )\r\nآيا جز خدا معبودانى برگزينم كه اگر خداى رحمان زيانى براى من بخواهد ، شفاعت آنها چيزى از آن زيان را از من دور نمىسازد و خود نيز نمىتوانند مرا نجات بخشند ؟ ! ( 23 )\r\nاگر جز خدا معبودانى را پرستش كنم ، در آن صورت قطعا در گمراهى آشكارى خواهم بود . ( 24 )\r\nاى فرستادگان خدا ، همانا من به پروردگارتان ايمان آورده‌ام ؛ پس گواهى مرا به يگانگى خدا بشنويد و گواه باشيد . ( 25 )\r\nولى مردم انطاكيه آن مرد مؤمن بااخلاص را به قتل رساندند ، و بىدرنگ از جانب خدا به او ندا رسيد كه : به بهشت درآى . آن مرد در آن سراى گفت : اى كاش ، قوم من مىدانستند ، ( 26 )\r\nكه پروردگارم گناهانم را بخشيد و مرا از بزرگواران درگاهش قرار داد . ( 27 )\r\n\r\n","description":"","footnote":"","page_name":" 441 ","page_number":446},
  {"content":"\r\n\r\nو پس از شهادت آن مرد هيچ لشكرى از آسمان بر قوم او نفرستاديم تا از آنان انتقام گيرند ، و پيش‌تر نيز براى نابود كردن تكذيب‌كنندگان لشكرى فرونفرستاديم . ( 28 )\r\nوسيلهء نابودى آن قوم ، تنها يك صيحه بود ، كه ناگهان همگى خاموش شدند . ( 29 )\r\nاى دريغا بر اين بندگان ، كه هيچ پيامبرى برايشان نيامد مگر اين‌كه پيوسته او را مسخره مىكردند . ( 30 )\r\nآيا درنيافته‌اند كه چه بسيار نسل‌ها را پيش از آنان هلاك كرديم ؟ آيا ندانسته‌اند كه هم‌اكنون گرفتار كيفر الهىاند و نمىتوانند به سوى اينان بازگردند ؟ ( 31 )\r\nو جز اين نيست كه همهء بندگان در پيشگاه ما گردآورى مىشوند و در روز قيامت براى حساب و جزا احضار مىگردند . ( 32 )\r\nو همين زمين مرده براى آنان آيت و نشانه‌اى بر ربوبيّت خداست كه آن را با رويش گياهان زنده كرديم و از آن دانه‌اى برآورديم كه از آن مىخورند . ( 33 )\r\nو بوستان‌هايى از درختان خرما و انگور در آن قرار داديم و چشمه‌ها در آن برشكافتيم ؛ ( 34 )\r\nتا از ميوهء آن بوستان‌ها كه خدا پديد آورده و دست‌هايشان آن را به عمل نياورده است بخورند ؛ پس چرا خدا را با اقرار به ربوبيت او و اظهار بندگى در برابرش ، سپاس نمىگويند ؟ ! ( 35 )\r\nمنزّه است آن‌كه همهء جفت‌ها را آفريد ؛ از گياهان و حيواناتى كه زمين آنها را مىروياند و پديد مىآورد ، و از آدميان و آفريدگانى كه بدانها آگاهى ندارند ؛ او همه را به صورت نر و ماده آفريد . ( 36 )\r\nو براى آدميان نشانه‌اى ديگر بر ربوبيت و يكتايى خدا در تدبير امر آسمان‌ها همين شب است كه روز را از آن به‌در مىآوريم و ناگهان آنان دوباره در تاريكى فرومىروند . ( 37 )\r\nو خورشيد آيت و نشانه‌اى ديگر است كه پيوسته روان است تا آن‌گاه كه با فرارسيدن اجلش به استقرار و سكونى كه براى آن تعيين شده است برسد . اين ، اندازه‌گيرى خداوندى است كه هيچ‌كس و هيچ‌چيز بر او فايق نمىآيد و به همهء مصلحت‌ها داناست . ( 38 )\r\nو براى حركت ماه منزل‌هايى ( بيست و هشتگانه ) را به اندازه معين كرديم . ماه اين منزل‌ها را مىپيمايد تا به جايگاه نخست خود بازگردد و بسان چوب خوشهء نخل كه ديرى از آن گذشته و منحنى شده است [ به صورت هلال 
  ] ديده شود . ( 39 )\r\nنه خورشيد را مىسزد كه ماه را دريابد و نه شب بر روز پيشىگيرنده است ؛ هريك از اينها و ديگر ستارگان چون ماهيان دريا در مدارى شناورند . ( 40 )\r\n\r\n","description":"","footnote":"","page_name":" 442 ","page_number":447},
  {"content":"\r\n\r\nو براى آنان نشانه‌اى ديگر از ربوبيت ما اين است كه فرزندانشان را در كشتى انباشته از بار و مسافر حمل كرده و آنان را از غرق شدن حفظ نموده‌ايم . ( 41 )\r\nو براى آنان چيزهاى ديگرى كه مانند كشتى بر آن سوار شوند آفريده‌ايم . ( 42 )\r\nتدبير كشتى و سرنشينان آن با ماست ؛ اگر بخواهيم آنان را در دريا فرو مىبريم ، آن‌گاه نه فريادرسى خواهند داشت و نه از غرق شدن نجات داده مىشوند . ( 43 )\r\nآرى ، هيچ وسيله‌اى براى نجاتشان نيست ، مگر رحمتى از جانب ما به آنان برسد و زنده بمانند و تا فرارسيدن سرآمدى كه برايشان معين كرده‌ايم ، از نعمت‌هاى دنيا بهره ببرند . ( 44 )\r\nو هنگامى كه به مشركان گفته مىشود : اين آيات و نشانه‌ها همه بيانگر اين است كه خدا پروردگار شماست ، بنابراين از اين شرك و بت‌پرستى كه پيش‌رو داريد ، و از آن عذاب و كيفرى كه پشت سر داريد بپرهيزيد ، باشد كه مورد رحمت الهى قرار گيريد ، رويگردان مىشوند . ( 45 )\r\nو هيچ نشانه‌اى از نشانه‌هاى پروردگارشان برايشان نمىآيد مگر اين‌كه از آن رويگردان‌اند . ( 46 )\r\nو هنگامى كه به آنان گفته مىشود : از آنچه خدا به شما روزى داده است به مستمندان انفاق كنيد و با آنان مهربان باشيد آنان كه كافر شده‌اند ، از روى مغالطه ، به كسانى كه ايمان آورده‌اند مىگويند : آيا به كسى خوراك دهيم كه اگر خدا مىخواست او را اطعام مىكرد و بىنيازش مىساخت ؟ ! شما كه مردم را به دستگيرى از مستمندان فرامىخوانيد جز در گمراهى آشكارى نيستيد . ( 47 )\r\nو به مسخره ، از پيامبر و مؤمنان مىپرسند : اگر راست مىگوييد كه روز قيامتى هست و خدا همگان را در آن گرد مىآورد ، اين وعده كى خواهد بود ؟ ( 48 )\r\nبرپايى قيامت و گردآورى آنان در آن صحنه بر خدا آسان است . آنان جز يك بانگ را كه با دميدن در صور ايجاد مىشود ، انتظار نمىكشند . آن بانگ به ناگاه آنان را در حالىكه با يكديگر كشمكش مىكنند ، فرومىگيرد و در دم هلاكشان مىسازد . ( 49 )\r\nآن‌گاه نه مىتوانند به ديگران وصيّتى كنند و نه فرصت مىيابند به سوى كسان خود بازگردند . ( 50 )\r\nو بار ديگر در صور دميده مىشود و به ناگاه آنان از گورهايشان برخاسته به سوى پروردگارشان مىشتابند . ( 51 )\r\nمىگويند : اى واى بر ما كه هلاك گشتيم ! چه كسى ما را از خوابگاهمان برانگيخت ؟ و سخن پيامبران را به ياد مىآورند و مىگويند : اين رستاخيز همان است كه خداوند رحمان وعده داده بود و فرستادگان خدا راست گفتند . ( 52 )\r\nآن دميدن در صور جز يك بانگ نيست كه در پى آن به ناگاه آنان گردآورى مىشوند و براى داورى نزد ما احضار مىگردند . ( 53 )\r\nپس امروز به هيچ‌كس اندك ستمى نمىشود ، زيرا جز آنچه انجام مىداديد ، سزا داده نمىشويد . ( 54 )\r\n\r\n","description":"","footnote":"","page_name":" 443 ","page_number":448},
  {"content":"\r\n\r\nهمانا بهشتيان امروز سرگرم كاروبار خويشند و گفتگوهايى خوش دارند . ( 55 )\r\nآنان و همسرانشان ، در زير سايه‌ها بر بالش‌ها تكيه زده‌اند . ( 56 )\r\nبراى آنان در آن‌جا ميوه‌هاست و هرچه آرزو كنند و بخواهند ، برايشان خواهد بود . ( 57 )\r\nسلام بر آنان باد . اين سلام از جانب پروردگارى رحمت‌آفرين به آنان گفته مىشود . ( 58 )\r\nآن روز به كفرپيشگان مىگوييم : اى گنهكاران ، امروز از بهشتيان جدا شويد . ( 59 )\r\nاى پسران آدم ، آيا به شما سفارش نكردم كه با پيروى از شيطان او را پرستش نكنيد ، زيرا او دشمن آشكار شماست ؟ ! ( 60 )\r\nو آيا سفارش نكردم كه مرا بپرستيد و از من اطاعت كنيد كه اين ، راهى است راست و شما را به نيكبختى مىرساند ؟ ! ( 61 )\r\nو به راستى شيطان گروه انبوهى از شما آدميان را به گمراهى كشانيد ، پس چرا خردورزى نمىكرديد و درنمىيافتيد ؟ ( 62 )\r\nدوزخ را در برابرشان حاضر مىسازيم و مىگوييم :\r\nاين است آن دوزخى كه همواره بدان تهديد مىشديد . ( 63 )\r\nامروز به سزاى اين‌كه كفر مىورزيديد در آن ماندگار باشيد . ( 64 )\r\nآن روز بر دهان‌هايشان مهر خموشى مىزنيم و اعضايشان را به سخن درمىآوريم ؛ دست‌هايشان با ما سخن مىگويند و از گناهانى كه به وسيلهء آنها انجام شده است به ما خبر مىدهند ، و پاهايشان نيز به گناهانى كه آنان فراهم آورده‌اند ، گواهى مىدهند . ( 65 )\r\nو اگر مىخواستيم ، چشمانشان را محو و بىفروغ مىكرديم ؛ آن‌گاه مىخواستند به سوى راه درست كه آنان را به مقصد برساند ، بر ديگران سبقت گيرند ولى با اين حال چگونه مىديدند ؟ ( 66 )\r\nو اگر مىخواستيم ، آنان را بر سر جايشان مسخ مىكرديم و شكلشان را زشت و قبيح مىساختيم ، آن‌گاه نه مىتوانستند در آن عذاب حركتى كنند و نه به حالت نخست خويش بازگردند . ( 67 )\r\nو [ شما مىبينيد كه 
  ] به هركس عمر دراز دهيم ، او را در آفرينش واژگونه مىكنيم و نيرويش را به ناتوانى و دانشش را به جهل و هوشياريش را به فراموشى مبدّل مىسازيم ؛ پس چرا خرد را به كار نمىگيرند و درنمىيابند كه ما مىتوانيم چشمانشان را نابينا سازيم و آنان را مسخ كنيم ؟ ! ( 68 )\r\nما به پيامبر شعر گفتن نياموختيم و شايستهء او هم نيست . قرآن شعر نيست ، بلكه مايهء تذكر است و كتابى است خوانده شده از جانب خدا و اين حقيقتى روشن است . ( 69 )\r\nما قرآن را بر او نازل كرديم تا به كسانى كه زنده‌اند و حق را درمىيابند هشدار دهد و آن سخن ما كه گفته‌ايم دوزخ را از شيطان و همهء پيروانش پر مىكنيم ، دربارهء كافران محقق شود . ( 70 )\r\n\r\n","description":"","footnote":"","page_name":" 444 ","page_number":449},
  {"content":"\r\n\r\nآيا انسان‌ها براى پى بردن به يكتايى خدا و ربوبيت او در جهان هستى نينديشيده و ندانسته‌اند كه ما دام‌هايى را كه دست‌هايمان آنها را ساخته و در خلقتشان شريكى نداشته‌ايم براى آنان آفريده و در اختيارشان نهاده‌ايم و اينك آنان مالك آنها هستند ؟ ! ( 71 )\r\nو دام‌ها را مسخّر آنان كرديم ، پس از آنهاست وسيلهء سوارى آنان و از گوشت آنها مىخورند . ( 72 )\r\nو براى آنان در آن دام‌ها سودها و نوشيدنىهاست ؛ پس چرا به سپاس اين نعمت‌ها خدا را پرستش نمىكنند ؟ ( 73 )\r\nدلايل توحيد آشكار است ، ولى مشركان به جاى خدا معبودانى چون بتان ، شياطين و سران ستمگر را به خداوندگارى برگزيده و به پرستش آنها پرداخته‌اند ، به اين اميد كه از سوى آنها يارى شوند . ( 74 )\r\nآنها نمىتوانند پرستشگران خود را يارى كنند و مشركان سپاه معبودان خود و دنباله‌رو آنهايند و در قيامت همراه معبودانشان براى كيفر احضار خواهند شد . ( 75 )\r\nبا روشن شدن اين حقيقت كه مشركان دل به يارى ناتوانان بسته‌اند و در قيامت كيفر خواهند ديد ، نبايد گفتار كفرآلودشان تو را غمگين كند . آنان نمىتوانند بر ما غلبه كنند ، زيرا ما آنچه را كه از گفته‌ها پنهان مىدارند و آنچه را آشكار مىسازند مىدانيم . ( 76 )\r\nآيا انسان به روشنى ندانسته است كه ما او را از نطفه‌اى ناچيز آفريديم پس ناگهان او ستيزه‌گرى شده است كه آشكارا با ما به كشمكش مىپردازد ؟ ! ( 77 )\r\nاو از آن‌روى كه آفرينش خود را فراموش كرده بود ، استخوان‌هاى پوسيده را براى ما مثل آورد ، تا ناممكن بودن رستاخيز را به اثبات رساند . گفت : چه‌كسى اين استخوان‌ها را در حالىكه پوسيده‌اند ، حياتى دوباره خواهد بخشيد ؟ ! ( 78 )\r\nاى پيامبر ، در پاسخ او بگو : همان توانمندى كه نخستين بار آن استخوان‌ها را پديد آورد ، آنها را زنده مىكند . او به هرآفريده‌اى بسى داناست . ويژگىهاى همهء خلايق را چه پيش از مرگشان و چه پس از مرگشان مىداند ، پس زنده كردن مردگان براى او سهل است . ( 79 )\r\nهمان توانمندى كه براى شما از درخت سبز ( مرخ و عفار ) كه تر و تازه است آتشى پديدار كرد كه شما بىدرنگ از آن ، آتش مىافروزيد . ( 80 )\r\nآيا آن كسى كه آسمان‌ها و زمين را آفريده است توانا نيست كه با آفرينش دوبارهء انسان‌ها همانندشان را بيافريند ؟ ! چرا ، تواناست و اوست آفريننده‌اى كه همواره مىآفريند و به همهء خلايق داناست . ( 81 )\r\nوقتى ايجاد چيزى را بخواهد ، كارش جز اين نيست كه به آن مىگويد : باش . پس آن موجود مىشود . ( 82 )\r\nپس ، از ناتوانى منزّه بدان آن كسى را كه هستى هرچيزى به دست اوست و همگان به سوى او بازگردانده مىشويد . ( 83 )\r\n\r\nسورهء صافّات / 37\r\n\r\n","description":"","footnote":"","page_name":" 445 ","page_number":450},
  {"content":"\r\n\r\nبه نام خداوند گسترده‌مهر مهربان\r\nسوگند به آن فرشتگان صف كشيده ، كه در مسير وحى به صف درآمده‌اند ، ( 1 )\r\nپس به آن فرشتگان بازدارنده ، كه شياطين را از تصرف در وحى بازمىدارند ، ( 2 )\r\nپس به آن فرشتگان تلاوت‌كننده كه قرآن ، آن يادآور الهى را بر پيامبر مىخوانند ، ( 3 )\r\nبه تمامى اينها سوگند كه معبود همهء شما قطعا يكى است . ( 4 )\r\nچرا كه اوست پروردگار آسمان‌ها و زمين و آنچه ميان آن دو است ، و اوست پروردگار همهء خاورها . ( 5 )\r\nهرآينه ما نزديك‌ترين آسمان را ، به اين ستارگان زينت‌بخش آراستيم . ( 6 )\r\nو آن را از نفوذ هرجن شرور و پليدى نگاه داشتيم . ( 7 )\r\nآنان از گوش فرادادن به مجمع فرشتگان بزرگوار كه ساكنان آسمان‌هاى بالا هستند و از خبرهاى غيبى جهان گفت‌وگو دارند ، بازداشته شده‌اند ، و از هرسو به آنان تير افكنده مىشود ، ( 8 )\r\nتا طرد شوند و به عالم فرشتگان راه نيابند ، و براى آنان عذابى است پيوسته و دائم . ( 9 )\r\nمگر كسى كه دزدانه گوش فرادهد و خبرى بربايد ، كه شهابى شكافنده كه هدف را خطا نمىكند ، در پى او خواهد افتاد . ( 10 )\r\nحال از مشركان نظر بخواه كه آيا آنان در خلقت استوارترند يا آسمان‌ها و زمين و فرشتگانى كه پديد آورده‌ايم ؟ ما انسان‌ها را از گلى چسبنده آفريده‌ايم ؛ ازاين‌رو آنها ضعيف‌ترند و هرگز بر ما چيره نخواهند شد . ( 11 )\r\nبلكه اى محمد ، از اين‌كه پيام به حق تو را دروغ مىشمرند تعجّب كرده‌اى ، و آنان رسالت و دعوت تو را به مسخره مىگيرند . ( 12 )\r\nو چون نشانه‌هاى توحيد و دين حق را به آنان يادآور شوند ، آگاهى نمىيابند . ( 13 )\r\nاين مشركان وقتى معجزه‌اى ( چون قرآن و شكافته شدن ماه را ) ببينند ، آن را به ريشخند مىگيرند . ( 14 )\r\nو مىگويند : اين چيزى كه محمد آن را معجزه مىخواند ، جز افسونى آشكار نيست . ( 15 )\r\nمىگويند : آيا چون مرديم و خاك گشتيم و استخوان‌هايى [ پوسيده 
  ] شديم ، آيا به راستى برانگيخته مىشويم ؟ ! ( 16 )\r\nو آيا پدران نخستين ما كه نابود شده‌اند برانگيخته مىشوند ؟ ! ( 17 )\r\nاى پيامبر ، بگو : آرى ، شما و پدرانتان زنده خواهيد شد ، در حالىكه خوار و ذليل هستيد . ( 18 )\r\nچرا كه آن حيات دوباره تنها [ در پى 
  ] يك بانگ است كه آنان را از گورها به صحنهء قيامت مىآورد و ناگهان مبهوت و متحيّر مىنگرند . ( 19 )\r\nو مىگويند : اى واى بر ما كه هلاك شديم .\r\nاين ، روز جزاست . ( 20 )\r\nآرى ، اين است روز جدايى ، كه با داورى خداوند حق از باطل و مجرمان از مؤمنان جدا مىشوند ؛ همان روزى كه پيوسته آن را دروغ مىشمرديد . ( 21 )\r\nپس به فرشتگان مىگوييم : كسانى را كه ستم كرده‌اند ، به همراه شياطينى كه دمسازشان بودند از جايگاهشان به درآوريد و نيز آنچه را عبادت مىكردند ، ( 22 )\r\nهمان معبودانى كه به جاى خدا مىپرستيدند ، سپس آنها را يك جا به راه دوزخ برانيد . ( 23 )\r\nو بر صراط دوزخ نگاهشان داريد ، كه آنان مورد بازخواست قرار مىگيرند . ( 24 )\r\n\r\n","description":"","footnote":"","page_name":" 446 ","page_number":451},
  {"content":"\r\n\r\nاز آنان مىپرسند : از چه رو در برابر حق گردنكشى مىكرديد ، و اينك شما را چه شده است كه در ستيز با حق ، يكديگر را يارى نمىكنيد ؟ ( 25 )\r\nنه ، بلكه ، آنان امروز تسليم‌اند . ( 26 )\r\nبرخى از آنان روى به برخى ديگر مىآورند و پرخاشگرانه از يكديگر پرس‌وجو مىكنند . ( 27 )\r\nپيروان به سران خود مىگويند : شما بوديد كه فريبكارانه از در راستى و خيرخواهى بر ما وارد مىشديد و با اين شيوه ما را از راه به درمىكرديد و ما را به اين سرنوشت شوم افكنديد . ( 28 )\r\nسران كفر مىگويند : ما شما را از ايمان بازنداشتيم تا مسئول فرجام هلاكت‌بار شما باشيم ، بلكه شما اصلا ايمان نداشتيد . ( 29 )\r\nما بر شما هيچ‌گونه تسلطى نداشتيم تا شما را از ايمان به سوى كفر سوق دهيم ، بلكه خودتان مردمى سركش بوديد ؛ چنان‌كه ما نيز گردنكشى مىكرديم . ( 30 )\r\nپس سخن خداوند بر همهء ما تثبيت شد كه ما قطعا چشندگان عذاب دوزخيم . ( 31 )\r\nدر نتيجه ما شما را به بيراهه افكنديم ، چرا كه ما خود گمراه بوديم و گمراهان جز گمراهى به بار نمىآورند . ( 32 )\r\nپس در آن روز ، پيشوايان شرك و كفر و پيروانشان ، همه در عذاب دوزخ شريك يكديگرند . ( 33 )\r\nبه يقين ، ما با همهء مشركان گناه‌پيشه همين‌گونه رفتار خواهيم كرد . ( 34 )\r\nزيرا هنگامى كه به آنان گفته مىشد : معبودى شايستهء پرستش جز خدا نيست ، بر گردنكشى خود اصرار مىورزيدند . ( 35 )\r\nو مىگفتند : آيا به راستى ما براى شاعرى مجنون معبودانمان را رها سازيم ؟ ! ( 36 )\r\nنه ! محمد شاعر و مجنون نيست ؛ او قرآن را كه سراسر حق است آورده و پيامبران پيشين را تصديق كرده است . ( 37 )\r\nقطعا شما به سزاى گردنكشى و حق‌ناباورى خود عذاب دردناك دوزخ را خواهيد چشيد . ( 38 )\r\nو جز آنچه انجام مىداديد سزا داده نمىشويد . ( 39 )\r\nليكن آنان كه بندگى خدا كرده و براى او خالص شدند پس به غير او دل نبستند ، در آن جهان علاوه‌بر پاداش كردارشان پاداشى ديگر خواهند يافت . ( 40 )\r\nبراى آنان در بهشت رزقى معلوم ( ويژه و ممتاز ) است . ( 41 )\r\nميوه‌هايى [ گوناگون 
  ] ، در حالىكه از كرامتى خاص نيز برخوردارند . ( 42 )\r\nدر بهشت‌هايى پرنعمت اقامت دارند . ( 43 )\r\nبر تخت‌هايى ويژه روبه‌روى يكديگر مىنشينند . ( 44 )\r\nبر گرد آنان جام شرابى از بادهء زلال مىگردانند ؛ ( 45 )\r\nباده‌اى سفيد و درخشان كه براى نوشندگانش بسى خوشگوار است . ( 46 )\r\nنه زيانى دارد و نه ايشان از آن به مستى مىافتند . ( 47 )\r\nو نزدشان حوريانى است چشم فروهشته با نگاهى پرناز و كرشمه و چشمانى درشت و زيبا . ( 48 )\r\nآنها [ به قدرى سفيد و شفّافند كه 
  ] گويى تخم پرندگانند كه پنهانشان كرده‌اند . ( 49 )\r\nبهشتيان ، آن‌گاه كه بر سريرها نشسته‌اند ، برخى به برخى ديگر روى مىآورند و از كاروبار يكديگر پرس‌وجو مىكنند . ( 50 )\r\nگوينده‌اى از ميانشان مىگويد : همانا مرا در دنيا همنشينى بود ؛ ( 51 )\r\n\r\n","description":"","footnote":"","page_name":" 447 ","page_number":452},
  {"content":"\r\n\r\nكه مىگفت : آيا تو واقعا از كسانى هستى كه رستاخيز را باور دارند ؟ ! ( 52 )\r\nمىگفت : آيا وقتى مرديم و خاك گشتيم و استخوان‌هايى [ پوسيده 
  ] شديم ، به راستى زنده مىشويم و سزا مىبينيم ؟ ! ( 53 )\r\nسپس آن مرد بهشتى به ياران خود مىگويد : آيا شما [ هم 
  ] به دوزخ سر مىكشيد تا همنشين مرا ببينيد و فرجامش را بنگريد ؟ ( 54 )\r\nپس او به آتش سر مىكشد و همنشينش را در ميانهء دوزخ مىبيند . ( 55 )\r\nبه او مىگويد : به خدا سوگند ، نزديك بود مرا به دوزخ افكنى و به هلاكتم اندازى . ( 56 )\r\nو اگر نعمت هدايت و توفيق پروردگارم نبود ، قطعا من نيز از كسانى بودم كه براى عذاب احضار مىشدم . ( 57 )\r\nآن‌گاه آن مرد بهشتى روى به ياران خود مىكند و با شادى بسيار مىگويد :\r\nاى ياران ، آيا ما ديگر نخواهيم مرد ؟ ( 58 )\r\nآيا جز همان مرگ نخستينمان ، مردن ديگرى نخواهيم داشت ؟ آيا ما گرفتار عذاب نمىشويم ؟ ( 59 )\r\nآرى ، ما جاودانه‌ايم و رنجى نخواهيم ديد . به راستى اين همان رستگارى و سعادت بزرگ است . ( 60 )\r\nپس اهل عمل بايد در دنيا براى دستيابى به چنين پاداشى بكوشند . ( 61 )\r\nآيا آن روزى نيكوى بهشتيان ، براى پذيرايى خوب است يا درخت زقّوم كه براى دوزخيان آماده شده است ؟ ( 62 )\r\nبه يقين ، ما آن درخت را رنج و عذابى براى ستمكاران قرار داديم . ( 63 )\r\nهمانا زقّوم ، درختى است كه در قعر دوزخ مىرويد . ( 64 )\r\nخوشه‌اش از نهايت زشتى ، گويى سرهاى شياطين است . ( 65 )\r\nآن ستمكاران دوزخى سخت گرسنه‌اند و قطعا از آن خواهند خورد و شكم‌هاى خود را از آن پر خواهند كرد . ( 66 )\r\nسپس براى آنان علاوه بر خوراك زقّوم آب جوشانى است كه با آنچه خورده‌اند آميخته مىگردد . ( 67 )\r\nپس از نوشيدن آب جوشان ، قطعا به سوى دوزخ باز خواهند گشت . ( 68 )\r\nاين كيفرها از آن‌روست كه آنان پدرانشان را گمراه يافتند ، ( 69 )\r\nولى در پيروى از ايشان درنگ نكردند و شتابان در پى آنان رفتند . ( 70 )\r\nبه يقين پيش از آنها بيشتر پيشينيان نيز گمراه شدند . ( 71 )\r\nو به راستى ما در ميان مردمان نخستين ، پيامبرانى فرستاديم تا هشدارشان دهند . ( 72 )\r\nپس بنگر فرجام هشدارداده‌شدگان چگونه شد ؛ همگان به عذاب الهى گرفتار شدند و هلاك گشتند . ( 73 )\r\nفقط آنان كه بندگى خدا كردند و براى او خالص شدند و دل به غير او نبستند ، نجات يافتند . ( 74 )\r\nو همانا نوح ما را ندا داد و در برابر قوم ستم‌پيشه‌اش از ما يارى طلبيد و ما خواستهء او را اجابت كرديم و نيك اجابت‌كننده‌ايم . ( 75 )\r\nما آنان را به طوفان گرفتار ساختيم و نوح و كسانش [ خانواده و مؤمنان قومش 
  ] را از آن اندوه بزرگ رهانيديم . ( 76 )\r\n\r\n","description":"","footnote":"","page_name":" 448 ","page_number":453},
  {"content":"\r\n\r\nو پس از آنان ، تنها نسل او را باقى گذاشتيم و ديگر نسل‌ها را از ميان برديم . ( 77 )\r\nو پيامش را در ميان امّت‌هايى كه پس از او آمدند زنده نگاه داشتيم و تا قيامت نيز زنده نگاه خواهيم داشت . ( 78 )\r\nسلام بر نوح باد ، سلامى از جانب همهء امت‌هاى بشرى تا روز رستاخيز ( 79 )\r\nما همهء نيكوكاران را آن‌گونه كه به نوح پاداش داديم ، جزا مىدهيم . ( 80 )\r\nاو از بندگان حقيقى ما و از مؤمنان راستين بود . ( 81 )\r\nاما ديگران را ( - كافران قوم نوح را ) به طوفان غرق كرديم . ( 82 )\r\nو به راستى ابراهيم از جملهء پيروان مكتب نوح بود . ( 83 )\r\nآن‌گاه كه با دلى پاك از هرگونه شرك و خوى ناپسند و كدورت گناه به سوى پروردگارش آمد و به او ايمان آورد . ( 84 )\r\n[ و 
  ] آن‌گاه كه به پدر و قومش گفت :\r\nچه‌چيزى را مىپرستيد ؟ ( 85 )\r\nآيا جز خدا معبودانى را مىطلبيد كه شايستگى آنها براى پرستش دروغ محض است ؟ ( 86 )\r\nبا اين وصف پندارتان دربارهء پروردگار جهانيان چيست ؟ [ گمان مىكنيد با شما چه خواهد كرد ؟ 
  ] . ( 87 )\r\nروزى مردم شهر براى مراسم عيد آماده شدند و ابراهيم را نيز فراخواندند . او نگاهى به ستارگان انداخت ، ( 88 )\r\nو گفت : من بيمارم و از حضور در اين مراسم ناتوان . ( 89 )\r\nپس مردم از او روى گرداندند و خود از شهر بيرون شدند . ( 90 )\r\nابراهيم به سوى معبودانشان رفت و با خشم گفت : چرا از اين خوراكىها كه براى شما تهيّه ديده‌اند ، نمىخوريد ؟ ( 91 )\r\nشما را چه شده است كه سخن نمىگوييد و پاسخ مرا نمىدهيد ؟ ( 92 )\r\nسپس بر آنها تاخت و با دست راستش بر آنها نواخت . ( 93 )\r\nقوم ابراهيم از رخداد بتكده آگاه شدند و شتابان به سوى او روى آوردند . ( 94 )\r\nابراهيم را گرفتند و در حضور مردم ، دربارهء شكنندهء بت‌ها از او سؤال كردند . ابراهيم گفت : آيا چيزى را كه خود مىتراشيد مىپرستيد ؟ ( 95 )\r\nبا اين‌كه خدا شما و آنچه را مىسازيد ، آفريده است . ( 96 )\r\nبت‌پرستان گفتند : بنايى براى او بسازيد [ و در آن آتش بيفروزيد 
  ] سپس او را در آتش فروزان بيفكنيد . ( 97 )\r\nآرى ، خواستند براى نابودى ابراهيم چاره‌اى كنند ، ولى ما با سرد كردن آتش و تأمين سلامت او ، آنان را پست‌ترين مردم قرار داديم . ( 98 )\r\nو او به پدر و قوم خود گفت : همانا من به سوى پروردگارم روانه مىشوم و به سرزمينى مىروم كه با آسودگى خاطر به عبادت او بپردازم و به درگاهش نيايش كنم ؛ حتما او مرا راهنمايى خواهد كرد . ( 99 )\r\nو در دعايش گفت : پروردگارا ، فرزندى از زمرهء درستكاران به من عطا فرما . ( 100 )\r\nپس ما او را به پسرى نوجوان و بردبار بشارت داديم . ( 101 )\r\nآن‌گاه اسماعيل تولد يافت و رشد كرد و هنگامى كه به سنّ جوانى رسيد و توانست پابه‌پاى پدرش ابراهيم به كار و تلاش روزانه بپردازد ، ابراهيم گفت : پسر جانم ، من مكرّر در خواب مىبينم كه تو را سر مىبرم ، پس در اين امر بينديش و ببين نظرت چيست ؟ اسماعيل گفت : اى پدر ، آنچه را بدان مأمور مىشوى انجام ده ؛ اگر خدا بخواهد ، مرا از صابران خواهى يافت . ( 102 )\r\n\r\n","description":"","footnote":"","page_name":" 449 ","page_number":454},
  {"content":"\r\n\r\nپس وقتى ابراهيم و فرزندش تسليم فرمان خدا شدند و ابراهيم او را بر گونه‌اش به زمين انداخت ، منظره‌اى سخت و ناگوار پديدار شد . ( 103 )\r\nو ما او را ندا داديم كه اى ابراهيم ، ( 104 )\r\nهمانا آن رؤيا را حقيقت بخشيدى و آنچه را مأمور شدى انجام دادى ؛ ما همان‌گونه كه ابراهيم را آزموديم و پاداش داديم ، نيكوكاران را مىآزماييم و پاداش مىدهيم . ( 105 )\r\nبه يقين اين فرمان ، همان آزمون روشن بود . ( 106 )\r\nو فرزندش اسماعيل را در برابر قربانى بزرگى بازخريديم . ( 107 )\r\nو پيامش را در ميان امت‌هايى كه پس از او آمدند زنده نگاه داشتيم و تا قيامت نيز زنده نگاه خواهيم داشت . ( 108 )\r\nسلام خدا بر ابراهيم ! ( 109 )\r\nهمهء نيكوكاران را آن‌گونه كه ابراهيم را پاداش داديم ، پاداش مىدهيم . ( 110 )\r\nاو از بندگان واقعى ما و از مؤمنان راستين بود . ( 111 )\r\nو او را به ولادت فرزندى ديگر به نام اسحاق كه پيامبرى از زمرهء درستكاران بود ، بشارت داديم . ( 112 )\r\nو در آنچه به او و اسحاق عطا كرديم ، بركت نهاديم ، و از نسل آن دو ، گروهى نيكوكارند و گروهى با ارتكاب گناهان آشكارا بر خود ستم مىكنند . ( 113 )\r\nو به راستى به موسى و هارون نعمتى بزرگ عطا كرديم . ( 114 )\r\nو آن دو و قومشان را از آن اندوه بزرگ كه فرعونيان براى آنان به وجود آورده بودند ، رهايى بخشيديم . ( 115 )\r\nو آنان را يارى كرديم ، در نتيجه بر فرعونيان پيروز شدند . ( 116 )\r\nو به موسى و هارون آن كتاب را ارزانى داشتيم كتابى كه نيازهاى مادى و معنوى مردم را برايشان آشكار مىساخت و آنها را بيان مىكرد . ( 117 )\r\nو آن دو را به راه راست كه ضامن نيكبختى انسان‌هاست هدايت كرديم . ( 118 )\r\nو پيامشان را در ميان امت‌هايى كه پس از آنان آمدند زنده نگاه داشتيم و تا قيامت نيز زنده نگاه خواهيم داشت . ( 119 )\r\nسلام خدا بر موسى و هارون ! ( 120 )\r\nما همهء نيكوكاران را بدين‌سان كه آن دو را پاداش داديم ، پاداش مىدهيم . ( 121 )\r\nآنها از بندگان واقعى ما و از مؤمنان راستين بودند . ( 122 )\r\nو الياس نيز از فرستادگان ما بود . ( 123 )\r\nياد كن زمانى را كه به قومش گفت :\r\nآيا [ از عذاب خدا 
  ] نمىهراسيد ؟ ( 124 )\r\nآيا « بعل » را مىخوانيد و به پرستش آن مىپردازيد و عبادت بهترين آفرينندگان را وامىگذاريد ؟ ( 125 )\r\nعبادت خدا را كه پروردگار شما و پروردگار پدران نخستين شماست ؟ ( 126 )\r\n\r\n","description":"","footnote":"","page_name":" 450 ","page_number":455},
  {"content":"\r\n\r\nقوم الياس بىدرنگ او را تكذيب كردند ، و قطعا آنان در روز قيامت براى عذاب احضار خواهند شد . ( 127 )\r\nليكن از ميان آنان ، بندگان خالص شده براى خدا كه بندگى او كردند و دل به غير او نبستند ، در آن روز عذابى نخواهند چشيد . ( 128 )\r\nما پيام او را در ميان امت‌هايى كه پس از او آمدند زنده نگاه داشتيم و تا روز قيامت نيز زنده نگاه خواهيم داشت . ( 129 )\r\nسلام خدا بر الياس ! ( 130 )\r\nما همهء نيكوكاران را آن‌گونه كه به الياس پاداش داديم ، پاداش مىدهيم . ( 131 )\r\nاو از بندگان واقعى ما و از مؤمنان راستين بود . ( 132 )\r\nو همانا لوط از فرستادگان ما بود . ( 133 )\r\n[ ياد كن 
  ] وقتى را كه او و همهء خانواده‌اش را از عذاب رهايى بخشيديم ، ( 134 )\r\nبجز همسر پيرش كه در زمرهء كسانى بود كه در عذاب باقى ماندند و بدان هلاك گشتند . ( 135 )\r\nسپس ديگران را ، همانان كه لوط به سويشان فرستاده شد ، هلاك كرديم . ( 136 )\r\n( سرزمين آنان در مسير حجاز و شام است ) و شما مردم حجاز قطعا بر ويرانه‌هاى ديارشان صبحگاهان عبور مىكنيد ؛ ( 137 )\r\nو نيز شامگاهان بر آن‌جا مىگذريد ؛ پس چرا خرد را به كار نمىگيريد و درنمىيابيد ؟ ( 138 )\r\nو به يقين ، يونس از فرستادگان ما بود . ( 139 )\r\n[ ياد كن 
  ] زمانى را كه او گريخت و به سوى كشتى انباشته از سرنشين رفت . ( 140 )\r\nكشتى در دريا حركت كرد و ماهى بزرگى راه را بر كشتى بست ؛ پس يونس با ديگر سرنشينان قرعه انداختند ، قرعه به نام او درآمد و از شكست‌خوردگان شد . ( 141 )\r\nيونس را بىدرنگ به دريا انداختند و آن ماهى او را بلعيد در حالىكه نكوهيده بود . ( 142 )\r\nو اگر از زمرهء تسبيح‌گويان خدا نبود ، ( 143 )\r\nقطعا تا روزى كه مردم از قبرها برانگيخته مىشوند ، در شكم ماهى مىماند و از آن‌جا برانگيخته مىشد . ( 144 )\r\nآرى ، چون يونس را تسبيح‌گوى خويش يافتيم ، او را در حالىكه بيمار بود ، از شكم ماهى به زمينى بىگياه كه سايبانى در آن يافت نمىشد ، بيرون انداختيم . ( 145 )\r\nو بر فراز او درختى از نوع كدو رويانديم تا آن را سايبان خود گيرد . ( 146 )\r\nو او را به سوى قومش كه يكصد هزار نفر بلكه افزون بر آن بودند ، به رسالت فرستاديم . ( 147 )\r\nپس به او ايمان آوردند ، ازاين‌رو هلاكشان نساختيم و تا سرآمدى كه برايشان مقرّر شده بود ، آنان را از نعمت‌هاى دنيا برخوردار كرديم . ( 148 )\r\nمشركان مىپندارند فرشتگان دختران خدايند ؛ اى پيامبر ، از آنان جويا شو كه آيا دختران براى پروردگارت و پسران براى آنان است ؟ ! ( 149 )\r\nآيا فرشتگان را دختر آفريده‌ايم و ايشان آفرينش آنها را نظاره‌گر بودند ؟ ! ( 150 )\r\nبدانيد كه آنان بر اثر دروغ‌پردازىهاى خود مىگويند : ( 151 )\r\nخدا فرزند آورده است بىترديد آنان دروغگويانند . ( 152 )\r\nآيا خدا در گرفتن فرزند ، دختران را بر پسران برگزيده است ؟ ! ( 153 )\r\n\r\n","description":"","footnote":"","page_name":" 451 ","page_number":456},
  {"content":"\r\n\r\nشما را چه شده است ؟ ! چگونه بىدليل حكم مىكنيد ؟ ! ( 154 )\r\nآيا درنمىيابيد كه خداوند از داشتن فرزند منزّه است ؟ ! ( 155 )\r\nآيا شما را كتابى آسمانى هست كه مدعاى شما در آن ثبت شده باشد و شما از برهانى روشن برخوردار باشيد ؟ ! ( 156 )\r\nاگر راست مىگوييد ، كتابتان را بياوريد و آن را ارائه دهيد . ( 157 )\r\nو مشركان ميان خدا و جنيان نسبت خويشاوندى پنداشتند و آنها را فرزندان خدا شمردند ، در حالىكه جنّيان به خوبى مىدانند كه خودشان براى حساب و جزا احضار خواهند شد . آيا فرزندان خدا محاكمه مىشوند ؟ ! ( 158 )\r\nمنزّه است خدا از آنچه مشركان او را بدان وصف مىكنند و داشتن فرزند را به او نسبت مىدهند . ( 159 )\r\nليكن بندگان خالص شده براى خدا ، كه او را پرستش مىكنند و دل به غير او نمىبندند ، خدا را به اوصافى كه درخور اوست مىستايند . ( 160 )\r\nقطعا شما مشركان و آنچه مىپرستيد ، ( 161 )\r\nنمىتوانيد هيچ‌كس را بر ضد خدا گمراه كنيد ، ( 162 )\r\nمگر كسى را كه خود از پى آتش دوزخ روانه است . ( 163 )\r\nجبريل و ساير فرشتگان سخنشان اين است كه : هيچ‌يك از ما نيست مگر اين‌كه مقام و منزلتى معين دارد و نمىتواند از آن تخطى كند . ( 164 )\r\nهمانا ما به انتظار فرمان خدا در پيشگاه او صف كشيده‌ايم . ( 165 )\r\nو ما تسبيح‌گويان خداييم و ساحتش را از آنچه شايستهء او نيست ، منزّه مىشمريم . ( 166 )\r\nبه يقين ، مشركان قريش و هم‌مسلكانشان مىگفتند : ( 167 )\r\nاگر كتابى يادآور ، از آن‌گونه كه بر امّت‌هاى نخستين نازل شد ، نزد ما بود ، ( 168 )\r\nقطعا ما راه مىيافتيم و بندگانى مىشديم خالص شده براى خدا . ( 169 )\r\nديرى نگذشت كه ما قرآن را برايشان فروفرستاديم ، ولى آنان به گفتهء خود وفا نكردند و به آن كافر شدند ؛ پس زود است كه وزر و و بال كفرشان را بدانند . ( 170 )\r\nهمانا بيشتر سخن و قضاى ما در حق آن بندگانى كه آنان را به رسالت فرستاديم مقرّر و حتمى شد ، ( 171 )\r\nكه : آنان قطعا بر دشمنانشان پيروز خواهند شد . ( 172 )\r\nو اين‌كه : گروه و لشكر ما ، آن مؤمنان مجاهد ، بر مخالفانشان چيره خواهند گرديد . ( 173 )\r\nپس اى پيامبر ، تا زمانى نه‌چندان طولانى ، از مشركان قوم خود روى بگردان و آنان را مهلت ده . ( 174 )\r\nدر اين مدت آنان را بنگر و انكار و دشمنىشان را نظاره كن ؛ زود است كه آنان نيز فرجام انكار و سركشى خود را ببينند و بنگرند كه چگونه به دست شما كشته و اسير مىگردند . ( 175 )\r\nپس آيا مشركان خواهان آنند كه هرچه زودتر عذاب ما به سراغشان بيايد ؟ ( 176 )\r\n[ بدانند 
  ] آن‌گاه كه عذاب به درگاه خانه‌هايشان فرود آيد و همگان را فراگيرد ، بامداد كسانى كه اخطار شده‌اند ، بامداد بدى است . ( 177 )\r\nو تا مدتى از آنان روى بگردان و تا فرارسيدن اجلشان به آنان مهلت ده . ( 178 )\r\nو در اين مدت ، كفر و عصيان مردم را نظاره‌گر باش ؛ ديرى نمىگذرد كه آنان فرجام شوم كفر و گناه خويش را كه همان عذاب دوزخ است بنگرند . ( 179 )\r\nمنزّه است پروردگار تو - پروردگار عزتمند - از آنچه مشركان او را بدان وصف مىكنند . ( 180 )\r\nو سلام خدا بر همهء فرستادگان . ( 181 )\r\nو سپاس خداى را كه پروردگار جهانيان است . ( 182 )\r\n\r\nسورهء ص / 38\r\n\r\n","description":"","footnote":"","page_name":" 452 ","page_number":457},
  {"content":"\r\n\r\nبه نام خداوند گسترده‌مهر مهربان\r\nص . سوگند به قرآن ، اين كتاب يادآور توحيد و معارف الهى ، كه تو از پيامبران و هشداردهندگانى . ( 1 )\r\n[ پافشارى كافران بر كفر خود ، نشانهء كوتاهى قرآن در بيان معارف نيست ، 
  ] بلكه آنان كه كافر شده‌اند ، در حالت امتناع از پذيرش قرآن و مخالفت با آن قرار دارند . ( 2 )\r\nچه بسيار نسل‌ها را كه پيش از اينان بودند و پيامبرانشان را تكذيب كردند ، هلاك ساختيم ؛ پس خدا را به فريادرسى خواندند ، ولى زمان ، زمان تأخير عذاب نبود . ( 3 )\r\nو از اين‌كه پيامبرى هشداردهنده از جنس خودشان برايشان آمده است در شگفت‌اند ، و كافران گفتند :\r\nاين مرد افسونگرى دروغ‌پرداز است كه آنچه را خود بافته است كلام خدا مىنامد . ( 4 )\r\nآيا محمّد اين معبودان فراوان را يك معبود قرار داده ، و پنداشته است كه آنها شايستهء پرستش نيستند و تنها خدا شايستهء عبادت است ؟ ! راستى اين چيزى بسيار شگفت‌آور است . ( 5 )\r\nمهتران قريش چون دريافتند كه پيامبر از انكار خدايانشان دست برنمىدارد و به سازش با آنان گرايشى ندارد ، مجلس او را ترك كردند و به يكديگر گفتند : بايد به راه خود برويد و بر پرستش معبودانتان ايستادگى كنيد ؛ قطعا محمّد مىخواهد بدين‌وسيله بر مردم رياست كند ؛ چيزى كه هربشرى در پى آن است . ( 6 )\r\nما در آخرين آيين كه مردم اين عصر آن را پذيرفته‌اند سخن از توحيد نشنيده‌ايم ؛ اين از افسانه‌هاى گذشتگان است و پسنديدهء اين دوران نيست ؛ اين چيزى جز دروغبافى نيست . ( 7 )\r\nآيا از ميان ما تنها بر محمّد قرآن نازل شده است ؟ ! او چه امتيازى بر ما دارد كه شايستهء وحى باشد ؟ آنان اين سخن را از روى اعتقاد نگفتند ، بلكه در قرآن كه يادآور من است شك و ترديد دارند ، ولى ريشهء انكار آنها شك و ترديد نيست ، چرا كه اگر بينديشند درمىيابند كه قرآن معجزهء الهى است ، بلكه آنان به سبب خودبزرگ‌بينى آن را نمىپذيرند گرچه به الهى بودن آن اطمينان يابند . آنان هنوز عذاب مرا نچشيده‌اند ؛ وقتى كه عذاب به سراغشان آمد ، به حقّانيت قرآن اعتراف خواهند كرد . ( 8 )\r\nمىگويند : بر پيامبر وحى نشده است . مگر گنجينه‌هاى رحمت پروردگارت نزد آنان است كه آن را از تو بازدارند ؟ چنين نيست ، زيرا خداوند آن مقتدرى است كه هيچ‌كس نمىتواند در كار او دخالت كند و آن بخشايشگرى است كه هيچ‌كس نمىتواند رحمت او را بازگرداند . ( 9 )\r\nيا فرمانروايى آسمان‌ها و زمين و آنچه ميان آن دو است ، در اختيار آنان است ؟ اگر چنين است پس بر نردبان آسمان‌ها برآيند و از فرود آمدن وحى بر تو جلوگيرى كنند . ( 10 )\r\nاين كافران كه از جملهء گروه‌هاى تشكّل‌يافته بر ضدّ پيامبرانند ، لشكرى ناچيز و ناتوانند و در آن‌جا ( در آن دوردست‌ها ) ، بىياور و شكست خورده‌اند . ( 11 )\r\nپيش از اينان ، قوم نوح و عاد و فرعون صاحب ميخ‌ها نيز پيامبران را تكذيب كردند . ( 12 )\r\nو ثموديان و قوم لوط و قوم شعيب ، آن جنگل‌نشينان ، نيز پيام رسولان را دروغ شمردند . اينان همان گروه‌هاى تشكّل‌يافته بر ضدّ پيامبران بودند . ( 13 )\r\nهيچ‌يك از آنان نبودند مگر اين‌كه پيامبران را تكذيب كردند ، پس كيفر من بر آنان تثبيت شد . ( 14 )\r\nو اينان هم كه پيام تو را دروغ مىشمرند ، جز يك خروش آسمانى را انتظار نمىبرند كه در آن هيچ درنگى نيست و بازگشتى نخواهد داشت . ( 15 )\r\nو كافران از روى تمسخر گفتند : پروردگارا ، پيش از آن‌كه روز حساب فرارسد و مردم گرفتار عذاب شوند ، بهرهء ما را از عذاب هرچه زودتر به ما برسان . ( 16 )\r\n\r\n","description":"","footnote":"","page_name":" 453 ","page_number":458},
  {"content":"\r\n\r\nاى پيامبر ، از برخوردهاى ناهنجار آنان سستى به خود راه مده و بر آنچه مىگويند شكيبا باش و بدين‌منظور از بندهء ما داود كه در تسبيح خدا و در دانش و فرمانروايى و نبرد با كافران ، توانا بود ، ياد كن ؛ آرى او همواره به ما رجوع مىكرد . ( 17 )\r\nما كوه‌ها را رام ساختيم كه او را همراهى كنند ، آنها شامگاهان و بامدادان هم‌آوا با داود ، خدا را تسبيح مىگفتند . ( 18 )\r\nو پرندگان را نيز گرد آمده در كنار او ، رام ساختيم تا هم‌آوا با او تسبيح گويند . آرى ، كوه‌ها و پرندگان ، همه تسبيح خدا مىگفتند و با تسبيح خود همواره به خدا رجوع مىكردند . ( 19 )\r\nو فرمانروايى او را استوار ساختيم و به او حكمت و توان فصل خصومت داديم . ( 20 )\r\nآيا خبر آن ستيزه‌گران ، آن‌گاه كه از ديوار بلند خانهء داود بالا رفتند ، به تو رسيده است ؟ ( 21 )\r\nوقتى كه بر داود وارد شدند و او از آنان بيمناك شد . گفتند : نترس ، ما دو گروهيم كه با يكديگر نزاع داريم ؛ برخى از ما بر برخى ديگر ستم كرده‌اند ؛ ميان ما به حق داورى كن و ستم روا مدار و ما را به راه عدل راه نماى . ( 22 )\r\nيكى از آنان گفت : اين برادر من است كه نود و نه ميش دارد و من يك ميش دارم ؛ او گفته است كه بايد آن را به من واگذارى ، و در گفتار بر من چيره شده است . ( 23 )\r\nداود گفت : به يقين برادرت با درخواست ميش تو براى افزودن آن به ميش‌هاى خود بر تو ستم كرده است ، و بسيارى از شريكان كه اموال خود را به هم مىآميزند به يكديگر ستم مىكنند ، مگر كسانى كه ايمان آورده و كارهاى شايسته كرده‌اند و اينان هم بسيار اندكند . [ داود اين‌گونه داورى كرد ، 
  ] ولى دريافت كه ما او را بدين‌وسيله آزموده‌ايم و او به سبب شتاب در قضاوت دچار لغزش شده است ، پس از پروردگارش آمرزش خواست و به ركوع درآمد و به درگاه خدا توبه كرد . ( 24 )\r\nپس ما آن لغزش را بر او بخشيديم ، و قطعا او را نزد ما مرتبه‌اى بلند است و بازگشتى نيكو خواهد داشت . ( 25 )\r\nآرى ، او را بخشيديم و به وى گفتيم : اى داود ، ما تو را در زمين جانشين خود قرار داديم ؛ بايد خلق و خوى تو همچون خلق و خوى كسى باشد كه تو جانشين او هستى . پس در ميان مردم به حق داورى كن و در قضاوت پيرو هواى نفس مباش كه تو را از راه خدا منحرف مىكند . قطعا كسانى كه از راه خدا منحرف مىشوند ، قيامت را كه روز حسابرسى است فراموش كرده‌اند و براى آنان به سزاى از ياد بردن روز حساب ، عذابى سخت خواهد بود . ( 26 )\r\n\r\n","description":"","footnote":"","page_name":" 454 ","page_number":459},
  {"content":"\r\n\r\nما آسمان و زمين و آنچه را كه ميان آن دو است بيهوده نيافريده‌ايم ؛ اين پندار كسانى است كه كافر شده‌اند ، پس واى بر كافران از آتش دوزخ ! ( 27 )\r\nمىگويند : حساب و كتابى در كار نيست . مگر ما آفرينش را بر عدل و حكمت استوار نكرده‌ايم ؟ ! با اين وصف آيا كسانى را كه ايمان آورده و كارهاى شايسته كرده‌اند مانند كسانى قرار مىدهيم كه با باورهاى نادرست و كارهاى ناروا در زمين تبهكارى مىكنند ؟ ! آيا تقواپيشگان را مانند بزهكاران قرار مىدهيم ؟ ! ( 28 )\r\nاين قرآن كتابى گرانقدر و پرخير و بركت است كه آن را به سوى تو فرستاديم تا همگان در آيات آن بينديشند ، پس هدايت‌پذيران راهياب شوند و عنادپيشگان عذرى بر گمراهى خويش نيابند و تا صاحب‌خردان به دلايل حق توجه كنند و به سوى آن هدايت گردند . ( 29 )\r\nو سليمان را به داود عطا كرديم .\r\nسليمان بنده‌اى نيكو بود ؛ او همواره به ما رجوع مىكرد . ( 30 )\r\nآن‌گاه كه عصرگاهان اسب‌هاى تندرو و آماده براى جهاد ، بر او عرضه شد . ( 31 )\r\nپس گفت : من شيفتهء اسب‌ها شدم و علاقه به آنها مرا از خواندن نماز و ياد كردن پروردگارم باز داشت تا اين‌كه خورشيد در پردهء افق پنهان گشت و نماز از من فوت شد ؛ ( 32 )\r\nبار ديگر آنها را نزد من بازآوريد . اسب‌ها را براى بار دوم بر او عرضه كردند ، پس شروع كرد كه بر ساق و گردن آنها دستى كشد . ( 33 )\r\nو همانا سليمان را آزموديم و كالبد بىجان فرزندش را بر تخت او افكنديم ؛ سپس او از اين‌كه به فرزندش اميد بسته بود به درگاه ما توبه كرد . ( 34 )\r\nگفت : پروردگارا ، خطايم را بر من ببخشاى و سلطنتى به من ارزانى دار كه پس از من شايستهء هيچ‌كس نباشد ؛ همانا تويى كه بسيار بخشنده‌اى . ( 35 )\r\nپس باد را مسخّر وى ساختيم كه به فرمان سليمان به هرجايى كه او مىخواست روان مىشد و به آسانى او را فرمانبرى مىكرد . ( 36 )\r\nو شيطان‌ها ، آن جنّيان شرور را براى او رام ساختيم ؛ هربنّايى از آنها را كه به كار سازندگى بپردازد و هر غوّاصى را كه از دريا براى او مرواريد و مرجان استخراج كند . ( 37 )\r\nو شيطان‌هاى ديگرى از جنّيان را كه در غل‌ها و زنجيرها به يكديگر بسته شده بودند نيز براى او رام ساختيم . ( 38 )\r\nاى سليمان ، اين سلطنت با اين همه نعمت ، موهبت ما به توست كه از فزونى قابل شمارش نيست و با بخشش به ديگران پايان نمىپذيرد ؛ پس آن را ببخش يا نگهدار ، كه آن تمام‌شدنى نيست . ( 39 )\r\nو قطعا او را در پيشگاه ما مرتبه‌اى بلند است و بازگشتى نيكو خواهد داشت . ( 40 )\r\nاى پيامبر ، بندهء ما ايّوب را ياد كن آن‌گاه كه پروردگارش را ندا داد كه : شيطان مرا رنج داده و به من گزند رسانده است . ( 41 )\r\nپس دعايش را اجابت كرديم و چشمهء آبى به او نمايانديم و گفتيم : به سرعت با پاهاى خود حركت كن و آنها را در حال حركت ، استوار بر زمين بگذار ؛ اين چشمه جاى شست‌وشو است ؛ سرد است و نوشيدنى ؛ به آن درآى و از آن بنوش . ايّوب چنين كرد و بيمارى از او رخت بربست . ( 42 )\r\n\r\n","description":"","footnote":"","page_name":" 455 ","page_number":460},
  {"content":"\r\n\r\nو خانواده‌اش را كه از دست داده بود به او بخشيديم و آنها را به دو برابر رسانديم ، تا از جانب ما رحمتى بر او و تذكّرى براى خردمندان باشد . ( 43 )\r\nو به او گفتيم :\r\nسوگند خود را مشكن و يك دسته شاخهء گياه ، به تعداد تازيانه‌هايى كه سوگند ياد كردى به همسرت بزنى ، در دست گير و آنها را يك جا بر او بزن . به راستى ما ايّوب را بر آن دردها و رنج‌هايى كه بر او وارد ساختيم ، شكيبا يافتيم ؛ او خوب بنده‌اى بود ؛ چرا كه همواره به ما رجوع مىكرد . ( 44 )\r\nو نيز بندگان ما ابراهيم و اسحاق و يعقوب را ياد كن ؛ آنان در اطاعت از خدا و رساندن خير به مردمان نيرومند و در راهيابى به باورهاى درست و كارهاى شايسته تيزبين بودند ؛ ( 45 )\r\nزيرا ما آنان را به سبب برخوردارى از خصلتى پاك كه ياد سراى آخرت بود ، براى خود خالص ساخته بوديم ، به گونه‌اى كه نه شيطان از آنان نصيبى داشت و نه هواى نفس . ( 46 )\r\nآنان نزد ما از برگزيدگان به شمار مىرفتند و از نيكان بودند . ( 47 )\r\nو از ديگر پيامبران ما ، اسماعيل و يسع و ذو الكفل را ياد كن و [ بدان كه 
  ] همهء آنان از بهترين انسان‌ها بودند . ( 48 )\r\nاين قرآن يادآور توحيد و معارف الهى است و قطعا تقواپيشگان در جهان ديگر بازگشتى نيكو خواهند داشت . ( 49 )\r\nبراى آنان بهشت‌هايى است هميشگى كه درهاى نعمت آن برايشان گشوده است . ( 50 )\r\nدر آن‌جا عزّتمندانه [ بر تخت‌ها 
  ] تكيه مىزنند و ميوه‌هايى را كه در آن‌جا بسيار است و نيز نوشيدنى را به سوى خود فرامىخوانند . ( 51 )\r\nدر كنارشان همسرانى هستند كه فقط چشم به شوهران خود دارند و ديده از غير آنان فروبسته‌اند و همسال و همسان شوهران خويش‌اند . ( 52 )\r\nاين بهشت همان چيزى است كه براى روز حساب به شما تقواپيشگان وعده داده مىشود . ( 53 )\r\nآرى ، اين است روزى ما به شما كه هرگز آن را فنايى نيست . ( 54 )\r\nاين است فرجام تقواپيشگان و قطعا سركشان در آن سرا ، بد بازگشتگاهى خواهند داشت . ( 55 )\r\nبازگشتگاه آنان دوزخ است كه به آن درمىآيند و از حرارتش به رنج مىافتند ؛ بد بسترى براى دوزخيان آماده شده است . ( 56 )\r\nاين آبى است جوشان و چركين و بدبو ، كه بايد آن را بچشند و چاره‌اى جز اين ندارند . ( 57 )\r\nو اين هم چيز ديگرى است از جنس همان آب داغ و مايع چركين با انواع گوناگون آن ، كه آنها را نيز بايد بچشند . ( 58 )\r\nبه سران شرك و كفر گفته مىشود : اين گروهى كه از شما پيروى كردند ، به اجبار در ميان شما درمىآيند و در دوزخ با شما خواهند بود . سران مىگويند : خوشامد مبادشان ، چرا كه به آتش درآمدگان و از حرارت آن به رنج افتادگانند . ( 59 )\r\nپيروان در پاسخ مىگويند : بلكه شما را خوشامد مباد ! شما بوديد كه اين را براى ما پيش آورديد ، و شوم است ماندن در آتش . ( 60 )\r\nآن‌گاه مىگويند : پروردگارا ، هركس اين عذاب را براى ما پيش آورده است او را در آتش ، عذابى دوچندان بيفزاى . ( 61 )\r\n\r\n","description":"","footnote":"","page_name":" 456 ","page_number":461},
  {"content":"\r\n\r\nو دوزخيان مؤمنان را در آتش نمىيابند ، ازاين‌رو مىگويند : ما را چه شده است كه مردانى را كه از زمرهء اشرار مىشمرديم در اين‌جا نمىبينيم ؟ ( 62 )\r\nآيا آنان نجات يافته‌اند و ما به ناحق آنها را به تمسخر مىگرفتيم يا آنان نيز در آتشند ولى چشمان ما از آنها منحرف شده است كه آنان را نمىبينيم ؟ ( 63 )\r\nاين مشاجرهء اهل آتش كه ميان سران شرك و پيروانشان روى مىدهد ، قطعا ثابت و محقّق است . ( 64 )\r\nاى پيامبر ، بگو : من در پى ثروت و مقام نيستم ، بلكه پيامبرى بيم‌دهنده‌ام ، و جز خداى يگانه كه بر هرچيزى غالب است معبود شايستهء پرستشى نيست . ( 65 )\r\nاوست پروردگار آسمان‌ها و زمين و آنچه ميان آن دو است ؛ همان خداى مقتدرى كه بسيار آمرزنده است . ( 66 )\r\nبگو : اين قرآن خبرى است بس بزرگ ، ( 67 )\r\nكه شما از آن رويگردانيد . ( 68 )\r\nمن دربارهء فرشتگان ، آن برترين ارجمندان ، آن‌گاه كه در مورد آدم بحث و جدال مىكردند آگاهى نداشتم ، ولى خدا از طريق وحى مرا از آن آگاه ساخت . ( 69 )\r\nچيزى جز اين به من وحى نمىشود كه من پيامبرى هشداردهنده‌ام و پيامم را به روشنى ابلاغ مىكنم . ( 70 )\r\nياد كن زمانى را كه پروردگارت به فرشتگان گفت : من از گل ، بشرى خواهم آفريد ؛ ( 71 )\r\nپس هنگامى كه او را به صورت انسانى كامل درآوردم و از روحى و الا كه از من است در او دميدم و به او حيات انسانى بخشيدم ، بر زمين افتيد و او را سجده كنيد . ( 72 )\r\nپس همهء فرشتگان او را سجده كردند ، ( 73 )\r\nجز ابليس كه تكبّر ورزيد و پيش‌تر هم از كافران بود . ( 74 )\r\nپروردگارت گفت : اى ابليس ، چه چيز تو را بازداشت از اين‌كه براى كسى سجده كنى كه من او را با دو دست خودم آفريدم و در آفرينش او عنايتى خاص داشتم ؟ آيا خود را برتر شمردى يا از بلندمرتبگانى بودى كه به سجده كردن فرمان نيافته بودند ؟ ( 75 )\r\nابليس گفت : من از او بهترم ، چون مرا از آتش آفريدى و او را از گل پديد آوردى . من اين فرمان تو را نادرست مىدانم ، ازاين‌رو آن را اطاعت نخواهم كرد . ( 76 )\r\nپروردگارت به او گفت : پس ، از منزلتى كه دارى به درآى ، زيرا تو رانده‌شدهء درگاه منى . ( 77 )\r\nمن تو را از رحمت خود دور ساختم و تا روز جزا لعنت من بر تو خواهد بود . ( 78 )\r\nابليس گفت : پروردگارا ، پس مرا تا روزى كه مردم براى رستاخيز برانگيخته مىشوند مهلت ده و هلاكم مكن . ( 79 )\r\nپروردگارت به او گفت : قطعا تو از مهلت‌يافتگانى ، البته نه تا روز رستاخيز ، ( 80 )\r\nبلكه تا آن روز معيّن كه مردم به كفر و گناه مىپردازند . ( 81 )\r\nابليس گفت : به عزّت تو سوگند كه قطع همهء انسان‌ها را به بيراهه مىكشانم ؛ ( 82 )\r\nمگر از ميان ايشان آن بندگانت كه براى تو خالص شده‌اند به گونه‌اى كه نه من در آن بهره‌اى دارم نه غير من . ( 83 )\r\n\r\n","description":"","footnote":"","page_name":" 457 ","page_number":462},
  {"content":"\r\n\r\nپروردگارت به ابليس گفت : پس به حق سوگند - و فقط حق مىگويم - ( 84 )\r\nكه قطعا دوزخ را از تو و نسل تو و كسانى كه تو را پيروى كنند ، از همگى ، پر خواهم كرد . ( 85 )\r\nبگو : من از شما براى رساندن پيام قرآن هيچ مزدى نمىخواهم ، و من از كسانى نيستم كه خود را به چيزى آراسته سازم كه در من نيست . ( 86 )\r\nقرآن وسيلهء كسب مال نيست ، بلكه تنها تذكّرى براى جهانيان است . ( 87 )\r\nو قطعا پس از مدتى ، آنچه را كه قرآن از آن خبر مىدهد خواهيد دانست . ( 88 )\r\n\r\nسورهء زمر / 39\r\nبه نام خداوند گسترده‌مهر مهربان\r\nاين است آن كتاب فروفرستاده شده از جانب خداوند شكست‌ناپذير حكيم . ( 1 )\r\nما اين كتاب را كه سراسر حق است به سوى تو فروفرستاديم و در آن به يكتاپرستى فرمان داديم ؛ پس خدا را در حالىكه عبادت خود را ويژهء او ساخته‌اى پرستش كن . ( 2 )\r\nاى مردم ، بدانيد كه عبادت خالص و پيراسته از شرك ، از آن خداوند است كه جز اين‌گونه عبادت را نمىپذيرد . و كسانى كه به جاى خدا معبودانى را برگرفته و به عبادت آنها پرداخته و مىگويند : ما آنها را جز براى اين‌كه ما را به خدا نزديك كنند و به منزلتى نزد او برسانند ، نمىپرستيم ، قطعا خداوند ميان اينان و كسانى كه خالصانه او را مىپرستند ، در آنچه بر سرش اختلاف دارند ، داورى خواهد كرد ، و بىترديد خداوند كسى را كه دروغگو و بسيار ناسپاس است به فرجام نيك نمىرساند . ( 3 )\r\nمىگويند : خدا فرزند گرفته است .\r\nاگر خدا مىخواست براى خود فرزندى بگيرد ، از ميان آنچه مىآفريند ، هركه را مىخواست به فرزندى مىگرفت ، ولى او كار ناشدنى را اراده نمىكند . منزّه است او ، اوست خداى يگانه كه بر هرچيز و هركس چيره است ؛ پس چگونه ممكن است فرزند داشته باشد ؟ ( 4 )\r\nتدبير امور جهان هستى فقط در اختيار اوست ، زيرا او آسمان‌ها و زمين را به حق آفريده است . پيوسته شب را بر روز مىافكند و روز را بر شب مىافكند ، ( رفت‌وآمد روز و شب را هماره برقرار مىدارد ) و خورشيد و ماه را رام ساخته و نظام آنها را تدبير كرده است . هريك تا سرآمدى معيّن در حركتند . آگاه باشيد كه اوست آن عزّتمند آمرزگار . ( 5 )\r\n\r\n","description":"","footnote":"","page_name":" 458 ","page_number":463},
  {"content":"\r\n\r\nخداوند شما را از يك تن آفريد ، و همسرش را از جنس او قرار داد ، و براى شما از دام‌ها هشت تاى پديد آورد ( شتر ، گاو ، ميش و بز ؛ نر و ماده آنها ) شما را در شكم مادرانتان آفرينشى پس از آفرينش ديگر ، در تاريكىهاى سه‌گانه ( شكم ، رحم و مشيمه ) خلق مىكند . اين است خدا كه پروردگار شماست . اوست كه كارهاى شما را به سامان مىرساند ، و فرمانروايى فقط از آن اوست . جز او معبودى شايستهء پرستش نيست ، پس چگونه از عبادت او بازگردانده و به پرستش غير او برده مىشويد ؟ ( 6 )\r\nاگر به خدا كفر ورزيد ، زيانى به او نمىرسانيد ؛ زيرا او به شما نيازى ندارد . او از آن‌روى شما را به ايمان فرامىخواند كه شما بندگان او هستيد و او براى بندگانش ناسپاسى را نمىپسندد ؛ و اگر با پرستش خالصانه او را شكرگزارى كنيد ، آن را براى شما مىپسندد ، و هيچ‌كس كه گناهى بر دوش دارد بار گناه ديگرى را برنمىگيرد . بدانيد كه بازگشت شما به سوى پروردگارتان است ، آن‌گاه شما را به حقيقت آنچه مىكرديد آگاه مىسازد و شما را برطبق آنچه در دل داريد بازخواست مىكند . قطعا او انديشه‌ها و رازهاى نهفته در سينه‌ها را به خوبى مىداند . ( 7 )\r\nو هنگامى به انسان گزندى برسد ، به سوى خدا بازمىگردد و به ربوبيّت او اعتراف مىكند و براى بر طرف شدن آن گزند پروردگار خود را مىخواند ، سپس وقتى خدا از جانب خود نعمتى به او بخشيد ، به آن سرگرم مىشود و گزندى را كه پيش‌تر بر طرف شدن آن را از خدا مىطلبيد فراموش مىكند و براى خدا همتايانى قرار مىدهد تا مردم را از راه خدا بازدارد . بگو : از كفر خودت اندكى بهره‌مند شو ، ولى بدان كه اين بهره‌مندى جاودانه نيست و تو از اهل دوزخ خواهى بود . ( 8 )\r\nآيا اين كفرپيشه كه اهل دوزخ است بهتر است يا آن كسى كه در ساعات شب ، خاضعانه فرمان خدا را اطاعت مىكند و به نماز برمىخيزد و در نماز خود به سجده و قيام مشغول است و از عذاب آخرت مىترسد و به رحمت پروردگارش اميد دارد ؟ بگو : آيا كسانى كه خدا را مىشناسند با كسانى كه خدا را نمىشناسند يكسانند ؟ تنها خردمندانند كه حقايق را درمىيابند . ( 9 )\r\nبگو : اى بندگان من كه به يگانگى خدا ايمان آورده‌ايد ، از پروردگارتان پروا كنيد . براى كسانى كه در اين جهان به كارهاى نيك پرداخته‌اند ، در دنيا نيكبختى و در آخرت سعادتمندى است ، و زمين خدا گسترده است ، اگر در سرزمينى نتوانستيد به وظايف دينى خود عمل كنيد ، از آن‌جا هجرت كنيد و بر ناگوارىهاى راه ايمان شكيبا باشيد ؛ جز اين نيست كه پاداش شكيبايان به تمام و كمال و بدون محاسبه به آنها پرداخت خواهد شد . ( 10 )\r\n\r\n","description":"","footnote":"","page_name":" 459 ","page_number":464},
  {"content":"\r\n\r\nبگو : من نيز چون شما فرمان يافته‌ام كه خدا را - در حالى كه عبادتم را ويژهء او ساخته‌ام - بپرستم . ( 11 )\r\nو نيز فرمان يافته‌ام كه نخستين كسى باشم كه فرمان خدا را گردن نهاده است . ( 12 )\r\nبگو :\r\nمن اگر با ترك عبادت خالصانه ، پروردگارم را نافرمانى كنم ، از عذاب روز قيامت كه روزى بزرگ است مىترسم . ( 13 )\r\nبگو : من فقط خدا را مىپرستم ، در حالىكه عبادتم را ويژهء او ساخته‌ام . ( 14 )\r\nپس شما مشركان هرچه را غير از او مىخواهيد بپرستيد ، كه نه تنها سودى نمىبريد ، بلكه وزرووبال آن دامنگيرتان مىشود . بگو : زيانكاران كسانىاند كه با شرك ورزيدن خود در دنيا ، خويشتن را در قيامت باخته و به هلاكت انداخته و آن همسران و خدمتگزاران را كه براى آنان آماده شده است از دست داده‌اند .\r\nآگاه باشيد ، اين است آن خسارت آشكار كه جبران‌پذير نيست . ( 15 )\r\nبراى آنان از فرازشان پوشش‌هايى از آتش و از زيرشان نيز پوشش‌هايى از آتش خواهد بود . اين است آنچه خداوند بندگانش را به آن بيم مىدهد . پس اى بندگان من ، از كيفر من بترسيد . ( 16 )\r\nامّا كسانى كه از پرستش بت‌ها و ديگر معبودهاى طغيانگر دورى گزيده و به سوى خدا بازگشته‌اند آنان را مژده باد ! پس بشارت ده به بندگان من ، ( 17 )\r\nآنان كه براى دستيابى به حقيقت ، به سخن گوش مىسپارند و بهترين آن را پيروى مىكنند . اينانند كه خدا آنان را راه نموده است و اينانند خردمندان . ( 18 )\r\nپس آيا كسى كه به سبب كفرش حكم عذاب بر او ثابت شده است ، از عذاب رهايى خواهد يافت ؟ آيا تو كسى را كه در آتش است رهايى مىبخشى ؟ ! ( 19 )\r\nليكن كسانى كه از پروردگارشان پروا داشته‌اند ، براى آنان غرفه‌هايى والاست كه بر فراز آنها غرفه‌هايى ديگر ساخته شده است ، و در زير آنها نهرها روان است . خدا اين را وعده داده است و خدا از وعده‌اش تخلّف نمىكند . ( 20 )\r\nآيا نديده‌اى كه خدا از آسمان آبى فروفرستاد ، پس آن را در چشمه‌هايى كه در درون زمين هستند راه داد ، سپس به وسيلهء آن كشتزارى را كه رنگ‌هاى آن گوناگون است برمىآورد ، سپس آن كشتزار خشك مىگردد ، آن‌گاه آن را مىبينى كه زرد شده است ، سپس خردش مىكند ؟ قطعا در اين دگرگونىها ، براى صاحبان خرد تذكّرى بر يكتايى خداست . ( 21 )\r\n\r\n","description":"","footnote":"","page_name":" 460 ","page_number":465},
  {"content":"\r\n\r\nپس آيا كسى كه خدا سينه‌اش را براى تسليم شدن در برابر حق گشاده است در نتيجه او بر نورى از جانب خدا قرار دارد و حقايق را به وسيلهء آن مىبيند ، همچون كسى است كه سختدل است و نورى براى شناخت ندارد ؟ پس واى بر كسانى كه دل‌هايشان از اين‌كه ياد خدا كند سخت شده است اينان در گمراهى آشكارند . ( 22 )\r\nخدا قرآن را كه بهترين سخن است فروفرستاده است ؛ كتابى كه بخش‌هايى از آن شبيه يكديگر است و در معنى به يكديگر بازمىگردند . ( برخى از آنها برخى ديگر را تفسير مىكند ) كتابى كه با شنيدن آيات آن ، پوست كسانى كه از پروردگارشان مىهراسند ، بر اندامشان جمع مىشود ، سپس پوستشان و دلشان به ياد خدا نرم مىگردد و بدان آرامش مىيابد . اين است هدايت خدا كه هر كس را بخواهد بدان راه مىنمايد ، و هر كه را خدا به گمراهى كشد ، او را هيچ هدايت‌كننده‌اى نخواهد بود . ( 23 )\r\nپس آيا كسى كه روز قيامت دست‌هايش در غل و زنجير است و به ناچار صورتش را سپر آن عذاب سخت قرار مىدهد ، با كسى كه از عذاب ايمن است ، يكسان است ؟ آن روز به اين ستمكاران گفته مىشود : آتش دوزخ را كه خود فراهم مىآورديد بچشيد . ( 24 )\r\nكسانى هم كه پيش از آنان بودند ، [ پيامبران و آيات الهى را 
  ] تكذيب كردند ؛ ازاين‌رو عذاب از آن‌جا كه تصوّرش را نمىكردند به سراغشان آمد . ( 25 )\r\nپس خدا ذلّت و حقارت را در زندگى دنيا به آنان چشانيد و قطعا عذاب آخرت بزرگ‌تر است ؛ اى كاش مىدانستند . ( 26 )\r\nو همانا در اين قرآن از هرمثلى براى مردم آورده‌ايم ، باشد كه آنان آگاه شوند و عبرت گيرند . ( 27 )\r\nقرآنى به زبان عربى ، بدون هيچ‌گونه انحراف و كژى ، نازل كرديم ، باشد كه راه تقوا در پيش گيرند . ( 28 )\r\nخداوند مثلى زده است مردى را كه چند مالك در او شريكند ؛ مالكانى بدخو و ناسازگار كه در كار او به نزاع و كشمكش مىپردازند ، و مردى است كه تنها در اختيار يك نفر و تسليم اوست . آن مرد نخست ، مثل فردى است مشرك كه خدايانى چند را كه طبعا باهم ناسازگارند مىپرستد ، يكى او را به كارى فرمان مىدهد و ديگرى او را از آن باز مىدارد ، و آن مرد دوم ، مثل فردى است يكتاپرست كه خدايى يگانه او را امر و نهى مىكند . آيا اين دو مرد يكسانند و حالتى برابر دارند ؟ ستايش ، همه از آن خداست ، ولى بيش‌تر مردم نمىدانند . ( 29 )\r\nقطعا تو خواهى مرد و آنان نيز خواهند مرد ؛ ( 30 )\r\nسپس روز قيامت در پيشگاه پروردگارتان حضور يافته و به جدال خواهيد پرداخت . ( 31 )\r\n\r\n","description":"","footnote":"","page_name":" 461 ","page_number":466},
  {"content":"\r\n\r\nپس كيست ستمكارتر از آن كس كه با قرار دادن شريك براى خدا ، بر خدا دروغ بست و آن سخن راست ( دين الهى ) را وقتى براى او آمد ، دروغ شمرد ؟ آيا براى كافران در دوزخ جايگاهى نيست ؟ ( 32 )\r\nكسانى كه آن سخن راست را آوردند و آن را با ايمان و عمل خود تصديق كردند ، آنانند تقواپيشگان . ( 33 )\r\nآنان در حالى كه نزد پروردگار خويشند هرچه بخواهند از جانب او در اختيارشان قرار خواهد گرفت اين است سزاى نيكوكاران . ( 34 )\r\nآرى ، آنان آن سخن راست را باور كردند تا خدا گناهان بزرگشان را كه بدترين كردارهاست از آنان بزدايد و پاداش اعمالشان را بر پايهء نيكوترين عملى كه مىكردند ، به آنان بدهد . ( 35 )\r\nمگر خدا كفايت‌كنندهء بنده‌اش نيست ؟\r\nبا اين حال آنان تو را از كسانى كه جز اويند ( معبودانشان ) مىترسانند . آنان گمراهند و هركه را خدا گمراه كند ، هيچ هدايتگرى براى او نخواهد بود كه او را به راه آورد . ( 36 )\r\nو هركه را خدا هدايت كند گمراه‌كننده‌اى نخواهد داشت . مگر خدا شكست‌ناپذير و انتقام‌گيرنده نيست ؟ ( 37 )\r\nو اگر از مشركان بپرسى : چه‌كسى آسمان‌ها و زمين را آفريده ؟ قطعا خواهند گفت : خدا آنها را آفريده است به آنان بگو : پس به من خبر دهيد ، اگر خدا گزندى براى من بخواهد ، آيا آنچه به جاى او مىخوانيد ، مىتوانند گزندى را كه او خواسته است بر طرف كنند ؟ يا اگر خدا رحمتى براى من بخواهد ، آيا آنها مىتوانند رحمت او را بازدارند ؟\r\nبگو : چون آفرينش و تدبير از آن خداست ، پس او مرا بسنده است كه كار خود را به او واگذارم ، زيرا همهء آنان كه اهل توكّل‌اند تنها بر او توكّل مىكنند . ( 38 )\r\nبگو : اى قوم من ، شما برحسب موقعيت خود عمل كنيد و بر كفر و لجاجت و بازداشتن از راه خدا ادامه دهيد ، من نيز به آنچه بدان فرمان يافته‌ام عمل مىكنم ، پس زود است كه بدانيد ، ( 39 )\r\nچه كسى را در دنيا عذابى خواهد آمد كه خوار و حقيرش مىكند ، و بر چه كسى در آخرت عذابى پايدار فرود مىآيد . ( 40 )\r\n\r\n","description":"","footnote":"","page_name":" 462 ","page_number":467},
  {"content":"\r\n\r\nما اين كتاب سراسر حق را براى مردم بر تو فروفرستاديم ؛ پس هركه بدان هدايت يابد به سود خود اوست ، و هركه گمراه گردد جز اين نيست كه به زيان خود گمراه مىشود ؛ و [ بدان كه 
  ] تو از جانب ما بر آنان وكيل نيستى تا رهنمودهاى اين كتاب را در دل‌هايشان وارد كنى . ( 41 )\r\nخداست كه جان مردم را هنگام مرگشان به تمام و كمال مىگيرد و جان كسانى را كه نمرده‌اند ، در وقت خوابشان مىستاند ؛ پس آنهايى را كه حكم مرگ بر آنان گذرانده است ، نگاه مىدارد و ديگران را تا سرآمدى معيّن به بدن‌ها باز مىفرستد .\r\nهمانا در اين امر براى مردمى كه مىانديشند نشانه‌هايى است بر اين‌كه تدبير امور آدميان در اختيار خداست . ( 42 )\r\nبلكه آيا مشركان جز خدا شفاعتگران و كارسازانى براى خود برگرفته‌اند . بگو : آيا بت‌ها را شفاعتگر خود مىپنداريد ، هرچند آنها مالك چيزى نباشند و از عقل و شعور بىبهره باشند ؟ ( 43 )\r\nبگو : شفاعت در كارها و تدبير امور ، همه از آن خداست ، چرا كه تنها او مالك آسمان‌ها و زمين است و شما فقط به سوى او بازگردانده مىشويد . ( 44 )\r\nو چون خدا به تنهايى ياد شود و نامى از معبودان اهل شرك به ميان نيايد ، دل‌هاى كسانى كه آخرت را باور ندارند ، به تنگ مىآيد و مىرمد ، و چون كسانى كه جز اويند ياد شوند ، ناگهان آنان شادمان مىگردند . ( 45 )\r\nبگو : خداوندا ، اى پديدآورندهء آسمان‌ها و زمين ، اى داناى نهان و آشكار ، تو ميان بندگانت دربارهء آنچه بر سرش اختلاف دارند ، داورى خواهى كرد . ( 46 )\r\nو اگر آنچه در زمين است و همانند آن‌كه به آن ضميمه شود ، همه از آن كسانى باشد كه با انكار آخرت به خود ستم نموده‌اند ، آن را براى رهايى خود از عذاب ناگوار روز قيامت خواهند داد . آن روز از جانب خدا براى آنان عذاب‌هايى پديدار مىشود كه تصورش را نمىكردند . ( 47 )\r\n\r\n","description":"","footnote":"","page_name":" 463 ","page_number":468},
  {"content":"\r\n\r\nو زشتى گناهانى كه مرتكب شده‌اند ، برايشان آشكار مىشود ، و عذاب‌هاى روز قيامت كه به مسخره مىگرفتند بر آنان فرود مىآيد . ( 48 )\r\nآدمى از آن‌روى كه به پيروى از هواهاى نفسانى خوى گرفته و به نعمت‌ها و اسباب ظاهرى دنيا فريب خورده است ، چنان است كه وقتى گزندى به او مىرسد ما را خالصانه مىخواند ، ولى آن‌گاه كه از جانب خود نعمتى به او مىبخشيم مىگويد : اين ثروتى كه به من داده شده است ، تنها به سبب دانشى است كه من دارم . نه ! چنين نيست ، بلكه اين وسيلهء آزمونى است ، ولى بيش‌تر مردم نمىدانند . ( 49 )\r\nكسانى كه پيش از آنان بودند و ثروت و امكاناتى در اختيار داشتند نيز اين سخن را گفتند ، ولى آنچه به دست آورده بودند آنان را كفايت نكرد و از عذاب الهى نجاتشان نداد . ( 50 )\r\nپس كارهاى ناروايى كه انجام داده بودند ، به صورت عذاب به آنان رسيد ، و از اين مردمى كه تو پيامبرشان هستى ، نيز كسانى كه با ارتكاب گناهان ستم كرده‌اند ، كارهاى بدشان به صورت عذاب به آنان خواهد رسيد و آنان هرگز نمىتوانند خدا را ناتوان سازند . ( 51 )\r\nآيا ندانسته‌اند كه خداست كه روزى را براى هركه بخواهد فراخ مىگرداند و بر هركه بخواهد تنگ مىگيرد ؟ همانا در اين امر براى مردمى كه ايمان دارند ، نشانه‌هايى از ربوبيّت خدا و يكتايى او در تدبير جهان است . ( 52 )\r\nبگو : اى بندگان من كه با شرك يا ارتكاب گناهان ديگر بر خويشتن ستم كرده‌ايد ، مبادا از رحمت خدا نااميد شويد ؛ چرا كه خدا همهء گناهان حتى شرك را در صورتى كه توبه كنيد مىآمرزد . همانا اوست كه بسيار آمرزنده و مهربان است . ( 53 )\r\nو پيش از آن‌كه عذاب آخرت بر شما در رسد ، به سوى پروردگارتان بازگرديد و توبه كنيد و تسليم فرمان او شويد ، زيرا هنگامى كه عذاب در رسد ، ديگر شفاعتى در كار نيست و از سوى كسى يارى نخواهيد شد . ( 54 )\r\nو پيش از آن‌كه عذاب ، به‌طور ناگهانى و بىآن‌كه متوجه باشيد ، بر شما در رسد ، از نيكوترين حقايقى كه از جانب خدا به سوى شما نازل شده است پيروى كنيد . ( 55 )\r\nاينها را به شما توصيه مىكنيم تا مبادا كسى در آن جهان بگويد :\r\nاى دريغا كه در مورد حقوق خدا كوتاهى كردم ؛ راستى من از مسخره‌كنندگان [ دين خدا 
  ] بودم . ( 56 )\r\n\r\n","description":"","footnote":"","page_name":" 464 ","page_number":469},
  {"content":"\r\n\r\nيا بگويد : اگر خدا مرا راهنمايى مىكرد ، من از تقواپيشگان بودم . ( 57 )\r\nيا چون عذاب را در روز قيامت مشاهده كند ، بگويد : اى كاش ، من به دنيا بازگشتى داشتم در اين صورت از نيكوكاران مىشدم . ( 58 )\r\nدر پاسخ او مىگويم : چنين نيست كه تو را راه ننموده باشم ؛ آيات من به تو رسيد ، ولى آنها را دروغ انگاشتى و گردنكشى كردى و از كافران بودى . ( 59 )\r\nو روز رستاخيز كسانى را كه با افتراهاى گوناگون بر خدا دروغ بستند ، مىبينى كه چهره‌هايشان سياه گشته است ؛ آنان در برابر آيات خدا گردنكشى كردند . آيا براى گردنكشان در دوزخ جايگاهى نيست ؟ ( 60 )\r\nو خداوند كسانى را كه تقوا پيشه كرده و از شرك و گناه بر حذر بوده‌اند ، از آن‌روى كه نيكبخت شده‌اند نجات مىبخشد ، به‌گونه‌اى كه ناگوارى به آنان نمىرسد و اندوهگين نمىشوند . ( 61 )\r\nخدا آفرينندهء هرچيزى است ، و اوست كارگزار و تدبيركنندهء همه چيز . ( 62 )\r\nگنجينه‌هاى آسمان‌ها و زمين و كليدهاى آنها فقط از آن اوست ، و كسانى كه به آيات الهى كافر شده و با وجود دلايل روشن ، ربوبيّت خدا و يكتايى او را انكار نموده‌اند ، آنانند زيانكاران . ( 63 )\r\nبگو :\r\nپس اى بىخردان ، آيا با وجود اين‌كه پرستش تنها شايستهء اوست ، از من مىخواهيد غير خدا را بپرستم ؟ ( 64 )\r\nقطعا به تو وحى شده است كه اگر براى خدا شريكى قرار دهى اعمالت تباه مىشود و از زيانكاران خواهى شد ، و نيز به پيامبرانى كه پيش از تو بودند اين حقيقت وحى شد . ( 65 )\r\nپس تنها خداوند يكتا را پرستش كن و از سپاسگزاران باش . ( 66 )\r\nمشركان از آن‌روى كه بازگشت همه‌چيز را به خدا انكار كردند ، منزلت خدا را آن‌گونه كه بايد نشناختند ، و حال آن‌كه روز قيامت زمين و آنچه در آن است همه در قبضهء قدرت اوست ، و آسمان‌ها در آن روز به دست خدا برچيده مىشوند و آشكار مىگردد كه هر چه بود زمامش در اختيار خدا بود پس منزّه است او ، و برتر از اين‌كه شريكى براى او بپندارند . ( 67 )\r\n\r\n","description":"","footnote":"","page_name":" 465 ","page_number":470},
  {"content":"\r\n\r\nو در صور دميده مىشود ، پس هر كه در آسمان‌ها و هركه در زمين است مىميرد ، مگر كسى كه خدا بخواهد ؛ سپس بار ديگر در صور دميده مىشود و به ناگاه آنان كه مرده‌اند حياتى دوباره مىيابند و به‌پا مىايستند و حيرت‌زده مىنگرند . ( 68 )\r\nو زمين به نور پروردگارش روشن مىشود ، و خوبىها و بدىها براى همگان آشكار مىگردد ، و آن كتاب ( لوح محفوظ ) در ميان نهاده مىشود و پيامبران احضار مىگردند و از آنان دربارهء ابلاغ رسالت سؤال مىشود ، و شاهدان اعمال فراخوانده مىشوند تا شهادت خود را ادا كنند ، و ميان مردم به حق داورى مىشود و مورد ستم قرار نمىگيرد . ( 69 )\r\nو با داورى خدا به هركسى آنچه كرده است به تمام و كمال داده مىشود ، و خدا به آنچه مىكنند از همه داناتر است . ( 70 )\r\nو آنان كه كفر ورزيده‌اند ، گروه‌گروه به سوى جهنّم رانده مىشوند ، تا چون بدان‌جا رسند ، درهاى آن به رويشان گشوده مىشود و نگهبانانش از آنان مىپرسند : آيا پيامبرانى از خودتان براى شما نيامدند كه آيات پروردگارتان را بر شما بخوانند و شما را از ديدار امروزتان بيم دهند ؟ مىگويند : چرا ، آمدند ، ولى ما آنان را دروغگو شمرديم و كافر شديم و وعدهء عذاب دربارهء كافران تحقق يافت . ( 71 )\r\nبه آنان گفته مىشود : به درهاى دوزخ درآييد كه در آن جاودانه مىمانيد . شما در برابر پيامبران گردنكشى كرديد ، و جايگاه گردنكشان بد جايگاهى است . ( 72 )\r\nو آنان كه از پروردگارشان پروا داشته‌اند ، گروه‌گروه به سوى بهشت برده مىشوند ، تا چون بدان‌جا رسند - و پيش از آمدنشان ، درهاى بهشت به رويشان گشوده شده است - سرايى زيبا و نعمت‌هايى وصف‌ناپذير مىبينند ، و نگهبانانش كه به استقبال آنان آمده‌اند مىگويند : سلام بر شما ؛ جز آنچه مىپسنديد چيزى به شما روى نمىكند ، چرا كه از آلودگىها پاك بوديد ، پس به بهشت درآييد كه در آن جاودانه مىمانيد . ( 73 )\r\nآنان به بهشت درآيند و گويند :\r\nستايش خداى را كه در وعده‌اش به ما راست گفت و سرزمين بهشت را ميراث ما قرار داد ؛ در هر جاى آن‌كه بخواهيم جاى مىگزينيم . پس خوب است پاداش كسانى كه براى خدا كار كرده‌اند . ( 74 )\r\n\r\n","description":"","footnote":"","page_name":" 466 ","page_number":471},
  {"content":"\r\n\r\nو در آن روز فرشتگان را مىبينى كه براى اجراى فرمان خدا پيرامون عرش الهى در گردش‌اند و همراه با ستايش پروردگارشان پيوسته او را تسبيح مىگويند .\r\nدر آن روز محكمهء داورى برپا مىشود تا ميان آدميان به حق داورى گردد ، و گفته مىشود :\r\nستايش ، همه از آن خداست كه پروردگار همهء جهان‌هاست . ( 75 )\r\n\r\nسورهء مؤمن / 40\r\nبه‌نام خداوند گسترده‌مهر مهربان\r\nحا . ميم . ( 1 )\r\nاين كتاب از جانب خداى مقتدر شكست‌ناپذير و دانا نازل شده است . ( 2 )\r\nهمو كه بخشندهء گناه و توبه‌پذير و سخت كيفر و بخشندهء نعمت‌هاى مستمرّ است . جز او هيچ معبودى شايستهء پرستش نيست و بازگشت همگان فقط به سوى اوست . ( 3 )\r\nجز كسانى كه كافر شده‌اند ، كسى در آيات ما جدال نمىكند ؛ پس [ اقتدار و دانش پروردگارت را در نظر داشته باش تا 
  ] مبادا گردش آنان در شهرها ( فرورفتن آنان در نعمت و رفاه و بهره‌مندىشان از جلوه‌هاى دنيا ) تو را بفريبد و تصور كنى كه آنان مىتوانند از كيفر خدا بگريزند . ( 4 )\r\nپيش از اينان نيز قوم نوح و گروه‌هايى كه پس از آنان بودند ، پيامبرانشان را تكذيب كردند ؛ و هر امّتى آهنگ پيامبر خويش كردند تا او را بگيرند و بكشند و يا تبعيدش كنند ، و به وسيلهء باطل به بحث و جدال پرداختند تا بدان حق را تباه سازند ؛ من هم آنان را به عذاب گرفتم ؛ پس بنگر كه عقوبت من چگونه بود . ( 5 )\r\nآرى ، همان‌گونه كه كافران امّت‌هاى گذشته به عذاب‌هاى دنيوى گرفتار شدند ، سخن پروردگارت در حق همهء كافران ، از جمله كافران امّت تو تحقق يافت كه آنان همدم آتش دوزخ خواهند شد . ( 6 )\r\nفرشتگانى كه عرش الهى را حمل مىكنند و كسانى كه بر گرد آن هستند ، پيوسته با ستايش پروردگارشان او را تسبيح مىگويند و به يكتايى او در تدبير جهان ايمان دارند ، و براى كسانى كه يگانگى خدا را باور كرده‌اند ، آمرزش مىطلبند ، مىگويند : پروردگارا ، رحمت و دانش تو همه‌چيز را فراگرفته است ؛ پس كسانى را كه به سوى تو بازگشته و راه تو را پيموده‌اند بيامرز و آنان را از عذاب دوزخ نگاه دار . ( 7 )\r\n\r\n","description":"","footnote":"","page_name":" 467 ","page_number":472},
  {"content":"\r\n\r\nپروردگارا ، و آنان را به بهشت‌هايى هميشگى كه وعده‌شان داده‌اى درآور ، و از پدران و همسران و نسل‌هايشان كسانى را كه شايستهء ورود به بهشت‌اند به بهشت درآور و به آنان ملحق كن ؛ همانا تو مقتدر و شكست‌ناپذيرى و كارهايت همه براساس حكمت است . ( 8 )\r\nو آنان را روز قيامت از ناگوارىها حفظ كن ، كه هركه را در آن روز از ناگوارىها حفظ كنى قطعا او را مشمول رحمت خود ساخته‌اى ، و اين است كاميابى بزرگ . ( 9 )\r\nبه يقين ، كسانى كه كافر شده‌اند ، آن‌گاه كه عذاب قيامت را مىچشند ، از سوى خدا به آنان ندا داده مىشود كه : قطعا دشمنى خدا با شما سخت‌تر از دشمنى شما با خودتان است . شما آن‌گاه با خود دشمنى كرديد و اين عذاب را براى خود فراهم آورديد كه به ايمان فراخوانده مىشديد ولى كفر مىورزيديد . ( 10 )\r\nآنان در دوزخ مىگويند : پروردگارا ، ما را دوبار ميراندى و دو بار زنده كردى ، ( نخست در دنيا ميراندى و حيات برزخى بخشيدى ، و بار ديگر جان ما را در برزخ گرفتى و حيات اخروى بخشيدى ) اكنون معاد را باور كرديم و به گناهان خود اعتراف نموديم ؛ آيا براى بيرون شدن از اين‌جا راهى هست ؟ ( 11 )\r\nبه آنان گفته مىشود :\r\nاى كفرپيشگان ، اين كيفر به سزاى آن است كه چون خداوند به يكتايى خوانده مىشد انكار مىكرديد ، و اگر چيزى شريك او قرار داده مىشد آن را باور مىنموديد . اينك داورى از آن خداوند بلندمرتبه و بزرگ است كه در حق شما هرچه بخواهد حكم مىكند . ( 12 )\r\nاوست آن‌كه نشانه‌هاى خود را در ربوبيت و تدبير هستى به شما نشان مىدهد و از آسمان براى شما روزى فرومىفرستد ، ولى جز كسى كه به خدا روى آورده است اين حقيقت را درنمىيابد . ( 13 )\r\nپس اى مؤمنان ، خدا را در حالىكه عبادت خود را ويژهء او ساخته‌ايد بپرستيد و در راهى كه او براى شما ترسيم كرده است گام برداريد ، هرچند كافران خوش نداشته باشند . ( 14 )\r\nاوست آن‌كه مرتبه‌هاى فرمانروايىاش بسى بلند است و صاحب عرش عظيم است . روح نبوت را كه از امر اوست بر هركس از بندگانش كه بخواهد القا مىكند و او را به رسالت برمىانگيزد تا مردم را از روز ديدارشان با خدا بيم دهد ؛ ( 15 )\r\nاز روزى كه آنان با بر كنار شدن حجاب‌ها درمىيابند كه در پيشگاه خدا آشكارند و هيچ‌چيزى از آنان بر خدا پنهان نيست . آن زمان از جانب خدا ندا مىرسد كه : امروز فرمانروايى از آن كيست ؟ و خود پاسخ مىگويد كه : از آن خداوند يگانه است كه بر همهء موجودات چيره است . ( 16 )\r\n\r\n","description":"","footnote":"","page_name":" 468 ","page_number":473},
  {"content":"\r\n\r\nامروز هركسى بدانچه كرده است سزا داده مىشود . امروز هيچ ستمى در كار نخواهد بود ، چرا كه خداوند اعمال بندگان را به سرعت حسابرسى مىكند . ( 17 )\r\nآنان را از روز قيامت ، آن روز نزديك ، بترسان ، آن‌گاه كه دل‌ها از شدّت ترس از جاى كنده شده و به حنجره‌ها رسيده است ، در حالى كه آنان سخت اندوهناك‌اند .\r\nآن روز ستمكاران نه خويشاوندى دارند كه از آنان حمايت كند و نه شفاعت‌كننده‌اى كه شفاعتش در حق آنان پذيرفته شود . ( 18 )\r\nخداوند خيانت چشم‌هايى را كه دزدانه مىنگرند ، مىداند و به كفر و نفاق و گناهانى كه سينه‌ها نهان مىدارند ، آگاه است . ( 19 )\r\nو خداست كه در دنيا و آخرت به حق حكم مىكند ( امور هستى را تدبير مىكند و براى هدايت مردم دين و آيين مقرر مىدارد ) ولى كسانى را كه مشركان به جاى خدا مىخوانند ، هيچ حكمى ندارند ( نه در آفرينش تدبيرى دارند و نه آيينى را تشريع مىكنند . ) زيرا تنها خدا شنوا و بيناست . ( 20 )\r\nآيا در زمين گردش نكرده‌اند تا به ديدهء عبرت بنگرند كه فرجام كسانى كه پيش از آنان مىزيستند و پيامبران را تكذيب كردند چگونه شد ؟ آنان بسيار نيرومندتر از اينان بودند و بناهايى كه آنان در زمين بر جاى گذاشتند از بناهايى كه اينان دارند ، بسيار استوارتر بود ، اما خدا آنان را به گناهانشان گرفت و هلاكشان ساخت و هيچ‌كس نبود كه آنان را از عذاب خدا نگاه دارد . ( 21 )\r\nاين فرجام شوم از آن‌روى بود كه پيامبرانشان با نشانه‌هايى روشن به سوى آنان آمدند ولى آنان كفر ورزيدند و خدا هم آنان را گرفتار عذاب ساخت . به راستى خدا نيرومند و سخت كيفر است . ( 22 )\r\nو همانا موسى را با معجزاتى كه همه از نشانه‌هاى ما بود و نيز با سلطه و نيرويى آشكار كه فرعون را از دسترسى به او بازمىداشت ، فرستاديم . ( 23 )\r\nاو را به سوى فرعون و هامان و قارون به رسالت فرستاديم ، ولى آنان گفتند : موسى افسونگرى دروغ‌پرداز است . ( 24 )\r\nپس هنگامى كه موسى حق را كه از جانب ما بود برايشان آورد ، گفتند : پسران كسانى را كه ايمان آورده و او را همراهى و پشتيبانى كرده‌اند ، بكشيد ، و زنانشان را براى خدمت زنده نگاه داريد . آنان براى نابودى مؤمنان نيرنگ كردند ولى نيرنگ كافران جز در بيراهه نبود و به موسى و مؤمنان كارگر نشد . ( 25 )\r\n\r\n","description":"","footnote":"","page_name":" 469 ","page_number":474},
  {"content":"\r\n\r\nو فرعون به بزرگان قومش گفت :\r\nمرا واگذاريد اگر مرا به خود وانهيد موسى را مىكشم و بر اوست كه پروردگارش را بخواند تا اگر توانست از دست من نجاتش دهد . من از اين مىترسم كه موسى دين شما را دگرگون سازد و شما را از پرستش خدايانتان به پرستش خداى خودش سوق دهد ، يا اين‌كه شوكت يابد و به مبارزه برخيزد و در زمين تباهى پديد آورد . ( 26 )\r\nموسى به فرعونيان گفت : من از شرّ هرگردنكشى كه به روز قيامت كه روز حسابرسى است ايمان ندارد ، به خداى يكتا كه پروردگار من و پروردگار شماست پناه برده‌ام . ( 27 )\r\nدر اين ميان مردى با ايمان كه از خاندان فرعون بود و ايمانش را از آنان پوشيده مىداشت ، گفت : آيا مردى را به خاطر اين‌كه مىگويد : فقط خدا پروردگار من است ، مىكشيد ؟ در حالىكه او براى شما از جانب پروردگارتان دلايلى روشن بر مدعاى خويش آورده است .\r\nاگر او دروغگو باشد دروغش به زيان او خواهد بود ؛ و اگر راستگو باشد ، دست‌كم برخى از آنچه به شما وعده مىدهد به شما خواهد رسيد . قطعا خدا كسى را كه تجاوزكار و دروغ‌پرداز باشد ، هدايت نمىكند . ( 28 )\r\nاى قوم من ، امروز فرمانروايى از آن شماست ، در حالىكه در اين سرزمين بر بنى اسرائيل كه زيردستان شما هستند چيره گشته‌ايد ، ولى چه‌كسى ما را در برابر عذاب خدا - اگر به سراغمان آمد - يارى مىرساند ؟ فرعون [ سخن او را قطع كرد و 
  ] گفت : من جز آنچه را مىبينم و به درستى آن اطمينان دارم به شما نمىنمايم ، و شما را جز به راه درست راهنمايى نمىكنم . ( 29 )\r\nو آن كس كه ايمان آورده بود [ در ادامهء سخنانش 
  ] گفت : اى قوم من ، به راستى من بر شما از روزى بسان روز امّت‌هاى گذشته كه در آن به عذاب الهى گرفتار شدند ، مىترسم . ( 30 )\r\nمن از مثل آن سنّتى كه بر قوم نوح و عاد و ثمود و كسانى كه پس از آنان بودند ، جارى شد بيم دارم ، و خدا هيچ ستمى براى بندگان خود نمىخواهد . ( 31 )\r\nو اى قوم من ، به راستى من بر شما از روز قيامت ، روزى كه ستمكاران يكديگر را ندا مىدهند كه واى بر ما ! مىترسم ؛ ( 32 )\r\nروزى كه پشت كرده از آتش دوزخ مىگريزيد ؛ در آن روز از جانب خدا هيچ‌كس نيست كه شما را از عذاب نگاه دارد ، زيرا خدا دوزخيان را در بيراهه افكنده است ، و هركه را خدا در بيراهه افكند راهنمايى كه او را به راه درست آورد نخواهد داشت . ( 33 )\r\n\r\n","description":"","footnote":"","page_name":" 470 ","page_number":475},
  {"content":"\r\n\r\nو به راستى يوسف پيش از اين ، آن نشانه‌هاى روشن را كه بر درستى رسالتش دلالت داشت براى شما آورد . پس تا زنده بود همچنان در حقّانيّت آنچه براى شما آورده بود ترديد داشتيد ، تا وقتى كه درگذشت ، گفتيد :\r\nخدا بعد از او هرگز پيامبرى برنمىانگيزد . اين‌گونه ، خداوند كسانى را كه از حدّ بگذرند و در شك و ترديد به سر برند ، به بيراهه مىافكند . ( 34 )\r\nهمان كسانى كه در آيات خدا - بىآن‌كه برايشان برهانى آمده باشد - مجادله مىكنند . اين كار نزد خدا و نزد كسانى كه ايمان آورده‌اند ، مايهء دشمنى بزرگى است . اين‌گونه ، خداوند بر دل هر گردنكش زورگويى مهر مىزند تا به حق راه نيابد . ( 35 )\r\nفرعون [ بار ديگر سخن آن مرد را قطع كرد و 
  ] گفت : اى هامان ، براى من بنايى مرتفع بساز تا بر فراز آن بروم ، شايد به اسباب و وسايلى دست بيابم ؛ ( 36 )\r\nوسايلى آسمانى ، تا بدين‌طريق از خداى موسى اطلاع يابم و البته من او را دروغگو مىپندارم . بدين‌سان براى فرعون كردار زشتش آراسته گشت و از راه درست باز داشته شد . به همين جهت براى مبارزه با حق به نيرنگ‌هايى دست زد ، ولى نيرنگ‌هاى او جز در تباهى نبود و او را به هدف نرساند . ( 37 )\r\nو آن كس كه ايمان آورده بود ، سخن خود را ادامه داد و گفت : « اى قوم من ، مرا پيروى كنيد كه من شما را به راه درست كه با پيمودن آن به سعادت مىرسيد راه مىنمايم . ( 38 )\r\nاى قوم من ، جز اين نيست كه اين زندگى دنيا بهره‌اى براى سراى آخرت است ، و سراى آخرت است كه سراى پايندگى است . ( 39 )\r\nهركه در اين جهان كار بد كند ، جز همانند آن در آخرت سزا داده نمىشود ، و كسانى كه كار شايسته كنند - مرد باشند يا زن - بدين شرط كه با ايمان باشند ، به بهشت درمىآيند و در آن‌جا بىحساب ( بىآن‌كه عوضى از آنان خواسته شود ) روزى داده مىشوند . ( 40 )\r\n\r\n","description":"","footnote":"","page_name":" 471 ","page_number":476},
  {"content":"\r\n\r\nو اى قوم من ، چه شده است كه من شما را به رهايى از آتش فرامىخوانم و شما مرا به ورود در آتش فرامىخوانيد ؟ ( 41 )\r\nمرا فرامىخوانيد تا به خداوند كافر شوم و چيزى را كه بدان دانشى ندارم و دليلى بر وجودش نيست ، شريك او سازم و حال آن‌كه من شما را به سوى خداى شكست‌ناپذير بسيار آمرزنده فرامىخوانم . ( 42 )\r\nبىترديد ، معبودى كه مرا به [ پرستش 
  ] آن فرامىخوانيد و آن را شريك خدا مىپنداريد ، نه در دنيا دعوتى دارد ، زيرا پيامبرى نفرستاده است كه مردم را به پرستش خود ترغيب كند و نه در آخرت او را دعوتى است زيرا كسى به سوى او بازنمىگردد ؛ اما در اين ترديدى نيست كه بازگشت ما به سوى خداست و تجاوزكارانى كه از عبادت او سر باز زده‌اند ، اهل آتش‌اند . ( 43 )\r\nپس به زودى - آن‌گاه كه عذاب را به چشم خود ديديد - آنچه را به شما مىگويم و به آن هشدارتان مىدهم ياد خواهيد كرد و درخواهيد يافت كه من خيرخواه شما بودم ، و من كار خود را به خدا وامىگذارم ، زيرا خداوند به بندگانش بيناست . ( 44 )\r\nپس فرعونيان آهنگ او كردند ، اما چون او كار خود را به خدا واگذارده بود خدا وى را از بدىهاى نيرنگ آنان نگاه داشت و عذابى ناگوار بر خاندان فرعون فرود آمد . ( 45 )\r\nآن عذاب ، آتش است كه بامدادان و عصرگاهان بر آن عرضه مىشوند ؛ و روزى كه قيامت برپا گردد ، فرمان رسد كه فرعونيان را به سخت‌ترين عذاب درآوريد . ( 46 )\r\nو ياد كن زمانى را كه آنان در آتش دوزخ به جدال مىپردازند ؛ پس ناتوانانشان به كسانى كه گردنكشى كرده‌اند مىگويند : ما در دنيا پيرو شما بوديم و انتظار داشتيم كه ما را در سختىها يارى رسانيد ، اينك آيا بخشى از اين آتش را از ما بازمىداريد ؟ ( 47 )\r\nگردنكشان در پاسخ مىگويند :\r\nما و شما همگى در آتشيم و همگان ناتوان زيرا خداوند ميان بندگانش داورى كرده و تأثير اسباب و علل را تباه ساخته است ؛ ازاين‌رو ما نيز چون شما از اين‌كه حتّى بخشى از عذاب را از شما دور سازيم ناتوانيم . ( 48 )\r\nآنان كه در آتش دوزخ‌اند - چه فرعونيان و چه ديگران - به نگهبانان جهنّم مىگويند : پروردگارتان را بخوانيد تا بر ما آسان گيرد و اين عذاب را اندك زمانى از ما بردارد ، پروردگارتان دعاى شما را اجابت مىكند . ( 49 )\r\n\r\n","description":"","footnote":"","page_name":" 472 ","page_number":477},
  {"content":"\r\n\r\nنگهبانان دوزخ در پاسخ مىگويند : آيا پيامبرانتان براى شما دلايلى روشن بر درستى رسالت خويش نياوردند ؟\r\nمىگويند : چرا . نگهبانان مىگويند : پس خود دعا كنيد ، ولى بدانيد كه دعايتان اجابت نخواهد شد ، زيرا شما كافريد و دعاى كافران جز در تباهى نيست . ( 50 )\r\nما قطعا فرستادگان خود و كسانى را كه ايمان آورده‌اند ، هم در زندگى دنيا و هم روزى كه گواهان اعمال براى اداى شهادت به پا مىخيزند ، يارى مىكنيم ؛ ( 51 )\r\nروزى كه ستمكاران را عذرخواهىشان سود نمىدهد ، و دورى از رحمت خدا براى آنان است و دوزخ نيز كه سرايى ناگوار است براى آنان خواهد بود . ( 52 )\r\nو همانا به موسى آن آيين هدايت‌كننده را ارزانى داشتيم و به بنى اسرائيل تورات را به ميراث داديم ؛ ( 53 )\r\nكتابى كه براى عموم بنى اسرائيل راهنما و براى خردمندانشان مايهء تذكار بود . ( 54 )\r\nاى پيامبر ، اكنون كه دانستى فرجام ستمكاران به كجا مىانجامد ، بر آزار و مخالفت مشركان شكيبا باش ، زيرا وعدهء خدا راست است و به آن وفا مىكند ، و براى گناهت آمرزش بخواه و همراه با ستايش پروردگارت ، در هرعصر و بامداد او را تسبيح گوى . ( 55 )\r\nكسانى كه در آيات خدا - بىآن‌كه برهانى برايشان آمده باشد - به جدال مىپردازند ، در پى يافتن حق نيستند ، و در سينه‌هايشان جز خود بزرگ بينى نيست . آنان با اين جدال هرگز به مرادشان نمىرسند ؛ پس تو از آنان به خدا پناه ببر ، كه او شنوندهء دعاى بندگان و بينا به حال آنان است . ( 56 )\r\nقطعا آفرينش آسمان‌ها و زمين از آفرينش اين مردم بزرگ‌تر است و جهان هستى با تمام عظمتش در اختيار خداست ، تا چه رسد به انسان كه جزئى از اين هستى است ، ولى بيشتر مردم نمىدانند كه با جدال و نيرنگ هرگز نمىتوان خدا را عاجز كرد . ( 57 )\r\nنابينا و بينا يكسان نيستند ، و كسانى كه ايمان آورده و كارهاى شايسته كرده‌اند نيز با گنهكاران يكسان نيستند ؛ چه اندك توجه پيدا مىكنيد ! ( 58 )\r\n\r\n","description":"","footnote":"","page_name":" 473 ","page_number":478},
  {"content":"\r\n\r\nرستاخيز قطعا آمدنى است و در آن هيچ ترديدى نيست ، ولى بيشتر مردم به اين حقيقت ايمان نمىآورند . ( 59 )\r\nو پروردگارتان گفت : مرا بخوانيد و بدانيد كه خواندن من عبادت است و اگر بخوانيدم دعايتان را اجابت مىكنم ؛ قطعا كسانى كه از روى تكبّر از عبادت من سر باز مىزنند به زودى خوار و ذليل وارد دوزخ خواهند شد . ( 60 )\r\nخداست آن‌كه شب را براى شما تاريك قرار داد تا در آن بياراميد ، و روز را روشن كرد تا در پرتو آن در طلب روزى برآييد . همانا خداوند از فضل خود بر مردم نعمت‌ها بخشيده است ولى بيشتر مردم عبادت او را وامىگذارند و شكرگزارى نمىكنند . ( 61 )\r\nاين است خداوند كه پروردگار شماست و امورتان را تدبير مىكند .\r\nآفرينندهء هرچيزى است و معبودى شايستهء پرستش جز او نيست ؛ پس چگونه از پرستش او باز داشته و به عبادت غير او كشانده مىشويد ؟ ( 62 )\r\nكسانى كه آيات خدا را انكار كرده‌اند ، اين‌گونه ، بىهيچ دليلى ، از پذيرش معارف آنها بازگردانده مىشوند . ( 63 )\r\nخداست آن‌كه زمين را براى شما قرارگاه و آسمان را بنايى قرار داد و به شما صورت بخشيد و صورت‌هايتان ( اندام و نيروهايتان ) را نيكو ساخت و از چيزهاى پاكيزه به شما روزى داد . اين است خدا كه پروردگار شماست ؛ پس پرخير و بركت است خدا كه پروردگار جهانيان است . ( 64 )\r\nاوست كه زنده است و معبودى جز او نيست ؛ پس او را در حالىكه عبادت خود را ويژهء او ساخته‌ايد بخوانيد و بپرستيد . ستايش ، همه از آن خدا پروردگار جهان‌هاست . ( 65 )\r\nبگو : من نهى شده‌ام از اين‌كه كسانى را كه شما به جاى خدا مىخوانيد بپرستم ، آن‌گاه كه از جانب پروردگارم دلايل روشن [ بر يكتايى او 
  ] آمد ، و به من فرمان رسيده است كه تسليم پروردگار جهانيان باشم . ( 66 )\r\n\r\n","description":"","footnote":"","page_name":" 474 ","page_number":479},
  {"content":"\r\n\r\nاوست آن‌كه شما را از خاكى سپس از نطفه‌اى سپس از خون بسته‌اى آفريد . پس از آن شما را از شكم مادرانتان به صورت كودكى بيرون مىآورد . سپس شما را رشد مىدهد تا به توانايى خود برسيد و برومند شويد ؛ آن‌گاه پس از مدتى سالمند شويد ؛ و برخى از شما پيش از طى كردن اين مراحل جانش ستانده مىشود . آرى ، شما را آفريد تا سرانجام به پايان عمرى كه برايتان مقرّر شده است برسيد و باشد كه از روى خرد حق را دريابيد . ( 67 )\r\nاوست آن‌كه زنده مىكند و مىميراند ، و چون تحقق چيزى را مقرر كند ، تنها به آن مىگويد : باش و آن‌چيز موجود مىشود . ( 68 )\r\nآيا كسانى را كه در آيات خدا جدال مىكنند ، نديده‌اى و از كارشان به شگفت نيامده‌اى كه چگونه از راه راست بازگردانده شده و به بيراهه برده مىشوند ؟ ( 69 )\r\nكسانىاند كه كتاب خدا ( قرآن ) را دروغ شمرده و آنچه فرستادگان خود را به ابلاغ آن گسيل داشته‌ايم تكذيب نموده‌اند ، پس به زودى خواهند دانست كه كارشان به كجا مىانجامد ؛ ( 70 )\r\nآن‌گاه كه غل‌ها و زنجيرها در گردن‌هايشان نهاده مىشود و آنان را مىكشانند ( 71 )\r\nدر آب جوشان و آن‌گاه در آتش ، شعله‌ور مىشوند . ( 72 )\r\nسپس به آنان گفته مىشود : چيزهايى كه شريك خدا مىساختيد كجايند تا شما را از آتش دوزخ برهانند و يا از شما شفاعت كنند ، ( 73 )\r\nهمان‌هايى كه به جاى خدا مىپرستيديد ؟ مىگويند : از دست ما رفته‌اند ؛ آن‌گاه پوچى معبودان خود را به ياد آورده مىگويند : بلكه ما پيش‌تر چيزى را به خدايى نخوانده و نپرستيده‌ايم .\r\nخداوند كافران را اين‌گونه در بيراهه مىاندازد تا باطل را حق تلقى كنند . ( 74 )\r\nاى دوزخيان ، اين عذاب به سزاى آن است كه در زمين به ناروا شادمانى مىكرديد و بدان سبب است كه سرمستى مىنموديد . ( 75 )\r\nاكنون به درهاى دوزخ ( دركات و طبقات آن ) درآييد در حالىكه جاودانه در آن خواهيد ماند . پس بد است جايگاه متكبّران . ( 76 )\r\nپس اى پيامبر ، بر آزار كافران شكيبا باش كه وعدهء خدا راست است . و اگر بخشى از كيفرهايشان را كه به آنان وعده مىدهيم ، به تو بنمايانيم ، يا پيش از آن جان تو را بستانيم ، در هر صورت به سوى ما بازگردانده مىشوند و نمىتوانند از عذابى كه به آنان وعده داده‌ايم خود را برهانند . ( 77 )\r\n\r\n","description":"","footnote":"","page_name":" 475 ","page_number":480},
  {"content":"\r\n\r\nو همانا پيش از تو پيامبرانى را به رسالت فرستاديم . از آنان كسانىاند كه سرگذشتشان را براى تو حكايت كرده‌ايم و از آنان كسانىاند كه داستانشان را براى تو حكايت نكرده‌ايم ، و هيچ پيامبرى را نرسد كه جز به اذن خدا آيتى بياورد كه امّت كفرپيشهء خود را با آن عذاب كند و حق را چيره سازد ، ولى چون امر خدا به عذاب در رسد ، ميان پيامبران و امّت آنها به حق داورى مىشود ، و آن‌جاست كه باطل‌گرايان زيان مىبينند . ( 78 )\r\nخداست آن‌كه دام‌ها ( شتر ، گاو و گوسفند ) را براى شما آفريد تا بر برخى از آنها سوار شويد . و گوشت برخى از آنها را مىخوريد . ( 79 )\r\nو براى شما در آنها سودهايى است ( از پشم ، مو ، كرك و پوستشان استفاده مىكنيد و از شيرشان بهره مىبريد ) آنها را آفريد تا شما با سوار شدن بر آنها به مقصودى كه در نظر داريد برسيد ، و شما را بر آنها و كشتىها سوار مىكنند . ( 80 )\r\nو خدا آيات و نشانه‌هاى يكتايى خود را ، هم در آفرينش و هم به واسطهء پيامبرانش ، به شما مىنماياند ؛ پس كدام‌يك از آيات خدا را انكار مىكنيد ؟ ( 81 )\r\nآيا اينان كه يگانگى خدا را باور ندارند در زمين گردش نكرده‌اند تا به ديدهء عبرت بنگرند كه فرجام كسانى كه پيش از آنان بودند چگونه شد ؟ آنان ، هم تعدادشان بيشتر از اينان بود و هم نيرومندتر بودند ، و بناهايى كه در زمين برجاى گذاشتند از بناهايى كه اينان دارند بيشتر استوارتر بود ، ولى آنچه به دست مىآوردند به حالشان سودى نبخشيد و عذاب خدا را از آنان بازنداشت . ( 82 )\r\nو هنگامى كه پيامبرانشان آن معارف روشن را برايشان آوردند ، به دانشى كه خود داشتند دل خوش كردند و پيام رسولان را به تمسخر گرفتند ، ولى سرانجام همان چيزى كه به استهزا مىگرفتند بر آنان فرود آمد . ( 83 )\r\nپس وقتى عذاب سخت ما را ديدند ، گفتند : خدا را به يكتايى باور داريم و به آنچه به سبب آن مشرك شديم كفر مىورزيم . ( 84 )\r\nولى هنگامى كه عذاب سخت ما را مشاهده كردند ، ديگر ايمانشان برايشان سودى نداشت ؛ چرا كه از روى ناچارى ايمان آوردند . خدا اين سنت را مقرّر كرده و همواره در ميان بندگانش جارى بوده است كه توبهء مردم بعد از آن‌كه عذاب را مشاهده كردند پذيرفته نشود ، در آن‌جا كافران زيان مىكنند . ( 85 )\r\n\r\n","description":"","footnote":"","page_name":" 476 ","page_number":481},
  {"content":"\r\n\r\n\r\nسورهء فصّلت / 41\r\nبه‌نام خداوند گسترده‌مهر مهربان\r\nحا . ميم . ( 1 )\r\nاين كتاب از جانب خداوند گسترده‌مهر مهربان فروفرستاده شده است ؛ كتابى كه امور دنيا و آخرت آدميان را اصلاح مىكند ؛ ( 2 )\r\nكتابى كه آياتش به‌طور مشروح بيان شده است . قرآنى است به زبان عربى براى مردمى كه اهل دانشند . ( 3 )\r\nكتابى كه نويدبخش و هشداردهنده است ، ولى بيشتر آنان ( مردم مكّه ) روى برتافتند ؛ پس آنان نمىشنوند و حق را نمىپذيرند . ( 4 )\r\nو به پيامبر گفتند : دل‌هايمان از آنچه ما را بدان مىخوانى در پوشش‌هاست و سخن تو را درك نمىكند ، و در گوش‌هاى ما سنگينى است و گفتار تو را نمىشنود ، و ميان ما و تو حجابى ستبر است . كه راه تفاهم را از ميان برده است .\r\nپس تو بر ضدّ ما بكوش كه ما نيز بر ضدّ تو تلاش خواهيم كرد . ( 5 )\r\nاى پيامبر ، در پاسخ آنان بگو : جز اين نيست كه من بشرى چون شمايم ، با اين تفاوت كه به من وحى مىشود كه معبود شما معبودى يگانه است ؛ پس در پرتو توحيد ، راست‌قامتان به سوى او روى آوريد و آمرزش شرك‌ورزىها و گناهانتان را از او بخواهيد ، كه واى بر حال مشركان ! ( 6 )\r\nهمانان كه در راه خدا انفاق نمىكنند و آخرت را باور ندارند . ( 7 )\r\nاما كسانى كه [ به يكتايى خدا و جهان آخرت 
  ] ايمان آورده و كارهاى شايسته كرده‌اند ، قطعا براى آنان پاداشى بىمنّت خواهد بود . ( 8 )\r\nبگو : آيا واقعا شما به آن كسى كه زمين را در دو مرحله آفريد كفر مىورزيد و براى او همتايانى قرار مىدهيد ؟ اين جاى شگفتى است . آن بلندمرتبه ، پروردگار همهء جهان‌هاست . ( 9 )\r\nاو زمين را آفريد و در آن از فرازش كوه‌هايى استوار پديد آورد و در آن خير و بركت فراوان نهاد ، و خوراكىهاى آن را در چهار فصل ، تقدير فرمود ، در حالىكه آنها با آنچه موجودات با زبان نيازشان خواهان آنند برابر است . ( 10 )\r\nسپس به آفرينش آسمان پرداخت ، و آن توده‌اى از دود بود . پس به آسمان و زمين فرمود :\r\nخواه يا ناخواه بايد به صحنهء وجود بياييد . گفتند : آمديم و همه به دلخواه مطيع فرمان توييم . ( 11 )\r\n\r\n","description":"","footnote":"","page_name":" 477 ","page_number":482},
  {"content":"\r\n\r\nپس كار آسمان‌ها را بعد از آن‌كه توده‌اى از دود در هم آميخته بود در دو مرحله به هيئت هفت آسمان فيصله داد و در هرآسمانى فرمان مربوط به آن را به فرشتگان آن وحى كرد ، و نزديك‌ترين آسمان به زمين را با ستارگانى كه همچون چراغ‌هايى هستند آراستيم و آن را از نفوذ شياطين محفوظ داشتيم . اين است اندازه‌آفرينى آن خدايى كه هيچ‌كس و هيچ‌چيز بر او چيره نمىشود و به هرچيزى داناست . ( 12 )\r\nپس اگر [ باوجوداين دلايل روشن 
  ] از پذيرش دعوت تو روى برتافتند به آنان بگو : من شما را به صاعقه‌اى همچون صاعقهء قوم عاد و ثمود هشدار مىدهم . ( 13 )\r\nآن‌گاه كه پيامبرانشان از پيش رو و از پشت سرشان به سويشان آمدند ( با روش‌هاى گوناگون آنان را فراخواندند ) كه جز خدا را نپرستيد .\r\nآنان در پاسخ گفتند : اگر پروردگار ما مىخواست پيامبرى بفرستد ، قطعا فرشتگانى فرومىفرستاد ، اكنون كه فرشته‌اى به رسالت نيامده است ، ما به آنچه شما بدان فرستاده شده‌ايد ، كافريم . ( 14 )\r\nامّا قوم عاد ، به ناروا در زمين گردنكشى كردند و گفتند : چه‌كسى از ما نيرومندتر است ؟ آيا ندانسته‌اند كه خداوندى كه خلقشان كرده از آنان نيرومندتر است ؟ [ آنان تكبر مىورزيدند 
  ] و نشانه‌هاى ما را انكار مىكردند . ( 15 )\r\nپس در روزهايى شوم تندبادى سوزان بر آنان فرستاديم تا در زندگى دنيا عذاب ذلّت و خوارى را به آنان بچشانيم و قطعا عذاب آخرت خواركننده‌تر است و آنان از سوى هيچ‌كس يارى نخواهند شد . ( 16 )\r\nو اما ثموديان ، پس ما آنان را راه نموديم ولى آنان كوردلى را بر هدايت ترجيح دادند ، پس به سزاى گناهانى كه مرتكب مىشدند صاعقه‌اى آسمانى كه عذاب ذلّت را در پى داشت ، آنان را فروگرفت . ( 17 )\r\nو از ميان قوم عاد و ثمود كسانى را كه ايمان آورده و تقوا پيشه كرده بودند از عذاب رهانيديم . ( 18 )\r\nو ياد كن روزى را كه دشمنان خدا گردآورى شده و به سوى آتش رانده شوند ؛ پس در اين كوچ ، گروه‌هاى اول از حركت باز داشته مىشوند تا گروه‌هاى بعدى به آنان برسند و پراكنده نباشند . ( 19 )\r\nتا جون به آتش رسند ، گوش و چشم و پوستشان به آنچه انجام مىدادند ، بر ضدّشان گواهى مىدهند . ( 20 )\r\n\r\n","description":"","footnote":"","page_name":" 478 ","page_number":483},
  {"content":"\r\n\r\nو آنان به پوست خود مىگويند :\r\nچرا بر ضدّ ما گواهى داديد ؟\r\nمىگويند : همان خدايى كه همه چيز را ناطق ساخته ما را به سخن درآورده است . و خداوند به كارهاى شما داناست ، چرا كه او نخستين بار شما را آفريد و سرانجام به سوى او بازگردانده مىشويد . ( 21 )\r\nو شما آن‌گاه كه به گناه روى مىآورديد ، از اين‌كه گوش و چشم و پوستتان ناظر شما بوده و بر ضد شما گواه باشند هراسى نداشتيد و خود را از آن‌ها پنهان نمىكرديد ، شما اگر چه مىپنداشتيد اندام‌هايتان به كارهاى شما آگاهى ندارند بلكه گمان داشتيد كه خدا بسيارى از كارهايتان را نمىداند . ( 22 )\r\nآرى ، اين است گمان بيجايى كه دربارهء پروردگارتان برديد اين گمان شما را به كفر و گناه كشانيد و به هلاكت انداخت و در نتيجه از زيانكاران شديد . ( 23 )\r\nپس اگر شكيبايى كنند [ و دم برنياورند 
  ] جايگاهشان آتش است و اگر عذرخواهى كنند و رضايت طلبند ، از كسانى نيستند كه عذرشان پذيرفته شود و مورد رضايت قرار گيرند . ( 24 )\r\nو براى آنان به جاى هدايتگران همنشينانى از شياطين قرار داديم ؛ پس همهء لذّت‌هاى مادّى را كه پيشاروى آنان بود ( در دسترسشان قرار داشت ) و نيز آنچه در پى آنان بود ( در آرزوى رسيدن به آن بودند ) همه را در نظرشان آراستند [ تا بدانها دل‌خوش كنند و از حق روى برتابند 
  ] و آن سخن ( وعدهء عذاب دوزخ ) ، در حق آنان تثبيت شد ، در حالىكه در ميان امّت‌هايى از جنّ و انس هستند كه پيش از آنان [ بر اثر كفر ، به عذاب 
  ] درگذشتند . راستى كه آنان زيانكارند . ( 25 )\r\nو آنان كه كافر شدند گفتند : به اين قرآن گوش فراندهيد و هنگامى كه خوانده مىشود ، سخن لغو و بيهوده در آن بيفكنيد ، باشد كه نداى آن به گوش‌ها نرسد و شما چيره شويد . ( 26 )\r\nآرى ، ما قطعا به كسانى كه كفر ورزيده‌اند عذابى سخت مىچشانيم و حتما آنان را به كردار بدى كه انجام مىدادند سزا مىدهيم . ( 27 )\r\nاين است سزاى دشمنان خدا ، همان آتش كه در آن ، خانهء جاودانه دارند ؛ سزايى به كيفر اين‌كه آيات ما را انكار مىكردند . ( 28 )\r\nو كسانى كه كافر شدند مىگويند : پروردگارا ، آن دو گروه از جنّ و انس را كه گمراهمان كردند به ما نشان ده تا آنان را زير گام‌هايمان نهيم تا از پست‌ترين‌ها شوند . ( 29 )\r\n\r\n","description":"","footnote":"","page_name":" 479 ","page_number":484},
  {"content":"\r\n\r\nهمانا كسانى كه گفتند : پروردگار ما خداست ؛ سپس بىهيچ انحرافى بر اين سخن ثابت‌قدم ماندند ، فرشتگان با اين پيام بر آنان فرود مىآيند كه : نترسيد و اندوه مداريد و مژده باد شما را به بهشتى كه آن را به شما وعده مىدادند . ( 30 )\r\nما فرشتگان در زندگى دنيا عهده‌دار كار شما بوديم پس در سراى آخرت نيز كارتان را بر عهده مىگيريم ، و آنچه دل‌هايتان بخواهد در آن‌جا براى شما خواهد بود ، و هرچه درخواست كنيد در آن‌جا براى شما فراهم است . ( 31 )\r\nاينها عطيّه‌اى است از جانب آمرزنده‌اى مهربان . ( 32 )\r\nو كيست نيكوگفتارتر از آن كس كه به سوى خدا دعوت كرد و كارى شايسته انجام داد و گفت : من از كسانىام كه در برابر خدا تسليم‌اند . ( 33 )\r\nاى پيامبر ، خوى نيكو در تأثيرگذارى با خوى زشت برابر نيست ؛ پس با نيكوترين خصلت بدىهاى آنان را دفع كن كه ناگاه آن كسى كه ميان تو و او دشمنى است گويى دوستى دلسوز است . ( 34 )\r\nاين خصلت را جز بر دل كسانى كه شكيبا بوده‌اند نمىاندازند و آن را جز بر كسى كه از كمال بهره‌اى عظيم دارد نمىافكنند . ( 35 )\r\nو اگر از جانب شيطان به تو شورشى رسد ( مخالفان تو را بر ضدّ تو برانگيزد ) و چنين خواهد كرد ، به خدا پناه ببر ، كه او سخن تو را مىشنود و به احوال تو داناست . ( 36 )\r\nاز نشانه‌هاى ربوبيّت او شب و روز و خورشيد و ماه است ؛ پس تنها او شايستهء پرستش است و اگر شما او را مىپرستيد ، نه براى خورشيد سجده كنيد و نه براى ماه ، بلكه براى آن خدايى كه همهء آنها را آفريده است سجده كنيد . ( 37 )\r\nپس اگر گردنكشى كردند و از اين‌كه تنها براى خدا سجده كنند امتناع ورزيدند ، بدانند كه عبادت خدا از بين نمىرود ، زيرا آنان كه نزد پروردگار تواند ، شب و روز او را تسبيح مىگويند و خسته و ملول نمىشوند . ( 38 )\r\n\r\n","description":"","footnote":"","page_name":" 480 ","page_number":485},
  {"content":"\r\n\r\nو از نشانه‌هاى ربوبيّت او اين است كه تو زمين را افتاده و رام مىبينى ، پس هنگامى كه آب بر آن فروفرستيم ، با رويش گياهان به جنبش درمىآيد و با رشد آنها فراز مىآيد . آرى ، همان كسى كه زمين را با روياندن گياهان زنده كرد ، مردگان را حياتى دوباره مىبخشد . به راستى او بر هرچيزى تواناست . ( 39 )\r\nبه يقين ، كسانى كه در پديده‌هاى هستى كه همه نشانه‌هاى ربوبيّت و الوهيّت ماست به انحراف مىگرايند و آنها را مىپرستند ، و نيز در آيات وحيانى ما كجروى مىكنند و آنها را دروغ مىشمرند ، بر ما پنهان نمىمانند و به آتش دوزخ درمىآيند .\r\nاينك آيا كسى كه در آتش افكنده مىشود بهتر است يا كسى كه روز قيامت ايمن از هرگزندى مىآيد ؟ هر كارى خواستيد بكنيد ، بىگمان او به آنچه انجام مىدهيد بيناست . ( 40 )\r\nآنان كه به اين قرآن - چون برايشان آمد - كافر شدند ، قطعا در آتش دوزخ افكنده مىشوند ، و به راستى اين كتابى است كه هيچ‌چيز بر آن چيره نمىشود . ( 41 )\r\nنه اكنون كه عصر نزول است و نه در آينده ، تا برپايى قيامت ، باطل در آن راه نخواهد يافت و حقايق آن را دگرگون نخواهد ساخت ، چرا كه آن از جانب حكيمى ستوده كه كارهايش همه استوار و نيكوست نازل شده است . ( 42 )\r\nاى پيامبر ، از جانب كافران جز آنچه به پيامبران پيش از تو گفته شد چيز ديگرى گفته نمىشود . همانا پروردگار تو ، هم صاحب آمرزش است و هم صاحب عقوبتى دردناك ؛ پس بنگرند كدام‌يك از اين دو را سزاوارند . ( 43 )\r\nو اگر اين كتاب را قرآنى قرار مىداديم كه مطالب آن نارسا بود ، كافران قوم تو مىگفتند : چرا آياتش به روشنى بيان نشده است ؟ آيا كتابى نارسا و قومى داراى فصاحت و بلاغت ؟ بگو : اين كتاب براى كسانى كه ايمان آورده‌اند رهنمودى است و بيمارى شك و ترديد آنان را شفا مىبخشد . و كسانى كه ايمان نمىآورند در گوش‌هايشان سنگينى است و قرآن براى آنان مايهء كوردلى است . آنان نه پندى را مىشنوند و نه حجّتى را به خرد درمىيابند ؛ گويى از جايگاهى دور كه توان شنيدن و ديدن ندارند ، ندا داده مىشوند . ( 44 )\r\n[ انكار مشركان بر تو دشوار نيايد ، 
  ] همانا به موسى هم كتاب داديم و در آن اختلاف شد . و اگر از جانب پروردگارت سخنى نرفته بود كه شما آدميان را در زمين تا هنگامى معين جايگاه و معيشتى است ، قطعا ميان آنان داورى شده بود و هركس به سزاى كردارش رسيده بود . بىگمان ، قوم موسى دربارهء كتاب او سخت در شك و ترديدند . ( 45 )\r\nهركه كارى شايسته كند به سود خود اوست ، و هركه بدى كند به زيان خود اوست ، و پروردگارت هرگز به بندگان خود ستم نمىكند . ( 46 )\r\n\r\n","description":"","footnote":"","page_name":" 481 ","page_number":486},
  {"content":"\r\n\r\nآگاهى از زمان برپايى قيامت فقط به خدا بازمىگردد و جز او كسى از آن آگاه نيست ، و ميوه‌ها از غلافشان بيرون نمىآيند و هيچ ماده‌اى باردار نمىشود و بار فرونمىنهد مگر اين‌كه او از آن آگاه است . و روزى كه مشركان را ندا مىدهد كه شريكانى كه براى من تصوّر مىكرديد كجايند ؟\r\nمىگويند : به تو اعلام كرده‌ايم كه از ميان ما هيچ‌كس گواهى نمىدهد كه براى تو شريكى هست . ( 47 )\r\nو آنچه پيش‌تر در دنيا مىخواندند ، از ديدشان پنهان مىشود و درمىيابند كه از عذاب قيامت هيچ گريزگاهى ندارند . ( 48 )\r\nانسان از خواستن خوبىها خسته نمىشود ، و اگر شرّى به او رسد بسيار مأيوس و نااميد مىگردد . ( 49 )\r\nو قطعا اگر پس از رنجى كه به او رسيده است ، از جانب خود رحمتى به او بچشانيم ، خواهد گفت : اين از آن من است و خود اختيار آن دارم و گمان نمىبرم كه قيامت برپا شود و محاسبه‌اى در كار باشد ، و اگر به سوى پروردگارم بازگردانده شوم حتما در پيشگاه او فرجامى نيكوتر خواهم داشت . ولى ما قطعا كسانى را كه كافر شده‌اند ، به حقيقت آنچه كرده‌اند آگاه خواهيم ساخت و از عذابى سخت به آنان خواهيم چشانيد . ( 50 )\r\nو چون به انسان نعمت بخشيم ، از ما روى برمىتابد و خود را به كنارى مىكشد و تكبّر مىورزد ، و چون شرّى به او رسد به دعا روى مىآورد و براى بر طرف شدن آن ما را بسيار مىخواند . ( 51 )\r\nبگو : به من خبر دهيد ، اگر اين قرآن از نزد خدا آمده باشد ، آن‌گاه شما به آن كافر شويد ، كيست گمراه‌تر از آن كسى كه از در مخالفت با آن درآيد ، آن هم مخالفتى دور كه نشانى از وفاق در آن نيست ؟ ( 52 )\r\nبه زودى به مشركان مكّه و پيروانشان آيات خود را كه در اطراف جهان و دربارهء خودشان پديد مىآيد نشان خواهيم داد ، تا برايشان آشكار شود كه قرآن حق است و توحيد كه فراخوان قرآن است نيز حق است . آيا چيره بودن پروردگارت بر هرچيز و نيازمندى آنها به او و در نتيجه آشكار بودن او براى همهء پديده‌ها ، در اثبات يگانگى او كفايت نمىكند ؟ ( 53 )\r\nآگاه باشيد كه آنان در لقاى پروردگارشان ترديد دارند . آگاه باشيد كه او بر هرچيزى احاطه دارد . ( 54 )\r\n\r\n","description":"","footnote":"","page_name":" 482 ","page_number":487},
  {"content":"\r\n\r\n\r\nسورهء شورى / 42\r\nبه‌نام خداوند گسترده‌مهر مهربان\r\nحا . ميم . ( 1 )\r\nعين . سين . قاف . ( 2 )\r\nخداوند آن مقتدر حكيم بدين‌سان كه اين سوره را وحى كرد ، به تو وحى مىفرستد ، و به كسانى از پيامبران كه پيش از تو بودند نيز اين‌گونه وحى مىكرد . ( 3 )\r\nآنچه در آسمان‌ها و آنچه در زمين است از آن اوست ، پس حق اوست كه از طريق وحى مردم را به بندگى خود فراخواند ، و اوست آن بلندمرتبهء بزرگ كه درخور پرستش است . ( 4 )\r\nنزديك است آسمان‌ها در اثر عبور وحى ، از فرازشان يكى پس از ديگرى بشكافند ، و فرشتگان در حالى كه به ستايش پروردگارشان مشغولند او را تسبيح مىگويند و از او مىخواهند كه براى زمينيان آيينى مقرر كند و كسانى كه آن را بپذيرند بيامرزد ، بدانيد كه خداست كه آمرزنده و مهربان است . ( 5 )\r\nو كسانى كه غير او را سرپرستان خود قرار داده و به پرستش آنها پرداخته‌اند ، خدا از آنان بىخبر نيست .\r\nاو بر شرك و ديگر گناهانشان نگهبان است و آنان را بدانها كيفر خواهد داد .\r\nپس تو اى پيامبر ، وكيل آنان نيستى و اعمالشان در اختيار تو نيست تا بتوانى آنان را به سرمنزل هدايت برسانى ؛ پس مسئول رفتارشان نيز نخواهى بود . ( 6 )\r\nو اين‌گونه ، قرآن را كه به زبان تازى است به تو وحى كرديم تا مردم مكّه را كه مركز اين شهرهاست و نيز كسانى را كه پيرامون آنند بيم دهى ، و آنان را از روز قيامت كه همگان در آن روز گردآورى مىشوند و ترديدى در آن نيست ، بترسانى . آن روز مردم دو گروه‌اند ؛ گروهى به بهشت درمىآيند و گروهى وارد آتش فروزان دوزخ مىشوند . ( 7 )\r\nو اگر خدا مىخواست ، مردم را يك امّت قرار مىداد و همه را به بهشت يا دوزخ درمىآورد ، ولى سنّت خدا بر جدا ساختن آنان جارى شده است ؛ هركه را بخواهد يارى مىدهد و به رحمت خود درمىآورد ، و اينان كسانىاند كه ستمكار نيستند ؛ اما ستمكاران را از يارى و رحمت خود محروم مىسازد تا وارد دوزخ شوند . در آن هنگام آنان سرپرست و ياورى ندارند كه از آتش نجاتشان دهد . ( 8 )\r\nآيا جز خدا سرپرستانى گرفته و به پرستش آنها پرداخته‌اند ؟\r\nتنها خداست كه سرپرست آنان است و امورشان را بر عهده دارد ، و تنها اوست كه مردگان را حياتى دوباره مىبخشد و اوست كه بر هرچيزى تواناست . ( 9 )\r\nو دربارهء هرچيزى اختلاف كرديد ، حكمش به خدا ارجاع مىشود . اى مردم ! عهده‌دار كارها خداوندى است كه پروردگار من است . تنها بر او توكل كرده‌ام و در همهء كارها به او رجوع مىكنم . ( 10 )\r\n\r\n","description":"","footnote":"","page_name":" 483 ","page_number":488},
  {"content":"\r\n\r\nاو پديدآورندهء آسمان‌ها و زمين است .\r\nاز جنس خودتان براى شما همسرانى قرار داد ، و از دام‌ها نيز جفت‌هايى براى آنها آفريد . او با اين آفرينش تعداد شما آدميان و دام‌ها را فراوان مىسازد . هيچ چيزى مانند او نيست ، و اوست كه دعاى بندگان را مىشنود و كردارشان را مىبيند . ( 11 )\r\nكليدهاى آسمان‌ها و زمين از آن اوست . روزى را براى هر كه بخواهد گشاده مىسازد و بر هركه بخواهد تنگ مىگيرد . به يقين او به هرچيزى داناست ؛ پس نياز موجودات را مىداند و براساس آن روزىشان مىدهد . ( 12 )\r\nخداوند حقايقى از دين را كه به نوح سفارش كرد و همچنين احكام و معارفى را كه به تو وحى كرديم و نيز آنچه را كه به ابراهيم و موسى و عيسى سفارش نموديم ، همه را براى شما امت اسلام بيان نمود و جزو شريعت شما قرار داد و شما را به پيروى از آن فراخواند . فرمان خدا اين است كه تمامى احكام و معارف اين آيين را برپا داريد و در آن اختلاف نيفكنيد به گونه‌اى كه بخشى را بپذيريد و بخشى را واگذاريد . بر مشركان آنچه آنان را بدان فرامىخوانى گران آمده و پذيرفتن آن برايشان دشوار شده است . خداست كه هركه را بخواهد به اين آيين متمايل مىسازد و هركس به سوى خدا بازآيد به سوى آن آيين هدايتش مىكند . ( 13 )\r\nامّت‌هاى پيامبران هنگامى پراكنده شدند و به اختلافات دينى روى آورند كه علم برايشان حاصل شده بود و حق را شناخته بودند . آنان به سبب برترىجويى و ستمى كه در ميانشان بود به اختلافات روى آوردند و در دين خدا اختلاف افكندند . و اگر از جانب پروردگارت سخنى نرفته بود مبنى بر اين‌كه امّت‌ها تا سرآمدى معين در زمين مىمانند ، قطعا ميانشان داورى شده بود و به سزاى كردارشان هلاك شده بودند . و كسانى كه پس از آن اختلاف‌كنندگان وارث كتاب آسمانى شدند دربارهء آن سخت در شك و ترديد افتادند . ( 14 )\r\nپس بدين‌سبب كه خدا دينى براى تو و امّتت تشريع كرده كه جامع اديان گذشته است به دعوت همگان بپرداز و آن‌گونه كه فرمان يافته‌اى بر راه راست پايدار باش و از هواهاى نفسانى آنان پيروى مكن و بگو : به هركتابى كه خدا فروفرستاده است ايمان آورده‌ام و فرمان يافته‌ام كه ميان شما به عدالت رفتار كنم ، چرا كه پروردگار ما و شما خداست و در آيين او همه باهم برابريم . اعمال ما از آن ما و اعمال شما از آن شماست . هيچ‌كس در برابر اعمال ديگران نه مؤاخذه مىشود و نه پاداش مىبيند . در اين‌كه ميان ما و شما تفاوتى و امتيازى نيست نبايد ترديد كنيم زيرا هيچ حجت و برهانى در ميان نيست كه برترى ما يا شما را بنماياند . خدا در روز قيامت ما و شما را گرد مىآورد و بازگشت همگان به سوى اوست . ( 15 )\r\n\r\n","description":"","footnote":"","page_name":" 484 ","page_number":489},
  {"content":"\r\n\r\nو كسانى كه دربارهء ربوبيّت خدا ، پس از آن‌كه از سوى فطرت سليم پذيرفته شد ، به محاجّه مىپردازند تا سرانجام آن را انكار كنند ، حجّتشان نزد خدا تباه است و بر آنان از جانب خدا خشمى خواهد بود و عذابى سخت خواهند داشت . ( 16 )\r\nخدا همان كسى است كه كتاب وحى را به حق بىآن‌كه باطلى در آن راه داشته باشد ، و نيز دين را كه معيار درست يا نادرست بودن باورها و كردارهاست ، فروفرستاده است . چه‌چيز تو را از قيامت آگاه مىكند و تو از وقت آن چه مىدانى ؟ شايد قيامت نزديك باشد . ( 17 )\r\nكسانى كه قيامت را باور ندارند ، از روى استهزا شتاب در آمدن آن را مىخواهند ، و كسانى كه ايمان آورده‌اند ، در عين تمايل به برپايى آن ، از آن بيمناكند و مىدانند كه آن حق است . بدانيد كسانى كه دربارهء قيامت جدال مىكنند و در پى انكار آن هستند ، در بيراهه‌اى هستند كه با حق فاصله‌اى دور و دراز دارد . ( 18 )\r\nخداوند به همهء خصوصيات بندگانش آگاه است و اراده‌اش را دربارهء آنان به سهولت تحقق مىبخشد ؛ هر كه را بخواهد روزى مىدهد و هيچ‌كس نمىتواند مانع او شود ، چرا كه او نيرومند و شكست‌ناپذير است . ( 19 )\r\nهركس كشت آخرت بخواهد ما به كشت او مىافزاييم و پاداشش را افزون مىكنيم ، و هركس كشت دنيا بخواهد ، از دنيا - كم يا زياد - به او مىدهيم ولى در آخرت هيچ بهره‌اى نخواهد داشت . ( 20 )\r\nمگر مشركان معبودانى دارند كه از دين آنچه را خدا بدان رخصت نداده است براى آنان تشريع كرده باشند ؟ اگر آن سخن فيصله‌دهنده مبنى بر اين‌كه بايد مردم تا سرآمدى معيّن در زمين بمانند مقرّر نشده بود ، قطعا ميانشان داورى مىشد و به هلاكت مىرسيدند . آرى ، در دنيا به آنان مهلت داده مىشود ولى در آخرت ستمكاران عذابى دردناك خواهند داشت . ( 21 )\r\nدر قيامت ستمكاران را مىبينى كه از آنچه به دست آورده‌اند هراسناك‌اند و دستاوردشان به آنان مىرسد ؛ و كسانى كه ايمان آورده و كارهاى شايسته كرده‌اند ، در آن روز در بوستان‌هاى پردرخت كه زمينى آكنده از گياه دارد ، به سر مىبرند . آنان در آن‌جا هرچه بخواهند ، از جانب پروردگارشان در اختيارشان قرار خواهد گرفت . اين است آن فزون‌بخشى بزرگ . ( 22 )\r\n\r\n","description":"","footnote":"","page_name":" 485 ","page_number":490},
  {"content":"\r\n\r\nاين است آنچه خداوند بندگانش را كه ايمان آورده و كارهاى شايسته كرده‌اند بدان نويد مىدهد . بگو :\r\nمن بر ابلاغ رسالتم كه شما را به چنين جايگاهى مىرساند ، هيچ مزدى جز دوستى با خويشانم از شما نمىخواهم ، و هركس كارى نيكو كند ( به خويشان پيامبر مودّت داشته باشد ) براى او در كار نيكويش پاداش نيك مىافزاييم و كمبودهاى آن را جبران مىكنيم ، چرا كه خداوند بسيار آمرزنده و سپاسگزار است . ( 23 )\r\nآيا منافقان و همفكرانشان مىگويند :\r\nمحمد بر خدا دروغ بسته است كه مزد رسالت را مودّت خويشاوندانش قرار داده است ؟ اين وحى الهى است نه ساختهء تو ، چرا كه كارها به دست خداست . او اگر بخواهد بر دلت مهر مىنهد و وحى را از تو باز مىدارد ، و خداوند با سخنانش باطل را نابود مىسازد و حق را تثبيت مىكند ، زيرا او به آنچه در سينه‌ها نهفته است به خوبى داناست . ( 24 )\r\nو اوست كسى كه توبه را از بندگانش مىپذيرد و از گناهان درمىگذرد و آنچه مىكنيد مىداند ( 25 )\r\nو اوست آن‌كه عبادت كسانى را كه ايمان آورده و كارهاى شايسته كرده‌اند مىپذيرد و از فضل خود براى آنان مىافزايد و كافران را عذابى سخت خواهد بود . ( 26 )\r\nو اگر خدا براى همهء بندگانش روزى را گسترده مىساخت در زمين ستمگرى مىكردند و سركشى مىنمودند ، ولى از روزى آنان آنچه را بخواهد به اندازهء معين فرومىفرستد ، زيرا او به بندگانش آگاه و بيناست . ( 27 )\r\nو اوست آن‌كه باران سودمند را پس از آن‌كه مردم نااميد شده‌اند فرود مىآورد و رحمت خود را با رويش گياهان و پديد آوردن محصولات ، ميانشان مىگستراند ، و اوست كه سرپرستى همگان را بر عهده دارد و بر كارهايش هماره ستايش مىشود . ( 28 )\r\nو از نشانه‌هاى يكتايى او آفرينش آسمان‌ها و زمين و جنبندگانى است كه در آن دو پراكنده ساخته است ، و او بر گردآوردنشان - هرگاه بخواهد - تواناست . ( 29 )\r\nو هربلا و مصيبتى به شما برسد به سبب گناهانى است كه مرتكب شده‌ايد ، و خدا از بسيارى از گناهانتان درمىگذرد و شما را به سبب آنها گرفتار نمىسازد . ( 30 )\r\nو شما هرگز نمىتوانيد در زمين خدا را درمانده كنيد و از دسترس او خارج شويد ؛ پس ناگزير در اثر گناهانتان بلاهايى را خواهيد ديد ، و شما جز خدا سرپرستى نداريد كه كارهايتان را تدبير كند و ياورى نداريد كه كمك كار شما باشد . ( 31 )\r\n\r\n","description":"","footnote":"","page_name":" 486 ","page_number":491},
  {"content":"\r\n\r\nاز نشانه‌هاى يكتايى او در تدبير هستى كشتىهاى كوه‌آساست كه در دريا روانند . ( 32 )\r\nاگر بخواهد باد را از حركت باز مىدارد ، آن‌گاه كشتىها بر روى دريا متوقف مىشوند . قطعا در اينها براى هر صبرپيشهء سپاسگزارى نشانه‌هايى است بر يكتايى خدا . ( 33 )\r\nيا كشتىها را اگر بخواهد در اثر گناهانى كه كشتىنشينان مرتكب شده‌اند در دريا نابود مىكند ، گرچه از بسيارى از گناهان آن‌گاه كه بخواهد درمىگذرد . ( 34 )\r\nآرى ، اگر بخواهيم چنين مىكنيم ، تا قدرت خويش را بنمايانيم و تا كسانى كه در آيات ما مجادله مىكنند بدانند كه در برابر عذاب ما گريزگاهى ندارند . ( 35 )\r\nپس آنچه به شما داده شده بهره‌اى از زندگى دنياست كه فقط چند روزى از آن برخوردار مىشويد ، ولى پاداش‌هايى كه نزد خداست از آن‌رو كه با رنج‌ها آميخته نيست و زوالى ندارد بهتر و پاينده‌تر است . اين پاداش از آن كسانى است كه ايمان آورده و بر پروردگارشان توكّل مىكنند ؛ ( 36 )\r\nو كسانى كه از گناهان بزرگ و كارهاى زشت دورى مىكنند و چون بر كسى خشم گيرند ، از او در مىگذرند ؛ ( 37 )\r\nو كسانى كه خواستهء پروردگارشان را اجابت كرده و نماز برپا داشته‌اند و در كارى كه بر انجام آن تصميم گرفته‌اند با يكديگر مشورت مىكنند و از آنچه روزيشان كرده‌ايم ، براى خشنودى خدا انفاق مىكنند ؛ ( 38 )\r\nو كسانى كه چون بر آنان ستم رود ، از ديگران يارى مىطلبند و همگى براى رفع ستم مىكوشند . ( 39 )\r\nو سزاى بدى بدىاى مانند آن است ، ولى هركه درگذرد و كار خود را ميان خود و خداى خويش به صلاح آورد پاداش او بر عهدهء خداست . به يقين خدا ستمكاران را دوست نمىدارد . ( 40 )\r\nسفارش به گذشت ، حق انتقام و مقاومت در برابر ستمكار را سلب نمىكند ؛ ازاين‌رو هركس پس از ستم ديدنش ، در برابر ستمكار بايستد و از او انتقام بگيرد ، به حكم دين خدا در امن و امان است و راهى براى بازخواست او نيست . ( 41 )\r\nراه بازخواست و انتقام گرفتن تنها بر ضد كسانى گشوده است كه بر مردم ستم روا مىدارند و در زمين به ناحق سركشى مىكنند . آنان عذابى دردناك خواهند داشت . ( 42 )\r\nبا اين‌حال ، هركه شكيبايى كند و از ستمى كه بر او رفته است درگذرد ، قطعا به فضيلتى برتر دست يافته است ، چرا كه صبر و گذشت ، نشانگر تصميم جدّى در كارهاست . ( 43 )\r\nاينهاست ويژگىهاى هدايت‌يافتگان و پاداششان نزد خدا ، ولى كسى كه خدا او را به خاطر ستمكارىاش به بيراهه برد و از نعمت‌هاى آخرت محرومش سازد ، پس از خدا هيچ‌كس كارش را بر عهده نخواهد گرفت . و روز قيامت ستمگران را مىبينى كه چون عذاب را ببينند ، مىگويند : آيا راهى براى بازگشت به دنيا هست تا كار شايسته كنيم ؟ ( 44 )\r\n\r\n","description":"","footnote":"","page_name":" 487 ","page_number":492},
  {"content":"\r\n\r\nو روز قيامت گمراهان را مىبينى كه بر آتش عرضه مىشوند در حالىكه از ذلّت و خوارى سرافكنده‌اند و بر اثر ترس زير چشمى عذاب‌ها را مىنگرند . و كسانى كه ايمان آورده‌اند ، در آن صحنه مىگويند : به يقين زيانكاران واقعى كسانىاند كه روز قيامت به خود زيان رسانده و خود را به هلاكت انداخته‌اند و همسران و خدمتكاران بهشتى خود را از كف داده‌اند . آرى ، ستمكاران در عذابى هميشگى خواهند بود . ( 45 )\r\nو سرپرستانى ندارند كه به جاى خدا آنان را يارى كنند . و هركه را خدا به بيراهه برد ، هيچ راهى براى رهايى از عذاب نخواهد داشت . ( 46 )\r\nپيش از آن‌كه روزى فرارسد كه از جانب خدا بازگشتى براى آن نيست ، فرمان پروردگارتان را اجابت كنيد . آن روز در برابر عذاب خدا هيچ پناهگاهى نخواهيد داشت و شما را راهى براى انكار آنچه كرده‌ايد نخواهد بود . ( 47 )\r\nپس اگر از هشدارهاى تو روى برتافتند غمگين مباش ، چرا كه ما تو را نفرستاده‌ايم كه بر آنان نگهبان باشى . بر عهدهء تو چيزى جز ابلاغ پيام نيست . و ما چون آدمى را از جانب خود نعمتى بچشانيم ، بدان شادمان مىشود و ما را از ياد مىبرد . و اگر آنان را به سبب گناهانى كه از پيش مرتكب شده‌اند بدى و رنجى رسد ، ناسپاسى مىكنند ، چرا كه انسان چون به دنيا روى آورد ، ناسپاس مىگردد . ( 48 )\r\nفرمانروايى آسمان‌ها و زمين تنها از آن خداست ؛ هرچه بخواهد مىآفريند ؛ به هر كه بخواهد دخترانى مىدهد و پسران را به هركه بخواهد عطا مىكند . ( 49 )\r\nيا ميان هردو صنف پسر و دختر [ براى هركه بخواهد 
  ] جمع مىكند ، و هركه را بخواهد عقيم مىسازد . به راستى او دانا و تواناست . ( 50 )\r\nو هيچ بشرى را نسزد كه خدا با او سخن بگويد جز به صورت وحى يا از پشت حجاب ، يا اين‌كه فرستاده‌اى گسيل كند و او به اذن خدا آنچه را خدا بخواهد به وى وحى مىكند .\r\nهمانا او بلندمرتبه‌اى است كه سخن گفتنش همچون سخن گفتن بشر نيست ، و حكيمى است كه مردم را به حال خود وانمىگذارد ، بلكه سخنش را از طريق وحى به آنان ابلاغ مىكند . ( 51 )\r\n\r\n","description":"","footnote":"","page_name":" 488 ","page_number":493},
  {"content":"\r\n\r\nو بدين‌سان اى پيامبر ، روحى را كه از عالم امر ما و حامل قرآن است ، به سوى تو فرستاديم . تو پيش از آن نمىدانستى كتاب آسمانى چيست و چه معارفى را دربر دارد ، و باورها و كارهاى شايسته را نيز به تفصيل نمىشناختى كه كدامند و به همهء آنها ملتزم نبودى ، ولى ما آن را نورى قرار داديم كه هريك از بندگان خود را بخواهيم به وسيلهء آن هدايت مىكنيم ، و قطعا تو نيز مردم را به راه راست رهنمون مىشوى . ( 52 )\r\nراه همان خدايى كه آنچه در آسمان‌ها و آنچه در زمين است تنها از آن اوست . پس بدانيد كه همهء كارها فقط به او باز مىگردد و به دست او سامان مىيابد . ( 53 )\r\n\r\nسورهء زخرف / 43\r\nبه‌نام خداوند گسترده مهر مهربان\r\nحا . ميم . ( 1 )\r\nسوگند به اين كتاب روشنگر ، ( 2 )\r\nكه ما آن را قرآنى به زبان تازى قرار داديم ، باشد كه در آن بينديشيد . ( 3 )\r\nاين كتاب كه نزد ما و در لوح محفوظ است ، جايگاهى بس و الا دارد كه انديشهء آدمى بدان راه نخواهد يافت . در آن‌جا سربسته و تفصيل‌نايافته است . ( 4 )\r\nآيا چون شما مردمى تجاوز كاريد اين كتاب را كه يادآور خداست از شما دريغ مىداريم تا از شما روى برتافته باشيم ؟ نه ، چنين نخواهيم كرد . ( 5 )\r\nو چه بسيار پيامبرانى كه در ميان مردمان نخستين به رسالت فرستاديم . ( 6 )\r\nو هيچ پيامبرى برايشان نيامد مگر اين‌كه او را به استهزا مىگرفتند . ( 7 )\r\nما هم آن تكذيب‌كنندگان را كه از اينان ( امّت تو ) نيرومندتر بودند به هلاكت رسانديم ؛ و داستان مردمان نخستين در سوره‌هايى كه پيش‌تر به تو وحى كرديم ، گذشت . ( 8 )\r\nو اگر از آنان بپرسى : آسمان‌ها و زمين را چه كسى آفريده است ؟ قطعا خواهند گفت : آنها را خداى مقتدر و دانا آفريده است . ( 9 )\r\nهمان كسى كه زمين را براى شما چون گهواره‌اى قرار داد تا در آن رشد كنيد ، و در آن براى شما راه‌هايى پديد آورد تا با پيمودن آنها به مقصد خود راه يابيد . ( 10 )\r\n\r\n","description":"","footnote":"","page_name":" 489 ","page_number":494},
  {"content":"\r\n\r\nو همان كسى كه از آسمان آبى به اندازه فروفرستاد ، و به وسيلهء آن سرزمينى را كه مرده بود با رويش گياهان زنده ساختيم . شما نيز اين‌گونه زنده از گورها بيرون آورده مىشويد . ( 11 )\r\nو همان كسى كه انواع موجودات را آفريد ، و براى شما كشتىها و شترانى كه بر آنها سوار مىشويد پديد آورد ، ( 12 )\r\nتا بر پشت آنها قرار گيريد ، سپس نعمت پروردگارتان را - آن‌گاه كه بر مركب‌ها نشستيد - ياد كنيد و بگوييد : پاك و منزّه مىدانيم كسى را كه اين مركب را به تسخير ما درآورد و گرنه ما را يارى آن نبود كه اين را در اختيار خويش گيريم . ( 13 )\r\nو قطعا ما به سوى پروردگارمان باز خواهيم گشت . ( 14 )\r\nمشركان خداى يكتا را وجودى مركّب انگاشتند آن‌گاه كه با قائل شدن فرزند براى او ، بعضى از بندگانش را جزئى براى او قرار دادند . به راستى كه انسان بسيار ناسپاس است و ناسپاسى او آشكار است . ( 15 )\r\nآيا از آنچه مىآفريند دخترانى را به فرزندى برگرفته و پسران را به شما اختصاص داده است ؟ ( 16 )\r\nآنان چنين مىپندارند ، در صورتى كه وقتى يكى از آنان را به آنچه همسان خداى رحمان انگاشته و دختر او شمرده است مژده دهند ، چهره‌اش از شدت اندوه كبود مىشود و آكنده از خشم مىگردد . ( 17 )\r\nآيا زنان را كه در زر و زيور پرورش داده مىشوند و هنگام مجادله بيانى نارسا دارند فرزند خدا مىانگارند ؟ ( 18 )\r\nو آنان فرشتگان را كه بندگان خداوند رحمانند دختر پنداشتند ؛ آيا هنگام آفرينش آنها حضور داشتند كه به دختر بودنشان گواهى مىدهند ؟ بىگمان گواهى آنان ثبت مىشود و روز قيامت مورد بازخواست قرار خواهند گرفت . ( 19 )\r\nو [ به گمان خود بر درستى پرستش فرشتگان برهان آوردند و 
  ] گفتند : اگر خداى رحمان مىخواست ، ما آنها را نمىپرستيديم ، زيرا هرچه را كه او نخواهد ، تحقق نمىپذيرد . آنان به اين سخن هيچ علمى ندارند و نمىدانند كه مشيّت الهى چيست و چگونه است ، و جز به حدس و گمان سخن نمىگويند . ( 20 )\r\nآيا پيش از قرآن كتابى آسمانى به آنان داده و پرستش فرشتگان را در آن روا شمرده‌ايم تا بدان تمسّك جويند و بر كردار خويش حجّت آورند ؟ ( 21 )\r\nنه ، آنان هيچ دليلى ندارند ، بلكه گفتند : ما پدران خود را بر آيينى يافتيم و راه و رسم آنان را دنبال نموده و رهيافته‌ايم . ( 22 )\r\n\r\n","description":"","footnote":"","page_name":" 490 ","page_number":495},
  {"content":"\r\n\r\nو بدين‌گونه پيش از تو در هيچ شهرى پيامبرى هشداردهنده نفرستاديم مگر اين‌كه مرفّهانش گفتند : ما پدرانمان را بر آيينى يافته‌ايم و قطعا از پى راه و رسم آنان خواهيم رفت . ( 23 )\r\nپيامبرشان در پاسخ گفت : آيا راه پدرانتان را مىپوييد هرچند براى شما آيينى آورده باشم كه از آنچه پدرانتان را بر آن يافته‌ايد هدايت‌كننده‌تر باشد ؟ گفتند : ما به آنچه شما براى ابلاغ آن فرستاده شده‌ايد كافريم . ( 24 )\r\nدر نتيجه ما از آنان انتقام گرفتيم و هلاكشان كرديم ، پس بنگر كه فرجام آنان كه پيامبران را تكذيب نمودند چگونه شد . ( 25 )\r\nتقليد از پدران را مىتوان رها كرد ؛ تو براى آنان داستان ابراهيم را بيان كن ، آن‌گاه كه ابراهيم به پدرش و قومش گفت : من از آنچه شما مىپرستيد سخت دورى مىجويم ؛ ( 26 )\r\nولى خداى را كه مرا آفريده است مىپرستم ، زيرا يقين دارم كه او چون آفريدگار است ، مرا به سوى حق هدايت مىكند . ( 27 )\r\nو خداوند اين سخن ابراهيم را در ميان نسلش جاودان ساخت ، بدان اميد كه مشركان نسل او با راهنمايى يكتاپرستانشان به سوى توحيد باز گردند . ( 28 )\r\nولى آن شرك‌پيشگان به سوى توحيد بازنگشتند [ و ما هم هلاكشان نكرديم ، 
  ] بلكه آنان و پدرانشان را از نعمت‌هاى خود بهره‌مند ساختم تا آن‌كه قرآن ، اين كتاب سراسر حق ، و پيامبرى كه درستى نبوّتش آشكار است براى آنان آمد . ( 29 )\r\nو هنگامى كه حق براى آنان آمد گفتند : اين افسون است و ما آن را نخواهيم پذيرفت . ( 30 )\r\nو گفتند : چرا اين قرآن بر مردى بزرگ از اين دو شهر ( مكّه و طائف ) فروفرستاده نشده است ؟ ( 31 )\r\nشگفتا ! آيا آنان رحمت پروردگارت را تقسيم مىكنند تا نبوّت را به هركه بخواهند عطا كنند ؟ ماييم كه حتى وسيلهء گذران آنان را در زندگى دنيا ميانشان تقسيم كرده ، و برخى از آنان را بر برخى ديگر به درجاتى برترى داده‌ايم تا يكديگر را به خدمت گيرند و زندگى اجتماعى خود را سامان بخشند . و نبوّت كه رحمت پروردگار توست بهتر از مال و ثروتى است كه آنان گرد مىآورند . پس چگونه ممكن است اعطاى اين مقام را بر عهدهء آنان بگذاريم ؟ ( 32 )\r\nدارايىها و زر و زيور دنيا نزد خدا بىارزش است ، و لذا اگر تقدير الهى بر اين نبود كه همهء مردم - چه مؤمن و چه كافر - در دستيابى به وسايل زندگى يكسان باشند ، براى خانه‌هاى كسانى كه به خداى رحمان كفر مىورزند سقف‌هايى از نقره قرار مىداديم و نيز پله‌هايى كه بر آنها آشكار شوند . ( بر آنها برآيند و خود را به ديگران بنمايانند . ) ( 33 )\r\n\r\n","description":"","footnote":"","page_name":" 491 ","page_number":496},
  {"content":"\r\n\r\nو براى خانه‌هايشان درهايى عالى ، و تخت‌هايى مجلل كه بر آن تكيه زنند ، قرار مىداديم ؛ ( 34 )\r\nو نيز زيورى در نهايت زيبايى ، و اينها چيزى جز متاع زندگى اين دنياى ناپايدار نيست ، و سراى آخرت به حكم پروردگارت از آن تقواپيشگان است . ( 35 )\r\nو هركس خود را به كورى زند و از ياد خداى رحمان روى برتابد ، شيطانى را بر او مىگماريم و آن همواره دمساز و همنشين او خواهد بود . ( 36 )\r\nو قطعا شيطان‌ها آنان را از راه خدا باز مىدارند و آنان خود را هدايت يافته مىپندارند . ( 37 )\r\nشيطان‌ها به اغواگرى و اغوا شدگان به خيال حق‌پويى روزگار به سر مىبرند ، تا آن‌گاه كه با فرارسيدن قيامت ، هريك از آنان همراه شيطان دمسازش نزد ما آيد ، به همنشين خود گويد : اى كاش ميان من و تو فاصله‌اى به دورى مشرق و مغرب بود ، كه تو همنشين بدى هستى . ( 38 )\r\nاى اغواشدگان و اى شيطان‌هاى اغواگر ، شما از آن روى كه به يكديگر ستم كرديد ، امروز شريك بودنتان در اين عذاب به شما سودى نمىبخشد و مايهء تسلّى خاطرتان نمىشود . ( 39 )\r\nاى پيامبر ، گمراه‌شدگانى كه خود را ره‌يافته مىانگارند ، كر و كورند ؛ آيا تو مىتوانى به كران سخنى بشنوانى يا كوران را راه بنمايى ؟ و آيا مىتوانى كسى را كه در بيراهه‌اى آشكار قرار گرفته است رهنمون باشى ؟ ( 40 )\r\nپس اگر پيش از آن‌كه آنان را به عذاب گرفتار كنيم تو را از اين جهان ببريم ، قطعا بعد از تو از آنان انتقام خواهيم گرفت . ( 41 )\r\nيا اگر بخواهيم در اين جهان آنان را عذاب كنيم و آنچه آنان را بدان تهديد كرده‌ايم به تو بنمايانيم ، به يقين ما بر آنان تواناييم . ( 42 )\r\nپس به آنچه بر تو وحى شده است چنگ بزن و به آن پاىبند باش كه تو بر راهى راست قرار دارى . ( 43 )\r\nو همانا اين قرآن براى تو و امّتت وسيلهء يادآورى خداست ، و ديرى نخواهد گذشت كه دربارهء آن از شما سؤال خواهد شد . ( 44 )\r\nو از پيامبران ما كه پيش از تو به رسالت فرستاديم بپرس كه آيا جز خداى رحمان معبودانى قرار داده‌ايم كه مورد پرستش قرار گيرند ؟ ( 45 )\r\nو همانا موسى را با نشانه‌هاى خود به سوى فرعون و مهتران قومش به رسالت فرستاديم . پس موسى به آنان گفت : من فرستادهء پروردگار همهء جهان‌هايم . ( 46 )\r\nپس وقتى آيات ما را كه نشانگر حقّانيت او بود ، به آنان ارائه داد ، بىآن‌كه انتظار رود به آنها خنديدند . ( 47 )\r\n\r\n","description":"","footnote":"","page_name":" 492 ","page_number":497},
  {"content":"\r\n\r\nو ما هيچ معجزه‌اى به آنان ارائه نداديم مگر اين‌كه آن از همتايش ( معجزهء ديگر ) بزرگ‌تر بود ؛ پس چون آنها را به مسخره گرفتند ، به عذاب گرفتارشان كرديم ، تا شايد دست از گردنكشى بدارند و رسالت موسى را بپذيرند . ( 48 )\r\nو آن‌گاه كه به ستوه آمدند ، به موسى گفتند : اى افسونگر ، پروردگارت را به عهدى كه نزد تو دارد براى ما بخوان تا اين عذاب را از ما بردارد كه قطعا رهنمود تو را خواهيم پذيرفت . ( 49 )\r\nپس هنگامى كه عذاب را از آنان برداشتيم ، بىآن‌كه انتظار رود عهد خويش شكستند . ( 50 )\r\nو فرعون در ميان قومش بانگ برآورد و گفت : اى قوم من ، آيا پادشاهى مصر و اين جويبارهاى رود نيل كه از زير كاخ من روان است ، از آن من نيست ؟\r\nآيا نمىبينيد ؟ ( 51 )\r\nآيا موسى بهتر است يا من ؟ آيا من از اين كسى كه بىمقدار است و نزديك است كه نتواند مقصود خود را بيان كند ، بهتر نيستم ؟ ( 52 )\r\nاگر او پيامبر است و از ديگران برتر ، چرا دستبندهايى زرّين بر او افكنده نشده است تا از بزرگى و سرورى نشانى داشته باشد ، يا چرا فرشتگانى با او نيامده‌اند تا همدوش يكديگر رسالتش را تصديق كنند ؟ ( 53 )\r\nپس فرعون با اين سخن قومش را سبك مغز ساخت در نتيجه آنان هم از او فرمان بردند ، چرا كه مردمى فاسق بودند . ( 54 )\r\nپس هنگامى كه به سبب فسقشان ما را به خشم آوردند ، از آنان انتقام گرفتيم و همهء آنان را غرق كرديم . ( 55 )\r\nو آنان را در ورود به آتش دوزخ پيش قدم ساختيم و وسيلهء عبرت آيندگان قرار داديم . ( 56 )\r\nو هنگامى كه وصف عيسى پسر مريم در قرآن بيان شد ، ناگهان قوم تو از شنيدن آن غوغا سردادند و از روى تمسخر خنديدند . ( 57 )\r\nو گفتند : آيا خدايان ما براى پرستش بهترند يا او ؟ آنان اين سخن را جز براى جدال با تو ، نگفتند ، بلكه آنان مردمى ستيزه‌گرند . ( 58 )\r\nپسر مريم نبود جز بنده‌اى كه آداب بندگى به جاى آورد و ما نعمت پيامبرى به او ارزانى داشتيم و او را آيتى قرار داديم تا حق را براى بنى اسرائيل بيان كنيم . ( 59 )\r\nدر شگفت نباشيد از اين‌كه ما بشرى را با كمالات فرشتگان آفريديم ؛ اگر بخواهيم از ميان شما نيز كسانى را در زمين قرار مىدهيم كه كار فرشتگان كنند و جايگزين يكديگر شوند . ( 60 )\r\n\r\n","description":"","footnote":"","page_name":" 493 ","page_number":498},
  {"content":"\r\n\r\nو به راستى عيسى پسر مريم از آن روى كه بدون پدر آفريده شد و مردگان را زنده مىكرد ، نشانه‌اى براى امكان تحقق رستاخيز است ؛ پس در آن ترديد مكنيد و مرا پيروى كنيد كه راه راست اين است . ( 61 )\r\nو مبادا شيطان شما را از راه به در كند ، كه قطعا او براى شما دشمنى آشكار است . ( 62 )\r\nو هنگامى كه عيسى آن معجزات روشن را آورد ، گفت : همانا من براى شما حكمت آورده‌ام ، و آمده‌ام تا حكم برخى از چيزهايى را كه در آن اختلاف مىكنيد براى شما بيان كنم ؛ پس ، از عذاب خدا پروا كنيد و از من كه فرستادهء او هستم فرمان بريد . ( 63 )\r\nقطعا خداست كه پروردگار من و پروردگار شماست ؛ پس او را بپرستيد كه راه راست اين است . ( 64 )\r\nامّا گروه‌هايى كه در ميان امّت عيسى پديد آمدند ، دربارهء او اختلاف كردند ؛ گروهى او را انكار نمودند و گروهى دربارهء او غلو كرده خدايش خواندند و گروهى بر راه درست استوار ماندند .\r\nغاليان و منكران ستمكارند و واى بر ستمكاران از عذاب روزى دردناك ! ( 65 )\r\nآيا جز اين انتظار مىبرند كه رستاخيز - در حالىكه از آن غافلند - ناگهان بر آنان در رسد ؟ ( 66 )\r\nدر آن روز ، دوستان و ياران - به جز تقواپيشگان - همه دشمن يكديگرند . ( 67 )\r\nبه تقواپيشگان خطاب مىشود : اى بندگان من ، امروز نه هيچ ترسى بر شما است و نه اندوهگين مىشويد . ( 68 )\r\nاى كسانى كه به آيات ما ايمان آورديد و تسليم فرمان ما بوديد ، ( 69 )\r\nشما و همسران با ايمانتان ، شادمان و خندان به بهشت درآييد . ( 70 )\r\nكاسه‌هايى زرّين و جام‌هايى بر آنان مىگردانند تا از خوراكىها و نوشيدنىها بهره برند ، و در آن‌جا هرچه دل‌ها بدان رغبت كند و چشم‌ها از ديدنش لذّت برد وجود خواهد داشت و شما در آن جاودان خواهيد بود . ( 71 )\r\nو اين است آن بهشتى كه در برابر آنچه انجام مىداديد به شما داده شده است . ( 72 )\r\nدر اين‌جا براى شما ميوه‌هاى فراوان خواهد بود كه تنها بخشى از آنها را مىخوريد ؛ چرا كه پايان ناپذيرند . ( 73 )\r\n\r\n","description":"","footnote":"","page_name":" 494 ","page_number":499},
  {"content":"\r\n\r\nبه يقين گنهكاران در عذاب دوزخ جاودانند . ( 74 )\r\nعذاب از آنان كاسته نمىشود و در آن‌جا از رحمت خدا نااميدند . ( 75 )\r\nو ما به آنان ستم نكرديم ، بلكه آنان به خود ستم كردند كه با كارهاى ناشايسته اين عذاب را براى خويش فراهم آوردند . ( 76 )\r\nو دوزخيان بانگ برمىآورند : اى نگهبان دوزخ ، از پروردگارت بخواه كه بر مرگ ما حكم كند و نابودمان سازد .\r\nنگهبان دوزخ مىگويد : شما در اين عذاب دردناك ماندگار خواهيد بود . ( 77 )\r\nما فرشتگان براى شما آدميان حق را آورديم ، ولى بيشترتان حق را خوش نداشتيد . ( 78 )\r\nآنان نه‌تنها حق را خوش نداشتند ، بلكه بر ضدّ پيامبر نيرنگى سخت به كار بردند ، و اين ماييم كه بر ضدّ آنان استواركنندهء كيد هستيم . ( 79 )\r\nآيا مىپندارند كه ما آنچه را در درون خويش با خود مىگويند و آنچه را با يكديگر به راز مىگويند نمىشنويم ؟ چرا ، همهء آنها را مىشنويم ، و فرستادگان ما كه نزد آنان براى ثبت اعمالشان حضور دارند ، آنها را مىنويسند . ( 80 )\r\nاى پيامبر ، به آنان كه خدا را صاحب فرزند مىانگارند ، بگو : اگر خداى رحمان را فرزندى باشد من نخستين پرستندهء او خواهم بود . ( 81 )\r\nمنزّه است پروردگار آسمان‌ها و زمين ، خداوندگار عرش ، از آنچه او را بدان وصف مىكنند . ( 82 )\r\nپس رهايشان كن ، آنان در ناراستىها فرومىروند و در دنيا به بازى و سرگرمى مىپردازند تا آن روزشان را كه به آنان وعده داده مىشد ديدار كنند . ( 83 )\r\nو اوست كه در آسمان خدايى است شايستهء عبادت و در زمين نيز خدايى است سزاوار پرستش ، و اوست كه حكيم و داناست . ( 84 )\r\nو پرخير و بركت است آن‌كه فرمانروايى آسمان‌ها و زمين و آنچه ميان آنهاست از آن اوست و علم به زمان برپايى قيامت نزد اوست و به سوى او باز گردانده مىشويد . ( 85 )\r\nو كسانى را كه مشركان به جاى او مىپرستند اختيار شفاعت ندارند ؛ فقط كسانى مىتوانند شفاعت كنند كه به يكتايى خدا ، آن باور درست ، اعتراف كرده باشند و حال و كار كسى را كه در حق او شفاعت مىكنند ، بدانند . ( 86 )\r\nو اگر از مشركان بپرسى چه‌كسى آنان را آفريده است ؟ قطعا خواهند گفت : « خدا » . پس تا كى از حق بازداشته و به سوى باطل كشانده مىشوند ؟ ( 87 )\r\nو خداوند به سخن پيامبر آگاه است كه گفت : پروردگارا ، اينان مردمى هستند كه ايمان نمىآورند . ( 88 )\r\nپس تو اى پيامبر ، از آنان روى بگردان و با مسالمت با آنان وداع كن و تركشان نماى ، كه به زودى فرجام كار خود را خواهند دانست . ( 89 )\r\n\r\n","description":"","footnote":"","page_name":" 495 ","page_number":500},
  {"content":"\r\n\r\n\r\nسورهء دخان / 44\r\nبه‌نام خداوند گسترده مهر مهربان\r\nحا . ميم . ( 1 )\r\nسوگند به اين كتاب روشنگر ، ( 2 )\r\nكه ما آن را در شبى پربركت ( شب قدر ) فروفرستاديم ، چرا كه ما همواره با فرستادن وحى به سوى پيامبران ، مردم را هشدار داده‌ايم . ( 3 )\r\nدر آن شب هرامر سربسته و مجملى كه حدود آن نامشخص است باز و مشخص مىگردد و قرآن نيز در چنين شبى از مرحلهء اجمال به مرحلهء تفصيل درآمده است . ( 4 )\r\nآرى ، قرآن به فرمانى از جانب ما فرود آمد ، چرا كه سنّت ما بر فرستادن پيامبران و ابلاغ وحى به آنان بوده است . ( 5 )\r\nقرآن نازل شد تا از جانب پروردگارت رحمتى براى مردم باشد ؛ به يقين اوست كه شنوندهء درخواست بندگان و دانا به نيازهاى آنان است . ( 6 )\r\nهمان پروردگار آسمان‌ها و زمين و آنچه ميان آنهاست . اهل يقين اين حقيقت را دريافته‌اند . شما هم اگر اهل يقين باشيد آن را درخواهيد يافت . ( 7 )\r\nهيچ معبودى جز او نيست . همواره حيات مىبخشد و مىميراند . پروردگار شما و پروردگار پدران نخستين شماست . ( 8 )\r\nكفرپيشگان قريش ، به قرآن و رسالت پيامبر ايمان نمىآورند ، بلكه از آن در شك و ترديد به سر مىبرند و با پرداختن به امور دنيا به بازى سرگرمند . ( 9 )\r\nپس در انتظار روزى باش كه آسمان دودى آشكار برآورد ؛ ( 10 )\r\nدودى كه اين مردم را فرامىگيرد و مردم در آن روز مىگويند : اين عذابى است دردناك . ( 11 )\r\nپروردگارا ، اين عذاب را از ما بگردان كه ما ايمان مىآوريم . ( 12 )\r\nاز كجا آنان متذكّر مىشوند و به حق اعتراف مىكنند ، در حالىكه پيامبرى به سويشان آمد كه درستى رسالتش آشكار بود . ( 13 )\r\nولى از او روى برتافتند و گفتند : او آموزش ديده و او عقل خود را از دست داده است . ( 14 )\r\nما اين عذاب را براى زمانى كوتاه از شما برمىداريم ولى در آخرت به سوى عذاب باز خواهيد گشت ، ( 15 )\r\nدر روزى كه آنان را با آن گرفتن بزرگ بگيريم . ما قطعا از آنان انتقام خواهيم گرفت . ( 16 )\r\nو به يقين ، پيش از آنان قوم فرعون را آزموديم ، بدين‌طريق كه پيامبرى بزرگوار برايشان آمد ، ( 17 )\r\nبا اين پيام كه : بنى اسرائيل را كه بندگان خدايند به من بسپاريد ، زيرا من براى شما فرستاده‌اى امينم و نمىخواهم به كمك آنان بر شما شورش كنم . ( 18 )\r\n\r\n","description":"","footnote":"","page_name":" 496 ","page_number":501},
  {"content":"\r\n\r\nو با دروغ انگاشتن رسالت من ، بر خدا سركشى مكنيد كه من براى شما حجّتى آشكار آورده‌ام . ( 19 )\r\nو من به خدا كه پروردگار من و پروردگار شماست پناه برده‌ام از اين‌كه سنگسارم كنيد ؛ پس شما را ياراى اين كار نيست . ( 20 )\r\nو اگر به من ايمان نمىآوريد ، از من كناره‌گيرى كنيد و كارى به من نداشته باشيد . ( 21 )\r\n[ فرعونيان رسالت موسى را نپذيرفتند . 
  ] پس موسى پروردگار خود را خواند كه : اينان مردمى تبهكار و درخور هلاكت‌اند . ( 22 )\r\n[ خدا به او فرمود : 
  ] بندگانم ( بنى اسرائيل ) را شبانه به سوى دريا كوچ ده كه شما قطعا تعقيب خواهيد شد . ( 23 )\r\nو چون دريا را با عصايت گشودى و از آن گذشتيد ، آن را همچنان باز بگذار تا فرعونيان به آن درآيند ، كه آنان لشكرى هستند كه قطعا در آن غرق خواهند شد . ( 24 )\r\nچه بوستان‌هاى پردرخت و چشمه‌سارهايى كه از خود برجاى نهادند ، ( 25 )\r\nو كشتزارها و جايگاه‌هايى نيكو كه در آنها كاخ‌ها و خانه‌هاى زيبا ساخته بودند ، ( 26 )\r\nو نعمت‌هايى كه در آن بسر مىبردند و گفتگوهايى خوش داشتند . ( 27 )\r\nآرى ، ماجرا اين‌گونه بود ، و هنگامى كه ما آنان را هلاك كرديم ، همهء آن نعمت‌ها را به مردمى ديگر ( بنى اسرائيل ) به ميراث داديم . ( 28 )\r\nو نه آسمان بر آنان گريه كرد و نه زمين ( هلاكتشان در جهان هستى تأثيرى نگذاشت ) و چون فرمان خدا به نابودى آنان رفته بود مهلت نيافتند و بىدرنگ نابود شدند . ( 29 )\r\nو به راستى بنى اسرائيل را از آن عذاب خفّت‌آور رهانيديم ؛ ( 30 )\r\nاز اسارت فرعون كه متكبّر و از تجاوزكاران بود . ( 31 )\r\nو قطعا از روى آگاهى بنى اسرائيل را برگزيديم و بر جهانيان برترى بخشيديم . ( 32 )\r\nو به آنان از معجزات چيزهايى داديم كه در آنها آزمونى آشكار براى ايشان بود . ( 33 )\r\nهمانا اينان ( مشركان مكّه و ديگر بت‌پرستان عرب ) مىگويند : ( 34 )\r\nفرجام حيات ما جز همين مرگ نخستين كه با آن نابود مىشويم چيزى نيست و ما قطعا برانگيخته نخواهيم شد . ( 35 )\r\nاگر راست مىگوييد ، پدران ما را زنده كنيد و آنان را باز آوريد . ( 36 )\r\nآيا اينان بهترند يا قوم « تبّع » ( پادشاه يمن ) و كسانى كه پيش از آنان بودند ؟ ما قوم تبّع و امّت‌هايى را كه پيش از آنان بودند هلاك ساختيم ، زيرا آنها مردمى تبهكار بودند . ( 37 )\r\n[ چگونه مرگ نابودى است ؟ در صورتى كه 
  ] ما آسمان‌ها و زمين و آنچه را كه ميان آن دو است نيافريديم كه بازى كرده باشيم . ( 38 )\r\nما آنها را جز به حق ( هدفدار ) نيافريده‌ايم . اين براى ضرورت برپايى رستاخيز برهانى روشن است ولى بيشترشان نمىدانند . ( 39 )\r\n\r\n","description":"","footnote":"","page_name":" 497 ","page_number":502},
  {"content":"\r\n\r\nبه يقين روز قيامت كه روز جداسازى حق از باطل و تمايز تقواپيشگان از مجرمان است ، ميعاد همهء آدميان است . ( 40 )\r\nروزى كه هيچ مهترى امر زيردست خويش را كفايت نمىكند و ذرّه‌اى از گرفتارى او را بر طرف نمىسازد و آنان از سوى هيچ‌كس يارى نمىشوند . ( 41 )\r\nمگر كسى كه خدا بر او رحمت آورد و شفاعت شفاعت كننده‌اى را در حق او بپذيرد . همانا خداوند مقتدرى شكست‌ناپذير است و هركه را بخواهد مورد رحمت خود قرار مىدهد . ( 42 )\r\nبه‌راستى درخت زقّوم ، ( 43 )\r\nخوراك گناه‌پيشه است . ( 44 )\r\nهمانند فلز ذوب شده است و در شكم‌ها مىجوشد ؛ ( 45 )\r\nهمچون جوشيدن آب جوشان . ( 46 )\r\nاى فرشتگان مأمور دوزخ ، آن گناه‌پيشه را بگيريد و به ميانهء دوزخ سوقش دهيد . ( 47 )\r\nسپس بر فراز سرش از آب جوشانى كه بدان عذاب شود ، فروريزيد . ( 48 )\r\nو به او گوييد :\r\nبچش ! همانا تويى آن‌كه خود را براى هميشه مقتدر و ارجمند پنداشتى . ( 49 )\r\nاى كفرپيشگان ، اين است آنچه در آن ترديد روا مىداشتيد . ( 50 )\r\nبه يقين تقواپيشگان در جايگاهى امن قرار دارند ؛ ( 51 )\r\nدر بوستان‌ها و در كنار چشمه‌سارانى . ( 52 )\r\nآنان جامه‌هايى از حرير نازك و ديباى ضخيم بر تن مىكنند و با انس و الفت روبه‌روى هم مىنشينند . ( 53 )\r\nآرى ، اين‌گونه است ؛ و آنان را با حوريانى كه چشمانى سياه و درشت دارند قرين مىسازيم . ( 54 )\r\nدر آن‌جا هرنوع ميوه‌اى مىطلبند و از زيانش در امانند . ( 55 )\r\nدر آن‌جا [ تلخى 
  ] مرگ را نمىچشند و براى هميشه زنده و جاويدند . مرگشان همان مرگ نخستين بود كه حيات دنيا را بدان سپرى كردند ، و هرگز تيره‌بخت نمىشوند ، زيرا خدا آنان را از عذاب دوزخ مصون داشته است . ( 56 )\r\nتا از جانب پروردگارت بر تقواپيشگان تفضّلى باشد ، و اين است سعادت بزرگ . ( 57 )\r\nجز اين نيست كه ما فهم مطالب قرآن را با نزول آن به زبان تو ( زبان عربى ) آسان ساختيم ، باشد كه قومت آنها را دريابند و متذكّر شوند . ( 58 )\r\nولى آنان متذكّر نشدند ؛ پس منتظر عذابى براى تكذيب‌كنندگان باش كه آنان نيز در انتظار خواهند بود . ( 59 )\r\n\r\nسورهء جاثيه / 45\r\n\r\n","description":"","footnote":"","page_name":" 498 ","page_number":503},
  {"content":"\r\n\r\nبه‌نام خداوند گسترده مهر مهربان\r\nحا . ميم . ( 1 )\r\nاين است آن كتاب فروفرستاده شده از جانب خداوند شكست‌ناپذير و حكيم . ( 2 )\r\nبه راستى در آفرينش آسمان‌ها و زمين ، براى مؤمنان نشانه‌هايى بر يكتايى خداست . ( 3 )\r\nو در آفرينش شما آدميان و جنبندگانى كه در سراسر گيتى پراكنده مىسازد نيز براى مردمى كه اهل يقين‌اند نشانه‌هايى بر وجود خدا و تدبير اوست . ( 4 )\r\nو در كاستى و فزونى ساعات شب و روز و در بارانى كه روزى شما را درپى دارد و خدا آن را از آسمان فروفرستاده و زمين را پس از مردنش بدان حيات بخشيده است و نيز در فرستادن بادها از سويى به سوى ديگر ، براى مردمى كه با خرد خويش حق را از باطل تشخيص مىدهند نشانه‌هايى از يكتايى خدا و تدبير او وجود دارد . ( 5 )\r\nاين‌ها ( آيات قرآن ) نشانه‌هاى خداست ، ما آنها را به حق بر تو تلاوت مىكنيم . پس بعد از خدا كه اين‌گونه آيات را فروفرستاده و بعد از آيات او كه بر تو تلاوت مىشود ، به كدامين سخن ايمان مىآورند ؟ ( 6 )\r\nهلاكت باد بر هركسى كه دروغ‌پرداز و گناه‌پيشه است ؛ ( 7 )\r\nهمان‌كه آيات خدا را كه بر او تلاوت مىشود مىشنود ، آن‌گاه از روى تكبّر بر كفر خويش اصرار مىورزد ؛ چنان‌كه گويى آنها را نشنيده است ؛ پس او را به عذابى دردناك بشارت ده . ( 8 )\r\nو هنگامى كه به بخشى از آيات ما آگاهى يابد ، آنها را به مسخره مىگيرد . براى اين دروغ‌پردازان گناه‌پيشه كه در برابر حق گردنكشى مىكنند و آيات ما را به تمسخر مىگيرند ، عذابى خفّت‌آور خواهد بود . ( 9 )\r\nدوزخ را پشت سر دارند . نه مال و منالى كه به دست آورده‌اند و نه سرپرستانى كه به جاى خدا گرفته‌اند ، هيچ‌يك براى آنان اندك چيزى را كفايت نمىكند و عذابى بزرگ خواهند داشت . ( 10 )\r\nاين قرآن مايهء هدايت است ، و براى كسانى كه به آيات پروردگارشان كفر ورزيده‌اند عذابى دردناك ، از شديدترين نوع آن خواهد بود . ( 11 )\r\nخداست كه دريا را به تسخير شما درآورد تا كشتىها به فرمان او در آن روان شوند و با سوار شدن بر آنها روزى الهى را كه بخشش اوست بجوييد و باشد كه خدا را در برابر اين نعمت سپاسگزارى كنيد . ( 12 )\r\nو آنچه در آسمان‌ها و آنچه در زمين است همه را براى شما رام ساخت . اينها از جانب خداست . به راستى در اين امور براى مردمى كه مىانديشند نشانه‌هايى بر يكتايى خدا و تدبير اوست . ( 13 )\r\n\r\n","description":"","footnote":"","page_name":" 499 ","page_number":504},
  {"content":"\r\n\r\nاى پيامبر ، به كسانى كه ايمان آورده‌اند بگو : از بدرفتارىهاى گردنكشان كه به روزهاى خدا اميدى ندارند ، درگذرند و متعرّض آنان نشوند ، اگر به آنان بگويى همان كنند كه تو مىگويى . خدا اين فرمان را صادر كرده است تا خود در يكى از آن‌روزها مردمى كفرپيشه را به سزاى گناهانى كه فراهم آورده‌اند كيفر دهد . ( 14 )\r\nآرى ، دستاورد مردمان به هدر نمىرود ؛ هركس كار شايسته كند به سود خويش كرده ، و هركس بدى كند به زيان خويش مرتكب شده است ؛ سپس به سوى پروردگارتان باز گردانده مىشويد و براساس كردارتان سزا خواهيد ديد . ( 15 )\r\nو ازاين‌روست كه ما براى آدميان دين را مقرّر داشتيم و به بنى اسرائيل تورات و تكاليف مقرر شده در كتاب الهى و نبوّت عطا كرديم و از چيزهاى پاكيزه ( همچون « منّ » و « سلوى » ) به آنان روزى داديم و آنان را بر جهانيان برترى بخشيديم . ( 16 )\r\nو به آنان دلايلى روشن كه راه خدا را مىنمود و هرشبهه‌اى را در امر دين مىزدود عطا كرديم ، ولى آنان راه تفرقه را پيمودند و در امر دين دستخوش اختلاف شدند ، آن هم پس از آن‌كه دانش دين برايشان حاصل شده بود ، ولى به خاطر برترىجويى و ستمى كه ميانشان بود به اختلاف و تفرقه روى آوردند . به يقين پروردگارت روز قيامت ميانشان دربارهء آنچه بر سرش اختلاف مىكردند داورى خواهد كرد . ( 17 )\r\nسپس تو را - اى پيامبر - در امر دين بر طريقهء خاصى كه آيين اسلام است ، نهاديم . بنابراين از آن پيروى كن و از خواسته‌هاى كسانى كه نمىدانند پيروى مكن . ( 18 )\r\nزيرا آنان هرگز تو را از نيازى كه به خدا دارى ذره‌اى كفايت نمىكنند . كسانى كه پيرو هواى خويشند و دين‌گريزند ستمكارند و ستمكاران سرپرستان يكديگرند و خدا عهده‌دار امورشان نيست ، خدا تنها سرپرستى تقواپيشگان را كه از آيين او پيروى مىكنند برعهده مىگيرد . ( 19 )\r\nاين آيينى كه براى تو مقرّر كرديم مشتمل بر احكامى است كه براى مردم مايهء بينش‌ها و براى كسانى كه ايمان دارند و راه يقين را مىپويند مايهء هدايت و رحمت است . ( 20 )\r\nآيا كسانى كه مرتكب كارهاى ناروا شده‌اند پنداشته‌اند كه آنان را مانند كسانى قرار مىدهيم كه ايمان آورده و كارهاى شايسته كرده‌اند ، به‌گونه‌اى كه زندگى و مرگشان با زندگى و مرگ آنان يكسان باشد ؟ بد داورى مىكنند . ( 21 )\r\nو خداوند آسمان‌ها و زمين را به حق ( نه بيهوده و بىهدف ) آفريده ، و آنها را براساس عدالت استوار ساخته است تا هركسى در برابر آنچه به دست آورده است سزا داده شود ، و بر آنان ستم نمىرود . ( 22 )\r\n\r\n","description":"","footnote":"","page_name":" 500 ","page_number":505},
  {"content":"\r\n\r\nپس آيا ديدى آن كسى را كه معبود خويش را هواى خود قرار داده و با اين‌كه حق را شناخته است خدا او را در بيراهه گذارده و بر گوش و دلش مهر نهاده و بر چشمش پرده افكنده است ؟ با اين وصف ، پس از خدا چه كسى او را به راه خواهد آورد ؟ آيا دربارهء اين‌گونه افراد نمىانديشيد تا پند گيريد ؟ ( 23 )\r\nو مشركان گفتند :\r\nبراى ما انسان‌ها حياتى جز همين زندگانى ما در دنيا نيست . هماره دسته‌اى از ما مىميرند و دسته‌اى ديگر حيات مىيابند . جز گذشت زمانه چيزى ما را فرسوده و نابود نمىكند .\r\nآنان به اين سخن هيچ علمى ندارند و جز از روى حدس و گمان سخن نمىگويند . ( 24 )\r\nو چون آيات ما كه مشتمل بر دلايل روشن بر اثبات معاد است بر آنان تلاوت شود ، دليلشان جز اين نيست كه مىگويند : اگر راست مىگوييد كه مردگان زنده مىشوند ، پدران ما را زنده كنيد و باز آوريد . ( 25 )\r\nدر پاسخ آنان بگو : خداست كه شما را حيات مىبخشد ، سپس مىميراند و آن‌گاه براى روز قيامت كه در آن هيچ شكّى نيست شما را گرد مىآورد ، ولى بيشتر مردم اين حقيقت ترديدناپذير را نمىدانند . ( 26 )\r\nاين در حالى است كه فرمانروايى آسمان‌ها و زمين از آن اوست ، پس مىتواند حكم زنده شدن مردگان را صادر كند . آن روز كه قيامت برپا مىشود ، آرى آن روز باطل‌گرايان و ياوه‌سرايان زيان خواهند ديد . ( 27 )\r\nدر آن روز هرامّتى را زانوزده و ترسان و فروتن مىبينى . هرامّتى به سوى كارنامهء اعمالش فراخوانده مىشود تا براساس آن مورد حساب قرار گيرد ، و به آنان گفته مىشود : آنچه انجام مىداديد ، امروز همان را سزاى شما خواهند نمود . ( 28 )\r\nاين كارنامهء شما كه با لوح محفوظ مطابق است نوشتهء ماست و به حق بر ضدّ شما شهادت مىدهد ، زيرا ما اعمال شما را از لوح محفوظ نسخه‌بردارى مىكرديم . ( 29 )\r\nپس كسانى كه ايمان آورده و كارهاى شايسته كرده‌اند ، پروردگارشان آنان را به رحمت خويش در مىآورد . اين است آن سعادت آشكار . ( 30 )\r\nاما كسانى كه كافر شده‌اند ، به آنان گفته مىشود : آيا حجّت‌ها و آيات من هماره بر شما تلاوت نمىشد ، ولى شما از پذيرفتن آنها تكبّر ورزيديد و مردمى گنهكار بوديد ؟ ( 31 )\r\nو چون گفته مىشد كه قطعا وعدهء خدا حق است و در وقوع رستاخيز شكّى نيست مىگفتيد :\r\nما نمىدانيم رستاخيز چيست ، و در مورد آن جز گمانى غير قابل اعتماد نداريم و به يقين نرسيده‌ايم . ( 32 )\r\n\r\n","description":"","footnote":"","page_name":" 501 ","page_number":506},
  {"content":"\r\n\r\nو منكران قيامت گناهانى كه كرده‌اند آن روز برايشان آشكار مىشود و عذاب‌هايى كه به مسخره مىگرفتند بر آنان فرود مىآيد . ( 33 )\r\nو به آنان گفته مىشود : از آن روى كه شما ديدار امروزتان را به فراموشى سپرديد و براى آن آماده نشديد ، ما نيز امروز شما را به فراموشى مىسپريم و در ناگوارىهاى آن رهايتان مىكنيم و جايگاهتان آتش است و شما را يارىكنندگانى نيست . ( 34 )\r\nاين عذاب بدان سبب است كه آيات خدا را به مسخره گرفتيد و زندگى دنيا شما را فريب داد . پس امروز نه از آتش به درآورده مىشوند و نه از آنان مىخواهند كه رضايت خدا را فراهم كنند . ( 35 )\r\nپس ستايش ، همه از آن خداست كه پروردگار آسمان‌ها و پروردگار زمين ، پروردگار همهء جهان‌هاست . ( 36 )\r\nدر آسمان‌ها و زمين و در تمام هستى ، بزرگى تنها از آن اوست ، و اوست آن‌كه در آفرينش و تدبير مقتدر و كارهايش همه استوار و حكيمانه است . ( 37 )\r\n\r\nسورهء احقاف / 46\r\nبه‌نام خداوند گسترده مهر مهربان\r\nحا . ميم . ( 1 )\r\nاين است آن كتاب فروفرستاده شده از جانب خداوند شكست‌ناپذير حكيم . ( 2 )\r\nما آسمان‌ها و زمين و آنچه را كه ميان آن دو است جز به حق و براى سرآمدى معيّن نيافريديم ، پس با فروريختنشان به سوى هدفى كه براى آنهاست ، خواهند رفت . ولى كسانى كه رستاخيز را انكار كرده‌اند ، از آنچه بدان هشدار داده شده‌اند رويگردانند . ( 3 )\r\nاى پيامبر ، به مشركان بگو : به من خبر دهيد ، آنچه را كه به جاى خدا مىخوانيد و مىپرستيد ، به من خبر دهيد كه چه چيزى از زمين را آفريده‌اند تا در زمين شريك خدا باشند ؟ آيا بخشى از آسمان‌ها را پديد آورده‌اند تا در آنها با خدا شريك گردند و در نتيجه تدبير جهان هستى را عهده‌دار و شايستهء پرستش باشند ؟ اگر راست مىگوييد كه اينها شريك خدايند ، كتابى آسمانى كه پيش از قرآن نازل شده باشد و بيانگر اين ادّعا باشد و يا دانشى كه به دست شما رسيده و سند مدّعاى شماست ، براى من بياوريد . ( 4 )\r\nكيست گمراه‌تر از آن‌كس كه به جاى خدا كسانى را مىخواند كه تا روز قيامت او را اجابت نمىكنند و از دعاى پرستندگان خويش غافل و بىخبرند ؟ ( 5 )\r\n\r\n","description":"","footnote":"","page_name":" 502 ","page_number":507},
  {"content":"\r\n\r\nو چون مردم از گورها برانگيخته شوند و به سوى محشر روانه گردند ، معبودان اهل شرك دشمن پرستشگران خود شوند و با تبرّى از آنان به عبادتشان كافر گردند . ( 6 )\r\nو چون آيات روشن و ترديدناپذير ما بر آنان تلاوت شود ، كسانى كه كافر شده‌اند ، دربارهء آن آيات سراسر حق - آن‌گاه كه به ايشان رسد - مىگويند : اين افسونى است آشكار . ( 7 )\r\nبلكه مىگويند : محمّد خود قرآن را ساخته و آن را كلام خدا مىشمرد .\r\nبگو : اگر من آن را ساخته باشم ، خداوند مرا گرفتار عذاب مىكند و شما را ياراى آن نيست كه چيزى از عذاب او را از من بگردانيد . او به ياوه‌سرايى شما دربارهء قرآن داناتر است . در اثبات الهى بودن قرآن همين بس كه خدا ميان من و شما گواهى دهد . او بسيار آمرزنده و مهربان است كه پيامبران را براى هدايت مردم برمىانگيزد . ( 8 )\r\nبه آنان بگو : من در رفتار و كردارم راه تازه‌اى بر خلاف پيامبران پيشين برنگزيده‌ام و نمىدانم با من و شما چه خواهد شد و چه پيشامدى براى ما رخ خواهد داد ، مگر اين‌كه در اين‌باره به من وحى شود ، و من جز از آنچه به سويم وحى مىشود ، پيروى نمىكنم و جز پيامبرى هشداردهنده كه پيامش را به روشنى بيان مىكند ، نيستم . ( 9 )\r\nبه مشركان بگو : به من خبر دهيد ، اگر اين قرآن از جانب خدا باشد در حالىكه شما بدان كافر شده‌ايد ، و نيز اگر شاهدى از بنى اسرائيل بر كتابى كه معارف آن مانند قرآن است شهادت دهد و از پى آن به قرآن ايمان بياورد و شما از پذيرش آن تكبّر ورزيد ، آيا با اين وصف شما گمراه نيستيد ؟ به يقين خداوند ستمكاران را به سوى حق رهنمون نمىشود . ( 10 )\r\nو كسانى كه كافر شدند ، دربارهء مؤمنان گفتند : اگر ايمان به قرآن پسنديده بود ، آنان كه فرومايه‌اند در ايمان به آن بر ما سبقت نمىگرفتند . و چون بدان هدايت نيافته‌اند خواهند گفت : اين قرآن دروغى كهنه و قديمى است . ( 11 )\r\nآنان قرآن را دروغ مىشمرند در صورتى كه پيش از آن ، كتاب موسى كه پيشواى بنى اسرائيل و مايهء رحمت آنان بود وجود داشته است ، و اين قرآن كتابى است به زبان عربى كه تصديق‌كنندهء آن است و با اين هدف نازل شده است كه ستمكاران را هشدار دهد و براى نيكوكاران بشارتى باشد . ( 12 )\r\nهمانا كسانى كه گفتند : پروردگار ما خداست ، سپس بىهيچ انحرافى بر اين سخن ثابت قدم ماندند ، نه ترسى بر آنان خواهد بود و نه اندوهگين مىشوند . ( 13 )\r\nاينان اهل بهشتند و جاودانه در آن خواهند بود ؛ اين پاداش را در برابر كارهاى شايسته‌اى كه مىكردند ، به آنان مىدهند . ( 14 )\r\n\r\n","description":"","footnote":"","page_name":" 503 ","page_number":508},
  {"content":"\r\n\r\nو به انسان دربارهء پدر و مادرش سفارش كرديم كه به آنها به‌ويژه به مادرش نيكى كند . مادرش او را با رنج و مشقت باردارى كرد و با رنج و مشقت او را بزاد ؛ و مدت باردارى او تا از شير گرفتنش سى ماه شد ، تا چون برومند گشت و به چهل سالگى رسيد ، گفت : پروردگارا ، در دلم جوششى پديد آور و مرا برانگيز تا نعمتى را كه بر من و بر پدر و مادرم ارزانى داشته‌اى سپاس گويم و در من شورى به‌پا كن تا كار شايسته‌اى كه تو مىپسندى انجام دهم ، و در ميان نسل من صلاح و شايستگى مقرّر دار تا براى من نسلى نيكو باشند ، زيرا من به سوى تو بازگشته‌ام و از كسانى هستم كه تسليم فرمان تواند . ( 15 )\r\nاينان كسانىاند كه بهترين كارهايى را كه كرده‌اند ( واجبات و مستحباتى كه انجام داده‌اند ) از آنان مىپذيريم و در جمع ديگر بهشتيانى كه آنان را بخشوده‌ايم از گناهانشان مىگذريم .\r\nآرى ، خداوند آن وعدهء راستى را كه همواره به آنان داده مىشد ، اين‌گونه وفا مىكند . ( 16 )\r\nو آن‌كس كه به پدر و مادر خود ، آن‌گاه كه او را به پذيرش رستاخيز فراخواندند ، گفت : اف بر شما ، آيا به من وعده مىدهيد كه براى حسابرسى زنده و از خاك بيرون آورده مىشوم و حال آن‌كه امّت‌هايى كه پيش از من زيستند و درگذشتند هيچ‌يك از آنها زنده نشدند ؟ ! و پدر و مادرش از خدا يارى مىجويند كه فرزندشان را به ايمان متمايل سازد ، و به وى مىگويند : واى بر تو ! به خدا و رسولش ايمان بياور كه وعدهء خدا حق است و رستاخيز خواهد آمد . و او در پاسخ مىگويد : اين جز افسانه‌هايى كه مردمان نخستين بافته‌اند چيزى نيست . ( 17 )\r\nاينان كسانىاند كه آن سخن ( وعدهء عذاب ) دربارهء آنان به حقيقت پيوست ، در حالىكه در ميان امّت‌هايى از جنّيان و آدميان هستند كه پيش از آنان درگذشتند . قطعا اينان زيانكارند . ( 18 )\r\nو براى هريك از اين دو طايفه ( مؤمنان نيكوكار و كافران تبهكار ) مراتبى است كه از آنچه به جاى آورده‌اند برخاسته است ؛ اين براى آن است كه خداوند آنچه را كه بايد انجام شود انجام دهد و سزاى اعمالشان را به تمام و كمال به آنان بدهد ، و به آنان ستم نمىشود . ( 19 )\r\nو روزى كه كافران بر آتش عرضه شوند ، به آنان گفته مىشود : چيزهايى را كه خوش مىداشتيد و براى شما لذّت‌بخش بود در زندگانى دنيايتان مصرف كرديد و از آنها بهره برديد ، اينك براى شما چيزى كه از آن لذّت بريد باقى نمانده است ؛ پس امروز به سزاى اين‌كه در زمين به ناروا تكبّر مىكرديد و از حق روى برمىتافتيد ، و نيز به سزاى اين‌كه از فرمان خدا خارج مىشديد ، به عذابى كه همراه با خفّت و خوارى است كيفر مىشويد . ( 20 )\r\n\r\n","description":"","footnote":"","page_name":" 504 ","page_number":509},
  {"content":"\r\n\r\nو هود برادر عاديان را ياد كن ، آن‌گاه كه قومش را در سرزمين احقاف به عذاب‌هاى الهى هشدار داد ، در حالى كه در عصر او و پيش از او نيز پيامبرانى هشداردهنده ، گذشتند . هود با اين پيام نزد قومش آمد كه : جز خدا را نپرستيد ، زيرا من بر شما از عذاب روزى بزرگ مىترسم . ( 21 )\r\nقوم او در پاسخ گفتند : آيا نزد ما آمده‌اى تا ما را با دروغ‌هايى كه برهم بافته‌اى از معبودانمان رويگردان سازى ؟ اگر از راستگويانى ، آن عذابى را كه ما را بدان وعده مىدهى بر سر ما بياور . ( 22 )\r\nهود گفت : آگاهى از فرود آمدن عذاب فقط نزد خداست ، و من آنچه را بدان فرستاده شده‌ام به شما ابلاغ مىكنم .\r\nمن نه وقت آن عذاب را مىدانم و نه چگونگى آن را ، ولى مىبينم شما مردمى هستيد كه نادانى مىكنيد . ( 23 )\r\nسرانجام عذاب موعود همچون ابرى در گسترهء افق پديدار شد . آنان چون ديدند ابرى در پهنهء افق است كه رو به سوى درّه‌هايشان دارد ، شادمانه گفتند : اين ابرى است كه بر ما باران فرومىريزد ! و خدا به آنان گفت :\r\nنه ، اين ابر باران‌زا نيست ؛ اين همان عذابى است كه شتاب در آن را مىخواستيد . اين بادى است كه در آن عذابى دردناك است . ( 24 )\r\nبر هركس و هرچيز بگذرد آن را به امر پروردگارش نابود مىكند . آرى ، عذاب بر آنان فرود آمد و چنان شدند كه جز خانه‌هايشان چيز ديگرى ديده نمىشد . ما اين‌گونه مردم گنهكار را سزا مىدهيم . ( 25 )\r\nو قطعا ما به آنان ( قوم عاد ) در چيزهايى توانايى داده بوديم كه به شما كفرپيشگان مكّه در آن‌ها چنان توانايى نداده‌ايم . و براى آنان گوش‌ها و چشم‌ها و قلب‌ها قرار داده بوديم تا بدانها چاره‌انديشى كنند و شرّ و بلا را از خود بگردانند ، ولى گوش‌ها و چشم‌ها و دل‌هايشان آن‌گاه كه آيات ما را انكار كردند هيچ به كارشان نيامد و عذابى كه مسخره‌اش مىكردند بر آنان فرود آمد . اينك شما كفرپيشگان را كه قدرتى كمتر از آنان داريد چه چيز از عذاب خدا ايمنى بخشيده است ؟ ( 26 )\r\nو بىگمان ، ما مردم آبادىهايى را كه پيرامون شما بودند هلاك كرديم و آيات و نشانه‌ها را گوناگون گردانيديم ، باشد كه از عبادت غيرخدا روى برتابند و به عبادت او روى بياورند . ( 27 )\r\nپس چرا آن كسانى را كه به جاى خدا معبود خود گرفتند و به وسيلهء آنها به خدا تقرّب مىجستند ، آنان را در رهايى از عذاب ، يارى نكردند ؟ بلكه از نظرشان ناپديد شدند . آرى ، آن فرجام شوم ، حقيقت‌پندار دروغينشان و نيز حقيقت گمانى بود كه مىبافتند . ( 28 )\r\n\r\n","description":"","footnote":"","page_name":" 505 ","page_number":510},
  {"content":"\r\n\r\nو ياد كن زمانى را كه گروهى از جنّيان را به سوى تو متوجّه ساختيم ، آنان به قرآن گوش مىسپردند ؛ پس چون بر تلاوت قرآن حضور يافتند به يكديگر گفتند : ساكت باشيد تا گوش فرا دهيم . پس هنگامى كه تلاوت قرآن پايان يافت ، به سوى قوم خود بازگشتند و به هشدار آنان همّت گماشتند . ( 29 )\r\nگفتند : اى هم‌تباران ، همانا ما [ آياتى از 
  ] يك كتاب آسمانى را كه پس از موسى نازل شده و كتاب‌هاى آسمانى پيش از خود را تصديق مىكند شنيديم ؛ كتابى كه هركس از آن پيروى كند او را به سوى حق و به راهى راست رهنمون مىشود . ( 30 )\r\nاى هم‌تباران ، اين پيامبر را كه به سوى خدا دعوت مىكند اجابت كنيد و به او ايمان بياوريد ، كه اگر ايمان بياوريد خدا گناهان گذشتهء شما را بر شما مىبخشد و شما را از عذابى دردناك پناه مىدهد . ( 31 )\r\nو كسانى كه دعوت‌كنندهء به سوى خدا را اجابت نكنند و به او ايمان نياورند ، [ بدانند كه 
  ] هرگز در پهنهء زمين از سلطهء خدا خارج نمىشوند و جز خدا سرپرستانى ندارند كه آنان را يارى دهند . اينان در گمراهى آشكارى فرورفته‌اند . ( 32 )\r\nآيا منكران رستاخيز به روشنى ندانسته‌اند كه آن خدايى كه آسمان‌ها و زمين را پديد آورد و در آفرينش آنها درمانده نشد ، قادر است كه همهء مردگان را زنده كند ؟ آرى ، او بر اين كار قدرت دارد ، زيرا او به هر چيزى تواناست . ( 33 )\r\nو روزى كه منكران رستاخيز بر آتش عرضه مىشوند ، به آنان گفته مىشود : آيا اين آتش حق نيست ؟ مىگويند : چرا ، سوگند به پروردگارمان كه حق است . خدا به آنان مىگويد : پس به سزاى اين‌كه كفر مىورزيديد اين عذاب را بچشيد ! ( 34 )\r\nپس اى پيامبر ، همان‌گونه كه پيامبران صاحب شريعت صبر كردند تو نيز صبر كن و شتاب در عذاب آنان را مخواه ، كه زمان عذابشان چندان دور نيست . روزى كه آنچه را وعده داده مىشوند بنگرند ، گويى جز بخشى از يك روز را در زمين به سر نبرده‌اند . اين قرآن ابلاغى است از جانب خدا . پس آيا جز مردم نافرمان را به هلاكت مىرسانند ؟ ( 35 )\r\n\r\nسورهء محمّد / 47\r\n\r\n","description":"","footnote":"","page_name":" 506 ","page_number":511},
  {"content":"\r\n\r\nبه‌نام خداوند گسترده مهر مهربان\r\nكسانى كه كافر شده و مردم را از راه خدا باز داشته‌اند ، خدا كارهايشان را كه براى از بين بردن حق انجام داده‌اند تباه و بىنتيجه ساخته است . ( 1 )\r\nو آنان كه ايمان آورده و كارهاى شايسته كرده‌اند و به آنچه بر محمّد فروفرستاده شده - كه سراسر حقّ و از جانب پروردگارشان است - ايمان آورده‌اند ، گناهانشان را از آنان زدوده و حال و كارشان را در دنيا و آخرت اصلاح كرده است . ( 2 )\r\nاين بدان سبب است كه كافران از باطل پيروى كرده و مؤمنان از حق - كه از ناحيهء پروردگارشان است - پيروى نموده‌اند .\r\nخداوند اين‌گونه براى مردم اوصافشان را بيان مىكند . ( 3 )\r\nاى مؤمنان ، اكنون كه دريافتيد شما بر حقّيد و كافران بر باطل ، هنگامى كه در ميدان كارزار با كافران روبه‌رو شديد ، گردن‌هايشان را بزنيد ، تا آن‌گاه كه از آنان بسيار كشتيد و بر ايشان چيره گشتيد ، آنان را به اسارت بگيريد و بندها را محكم كنيد . پس از آن يا بر آنان منّت نهيد و رهايشان سازيد و يا با گرفتن فديه آزادشان كنيد . [ شما بايد به كارزار ادامه دهيد 
  ] تا آن‌گاه كه جنگ پايان پذيرد و جنگجويان سلاح‌هاى خود را بر زمين نهند . اين است حكم خدا . اگر خدا مىخواست خود از آنان انتقام مىگرفت و هلاكشان مىساخت ، ولى فرمان جهاد داد تا شما را به وسيلهء يكديگر بيازمايد . و كسانى كه در راه خدا كشته شده‌اند ، خدا هرگز كارهاى نيكشان را تباه و بىاثر نخواهد كرد . ( 4 )\r\nبه زودى آنان را به راه سعادت رهنمون مىشود و با آمرزش گناهانشان حالشان را نيكو مىكند تا شايستهء بهشت و حضور در پيشگاه خدا گردند . ( 5 )\r\nپس آنان را به بهشتى كه در كتاب‌هاى آسمانى برايشان وصف كرده است درمىآورد . ( 6 )\r\nاى كسانى كه ايمان آورده‌ايد ، اگر خدا را يارى كنيد و براى خشنودى او با كافران بجنگيد و از دينش حمايت كنيد ، او نيز با فراهم آوردن اسباب پيروزى ، شما را يارى مىكند و گام‌هايتان را در ميدان نبرد استوار مىسازد . ( 7 )\r\nو كسانى كه كافر شده‌اند ، نگونسارى بر آنان باد ، و خدا كارهايشان را بىاثر كند و به مقصد نرساند . ( 8 )\r\nاين بدان سبب است كه آنان آنچه را خدا نازل كرده است خوش نداشتند ، و خدا نيز كارهايشان را نابود كرد . ( 9 )\r\nآيا در زمين سير نكرده‌اند تا به ديدهء عبرت بنگرند كه فرجام كسانى كه پيش از آنان بودند چگونه شد ؟ خداوند آنان را با هرچه به ايشان وابسته بود نابود ساخت . اى پيامبر ، نظير اين عقوبت‌ها براى كسانى كه به تو كافر شدند نيز خواهد بود . ( 10 )\r\nاين ( يارى دادن مؤمنان و كيفر كردن كافران ) بدان جهت است كه خدا ولىّ و سرپرست كسانى است كه ايمان آورده‌اند ، ولى كافران را هيچ كمك كار و سرپرستى نيست . ( 11 )\r\n\r\n","description":"","footnote":"","page_name":" 507 ","page_number":512},
  {"content":"\r\n\r\nهمانا خداوند كسانى را كه ايمان آورده و كارهاى شايسته كرده‌اند به بهشت‌هايى آكنده از درختان كه در زير آنها نهرها روان است وارد مىكند .\r\nامّا كسانى كه كافر شده‌اند ، خوى انسانى را رها مىكنند و زندگى دنيا را به كامرانى مىگذرانند و بىهيچ هدفى ، بدانسان كه دام‌ها مىچرند ، مىخورند ، و آتش دوزخ جايگاهى براى آنان خواهد بود . ( 12 )\r\nو چه بسيار مردم شهرها كه از مردم شهر تو كه تو را از آن بيرون كردند نيرومندتر بودند و ما آنان را هلاك كرديم و براى آنها هيچ يار و ياورى نبود كه به آنان كمك كند . ( 13 )\r\nآيا كسانى كه بر دليل روشنى از جانب پروردگارشان تكيه كرده‌اند ، مانند كسانىاند كه كارهاى زشتشان برايشان جلوه داده شده است و از هواهاى نفسانى خود پيروى كرده‌اند ؟ ( 14 )\r\nوصف آن بهشتى كه به تقواپيشگان وعده داده شده چنين است : در آن نهرهايى است از آبى تغييرناپذير و نهرهايى از شير كه مزه‌اش دگرگون نشده و نهرهايى از باده كه براى نوشندگان لذيذ است ، و نهرهايى از عسل خالص شده . و براى آنان در آن‌جا از هرگونه ميوه‌اى فراهم است ، و از جانب پروردگارشان آمرزشى خواهند داشت كه گناه و ناگوارى را از آنان خواهد زدود . آيا كسانى كه در اين بهشت درمىآيند همچون كسانىاند كه در آتش دوزخ جاودانند و به آنان آبى داغ نوشانده‌اند كه روده‌هايشان را پاره‌پاره كرده است ؟ ( 15 )\r\nو از اين مردم كسانىاند كه به سخنان تو گوش فرامىدهند ، ولى هنگامى كه از نزد تو بيرون مىروند ، به يارانت كه از دانش ( معرفت الهى ) بهره‌مند شده‌اند مىگويند : او اندكى پيش چه گفت ؟ اينان كسانىاند كه خدا بر دل‌هايشان مهر نهاده است و از هواهاى نفسانى خود پيروى كرده‌اند . ( 16 )\r\nآنان كه هدايت‌يافته و تسليم فطرت پاك خويش شده و از پى حق رفته‌اند ، خدا بر هدايتشان افزوده و تقواى درخور آنان را به آنان داده است تا از گناهان پرهيز كنند . ( 17 )\r\nآيا كفرپيشگان جز اين انتظار مىبرند كه قيامت - كه ناگهان مىآيد - بر آنان در رسد ؟ به راستى نشانه‌هاى آن هم‌اكنون پديد آمده است و آن‌گاه كه فرارسد يادآور مىشوند ، ولى در آن هنگام كه دوران عمل گذشته است چگونه اين يادآورى براى آنان سودمند است ؟ ( 18 )\r\nحقيقت اين است كه هيچ معبودى جز خدا نيست . تو اين را مىدانى ؛ پس برطبق دانش خود عمل كن و براى گناه خويش و براى مردان و زنان با ايمان آمرزش بخواه ، تا از كسانى نباشى كه خدا بر دل‌هايشان مهر مىنهد ، كه خدا به احوال شما آگاه است و جنب‌وجوش و آرام و قرارتان را مىداند . ( 19 )\r\n\r\n","description":"","footnote":"","page_name":" 508 ","page_number":513},
  {"content":"\r\n\r\nو كسانى كه ايمان آورده‌اند مىگويند : چرا سوره‌اى كه بيانگر مطالبى جديد است فروفرستاده نمىشود ؟ امّا آن‌گاه كه سوره‌اى صريح و روشن نازل مىشود و در آن از جنگ و جهاد ياد مىگردد و مؤمنان به نبرد فراخوانده مىشوند ، بيماردلان سست‌ايمان را مىبينى كه از شدّت ترس ، همچون كسى كه مرگ بر او سايه افكنده است ، به تو مىنگرند ، پس همان مرگ براى آنان سزاوارتر است . ( 20 )\r\nايمانشان اطاعت امرى است كه بر آن پيمان بستند و اظهار آن سخنى پسنديده است ، پس آن‌گاه كه فرمان حتمى شد و به مرحلهء اجرا رسيد ، اگر با خدا راست مىگفتند و فرمانبرى مىكردند ، قطعا برايشان بهتر بود . ( 21 )\r\nپس اى سست‌ايمانان بازمانده از جهاد ، اگر از كتاب خدا و احكام آن روى برتابيد ، آيا اين انتظار از شما دور است كه با خونريزى و غارتگرى ، در زمين تباهى پديد آوريد و با خويشاوندانتان پيمان و حرمت خويشاوندى را بشكنيد ؟ ( 22 )\r\nاينان كسانىاند كه خداوند لعنتشان كرده و شنواييشان را از بين برده و ديدگانشان را نابينا ساخته است . ( 23 )\r\nآيا در قرآن تدبّر نمىكنند ؟ بلكه بر دل‌هاى آنان و هم مسلكانشان قفل‌هاى مخصوص دل‌ها قرار گرفته است . ( 24 )\r\nكسانى كه پس از آن‌كه راه هدايت برايشان آشكار شد به عقب بازگشتند و به كفر گراييدند ، شيطان كارهاى ناپسند را برايشان آراست و آنان را در راه باطل مدد كرد . ( 25 )\r\nاين ( حاكميت شيطان ) بدان جهت است كه آنان به كسانى كه از قرآن و احكام آن ناخشنود بودند وعدهء همكارى دادند و گفتند : در پاره‌اى از امور - تا آن‌جا كه راز ما فاش نشود - از شما پيروى خواهيم كرد [ غافل از آن‌كه 
  ] خدا نهانكارى آنان را مىداند . ( 26 )\r\nامروز در پشت نقاب نفاق نويد همكارى به كافران مىدهند ، ولى آن‌گاه كه فرشتگان جانشان را بستانند در حالىكه بر صورت و پشتشان مىكوبند ، حال و روزشان چگونه خواهد بود ؟ ( 27 )\r\nاين بدان جهت است كه آنان از آنچه خدا را به خشم آورده است پيروى كردند و رضاى او را خوش نداشتند ، و خدا هم كارهاى نيكشان را تباه و بىاثر ساخت . ( 28 )\r\nبلكه بيماردلان سست‌ايمان كه سرانجام كافر شدند و در زمرهء منافقان درآمدند ، گمان كردند كه خداوند هيچ‌گاه كينه‌هايى كه از دين و دين‌باوران دارند آشكار نخواهد ساخت . ( 29 )\r\n\r\n","description":"","footnote":"","page_name":" 509 ","page_number":514},
  {"content":"\r\n\r\nو اگر مىخواستيم ، منافقان را به تو نشان مىداديم و تو آنان را با علامتى كه ويژهء آنهاست مىشناختى ، و اينك تو ايشان را از نحوهء گفتارشان كه مشتمل بر گوشه و كنايه است مىشناسى ، و خداوند به حقيقت كارهاى شما آگاه است و مىداند كه از آنها چه هدفى را پى مىگيريد . ( 30 )\r\nو قطعا شما را مىآزماييم تا از ميان شما كسانى را كه در راه خدا جهاد مىكنند و بر دشوارىهاى اوامر الهى شكيبايند مشخص كنيم ، و كارهاى شما را كه گزارش‌هايى از شماست ، مىآزماييم . ( 31 )\r\nكسانى كه پس از آن‌كه راه هدايت برايشان آشكار شد كفر ورزيدند و مردم را از راه خدا بازداشتند و با پيامبر خدا دشمنى كردند و با او به مخالفت برخاستند ، هرگز اندك زيانى به خدا نمىرسانند و به زودى خدا كارهايشان را كه براى از بين بردن اساس دين سامان داده‌اند ، تباه و بىاثر خواهد كرد . ( 32 )\r\nاى كسانى كه ايمان آورده‌ايد ، خدا را اطاعت كنيد و از پيامبرش فرمان بريد و به جنگ با دشمنان دين برخيزيد و كارهاى پسنديدهء خود را با كوتاهى در امر جهاد تباه مكنيد . ( 33 )\r\nاگر از خدا و پيامبرش فرمان نبريد و جهاد را ترك كنيد ، خداوند شما را در زمرهء كافران به شمار مىآورد ، و قطعا كسانى كه كافر شده و از راه خدا روى برتافته و در حال كفر مرده‌اند ، خدا هرگز آنان را نخواهد آمرزيد . ( 34 )\r\nپس مبادا در جهاد كوتاهى كنيد و كافران را به صلح و سازش فراخوانيد ، كه شما برتريد و بر آنان پيروز خواهيد شد ، چرا كه نصرت خدا با شماست و از پاداش كارهايتان نمىكاهد . ( 35 )\r\nجز اين نيست كه زندگى دنيا بازيچه و سرگرمى است و آدمى را از آخرت بازمىدارد . شما اگر ايمان بياوريد و تقوا پيشه كنيد ، خدا مزدتان را به شما خواهد داد و در عوض آن همهء اموالتان را نمىخواهد . ( 36 )\r\nاگر خدا همهء اموال شما را بخواهد و در پرداخت آنها به شما اصرار ورزد بخل مىكنيد و خدا كينه‌هاى شما را پديدار مىسازد . ( 37 )\r\nهان شماييد همان كسانى كه براى انفاق‌بخشى از اموالتان در راه خدا ، فراخوانده مىشويد ، ولى گروهى از شما بخل مىورزند . و هركس از انفاق در راه خدا بخل ورزد ، جز اين نيست كه خير و نيكى را از خود دور ساخته است ، زيرا خدا از دارايىهاى شما سودى نمىبرد ، چرا كه خداوند بىنياز است و شما نيازمنديد و اگر از ايمان و تقوا روى برتافتيد و از انفاق در راه خدا امتناع كرديد ، خدا مردمى غير از شما را جايگزين شما مىكند ، سپس آنان همچون شما نخواهند بود ، بلكه ايمان مىآورند و از اموال خود در راه خدا انفاق مىكنند . ( 38 )\r\n\r\n","description":"","footnote":"","page_name":" 510 ","page_number":515},
  {"content":"\r\n\r\n\r\nسورهء فتح / 48\r\nبه‌نام خداوند گسترده‌مهر مهربان\r\nهمانا ما ( با صلح « حديبيّه » ) پيروزى درخشانى را براى تو فراهم آورديم . ( 1 )\r\nتا سرانجام با شكستن جاه و جلال مشركان پيامدهاى دعوت تو را كه بر آنان ناگوار آمد - چه آنها كه پيش از هجرت گذشت و چه آنها كه پس از آن روى داد - و تو را مسئول آنها مىدانستند و در صدد انتقام بودند ، از تو بزدايد و نعمت خود را ( با فراهم آوردن زمينه‌هاى فتح مكّه ) بر تو تمام كند و تو را به راهى راست كه به گسترش دين و حاكميّت اسلام مىانجامد رهنمون شود ، ( 2 )\r\nو تا خدا تو را به يك پيروزى بىمانند برساند . ( 3 )\r\nاوست آن‌كه آرامش را در دل‌هاى مؤمنان پديد آورد تا ايمانى بر ايمانشان بيفزايند ، و خدا را رسد كه چنين كند ، زيرا اسباب و علل جارى در آسمان‌ها و زمين در اختيار خداست و همه لشكريان او هستند ، و خدا دانا و حكيم است . ( 4 )\r\nآرى آرامش را ويژهء مؤمنان ساخت تا مردان و زنان باايمان را به بوستان‌هايى با درختانى انبوه كه زير آنها نهرها جارى است و در آنها جاودانه‌اند ، درآورد و گناهانشان را از آنان بزدايد ؛ و اين فرجام نزد خدا سعادتى بزرگ است ، ( 5 )\r\nو تا مردان و زنان منافق و مردان و زنان مشرك را كه به خدا گمان بد مىبردند عذاب كند . ناگوارى بر آنان باد . و خدا بر آنان خشم گرفته و لعنتشان كرده و دوزخ را براى آنان آماده ساخته و آن بد جايگاهى است . ( 6 )\r\nو خدا را رسد كه با آنان چنين كند ، زيرا از آن اوست اسباب و علل جارى در آسمان‌ها و زمين ، و همه لشكريان او هستند و خدا شكست‌ناپذير و حكيم است . ( 7 )\r\nاى پيامبر ، ما تو را به رسالت فرستاديم تا بر كارهاى مردم گواه باشى و مؤمنان تقواپيشه را به پاداشى بزرگ بشارت و كافران را به عذابى دردناك هشدار دهى . ( 8 )\r\nآرى ، ما پيامبر را به رسالت فرستاديم تا شما به خدا و رسولش ايمان بياوريد و با تلاش براى پيشبرد دين ، خدا را يارى كنيد و او را گرامى بداريد و هرصبح و عصر او را تسبيح گوييد . ( 9 )\r\n\r\n","description":"","footnote":"","page_name":" 511 ","page_number":516},
  {"content":"\r\n\r\nبه راستى ، كسانى كه با تو بيعت مىكنند ، جز اين نيست كه با خدا بيعت مىكنند ، دست تو به منزلهء دست خداست كه براى بيعت بالاى دست‌هاى آنان قرار دارد . پس هركس بيعتش را با تو بشكند ، بيعت با خدا را شكسته است و خدا از آن زيانى نمىبيند ، بلكه او به خود زيان رسانده است ؛ و هركس به آنچه با خدا بر آن پيمان بسته است وفا كند ، به زودى خدا پاداشى بزرگ به او خواهد بخشيد . ( 10 )\r\nاى پيامبر ، به زودى اعراب باديه‌نشين كه ( از سفر عمرهء حديبيّه ) تخلّف كردند و همراه تو نيامدند ، عذر مىآورند كه اموال و كسانمان ما را به خود مشغول ساخت ، براى ما از خدا آمرزش بخواه . آنان دروغ مىگويند ؛ نه اموال و كسانشان مانع آنان بود و نه از روى حقيقت آمرزش مىطلبند . آنان به زبان چيزى مىگويند كه در دل‌هايشان نيست . به آنان بگو :\r\nاگر خدا براى شما زيانى بخواهد يا براى شما سودى اراده كند ، كيست كه از جانب خدا مالك چيزى باشد كه آن را در جهت سود يا زيان شما به كار گيرد ؟\r\nبلكه خداست كه به آنچه مىكنيد آگاه است . ( 11 )\r\nنه ، مال و كسانتان مانع شما نبود ، بلكه بدان سبب پيامبر را در آن سفر همراهى نكرديد كه پنداشتيد رسول خدا و مؤمنان هرگز به سوى خانواده‌هايشان بازنمىگردند و همه به دست مشركان كشته مىشوند ، و اين پندار در دل‌هاى شما آراسته گشت و گمان برديد كه خدا پيامبرش را وامىگذارد ، و اين گمانى ناروا بود ، و شما مردمى فاسد بوديد . ( 12 )\r\nشما با تخلّف از دستور پيامبر ، هم به او و هم به خدا كافر شديد ، و هركس به خدا و رسولش ايمان نياورد به آتشى افروخته درخواهد آمد ، زيرا ما براى كافران آتشى افروخته آماده كرده‌ايم . ( 13 )\r\nفرمانروايى آسمان‌ها و زمين تنها از آن خداست ؛ هركه را بخواهد مىآمرزد و هركه را بخواهد گرفتار عذاب مىكند ، و خدا آمرزنده و مهربان است . ( 14 )\r\n( به زودى خيبر را فتح خواهيد كرد ، و ) چون به سوى غنيمت‌ها روانه شويد تا آنها را به چنگ آوريد ، مسلمانانى كه ( از سفر عمره ) تخلّف كردند و همراه پيامبر نرفتند خواهند گفت : ما را واگذاريد ( مانع ما نشويد ) تا از پى شما بياييم .\r\nاين در حالى است كه خدا غنائم خيبر را فقط به شما اختصاص داده است و متخلّفان مىخواهند سخن خدا را دگرگون سازند . به آنان بگو : شما هرگز از پى ما نخواهيد آمد ، زيرا خدا از پيش چنين فرموده است . ولى آنان در پاسخ خواهند گفت : خدا چنين نفرموده است ، بلكه شما بر ما حسد مىورزيد . چنين نيست ، بلكه آنان جز اندكى نفهميده‌اند . ( 15 )\r\n\r\n","description":"","footnote":"","page_name":" 512 ","page_number":517},
  {"content":"\r\n\r\nاى پيامبر ، به باديه‌نشينانى كه ( از سفر عمرهء حديبيّه ) تخلّف كردند بگو : [ فرصتى براى جبران در پيش است . 
  ] به زودى به نبرد با قومى سخت نيرومند فراخوانده مىشويد و شما با آنان مىجنگيد يا آنان تسليم مىشوند و اسلام مىآورند . پس اگر فرمان بريد و براى جهاد به سوى آنان حركت كنيد ، خدا به شما مزدى نيكو عطا مىكند ، و اگر روى برتابيد ، چنان‌كه پيش‌تر ( از سفر عمرهء حديبيّه ) نيز روى برتافتيد ، به عذابى دردناك عذابتان خواهد كرد . ( 16 )\r\nولى بر نابينا گناهى نيست كه در آن كارزار شركت نكند و بر لنگ نيز گناهى نيست و بر بيمار نيز گناهى نيست ؛ و هركس از خدا و رسولش اطاعت كند ، او را در بوستان‌هايى آكنده از درخت كه از زير آنها نهرها روان است درمىآورد و هركس از فرمان خدا و رسولش روى برتابد ، او را به عذابى دردناك عذاب خواهد كرد . ( 17 )\r\nاى پيامبر ، قطعا خدا از مؤمنان آن‌گاه كه با تو در ( حديبيّه ) زير آن درخت بيعت مىكردند خشنود شد و نيّت‌هاى صادقانهء آنان را دانست ؛ ازاين‌رو آرامش و اطمينان را در آنان پديد آورد ، و ديرى نمىگذرد كه فتح ( خيبر ) را به آنان پاداش خواهد داد . ( 18 )\r\nو غنيمت‌هاى فراوانى را كه در آن نبرد به چنگ مىآورند نيز نصيبشان خواهد كرد ، و خدا شكست‌ناپذير و حكيم است . ( 19 )\r\nخدا به شما غنيمت‌هاى فراوانى وعده داده است كه آنها را به دست خواهيد آورد ؛ ازاين‌رو ( پس از بازگشت از سفر حديبيّه ) به زودى اينها ( غنايم خيبر ) را به شما ارزانى مىكند و دست مردم [ كفرپيشه 
  ] را از تعرّض به شما بازمىدارد . خداوند اين وعده را به شما داد تا براى همهء مؤمنان آيت و نشانه‌اى باشد و از اين رهگذر حقانيت خود و درستى وعدهء پروردگارشان را دريابند ، و تا شما مؤمنان را به راهى راست كه به برترى حق و گسترش دين مىانجامد راهنمايى كند . ( 20 )\r\nو غنيمت‌هاى ديگرى نيز هست كه شما نتوانستيد بر آنها دست يابيد و خدا بر آنها احاطه و قدرت دارد ، و خدا بر هرچيزى تواناست . ( 21 )\r\nو اگر كسانى كه كافر شده‌اند با شما به كارزار آيند پشت مىكنند و مىگريزند ، آن‌گاه نه كسى را مىيابند كه كارشان را بر عهده گيرد و نه كسى كه آنان را يارى كند . ( 22 )\r\nخدا مقرّر داشته است كه پيامبران و مؤمنان واقعى بر دشمنانشان پيروز شوند . اين سنّت خداست كه از پيش جارى بوده است و هرگز در سنّت خدا تغييرى نخواهى يافت . ( 23 )\r\n\r\n","description":"","footnote":"","page_name":" 513 ","page_number":518},
  {"content":"\r\n\r\nاوست آن‌كه در وادى مكّه ( سرزمين حديبيّه ) شما را بر مشركان فايق آورد ، پس از آن دست‌هاى آنان را از تعرّض به شما و دست‌هاى شما را از تعرّض به آنان بازداشت تا كار شما به صلح انجاميد ، و خدا به آنچه مىكنيد بيناست . ( 24 )\r\nآنان همان كسانىاند كه كافر شدند و شما را از ورود به مسجد الحرام [ براى انجام عمره 
  ] بازداشتند و نگذاشتند قربانىهاى شما - كه بازداشته شده بودند - به جايگاهشان برسند . و اگر مردان و زنانى با ايمان كه شما آنان را نمىشناختيد در مكّه نبودند و با هجوم به مكّه آنان را از سر ناآگاهى پايمال مىكرديد و بر اثر كشتن آنان رويدادى ناخوشايند براى شما پيش مىآمد ، شما را از هجوم به مكّه و جنگ با مردم آن باز نمىداشتيم ، ولى از اين كار بازداشته شديد تا خدا هركه را بخواهد به رحمت خود درآورد . و اگر مؤمنان و مشركان مكّه مشخّص بودند ، قطعا كافران را با هجوم شما بر آنان به عذابى دردناك عذاب كرده بوديم . ( 25 )\r\nمشركان از آن‌روى شما را از مسجد الحرام بازداشتند كه دل‌هايشان را از خشم شما پر كرده بودند ، آن هم خشمى جاهلانه كه به مردم نادان اختصاص دارد . در مقابل ، خدا هم آرامشى از جانب خود بر پيامبرش و بر مؤمنان فروفرستاد تا حركت و سكونشان همراه با وقار و دور از برخوردهاى جاهلانه باشد ، و روح ايمان را كه به تقوا فرمان مىدهد ملازم آنان ساخت . آرى ، مؤمنان به برخوردارى از روح ايمان سزاوارتر از ديگران بودند و آنان بودند كه شايستگى آن را داشتند ، و خدا به هرچيزى داناست . ( 26 )\r\nسوگند ياد مىكنم كه خدا آن رؤياى درست را كه به پيامبر نماياند ، حقيقت را آن‌گونه كه بود براى او آشكار ساخت و به او نشان داد كه - اگر خدا بخواهد - شما ايمن از شرّ مشركان وارد مسجد الحرام مىشويد و سرهاى خود را مىتراشيد و موهايتان را كوتاه مىكنيد [ - عمره به جاى مىآوريد 
  ] و از آنان نمىهراسيد ، ولى خداوند آن را در سال جارى مقرّر نكرد ، زيرا به مصلحتى آگاه بود كه شما از آن آگاه نبوديد ؛ ازاين‌رو براى تحقق كامل آن رؤيا ، صلح حديبيّه را كه خود فتح نزديكى بود ، پيش از ورودتان به مسجد الحرام پيش آورد . ( 27 )\r\nاوست آن‌كه پيامبرش محمّد را همراه با هدايت و دين حقّ به رسالت فرستاد ، تا آن دين را بر همهء اديان فايق آورد ، و همين بس كه خدا به درستى رسالت محمّد و وعده‌هاى خود گواه باشد . ( 28 )\r\n\r\n","description":"","footnote":"","page_name":" 514 ","page_number":519},
  {"content":"\r\n\r\nمحمّد فرستادهء خداست ، و كسانى كه با اويند ، در برابر كافران سرسخت و در ميان خود مهربانند . آنان را مىبينى كه در حال ركوع و سجودند ( نماز را برپا مىدارند ) و در زندگى دنيا در پى دستيابى به پاداشى از جانب خدا هستند و خشنودى او را مىجويند . علامت خشوع آنان در برابر خدا كه پيامد سجده‌هاى آنهاست در رخسارشان نمايان است . اين صفت آنان در تورات و صفتشان در انجيل است .\r\nآنان همچون گياهانى هستند كه جوانه‌هاى خود را پيرامون خويش مىرويانند و آنها را نيرو مىبخشند تا ستبر شوند و خود بر ساقه‌هاى خويش استوار بمانند .\r\nرشد نيكوى آن زراعت ، كشاورزان را خرسند مىسازد . خداوند مؤمنان را بدين‌سان بر تعدادشان مىافزايد و آنان را نيرومند مىسازد ، تا به وسيله آن كافران را به خشم آورد . خدا به كسانى از ياران پيامبر كه همچنان بر ايمان و عمل خويش پايبند مانده و كارهاى شايسته كرده‌اند ، وعدهء آمرزش و پاداشى بزرگ داده است . ( 29 )\r\n\r\nسورهء حجرات / 49\r\nبه‌نام خداوند گسترده‌مهر مهربان\r\nاى كسانى كه ايمان آورده‌ايد ، به هيچ كارى اقدام نكنيد تا حكم آن را از خدا و رسولش دريافت كنيد ، و هيچ حكمى را پيش از آن‌كه از خدا و رسولش بشنويد ، به زبان نياوريد . در پيروى از خدا - چه در گفتار و چه در رفتار - تقواى الهى را رعايت كنيد ، چرا كه خدا سخن شما را مىشنود و نهان و آشكارتان را مىداند . ( 1 )\r\nاى كسانى كه ايمان آورده‌ايد ، در گفت‌وگو با پيامبر صداى خود را از صداى پيامبر بلندتر مكنيد ، و همچنان كه برخى از شما با برخى ديگر بلند سخن مىگوييد با او بلند سخن مگوييد ، مبادا اعمالتان بدين‌سبب تباه شود و شما از تباه شدن آن بىخبر باشيد . ( 2 )\r\nآنان كه نزد رسول خدا صدايشان را كوتاه مىكنند همان كسانىاند كه خدا دل‌هايشان را براى [ رسيدن به 
  ] تقوا آزموده است ؛ براى آنان آمرزش و اجرى بزرگ خواهد بود . ( 3 )\r\nكسانى كه تو را از پشت اتاق‌هايت صدا مىزنند و ادب را رعايت نمىكنند بيشترشان نمىفهمند . ( 4 )\r\n\r\n","description":"","footnote":"","page_name":" 515 ","page_number":520},
  {"content":"\r\n\r\nو اگر آنان صبر مىكردند و تو را از پشت اتاق‌ها صدا نمىزدند تا خود به سويشان بيرون روى و با آنان ديدار كنى ، برايشان بهتر بود ؛ زيرا با اين روش ، مقام رسالت را پاس داشته و درخور آمرزش و رحمت الهى مىشدند ، و خدا آمرزنده و مهربان است . ( 5 )\r\nاى كسانىكه ايمان آورده‌ايد ، اگر فاسقى براى شما خبرى مهم آورد ، دربارهء آن تحقيق كنيد ، تا مبادا از روى نادانى به قومى آسيب برسانيد ، آن‌گاه از آنچه بر سرشان آورده‌ايد پشيمان شويد . ( 6 )\r\nو بدانيد كه رسول خدا در ميان شماست و شما بايد اين نعمت را پاس بداريد . اگر او در بسيارى از امور از آراى شما پيروى كند دچار زحمت مىشويد و به هلاكت مىافتيد و خدا نخواسته است كه چنين شود ، بلكه ايمان را براى شما دوست داشتنى قرار داد و آن را در دل‌هاى شما بياراست و كفر و فسق و گناه را در نظرتان ناخوشايند ساخت تا رشد يابيد ؛ و آنان كه ايمان را دوست دارند و از كفر بيزارند رشديافتگان‌اند . ( 7 )\r\nآرى ، اين موهبت‌ها به مؤمنان داده شد تا براى آنان از جانب خدا فضل و نعمتى باشد ، و اين عنايت‌ها بىمورد و گزاف نيست ، بلكه خدا به شايستگان فضل و نعمت آگاه و كارهاى او از روى حكمت است . ( 8 )\r\nو اگر دو گروه از مؤمنان با يكديگر پيكار كنند ، ميان آنان صلح و سازش برقرار سازيد ؛ پس اگر يكى از آن دو گروه بر ديگرى ستم كرد و تعدى نمود ، با آن گروهى كه ستم مىكند بجنگيد تا به فرمان خدا بازگردد و حكم او را گردن نهد . پس اگر بازگشت و حكم خدا را گردن نهاد ، ميان آن دو گروه صلحى عادلانه برقرار كنيد ؛ بدين‌طريق كه اگر گروه تجاوزگر خونى ريخته يا حقى را پايمال كرده حكم خدا را درباره‌اش اجرا كنيد و همواره به عدالت رفتار نماييد ، چرا كه خدا دادگران را دوست مىدارد . ( 9 )\r\nهمهء مؤمنان - چه آنان كه با يكديگر در ستيزند و چه غير آنان - جز اين نيستند كه با يكديگر برادرند ، پس بر شما فرض است كه ميان آن دو گروه از برادرانتان كه با يكديگر در ستيزند صلح و سازش برقرار كنيد و همگان تقواى الهى را رعايت كنيد ، باشد كه مورد رحمت قرار گيريد . ( 10 )\r\nاى كسانى كه ايمان آورده‌ايد ، نبايد مردانى مردان ديگر را به مسخره گيرند ، شايد آنان نزد خدا از اينان بهتر باشند ، و نبايد زنانى زنان ديگر را به مسخره گيرند ، شايد آنان نزد خدا از اينان بهتر باشند ، و عيوب يكديگر را فاش نسازيد و يكديگر را با لقب‌ها و عنوان‌هاى بد ياد مكنيد .\r\nياد كردن مردم به بدى پس از ايمان آوردن آنان نارواست ، و كسانى كه از اين گناهان توبه نكنند آنان ستمكارند . ( 11 )\r\n\r\n","description":"","footnote":"","page_name":" 516 ","page_number":521},
  {"content":"\r\n\r\nاى كسانى كه ايمان آورده‌ايد ، از گمان‌هاى بد دربارهء ديگران - كه بسيار هم هست - بپرهيزيد و به آنها ترتيب اثر ندهيد ، چرا كه پاره‌اى از گمان‌ها گناه است ، و در صدد كشف عيوب مردم برنياييد ، و يكديگر را غيبت نكنيد كه غيبت مؤمن بسان اين است كه كسى گوشت مردهء برادر خود را بخورد ؛ آيا يكى از شما دوست دارد گوشت برادرش را كه مرده است بخورد ؟ شما قطعا از اين كار كراهت داريد ؛ پس غيبت را نيز ناخوشايند بدانيد و از خدا بترسيد و به درگاه او از اين گناهان توبه كنيد كه خداوند بسيار توبه‌پذير و مهربان است . ( 12 )\r\nاى مردم ، ما شما را از يك مرد و يك زن ( آدم و حوّا ) آفريديم ؛ بنابراين هيچ تيره و قبيله‌اى در آفرينش بر ديگرى برترى ندارد ؛ ما شما را به صورت تيره‌هاى گوناگون و قبيله‌هاى مختلف قرار داديم تا يكديگر را بشناسيد نه آن‌كه به نژادپرستى روى آوريد و به نژاد و تيرهء خود افتخار كنيد و هرملّتى خود را از ديگر ملّت‌ها گرامىتر بداند ؛ به يقين گرامىترين شما نزد خدا با تقواترين شماست . خداست كه معيار برترى انسان‌ها را معين مىكند ، چرا كه او به حقايق امور دانا و آگاه است . ( 13 )\r\nدسته‌اى از اين اعراب باديه‌نشين گفتند ايمان آورديم . اى پيامبر ، به آنان بگو : شما ايمان نياورده‌ايد ، بلكه بگوييد : اسلام آورديم . هنوز ايمان در دل‌هاى شما راه نيافته است ؛ ولى اگر خدا و پيامبرش را فرمان بريد ، از پاداش اعمالتان چيزى نمىكاهد ، زيرا خداوند بسيار آمرزنده و مهربان است . ( 14 )\r\nمؤمنان كسانىاند كه به يكتايى خدا ايمان آورده و رسالت فرستادهء او را باور كرده و در آنچه بدان گرويده‌اند ترديد نكرده‌اند ، و با مال و جانشان در راه خدا تلاش نموده‌اند ( براى رضاى خدا وظايف مالى و بدنى خود را انجام داده‌اند ) . تنها اينانند كه در ادّعاى ايمان راست مىگويند . ( 15 )\r\nبه اين باديه‌نشينان بگو : آيا خدا را از ايمان و ديندارى خود خبر مىدهيد ، در حالىكه خدا آنچه را در آسمان‌ها و آنچه را در زمين است مىداند ، و خدا به هرچيزى داناست . ( 16 )\r\nبر تو منّت مىنهند كه اسلام آورده‌اند . به آنان بگو : بر من منّت نگذاريد كه اسلام آورده‌ايد ، بلكه خدا بر شما منّت دارد كه شما را به ايمان هدايت كرده است اگر در ادّعاى ايمان راستگو باشيد . ( 17 )\r\nهمانا خداست كه نهان آسمان‌ها و زمين را مىداند ، و خدا به آنچه مىكنيد بيناست . ( 18 )\r\n\r\n","description":"","footnote":"","page_name":" 517 ","page_number":522},
  {"content":"\r\n\r\n\r\nسورهء ق / 50\r\nبه‌نام خداوند گسترده‌مهر مهربان\r\nقاف . سوگند به اين قرآن ارجمند كه ما تو را به رسالت فرستاديم تا مردم را به رستاخيز هشدار دهى . ( 1 )\r\nآنان نه تنها به تو ايمان نياوردند ، بلكه از اين‌كه هشداردهنده‌اى از تبار خودشان به سويشان آمده است در شگفت شدند و كافران گفتند : اين رستاخيز كه محمّد مىگويد چيزى شگفت و باورنكردنى است . ( 2 )\r\nآيا چون مرديم و خاك شديم زنده مىشويم و به صورت كنونى بازمىگرديم ؟ اين بازگشتى است كه خرد آن را بعيد مىداند و از پذيرش آن ابا دارد . ( 3 )\r\nولى اين پندارى نادرست است ؛ چگونه بازگشتشان بعيد شمرده شود ، در حالى كه ما از هرجزئى از بدن مردگانشان كه زمين آن را در كام خود فرومىبرد به خوبى آگاهيم . علاوه بر اين نزد ما كتابى است كه همهء رويدادها در آن ثبت شده و از تغيير و تحريف مصون است . ( 4 )\r\nحقيقت اين است كه منكران معاد علم خدا را انكار نمىكنند ، بلكه حق را - هنگامى كه به سويشان آمد - از روى لجاجت دروغ انگاشتند ؛ ازاين رو آنان در فضايى آشفته و سردرگم به سر مىبرند . ( 5 )\r\nآيا به آسمان كه بالاى سرشان است ننگريسته‌اند كه ما چگونه آن را ساخته و با ستارگانى درخشان زينتش داده‌ايم و براى آن هيچ‌گونه خلل و شكافى نيست ؟ ( 6 )\r\nو زمين را براى زندگى آدميان گسترديم و در آن كوه‌هايى ثابت و استوار نهاديم و از هرگونه گياه زيبا و دل‌آرا در آن رويانديم . ( 7 )\r\nاينها را پديد آورديم و سامان بخشيديم تا براى هربنده‌اى كه به ما رجوع‌كننده است ، مايهء روشنگرى و يادآورى باشد . ( 8 )\r\nو از آسمان بارانى پربركت فرود آورديم و به وسيلهء آن باغ‌هايى انبوه از درختان و دانه‌هايى كه درو مىشوند رويانديم . ( 9 )\r\nو نيز درختان بلند خرما كه داراى شكوفه‌هايى بر هم نشسته است . ( 10 )\r\nاينها را آفريديم تا براى بندگان رزق و روزى باشد ؛ و نيز با آن آب كه فرود آورديم ديارى مرده را زنده كرديم ، و بدين‌سان كه گياهان سر از خاك برمىآورند ، مردگان نيز زنده مىشوند و از گورها بيرون مىآيند . ( 11 )\r\nپيش از اين مشركان ، قوم نوح و اصحاب رسّ و قوم ثمود پيامبران را تكذيب كردند ، ( 12 )\r\nو نيز قوم عاد و فرعون و قوم لوط ، كه برادران او به شمار مىآمدند ، ( 13 )\r\nو قوم شعيب - آن جنگل‌نشينان - و قوم تبّع همهء اين اقوام پيامبران را تكذيب كردند ؛ پس تهديد من مبنى بر هلاكت آنان محقّق شد . ( 14 )\r\nآيا ما از آفرينش نخست ، ( آفرينش آسمان‌ها و زمين و هرچه در آنهاست ) ناتوان بوديم كه براى آفرينش مجدّد آنها درمانده باشيم ؟ ! نه ، ما ناتوان نيستيم ، بلكه آنان از آفرينش مجدّد موجودات در شكّ و ترديدند . ( 15 )\r\n\r\n","description":"","footnote":"","page_name":" 518 ","page_number":523},
  {"content":"\r\n\r\nبه يقين ما انسان را آفريديم ، ازاين‌رو بر او تواناييم و آنچه را كه نفسش او را بدان وسوسه مىكند مىدانيم و ما از رگ ريسمان‌گونه‌اى كه در سراسر اندام‌هايش گسترده است به او نزديك‌تريم . ( 16 )\r\nياد كن زمانى را كه آن دو فرشتهء دريافت‌كننده ، اعمال آدمى را دريافت مىكنند . يكى از آنها بر جانب راست و ديگرى بر جانب چپ او نشسته‌اند . ( 17 )\r\nاو به هيچ سخنى زبان نمىگشايد مگر اين‌كه نگهبانى آمادهء ثبت و ضبط نزد وى حضور دارد . ( 18 )\r\nو سرانجام ، بىهوشى مرگ به حق سر مىرسد [ و گفته مىشود : 
  ] اى انسان ، اين همان است كه پيوسته از آن مىگريختى . ( 19 )\r\nو در صور دميده مىشود و در پى آن قيامت برپا مىگردد . [ به آدمى گفته مىشود : 
  ] اين است روز تهديد ، همان روزى كه گنهكاران به سزاى كردارشان مىرسند . ( 20 )\r\nو هركسى به سوى خدا مىآيد تا خدا دربارهء او داورى كند . اين در حالى است كه با او سوق‌دهنده‌اى است كه او را به پيش مىراند و شاهدى است كه بر كارهايش گواهى مىدهد . ( 21 )\r\nخدا در آن صحنه به او مىگويد : به راستى تو از اين حقيقت كه امروز به عيان آن را مىبينى غافل بودى و ما پرده‌اى را كه حقيقت را بر تو پوشانده بود كنار زديم و امروز ديدهء تو تيزبين است . ( 22 )\r\nو همدمش ، آن فرشتهء گمارده شده بر او مىگويد : اين كسى كه نزد من است ، [ براى بازپرسى اعمالش 
  ] مهيّاست . ( 23 )\r\nو خدا به آن دو فرشته مىگويد : هر كسى را كه بر كفر اصرار مىورزيد و از روى لجاجت ، با حق به ستيزه برمىخاست به دوزخ درافكنيد ؛ ( 24 )\r\nهركسى را كه [ مردم را 
  ] از نيكى بازمىداشت و از پرستش خدا سركشى مىكرد و مردم را در دينشان به شكّ و ترديد مىانداخت ؛ ( 25 )\r\nهمان‌كسى كه با وجود خدا معبود ديگرى مىپنداشت ، آرى او را در عذاب شديد بيفكنيد . ( 26 )\r\nآن كفرپيشه مىگويد : پروردگارا ، شيطان كه دمساز من بود مرا به سركشى واداشت . و دمسازش مىگويد : پروردگارا ، من طغيانگرى را بر او تحميل نكردم ، بلكه او خود در بيراهه‌اى دور از حق بود . ( 27 )\r\nخدا به هردو دسته مىگويد : در حضور من با يكديگر ستيزه نكنيد كه شما را سودى نمىبخشد ، چرا كه پيش از اين وعدهء عذاب را به شما گوشزد كردم و به فرجام كفر و شرك هشدارتان دادم . ( 28 )\r\nامروز عفو و بخششى در كار نيست ، زيرا آن سخن ( وعدهء عذاب براى كافران ) ، نزد من تغيير نخواهد يافت و من هرگز به بندگانم ستم روا نخواهم داشت . ( 29 )\r\nروزى كه به دوزخ مىگوييم : آيا [ از كافران و مجرمان 
  ] پر شدى ؟ و او مىگويد : آيا من جايى افزون بر آنچه در خود جاى داده‌ام دارم ؟ ( 30 )\r\nو بهشت را براى تقواپيشگان نزديك مىآورند ، و آن در مكانى دور نيست كه ورود به آن برايشان دشوار باشد . ( 31 )\r\n[ به آنان مىگويند : 
  ] اين همان پاداشى است كه آن را به شما وعده مىدادند . اين براى هركسى است كه در دنيا با اطاعت از خدا به او روى آورد و به آنچه خدا بر عهدهء او نهاده بود همواره پاىبند بود . ( 32 )\r\nهمان كسى كه از عذاب و كيفر خداى رحمان - كه از ديد او نهان بود - مىترسيد و به رحمتش اميدوار بود و اكنون با قلبى سرشار از توجه به خدا نزد او آمده است . ( 33 )\r\nبه آنان گفته مىشود : با سلامت و امنيت به بهشت درآييد كه اين روز روز جاودانگى است . ( 34 )\r\nآنچه در آن‌جا بخواهند براى آنان فراهم است و نزد ما افزون‌تر از آن نيز خواهد بود . ( 35 )\r\n\r\n","description":"","footnote":"","page_name":" 519 ","page_number":524},
  {"content":"\r\n\r\nو چه بسيار نسل‌هايى را كه پيش از ايشان نابود كرديم كه نيرومندتر از اينان بودند و با قوّت و قدرت به شهرها مىتاختند . ولى سرانجام گرفتار عذاب الهى شدند . آيا گريزگاهى كه از عذاب خدا بدان پناه برده شود هست ؟ ( 36 )\r\nهمانا در اين حقايقى كه از روز رستاخيز و سرگذشت امّت‌هاى گذشته برشمرديم ، براى كسى كه دلى انديشمند دارد يا كسى كه به سخن حق گوش فرامىدهد و در اين فضا حضور دارد ، تذكر و عبرتى است . ( 37 )\r\nو به يقين آسمان‌ها و زمين و آنچه را كه ميان آن دو است در شش مرحله آفريديم و هيچ خستگى و رنجى به ما نرسيد . ( 38 )\r\nحال كه دريافتى تكذيب‌كنندگان تو فرجامى ناگوار دارند ، در برابر سخنان نارواى آنان صبر پيشه ساز ، و پيش از طلوع خورشيد و قبل از غروب ، همراه با ستايش پروردگارت او را تسبيح گوى . ( 39 )\r\nو در بخشى از شب و پس از سجده‌ها نيز او را تسبيح گوى . ( 40 )\r\nو گوش به زنگ روزى باش كه منادى از جايگاهى نزديك با دميدن در صور بانگ برمىآورد . ( 41 )\r\nروزى كه همگان آن بانگ به حق را مىشنوند . آن روز ، روز زنده شدن مردگان و بيرون آمدن از گورهاست . ( 42 )\r\nبه يقين ماييم كه حيات مىبخشيم و جان مىستانيم و بازگشت همگان فقط به سوى ماست . ( 43 )\r\nروزى كه زمين با شكافتنش از مردگان جدا مىشود و مردگان از آن بيرون مىآيند و به سوى كسى كه آنان را فراخوانده است شتابان حركت مىكنند . اين حشرى است كه بر ما آسان خواهد بود . ( 44 )\r\nآرى ، تو شكيبا باش ، ما آنچه را كه آنان به گزاف دربارهء تو مىگويند بهتر مىدانيم و آنان را به سزاى كردارشان خواهيم رسانيد . تو بر آنان چيره نيستى تا به اجبار ، به ايمان وادارشان كنى ؛ پس به وسيلهء قرآن به هركسى كه از تهديد من مىترسد تذكّر بده . ( 45 )\r\n\r\nسورهء ذاريات / 51\r\nبه‌نام خداوند گسترده‌مهر مهربان\r\nسوگند به آن بادهايى كه [ ابرها و 
  ] خاك‌ها را به شدّت مىپراكنند ، ( 1 )\r\nپس به آن ابرهايى كه بارى گران از آب را با خود حمل مىكنند ، ( 2 )\r\nپس به آن كشتىهايى كه در درياها به آسانى روانند ، ( 3 )\r\nپس به آن فرشتگانى كه فرمان خدا را در امور جهان ميان خود تقسيم مىكنند ، ( 4 )\r\nسوگند به همهء اينها كه آنچه به شما وعده داده مىشود راست است . ( 5 )\r\nو قطعا جزا و پاداش تحقق خواهد يافت . ( 6 )\r\n\r\n","description":"","footnote":"","page_name":" 520 ","page_number":525},
  {"content":"\r\n\r\nسوگند به آسمان داراى راه‌ها ، ( 7 )\r\nكه شما كفرپيشگان دربارهء قرآن سخنان گوناگون و ضدّ و نقيض مىگوييد . ( 8 )\r\nاز قرآن گردانيده مىشود آن‌كس كه گردانيده شده است . ( 9 )\r\nمرگ بر آنان كه بىهيچ دليلى ، تنها از روى حدس و گمان دربارهء قيامت سخن مىگويند . ( 10 )\r\nكسانى كه در نادانى فرورفته و از حقيقت آنچه به آنان خبر مىدهند ناآگاهند . ( 11 )\r\nهمواره مىپرسند : روز جزا كى خواهد بود ؟ ( 12 )\r\nروز جزا روزى است كه آنان بر آتش سوخته مىشوند . ( 13 )\r\nبه آنان گفته مىشود : عذاب خود را بچشيد ؛ اين است همان عذابى كه شتاب در آمدن آن را مىخواستيد . ( 14 )\r\nهمانا تقواپيشگان در بوستان‌ها و در كنار چشمه‌سارانى وصف‌ناپذير خواهند بود . ( 15 )\r\nآنچه را پروردگارشان به آنان عطا فرموده است با خرسندى مىگيرند ، زيرا آنان پيش از اين در دنيا نيكوكار بودند ، ( 16 )\r\nاندكى از شب را مىخوابيدند و در بيشتر ساعات آن به نماز مىپرداختند . ( 17 )\r\nو در سحرگاه‌ها آمرزش گناهانشان را از خدا مىخواستند . ( 18 )\r\nو مىدانستند كه در اموالشان براى نيازمند سائل و بينوايى كه از درخواست ابا دارد ، حقّى هست . ( 19 )\r\nو در زمين براى اهل يقين نشانه‌هايى بر يگانگى خدا در تدبير جهان است . ( 20 )\r\nو در خود شما نيز نشانه‌هاى روشنى بر يكتايى خدا هست ؛ پس چرا آنها را نمىبينيد و درنمىيابيد ؟ ( 21 )\r\nو باران كه منشأ رزق شماست و خدا آن را فرومىريزد و بهشت و نعمت‌هاى آن‌كه به شما وعده داده مىشود در آسمان است . ( 22 )\r\nپس سوگند به پروردگار آسمان و زمين كه رزق شما و بهشت و نعمت‌هاى آن امرى ثابت و حتمى است ؛ همان‌گونه كه شما سخن مىگوييد و در سخن گفتن خود ترديد نداريد . ( 23 )\r\nآيا داستان ميهمانان گرامى ابراهيم ، آن فرشتگان ارجمند ، به تو رسيده است ؟ ( 24 )\r\nآن‌گاه كه بر او وارد شدند و سلام گفتند . ابراهيم نيز به آنان سلام داد و پيش خود گفت : اينان مردمى ناآشنا و بيگانه‌اند . ( 25 )\r\nپس بىدرنگ و به‌طور پنهانى نزد خانواده‌اش رفت و طولى نكشيد كه گوساله‌اى فربه و بريان شده آورد . ( 26 )\r\nو آن را نزديكشان برد و به گمان اين‌كه آنها بشرند ، گفت : چرا نمىخوريد ؟ ( 27 )\r\nپس وقتى ديد دست به سوى آن نمىبرند ، در دل خود از آنان احساس ترسى كرد . فرشتگان كه چنين ديدند ، گفتند : مترس . و او را به پسرى نوجوان و دانا مژده دادند . ( 28 )\r\nهمسرش چون اين نويد را شنيد ، فريادكنان پيش آمد و سخت بر چهرهء خود زد و گفت : من پيرزنى نازا هستم ، چگونه مىتوانم فرزندى بياورم ؟ ( 29 )\r\nفرشتگان به وى گفتند : پروردگار تو همان‌گونه فرموده است كه ما به تو مژده داده‌ايم . به يقين او كارهايش از روى حكمت است و به حال تو و همسرت داناست . ( 30 )\r\n\r\n","description":"","footnote":"","page_name":" 521 ","page_number":526},
  {"content":"\r\n\r\nابراهيم گفت : اى فرستادگان ، معلوم است شما براى امرى مهم آمده‌ايد ، كارتان چيست ؟ ( 31 )\r\nگفتند : ما به سوى قوم لوط كه مردمى تبهكارند فرستاده شده‌ايم . ( 32 )\r\nتا بر آنان سنگ‌هايى از گل فرستيم ؛ ( 33 )\r\nسنگ‌هايى كه نزد پروردگارت براى آن تجاوزكاران علامت‌گذارى شده است . ( 34 )\r\nسپس فرشتگان را به سوى قوم لوط روانه ساختيم و هركس از مؤمنان را كه در آن شهر بود از آن‌جا بيرون كرديم . ( 35 )\r\nولى در آن‌جا جز يك خانه كه افرادش تسليم حق بودند . و آن هم خانوادهء لوط بود ، نيافتيم . ( 36 )\r\nسپس آن ديار را زير و زبر كرديم و در آن‌جا براى كسانى كه از عذاب دردناك مىترسند ، نشانه‌اى از يگانگى در ربوبيت خود برجاى نهاديم . ( 37 )\r\nو در داستان موسى نيز نشانه‌اى بر ربوبيت بىهمتاى ماست ، آن‌گاه كه او را با دلايلى روشن به سوى فرعون فرستاديم . ( 38 )\r\nولى او با سپاهيانش روى برتافت و گفت : موسى جادوگر است و بار ديگر گفت : او ديوانه است . ( 39 )\r\nپس او و سپاهيانش را گرفتيم و آنان را به دريا افكنديم در حالىكه او در اثر اين كفر و سركشى درخور سرزنش بود . ( 40 )\r\nو در قوم عاد نيز نشانه‌اى بر ربوبيت بىهمتاى ماست ، آن‌گاه كه آن باد بىثمر و تباه‌كننده را بر آنان فرستاديم . ( 41 )\r\nبر هرچه مىوزيد آن را وانمىگذاشت مگر اين‌كه آن را همچون چيزى مىساخت كه پوسيده و خرد شده است . ( 42 )\r\nو در ماجراى قوم ثمود نيز نشانه‌اى بر ربوبيت بىهمتاى ماست ، آن‌گاه كه [ آن شتر را پى كردند پس 
  ] به آنان گفته شد تا چندى از نعمت‌هاى دنيا بهره ببريد و در اين مهلت چندروزه به خود آييد و به فرمان خدا گردن نهيد . ( 43 )\r\nولى آنان از فرمان پروردگارشان سركشى كردند ، پس در حالىكه مىنگريستند ، صاعقه آنان را فراگرفت . ( 44 )\r\nصاعقه چنان سرعت داشت كه آنان نه توانستند برخيزند و از عذاب خدا بگريزند و نه از كسى طلب يارى كنند . ( 45 )\r\nو قوم نوح را نيز پيش از قوم عاد و ثمود و فرعونيان نابود كرديم ، زيرا آنان مردمى بودند كه از فرمان ما سرپيچى مىكردند . ( 46 )\r\nو ما آسمان را با قدرتى وصف‌ناپذير بنا كرديم و قطعا ما را قدرتى گسترده است . ( 47 )\r\nو زمين را گسترانديم و ما خوب گستراننده‌اى هستيم . ( 48 )\r\nو از هرچيزى دو صنف ، آفريديم ، باشد كه شما دريابيد كه آفريدگار آنها از داشتن همتا منزّه است . ( 49 )\r\nپس اى مردم ، با اين همه دلايل روشن كه حكايت از يگانگى خدا دارد ، با شتاب به سوى خدا حركت كنيد و تنها او را بپرستيد ، همانا من از جانب او پيامبرى هشداردهنده‌ام و شما را از عذاب وى بر حذر مىدارم و آنچه را كه بدان نياز داريد به روشنى بيان مىكنم . ( 50 )\r\nو با وجود خدا معبود ديگرى قرار ندهيد كه من از جانب او پيامبرى هشداردهنده‌ام و شما را از عذاب وى برحذر مىدارم و آنچه را كه بدان نياز داريد به روشنى بيان مىكنم . ( 51 )\r\n\r\n","description":"","footnote":"","page_name":" 522 ","page_number":527},
  {"content":"\r\n\r\nبدين‌سان هيچ فرستاده‌اى از جانب خدا به سوى كسانى كه پيش از اينان بودند نيامد ، مگر اين‌كه گاه گفتند :\r\nاو جادوگر است و گاه گفتند : او ديوانه است . ( 52 )\r\nآيا يكديگر را به گفتن اين سخن سفارش مىكردند ؟ نه ! چنين نبوده است ، بلكه همهء كفرپيشگان مردمى سركش بودند و مخالفت با پيامبران پيامد سركشى است . ( 53 )\r\nاى پيامبر ، حال كه اين كافران بر كفر و سركشى خود پاى مىفشارند از آنان روى برتاب و با آنان دربارهء حق بحث و جدال مكن كه بر تو ملامتى نيست ، زيرا تو حجّت را بر آنان تمام كرده‌اى . ( 54 )\r\nولى يادآورى كن و پند ده و آن را پىگير باش ، چرا كه تذكر و اندرز براى مؤمنان سودمند است . ( 55 )\r\nمن جنيّان و آدميان را جز براى اين‌كه مرا بپرستند نيافريدم . ( 56 )\r\nنه از آنان رزقى مىطلبم و نه مىخواهم مرا غذا دهند . ( 57 )\r\nچرا كه خدا خود بسيار روزىدهنده و مقتدر و نيرومند است . ( 58 )\r\nآرى ، آنان را آفريدم تا مرا عبادت كنند ، ولى گروهى از آنان كفر ورزيدند و ستمكار شدند ، و قطعا براى كسانى كه ستم كرده‌اند بهره‌اى از عذاب ، مانند بهرهء هم‌مسلكانشان از امّت‌هاى گذشته خواهد بود ؛ پس شتاب در آمدن عذاب را از من نخواهند . ( 59 )\r\nپس واى بر كسانى كه كافر شده‌اند از روزشان همان روزى كه به آنان وعده داده مىشود . ( 60 )\r\n\r\nسورهء طور / 52\r\nبه‌نام خداوند گسترده‌مهر مهربان\r\nسوگند به كوه طور كه خدا در آن با موسى سخن گفت ، ( 1 )\r\nو سوگند به تورات ، آن كتابى كه نگاشته شد ، ( 2 )\r\nدر صفحه‌اى براى تلاوت منتشر شد ، ( 3 )\r\nو سوگند به آن خانهء آباد ، ( 4 )\r\nو به آسمان ، آن بام برافراشته ، ( 5 )\r\nو به آن درياى شعله‌ور ، ( 6 )\r\nسوگند به همهء اينها كه عذاب روز قيامت كه پروردگارت مقرّر كرده است تحقّق خواهد يافت . ( 7 )\r\nهيچ بازدارنده‌اى براى آن نيست . ( 8 )\r\nآن عذاب روزى پديد مىآيد كه آسمان با جنبشى سخت ، نابود مىشود ، ( 9 )\r\nو كوه‌ها با لرزش زمين به شدّت حركت مىكنند . ( 10 )\r\nواى بر تكذيب‌كنندگان قيامت در آن روز كه اين پديده‌ها رخ دهد . ( 11 )\r\nهمانان كه در باطل فرورفته‌اند و با بحث و جدال در آيات خدا به بازى مىپردازند . ( 12 )\r\nروزى كه به سوى آتش دوزخ سخت رانده مىشوند . ( 13 )\r\nبه آنان مىگويند : اين همان آتشى است كه آن را دروغ مىانگاشتيد . ( 14 )\r\n\r\n","description":"","footnote":"","page_name":" 523 ","page_number":528},
  {"content":"\r\n\r\nآيا اين آتش كه پيش روى شماست افسون است ، يا هنوز هم آن را توهّم و خيال مىانگاريد و آن را نمىبينيد ؟ ( 15 )\r\nدر آن بسوزيد ! اينك چه بر آن شكيبايى كنيد و چه شكيبايى نكنيد براى شما يكسان است ؛ نه شكيبايى شما آن را از شما دور مىكند و نه زارى و بىتابى شما از شدّت آن مىكاهد ، زيرا به آنچه انجام داده‌ايد مجازات مىشويد . ( 16 )\r\nاين است فرجام كسانى كه رستاخيز و رسالت پيامبران را دروغ مىانگارند ؛ امّا تقواپيشگان قطعا در بوستان‌هاى بهشتى سكونت خواهند يافت و در ناز و نعمت فراوان خواهند بود . ( 17 )\r\nميوه‌هايى را كه پروردگارشان به آنان ارزانى مىدارد دريافت مىكنند [ در حالى كه 
  ] پروردگارشان آنان را از عذاب دوزخ نگاه داشته است . ( 18 )\r\nبه آنان مىگويند :\r\nبه پاداش كارهاى پسنديده‌اى كه انجام مىداديد ، گوارا بخوريد و بياشاميد و از هر نعمتى در كمال عافيت بهره بريد . ( 19 )\r\nاين در حالى است كه آنان بر تخت‌هاى رديف‌شده‌اى ، نشسته و بر بالش‌ها تكيه زده‌اند ، و حوريانى را كه چشمانى سياه و درشت دارند ، قرين آنان ساخته‌ايم . ( 20 )\r\nو كسانى كه ايمان آورده و فرزندانشان در ايمان از آنان پيروى كرده‌اند ، فرزندانشان را هرچند ايمانشان كمتر باشد ، در درجات بهشت به آنان ملحق مىكنيم تا مايهء سرورشان گردد ، و هرگز از پاداش پدران نمىكاهيم ، زيرا هركسى در گرو كارى است كه انجام داده است ؛ پس بايد پاداش آن را دريافت كند و چيزى از آن كاسته نشود . ( 21 )\r\nو پيوسته به بهشتيان هرنوع ميوه و گوشتى كه بخواهند و بدان تمايل داشته باشند ارزانى مىداريم . ( 22 )\r\nدر آن‌جا براى نوشيدن شراب گرد مىآيند و جام شراب را از يكديگر مىستانند ؛ شرابى كه در نوشيدنش نه ياوه‌گويى است و نه ارتكاب گناه . ( 23 )\r\nو نوجوانانى ويژهء بهشتيان كه همچون مرواريدهاى نهفته در صدف ، زيبا و شادابند ، براى خدمت بر گردشان مىگردند . ( 24 )\r\nبهشتيان برخى روى به برخى ديگر كرده و از كاروبار يكديگر در دنيا و از آنچه آنان را به بهشت رهنمون شده است مىپرسند . ( 25 )\r\nمىگويند : ما پيش از اين به خانوادهء خود علاقه‌مند بوديم و به سعادت آنها مىانديشيديم و همواره آنان را به حق فرامىخوانديم . ( 26 )\r\nپس خدا بر ما منّت نهاده و ما را به رحمت خود به بهشت درآورد و از عذاب سوزان نگاهمان داشت ؛ ( 27 )\r\nچرا كه ما پيش از اين او را به يكتايى مىخوانديم و اوست احسان‌كننده و مهربان . ( 28 )\r\nاى پيامبر ، اكنون كه اين حقايق را براى تو يادآورى كرديم ، مردم را به فرجام كارشان تذكّر ده كه تو به بركت نعمتى كه پروردگارت به تو ارزانى داشته است كاهن و مجنون نيستى و نخواهى شد . ( 29 )\r\nبلكه مىگويند : محمّد شاعر است ، ما اضطراب مرگ را بر او انتظار مىبريم . ( 30 )\r\nبگو : منتظر باشيد كه رويدادى درخور خويش در پيش خواهيد داشت ؛ من نيز مانند شما در انتظار آنم كه عذابى از جانب خدا شما را فراگيرد . ( 31 )\r\n\r\n","description":"","footnote":"","page_name":" 524 ","page_number":529},
  {"content":"\r\n\r\nآيا خردهايشان آنان را به اظهار اين‌گونه سخنان فرمان مىدهد ؟ نه ، هرگز خردها چنين فرمان نمىدهند ، بلكه آنان مردمى طغيانگرند و اين پندارها و گفتارها پيامد طغيانگرى و سركشى است . ( 32 )\r\nبلكه مىگويند : قرآن را محمّد خود بافته است . نه ، او چنين قدرتى ندارد ؛ بلكه آنان ايمان نمىآورند ؛ ازاين‌رو به چنين تهمتى روى مىآورند . ( 33 )\r\nاگر راست مىگويند كه او قرآن را ساخته است بايد سخنى مانند آن بياورند ، زيرا آنان هم مثل او بشرند و اهل سخن . ( 34 )\r\nمگر آنان از چيزى جز آنچه ديگران از آن پديد آمده‌اند ، آفريده شده‌اند كه نبايد پيامبرى به سويشان گسيل شود و پاداش و كيفرى داشته باشند ، يا اين‌كه خود آفرينندهء خويشند و خدا حق تدبير و تربيت آنان را به‌وسيلهء پيامبران ندارد ؟ ( 35 )\r\nيا اين‌كه آسمان‌ها و زمين را آفريده‌اند و بالاتر از آنند كه به بندگى فراخوانده شوند ؟ نه ، آنان مردمى هستند كه حق را باور ندارند . ( 36 )\r\nيا مگر گنجينه‌هاى پروردگار تو نزد آنان است تا نبوّت را به هركه بخواهند عطا كنند و از هركه بخواهند بازدارند ؟ يا اين‌كه آنان بر خدا چيره‌اند و مىتوانند آنچه را خدا به تو داده است از تو سلب كنند ؟ ( 37 )\r\nيا مگر آنان را نردبانى است كه به وسيلهء آن بر آسمان برآيند و سخنان خدا را بشنوند و آنچه را خود دريافت مىكنند ، بپذيرند و جز آن را دروغ شمرند ؟ اگر اين‌گونه است بايد از آنان كسى كه مدّعى شنيدن وحى است ، حجّتى روشن بر ادّعاى خويش بياورد . ( 38 )\r\nيا مگر دختران از آن خدايند و پسران از آن شما ؟ ( 39 )\r\nيا مگر از آنان براى ابلاغ رسالت مزدى مىطلبى و در نتيجه از زيانى كه مىبينند گرانبار مىشوند و به رنج مىافتند ؟ [ كه رسالت تو را نمىپذيرند 
  ] . ( 40 )\r\nبلكه آيا لوح محفوظ كه نهان است و حقايق در آن ثبت است در اختيار آنان است و از آن نسخه‌بردارى مىكنند تا آنچه دربارهء تو مىگويند حقايقى انكارناپذير باشد ؟ ! ( 41 )\r\nبلكه آيا آنان مىخواهند با طرح اين گفتارها و پندارهاى باطل بر ضدّ تو مكر كنند تا دعوت تو را خاموش كنند ؟ ولى آنان كه كافر شده‌اند خود گرفتار نيرنگ خويش شده‌اند چرا كه خويشتن را از سعادت محروم مىكنند . ( 42 )\r\nآيا آنان جز خدا معبودى دارند كه سزاوار پرستش باشد ؟ منزّه است خدا از اين‌كه براى او شريكى قرار دهند . ( 43 )\r\nآنان در انكار رسالت تو بدان‌جا رسيده‌اند كه اگر به عيان ببينند از آسمان پاره‌اى از عذاب بر آنان فرومىافتد ، مىگويند : اين ابرى متراكم است . ( 44 )\r\nاى پيامبر ، اينك كه بهانه‌هاى انكار رسالت تو را با حجّت زدوديم و دريافتى كه آنان هرچند آيتى روشن بر حقانيت تو ببينند ، نمىپذيرند ، آنان را واگذار تا آن روزشان را كه در آن با نفخهء صور جانشان را مىستانند ، ديدار كنند . ( 45 )\r\nروزى كه چاره‌انديشى آنان سودى به حالشان ندارد و از سوى هيچ‌كس يارى نمىشوند [ تا از عذاب قيامت رهايى يابند 
  ] . ( 46 )\r\nو به يقين براى كسانى كه ستم كرده‌اند ، پيش از آن عذابى خواهد بود كه در عالم برزخ دامنگيرشان مىشود ، ولى بيشترشان از آن بىخبرند . ( 47 )\r\nبر حكمى كه پروردگارت مقرّر داشته است شكيبا باش ؛ تو قطعا زير نظر مايى و كارت بر ما پوشيده نيست ؛ پس مبادا از فرمان ما روى برتابى ؛ و آن‌گاه كه به‌پا مىخيزى همراه با ستايش پروردگارت او را تسبيح گوى . ( 48 )\r\nو در پاره‌اى از شب با خواندن نماز شب و نيز آن‌هنگام كه ستارگان در صبحدم پنهان شدند با خواندن نافلهء صبح ، خدا را تسبيح گوى . ( 49 )\r\n\r\nسورهء نجم / 53\r\n\r\n","description":"","footnote":"","page_name":" 525 ","page_number":530},
  {"content":"\r\n\r\nبه‌نام خداوند گسترده‌مهر مهربان\r\nسوگند به ستاره آن‌گاه كه در افق فرو شود ، ( 1 )\r\nكه همنشين شما محمّد نه از راه راست منحرف شده و نه در تشخيص حقيقت دچار خطا گرديده است . ( 2 )\r\nاو به رأى خويش چيزى به نام قرآن براى شما نمىخواند . ( 3 )\r\nآن نيست مگر وحيى كه از جانب خدا به او مىرسد . ( 4 )\r\nجبريل ، آن فرشتهء برخوردار از نيروهاى سخت و پايدار ، قرآن را به او آموخت . ( 5 )\r\nهمو كه از خرد و انديشه‌اى استوار برخوردار است ، او در چهرهء واقعى خود بر پيامبر ظاهر شد و ايستاد . ( 6 )\r\nآن‌گاه كه در بالاترين كنارهء آسمان بود . ( 7 )\r\nسپس به پيامبر نزديك شد ، پس خود را به او رسانيد تا او را بگيرد و به آسمان‌ها ببرد . ( 8 )\r\nچنان نزديك شد كه فاصلهء آن دو به اندازهء دو كمان يا نزديك‌تر بود . ( 9 )\r\nپس به پيامبر كه بندهء خدا بود ، وحى كرد آنچه را وحى كرد . ( 10 )\r\nپيامبر آن را در دل ديد و دريافت و دلش آنچه را ديد به خطا نديد . ( 11 )\r\nآيا با او دربارهء آنچه مىبيند مجادله مىكنيد ، و اصرار داريد او خلاف آنچه را به عيان مىبيند ادعا كند ؟ ( 12 )\r\nاو جبرئيل را در فرودى ديگر نيز در چهرهء واقعىاش مشاهده كرد . ( 13 )\r\nنزديك آن درخت كنار كه در انتهاى آسمان‌هاست ؛ ( 14 )\r\nكه بهشت ، جايگاه هميشگى مؤمنان نزديك آن درخت است ؛ ( 15 )\r\nآن‌گاه كه درخت كنار را فراگرفت آنچه آن را فراگرفت . ( 16 )\r\nديدهء پيامبر نه منحرف شد كه حقيقت را دگرگون بيند و نه از حد گذشت تا سراب را حقيقت انگارد . ( 17 )\r\nسوگند ياد مىكنم كه او بخشى از بزرگ‌ترين نشانه‌هاى پروردگارش را مشاهده كرد . ( 18 )\r\nاى مشركان ، اينك با روشن شدن حقّانيت پيامبر ، از بتان خود ، لات و عزّى به من خبر دهيد ؛ ( 19 )\r\nو از منات ، آن ديگرى كه سوّمين آنهاست ، ( 20 )\r\nآيا اينها را تنديس دختران خدا مىپنداريد ؟ آيا پسر از آن شما و دختر از آن اوست ؟ ( 21 )\r\nاين تقسيم ، بدين صورت ، تقسيمى ستمكارانه و نابرابر است . ( 22 )\r\nاينها جز نام‌هايى بىاساس نيستند كه شما و پدرانتان بر آنها نهاده‌ايد ( يكى را خداى آسمان‌ها و ديگرى را خداى زمين و آن ديگرى را خداى باران ناميده‌ايد . ) خداوند برهانى كه بتوان با آن بر ربوبيّت و الوهيّت آنها استدلال كرد ، فرونفرستاده است . مشركان در مورد معبودانشان جز از پندار خود و آنچه هواى نفسشان بدان تمايل دارد ، پيروى نمىكنند ، در صورتى كه قرآن كه به حق راهنماى خلق است ، از سوى پروردگارشان براى آنان آمده است . ( 23 )\r\nمگر آدمى هر چه را آرزو كند - به صرف آرزو كردن - به دست خواهد آورد كه اينان با آرزوى شفاعت فرشتگان يا خدا بودن معبودانشان ، به شفاعت آنها دل بسته و خدايى آنها را باور كرده‌اند ؟ ( 24 )\r\nجهان آخرت و سراى دنيا تنها از آن خداست و او را در ملكش شريكى نيست ، پس چگونه ممكن است آرزوى مشركان تحقق يابد ؟ ( 25 )\r\nو چه بسيار فرشتگانى كه در آسمان‌ها [ و در مقام قرب الهى 
  ] هستند و شفاعتشان هيچ سودى ندارد ، و هيچ كارى از آنان ساخته نيست ، مگر پس از آن‌كه خدا به كسى از آنان كه بخواهد و بپسندد رخصت دهد . ( 26 )\r\n\r\n","description":"","footnote":"","page_name":" 526 ","page_number":531},
  {"content":"\r\n\r\nاين مشركان كه سراى آخرت را باور ندارند ، فرشتگان را دختران خدا مىشمرند و آنها را با نام‌هايى كه ويژهء زنان است ، نامگذارى مىكنند . ( 27 )\r\nآنان به اين اعتقادشان هيچ دانشى ندارند و تنها از وهم و خيال خود پيروى مىكنند ، و قطعا گمان - تا چه رسد به وهم و خيال - براى دستيابى به حق هرگز بسنده نيست . ( 28 )\r\nاينك ، چون از ياد ما روى برتافتند و جز زندگى دنيا را نخواستند از آنان روى بگردان و كارشان را به خدا واگذار . ( 29 )\r\nاين منتهاى دانش آنان است كه تنها دربارهء دنيا مىانديشند .\r\nقطعا پروردگار تو به كسى كه از راه او دور گشته و به بيراهه افتاده داناتر است ، و او به آن‌كه هدايت يافته و راه او را پيموده نيز آگاه‌تر است . ( 30 )\r\nو هرچه در آسمان‌ها و هرچه در زمين است از آن خداست ؛ پس او را سزد كه بشر را بيافريند و امرشان را تدبير كند ، تا كسانى را كه بد كرده‌اند به آنچه كرده‌اند كيفر كند و كسانى را كه نيكى نموده‌اند به نيكوترين پاداش سزا دهد . ( 31 )\r\nنيكوكاران كسانىاند كه از گناهان بزرگ و از كارهاى قبيح خوددارى مىكنند ، مگر گناهى كه هرازگاهى بدان مبتلا شوند . قطعا پروردگارت را آمرزشى گسترده است و سزد كه گنهكاران به درگاه او توبه كنند . او آن‌گاه كه شما را از عناصر زمينى پديد آورد و پرورش داد تا به صورت نطفه در رحم‌ها قرار گرفتيد ، و نيز آن‌گاه كه شما به صورت جنين در شكم مادرانتان بوديد ، از هركس به شما آگاه‌تر بود . پس خويشتن را به پاكى و پيراستگى نستاييد . او به آن كسى كه تقوا پيشه نموده است داناتر است . ( 32 )\r\nاينك به من خبر ده ، از آن كس كه از انفاق روى گردانيد ، ( 33 )\r\nو اندكى از مال خود را در راه خدا داد و سپس از آن‌هم دريغ ورزيد ، ( 34 )\r\nآيا علم غيب نزد اوست و آيندهء خود را مىبيند كه اگر انفاق كند تهيدست مىشود ؟ ( 35 )\r\nمگر او را به آن پندها و حكمت‌ها كه در نوشته‌هاى نازل شده بر موسى ( تورات ) است ، آگاه نكرده‌اند ؟ ( 36 )\r\nآيا او را به آنچه در كتاب‌هاى نازل شده بر ابراهيم است ، آگاه نكرده‌اند ؟\r\nهمان‌كه به وظيفه‌اش به خوبى وفا كرد . ( 37 )\r\nآيا در آنها اين حقيقت نيامده است كه هيچ گنهكارى بار گناه ديگرى را بر دوش نمىگيرد ؟ پس چگونه سخن آن‌كس را كه گفت : تو انفاق مكن ، من گناهانت را بر عهده مىگيرم باور كرده است ؟ ( 38 )\r\nمگر در كتاب‌هاى ابراهيم و موسى اين حقيقت بيان نشده است كه براى انسان جز آنچه براى به دست آوردنش تلاش كرده است چيزى نيست ؟ ( 39 )\r\nو اين‌كه تلاشش در قيامت - كه ديرى نمىگذرد - مشاهده خواهد شد . ( 40 )\r\nسپس در برابر عملش كاملترين سزا را به او خواهند داد . ( 41 )\r\nو اين‌كه همه‌چيز به پروردگارت منتهى مىشود . ( 42 )\r\nو اين‌كه تنها اوست كه خنديدن و گريستن را در آدميان پديد آورده است . ( 43 )\r\nو اين‌كه تنها اوست كه ميرانده و حيات بخشيده است . ( 44 )\r\n\r\n","description":"","footnote":"","page_name":" 527 ","page_number":532},
  {"content":"\r\n\r\nو اين‌كه خداست كه دو گونهء نر و ماده را آفريده است ، ( 45 )\r\nاز نطفه ، آن‌گاه كه در رحم ريخته مىشود . ( 46 )\r\nو اين‌كه آفرينش ديگر ( پديد آوردن سراى آخرت ) بر عهدهء اوست . ( 47 )\r\nو اين‌كه اوست كه توانگرى داده و دولت و مكنت بخشيده است . ( 48 )\r\nو اين‌كه اوست پروردگار ستارهء « شعرى » . ( 49 )\r\nو اين كه اوست كه قوم هود ، عاد نخستين را به عذاب هلاك ساخت . ( 50 )\r\nو نيز قوم ثمود را ، و هيچ‌يك از كافران آن قوم را باقى نگذاشت . ( 51 )\r\nو قوم نوح را نيز پيش از عاديان و ثموديان نابود كرد .\r\nآنان از قوم عاد و ثمود ستمكارتر و سركش‌تر بودند . ( 52 )\r\nو شهرهاى زيرو زبرشدهء قوم لوط را درهم فروريخت . ( 53 )\r\nو بر آنها پوشانيد عذابى را كه پوشانيد . ( 54 )\r\nپس اى انسان ، در كدام يك از نعمت‌هاى پروردگارت ترديد روا مىدارى ؟ ( 55 )\r\nاين قرآن هشدارى است از جملهء هشدارهاى نخستين . ( 56 )\r\n[ هشدار مىدهد كه 
  ] رستاخيز نزديك شده است . ( 57 )\r\nو جز خدا هيچ‌كس قادر نيست عذاب آن را بر طرف كند . ( 58 )\r\nپس چرا از اين سخن كه شما را به نجات از عذاب رستاخيز فرامىخواند در شگفت شده‌ايد و آن را انكار مىكنيد ؟ ( 59 )\r\nچرا آن را به استهزا گرفته‌ايد و به آن مىخنديد و به حال خود نمىگرييد ؟ ( 60 )\r\nو به بيهودگى روزگار مىگذرانيد ؟ ( 61 )\r\nآرى ، از آن‌روى كه خدا پروردگار شماست و رستاخيز در انتظارتان ، پس خدا را سجده كنيد و او را بپرستيد تا عذاب آن روز را از شما بگرداند . ( 62 )\r\n\r\nسورهء قمر / 54\r\nبه‌نام خداوند گسترده‌مهر مهربان\r\nقيامت بسيار نزديك گرديد و ماه شكافت و دوپاره شد . ( 1 )\r\nو اگر اين مشركان لجوج آيت و معجزه‌اى ببينند روى برتافته و مىگويند : افسونى است در پى افسونى ديگر . ( 2 )\r\nآنان پيامبر و نشانه‌هاى رسالتش را تكذيب كردند و از پى هواهاى نفسانى خود رفتند ، در صورتى كه هرامرى سرانجام در جايگاه خود قرار خواهد گرفت و درستى يا نادرستى آن آشكار خواهد شد . ( 3 )\r\nقطعا از اخبار امّت‌هاى گذشته كه به عذاب الهى هلاك شدند و از اخبار عذاب روز رستاخيز ، آنچه در آن پند و عبرت است به آنان رسيده است . ( 4 )\r\nقرآن حكمتى رسا و كامل است ، ولى آن را دروغ انگاشتند و از پى هواى نفس خود رفتند ؛ ازاين‌رو اخطارها به حالشان سود نمىدهد . ( 5 )\r\nپس تو - اى پيامبر - از آنان روى بگردان و بر اخطارشان اصرار مكن و ياد كن روزى را كه آن دعوت‌كننده آنان را به سوى چيزى سخت و دشوار كه آن را تصوّر نمىكردند ، فرامىخواند . ( 6 )\r\n\r\n","description":"","footnote":"","page_name":" 528 ","page_number":533},
  {"content":"\r\n\r\nآنان در حالىكه چشمانشان در اثر ذلّت فروافتاده از گورها بيرون مىآيند و آن چنان درهم و برهم مىشوند كه گويى ملخ‌هايى پراكنده‌اند . ( 7 )\r\nشتابان به سوى آن دعوت‌كننده مىروند و دعوتش را اجابت مىكنند . كافران مىگويند : امروز روزى سخت و دشوار است . ( 8 )\r\nپيش از قوم تو ، قوم نوح نيز رسالت پيامبران را دروغ انگاشتند ؛ ازاين‌رو بندهء ما نوح را تكذيب كردند و گفتند : او ديوانه است و از سوى جنّيان به گفتن اين سخنان وادار مىشود . ( 9 )\r\nپس نوح پروردگارش را خواند كه : پروردگارا ، من شكست خورده‌ام ، انتقام مرا بستان . ( 10 )\r\n[ ما هم دعايش را اجابت كرديم ، 
  ] پس درهاى آسمان را با آبى ريزان گشوديم و بارانى شديد و پىدرپى فروريختيم . ( 11 )\r\nو زمين را به صورت چشمه‌هاى آب شكافتيم ؛ پس آب‌هاى فرود آمده از آسمان با آب‌هاى جوشيده از زمين به همان اندازه كه براى طوفان مقدّر شده بود به هم پيوست . ( 12 )\r\nو نوح را بر كشتى ساخته شده از الوارها و ميخ‌ها برنشانديم . ( 13 )\r\nآن كشتى با مراقبت و حراست همه‌جانبهء ما بر روى آب روان بود . چنين تدبير كرديم تا نوح را كه به او كافر شدند و رسالتش را انكار كردند پاداش دهيم . ( 14 )\r\nو به راستى آن كشتى را باقى گذاشتيم تا نشانه و دليلى باشد براى هركسى كه درس عبرت مىآموزد .\r\nاينك آيا كسى هست كه متذكّر شود و درستى پيام رسولان را دريابد ؟ ( 15 )\r\nحال كه از سرگذشت قوم نوح آگاه شديد ، آيا دانستيد كه عذاب من و هشدارهايم چگونه بود ؟ آيا عذاب من سخت نبود ؟ آيا هشدارهايم راست و درست نبود ؟ ( 16 )\r\nهمانا ما معارف قرآن را براى فراگيرى همگان آسان كرديم ؛ پس آيا كسى هست كه متذكّر شود و خدا را بشناسد و به صفات و افعال او پى ببرد ؟ ( 17 )\r\nقوم عاد پيامبرشان را تكذيب كردند و به عذاب گرفتار آمدند ؛ پس عذاب من و هشدارهاى من چگونه بود ؟ ( 18 )\r\nما در برهه‌اى از زمان كه پياپى براى آنان شوم بود ، تندبادى سوزان بر آنان فرستاديم ، ( 19 )\r\nكه مردم را از جا مىكند [ و وقتى آنها را بر زمين مىافكند 
  ] گويى تنه‌هاى نخلى بودند كه از ريشه برآمده بودند . ( 20 )\r\nپس بنگر كه عذاب من و هشدارهايم چگونه بود . آيا عذاب من سخت نبود ؟ آيا هشدارهايم راست و درست نبود ؟ ( 21 )\r\nهمانا ما معارف قرآن را براى فراگيرى همگان آسان كرديم ؛ پس آيا كسى هست كه متذكّر شود و خدا را بشناسد و به صفات و افعال او پى ببرد ؟ ( 22 )\r\nقوم ثمود نيز هشدارها را دروغ انگاشتند . ( 23 )\r\nو گفتند : آيا از بشرى كه از جنس خود ما و يكّه و تنهاست و هيچ عدّه و عدّه‌اى ندارد پيروى كنيم ؟ در اين صورت ما قطعا در گمراهى و جنونى شگفت خواهيم بود . ( 24 )\r\nآيا از ميان ما وحى فقط بر او القا شده است ؟ او بر ما هيچ امتيازى ندارد ، بلكه بسيار دروغ‌پرداز و متكبّر است و مىخواهد بدين‌وسيله بر ما بزرگى كند . ( 25 )\r\nفردا به زودى خواهند دانست كه دروغ‌پرداز و متكبّر كيست . ( 26 )\r\nبه پيامبرشان صالح گفتيم : همانا ما به شيوهء اعجاز ، آن شترى را كه مىخواهند برايشان مىفرستيم تا آنان را بيازماييم ؛ پس در انتظار [ عملكرد 
  ] آنان باش و بر آزارشان شكيبايى كن . ( 27 )\r\n\r\n","description":"","footnote":"","page_name":" 529 ","page_number":534},
  {"content":"\r\n\r\nو به او گفتيم : به آنان اعلام كن كه آب چشمه ميان آنان و شتر سهميه‌بندى شده است و براى هرسهمى از شرب صاحب آن حاضر مىشود . ( 28 )\r\nپس [ از چندى 
  ] رفيقشان را صدا كردند كه شتر را از پاى درآورد ؛ او هم پى كردن و كشتن شتر را بر عهده گرفت و آن را پى كرد و كشت . ( 29 )\r\nاينك بنگريد كه عذاب من و هشدارهايم چگونه بود ؟ ( 30 )\r\nما بانگى مهيب بر آنان فرستاديم و آنان همچون خار و خاشاكى كه آغل‌داران براى دام‌هايشان جمع‌آورى مىكنند ، خشك و بىرمق شدند . ( 31 )\r\nهمانا ما قرآن را براى فراگيرى همگان آسان كرديم ؛ پس آيا كسى هست كه متذكّر شود و خدا را بشناسد و به صفات و افعال او پى ببرد ؟ ( 32 )\r\nقوم لوط نيز هشدارها را دروغ انگاشتند . ( 33 )\r\nما هم بر آنان بادى كه سنگبارانشان مىكرد فرستاديم و تنها خاندان لوط بودند كه آنان را در سحرگاهى [ با بيرون بردن از شهر 
  ] نجات بخشيديم . ( 34 )\r\nتا بدين‌وسيله به آنان از جانب خود نعمتى بزرگ داده باشيم ، زيرا آنان از سپاسگزاران بودند و ما هركه را سپاسگزار باشد همين‌گونه پاداش مىدهيم . ( 35 )\r\nبىگمان لوط قومش را از عذابى كه ايشان را بدان گرفتيم ، بيم داده بود ، ولى آنان در هشدار و اخطار او تشكيك كرده به بحث و جدال پرداختند . ( 36 )\r\nو از او خواستند تا مهمانانش را ( فرشتگانى كه به صورت انسان‌ها نزد او بودند ) در اختيارشان نهد ؛ ما هم چشمانشان را محو كرديم و فروغ از ديدگانشان گرفتيم ، پس [ گفتيم : 
  ] عذاب مرا و آنچه شما را بدان هشدار دادم بچشيد ! ( 37 )\r\nو همانا در سپيده‌دمى ، عذابى تخلّف‌ناپذير به سراغشان آمد . ( 38 )\r\nپس [ به آنان گفتيم : 
  ] عذاب مرا و آنچه شما را بدان هشدار دادم بچشيد ! ( 39 )\r\nهمانا ما قرآن را براى فراگيرى همگان آسان كرديم ؛ پس آيا كسى هست كه متذكّر شود و خدا را بشناسد و به صفات و افعال او پى ببرد ؟ ( 40 )\r\nو قطعا هشدارها به فرعونيان نيز رسيد . ( 41 )\r\nولى آنان همهء آيات ما را دروغ انگاشتند ؛ ما هم آنان را به عذاب گرفتيم ، گرفتن شكست‌ناپذيرى مقتدر . ( 42 )\r\nاى امّت محمّد ، آيا كافران شما ، از اين امّت‌هايى كه فرجام شومشان را ياد كرديم ، در برخوردارى از امكانات زندگى بهترند تا از كيفر ما در امان باشند ، يا در كتاب‌هاى آسمانى مصونيّت شما از عذاب الهى ثبت شده است اگرچه كفرپيشه و گنهكار باشيد ؟ ( 43 )\r\nنه ، چنين نيست . آيا كفرپيشگان شما مىگويند : ما امّتى متحد و يكپارچه‌ايم و هركس بخواهد به ما گزندى برساند ، از او انتقام مىگيريم ؟ ( 44 )\r\nبه زودى آن امّت متحد در جنگ بدر مغلوب مىشوند و به ميدان كارزار پشت مىكنند و مىگريزند . ( 45 )\r\nو اين پايان كيفرشان نيست ، بلكه وعده‌گاهشان رستاخيز است ، و رستاخيز از هربلايى سخت‌تر و از هرناگوارى تلخ‌تر است . ( 46 )\r\nرستاخيز براى آنان سخت خواهد بود ، زيرا آنان مجرمند و مجرمان بهشت را نخواهند يافت و وارد آتشى برافروخته خواهند شد ؛ ( 47 )\r\nروزى كه بر چهره‌هايشان در آتش كشيده مىشوند . آن روز به آنان گفته مىشود : بچشيد گزندى را كه از دوزخ به شما مىرسد ! ( 48 )\r\nاين بدان جهت است كه ما هرچيزى را به اندازه آفريده‌ايم و براى مجرمان چنين مقرر كرده‌ايم كه از بهشت محروم باشند و به دوزخ درآيند . ( 49 )\r\n\r\n","description":"","footnote":"","page_name":" 530 ","page_number":535},
  {"content":"\r\n\r\nو فرمان ما براى تحقّق يافتن هر پديده‌اى جز يك فرمان نيست و نياز به تكرار و گذشت زمان ندارد و همچون ديدن با چشم ، بىدرنگ پديد مىآيد . ( 50 )\r\nو به يقين كه هم‌مسلكان شما را به عذاب هلاك كرديم ؛ پس آيا كسى هست كه متذكّر شود و دريابد [ كه فرجام تكذيب پيامبران عذاب است 
  ] ؟ ( 51 )\r\nو هرچه به جاى آورده‌اند در نامهء اعمالشان ثبت است . ( 52 )\r\nو هركار خرد و كلانى كه انجام داده‌اند در آن نوشته شده است . ( 53 )\r\nبه يقين ، تقواپيشگان در بوستان‌هايى بهشتى و در كنار جويبارى بزرگ خواهند بود . ( 54 )\r\nدر جايگاهى كه همهء نعمت‌هاى آن حقيقى است ؛ در حضور خدا كه فرمانروايى مقتدر است . ( 55 )\r\n\r\nسورهء رحمان / 55\r\nبه‌نام خداوند گسترده‌مهر مهربان\r\nخداى رحمان ، ( 1 )\r\nبه رحمت گسترده‌اش قرآن را به جنّ و انس آموخت . ( 2 )\r\nانسان را آفريد . ( 3 )\r\nبه او سخن گفتن را تعليم داد تا انديشه و احساس خود را آشكار سازد . ( 4 )\r\nخورشيد و ماه برطبق حسابى كه از سوى او مقرّر شده است ، پيوسته در حركت‌اند . ( 5 )\r\nو بوته و درخت فرمانبردار اويند و به اين طريق او را سجده مىكنند . ( ريشه‌هاى خود را در خاك فرومىبرند تا نيازشان را آشكار سازند ) . ( 6 )\r\nو آسمان را برافراشت و هرگونه ابزار سنجش را در ميان نهاد ( تا باورها ، گفتارها ، كارها و ديگر چيزها با آن سنجيده شود ) . ( 7 )\r\nپس نبايد در وزن كردن اشياء از اندازه‌اى كه ترازو نشان مىدهد درگذريد . ( 8 )\r\nو بايد سنجش اشياء را به عدل و داد برپا داريد و از ترازو نكاهيد . ( 9 )\r\nو زمين را براى مردم نهاد . ( 10 )\r\nدر آن ، ميوه و درختان خرما با خوشه‌هاى غلاف‌دار است ؛ ( 11 )\r\nو نيز دانهء سبوس‌دار و گياه خوشبو . ( 12 )\r\nپس اى جنّيان و انسيان ، كدام‌يك از نعمت‌هاى پروردگارتان را انكار مىكنيد ؟ ( 13 )\r\nخداى رحمان انسان را از گلى خشكيده كه همچون سفال بود آفريد . ( 14 )\r\nو جن را از زبانه‌اى خالص ، از آتشى [ ويژه 
  ] پديد آورد . ( 15 )\r\nپس اى جن و انس كدام‌يك از نعمت‌هاى پروردگارتان را انكار مىكنيد ؟ ( 16 )\r\n\r\n","description":"","footnote":"","page_name":" 531 ","page_number":536},
  {"content":"\r\n\r\nخداى رحمان پروردگار دو خاور و پروردگار دو باختر است ، ( خاور و باختر خورشيد در زمستان و تابستان ) . ( 17 )\r\nپس كدام‌يك از نعمت‌هاى پروردگارتان را انكار مىكنيد ؟ ( 18 )\r\nآن دو درياى شور و شيرين را كه پيوسته باهم برخورد مىكنند درهم آميخت . ( 19 )\r\nميان آن دو حايلى است كه از حدّ خود درنمىگذرند و هيچ‌يك بر ديگرى غالب نمىشود . ( 20 )\r\nپس كدام يك از نعمت‌هاى پروردگارتان را انكار مىكنيد ؟ ( 21 )\r\nاز آن دو دريا مرواريد درشت و ريز بيرون مىآيد . ( 22 )\r\nپس كدام‌يك از نعمت‌هاى پروردگارتان را انكار مىكنيد ؟ ( 23 )\r\nكشتىهاى ساخته و پرداخته شدهء دست بشر كه در دريا روانند و در عظمت و بلندى همچون كوه‌ها هستند از آن خدايند . ( 24 )\r\nپس كدام‌يك از نعمت‌هاى پروردگارتان را انكار مىكنيد ؟ ( 25 )\r\nهركه روى زمين است - از جنّ و انس - فانى خواهد شد . ( 26 )\r\nو پروردگارت كه شكوهمند و گرامى است با همهء صفات ارجمند و زيبايش باقى مىماند . ( 27 )\r\nپس كدام يك از نعمت‌هاى پروردگارتان را انكار مىكنيد ؟ ( 28 )\r\nهركه در آسمان‌ها و زمين است همواره حاجت خود را از او مىطلبد ، زيرا از هرجهت به وى نيازمند است .\r\nهرروز ( و هرزمان ) خداوند در كارى بديع است غير از كار گذشته و آينده . ( 29 )\r\nپس كدام‌يك از نعمت‌هاى پروردگارتان را انكار مىكنيد ؟ ( 30 )\r\nاى جنّيان و انسيان ، اى دو مخلوق وزين آفرينش به زودى نظام اين جهان را برمىاندازيم و جهانى ديگر پديد مىآوريم و در آن‌جا به كار شما خواهيم پرداخت . ( 31 )\r\nپس كدام يك از نعمت‌هاى پروردگارتان را انكار مىكنيد ؟ ( 32 )\r\nدر آن‌جا به شما مىگوييم : اى گروه جنّ و انس ، اگر مىتوانيد از كرانه‌هاى آسمان‌ها و زمين بگذريد و از تحت قدرت خدا خارج شويد و خود را از كيفر او برهانيد ، بگذريد ، ولى هرگز نمىتوانيد بگذريد ، جز با نيرويى عظيم كه آن هم در اختيار شما نيست . ( 33 )\r\nپس كدام‌يك از نعمت‌هاى پروردگارتان را انكار مىكنيد ؟ ( 34 )\r\nدر آن روز بر سرتان شعلهء آتش و دودى فروفرستاده مىشود ولى يكديگر را يارى نمىكنيد و از بلا نمىرهانيد . ( 35 )\r\nپس كدام‌يك از نعمت‌هاى پروردگارتان را انكار مىكنيد ؟ ( 36 )\r\nپس آن‌گاه كه آسمان شكافته شود و همچون چرم سرخ ، گلگون گردد [ رستاخيز فرامىرسد 
  ] . ( 37 )\r\nپس كدام‌يك از نعمت‌هاى پروردگارتان را انكار مىكنيد ؟ ( 38 )\r\nآن روز كه قيامت برپا مىشود ، هيچ جنّ و انسى را از گناهش نمىپرسند . ( 39 )\r\nپس كدام‌يك از نعمت‌هاى پروردگارتان را انكار مىكنيد ؟ ( 40 )\r\n\r\n","description":"","footnote":"","page_name":" 532 ","page_number":537},
  {"content":"\r\n\r\nآرى ، از آنان نمىپرسند كه چه كرده‌اند ، بلكه مجرمان با علامتى كه در چهره دارند شناخته مىشوند ؛ آن‌گاه موهاى پيشانى و پاهايشان را مىگيرند و آنان را به دوزخ مىافكنند . ( 41 )\r\nپس كدام يك از نعمت‌هاى پروردگارتان را انكار مىكنيد ؟ ( 42 )\r\nسپس گفته مىشود :\r\nاين است دوزخى كه مجرمان آن را انكار مىكردند . ( 43 )\r\nآنان ميان آتش و آبى داغ و بس جوشان مىگردند . ( 44 )\r\nپس كدام‌يك از نعمت‌هاى پروردگارتان را انكار مىكنيد ؟ ( 45 )\r\nو براى كسى كه از مقام پروردگارش بترسد ( خود را در برابر او بنده بداند ) دو بهشت است : بهشتى به سزاى اعمالش و بهشتى براساس فزون‌بخشى خدا . ( 46 )\r\nپس كدام‌يك از نعمت‌هاى پروردگارتان را انكار مىكنيد ؟ ( 47 )\r\nدو بهشتى كه داراى انواع ميوه‌ها و محصولات‌اند . ( 48 )\r\nپس كدام‌يك از نعمت‌هاى پروردگارتان را انكار مىكنيد ؟ ( 49 )\r\nدر آنها دو چشمهء روان است كه در وصف نيايد . ( 50 )\r\nپس كدام‌يك از نعمت‌هاى پروردگارتان را انكار مىكنيد ؟ ( 51 )\r\nدر آن دو بهشت از هرميوه‌اى دو گونه است . ( 52 )\r\nپس كدام‌يك از نعمت‌هاى پروردگارتان را انكار مىكنيد ؟ ( 53 )\r\nاين در حالى است كه آنان بر بالش‌ها تكيه زده و بر فرش‌هايى با آسترهايى از ديباى ستبر نشسته‌اند ، و ميوه‌هاى چيدنى آن دو بهشت ، نزديك و در دسترس است . ( 54 )\r\nپس كدام‌يك از نعمت‌هاى پروردگارتان را انكار مىكنيد ؟ ( 55 )\r\nدر آن‌جا همسرانى است كه چشم بر شوهران خود دوخته و ديده از غير آنها فروبسته‌اند و پيش از آنان هيچ انس و جنّى با آنها آميزش نكرده است . ( 56 )\r\nپس كدام‌يك از نعمت‌هاى پروردگارتان را انكار مىكنيد ؟ ( 57 )\r\nآنها در لطافت رنگ ، درخشندگى و زيبايى گويى ياقوت و مرجانند . ( 58 )\r\nپس كدام‌يك از نعمت‌هاى پروردگارتان را انكار مىكنيد ؟ ( 59 )\r\nاين است احسان خدا به كسانى كه از مقام او مىترسند ؛ مگر سزاى نيكى جز نيكى است ؟ ( 60 )\r\nپس كدام‌يك از نعمت‌هاى پروردگارتان را انكار مىكنيد ؟ ( 61 )\r\nو در مرتبه‌اى فروتر از آن دو بهشت ، دو بهشت ديگر نيز هست . ( 62 )\r\nپس كدام‌يك از نعمت‌هاى پروردگارتان را انكار مىكنيد ؟ ( 63 )\r\nچنان سرسبز و باطراوت است كه از شدّت سبزى سيه‌گون مىنمايد . ( 64 )\r\nپس كدام‌يك از نعمت‌هاى پروردگارتان را انكار مىكنيد ؟ ( 65 )\r\nدر آن‌جا دو چشمه‌اى كه مىجوشد و فواره مىزند جارى است . ( 66 )\r\nپس كدام‌يك از نعمت‌هاى پروردگارتان را انكار مىكنيد ؟ ( 67 )\r\n\r\n","description":"","footnote":"","page_name":" 533 ","page_number":538},
  {"content":"\r\n\r\nدر آن دو بهشت درختان ميوه و خرما و انار است . ( 68 )\r\nپس كدام يك از نعمت‌هاى پروردگارتان را انكار مىكنيد ؟ ( 69 )\r\nدر آن‌جا زنانى نيكوخوى و زيباروى هستند . ( 70 )\r\nپس كدام‌يك از نعمت‌هاى پروردگارتان را انكار مىكنيد ؟ ( 71 )\r\nحوريانى با چشم‌هايى درشت و سياه كه به همسران خود اختصاص دارند و در خيمه‌ها از نگاه ديگران مصونند . ( 72 )\r\nپس كدام يك از نعمت‌هاى پروردگارتان را انكار مىكنيد ؟ ( 73 )\r\nپيش از آنان هيچ انس و جنّى با آنها آميزش نكرده است . ( 74 )\r\nپس كدام‌يك از نعمت‌هاى پروردگارتان را انكار مىكنيد ؟ ( 75 )\r\nبهشتيان حالى كه تكيه زده بر روى بالش‌هاى سبزرنگ و فرش‌هاى فاخر نشسته‌اند ، از مواهب بهشت بهره مىبرند . ( 76 )\r\nپس كدام‌يك از نعمت‌هاى پروردگارتان را انكار مىكنيد ؟ ( 77 )\r\nخجسته و پر بركت است نام پروردگارت همو كه شكوهمند و گرامى است . ( 78 )\r\n\r\nسورهء واقعه / 56\r\nبه‌نام خداوند گسترده‌مهر مهربان\r\nآن‌گاه كه حادثهء قيامت رخ دهد ، مؤمنان كامياب و كافران زيانكار گردند . ( 1 )\r\nدر وقوع اين حادثه هيچ دروغ و خلاف‌گويى نيست . ( 2 )\r\nآن رويداد ، نظام كنونى دنيا را زيرورو مىكند . ( 3 )\r\nآن‌گاه كه زمين با لرزشى سخت لرزانده شود ، ( 4 )\r\nو كوه‌ها به شدّت متلاشى و ذرّه ذرّه شوند ، ( 5 )\r\nو غبارى پراكنده گردند ، ( 6 )\r\nو شما مردم سه گروه شويد . ( 7 )\r\nآن سه گروه عبارتند از : نيكبختان ، نيكبختان كيانند ! ( 8 )\r\nو تيره‌بختان ، تيره‌بختان كيانند ! ( 9 )\r\nو سبقت‌گيرندگان در كارهاى نيك كه به سوى آمرزش الهى و بهشت برين سبقت خواهند گرفت . ( 10 )\r\nآنان مقرّبان درگاه خدايند . ( 11 )\r\nكه در بهشت‌هاى پرنعمت جاى خواهند داشت . ( 12 )\r\nمقرّبان درگاه خدا گروهى انبوه از امّت‌هاى پيامبران پيشين‌اند . ( 13 )\r\nو گروهى اندك از امّت اسلام ، اين آخرين امّت . ( 14 )\r\nآنان بر تخت‌هايى بافته شده قرار دارند . ( 15 )\r\nو روبه‌روى يكديگر با كمال الفت بر آنها تكيه زده‌اند . ( 16 )\r\n\r\n","description":"","footnote":"","page_name":" 534 ","page_number":539},
  {"content":"\r\n\r\nدر آن‌جا پسرانى هماره نوجوان و شاداب ، به خدمت بر گردشان مىگردند . ( 17 )\r\nبا جام‌هايى از نوشيدنىها ، و با آبريزها و جامى لبريز از بادهء زلال و روان . ( 18 )\r\nنه از نوشيدن آن سردرد گيرند و نه از آن مست و بىخرد شوند . ( 19 )\r\nآن پسران خدمتگزار با هرگونه ميوه كه مقرّبان برگزينند ، ( 20 )\r\nو با گوشت پرندگانى كه بدانها رغبت كنند ، بر گردشان مىگردند . ( 21 )\r\nمقرّبان را حوريانى است كه چشمانى سياه و درشت دارند . ( 22 )\r\nحوريانى همچون مرواريد نهفته در صدف ، درخشان و دور از دست . ( 23 )\r\nاين نعمت‌ها را به آنان ارزانى مىداريم تا سزايى باشد براى كارهاى پسنديده‌اى كه مىكردند . ( 24 )\r\nدر آن‌جا نه سخن بيهوده‌اى مىشنوند و نه به ارتكاب گناهى متّهم مىشوند . ( 25 )\r\nآنان جز سلام كه در ميانشان رايج است سخنى نمىشنوند . ( 26 )\r\nامّا اصحاب دست راست ، همان نيكبختان ، كيانند اصحاب دست راست ؟ ! ( 27 )\r\nآنان زير درختان كنار بىخار جاى مىگيرند ؛ ( 28 )\r\nزير درختان موز كه ميوهء آنها بر هم چيده شده است ؛ ( 29 )\r\nزير سايه‌اى همواره گسترده ؛ ( 30 )\r\nو در كنار آبى ريزان و پيوسته روان ؛ ( 31 )\r\nو در ميان ميوه‌هايى فراوان ، ( 32 )\r\nكه نه پايان مىپذيرد و نه منعى پديد مىآيد . ( 33 )\r\nدر كنار همسرانى بلندمرتبه و زيبا . ( 34 )\r\nبه يقين ما آنان را پديد آورده و به‌گونه‌اى پرورانده‌ايم كه شادابى و زيبايىشان دگرگون نمىشود . ( 35 )\r\nو آنان را هماره دوشيزه گردانيده‌ايم . ( 36 )\r\nو دلباختهء همسرانشان و همسن و سال آنان ساخته‌ايم . ( 37 )\r\nاينها همه براى اصحاب دست راست است . ( 38 )\r\nآنان جمعيّتى انبوه از امّت‌هاى پيامبران گذشته‌اند . ( 39 )\r\nو نيز جمعيّتى انبوه از امّت اسلام ، اين آخرين امّت . ( 40 )\r\nو امّا اصحاب دست چپ ، همان نامباركان تيره‌بخت ، و كيانند اصحاب دست چپ ؟ ! ( 41 )\r\nآنان در ميان حرارتى سوزان و آبى بس داغ و جوشان به سر مىبرند . ( 42 )\r\nو در سايه‌اى از دود سياه ؛ ( 43 )\r\nسايه‌اى كه نه خنك است و نه خوش . ( 44 )\r\nاين بدان سبب است كه آنان پيش از اين در دنيا ، در اثر نعمت‌هاى خدا سرمست شده و بخشندهء نعمت را از ياد برده بودند . ( 45 )\r\nو بر شكستن آن پيمان بزرگ ( پرستش خداى يكتا ) اصرار مىورزيدند و بندگى او را گردن نمىنهادند . ( 46 )\r\nو مىگفتند : آيا چون مرديم و خاك گشتيم و چند استخوانى [ پوسيده 
  ] شديم ، آيا به راستى دوباره برانگيخته مىشويم ؟ ( 47 )\r\nو آيا پدران نخستين ما كه نابود شده‌اند ، آنها هم برانگيخته مىشوند ؟ ( 48 )\r\nبگو : قطعا مردم نخستين و آيندگان ، ( 49 )\r\nبراى موعدى معيّن كه نزد خدا روزى معلوم است ، گردآورى خواهند شد . ( 50 )\r\n\r\n","description":"","footnote":"","page_name":" 535 ","page_number":540},
  {"content":"\r\n\r\nپس شما اى كسانى كه راه حق را گم كرده‌ايد و آن را دروغ مىانگاريد ، ( 51 )\r\nقطعا از درخت زقّوم خواهيد خورد . ( 52 )\r\nو شكم‌هايتان را از آن پر خواهيد كرد . ( 53 )\r\nآن‌گاه روى آن از آب جوش خواهيد نوشيد ؛ ( 54 )\r\nآن را همچون نوشيدن شتران تشنه ، مىآشاميد . ( 55 )\r\nاين است آنچه در روز جزا بدان پذيرايى مىشوند . ( 56 )\r\nاى منكران رستاخيز ، ماييم كه شما را آفريده‌ايم ، پس چرا سخن ما را دربارهء رستاخيز باور نمىكنيد ؟ ( 57 )\r\nبه من بگوييد ، اين نطفه كه در رحم‌ها مىريزيد ، ( 58 )\r\nآيا شماييد كه آن را به صورت انسان درمىآوريد يا ماييم كه آن را به صورت انسان درمىآوريم ؟ ( 59 )\r\nماييم كه مرگ را ميان شما مقدّر كرده‌ايم و ما در پديد آمدن مرگ ، مغلوب اسباب ويرانگر حيات نيستيم . ( 60 )\r\nمرگ را ميان شما مقدّر كرديم تا امثال شما را جايگزين شما سازيم و شما آدميان را در آفرينش ديگرى كه از آن آگاهى نداريد درآوريم . ( 61 )\r\nبه يقين ، شما آفرينش نخست را كه آفرينش اين جهان است شناخته‌ايد ، پس چرا از اين رهگذر امكان تحقق جهان ديگر بلكه ضرورت آن را درنمىيابيد ؟ ( 62 )\r\nبه من بگوييد ، آنچه را كشت مىكنيد ، ( 63 )\r\nآيا شما آن را مىرويانيد و به ثمر مىنشانيد يا ما روياننده و به ثمر نشانندهء آنيم ؟ ( 64 )\r\nاگر بخواهيم آن را به صورت خاشاك درمىآوريم ، آن‌گاه شما از آنچه بر كشتتان رسيده است شگفت‌زده دربارهء آن گفت‌وگو مىكنيد ، ( 65 )\r\nكه به راستى كه ما زيانديده‌ايم ، ( 66 )\r\nبلكه ما از رزق خود محروم شده‌ايم . ( 67 )\r\nبه من بگوييد ، اين آبى كه مىآشاميد ، ( 68 )\r\nآيا شما آن را از ابر فرود آورده‌ايد يا ما فرود آورنده‌ايم ؟ ( 69 )\r\nاگر بخواهيم آن را شور مىگردانيم ؛ پس چرا سپاس خدا نمىگزاريد ؟ ( 70 )\r\nبه من بگوييد ، اين آتشى كه شما با كشيدن شاخهء دو درخت ( مرخ و عفار ) به يكديگر ، مىافروزيد ، ( 71 )\r\nآيا شما درخت آن را آفريده و پرورش داده‌ايد يا ما آفريننده و پرورش‌دهندهء آنيم ؟ ( 72 )\r\nما اين آتش را مايهء تذكّر و وسيلهء استفاده براى كسانى كه در بيابان فرود مىآيند قرار داده‌ايم . ( 73 )\r\nپس نام پروردگارت را كه بزرگ است به پاكى و پيراستگى از هرعيب و كاستى ياد كن . ( 74 )\r\nسوگند ياد مىكنم به جايگاه‌هاى ستارگان در آسمان ، ( 75 )\r\nو بىترديد اين سوگند - اگر بدانيد - سوگندى است بزرگ ! ( 76 )\r\n\r\n","description":"","footnote":"","page_name":" 536 ","page_number":541},
  {"content":"\r\n\r\nكه اين كتاب ، قرآنى گرانمايه و ارجمند است . ( 77 )\r\nو در لوحى كه از هرگونه تغيير و دگرگونى مصون است قرار دارد . ( 78 )\r\nو جز پيراستگان از گناه هيچ‌كس به علم آن دسترسى نخواهد داشت . ( 79 )\r\nآن از نزد پروردگار جهانيان فروفرستاده شده است . ( 80 )\r\nآيا اين سخن را كه از جانب خداست سبك مىشمريد و به آن توجه نمىكنيد . ( 81 )\r\nو نصيب خود را از آن ، تنها اين قرار مىدهيد كه آن را دروغ بشماريد ؟ ( 82 )\r\nاگر مرگ به تقدير خدا نيست ، چرا آن‌گاه كه جان محتضر به گلو مىرسد ، ( 83 )\r\nو شما هنگام جان سپردنش او را مىبينيد ، ( 84 )\r\nو ما از شما به او نزديك‌تريم ولى شما ما و فرشتگان ما را نمىبينيد ، ( 85 )\r\nاگر رستاخيز حقيقت ندارد و براى شما در برابر اعمالتان جزا و پاداشى نيست ، ( 86 )\r\nاگر راست مىگوييد كه چنين روزى نيست چرا جان آن محتضر را به او باز نمىگردانيد ؟ ( 87 )\r\nما جان او را مىستانيم ؛ پس اگر از مقرّبان باشد ، ( 88 )\r\nپاداش او راحتى و رهايى از هردرد و اندوه ، و بهشتى پرنعمت است . ( 89 )\r\nو اگر از اصحاب دست راست [ آن نيكبختان و خجستگان 
  ] باشد ، ( 90 )\r\nاز سوى دوستان و همدمان تو كه همه از اصحاب دست راستند ، براى تو جز خير و سلامت نيست . ( 91 )\r\nو امّا اگر آن كسى كه جانش را مىستانيم از كسانى باشد كه حق را دروغ انگاشته و گمراه بوده‌اند ، ( 92 )\r\nبا آبى جوشان پذيرايى خواهد شد . ( 93 )\r\nو به آتش سوزان دوزخ درخواهد آمد . ( 94 )\r\nقطعا اين سخن كه دربارهء گروه‌هاى سه‌گانه يادآور شديم ، راست و درست است و شكّ و ترديدى در آن نيست . ( 95 )\r\nپس نام پروردگار بزرگ خويش را به پاكى و پيراستگى از هرعيب و نقصى ياد كن . ( 96 )\r\n\r\nسورهء حديد / 57\r\nبه‌نام خداوند گسترده‌مهر مهربان\r\nآنچه در آسمان‌ها و زمين است ، خدا را به پاكى و پيراستگى از هرعيب و نقصى ياد كرده‌اند و اوست مقتدر شكست‌ناپذيرى كه كارهايش همه متقن و استوار است . ( 1 )\r\nفرمانروايى آسمان‌ها و زمين از آن اوست ؛ حيات مىبخشد و مىميراند و او بر انجام هركارى تواناست . ( 2 )\r\nتنها اوست اوّل و آخر و ظاهر و باطن ، و او به هرچيزى داناست . ( 3 )\r\n\r\n","description":"","footnote":"","page_name":" 537 ","page_number":542},
  {"content":"\r\n\r\nاوست آن‌كه آسمان‌ها و زمين را در شش مرحله آفريد ، آن‌گاه بر تخت فرمانروايى استيلا يافت و به تدبير امور هستى پرداخت . آنچه در زمين نفوذ مىكند و آنچه از زمين برمىآيد و آنچه از آسمان فرود مىآيد و آنچه در آن بالا مىرود ، همه را مىداند ، و هركجا باشيد او با شماست ، و خدا به آنچه مىكنيد بيناست . ( 4 )\r\nفرمانروايى آسمان‌ها و زمين تنها از آن اوست و كارها همه به او باز گردانده مىشود و به دست او رقم مىخورد . ( 5 )\r\nشب را در روز فرو مىبرد و بر ساعات شب مىافزايد و روز را در شب فرومىبرد و بر ساعات روز مىافزايد ، و او به انديشه‌هاى نهفته در سينه‌ها آگاه است . ( 6 )\r\nاى مؤمنان ، ايمان به خدا و رسول را در خود تقويت كنيد و از اموالتان كه خدا شما را در آنها جانشين ديگران قرار داده است در راه خدا انفاق كنيد .\r\nپس كسانى از شما كه ايمان آورده و در راه خدا انفاق كرده‌اند ، پاداشى بزرگ خواهند داشت . ( 7 )\r\nشما را چه شده است كه آن‌گونه كه بايد به خدا ايمان نمىآوريد و از او در هرامرى اطاعت نمىكنيد ، در حالىكه پيامبر شما را فرامىخواند تا به پروردگارتان چنان‌كه بايسته است ايمان بياوريد ؟ اگر مؤمنيد ، قطعا خدا آن روز كه به يكتايى او و رسالت پيامبرش گواهى داديد ، از شما پيمان گرفت كه فرمانبردار او باشيد . ( 8 )\r\nاوست آن‌كه بر بنده‌اش محمّد آياتى روشن از قرآن را كه بيانگر احكام دين است ، فرومىفرستد تا شما را از تاريكىها بيرون آورد و به سوى نور روانه سازد ، و قطعا خداوند به شما مهربان است و شما را از رحمت خود بهره‌مند مىكند . ( 9 )\r\nو شما را چه شده است كه در راه خدا انفاق نمىكنيد با اين‌كه آسمان‌ها و زمين و آنچه از اين دو در اختيار شماست برايتان باقى نمىماند و به ارث به خدا مىرسد ؟ كسانى از شما كه پيش از پيروزى ، براى نبرد با كافران از اموال خود هزينه كردند و جنگيدند ، با ديگران يكسان نيستند . آنان از كسانى كه پس از پيروزى از دارايىهاى خود براى نبرد هزينه كردند و جنگيدند ، مرتبه‌اى والاتر دارند . با اين‌حال ، خداوند به هردو گروه پاداشى نيكو وعده داده است و خدا به آنچه انجام مىدهيد آگاه است . ( 10 )\r\nكيست آن‌كه با انفاق مال خود ، به خدا وامى نيكو دهد ؟ كه خداوند هنگام پرداخت وام ، آن را دوچندان به او عطا مىكند و در آخرت پاداشى نفيس و گرانمايه خواهد داشت . ( 11 )\r\n\r\n","description":"","footnote":"","page_name":" 538 ","page_number":543},
  {"content":"\r\n\r\nآن پاداش نفيس روزى به انفاق‌كنندگان داده مىشود كه مردان و زنان مؤمن را مىبينى كه نورشان پيشاپيش آنان و در طرف راستشان به سرعت مىرود ، چرا كه خود به سوى درجات بهشت و مقام قرب الهى با شتاب در حركت‌اند . فرشتگان به آنان مىگويند : امروز مژدگانى شما باغ‌هايى آكنده از درختان است كه از زير آنها جويبارها روان است ؛ جاودانه در آن‌جا خواهيد بود . اين است سعادت بزرگ . ( 12 )\r\nروزى كه مردان و زنان منافق كه در تاريكىها فرورفته‌اند ، به مؤمنان مىگويند : در انتظار ما باشيد تا به شما برسيم و از نور شما برگيريم . در پاسخ آنان گفته مىشود : به دنيا كه پشت سر نهاديد بازگرديد و با ايمان و كردار شايسته نورى بجوييد كه روشنايى امروز برخاسته از ايمان و عمل شايستهء ديروز است . آن‌گاه ميان مؤمنان و منافقان ديوارى كشيده مىشود كه مؤمنان را احاطه مىكند و درى دارد ؛ درون آن رحمت و برونش از جانب آن ، عذاب است . ( 13 )\r\nمنافقان ، اهل ايمان را ندا درمىدهند كه مگر ما با شما بر يك آيين نبوديم ؟ مؤمنان مىگويند :\r\nچرا ، ولى شما خود را به بلا و هلاكت افكنديد و در انتظار آن بوديد كه براى دين و دينداران سختىها پديد آيد ، و در شكّ و ترديد به سر برديد و آرزوها شما را فريب داد ، تا آن‌كه فرمان خدا آمد و مرگ شما را درگرفت ، و شيطان حيله‌گر با نشان دادن جلوه‌هاى عفو و رحمت خدا شما را اغفال كرد . ( 14 )\r\nپس امروز نه از شما منافقان و نه از كسانى كه كافر شدند ، فديه‌اى كه خود را به وسيلهء آن از آتش دوزخ برهانيد ، گرفته نمىشود ؛ جايگاهتان آتش است و آن تنها ياور شماست و بد بازگشتگاهى است . ( 15 )\r\nآيا براى كسانى كه ايمان آورده‌اند هنگام آن نرسيده است كه دل‌هايشان به ياد خدا و آن كتاب سراسر حقى كه از جانب خدا نازل شده است خاشع شود و مانند كسانى نباشند كه قبلا به آنان كتاب آسمانى داده شد و زمان بر آنان به درازا كشيد ، پس دل‌هايشان سخت شد و بسيارى از آنان عبادت خدا را رها كردند و به گناهان روى آوردند و فاسق شدند ؟ ( 16 )\r\nبدانيد كه خدا زمين را پس از مردنش ، با رويش گياهان زنده مىكند ، و هم او مىتواند دل‌هاى سخت را نرم و خاشع گرداند ؛ شما نيز زمينهء خشوع را در دل‌هايتان فراهم سازيد . به راستى ما آيات و نشانه‌ها را براى شما به روشنى بيان كرده‌ايم ، باشد كه به خرد دريابيد . ( 17 )\r\nهمانا مردان و زنانى كه صدقه داده‌اند و كسانى كه با انفاقشان در راه خدا به خداوند وامى نيكو داده‌اند ، آنچه پرداخته‌اند براى آنان دوچندان مىشود و در آخرت پاداشى نفيس و گرانمايه خواهند داشت . ( 18 )\r\n\r\n","description":"","footnote":"","page_name":" 539 ","page_number":544},
  {"content":"\r\n\r\nو كسانى كه به خدا و پيامبرانش ايمانى راستين آوردند ، نزد خدا به منزلهء راستىپيشگان و گواهان اعمالند ، و پاداش و نورى همچون پاداش و نور آنان خواهند داشت .\r\nو كسانى كه [ به ما و پيامبرانمان 
  ] كافر شدند و آيات و نشانه‌هاى ما را دروغ انگاشتند آنان همدم دوزخ‌اند و همواره در آن به سر خواهند برد . ( 19 )\r\nبدانيد كه زندگى دنيا جز بازى و سرگرمى و آرايش و فخرفروشى به يكديگر و سبقت گرفتن بر يكديگر در جمع‌آورى مال و افزودن فرزندان ، نيست ، و اينها هيچ‌يك باعث كمال آدمى نخواهد بود . دنيا و زيورهاى آن همچون بارانى است كه كشت برآمده از آن ، كشاورزان را خشنود كند و به شعف آورد ، سپس در مسير خود حركت مىكند تا به رشد ممكن برسد ، آن‌گاه آن را مىبينى كه زرد شده است ، سپس خرد و خاشاك مىگردد و در برابر باد پراكنده مىشود . اين است آنچه در دنياست ، اما در آخرت يك سوى آن عذابى سخت و يك سوى ديگرش آمرزشى بزرگ از جانب خدا و خشنودى او خواهد بود ، و زندگى دنيا جز كالايى كه بهره‌گيرى از آن مايهء فريب است چيزى نيست . ( 20 )\r\nبه سوى آمرزشى از پروردگارتان و بهشتى كه وسعت آن همچون وسعت آسمان و زمين است ، بشتابيد و براى به دست آوردن آن بر يكديگر سبقت گيريد . آن بهشت براى كسانى كه به خدا و پيامبرانش ايمان آورده‌اند ، آماده شده است . اين فضل و بخشش خداست كه آن را به هركه بخواهد عطا مىكند ( و چنين خواسته است كه آن را به مؤمنان عطا كند ) و خدا داراى فضل و بخشش بزرگ است . ( 21 )\r\nهيچ بلا و مصيبتى نه در زمين و نه در مورد خودتان رخ نمىدهد مگر اين‌كه پيش از آن‌كه آن را پديد آوريم ، در كتابى ثبت شده است به يقين ثبت رويدادها پيش از وقوع آنها ، بر خدا آسان است . ( 22 )\r\nاين حقيقت را يادآور شديم تا بر نعمت‌هايى كه از دست داده‌ايد ، اندوه مخوريد و از آنچه خدا به شما ارزانى كرده است شادمان نباشيد ، كه خدا هيچ متكبّر فخرفروشى را دوست ندارد . ( 23 )\r\nهمانان كه بخل مىورزند و از انفاق در راه خدا دريغ مىكنند و مردم را نيز به بخل و ترك انفاق فرمان مىدهند . و هركس پند خدا نپذيرد و از انفاق روى بگرداند و حقايقى را كه خداوند دربارهء دنيا و تقدير امور بيان كرد نپذيرد ، [ بداند كه 
  ] خدا از انفاق او بىنياز است و بر همهء كارها و تقديرهايش ستايش مىشود . ( 24 )\r\n\r\n","description":"","footnote":"","page_name":" 540 ","page_number":545},
  {"content":"\r\n\r\nهمانا ما پيامبران خود را با دلايل قاطع و معجزاتى كه حقانيت رسالت آنان را آشكار مىساخت فرستاديم و با آنها كتاب آسمانى و دين را كه معيار عقايد و اعمال انسان‌هاست فرود آورديم ، تا مردم همواره به عدل و داد برپا باشند و آهن را كه در آن نيرويى سخت براى رزم و دفاع است و منافع ديگرى نيز براى مردم دارد آفريديم . آرى چنين كرديم تا امورى كه بايد ، تحقق يابد و تا خدا آن كسى را كه در نهان از ديد پيامبران ، خدا و پيامبرانش را يارى مىكند از ديگران مشخص سازد . به يقين خدا نيرومند و شكست‌ناپذير است . ( 25 )\r\nو همانا ما نوح و ابراهيم را به رسالت فرستاديم و در ميان نسل آن دو ، نبوّت و كتاب را قرار داديم ؛ پس گروهى از آنان هدايت يافتند و بسيارى از آنان از حد و مرز الهى بيرون رفتند . ( 26 )\r\nسپس پيامبران ديگر خود را نيز بر طريقهء آنان پى در پى فرستاديم ، و عيسى پسر مريم را از پى آنان آورديم و به او انجيل را عطا كرديم ، و در دل‌هاى كسانى كه از او پيروى كردند مهربانى و رحمت قرار داديم . آنان رهبانيّت ( عزلت براى عبادت ) را از پيش خود درآوردند ، ما آن را در آيينشان مقرر نكرديم ولى به آن روى آوردند تا خشنودى خدا را بجويند ، اما حدّ و مرز آن را چنان‌كه بايد رعايت نكردند ؛ پس به كسانى از آنان كه ايمان آوردند اجرشان را عطا كرديم و بسيارى از آنان از مرز دين خارج شدند . ( 27 )\r\nاى كسانى كه ايمان آورده‌ايد ، از خدا پروا كنيد و به پيامبرش محمّد ايمانى راستين بياوريد ( همهء دستورات او را اطاعت كنيد ) كه خداوند به ازاى ايمان و اطاعت شما دو بهره از رحمت خود را به شما ارزانى خواهد كرد و برايتان نورى قرار خواهد داد كه در دنيا در پرتو آن حركت كنيد و نيك و بد را بشناسيد و در آخرت راه بهشت را بيابيد و آن را بپيماييد ، و گناهان شما را خواهد بخشيد ، و خدا آمرزنده و مهربان است . ( 28 )\r\nآرى ، ما مؤمنان را به درجات بالاتر ايمان دعوت كرديم و دو بهره از رحمت خود را به آنان وعده داديم تا اهل كتاب [ يهود و نصارا 
  ] باور نكنند كه مؤمنان نمىتوانند به چيزى از فضل خدا دست يابند . اين وعده براى آن است كه فضل و بخشش به دست خداست ، آن را به هركه بخواهد مىدهد ، و خدا داراى فضل و بخشش بزرگ است . ( 29 )\r\n\r\n","description":"","footnote":"","page_name":" 541 ","page_number":546},
  {"content":"\r\n\r\n\r\nسورهء مجادله / 58\r\nبه‌نام خداوند گسترده‌مهر مهربان\r\nاى پيامبر ، خداوند درخواست آن زنى را كه با تو دربارهء شوهرش جدال مىكند ، و از اندوه خود به خدا شكايت مىبرد شنيد و اجابت كرد و خدا گفت‌وگوى شما دو تن را مىشنود ، زيرا خدا شنوا و بيناست . ( 1 )\r\nكسانى از شما كه همسرانشان را با « ظهار » چون مادران خويش مىشمرند ، آنان مادرانشان نيستند . مادرانشان تنها كسانىاند كه آنان را زاده‌اند ، و اينان با ظهار سخنى زشت و باطل مىگويند و مرتكب گناه مىشوند ، و البته خداوند از لغزش آنان مىگذرد و گناهشان را مىآمرزد . ( 2 )\r\nو كسانى كه زنان خود را ظهار مىكنند ، سپس بخواهند به آنچه گفته‌اند بازگردند تا آن را بشكنند ، بايد برده‌اى آزاد كنند البته پيش از آن‌كه آن دو ( ظهاركننده و همسرش ) آميزش كنند . اين حكم به شما سفارش مىشود و خدا به آنچه انجام مىدهيد آگاه است . ( 3 )\r\nو آن‌كس كه برده‌اى براى آزاد كردن نيافت بايد پيش از آن‌كه با يكديگر آميزش كنند دو ماه پياپى روزه بدارد ، و آن‌كس كه نتواند دو ماه پياپى روزه بدارد ، بايد شصت مسكين را طعام دهد . اين كفّاره‌اى كه به سزاى روى آوردنتان به سنّت جاهلى مقرّر داشتيم ، بدان‌جهت است كه به خدا و رسولش ايمان بياوريد ، و اينها حدود خداست و كسانى كه آنها را نپذيرند كافرند و براى كافران عذابى دردناك خواهد بود . ( 4 )\r\nبىترديد ، كسانى كه با خدا و رسولش مخالفت مىكنند خوار و ذليل خواهند شد ؛ چنان‌كه كسانى كه پيش از اينان بودند خوار و ذليل شدند به يقين ما آياتى روشن كه بر صدق پيامبر ما دلالت دارد فروفرستاديم ، و كسانى كه به آيات ما كافر شوند ، عذابى خواركننده خواهند داشت . ( 5 )\r\nاين عذاب در روزى است كه خدا همهء آنان را از گورها برمىانگيزد و آنان را به آنچه كرده‌اند آگاه مىسازد ، چرا كه خدا بر شمارش آنچه به جاى آورده‌اند احاطه دارد و آنان آن را فراموش كرده‌اند ، و خداوند بر هرچيزى چيره است و براى همه چيز آشكار است . ( 6 )\r\n\r\n","description":"","footnote":"","page_name":" 542 ","page_number":547},
  {"content":"\r\n\r\nآيا ندانسته‌اى كه خدا آنچه را در آسمان‌ها و آنچه را در زمين است مىداند ؟ هيچ رازى ميان سه تن روى نمىدهد مگر اين‌كه او چهارمين آنهاست ، و نه ميان پنج تن مگر اين‌كه او ششمين آنهاست ، و نه كمتر از اين تعداد و نه بيشتر از آن ، مگر اين‌كه هركجا باشند او با آنها و از رازشان آگاه است . سپس روز قيامت آنان را به حقيقت آنچه كرده‌اند آگاه مىكند .\r\nبه يقين خدا به هرچيزى به خوبى داناست . ( 7 )\r\nآيا به كسانى ننگريسته‌اى كه از نجوا كردن نهى شده‌اند ولى هنوز از اين كار بازنايستاده‌اند و پيوسته به آنچه از آن نهى شده‌اند بازمىگردند ؟\r\nآنان دربارهء گناه و تجاوز به حقوق مردم و سرپيچى از فرمان‌هاى پيامبر با يكديگر نجوا مىكنند ، و هنگامى كه نزد تو مىآيند با چيزى ( كلماتى ) بر تو سلام مىكنند كه خدا با آن بر تو سلام نكرده است ، و در آن حال با خود مىگويند : اگر او پيامبرى بر حق است چرا خدا ما را به سبب آنچه به او مىگوييم و اين‌گونه اهانتش مىكنيم عذاب نمىكند ؟ بدانند كه دوزخ براى آنان بس است كه به آن درمىآيند و به آتشش مىسوزند و آن بد بازگشتگاهى است . ( 8 )\r\nاما شما اى كسانى كه ايمان آورده‌ايد ، هنگامى كه با يكديگر نجوا مىكنيد ، از روى آوردن به گناه و تجاوز به حقوق مردم و سرپيچى از دستورات رسول خدا سخن مگوييد ، بلكه در نجواهايتان از گرايش به كارهاى پسنديده و رعايت تقوا سخن به ميان آوريد و از خدا كه به سوى او محشور مىشويد پروا بداريد . ( 9 )\r\nجز اين نيست كه نجواى منافقان و بيماردلان برخاسته از وسوسه‌هاى شيطان است . او آنان را به نجوا وامىدارد تا كسانى را كه ايمان آورده‌اند اندوهگين كند و افكارشان را به گمان اين‌كه حادثهء ناگوارى رخ داده است مضطرب و پريشان سازد . ولى مؤمنان بدانند كه كارها به دست خداست و شيطان و دسيسه‌هاى او زيانى به آنان نمىرساند ، مگر آن‌كه خدا رخصت دهد . پس مؤمنان بايد تنها بر خدا توكّل كنند . ( 10 )\r\nاى كسانى كه ايمان آورده‌ايد ، هنگامى كه در هرمجلسى به شما گفته شد براى ديگران جاى بگشاييد ، براى آنان جاى بگشاييد در اين صورت خدا به پاداش آن بهشت را براى شما فراخ مىسازد ، و هنگامى كه به شما گفته شد برخيزيد تا كسانى كه در علم و تقوا از شما برترند بنشينند ، برخيزيد . اگر چنين كنيد ، خداوند كسانى از شما را كه ايمان آورده‌اند ، يك درجه و كسانى را كه علاوه بر ايمان ، دانش نيز به آنان داده شده است چندين درجه بالا مىبرد ، و خدا به آنچه مىكنيد آگاه است . ( 11 )\r\n\r\n","description":"","footnote":"","page_name":" 543 ","page_number":548},
  {"content":"\r\n\r\nاى كسانى كه ايمان آورده‌ايد ، هنگامى كه مىخواهيد با پيامبر نجوا كنيد ، پيش از نجوايتان به تهيدستى صدقه‌اى پيشكش كنيد . اين كار براى شما بهتر و براى دل‌هايتان پاكيزه‌تر است ؛ و اگر چيزى نيافتيد كه صدقه دهيد ( خود تهيدست هستيد ) بر شما تكليفى نيست ، خدا از شما درمىگذرد ، زيرا خدا آمرزنده و مهربان است . ( 12 )\r\nآيا ترسيديد از اين‌كه پيش از نجواى خود با رسول خدا صدقاتى پيشكش كنيد ؟\r\nاكنون كه چنين نكرديد و خدا هم اين گناه را بر شما بخشود و آن تكليف را از شما برداشت ، بر ديگر تكاليف خود پايدار باشيد ، نماز را برپا داريد و زكات مال خويش بپردازيد و خدا و پيامبرش را فرمان بريد كه خدا به آنچه مىكنيد آگاه است . ( 13 )\r\nآيا به آنان كه با قوم يهود - كه خدا بر آنان خشم گرفته است - طرح دوستى افكندند نظر نيندوخته‌اى ؟ آنان نه در زمرهء شما مؤمنانند و نه در زمرهء يهوديان ، و به دروغ سوگند ياد مىكنند كه از شمايند ، و خود نيز مىدانند كه دروغ مىگويند . ( 14 )\r\nخداوند براى آنان عذابى سخت فراهم كرده است ؛ زيرا كارهايى كه كردند و بر آن اصرار ورزيدند ناروا بود . ( 15 )\r\nسوگندهاى خود را براى دفع تهمت از خويش سپر قرار دادند و با نفاقشان خود را از راه خدا محروم كردند و مردم را نيز از راه خدا بازداشتند ؛ از اين‌رو براى آنان عذابى خواركننده خواهد بود . ( 16 )\r\nآنان براى دستيابى به زندگى دنيا از راه خدا رويگردان شدند ، ولى بدانند كه اموال و فرزندانشان هرگز چيزى از عذاب ابدى را از آنان كفايت نمىكند و نيازشان را به يارى خدا بر طرف نمىسازد و آنان اهل آتشند و در آن ماندگار خواهند بود . ( 17 )\r\nاين در روزى است كه خدا آنان را يك جا از گروها برمىانگيزد ، و آنان همان‌گونه كه امروز براى شما سوگند مىخورند براى خدا سوگند ياد مىكنند كه مؤمن بوده‌اند ، و مىپندارند كه بر جايگاهى قرار دارند كه مىتوانند حقيقت را كتمان كنند . آگاه باشيد كه آنان قطعا دروغگويند . ( 18 )\r\nشيطان بر آنان چيره شده و در نتيجه ياد خدا را از خاطر آنان برده است . آنان حزب شيطانند . اى پيامبر ، بدان‌كه يقينا حزب شيطان زيانكارند . ( 19 )\r\nچرا كه آنان با خدا و پيامبر سر ستيز دارند و قطعا كسانى كه با خدا و پيامبرش مىستيزند ، در زمرهء پست‌ترين‌ها خواهند بود . ( 20 )\r\nخدا مقرّر كرده است كه : من حتما بر تكذيب‌كنندگان پيروز خواهم بود و نيز پيامبرانم بر آنان پيروز خواهند شد ، زيرا خدا نيرومند و مقتدرى شكست‌ناپذير است . ( 21 )\r\n\r\n","description":"","footnote":"","page_name":" 544 ","page_number":549},
  {"content":"\r\n\r\nقومى را نخواهى يافت كه به خدا و روز رستاخيز ايمان داشته باشند و با اين حال كسانى را كه با خدا و رسولش مخالفت كرده و در ستيز بوده‌اند دوست بدارند ؛ هرچند پدران يا پسران يا برادران يا خاندانشان باشند .\r\nاينانند كه خدا ايمان را در دل‌هايشان تثبيت كرده و آنان را به روحى كه حياتى ويژه به آنان بخشيده ، نيرومند ساخته است و روز قيامت آنان را به بوستان‌هاى پردرخت كه نهرها از زير آنها روان است درمىآورد در حالىكه در آن‌جا جاودانه‌اند ؛ چرا كه خدا از آنان خشنود بود و آنان نيز از خدا خشنود بودند . آنان حزب خدايند . بدان‌كه تنها حزب خدا سعادتمندند . ( 22 )\r\n\r\nسورهء حشر / 59\r\nبه‌نام خداوند گسترده‌مهر مهربان\r\nآنچه در آسمان‌ها و آنچه در زمين است خدا را به پاكى و پيراستگى از هرعيب و نقصى ياد كرده‌اند و اوست آن مقتدر شكست‌ناپذيرى كه كارهايش همه استوار و متقن است . ( 1 )\r\nاوست آن‌كه كافران اهل كتاب ( يهوديان بنى نضير ) را در نخستين مرحله‌اى كه كوچشان داد ، از خانه و ديارشان بيرون كرد . شما مؤمنان گمان نمىكرديد كه آنان با اين نيرو و قدرتى كه دارند از ديارشان بيرون روند و خود نيز مىپنداشتند كه دژهايشان مانع تسلّط خدا بر آنان خواهد بود ، امّا خدا از جايى كه تصوّر نمىكردند بر آنان درآمد و در دل‌هايشان بيم افكند ، تا آن‌جا كه به دست خود و به دست مؤمنان خانه‌هاى خود را ويران مىكردند . پس اى ديدوران از كارهاى خدا كه آنها را مىنگريد عبرت گيريد . ( 2 )\r\nو اگر خدا اين جلاى وطن را بر آنان مقرر نكرده بود ، قطعا آنان را در دنيا عذاب مىكرد ، و [ به‌هرحال 
  ] براى آنان در آخرت عذاب آتش خواهد بود . ( 3 )\r\n\r\n","description":"","footnote":"","page_name":" 545 ","page_number":550},
  {"content":"\r\n\r\nاين كيفر ( كوچ اجبارى بنى نضير و عذاب اخروى آنها ) براى آن است كه آنان از سر عناد با خدا و پيامبرش مخالفت كردند و هركس عناد ورزد و با خدا مخالفت كند به عذابى سخت گرفتار مىشود ، چرا كه خدا سخت‌كيفر است . ( 4 )\r\nهرنخل سرسبز و خرّمى را كه شما مؤمنان به هنگام محاصرهء دژهايشان بريديد يا آن را بر ساقه‌اش بر جاى نهاديد ، به اذن خدا بود . او به شما چنين رخصتى داد تا اهداف خود را عملى كند و آن فاسقان را خوار و ذليل گرداند . ( 5 )\r\nو آن اموالى را كه خداوند از بنى نضير به پيامبرش بازگردانيد و در اختيار او نهاد ، شما بر آنها اسبان و شترانى نتاختيد تا در آنها حقى داشته باشيد ، ولى خدا پيامبرانش را بر هركه بخواهد چيره مىكند ، و او پيامبر را بر بنى نضير پيروز ساخت تا اموالشان به او اختصاص يابد ، و خدا بر هركارى تواناست . ( 6 )\r\nآنچه خدا از اموال مردم آن آبادىها ، بدون پيكار مجاهدان ، به پيامبرش بازگردانيد ، سهمى از آن به خدا اختصاص دارد كه بايد در راه او هزينه شود ، و سهمى از آن براى پيامبر و سهمى براى خويشاوندان او و يتيمان و مستمندان و در راه‌ماندگان است . اين تقسيم بدان‌جهت است كه اين اموال ميان توانگران شما دست‌به‌دست نگردد . آنچه را كه رسول خدا به شما پرداخت آن را بگيريد و آنچه شما را از آن بازداشت از آن دست بداريد و از خدا پروا كنيد و با پيامبر او مخالفت نكنيد كه خدا سخت‌كيفر است . ( 7 )\r\nسهم خدا كه بايد در راه او هزينه شود از آن مهاجران تهيدستى است كه از خانه‌ها و اموالشان بيرون رانده شده و به مدينه هجرت كردند و اينك در جست‌وجوى رزقى از جانب خدا و در پى خشنودى او هستند و خدا و پيامبرش را با جان و دل يارى مىكنند . اينانند راستگويان . ( 8 )\r\nو نيز از آن انصار تهيدستى است كه پيش از آمدن مهاجران به مدينه ، آن شهر را به صورت مركزى دينى كه مؤمنان بتوانند در آن سكونت كنند درآوردند و ايمان را چنان بنا نهادند كه مؤمنان بتوانند به مقتضاى ايمانشان عمل كنند . آنان كسانى را كه از مكّه هجرت كرده و به ديار آنان روى آورده‌اند دوست مىدارند و از آنچه به مهاجران داده شده است در خود احساس نياز نمىكنند تا از بهره‌مندى آنان از غنايم و محروميت خود اندوهگين شوند ، بلكه در استفاده از اموالشان ، مهاجران را بر خود مقدم مىدارند ، گرچه خودشان سخت نيازمند باشند . و هركس از بخل و از نفس خود مصون بماند و از بخشش اموال خود و از اين‌كه مالى در اختيار ديگران نهاده شود ، دلتنگ نشود ، آنانند سعادتمندان . ( 9 )\r\n\r\n","description":"","footnote":"","page_name":" 546 ","page_number":551},
  {"content":"\r\n\r\nو نيز سهم خدا از « فيىء » از آن مسلمانان مستمندى است كه پس از مهاجران و انصار ( بعد از فتح مكّه ) به اسلام روى مىآورند ؛ آنان كه مىگويند :\r\nپروردگارا ، ما و برادرانمان را كه در ايمان بر ما پيشى گرفتند ببخشاى و در دل‌هاى ما دشمنى كسانى را كه ايمان آورده‌اند قرار مده . پروردگارا ، به يقين تو رئوف و مهربانى . ( 10 )\r\nآيا به منافقان ننگريسته‌اى كه به برادران خود از اهل كتاب ( يهوديان بنى نضير ) كه كفر ورزيده‌اند مىگويند : سوگند ياد مىكنيم كه اگر شما از ديارتان بيرون رانده شديد ما نيز همراه شما خارج مىشويم و هرگز از كسى دربارهء جدا شدن از شما فرمان نمىبريم و اگر با شما پيكار شد حتما شما را يارى مىكنيم . و خدا گواهى مىدهد كه منافقان دروغ مىگويند و هرگز به وعدهء خود وفا نمىكنند . ( 11 )\r\nبىگمان اگر يهوديان بنى نضير از ديارشان بيرون رانده شوند منافقان همراه آنان بيرون نمىروند و اگر با آنان پيكار شود ، قطعا آنان را يارى نمىكنند ، و اگر ياريشان كنند - كه نخواهند كرد - پشت كرده از صحنهء كارزار مىگريزند ، آن‌گاه از سوى هيچ‌كس يارى نمىشوند و به هلاكت مىرسند . ( 12 )\r\nمنافقان از آن‌روى در برابر شما تاب مقاومت ندارند كه از شما مىهراسند . هراسى كه آنان از شما در دل خود دارند بيش از هراسشان از خداست ، و اين بدان‌سبب است كه آنان مردمى هستند كه نمىفهمند كه كارها به دست خداست . ( 13 )\r\nهيچ كدام از يهوديان بنى نضير و منافقان هم‌پيمانشان جز در شهرهايى برخوردار از استحكامات يا از پشت ديوارها با شما نمىجنگند . زورمندى آنان ميان خودشان سخت است ، اما بر اثر ترسى كه خدا در دل‌هايشان نهاده است با شما رودررو به كارزار نمىآيند . مىپندارى گروهى متحد و يكپارچه‌اند ، در حالىكه دل‌هايشان پراكنده است و الفتى ميانشان نيست . اين بدان‌سبب است كه آنان مردمى هستند كه خردورزى نمىكنند . ( 14 )\r\nحكايت آنان با منافقان همچون حكايت يهوديان بنى قينقاع با آنان است كه اندك‌زمانى پيش از اينان در مدينه بودند . آنان نيز عهد خود با پيامبر را شكستند و به وعدهء منافقان دل بستند و فرجام شوم كار خود را در دنيا چشيدند و در آخرت نيز عذابى دردناك خواهند داشت . ( 15 )\r\nداستان منافقان در فريب دادن بنى نضير همچون داستان شيطان است كه انسان را با وعده‌هاى خود فريب مىدهد و از او مىخواهد كه كافر شود ؛ هنگامى كه انسان كافر شد و با فرجام شوم كفر خود مواجه گرديد ، شيطان او را رها مىكند و مىگويد : من از تو تبرى مىجويم ، و به تمسخر مىگويد من از خدا كه پروردگار جهان‌هاست مىترسم . ( 16 )\r\n\r\n","description":"","footnote":"","page_name":" 547 ","page_number":552},
  {"content":"\r\n\r\nپس فرجام شيطان فريبگر و انسان فريب‌خورده آن شد كه هردو به آتش درآيند و براى هميشه در آن بمانند ، و اين است سزاى ستمگران . ( 17 )\r\nپروا داشتن از خدا سبب مصون ماندن از فريب شيطان است ؛ پس اى كسانى كه ايمان آورده‌ايد از خدا پروا كنيد و به تكاليف الهى خود عمل نماييد ، و هركسى از شما بايد بنگرد كه براى فرداى آخرتش چه پيش فرستاده است . از خدا بترسيد و به حساب كارهايى كه انجام داده‌ايد برسيد و نيك و بدش را دريابيد كه خدا به آنچه مىكنيد آگاه است . ( 18 )\r\nو مانند كسانى نباشيد كه خدا را از ياد بردند و خدا هم حقيقت خودشان را از يادشان برد تا آن‌كه ندانستند كه كيستند و چه بايد بكنند .\r\nاينان از مسير بندگى خدا خارج شده‌اند . ( 19 )\r\nدوزخيان با بهشتيان يكسان نيستند ؛ بهشتيانند كه سعادتمندند . ( 20 )\r\nاگر ما اين قرآن را بر كوهى فروفرستاده بوديم ، آن را با همهء صلابت و عظمتش ، در برابر خدا خاشع و از ترس او از هم پاشيده مىديدى . ما اين مثل‌ها را براى مردم مىزنيم ، باشد كه در قرآن بينديشند . ( 21 )\r\nاوست خدايى كه جز او معبودى شايستهء پرستش نيست و به نهان و آشكار جهان داناست . اوست كه گسترده‌مهر و مهربان است . ( 22 )\r\nاوست خدايى كه جز او معبودى شايستهء پرستش نيست ؛ همان فرمانروايى كه تدبير امور بندگان در اختيار اوست و در كمال پاكى و طهارت است . با بندگانش برخوردى سالم و درست دارد . ايمنىبخش ، برترى چيره ، شكست‌ناپذير ، جبران‌كنندهء كاستىها و بزرگ‌منش و باعظمت است . منزّه است خدا از اين‌كه به او شرك ورزند . ( 23 )\r\nاوست خدا كه آفريننده ، پديدآورنده و صورت‌آفرين است ؛ نيكوترين نام‌ها تنها از آن اوست . آنچه در آسمان‌ها و زمين است او را به پاكى و پيراستگى از هرعيب و نقصى ياد مىكنند ، و اوست آن مقتدر شكست‌ناپذيرى كه كارهايش همه استوار و متقن است . ( 24 )\r\n\r\nسورهء ممتحنه / 60\r\n\r\n","description":"","footnote":"","page_name":" 548 ","page_number":553},
  {"content":"\r\n\r\nبه‌نام خداوند گسترده‌مهر مهربان\r\nاى كسانى كه ايمان آورده‌ايد ، دشمنان من و دشمنان خودتان را دوست مگيريد . شما با آنان طرح دوستى مىافكنيد در صورتى كه آنان قرآن و آيينى را كه براى شما آمده و سراسر حق است انكار كردند ، در حالىكه پيامبر و شما را بدين سبب كه به خدا ، پروردگارتان ايمان آورديد از مكه بيرون راندند . پس اگر براى جهاد در راه من و دستيابى به خشنودى من هجرت كرديد ، با آن مشركان حق‌ستيز دست دوستى ندهيد . شما در نهان به آنان ابراز مودّت مىكنيد ، در صورتى كه من به آنچه شما نهان داشته و به آنچه آشكار كرده‌ايد داناترم . و هركس از شما به اين كار اقدام كند به يقين راه راست را گم كرده است . ( 1 )\r\nاگر بر شما دست يابند ، با شما دشمنى مىكنند ، هرچند دست دوستى به آنان داده باشيد . آنان در اين صورت دست و زبانشان را به بدى به سوى شما مىگشايند ( شما را مىكشند يا اسير مىكنند و شكنجه مىدهند و به شما ناسزا مىگويند ) و دوست دارند كه شما از اين رهگذر كافر شويد . ( 2 )\r\nهرگز خويشاوندان و فرزندانتان - كه به خاطر آنان با مشركان طرح دوستى افكنديد و سزاوار عذاب الهى شديد - روز قيامت به شما سودى نمىرسانند .\r\nآن روز خداوند پيوندها را مىبرد و ميان شما و آنان جدايى مىافكند ، و خدا به آنچه مىكنيد بيناست . ( 3 )\r\nقطعا در گفتار و رفتار ابراهيم و كسانى كه با او بودند براى شما اقتداى نيكويى است ؛ آن‌گاه كه به قوم خود گفتند : ما از شما و آنچه به‌جاى خدا مىپرستيد دورى مىجوييم و با شرك ورزيدن شما مخالفت مىكنيم و ميان ما و شما براى هميشه دشمنى و كينه پديد آمده است ، مگر اين‌كه به خداى يكتا ايمان بياوريد . آرى ، سخنان ابراهيم و همگامان او تبرى از كافران بود ، جز اين سخن ابراهيم كه به پدرش گفت : حتما براى تو از خدا آمرزش مىطلبم ، ولى من در برابر خدا مالك چيزى نيستم و نمىتوانم آنچه را مىطلبم براى تو محقّق سازم . ابراهيم و همگامانش در پى تبرى از قومشان گفتند : پروردگارا ، ما تنها بر تو توكّل كرده و به سوى تو بازآمده‌ايم و بازگشت هرچيزى به سوى توست . ( 4 )\r\nپروردگارا ، ما را مايهء آزمون كافران قرار مده ( آنان را بر ما چيره مساز تا بدين‌وسيله ايشان را بيازمايى ) ، پروردگارا ، ما را ببخشاى كه تويى مقتدر و شكست‌ناپذير و تويى كه كارهايت همه استوار و حكيمانه است . ( 5 )\r\n\r\n","description":"","footnote":"","page_name":" 549 ","page_number":554},
  {"content":"\r\n\r\nبه يقين در توكل و نيايش ابراهيم و همگامانش به درگاه خدا براى شما اقتداى نيكويى است ، البته اين از عهدهء كسانى ساخته است كه به خدا و روز واپسين اميد دارند ( خدا را باور كرده و به او دل بسته‌اند و به اميد دستيابى به پاداش آخرت كارهاى شايسته مىكنند ) و هركس از فرمان خدا روى برتابد و با كافران دوستى كند خود زيان كرده است ، زيرا خداوند به اطاعت او نيازى ندارد و خداست كه در مورد دستورات خود كه همه مصلحت‌آميز است ، ستوده است . ( 6 )\r\nاميد است كه خداوند به كافران مكّه اين توفيق را بدهد كه مسلمان شوند ؛ آن‌گاه ميان شما و كسانى از آنان كه به فرمان خدا با آنان دشمنى كرده‌ايد محبتى برقرار سازد ، و خدا بر اين كار تواناست .\r\nو او هرگاه بندگانش توبه كنند و اسلام آورند گناهانشان را مىبخشد و آنان را از رحمت خود برخوردار مىسازد . ( 7 )\r\nخداوند شما را از دوستى با مشركان مكّه بازداشته است ولى او شما را از كسانى كه در امر دين با شما به كارزار برنخاسته و شما را از ديارتان بيرون نكرده‌اند باز نمىدارد كه با آنها نيكى كنيد و با آنان به عدل و داد رفتار نماييد ، چرا كه خداوند دادگران را دوست مىدارد . ( 8 )\r\nخداوند شما را فقط از دوستى با كسانى نهى مىكند كه در امر دين با شما پيكار كرده و شما را از ديارتان بيرون رانده و بر بيرون راندنتان يكديگر را يارى نموده‌اند و كسانى كه با آنان طرح دوستى بريزند قطعا ستمكارند . ( 9 )\r\nاى كسانى كه ايمان آورده‌ايد ، هرگاه زنان باايمان به مدينه هجرت كردند و نزد شما آمدند ، آنان را در مورد هجرت و ايمانشان بيازماييد و [ به نتيجهء آزمون اكتفا كنيد كه 
  ] خداوند به ايمانشان داناتر است . پس اگر باايمانشان يافتيد ، آنان را به كافران بازمگردانيد ؛ نه زنان باايمان براى مردان كافر حلالند و نه كافران براى زنان باايمان ، چرا كه پيوند ازدواج ميان آنان گسسته است ؛ و بايد به شوهرانشان آنچه را كه به عنوان مهريه پرداخته‌اند بدهيد . و بر شما گناهى نيست كه با اين زنان ازدواج كنيد به شرط آن‌كه مهرشان را به آنان بدهيد . شما بعد از آن‌كه اسلام آورديد نبايد زنان كافر خود را در همسرى نگه داريد . و اگر همسر شما به كافران پيوست ، از آنان مهريه‌اى را كه به همسرانتان داده‌ايد مطالبه كنيد ، و كافران نيز حق دارند كه اگر همسرانشان به شما پيوستند ، مهريهء آنها را از شما بخواهند . اين است حكم خدا كه ميان شما داورى مىكند و خدا دانا و حكيم است . ( 10 )\r\nو اگر با پيوستن همسرانتان به كفار ، مهريه‌اى كه از همسران شماست از دستتان رفت ( پس از مطالبه آن را به شما ندادند ) ، آن‌گاه در جنگ غنيمتى از آنان به دست آورديد ، بايد به كسانى كه همسرانشان به كافران پيوسته‌اند ، از آن غنيمت مانند آنچه به عنوان مهر هزينه كرده‌اند بدهيد ، و از خدا كه به او ايمان داريد پروا داشته باشيد [ و احكام و حدود او را رعايت كنيد 
  ] . ( 11 )\r\n\r\n","description":"","footnote":"","page_name":" 550 ","page_number":555},
  {"content":"\r\n\r\nاى پيامبر ، هرگاه زنانى كه ايمان آورده‌اند نزد تو آيند كه با اين شرايط با تو بيعت كنند كه هيچ چيزى نه بت و نه غير آن را شريك خدا قرار ندهند ، و از مال هيچ‌كس نه مال همسرانشان و نه مال ديگران دزدى نكنند ، و آشكارا و نهانى مرتكب زنا نشوند و به هيچ‌وجه فرزندانشان را نكشند و فرزند ديگران را كه ميان دست و پاى خود بر زمين مىنهند ، به دروغ از شوهران خود نخوانند ، و در هيچ كار پسنديده‌اى كه به آن فرمان مىدهى ، تو را نافرمانى نكنند ، با آنان بيعت كن . و آمرزش گناهانشان را از خدا بخواه كه خداوند آمرزنده و مهربان است . ( 12 )\r\nاى كسانى كه ايمان آورده‌ايد ، با يهوديان ، همان قومى كه خداوند بر آنان خشم گرفته است طرح دوستى نيفكنيد ؛ آنان از دستيابى به پاداش آخرت نااميد شده‌اند ؛ همان‌گونه كه منكران رستاخيز از [ زنده شدن 
  ] مردگان دفن شده در گورها ، نااميدند . ( 13 )\r\n\r\nسورهء صفّ / 61\r\nبه‌نام خداوند گسترده‌مهر مهربان\r\nآنچه در آسمان‌ها و زمين است خدا را به پاكى و پيراستگى از هرعيب و نقصى ياد كرده‌اند ، و اوست آن مقتدر شكست‌ناپذيرى كه كارهايش همه استوار و متقن است . ( 1 )\r\nاى كسانى كه ايمان آورده‌ايد ، چرا چيزى مىگوييد كه آن را انجام نمىدهيد ؟ شما پايدارى در جهاد را وعده مىدهيد ولى به ميدان نمىآييد و يا از صحنه كارزار مىگريزيد . ( 2 )\r\nنزد خدا سخت مورد خشم است كه چيزى را بگوييد كه انجام نمىدهيد . ( 3 )\r\nقطعا خدا كسانى را كه صف بسته در راه او پيكار مىكنند و در اين راه استقامت مىورزند چنان‌كه گويى بنايى پرداخته شده از سرب‌اند دوست مىدارد . ( 4 )\r\nاى مؤمنان ، از گرفتار آمدن به فرجامى چون فرجام امّت موسى بيم داشته باشيد و به پيامبرتان آزار نرسانيد و ياد كنيد هنگامى را كه موسى به قوم خود گفت : اى قوم من ، چرا با اين‌كه مىدانيد من فرستادهء خدا به سوى شما هستم مرا آزار مىدهيد ؟ پس چون با آزار موسى به باطل گرايش يافتند ، خدا هم دل‌هايشان را از گرايش به حق بازداشت و توفيق هدايت را از آنان سلب كرد . آرى ، كسانى كه پيامبران را آزار دهند فاسقند و خداوند فاسقان را هدايت نمىكند . ( 5 )\r\n\r\n","description":"","footnote":"","page_name":" 551 ","page_number":556},
  {"content":"\r\n\r\nو ياد كنيد زمانى را كه عيسى پسر مريم گفت : اى بنى اسرائيل ، من فرستادهء خدا به سوى شمايم و تورات را كه پيش از من بوده است تصديق مىكنم و شما را به پيامبرى كه پس از من مىآيد و نام او احمد است نويد مىدهم . پس هنگامى كه او ( احمد ) با دلايل و معجزات روشن به سويشان آمد رسالتش را تكذيب كردند و گفتند : اين جادويى آشكار است . ( 6 )\r\nآنان با تكذيب رسالت پيامبر در حقيقت بر خدا افترا بستند ، و چه كسى ستمكارتر است از آن كس كه بر خدا دروغ بسته باوجوداين‌كه به تسليم شدن در برابر خدا فراخوانده شده است ؟ و خدا مردم ستمكار را به راه درست نمىرساند . ( 7 )\r\nآنان مىخواهند نور خدا را با دهان خود خاموش كنند ، در صورتى كه خدا نور خود را به كمال مىرساند ، هرچند كافران آن را خوش نداشته باشند . ( 8 )\r\nاوست آن‌كه پيامبرش محمّد را با رهنمود و دين حق به رسالت فرستاد تا آن را بر همهء اديان فايق گرداند ، گرچه مشركان آن را خوش نداشته باشند . ( 9 )\r\nاى كسانى كه ايمان آورده‌ايد ، آيا شما را به تجارتى سودمند كه شما را از عذابى دردناك مىرهاند راه نمايم ؟ ( 10 )\r\nبه خدا و رسولش ايمانى راستين مىآوريد و در راه خدا با مال و جانتان جهاد مىكنيد . اين ايمان و جهاد - اگر بدانيد - براى شما بهتر است . ( 11 )\r\nاگر ايمان بياوريد و جهاد كنيد ، خدا گناهانتان را بر شما مىبخشايد و شما را در بوستان‌هاى پردرخت كه از زير آنها نهرها روان است و در خانه‌هايى خوش كه در باغ‌هاى بهشت جاودان است درمىآورد . اين است سعادت بزرگ . ( 12 )\r\nو نعمتى ديگر نيز نصيب شما خواهد شد ، كه آن را دوست مىداريد ؛ آن نصرتى از جانب خدا و فتحى نزديك است . و تو اى پيامبر ، مؤمنان را به بهشت و پيروزى بر كافران بشارت ده . ( 13 )\r\nاى كسانى كه ايمان آورده‌ايد ، خدا را با ايمان و جهاد در راه او ، و پيمودن راهى كه پيامبرش در آن گام نهاده است يارى كنيد ؛ چنان‌كه عيسى بن مريم به حواريّون گفت : چه كسانى ياران منند و مرا در سير به سوى خدا يارى مىدهند ؟ حواريّون گفتند : ماييم ياران خدا و كمك‌كاران تو . پس طايفه‌اى از بنى اسرائيل ايمان آوردند و طايفه‌اى از آنان كافر شدند ، و ما كسانى را كه ايمان آورده بودند بر دشمنانشان قدرت داديم و در نتيجه بر آنان پيروز شدند . ( 14 )\r\n\r\n","description":"","footnote":"","page_name":" 552 ","page_number":557},
  {"content":"\r\n\r\n\r\nسورهء جمعه / 62\r\nبه‌نام خداوند گسترده‌مهر مهربان\r\nآنچه در آسمان‌ها و آنچه در زمين است ، خدا را تسبيح مىگويند و او را به پاكى از هرعيب و نقصى ياد مىكنند ؛ همو كه فرمانرواى هستى و پيراسته از نيازمندى و مقتدر شكست‌ناپذيرى است كه كارهايش همه از روى حكمت است . ( 1 )\r\nاوست كه در ميان مردم عرب كه خواندن و نوشتن نمىدانستند ، پيامبرى از خودشان برانگيخت ؛ پيامبرى كه آيات خدا را بر آنان تلاوت مىكند و آنان را به وسيلهء كارهاى شايسته و اخلاق نيكو رشد مىدهد و قرآن و معارف آن را به ايشان مىآموزد ، و آنان قطعا پيش از اين در گمراهى آشكارى فرورفته بودند . ( 2 )\r\nو نيز براى جمعيت ديگرى از آن مردم كه هنوز به ايشان نپيوسته‌اند آن پيامبر را به رسالت برانگيخت . و خداست كه اراده‌اش غالب و كارهايش همه براساس حكمت است . ( 3 )\r\nاين بعثت فضل خداست كه آن را به هركه بخواهد عطا مىكند ، و او خواسته است كه آن را به محمّد ارزانى دارد ، و خدا داراى تفضّلى بزرگ است . ( 4 )\r\nداستان كسانى كه احكام و معارف تورات به آنان آموخته و بر عهده آنان نهاده شد ولى به آن عمل نكردند و به مقصد نرساندند ، همچون داستان الاغ است كه كتاب‌هايى را بر پشت خود مىبرد و از حمل كردن آنها جز خستگى نصيبى ندارد . بد است داستان مردمى كه آيات خدا را دروغ شمردند . آنان ستمكارند و خدا مردم ستمكار را هدايت نمىكند . ( 5 )\r\nبگو : اى يهوديان ، اگر تصوّر مىكنيد كه شما دوستان خداييد نه مردم ديگر ، اگر راست مىگوييد تمنّاى مرگ كنيد تا به ديدار خدا نايل شويد ، چرا كه دوست شيفتهء ديدار دوست خويش است . ( 6 )\r\nولى به سبب گناهانى كه پيش فرستاده و ستم‌هايى كه كرده‌اند هرگز تمنّاى مرگ نخواهند كرد ، و خدا به حال ستمكاران به خوبى داناست . ( 7 )\r\nبگو : مرگى كه از آن مىگريزيد قطعا به ديدار شما خواهد آمد ، سپس به سوى آن داناى نهان و آشكار بازگردانده مىشويد ، آن‌گاه شما را به حقيقت و پىآمدهاى ناگوار آنچه مىكرديد ، آگاه خواهد ساخت . ( 8 )\r\n\r\n","description":"","footnote":"","page_name":" 553 ","page_number":558},
  {"content":"\r\n\r\nاى كسانى كه ايمان آورده‌ايد ، چون در روز جمعه براى نماز جمعه بانگ اذان داده شد ، به سوى نماز كه ذكر خداست بشتابيد و دادوستد و ديگر كارها را واگذاريد . اين براى شما بهتر است اگر بدانيد . ( 9 )\r\nپس وقتى نماز جمعه گزارده شد ، رواست كه در زمين پراكنده شويد و از فضل خدا بجوييد ( در پى دستيابى به عطاياى دنيوى و اخروى خدا برآييد ) و خدا را بسيار ياد كنيد ، باشد كه سعادتمند شويد . ( 10 )\r\nاى پيامبر ، قدرناشناسان معارف دينى چون دادوستدى يا طبل و دهلى را ببينند ، به سوى آن روى مىآورند و پراكنده مىشوند و تو را در حالىكه به قرائت خطبهء نماز جمعه ايستاده‌اى رها مىكنند . بگو :\r\nپاداشى كه نزد خداست از آن طبل و دهل و از آن دادوستد بهتر است ، و خداوند بهترين روزىدهندگان است . ( 11 )\r\n\r\nسورهء منافقون / 63\r\nبه‌نام خداوند گسترده‌مهر مهربان\r\nاى پيامبر ، چون منافقان نزد تو آيند مىگويند : گواهى مىدهيم كه تو قطعا فرستادهء خدايى . و خدا مىداند كه تو قطعا فرستادهء او هستى ، و خدا گواهى مىدهد كه منافقان قطعا دروغ مىگويند و شهادتى را كه اظهار مىدارند باور ندارند . ( 1 )\r\n[ براى مصون ماندن از تعرض مؤمنان 
  ] سوگندهاى دروغ خود را سپر خويش ساخته و با توطئه‌هاى گوناگون مردم را از راه خدا بازداشته‌اند . راستى كه آنان آنچه به جاى آورده‌اند بد بوده است . ( 2 )\r\nاين بدان‌سبب است كه آنان ايمان آوردند و سپس كافر شدند [ و كفر خود را نهان داشتند 
  ] ، پس بر دل‌هايشان مهر زده شد ، ازاين‌رو حق را درك نمىكنند . ( 3 )\r\nو چون آنان را ببينى ، از آن‌جا كه آراسته و خوش‌سيما و داراى اندامى متناسبند ، هيكل‌هايشان تو را به شگفت مىآورد ، و اگر زبان بگشايند ، چون خوش‌سخن و چرب‌زبانند به سخنشان گوش مىسپارى ، ولى در واقع همچون چوب‌هايى تكيه داده بر ديوار ، شبح‌هايى بىروح‌اند كه هيچ خيرى از آنان تراوش نمىكند ؛ همواره در ترس و هراس به سر مىبرند كه مبادا نفاقشان آشكار شود ؛ ازاين‌رو هربانگى را به زيان خويش مىپندارند . آنان دشمنان تواند كه دشمنى را به نهايت رسانده‌اند ؛ از آنان برحذر باش ؛ خدا بكشدشان ؛ چگونه از حق بازداشته و به سوى باطل رانده مىشوند ؟ ( 4 )\r\n\r\n","description":"","footnote":"","page_name":" 554 ","page_number":559},
  {"content":"\r\n\r\nو هنگامى كه بخشى از خيانت‌ها و كجروىهايشان آشكار گردد و به آنان گفته شود : بياييد تا پيامبر خدا براى شما از خدا آمرزش بخواهد ، سرهايشان را برمىگردانند ، و آنان را مىبينى كه از گويندهء آن سخن روى برمىتابند و تكبّركنان از پذيرفتن سخن او خوددارى مىكنند . ( 5 )\r\nبراى آنان يكسان است چه برايشان آمرزش بخواهى يا برايشان آمرزش نخواهى . خدا هرگز آنان را نخواهد آمرزيد ، زيرا آنان فاسقند و خدا مردم فاسق را هدايت نمىكند و به راه سعادت و بهشت نمىبرد . ( 6 )\r\nاينان همان كسانىاند كه [ به قوم و قبيلهء خود 
  ] مىگويند : به مؤمنانى كه نزد رسول خدايند و او را يارى مىكنند انفاق نكنيد تا از اطراف او پراكنده شوند و او نتواند بر ما حكمرانى كند . آنان چنين مىگويند در حالىكه گنجينه‌هاى آسمان‌ها و زمين از آن خداست و هرگاه بخواهد ، ياران پيامبر را توانگر مىكند ، ولى منافقان اين حقيقت را درنمىيابند . ( 7 )\r\nمىگويند : اگر به مدينه بازگرديم ، قطعا آن‌كه عزيزتر است آن را كه زبون‌تر است از آن‌جا بيرون خواهد كرد ، و حال آن‌كه عزّت ، همه از آن خدا و پيامبرش و مؤمنان است ، امّا منافقان نمىدانند . ( 8 )\r\nاى كسانى كه ايمان آورده‌ايد ، مبادا اموال و فرزندانتان شما را از ياد خدا بازدارند كه به ورطهء نفاق درخواهيد افتاد ، و كسانى كه چنين كنند ، آنانند زيانكاران . ( 9 )\r\nو بخشى از آنچه را كه به شما ارزانى داشته‌ايم انفاق كنيد ، پيش از آن‌كه يكى از شما را مرگ دررسد و بگويد : پروردگارا ، چرا مرگ مرا اندكى به تأخير نينداختى ؟ در اين صورت صدقه مىدادم و از شايستگان مىشدم ( 10 )\r\nاين درخواست پذيرفته نمىشود ، زيرا هنگامى كه اجل كسى فرارسيد ، هرگز خدا او را به تأخير نمىافكند ، و خدا به آنچه مىكنيد آگاه است . ( 11 )\r\n\r\nسورهء تغابن / 64\r\n\r\n","description":"","footnote":"","page_name":" 555 ","page_number":560},
  {"content":"\r\n\r\nبه‌نام خداوند گسترده‌مهر مهربان\r\nآنچه در آسمان‌ها و آنچه در زمين است خدا را تسبيح مىگويند و او را به پاكى و پيراستگى از هرعيب و نقصى ياد مىكنند . فرمانروايى جهان هستى از آن اوست و ستايش نيز همه از آن اوست و او بر هركارى تواناست . ( 1 )\r\nاوست آن‌كه شما را آفريد ، پس شما دو گروه شديد ، گروهى از شما كافر و گروهى از شما مؤمنند ، و خدا به آنچه انجام مىدهيد بيناست . ( 2 )\r\nآسمان‌ها و زمين را به حق ( براى هدفى پايدار ) آفريد و به شما صورت بخشيد و اندام و قواى شما را متناسب با هدف آفرينش نيكو بياراست ، و بازگشت همگان به سوى اوست . ( 3 )\r\nاز آنچه در آسمان‌ها و زمين است ( از جمله اجزاى پراكندهء مردگان ) باخبر است ، و آنچه را پنهان مىداريد و آنچه را آشكار مىسازيد همه را مىداند ، و خدا به رازهاى نهفته در سينه‌ها به خوبى داناست . ( 4 )\r\nآيا خبر كسانى كه پيش از اين كفر ورزيدند و وزر و و بال كارشان را در همين جهان چشيدند به شما مشركان ، نرسيده است ؟ آنان در آخرت نيز عذابى دردناك خواهند داشت . ( 5 )\r\nاين فرجام شوم بدان‌سبب بود كه پيامبرانشان با دليل‌هايى روشن به سويشان مىآمدند ولى آنان مىگفتند : آيا آدميانى كه هيچ امتيازى بر ما ندارند ما را هدايت مىكنند ؟ پس كافر شدند و روى برتافتند و گمان كردند كه خدا به وجودشان نيازمند است و آنان را هلاك نمىكند ، در صورتى كه خدا از آنان بىنياز بود ، و خدا از همه‌چيز بىنياز است و بر كارهايش كه همه زيباست ستايش مىشود . ( 6 )\r\nكسانى كه كافر شدند ، پنداشتند كه هرگز از گورها برانگيخته نمىشوند . بگو : چرا ، به پروردگارم سوگند كه قطعا برانگيخته خواهيد شد ، سپس شما را به حقيقت و پىآمدهاى ناگوار آنچه كرده‌ايد آگاه خواهند ساخت ، و اين بر خدا آسان است . ( 7 )\r\nپس به خدا و فرستاده‌اش محمّد و به قرآن روشنىبخش كه ما آن را فروفرستاده‌ايم ايمان بياوريد ، و خدا به آنچه مىكنيد آگاه است و شما را به آن سزا مىدهد . ( 8 )\r\nدر روزى برانگيخته مىشويد كه خدا شما را در آن روز كه روز جمع شدن همگان است ، براى داورى گرد مىآورد . آن روز روز آشكار شدن زيان‌ها و نيرنگ‌هايى است كه مردمان به يكديگر زده‌اند .\r\nو هركس به خدا ايمان بياورد و كارى شايسته كند ، خدا بدىهاى او را از او مىزدايد و او را به بوستان‌هاى پردرخت كه نهرها از زير آنها روان است درمىآورد ، در حالىكه براى هميشه در آن جاودانه‌اند . اين است سعادت بزرگ . ( 9 )\r\n\r\n","description":"","footnote":"","page_name":" 556 ","page_number":561},
  {"content":"\r\n\r\nو كسانى كه كافر شدند و آيات ما را دروغ انگاشتند اهل آتشند و در آن ماندگار خواهند بود ، و آن بد بازگشتگاهى است . ( 10 )\r\nهيچ گزندى جز به اذن خدا به كسى نمىرسد ؛ و هركس به خدا ايمان بياورد ، خدا دل او را به درك ربوبيت عالم الهى راه مىنمايد ، و خدا به هرچيزى به خوبى داناست . ( 11 )\r\nو خدا را فرمان بريد و به آيينى كه براى شما مقرّر كرده است پاىبند باشيد و به دستورات پيامبر گردن نهيد ؛ پس اگر روى برتافتيد ، پيامبر شما را به انجام فرمان الهى و دستورات خود وادار نخواهد كرد ، چرا كه بر عهدهء فرستادهء ما جز ابلاغ آشكار پيام چيزى نيست . ( 12 )\r\nخداست كه معبودى شايستهء پرستش جز او نيست ؛ پس غير او را فرمان نبريد كه فرمانبردارى خود نوعى پرستش است ، و مؤمنان بايد در امور خود تنها بر خدا توكل كنند . ( 13 )\r\nاى كسانى كه ايمان آورده‌ايد ، قطعا برخى از همسران و فرزندان شما دشمن شما هستند و مىخواهند شما را از پاىبندى به ايمان و كارهاى شايسته بازدارند ؛ از آنان برحذر باشيد . و اگر از خطايشان درگذريد و بدون هيچ سرزنشى از آنان چشم‌پوشى كنيد و آنان را ببخشاييد ، خدا شما را مىآمرزد و از رحمت خود برخوردار مىسازد ، چرا كه خداوند آمرزنده و مهربان است . ( 14 )\r\nجز اين نيست كه اموال و فرزندان شما وسيلهء آزمايش شما هستند ، پس مبادا آنها شما را به خود مشغول كنند و از طاعت خدا بازدارند كه پاداش بزرگ تنها نزد خداست . ( 15 )\r\nپس تا مىتوانيد از خدا پروا كنيد و سخنش را بشنويد و او را فرمان بريد و از اموالتان انفاق كرده و خيرى براى خود پيش فرستيد . و هركس از بخل و آز نفس خود مصون بماند و از بخشش اموال خود به ديگران دلتنگ نشود ، آنانند سعادتمندان . ( 16 )\r\nاگر با انفاق خود ، به خدا وامى نيكو دهيد ، خدا هنگام پرداخت آن ، آن را دوچندان به شما بازمىگرداند و شما را مىآمرزد ، و خدا بسيار سپاسگزار و بردبار است . ( 17 )\r\nاو داناى نهان و آشكار و شكست‌ناپذير و حكيم است . ( 18 )\r\n\r\nسورهء طلاق / 65\r\n\r\n","description":"","footnote":"","page_name":" 557 ","page_number":562},
  {"content":"\r\n\r\nبه‌نام خداوند گسترده‌مهر مهربان\r\nاى پيامبر و اى كسانى كه پيرو پيامبريد ، هنگامى كه خواستيد زنان را طلاق دهيد ، در زمانى كه مىتواند عدّهء آنان آغاز شود طلاقشان دهيد و شمار عدّه را نگه داريد تا حقوق و احكامى كه بر آن مترتب است ضايع نشود ، و از خدا كه پروردگار شماست پروا كنيد . آنان را در دوران عدّه از خانه‌هايى كه در آن سكونت داشته‌اند بيرون مكنيد و خودشان نيز بيرون نروند ، مگر اين‌كه مرتكب كار زشت آشكارى شوند . اينها حدود خداست ، و هركس از حدود خدا تجاوز كند ، بر خود ستم كرده است . تو نمىدانى ، شايد بعد از اين [ كه مطلّقه مدّتى در خانهء شوهر به سر برد 
  ] خدا كارى را پديد آورد كه از طلاق پشيمانى حاصل شود و زندگى به حالت نخست بازگردد . ( 1 )\r\nو هنگامى كه زنان مطلّقه به پايان عدّهء خود نزديك شدند ، يا به آنان رجوع كنيد با اين هدف كه با آنان معاشرت نيكو داشته باشيد و حقوقشان را رعايت كنيد و يا بگذاريد عدّه‌شان به سرآيد و به خوبى و با رعايت حقوقشان از آنان جدا شويد ، و در صورت جدايى ، دو مرد از خودتان ( از مؤمنان ) را كه عادلند بر طلاق گواه گيريد ، و گواهى را براى خدا برپا داريد . اينها احكامى هستند كه هركس به خدا و روز قيامت ايمان دارد بدانها پند داده مىشود ، و هركس از خدا پروا بدارد و حدود الهى را رعايت كند ، خدا براى بيرون شدن او از تنگناها راهى پديد مىآورد . ( 2 )\r\nو از جايى كه تصوّر نمىكند ، به او روزى مىرساند و نيازهاى زندگىاش را بر طرف مىسازد . و هركس بر خدا توكل كند ، خدا براى تأمين سعادت او بس است ؛ چرا كه خدا كار خود را به انجام مىرساند . و خدا براى هرچيزى اندازه‌اى قرار داده است . ( 3 )\r\nو از زنان شما آنان كه از ديدن خون حيض نوميدند ، اگر شك داريد كه آيا به سنّ يائسگى رسيده‌اند يا به سبب عارضه‌اى حايض نمىشوند ، عدّهء آنان سه ماه است ، و عدّهء زنانى كه در سال‌هاى عادت به سر مىبرند ولى خون نديده‌اند ، نيز سه ماه است ، و سرآمد عدّهء زنان باردار اين است كه وضع حمل كنند . و هركس از خدا پروا كند ( به احكام و مقرّرات الهى پاىبند باشد ) ، خدا براى او در كارش آسانى پديد مىآورد . ( 4 )\r\nاين فرمان خداست كه آن را به سوى شما فروفرستاده است ؛ و هركس از خدا پروا كند و به فرمان او گردن نهد ، خدا گناهان صغيرهء او را مىبخشد و مزدى را كه از آن اوست بزرگ و پربار مىگرداند . ( 5 )\r\n\r\n","description":"","footnote":"","page_name":" 558 ","page_number":563},
  {"content":"\r\n\r\nشما بايد زنان مطلّقهء خود را در دوران عدّه در همان‌جا كه خود سكونت داريد و به اندازهء توانتان آن را فراهم نموده‌ايد جاى دهيد ، و نبايد با كاستن از نفقه يا جايگاه سكونتشان به آنان زيان برسانيد تا عرصه را برايشان تنگ و آنان را دچار مشقّت كنيد . و اگر باردارند ، بايد تا هنگامى كه وضع حمل كنند خرجشان را بدهيد . و اگر براى شما فرزندتان را شير دهند ، مزد شير دادنشان را به آنان بدهيد و در امر فرزندتان با يكديگر مشورت كنيد و بر آنچه متعارف است توافق نماييد . و اگر هريك از شما چيزى را از ديگرى خواست كه بر او دشوار است و در نتيجه به توافق نرسيديد ، هرچه زودتر زن ديگرى كودك را براى پدر [ به خواست و هزينهء او 
  ] شير مىدهد . ( 6 )\r\nبايد آن‌كه توانگر است ، نفقهء همسر مطلّقه‌اش را كه به فرزند او شير مىدهد توسعه بخشد ، و آن‌كه روزى بر او تنگ شده است ، بايد در حدّى كه خدا به او نعمت داده است نفقه دهد . خدا هيچ‌كس را جز به قدر آنچه به او داده است تكليف نمىكند .\r\nديرى نخواهد گذشت كه خدا پس از سختى آسانى پديد مىآورد . ( 7 )\r\nو چه بسيار شهرها كه مردم آن از فرمان پروردگار خود و پيامبران او سرپيچيدند و ما در حسابرسى بر آنان سخت گرفتيم و در اين جهان با عذابى بىسابقه آنان را كيفر داديم . ( 8 )\r\nپس وزر و و بال كار خود را چشيدند و فرجام كارشان نيز زيانكارى است . ( 9 )\r\nچرا كه خداوند در سراى آخرت براى آنان عذابى سخت آماده كرده است . پس اى خردمندانى كه ايمان آورده‌ايد ، در فرجام سرپيچى از فرمان خدا و پيامبر بينديشيد و از خدا پروا كنيد كه همانا خدا پيامبرى كه سود و زيانتان را به شما يادآورى مىكند به سوى شما برانگيخته است ؛ ( 10 )\r\nپيامبرى كه آيات روشنگر خدا را بر شما تلاوت مىكند تا كسانى را كه ايمان آورده و كارهاى شايسته كرده‌اند از تاريكىها درآورد و به سوى نور ببرد ، و هركس به خدا ايمان آورد و كارى شايسته كند خدا او را به بوستان‌هايى آكنده از درختان كه از زير آنها نهرها روان است درمىآورد ، در حالىكه براى هميشه در آن جاودانه‌اند . به راستى خدا براى او رزقى نيكو فراهم آورده است ( در دنيا ايمان و عمل شايسته را روزى او ساخته و در آخرت بهشت را به او ارزانى مىدارد ) . ( 11 )\r\nخدا همان كسى است كه هفت آسمان را آفريد و از زمين نيز مانند آنها را پديد آورد . فرمان از جانب او صادر مىشود و از ميان آسمان‌ها يكى پس از ديگرى فرود مىآيد تا به زمين مىرسد .\r\nآرى ، چنين مقرر شده است تا بدانيد كه خدا بر انجام هركارى تواناست و علم او بر هرچيزى احاطه دارد . ( 12 )\r\n\r\n","description":"","footnote":"","page_name":" 559 ","page_number":564},
  {"content":"\r\n\r\n\r\nسورهء تحريم / 66\r\nبه‌نام خداوند گسترده‌مهر مهربان\r\nاى پيامبر ، چرا سوگند ياد مىكنى و چيزى را كه خدا بر تو حلال كرده است ، بر خود حرام مىكنى و بدان رضايت همسرانت را مىجويى ؟ در حالىكه خدا آمرزنده و مهربان است ، ( 1 )\r\nخدا گشودن سوگندهايتان را براى شما مقرّر داشته و آن را با پرداخت كفّاره بر شما روا دانسته است ، و خدا سرپرست شماست و امورتان را با قوانين و مقررات خود تدبير مىكند و او دانا و حكيم است . ( 2 )\r\nو زمانى [ را ياد كنيد 
  ] كه پيامبر به يكى از همسرانش ( حفصه ) سخنى به راز گفت و از او خواست كه آن را نهان دارد ولى او نافرمانى كرد . پس چون آن راز را ( با عايشه ) بازگفت و خدا پيامبر را از آشكار شدن رازش آگاه ساخت ، پيامبر بخشى از آن را اظهار كرد و از اظهار بخشى ديگر صرف‌نظر نمود . پس هنگامى كه پيامبر همسرش ( حفصه ) را از آشكار شدن آن راز خبر داد ، او گفت : چه كسى اين را به تو خبر داده است ؟ پيامبر گفت : خداى دانا به آشكار و نهان و آگاه از افكار و انديشه‌ها ، مرا از آن آگاه ساخته است . ( 3 )\r\nشما دو زن با اين عملى كه مرتكب شده‌ايد دل‌هايتان به انحراف كشيده شده و لازم است توبه كنيد ؛ پس اگر به سوى خدا بازگرديد و از آزار پيامبر دست برداريد [ كارى شايسته كرده‌ايد 
  ] ، و اگر بر ضدّ او همداستان شويد ، خداوند خود ياور اوست و جبريل و صالحى از مؤمنان نيز ياور اويند ، و علاوه بر اينان ، فرشتگان هم پشتيبان او خواهند بود . ( 4 )\r\nاگر پيامبر همهء شما را طلاق دهد ، اميد است پروردگارش همسرانى بهتر از شما به او عوض دهد ؛ زنانى كه تسليم فرمان خدا و باايمان و فرمانبردار فروتن و توبه‌كننده و پرستشگر خدا و اهل روزه باشند ، بيوه و دوشيزه . ( 5 )\r\nاى كسانى كه ايمان آورده‌ايد ، خود و خانواده‌هايتان را از آتشى كه هيزمش مردم و سنگ‌ها خواهند بود ، نگه داريد . بر آن آتش فرشتگانى سختگير و نيرومند گمارده شده‌اند ، كه از آنچه خدا به آنان فرمان داده است سرپيچى نمىكنند و آنچه را كه بدان مأمور شده‌اند انجام مىدهند . ( 6 )\r\n[ به كافران مىگويند : 
  ] اى كسانى كه كفر ورزيده‌ايد ، امروز هيچ عذر و حجتى بر بىگناهى خود نياوريد زيرا جز اين نيست كه كارهايى كه مىكرديد سزاى شما قرار داده مىشود . ( 7 )\r\n\r\n","description":"","footnote":"","page_name":" 560 ","page_number":565},
  {"content":"\r\n\r\nاى كسانى كه ايمان آورده‌ايد ، به خدا بازگرديد و توبه كنيد ، توبه‌اى كه شما را از روى آوردن به گناه بازدارد ؛ اميد است پروردگارتان گناهانتان را از شما بزدايد و شما را در بوستان‌هايى با درختانى انبوه كه از زير آنها نهرها روان است درآورد . اين موهبت در روزى به شما داده مىشود كه خدا در آن روز پيامبرش را با خلف وعده سرافكنده نمىكند ، و كسانى كه ايمان آورده‌اند در آن روز با وى خواهند بود . نورشان پيشاپيش آنان و در طرف راستشان به سرعت پيش مىرود ؛ چرا كه خود شتابان به سوى درجات قرب الهى در حركتند ؛ مىگويند :\r\nپروردگارا ، نور ما را براى ما كامل گردان و گناهانمان را بر ما ببخشاى كه تو بر هركارى توانايى . ( 8 )\r\nاى پيامبر ، با كافران و منافقان جهاد كن و بر آنان سخت گير ؛ جايگاهشان دوزخ است و آن بد بازگشتگاهى است . ( 9 )\r\nخداوند براى كسانى كه كفر ورزيده‌اند ، همسر نوح و همسر لوط را مثل آورده كه هردو در زوجيّت دو بندهء شايسته از بندگان ما بودند ولى به آنان خيانت كردند و پيوندشان با آن شايستگان هيچ سودى به حالشان نكرد و از يارى خدا ذره‌اى بىنيازشان نساخت و به آن دو زن گفته شد : با كسانى كه به آتش درمىآيند ، به آتش درآييد . ( 10 )\r\nو خداوند براى كسانى كه ايمان آورده‌اند ، همسر فرعون را مثل آورده است ، آن‌گاه كه گفت : پروردگارا ، براى من در جوار قرب خودت در بهشت خانه‌اى بنا كن و مرا از فرعون و كردارش رهايى بخش ، و از اين مردم ستمگر نجاتم ده . ( 11 )\r\nو براى آنان مريم دختر عمران را نيز مثل آورده است ، همان كسى كه دامن خود را از آلودگى پاك نگه داشت و به اين سبب ما از روح خود در آن دميديم و او سخنان پروردگارش و كتاب‌هاى او را تصديق كرد و از كسانى بود كه با فروتنى خدا را اطاعت مىكردند . ( 12 )\r\n\r\n","description":"","footnote":"","page_name":" 561 ","page_number":566},
  {"content":"\r\n\r\n\r\nسورهء ملك / 67\r\nبه‌نام خداوند گسترده‌مهر مهربان\r\nپرخير و بركت است خداوندى كه فرمانروايى به دست اوست و او بر هر كارى تواناست . ( 1 )\r\nهمان‌كه مرگ و زندگى را آفريد تا شما را بيازمايد و مشخص كند كه كدامتان نيكوكارتريد ؛ و اوست آن مقتدر شكست‌ناپذيرى كه آمرزندهء گناهان شماست . ( 2 )\r\nهمان‌كه هفت آسمان را به صورت طبقه‌طبقه آفريد . تو اى كسى كه چشم بينا دارى ، در آفريده‌هاى خداى رحمان هيچ اختلاف و تفاوتى نمىبينى ، چرا كه همه روى به سوى هدفى دارند كه برايشان مقرر شده است و براى رسيدن به مقصد خود از شرايط لازم برخوردارند . باز چشم به سوى آفريده‌ها برگردان و با دقت در آنها بنگر ، آيا خلل و نقصانى در آنها مىبينى ؟ ( 3 )\r\nسپس باز هم چشم به سوى آنها برگردان و بارها به دقت در آنها بنگر ، سرانجام ديده‌ات فرومانده به سوى تو بازمىگردد ، در حالىكه خسته است و هيچ خلل و نقصانى در آفرينش نديده است . ( 4 )\r\nو به راستى ما نزديك‌ترين آسمان به زمين را با ستارگانى همچون چراغ بياراستيم ، و از آن ستارگان تيرهايى براى راندن شياطين ( جنّيان شرور ) پديد آورديم و براى آنان عذاب آتش افروخته آماده كرده‌ايم . ( 5 )\r\nو براى كسانى كه منكر ربوبيت پروردگارشان شدند عذاب دوزخ خواهد بود و آن بد بازگشتگاهى است . ( 6 )\r\nهنگامى كه در دوزخ افكنده شوند نعرهء دمش آن را مىشنوند و بدين‌طريق آنان را در خود فرومىبرد و پيوسته مىجوشد و آنان را بالا و پايين مىبرد . ( 7 )\r\nنزديك است از شدّت خشم پاره‌پاره شود . هرگاه گروهى از كافران در آن افكنده شوند ، فرشتگان نگهبان آن ، سرزنش‌كنان از آنان مىپرسند : مگر براى شما پيامبرى هشداردهنده نيامد ؟ ( 8 )\r\nمىگويند :\r\nچرا ، پيامبرى هشداردهنده براى ما آمد ولى او را تكذيب كرديم و گفتيم : خداوند هيچ‌چيزى فرونفرستاده است و شما مدّعيان نبوت جز در گمراهى بزرگى نيستيد . ( 9 )\r\nو مىگويند : اگر سخن پيامبران را مىشنيديم و مىپذيرفتيم يا حق را آن‌گاه كه بيان كردند با خردورزى درمىيافتيم امروز در زمرهء همدمان اين آتش افروخته نبوديم . ( 10 )\r\nو به گناه خود اعتراف مىكنند ، پس ذلّت و نابودى بر اهل اين آتش افروخته باد . ( 11 )\r\nامّا مؤمنان ، همانان كه از پروردگارشان كه از ديدشان نهان است مىهراسند ، آمرزش و پاداشى بزرگ خواهند داشت . ( 12 )\r\n\r\n","description":"","footnote":"","page_name":" 562 ","page_number":567},
  {"content":"\r\n\r\nو براى خدا يكسان است ، چه سخن خود را به راز گوييد يا آن را با صداى بلند آشكار سازيد ، همه را مىداند ؛ زيرا او به افكار و انديشه‌هاى نهفته در سينه‌ها به خوبى آگاه است ؛ پس مبادا تصور كنيد كه رستاخيز و بررسى اعمال انسان‌ها امكان‌پذير نيست . ( 13 )\r\nآيا آن كسى كه بشر را آفريده است ، از گفتار و كردار و انديشه‌هاى او بىخبر است ؟ هرگز ، او در درون هرچيزى نفوذ دارد و از تاروپود آن باخبر است . ( 14 )\r\nاوست آن‌كه زمين را همچون چهارپايى رام در اختيار شما قرار داد ، پس در اطراف و اكناف آن رهسپار شويد و از رزقى كه خدا براى شما مقرّر داشته و شما آن را با تلاش خود به دست مىآوريد بهره ببريد ، و [ بدانيد كه بازگشت شما به سوى خداست و 
  ] زنده كردن مردگان تنها به حكم اوست . ( 15 )\r\nآيا شما كه ربوبيت خدا را بر جهان هستى انكار مىكنيد از آن فرشتگانى كه در آسمانند ايمنيد كه زمين را بشكافند و شما را در آن فروبرند ، پس ناگهان زمين به لرزه درآيد ؟ ( 16 )\r\nآيا از آنان كه در آسمانند ايمنيد كه بر شما تندبادى بفرستند كه سنگبارانتان كند ؟ به زودى خواهيد دانست كه هشدار من چگونه است . ( 17 )\r\nاگر باور نمىكنند ، در سرگذشت امّت‌هاى پيشين بينديشند ؛ همانا كسانى كه پيش از اينان بودند ، ربوبيّت مرا انكار و پيامبرانم را تكذيب نمودند و به عذاب گرفتار شدند ؛ پس [ بنگرند كه 
  ] عقوبت من چگونه بود . ( 18 )\r\nآيا به پرندگان كه بالاى سرشان در حال پروازند و بال‌هاى خود را مىگشايند و جمع مىكنند ، نظر ندوخته‌اند ؟ جز خداى رحمان هيچ كس آنها را در آسمان نگاه نمىدارد . قطعا او به هرچيزى بيناست . ( 19 )\r\nبلكه كيست آن‌كس كه گفته مىشود به جاى خداى رحمان سپاه شماست و شما را در برابر عذاب الهى - اگر عذابى براى شما بخواهد - يارى مىدهد ؟ كافران جز در فريب فرونرفته‌اند ؛ چرا كه مىپندارند معبودانشان ياور آنانند . ( 20 )\r\nبلكه كيست آن كس كه گفته مىشود اگر خدا رزقش را از شما بازدارد او به شما روزى مىدهد ؟ آنان خود مىدانند كه چنين كسى وجود ندارد ، ولى همچنان در سركشى و گريز از حق فرورفته‌اند . ( 21 )\r\nآيا آن كس كه بر چهرهء خويش درافتاده و واژگونه سير مىكند در نتيجه پيش روى خود را نمىبيند راهياب‌تر است يا آن‌كس كه استوار بر راهى راست حركت مىكند و راه و مقصد خود را نظاره‌گر است ؟ كافران حق گريز و مؤمنان حق‌جو در مثل اين‌گونه‌اند . ( 22 )\r\nبگو : خداست آن‌كس كه شما را پديد آورده و براى شما گوش‌ها و ديده‌ها و دل‌ها قرار داده است و شما بايد خدا را بر اين نعمت‌ها سپاس گوييد ولى اندك سپاسگزارى مىكنيد . ( 23 )\r\nبگو : اوست كه شما را در زمين آفريد ، و پس از مرگتان زنده مىشويد و شما را دسته‌جمعى به سوى او روانه مىكنند . ( 24 )\r\nآنان مىگويند : اگر راست مىگوييد كه رستاخيزى در كار است ، اين وعده كى تحقق خواهد يافت ؟ ( 25 )\r\nبگو : علم آن تنها نزد خداست و من هم فقط پيامبرى اخطارگرم كه پيامم را به روشنى به شما ابلاغ مىكنم . ( 26 )\r\n\r\n","description":"","footnote":"","page_name":" 563 ","page_number":568},
  {"content":"\r\n\r\nو هنگامى كه آن وعده را نزديك ببينند ، چهرهء كسانى كه آن را انكار مىكردند اندوهبار مىشود و آثار ناكامى و نوميدى در آنها آشكار مىگردد و به آنان گفته مىشود : اين است همان چيزى كه پيوسته آن را مىطلبيديد و مىگفتيد : اين وعده كى فرامىرسد ؟ ( 27 )\r\nاى پيامبر ، به آنان كه همواره حوادث ناگوار را براى تو و پيروانت آرزو مىكنند بگو :\r\nبه من خبر دهيد ، اگر خدا مرا و هر كه را با من است نابود كند يا ما را مورد رحمت قرار دهد ، چه كسى شما كافران را پناه مىدهد و از عذابى دردناك مىرهاند ؟ ( 28 )\r\nبگو :\r\nآن‌كسى كه من شما را به بىهمتا دانستن او فرامىخوانم و شما از او مىخواهيد كه مرا هلاك كند ، همان خداى رحمان است كه ما به او ايمان آورده و فقط بر او توكل كرده‌ايم . پس به زودى خواهيد دانست كه از ما و شما چه‌كسى در گمراهى آشكارى قرار داشته است . ( 29 )\r\nبگو : به من خبر دهيد ، اگر آب [ مورد نياز 
  ] شما در زمين فرورود ، چه‌كسى آبى روان براى شما خواهد آورد ؟ ( 30 )\r\n\r\nسورهء قلم / 68\r\nبه‌نام خداوند گسترده‌مهر مهربان\r\nنون . سوگند به قلم و آنچه با قلم مىنويسند ، ( 1 )\r\nكه تو در پرتو نعمت رسالتى كه پروردگارت به تو عطا كرده است ، به جنون مبتلا نيستى و نخواهى شد . ( 2 )\r\nو قطعا براى تو پاداشى پايان‌ناپذير خواهد بود . ( 3 )\r\nو راستى تو خلق‌وخويى نيكو و و الا دارى . ( 4 )\r\nبه زودى تو مىبينى و آنان نيز خواهند ديد ، ( 5 )\r\nكه كدام‌يك از شما بىخرد و گرفتار جنونند . ( 6 )\r\nهمانا پروردگارت به كسى كه از راه او منحرف شده داناتر است ، و همو به كسانى كه ره يافته‌اند آگاه‌تر است . ( 7 )\r\nپس اى پيامبر ، از آنان كه تو را دروغ‌پرداز شمردند پيروى مكن . ( 8 )\r\nآنان دوست دارند كه تو در كار دين خود كوتاهى كنى و اندك گرايشى به آيينشان نشان دهى در اين صورت آنان هم در دين خود مسامحه مىكنند و به دين تو اندك گرايشى نشان مىدهند . ( 9 )\r\nتو نبايد پيروى كنى از هركسى كه بسيار قسم مىخورد ، كم‌خرد و كوته‌انديش است ، ( 10 )\r\nبسيار عيبجو و سخن‌چين است و حرف اين و آن را براى فسادگرى به ديگران مىرساند ؛ ( 11 )\r\nبازدارندهء مردم از كار خير است و تجاوزكار و گناه‌پيشه است ؛ ( 12 )\r\nعلاوه‌براين صفات زشت ، درشت‌خوى و بىريشه است . ( 13 )\r\nاو به سبب اين‌كه مال دارد و از پسرانى چند برخوردار است ، گرفتار اين صفات زشت شده است . ( 14 )\r\nهنگامى كه آيات ما بر او تلاوت شود مىگويد : اينها افسانه‌هايى است كه مردم نخستين بافته‌اند . ( 15 )\r\n\r\n","description":"","footnote":"","page_name":" 564 ","page_number":569},
  {"content":"\r\n\r\nبه زودى در آخرت بر بينى چنين كسى نشانهء آشكار ذلّت و حقارت مىنهيم . ( 16 )\r\nما تكذيب‌كنندگان رسالت را گرفتار عذاب كرديم ؛ چنان‌كه صاحبان آن بوستان را دچار بلا ساختيم ، آن‌گاه كه سوگند ياد كردند كه بامدادان ميوه‌هاى باغشان را براى خود بچينند ، ( 17 )\r\nو سهمى براى تهيدستان استثنا نكنند . ( 18 )\r\nپس همان شب ، در حالىكه خفته بودند ، بلايى از جانب پروردگارت بر گرد آن بوستان به گردش درآمد . ( 19 )\r\nو آن باغ بسوخت و چون شب تار ، سياه گشت . ( 20 )\r\nو صبحگاهان بىخبر از آنچه روى داده ، يكديگر را ندا دردادند ، ( 21 )\r\nكه اگر قصد چيدن ميوه‌ها را داريد ، در اين پگاه به مزرعهء خود درآييد . ( 22 )\r\nپس به راه افتادند در حالىكه آهسته باهم مىگفتند ، ( 23 )\r\nكه امروز نبايد هيچ بينوايى در بوستانتان بر شما درآيد . ( 24 )\r\nپس صبحگاهان با اين تصميم كه بينوايان را باز دارند ، به باغ خود روى آوردند . ( 25 )\r\nوقتى ديدند باغشان سوخته است ، گفتند : قطعا ما از راه صواب منحرف شده‌ايم ؛ ( 26 )\r\nبلكه از مزرعهء خود نيز محروم گشته‌ايم . ( 27 )\r\nبهترينشان گفت : آيا به شما نگفتم : چرا خدا را به پاكى ياد نمىكنيد و از اين تصميم نادرست به درگاه او توبه نمىكنيد ؟ ( 28 )\r\nگفتند : پروردگار ما از هرعيب و نقصى پيراسته است ، به يقين ما ستمكار بوديم . ( 29 )\r\nپس روى به يكديگر آوردند و زبان به ملامت هم گشودند . ( 30 )\r\nگفتند : اى واى بر ما كه سركشى كرديم ، ما از مرز بندگى خدا خارج شديم ، ( 31 )\r\nاميد است پروردگارمان بهتر از اين باغ را به ما عوض دهد ، زيرا كه ما از غير او روى برتافته و با رغبت به پروردگار خويش گرويده‌ايم . ( 32 )\r\nعذاب اين‌گونه است و عذاب آخرت قطعا بزرگ‌تر است . اى كاش مىدانستند . ( 33 )\r\nهمانا براى تقواپيشگان نزد پروردگارشان بوستان‌هايى بهشتى سرشار از نعمت است كه به هيچ رنج و محنتى آميخته نيست . ( 34 )\r\nبا اين وصف آيا شما مشركان مىپنداريد كه ما فرمانبرداران را همچون گناهكاران قرار مىدهيم و به هردو گروه در آخرت ناز و نعمت مىبخشيم ؟ ( 35 )\r\nشما را چه شده است ؟ چگونه داورى مىكنيد ؟ ( 36 )\r\nيا مگر شما كتابى آسمانى داريد كه در آن چنين مىخوانيد ، ( 37 )\r\nكه براى شما در آخرت همان چيزى خواهد بود كه آن را برمىگزينيد و آن چيز بهشت است ؟ ( 38 )\r\nيا مگر شما تا روز قيامت پيمان‌هايى بىنهايت استوار بر عهدهء ما داريد كه هرچه شما حكم مىكنيد همان حق شما باشد ؟ ( 39 )\r\nاى پيامبر ، از مشركان بپرس كدام‌يك از آنان بر عهده مىگيرد كه روز قيامت ميان فرمانبرداران و گناهكاران برابرى برقرار كند ؟ ( 40 )\r\nيا مگر مجرمان را خدايانى است شريك خداوند كه به شفاعتشان خداوند آنان را با فرمانبرداران برابر مىكند ؟ اگر راست مىگويند ، شريكانى را كه براى خدا پنداشته‌اند بياورند و معرفى كنند . ( 41 )\r\nاى پيامبر ، ياد كن روزى را كه كار به شدت دشوار مىشود ، آن روز چيزى جز سجده و بندگى خدا كارساز نيست و مشركان به سجده در برابر خدا فراخوانده مىشوند ولى نمىتوانند سجده كنند . ( 42 )\r\n\r\n","description":"","footnote":"","page_name":" 565 ","page_number":570},
  {"content":"\r\n\r\nاين در حالى است كه ديدگانشان فروافتاده و خفّت و خوارى بر تمام وجودشان چيره شده است . آنان در آن روز توان سجده كردن ندارند ، زيرا در دنيا به سجده براى خدا فراخوانده مىشدند و تندرست هم بودند ولى از سر تكبّر امتناع مىورزيدند . ( 43 )\r\nپس مرا با كسانى كه اين سخن ( قرآن ) را دروغ مىانگارند واگذار كه به تدريج آنان را از جايى كه درنمىيابند ، به ورطهء هلاكت فروخواهيم افكند . ( 44 )\r\nو به آنان مهلت مىدهم تا هرچه بخواهند نافرمانى كنند ، و اين تدبير من دربارهء آنهاست ، قطعا تدبير من استوار است . ( 45 )\r\nيا مگر از آنان براى تبليغ رسالتت مزدى مىطلبى كه در نتيجه زيان مىبينند و بر اثر آن گرانبار مىشوند و براى رهايى از آن ، حقيقت را نمىپذيرند و مىگويند :\r\nفرمانبرداران و مجرمان در روز رستاخيز باهم برابرند ؟ ( 46 )\r\nيا مگر جهان غيب كه خاستگاه پديده‌ها و مقدرات است در اختيار آنان است تا آنچه را مىپسندند تثبيت كنند و مقدر سازند ؟ ( 47 )\r\nپس در برابر حكم پروردگارت كه به آنان مهلت مىدهد و به تدريج آنان را به سقوط مىكشاند ، شكيبا باش و در عذابشان شتاب مخواه و مانند يونس آن همدم ماهى مباش ، آن‌گاه كه در شكم ماهى خدا را ندا داد و به تقصير خود اعتراف كرد در حالىكه آكنده از غم و اندوه بود . ( 48 )\r\nاگر لطفى از جانب پروردگارش شامل حال او نمىشد و توبه‌اش پذيرفته نمىگشت ، از شكم ماهى ، نكوهش شده به زمينى بىگياه افكنده مىشد . ( 49 )\r\nولى با پذيرفته شدن توبه‌اش ، ديگر درخور نكوهش نبود ، بلكه پروردگارش او را برگزيد و از شايستگانش گردانيد . ( 50 )\r\nو آنان كه كافر شده‌اند ، هنگامى كه آيات قرآن را كه كتابى يادآور است شنيدند ، نزديك بود تو را چشم بزنند ، با اين حال مىگويند :\r\nقطعا او گرفتار جنون ، و قرآنش الهام شياطين است ؛ ( 51 )\r\nدر صورتى كه آن جز تذكارى براى جهانيان نيست . ( 52 )\r\n\r\nسورهء حاقّه / 69\r\nبه‌نام خداوند گسترده‌مهر مهربان\r\nآن حقيقت ثابت ! ( 1 )\r\nچيست آن حقيقت ؟ ( 2 )\r\nو چه‌چيز تو را آگاه ساخت كه آن حقيقت چيست ؟ ( 3 )\r\nآن ، قيامت در هم كوبنده است كه قوم ثمود و عاد آن در هم كوبنده را دروغ شمردند . ( 4 )\r\nامّا ثموديان با آن صاعقهء طغيانگر به هلاكت رسيدند . ( 5 )\r\nو امّا عاديان با تندبادى سرد و سركش نابود شدند . ( 6 )\r\nخدا آن را هفت شب و هشت روز پياپى بر آنان مسلّط كرد ، در آن مدّت آن مردم را بر زمين افتاده مىبينى كه گويى تنه‌هاى نخل‌هايى فروافتاده و ميان‌تهىاند . ( 7 )\r\nاينك آيا از آنان كسى را بر جاى مانده مىبينى ؟ ( 8 )\r\n\r\n","description":"","footnote":"","page_name":" 566 ","page_number":571},
  {"content":"\r\n\r\nفرعون و كسانى كه پيش از او بودند و پيامبران را تكذيب كردند و نيز قوم لوط ، مردم آن شهرهاى زيرورو شده راه پرستش را به خطا پيمودند . ( 9 )\r\nو فرستادهء پروردگارشان را نافرمانى كردند و خدا هم آنان را به كيفرى سخت گرفت . ( 10 )\r\nبه راستى ما - آن‌گاه كه در عصر نوح آب طغيان كرد - پيشينيان شما را بر آن كشتى سوار كرديم ، ( 11 )\r\nتا آن را براى شما مايهء تذكر و عبرتى قرار دهيم و گوشى شنوا آن را در دل جاى دهد . ( 12 )\r\nپس آن‌گاه كه براى زنده شدن مردگان ، تنها يك بار در صور دميده شود ، ( 13 )\r\nو زمين و كوه‌ها از جاى برداشته و يكباره خرد و ذرّه‌ذرّه شوند ، ( 14 )\r\nآن روز است كه رستاخيز به وقوع خواهد پيوست . ( 15 )\r\nو آسمان از هم مىشكافد و آن روز است كه آسمان سست خواهد بود . ( 16 )\r\nو فرشتگان در اطراف آن مستقرند و عرش پروردگارت را در آن روز هشت تن بر فراز آنان حمل مىكنند . ( 17 )\r\nدر آن روز شما با عقايد و اعمالتان بر خدا عرضه مىشويد ، آن روز هيچ نهانى از باورها و رفتارهاى شما ، پوشيده نمىماند . ( 18 )\r\n[ و كارنامهء اعمالتان به شما داده مىشود ، 
  ] امّا كسى كه كارنامه‌اش به دست راستش داده شود ، مىگويد : اى فرشتگان ، كارنامهء مرا بگيريد و بخوانيد ؛ ( 19 )\r\nمن در دنيا باور داشتم كه با حساب اعمال خود روبه‌رو مىشوم ( ازاين‌رو ايمان آوردم و كار شايسته انجام دادم ) . ( 20 )\r\nپس او در يك زندگى دلخواه و مورد پسند خواهد بود ؛ ( 21 )\r\nدر بهشتى بلندمرتبه ، ( 22 )\r\nكه ميوه‌هاى رسيده‌اش نزديك و در دسترس است . ( 23 )\r\nبه بهشتيان گفته مىشود : بخوريد و بياشاميد كه بر شما گوارا است . اينها پاداش ايمان و كارهاى شايستهء شماست كه در آن دورانى كه سپرى شد براى خود پيش فرستاديد . ( 24 )\r\nو امّا كسى كه كارنامه‌اش به دست چپش داده شود ، مىگويد : اى كاش كارنامه‌ام به من داده نمىشد ، ( 25 )\r\nو نمىدانستم كه حسابم چيست . ( 26 )\r\nاى كاش آن مرگ نخستين نابودم كرده بود ، ( 27 )\r\nدريغا ! ثروتم به من سودى نبخشيد و گزندى را دور نساخت . ( 28 )\r\nو قدرتم از دستم رفت . ( 29 )\r\nآن‌گاه خدا به فرشتگان مىگويد : بگيريد او را و در غل كشيد . ( 30 )\r\nسپس وى را به آتش دوزخ درافكنيد . ( 31 )\r\nآن‌گاه او را در زنجيرى كه درازى آن هفتاد ذراع است در بند كشيد . ( 32 )\r\nچرا كه او به خداوند بزرگ ايمان نمىآورد ، ( 33 )\r\nو كسى را به اطعام بينوا تشويق نمىكرد . ( 34 )\r\n\r\n","description":"","footnote":"","page_name":" 567 ","page_number":572},
  {"content":"\r\n\r\nپس امروز در اين‌جا براى او هيچ دوست دلسوزى نيست تا از وى شفاعت كند . ( 35 )\r\nو طعامى جز از چركاب دوزخيان نخواهد داشت ، زيرا به اداى حق بينوايان همت نمىگماشت . ( 36 )\r\nآن طعام را جز گنه‌پيشگان نخواهند خورد . ( 37 )\r\nسوگند ياد مىكنم به آنچه مىبينيد ، ( 38 )\r\nو آنچه نمىبينيد ، ( 39 )\r\nكه اين قرآن سخن فرستاده‌اى بزرگوار است . ( 40 )\r\nو سخن شاعرى نيست [ كه برخاسته از خيال باشد 
  ] ، ولى اندكى از شما ايمان مىآوريد . ( 41 )\r\nو سخن يك كاهن نيز نيست كه جنّيان آن را القا كرده باشند ، ولى اندكى از شما متذكّر مىشويد و پند مىپذيريد . ( 42 )\r\nاين قرآن از سوى پروردگار جهانيان نازل شده است و ساختهء پيامبر نيست . ( 43 )\r\nو اگر او بعضى از سخنان را بر ما بسته بود ، ( 44 )\r\nقطعا ما دست راستش را مىگرفتيم ، ( 45 )\r\nسپس رگ جگرش را مىبريديم و نابودش مىساختيم . ( 46 )\r\nو هيچ كدامتان نمىتوانستيد او را از ما پنهان سازيد و از كيفر ما رهايى بخشد . ( 47 )\r\nبه راستى اين قرآن ارزش تقوا و معارف الهى را براى تقواپيشگان يادآورى مىكند . ( 48 )\r\nو ما به خوبى مىدانيم كه برخى از شما آن را دروغ مىانگاريد . ( 49 )\r\nو قطعا آن براى كافران در روز رستاخيز مايهء حسرت خواهد بود . ( 50 )\r\nهمانا اين قرآن سخنى است راست و درست كه هيچ شك و ترديدى در آن نيست . ( 51 )\r\nپس نام پروردگارت را كه بزرگ است به پاكى و پيراستگى از هرعيب و نقصى ياد كن . ( 52 )\r\n\r\nسورهء معارج / 70\r\nبه‌نام خداوند گسترده‌مهر مهربان\r\nدرخواست‌كننده‌اى از كافران ، عذابى را درخواست كرد كه فرودش بر آنان حتمى است . ( 1 )\r\nعذابى كه ويژهء كافران است و هيچ چيز آن را بازنخواهد داشت . ( 2 )\r\nو از جانب خداوندى است كه داراى درجات است و هرفرشته‌اى به تناسب مقام قربش به سوى آن درجات عروج مىكند . ( 3 )\r\nفرشتگان و روح در روز قيامت ، روزى كه مقدار آن پنجاه هزار سال از سال‌هاى دنياست به سوى او بالا مىروند . ( 4 )\r\nپس صبرى نيكو پيشه كن كه در آن هيچ بىتابى نباشد ، ( 5 )\r\nكافران برپايى رستاخيز را بعيد مىشمرند ، ( 6 )\r\nو ما به آن علم داريم و آن را نزديك مىبينيم . ( 7 )\r\nآرى ، آن عذاب در روزى واقع خواهد شد كه آسمان همچون فلزّ مذاب مىشود ، ( 8 )\r\nو كوه‌ها مانند پشم مىگردند ، ( 9 )\r\nو هيچ خويشاوند دلسوزى از حال خويشاوند خود نمىپرسد . ( 10 )\r\n\r\n","description":"","footnote":"","page_name":" 568 ","page_number":573},
  {"content":"\r\n\r\nخويشاوندان را روز قيامت به يكديگر نشان مىدهند ، ولى از حال ديگرى جويا نمىشوند ، گناهكار دوست دارد و آرزو مىكند كه در برابر عذاب آن روز پسرانش را فديه دهد ، ( 11 )\r\nو نيز همسر و برادرش را ، ( 12 )\r\nو خويشاوندان نزديكش را همانان كه امروز او را در كنار خود مىگيرند و پناه مىدهند ، ( 13 )\r\nو همهء كسانى را كه در روى زمينند ، سپس اين فديه او را از عذاب برهاند . ( 14 )\r\nنه ! هرگز فديه اثرى نمىبخشد ، چرا كه آن آتش آتشى شعله‌ور است و خاموش نمىگردد ؛ ( 15 )\r\nدست‌ها و پاها را مىسوزاند و از جاى بر مىكند . ( 16 )\r\nو به سوى خود فرامىخواند آن‌كسى را كه به ايمان پشت كرده و از پرستش خدا روى برتافته ، ( 17 )\r\nو ثروتى گرد آورده و آن را در جايى نگه داشته و به مستمندان كمك نكرده است . ( 18 )\r\nبه راستى انسان آزمند و حريص آفريده شده است . ( 19 )\r\nچون گزندى به او برسد بىتابى مىكند و ناله و اندوه سرمىدهد . ( 20 )\r\nو چون خيرى به او روى بياورد ، آن را به شدت از ديگران بازمىدارد . ( 21 )\r\nمگر نمازگزاران ، ( 22 )\r\nهمانان كه بر نماز خود مداومت مىكنند ، ( 23 )\r\nو آنان كه مىدانند در اموالشان حقى است معلوم و معين ، ( 24 )\r\nبراى نيازمندى كه سؤال مىكند و بينوايى كه از درخواست كردن ابا دارد ؛ ( 25 )\r\nو آنان كه روز جزا را تصديق كرده و تصديق خود را در عمل نشان مىدهند . ( 26 )\r\nو آنان كه از عذاب پروردگارشان بيمناكند . ( 27 )\r\nچرا كه [ مىدانند 
  ] كسى را از عذاب پروردگارشان ايمنى نداده‌اند . ( 28 )\r\nو آنان كه دامن خود را حفظ مىكنند ، ( 29 )\r\nمگر از همسرانشان يا كنيزانى كه مالك آنها شده‌اند كه اينان نكوهش نمىشوند . ( 30 )\r\nپس كسانى كه راهى جز آنچه مقرر شده است طلب كنند ، قطعا از مرز الهى گذشته‌اند . ( 31 )\r\nو آنان كه امانت‌هاى يكديگر را پاس مىدارند و بر پيمان خود ، وفادارند . ( 32 )\r\nو آنان كه شهادت‌هاى خود را برپا مىدارند ( در تحمل و اداى آن هيچ‌گونه كوتاهى نمىكنند و در آن تغييرى نمىدهند ) . ( 33 )\r\nو آنان كه بر نماز خود مراقبت دارند و آداب كمال آن را رعايت مىكنند . ( 34 )\r\nاينان در بوستان‌هاى بهشتى خواهند بود و [ در آن‌جا 
  ] مورد احترام قرار خواهند گرفت . ( 35 )\r\nبا اين وصف كه كفر موجب ورود به دوزخ ، و ايمان موجب ورود به بهشت است ، كسانى كه اظهار ايمان كرده و در حقيقت كافرند ، چه مقصدى دارند كه در كنار تو قرار مىگيرند و ديده از تو بازنمىگيرند ( همواره ملازم تو هستند ) ؟ ( 36 )\r\nاز جانب راست و چپ و گروه‌گروه ؟ ( 37 )\r\nآيا هريك از آنان طمع دارد كه با اين حضورش ، به بهشت سرشار از نعمت درآورده شود ؟ ( 38 )\r\nچنين نيست ! ما آنان را از چيزى ( نطفه ) كه خود مىدانند آفريده‌ايم . ( 39 )\r\n\r\n","description":"","footnote":"","page_name":" 569 ","page_number":574},
  {"content":"\r\n\r\nسوگند ياد مىكنم به پروردگار مشرق‌ها و مغرب‌هاى خورشيد كه قطعا ما تواناييم ، ( 40 )\r\nكه اين نفاق‌پيشگان را از بين ببريم و كسانى را كه بهتر از آنانند و به خدا ايمان دارند و منكر حقايق نيستند جايگزين آنان كنيم و هيچ‌كس و هيچ‌چيزى بر ما سبقت نخواهد گرفت و ما مغلوب نخواهيم شد . ( 41 )\r\nپس آنان را واگذار تا در بيهودگىهايى كه بدانها پرداخته‌اند ، فروروند و به كارهايشان كه بازيچه و بىهدف است سرگرم باشند تا آن روزشان را كه به آنان وعده داده مىشود ، ديدار كنند . ( 42 )\r\nروزى كه از گورهايشان شتابان برمىآيند ؛ گويى آنان [ گم‌گشتگانى هستند كه 
  ] به سوى نشانه‌اى كه براى راهيابى نهاده شده است ، مىشتابند . ( 43 )\r\nاين در حالى است كه چشمانشان فروافتاده و خفّت و خوارى بر آنان چيره شده است . اين است همان روزى كه به آنان وعده داده مىشد . ( 44 )\r\n\r\nسورهء نوح / 71\r\nبه‌نام خداوند گسترده‌مهر مهربان\r\nهمانا ما نوح را به رسالت به سوى قومش فرستاديم ، به او وحى كرديم كه قوم خود را پيش از آن‌كه عذابى دردناك به سراغشان آيد از فرجام گناه و شرك هشدار ده . ( 1 )\r\nنوح گفت : اى قوم من ، من پيامبرى هستم كه شما را از عذاب الهى هشدار مىدهم و آنچه را كه در اين زمينه مورد نياز است براى شما به روشنى بيان مىكنم . ( 2 )\r\nپيام اين است كه خدا را بپرستيد و از پرستش غير او برحذر باشيد و از گناهان بپرهيزيد و رسالت مرا بپذيريد و از من پيروى كنيد . ( 3 )\r\nدر اين صورت خداوند گناهانتان را كه پيش‌تر مرتكب شده‌ايد مىآمرزد و مرگ شما را تا سرآمدى معيّن به تأخير مىافكند ، و گرنه سرآمد ديگرى مقرّر مىدارد و شما را پيش از آن سرآمد معيّن به هلاكت مىرساند ؛ و هرسرآمدى كه خدا مقدر نموده است چون فرارسد ، واپس افكنده نخواهد شد . اگر آنچه را به شما يادآورى كردم مىدانستيد ، پيام مرا مىپذيرفتيد . ( 4 )\r\nسرانجام نوح [ از قوم خود به خدا شكايت برد و 
  ] گفت : پروردگارا ، من قوم خود را شب و روز به پرستش تو و رعايت تقوا فراخواندم ، ( 5 )\r\nولى دعوت من جز بر گريزشان نيفزود ، ( 6 )\r\nو من هرگاه آنان را فراخواندم كه ايمان بياورند تا گناهانشان را بيامرزى ، انگشتان خود را در گوش‌هايشان كردند و جامه‌هايشان را بر سر و روى خويش كشيدند تا مرا نبينند و سخنم را نشنوند ، و بر حق‌ناپذيرى پافشارى كردند و سخت تكبّر ورزيدند . ( 7 )\r\nمن هم با فريادى رسا آنان را دعوت كردم ، ( 8 )\r\nو فراتر اين‌كه پيام خود را ، هم آشكارا و هم در نهان به آنان ابلاغ نمودم . ( 9 )\r\nو گفتم : از پروردگارتان آمرزش بخواهيد كه او بسيار آمرزنده است . ( 10 )\r\n\r\n","description":"","footnote":"","page_name":" 570 ","page_number":575},
  {"content":"\r\n\r\nاگر از خدا آمرزش بخواهيد ، ابرهاى پرباران براى شما مىفرستد تا باران‌هاى سودمند بر شما فروريزند . ( 11 )\r\nو شما را با اموال و پسرانى يارى مىكند و بوستان‌هايى انبوه از درختان براى شما پديد مىآورد و جويبارهايى برايتان قرار مىدهد . ( 12 )\r\nشما را چه شده است كه مأيوس شده‌ايد از اين‌كه خدا بر جايگاه و مرتبت ربوبيت باشد و عبادت ويژهء او گردد ؟ ( 13 )\r\nدر حالىكه ( تدبير امور شما در اختيار اوست ، زيرا ) اوست كه شما را مرحله به مرحله خلق كرده است . ( 14 )\r\nآيا نديده‌ايد كه خدا چگونه هفت آسمان را كه بر فراز يكديگرند پديد آورده است ؟ ( 15 )\r\nو ماه را در آنها تابان ساخته و خورشيد را چون چراغى درخشان قرار داده است ؟ ( 16 )\r\nو خدا شما را از زمين همچون روياندن گياه رويانده است . ( 17 )\r\nسپس شما را بعد از مرگ به آن بازمىگرداند و روز قيامت شما را از آن زنده بيرون مىآورد ، ( 18 )\r\nو خدا زمين را براى شما چون بسترى گسترده قرار داده است ، ( 19 )\r\nتا راه‌هايى فراخ از آن برگيريد و در آنها گام بسپريد . ( 20 )\r\nنوح [ در ادامهء شكايت از قومش 
  ] گفت : پروردگارا ، آنان مرا نافرمانى كردند و از كسانى پيروى نمودند كه مال و فرزندشان جز زيان بر آنان نيفزودند . ( 21 )\r\nو دست به نيرنگى بس بزرگ زدند . ( 22 )\r\nو گفتند : اى مردم ، مبادا معبودانتان را واگذاريد ؛ به‌ويژه « ودّ » و « سواع » و « يغوث » و « يعوق » و « نسر » را هرگز رها نكنيد و از پرستش آنها دست برنداريد . ( 23 )\r\nو [ بدين‌گونه 
  ] بسيارى از مردم را گمراه كردند . خداوندا ، اين ستمكاران را جز گمراهى ميفزاى . ( 24 )\r\nسرانجام آنان به سبب گناهانشان در طوفان آب فروبرده شدند و بىدرنگ به آتشى سوزان درآورده شدند ، و جز خدا ياورانى براى خود نيافتند كه آنان را از عذاب برهانند [ و خدا هم مقرر داشته بود كه آنان را يارى نكند 
  ] . ( 25 )\r\nو نوح گفت : پروردگارا ، از كافران هيچ‌كس را بر روى زمين باقى مگذار ، ( 26 )\r\nزيرا اگر آنان را باقى گذارى ، بندگان باايمان تو را گمراه مىكنند و خود نيز جز نسلى گنهكار زشت‌كردار و كفرپيشه به بار نمىآورند . ( 27 )\r\nپروردگارا ، مرا و پدر و مادرم و از مردم اين عصر هركسى را كه به خانه‌ام درآمده و باايمان باشد بيامرز ، و همهء مردان و زنان باايمان را در هرعصرى كه باشند ببخشاى ، و اين ستمكاران را در دنيا و آخرت جز تباهى و هلاكت ميفزاى . ( 28 )\r\n\r\n","description":"","footnote":"","page_name":" 571 ","page_number":576},
  {"content":"\r\n\r\n\r\nسورهء جن / 72\r\nبه‌نام خداوند گسترده‌مهر مهربان\r\nاى پيامبر ، بگو : به من وحى شده است كه گروهى از جنيّان به قرآن گوش فراداده و آن‌گاه به سوى قوم خود بازگشته و به آنان گفته‌اند :\r\nما كتابى خوانده شده و شگفت‌آور شنيده‌ايم ، ( 1 )\r\nكه به حقيقت ( عقايد و اعمال درست ) راه مىنمايد ؛ از اين‌رو به آن ايمان آورده‌ايم و هرگز كسى را شريك پروردگارمان نخواهيم گرفت . ( 2 )\r\nو حقيقت اين است كه پروردگارمان از نظر عظمت بسيار بلندمرتبه است ؛ او نه همسرى گرفته و نه فرزندى اختيار كرده است . ( 3 )\r\nو اين‌كه بىخردان ما كه براى خدا شريك قائل شده‌اند ، سخنى دور از صواب دربارهء او گفته‌اند . ( 4 )\r\nو ما در گذشته مىپنداشتيم كه انس و جن هرگز بر خدا دروغ نمىبندند ، ولى اينك كه دريافتيم خدا را شريكى نيست دانستيم كه آنان كه براى خدا شريكى پنداشته‌اند بر او دروغ بسته‌اند . ( 5 )\r\nو اين‌گونه بود كه پيوسته مردانى از انس به مردانى از جنّ پناه مىبردند و از آنها يارى مىطلبيدند و بر سلطه‌گرى و سركشى جنّيان مىافزودند . ( 6 )\r\nو آن مردم نيز آن‌گونه پنداشتند كه شما جنّيان مىپنداشتيد ، آنان گمان كردند كه خدا هرگز كسى را به پيامبرى برنمىانگيزد . ( 7 )\r\nو ما به آسمان صعود كرديم و به آن نزديك شديم و آن را آكنده از نگهبانانى توانا و شهاب‌سنگ‌هايى يافتيم . ( 8 )\r\nو پيش از نزول قرآن ، ما در آسمان براى شنيدن سخنان فرشتگان در مكان‌هايى مىنشستيم ، ولى اكنون هر كس در آن‌جا دزدانه گوش بسپارد ، شهابى را براى خود در كمين مىيابد . ( 9 )\r\nو ما نمىدانيم كه آيا در اين رويداد براى كسانى كه در زمينند گزندى اراده شده يا پروردگارشان برايشان چيزى را كه مايهء نيكبختى آنان است اراده كرده است . ( 10 )\r\nو از ميان ما گروهى نيكوكارند و گروهى جز اين هستند ، و ما بر راه و روش‌هاى گوناگون قرار داريم . ( 11 )\r\nو ما باور كرده‌ايم كه هرگز نمىتوانيم خدا را در آنچه براى زمين مقرّر كرده است ناتوان سازيم ، و هرگز نمىتوانيم از دست او بگريزيم و او را به ستوه آوريم . ( 12 )\r\nو ما هنگامى كه آيات اين قرآن هدايتگر را شنيديم به آن ايمان آورديم ، چرا كه هركس به آن ايمان بياورد ، به پروردگارش ايمان آورده و هركس به پروردگارش ايمان بياورد ، ديگر باكى ندارد از اين‌كه خيرى از او كاسته شود يا امرى ناخوشايند بر او چيره گردد . ( 13 )\r\n\r\n","description":"","footnote":"","page_name":" 572 ","page_number":577},
  {"content":"\r\n\r\nو از ما جنّيان گروهى تسليم خدايند و گروهى از فرمان خدا رويگردان شده به باطل گراييده‌اند ؛ اما كسانى كه تسليم خدا شدند ، آنانند كه آهنگ حقيقت كرده و در پى حق برآمده‌اند . ( 14 )\r\nو امّا باطل‌گرايان هيزم دوزخند و با سوختن در آتش خود ، كيفر خواهند ديد . ( 15 )\r\nاى پيامبر ، بگو : به من وحى شده است كه اگر جن و انس در آن راه ( تسليم خدا بودن ) پايدارى مىكردند ، ما آبى فراوان كه بنوشند در اختيارشان مىگذاشتيم ( نعمتى فراوان روزى آنان مىكرديم ) . ( 16 )\r\nتا آنان را در آنچه به ايشان داده‌ايم بيازماييم . و هركس از ياد پروردگارش روى برتابد ، خدا او را به عذابى كه فراز آيد و بر او چيره شود ، درخواهد آورد . ( 17 )\r\nو به من وحى شده است كه اعضاى هفتگانهء سجده از آن خداست ؛ پس با آنها تنها او را عبادت كنيد و با وجود خدا كسى را نپرستيد ( براى هيچ‌كس جز او سجده نكنيد ) ، ( 18 )\r\nو اين‌گونه بود كه وقتى محمّد ، بندهء خدا ، به نماز مىايستاد و خدا را عبادت مىكرد ، مىرفت كه انبوهى از مشركان بر او گرد آيند و به تمسخرش گيرند . ( 19 )\r\nبگو : من با اين كار هدفى جز اين ندارم كه پروردگارم را عبادت كنم و كسى را با او شريك نسازم و اين كارى درخور سرزنش يا شگفتى نيست . ( 20 )\r\nبگو : من نه مىتوانم به شما زيانى برسانم و نه مىتوانم با رساندن شما به حقيقت سودى عايدتان كنم . ( 21 )\r\nبگو : هرگز كسى نمىتواند مرا در برابر خدا از گزندى كه او براى من خواسته است پناه دهد ، و من هرگز پناهگاهى جز او نمىيابم . ( 22 )\r\nآرى ، من جز ابلاغ پيام خدا و انجام رسالت‌هاى او پناهى ندارم . و هركس از خدا و رسول او فرمان نبرد ، قطعا آتش دوزخ براى اوست و براى هميشه در آن ماندگار خواهد بود . ( 23 )\r\nكافران ، تا آن‌گاه كه آتش دوزخ را كه به آنان وعده داده مىشود ببينند پيامبر را ناتوان و كم‌باور مىپندارند ، از آن پس درمىيابند كه چه كسى ياورش ناتوان‌تر و شمار سپاهش كمتر است . ( 24 )\r\nبگو :\r\nمن نمىدانم آيا آن عذابى كه به شما وعده داده مىشود نزديك است يا پروردگارم براى آن سرآمدى دور مقرر مىكند . ( 25 )\r\nتنها خداست كه داناى غيب و نهان است و آن‌كس را بر غيب خود آگاه نمىكند ، ( 26 )\r\nمگر كسانى را كه از آنان خشنود باشد كه آنان پيامبرانند ، كه خداوند پيشاروى آنان ( از هنگامى كه وحى را دريافت مىكنند تا وقتى كه آن را به مردم مىرسانند ) و نيز از پشت سرشان ( از زمان صدور وحى تا هنگامى كه به ايشان برسد ) نگهبانانى را براى حراست از وحى گسيل مىدارد . ( 27 )\r\nتا معلوم دارد كه آنان پيام‌هاى پروردگارشان را چنان‌كه بوده است ابلاغ كرده‌اند ، و علم خدا به وحيى كه در درونشان جاى گرفته است احاطه دارد و خدا هرچيزى را شماره كرده و به عدد آن آگاه است . ( 28 )\r\n\r\n","description":"","footnote":"","page_name":" 573 ","page_number":578},
  {"content":"\r\n\r\n\r\nسورهء مزمّل / 73\r\nبه‌نام خداوند گسترده‌مهر مهربان\r\nاى جامهء خواب به خود پيچيده . ( 1 )\r\nشب را - جز اندكى - براى نماز به پا خيز . ( 2 )\r\nنيمى از شب را يا اگر خواستى اندكى از نيمه بكاه . ( 3 )\r\nيا اندكى بر نيمه بيفزاى و قرآن را پى در پى و شمرده در نمازت بخوان . ( 4 )\r\nكه به زودى ما گفتارى گرانبار را كه دريافت حقايق آن دشوار و پايدارى بر دستوراتش سخت است بر تو القا مىكنيم . ( 5 )\r\nقطعا پديدهء شب براى پيراستن نفس پابرجاتر از روز و سخن در آن ثابت‌تر و درست‌تر است . ( 6 )\r\nتو در روز كارهايى دارى كه به خود مشغولت مىكند و زمان درازى را از تو سپرى مىكند ازاين‌رو نمىتوانى آن‌گونه كه بايد به پروردگارت روى بياورى ، پس شب را درياب و در آن به عبادت خدا بپرداز . ( 7 )\r\nو زبان به ذكر نام پروردگارت بگشاى و به سوى او دست به دعا بردار و به درگاه او تضرع كن . ( 8 )\r\nاوست پروردگار خاور و باختر ، معبودى شايستهء پرستش جز او نيست ، پس او را در همهء امورت - امور تكوينى و تشريعى - كارساز خويش برگير . ( 9 )\r\nو بر آنچه مشركان دربارهء تو مىگويند شكيبا باش و با آنان مقابله به مثل مكن ، بلكه با خويى پسنديده آنان را به حق فراخوان . ( 10 )\r\nو مرا با تكذيب‌كنندگان [ رسالتت 
  ] كه صاحبان نعمت‌اند و سركردگان كفر ، واگذار ، تا خود از آنان انتقام گيرم ، و به آنان اندكى مهلت ده تا زندگى چندروزهء دنيا را سپرى كنند . ( 11 )\r\nبه يقين نزد ما بندها و آتشى برافروخته است ، ( 12 )\r\nو طعامى گلوگير و عذابى دردناك ! ( 13 )\r\nاين كيفر در روزى است كه زمين و كوه‌ها سخت بلرزند و كوه‌ها به صورت شن‌هايى روان درآيند . ( 14 )\r\nما به سوى شما پيامبرى را كه بر اعمالتان گواه است فرستاده‌ايم ، همان‌گونه كه به سوى فرعون نيز پيامبرى فرستاديم . ( 15 )\r\nولى فرعون آن پيامبر را نافرمانى كرد ، ازاين‌رو ما او را به كيفرى سخت فروگرفتيم . ( 16 )\r\nپس اگر شما [ به رسالت پيامبر 
  ] كافر شويد ، چگونه از عذاب روزى كه كودكان را پير مىكند ، پرهيز توانيد كرد ؟ ( 17 )\r\nآن روز آسمان شكافته مىشود ، و وعدهء خدا انجام‌شدنى است . ( 18 )\r\nقطعا اين سفارش ( برخاستن در شب براى نماز ) پند و تذكارى است ، پس هركه خواهد راهى به سوى پروردگارش برگيرد و به قرب او نايل آيد ، اين راه را برمىگزيند . ( 19 )\r\n\r\n","description":"","footnote":"","page_name":" 574 ","page_number":579},
  {"content":"\r\n\r\nهمانا پروردگارت مىداند كه تو نزديك به دوسوم شب و گاه نيمى از آن و گاه يك‌سوم آن را به نماز برمىخيزى ، و گروهى از كسانى كه با تواند ، نيز اين‌گونه‌اند . چگونه خدا بىخبر باشد ، در حالى كه اوست كه اندازهء شب و روز را مقرّر مىكند ؟ او دانست كه همهء شما نمىتوانيد زمان تعيين‌شده براى عبادت شبانه را به شمار آوريد ؛ از اين رو با رحمت خويش به شما روى كرد و تكليف شما را كاهش داد . اكنون لازم نيست دوسوم يا نيمى از شب يا يك سوم آن را به نماز برخيزيد ، ولى هرچه از قرآن براى شما آسان است بخوانيد .\r\nاو همچنين دانست كه برخى از شما بيمار خواهند شد و عدّه‌اى ديگر براى به دست آوردن روزى و برخوردارى از فضل خدا سفر مىكنند ، و گروهى ديگر در راه خدا پيكار مىنمايند و بر آنان دشوار است كه حدود نيمى از شب را به نماز برخيزند . بنابراين هرچه از قرآن براى شما آسان است بخوانيد و نماز را برپا داريد و زكات اموالتان را بپردازيد و با انفاق در راه خدا به خدا وامى نيكو دهيد . و هركار خيرى براى آخرت خود پيش مىفرستيد ، آن را نزد خدا نيكوتر از آنچه كرده‌ايد و با پاداشى بزرگ‌تر خواهيد يافت . و از خدا آمرزش بخواهيد كه خدا بسيار آمرزنده و مهربان است . ( 20 )\r\n\r\nسورهء مدّثّر / 74\r\nبه‌نام خداوند گسترده‌مهر مهربان\r\nاى جامهء خواب بر خود كشيده . ( 1 )\r\nبرخيز و هشدار ده . ( 2 )\r\nو پروردگارت را به بزرگى ياد كن . ( 3 )\r\nو جامه‌ات را از آلودگىها پاك دار . ( 4 )\r\nو با ترك گناهان از كيفر دورى گزين . ( 5 )\r\nو اين كارها را فراوان مپندار و به خاطر انجام آنها بر خدا منّت مگذار . ( 6 )\r\nو به خاطر پروردگارت بر مشكلات رسالت و سختىهاى اطاعت خدا صبر كن . ( 7 )\r\nپس چون نواخته شود در چيزى كه در آن مىنوازند و مردگان برانگيخته شوند ، ( 8 )\r\nآن روز كه هنگام بازگشت آفريدگان به سوى خداست ، روز دشوارى است ، ( 9 )\r\nبر كافران آسان نيست . ( 10 )\r\nمرا واگذار با آن كسى كه من به تنهايى او را آفريدم ( وليد پسر مغيره ) . ( 11 )\r\nو برايش مالى فراوان قرار دادم . ( 12 )\r\nو پسرانى به او بخشيدم كه نزدش حضور دارند و در يارى وى آماده‌اند . ( 13 )\r\nو براى او جاه و مقام آماده ساختم و امورش را سامان بخشيدم . ( 14 )\r\nباز هم طمع دارد كه بر مال و جاه و فرزندانش بيفزايم . ( 15 )\r\nنه ! هرگز نخواهم افزود ، زيرا او با آيات ما به ستيز برخاست و به دارايىاش مىباليد . ( 16 )\r\nبه زودى كيفرى سخت را كه همچون بالا رفتن بر گردنه‌اى صعب العبور است بر او تحميل خواهم كرد . ( 17 )\r\n\r\n","description":"","footnote":"","page_name":" 575 ","page_number":580},
  {"content":"\r\n\r\nآرى ، او براى مبارزه با قرآن انديشيد و جوانب كار را سنجيد و طرحى افكند . ( 18 )\r\nمرگ بر او باد ، چگونه سنجيد و طرحى افكند . ( 19 )\r\nباز هم مرگ بر او باد ، چگونه سنجيد و طرحى افكند . ( 20 )\r\nپس از آن نگريست تا رأى خود را باز گويد . ( 21 )\r\nآن‌گاه اخم كرد و بر چهره‌اش ناخرسندى نمود . ( 22 )\r\nسپس روى [ از حق 
  ] گردانيد و تكبّر ورزيد . ( 23 )\r\nو گفت :\r\nاين قرآن چيزى جز افسونى برگرفته از جادوگران نيست . ( 24 )\r\nاين چيزى جز سخن بشر نيست . ( 25 )\r\nبه زودى او را به دوزخ درخواهم آورد . ( 26 )\r\nو چه‌چيز تو را از حقيقت دوزخ آگاه كرد ؟ ( 27 )\r\nبر هركه دست يابد او را مىسوزاند و هركسى را كه در آن افتد رها نمىكند . ( 28 )\r\nپوست‌ها را سخت [ مىگدازد و 
  ] سياه مىكند . ( 29 )\r\nنوزده تن بر آن گمارده شده‌اند . ( 30 )\r\nو ما نگهبانان دوزخ را جز از فرشتگان قرار نداديم و شمارهء آنها را جز براى آزمايش كافران يادآورى نكرده‌ايم ، تا اهل كتاب بدانند كه اين خبر با آنچه در كتاب‌هايشان آمده است مطابق است و در پى آن ، كسانى هم كه [ به قرآن 
  ] ايمان آورده‌اند بر ايمانشان بيفزايند و آنان كه كتاب آسمانى به ايشان داده شده و نيز مؤمنان در حقّانيت قرآن ترديد نكنند ، و سرانجام كسانى كه در دل‌هايشان بيمارى شك و نفاق است و كفرپيشگان بگويند : خدا از توصيف نگهبانان دوزخ كه نوزده فرشته‌اند چه‌چيزى اراده كرده است ؛ اين تعداد اندك از فرشتگان چگونه مىتوانند آن‌همه دوزخيان را كيفر دهند ؟ ! بدين‌گونه خدا هركه را بخواهد به بيراهه مىكشاند و هر كه را بخواهد به راه راست رهنمون مىشود . و شمار سپاهيان پروردگارت را جز او كسى نمىداند ، و يادآورى تعدادشان جز تذكارى براى بشر نيست . ( 31 )\r\nنه ! قرآن سحر نيست ؛ سوگند به ماه . ( 32 )\r\nو سوگند به شب آن‌گاه كه پشت كرد و رفت . ( 33 )\r\nو سوگند به بامداد آن‌گاه كه روشن و آشكار شود . ( 34 )\r\nكه قطعا قرآن يكى از نشانه‌هاى بزرگ الهى است ، ( 35 )\r\nدر راستاى هشدار دادن به بشر . ( 36 )\r\nبراى هركس از شما كه بخواهد سبقت گيرد و راه ايمان و اطاعت پويد يا عقب بماند و راه كفر و عصيان در پيش گيرد . ( 37 )\r\nهركسى نزد خدا در گرو دستاورد خويش است ؛ ( 38 )\r\nمگر اهل دست راست كه حق بندگى خدا ادا كردند و خود را از رهن به درآوردند و از گرفتارى رها ساختند . ( 39 )\r\nآنان در بوستان‌هاى بهشتى قرار دارند ، و مىپرسند ، ( 40 )\r\nاز گنهكاران : ( 41 )\r\nچه‌چيزى شما را به دوزخ درآورده است ؟ ( 42 )\r\nدر پاسخ مىگويند : ما از نمازگزاران نبوديم . ( 43 )\r\nو بينوا را اطعام نمىكرديم . ( 44 )\r\nو با باطل‌گرايان در بيهودگى فرورفته و در گفتار و رفتار باطل به سر مىبرديم . ( 45 )\r\nو روز جزا را دروغ مىشمرديم . ( 46 )\r\nتا اين‌كه مرگمان كه حقيقتى ترديدناپذير بود دررسيد . ( 47 )\r\n\r\n","description":"","footnote":"","page_name":" 576 ","page_number":581},
  {"content":"\r\n\r\nازاين‌رو شفاعت شفاعت‌كنندگان به حال آنان سودى نمىبخشد . ( 48 )\r\nبا اين وصف ، كافران را چه شده است كه از تذكار قرآن رويگردان‌اند ؟ ( 49 )\r\nچنان روى برتافته‌اند كه گويى گورخرانى رميده‌اند ، ( 50 )\r\nكه از شيرى گريخته‌اند . ( 51 )\r\nچنين نيست كه رويگردانى آنان از تذكار قرآن تنها به سبب گريزشان از حقيقت باشد ، بلكه هريك از آنان از سر تكبّر مىخواهد نامه‌هايى گشوده از سوى خدا كه شامل حقايق قرآن است به او داده شود . ( 52 )\r\nنه ، هرگز كتاب آسمانى به آنان داده نمىشود ، و اصولا سبب اصلى رويگردانى آنان از قرآن اين نيست كه چرا كتابى آسمانى از سوى خدا بر آنان نازل نمىشود ، اين دستاويزى بيش نيست بلكه آنان از سراى آخرت بيم ندارند . ( 53 )\r\nنه ! هرگز كتاب آسمانى به هريك از آنان داده نمىشود . آنچه بر عهدهء ماست اندرز است و قرآن براى آنان پندى بسنده است . ( 54 )\r\nپس هركه خواست از آن پند گيرد . ( 55 )\r\nو جز به خواست خدا پند نخواهند گرفت . او سزاوار اين است كه از او پروا كنند و سزاوار اين است كه تقواپيشگان را بيامرزد . ( 56 )\r\n\r\nسورهء قيامت / 75\r\nبه‌نام خداوند گسترده‌مهر مهربان\r\nسوگند ياد مىكنم به روز رستاخيز . ( 1 )\r\nو سوگند ياد مىكنم به نفس ملامتگر آدمى بر گناه ، كه مردگان برانگيخته خواهند شد . ( 2 )\r\nآيا انسان مىپندارد كه هرگز استخوان‌هايش را گردآورى نمىكنيم و به او حيات ديگرى نمىبخشيم ؟ ( 3 )\r\nچرا ، اين كار را خواهيم كرد ، در حالىكه بر مرتب ساختن سرانگشتانش نيز تواناييم . ( 4 )\r\nنه آدمى چنين نمىپندارد كه او را حياتى دوباره نمىبخشيم ، بلكه او مىخواهد آيندهء عمرش را به فسق و گناه بگذراند ، اين است كه رستاخيز را دروغ مىشمرد . ( 5 )\r\nو از روى مسخره مىپرسد : روز قيامت كى خواهد بود ؟ ( 6 )\r\nبايد بداند ، هنگامى كه چشم از شدت وحشت خيره شود . ( 7 )\r\nو ماه بىنور گردد . ( 8 )\r\nو خورشيد و ماه گرد آيند [ و به همديگر رسند 
  ] ، ( 9 )\r\nآن روز انسان مىگويد : گريزگاه كجاست ؟ ( 10 )\r\nنه ! گريزگاه مجوييد ، هيچ پناهگاهى وجود ندارد . ( 11 )\r\nآن روز بازگشت همگان فقط به سوى پروردگار تو و قرارگاه تنها در حضور اوست . ( 12 )\r\nدر آن روز انسان را از آنچه پيش فرستاده ( كارهاى نيك يا بدى كه خود كرده ) و از آنچه بعد آورده ( سنّت‌هاى پسنديده يا ناپسندى كه بر جاى نهاده است ) آگاه مىكنند . ( 13 )\r\nنه ، نيازى نيست كه او را از كارهايش باخبر كنند ، بلكه آدمى به نفس خويش بيناست و مىداند چه كرده است ، ( 14 )\r\nهرچند عذرهايش را مطرح كند تا عذاب را از خود بگرداند . ( 15 )\r\nاى پيامبر ، هنگامى كه قرآن به تو وحى مىشود سكوت كن و زبانت را به تلاوت آن حركت مده تا در خواندن آن شتاب كنى و آنچه را نخوانده‌ايم پيش از ما بخوانى . ( 16 )\r\nچرا كه بر عهدهء ماست كه وحى قرآنى را گرد آوريم و آن را بر تو بخوانيم . ( 17 )\r\nپس هنگامى كه قرائت آن را به پايان رسانديم تو از خواندن آن پيروى كن . ( 18 )\r\nوانگهى بيان آن نيز بر عهدهء ماست . ( 19 )\r\n\r\n","description":"","footnote":"","page_name":" 577 ","page_number":582},
  {"content":"\r\n\r\nچنين نيست كه قيامتى در كار نباشد ؛ شما بر اين عقيدهء خود هيچ برهانى نداريد ، بلكه ازاين‌رو رستاخيز را باور نداريد كه سراى زودگذر دنيا را دوست مىداريد . ( 20 )\r\nو سراى جاويد آخرت را رها مىكنيد . ( 21 )\r\nآن روز كه قيامت برپا شود ، چهره‌هايى خرسند و شادابند ، ( 22 )\r\nاز همه‌چيز دل بريده‌اند و تنها به پروردگارشان نگريسته و به او دل بسته‌اند . ( 23 )\r\nآن روز چهره‌هايى عبوس و درهم كشيده‌اند . ( 24 )\r\nمىدانند كه عذابى كمرشكن بر آنها تحميل خواهد شد . ( 25 )\r\nنه ! به دنيا دل مبنديد كه مرگ به سراغتان خواهد آمد ، و چون هنگام مرگ جان به گلوگاه رسد ، ( 26 )\r\nو اطرافيان حاضر شوند و گفته شود : كيست كه او را از مرگ رهايى دهد ؟ ( 27 )\r\nولى آن محتضر دريافته است كه اين زمان جدايى است ، ( 28 )\r\nو ساق پاهايش به يكديگر پيچد ( پىدرپى تا روز قيامت به او رنج و سختى رسد ) ، ( 29 )\r\nآن روز ، روز رانده شدن به سوى پروردگار توست . ( 30 )\r\nآن‌كس كه رستاخيز را انكار كرد نه دعوت قرآن را تصديق كرد و نه نماز گزارد . ( 31 )\r\nبلكه آن را دروغ انگاشت و از آن روى برتافت ، ( 32 )\r\nسپس به سوى كسانش رفت و بر خود مىباليد . ( 33 )\r\nاى منكر حق ، اين موقعيتى كه در آن قرار دارى براى تو سزاوارتر است و سزاوارتر . ( 34 )\r\nباز هم اين موقعيت براى تو سزاوارتر است و سزاوارتر . ( 35 )\r\nآيا انسان مىپندارد كه به حال خود رها مىشود و پس از مرگ زنده نمىگردد و كيفر و پاداشى در كار نيست ؟ ( 36 )\r\nآيا او نطفه‌اى از منى كه در رحم ريخته مىشود نبود ؟ ( 37 )\r\nسپس به صورت خون بسته درآمد ، آن‌گاه خدا او را به اندازه آفريد و كامل و موزونش ساخت . ( 38 )\r\nو از او دو گونه :\r\nمرد و زن پديد آورد . ( 39 )\r\nآيا آن خداى بزرگ كه آدميان را نخستين بار آفريد ، نمىتواند مردگان را زنده كند ؟ ( 40 )\r\n\r\nسورهء انسان / 76\r\nبه‌نام خداوند گسترده‌مهر مهربان\r\nقطعا بر انسان روزگارى گذشته كه او در آن روزگار چيزى نبوده كه نام انسان بر وى نهاده شود ؛ آيا چنين نبوده است ؟ ( 1 )\r\nما انسان را از نطفه‌اى كه داراى اجزايى به هم آميخته است آفريديم و او را از صورتى به صورت ديگر و از مرحله‌اى به مرحلهء ديگر درآورديم و او را شنوا و بينا ساختيم تا دعوت خدا را بشنود و نشانه‌هاى او را در آفرينش ببيند . ( 2 )\r\nهمانا ما راه درست را به او نشان داديم و اوست كه يا سپاس مىگزارد و يا ناسپاسى پيشه مىكند . ( 3 )\r\nامّا بداند كه ما براى كفرپيشگان زنجيرها و غل‌ها و آتشى فروزان آماده كرده‌ايم . ( 4 )\r\nنيكوكاران از جامى مىنوشند كه آميزه‌اش كافور است . ( 5 )\r\n\r\n","description":"","footnote":"","page_name":" 578 ","page_number":583},
  {"content":"\r\n\r\nشرابشان از چشمه‌اى است كه بندگان خالص خدا از آن مىنوشند ؛ چشمه‌اى كه آن را خود در بهشت مىشكافند و جاريش مىسازند . ( 6 )\r\n[ بخشى از سرگذشت آن نيكان بدين قرار است : 
  ] آنان به نذر خود وفا كردند و از روز قيامت كه شرّ آن فراگير و عذابش بىنهايت است ، ترسيدند . ( 7 )\r\nو غذايى را كه از شدّت احتياج ، آن را دوست مىداشتند ، به مسكين و يتيم و اسير عطا كردند . ( 8 )\r\nو گفتند : جز اين نيست كه شما را براى خشنودى خدا اطعام مىكنيم ، نه از شما عوضى مىخواهيم و نه انتظار سپاس و ثنايى داريم . ( 9 )\r\nزيرا ما از روز قيامت كه از سوى پروردگارمان تحقق خواهد يافت مىترسيم ؛ روزى كه در اثر سختىهايش چهره‌هايى در هم كشيده مىشود و روزى كه بىنهايت دشوار است . ( 10 )\r\nپس خداوند مقرّر داشت كه آنان را از شرّ و رنج آن روز در امان دارد و شادابى و خرسندى را برايشان به ارمغان آرد . ( 11 )\r\nو بهشت و پرنيان را به پاداش اين‌كه بر اطاعت خدا و در برابر گزندها و مصيبت‌ها شكيبايى ورزيدند پاداششان دهد . ( 12 )\r\nدر بهشت بر پشتىها تكيه مىزنند . در آن‌جا نه خورشيدى مىبينند تا از گرماى آن آزرده شوند و نه سرمايى تا از سردىاش به ستوه آيند . ( 13 )\r\nسايه‌هايش نزديك و بر آنها گسترده است و ميوه‌هايش در اختيار آنان نهاده شده است ، به گونه‌اى كه هرنوع ميوه‌اى بخواهند ، بىهيچ رنجى از درخت مىچينند . ( 14 )\r\nجام‌هايى سيمين و تنگ‌هايى بلورين بر آنان مىگردانند . ( 15 )\r\nبلورهايى شفّاف و روشن كه گويى از نقره ساخته‌اند .\r\nخدمتكاران ، آنها را در اندازه‌هايى مطابق ميل آنان آورده و به قدر خواستهء ايشان در آنها نوشيدنى دلخواه آنان ريخته‌اند . ( 16 )\r\nدر آن‌جا باده‌اى به آنان مىنوشانند كه آميزه‌اش زنجبيل است ، ( 17 )\r\nاز چشمه‌اى در بهشت كه آن را « سلسبيل » مىنامند . ( 18 )\r\nو براى خدمت به آنان پسرانى هماره شاداب و نوجوان بر گردشان در گردش‌اند . آن پسران چنان نورانى و باطراوت‌اند كه چون آنان را بنگرى مىپندارى مرواريدى پراكنده‌اند . ( 19 )\r\nو چون در آن‌جا به نظاره بنشينى ، نعمتى بىحدّ و سلطنتى بزرگ مىبينى . ( 20 )\r\nبر اندام بهشتيان جامه‌هايى سبزرنگ از حرير نازك و ديباى ستبر است و به دستواره‌هايى از نقره آراسته شده‌اند و پروردگارشان به آنان شرابى مىنوشاند كه هرپليدى را از آنان مىزدايد . ( 21 )\r\nبه آنان گفته مىشود : اين براى شما جزايى است بزرگ ، و تلاشتان مورد سپاس قرار گرفته است . ( 22 )\r\nاى پيامبر ، ما خود ، قرآن را چنان‌كه بايد بر تو فروفرستاديم . ( 23 )\r\nپس بر حكم پروردگارت كه قرآن بيانگر آن است شكيبا باش ، و از مردم ، هيچ گنهكار يا كفرپيشه‌اى را فرمان مبر . ( 24 )\r\nو هربامداد و عصرگاه با خواندن نماز ، نام پروردگارت را ياد كن . ( 25 )\r\n\r\n","description":"","footnote":"","page_name":" 579 ","page_number":584},
  {"content":"\r\n\r\nو پاسى از شب را نماز بگزار و در آن پروردگارت را سجده كن ، و شب‌هنگام كه زمانى طولانى است ، او را تسبيح گوى و به پاكى ياد كن . ( 26 )\r\nاينان كه گنهكار و كفرپيشه‌اند سراى زودگذر دنيا را دوست دارند و جز به آن نمىانديشند و روزى گران را كه پيش‌روى خود دارند وامىگذارند و از آن غفلت مىورزند . ( 27 )\r\nآنان گمان نكنند كه اگر با دل بستن به دنيا با خدا مخالفت مىكنند بر او چيره شده‌اند ، زيرا ماييم كه آنان را آفريده و پيوند مفاصل و اندامشان را استوار ساخته‌ايم ، و هرگاه بخواهيم آنان را از بين مىبريم و امثالشان را چنان‌كه بايد جايگزينشان مىكنيم . ( 28 )\r\nاينها همه مايهء يادآورى است ، پس هركه بخواهد راهى به سوى پروردگارش برگيرد و به قرب او نايل آيد ، اين راه را برمىگزيند . ( 29 )\r\nولى بدانيد كه شما چيزى را اراده نمىكنيد مگر اين‌كه خدا آن را اراده كند ، همانا خدا دانا و حكيم است . ( 30 )\r\nازاين‌رو هركه را بخواهد به رحمت خود درمىآورد ، و اين را تنها براى مؤمنان و تقواپيشگان خواسته است ؛ اما براى ستمكاران ( كافران و گنه‌پيشگان ) عذابى دردناك آماده كرده است . ( 31 )\r\n\r\nسورهء مرسلات / 77\r\nبه‌نام خداوند گسترده‌مهر مهربان\r\nسوگند به فرشتگان وحى كه پىدرپى فرستاده مىشوند ، ( 1 )\r\nو آن‌گاه كه فرستاده شوند همچون بادى توفنده راه مىپويند ، ( 2 )\r\nو سوگند به آن فرشتگانى كه صحيفه‌هاى وحى را براى پيامبر مىگشايند ، ( 3 )\r\nو آن‌گاه كه بگشايند ، جدا ساختن حق را از باطل و حلال را از حرام آغاز مىكنند ، ( 4 )\r\nو سپس صحيفه‌هاى وحى را به صورت قرآن كه يادآور است بر پيامبر مىافكنند ، ( 5 )\r\nتا اتمام حجّتى باشد يا اخطار و هشدارى ؛ ( 6 )\r\nبه اينها سوگند كه آنچه به شما وعده داده مىشود ( رستاخيز و جزا و پاداش ) قطعا تحقّق خواهد يافت . ( 7 )\r\nپس آن‌گاه كه ستارگان تاريك شوند و محو گردند ، ( 8 )\r\nو آن‌گاه كه آسمان بشكافد و دو پاره گردد ، ( 9 )\r\nو آن‌گاه كه كوه‌ها از جاى بركنده شوند و روان گردند ، ( 10 )\r\nو آن‌گاه كه براى پيامبران وقتى تعيين شود تا براى اداى شهادت حضور يابند ، بر اثر شگفتى و هراس آن هنگام خواهند پرسيد ، ( 11 )\r\nاين رخدادها براى چه روزى به تأخير افتاده است ؟ ( 12 )\r\nبراى روز داورى . ( 13 )\r\nو چه چيز تو را آگاه كرده است كه روز داورى چيست ؟ ( 14 )\r\nآن روز واى بر تكذيب‌كنندگان ! ( 15 )\r\nآيا اقوام نخستين را به سبب اين‌كه رستاخيز را دروغ انگاشتند هلاك نكرديم ؟ ( 16 )\r\nسپس امّت‌هاى بعدى را در پى آنان نابود مىكنيم . ( 17 )\r\nزيرا ما با همهء مجرمان اين‌گونه رفتار مىكنيم . ( 18 )\r\nآن روز واى بر تكذيب‌كنندگان ! ( 19 )\r\n\r\n","description":"","footnote":"","page_name":" 580 ","page_number":585},
  {"content":"\r\n\r\nمگر شما را از نطفه كه آبى ناچيز است نيافريديم ؟ ( 20 )\r\nپس آن را در رحم كه براى نگهدارى از نطفه جايگاهى استوار است قرار داديم ، ( 21 )\r\nتا زمانى معلوم كه پايان مدّت باردارى است . ( 22 )\r\nآرى ، شما را آفريديم و امورتان را تقدير كرديم ، پس ما نيكو تقديركنندگانيم . ( 23 )\r\nآن روز واى بر تكذيب‌كنندگان ! ( 24 )\r\nمگر ما زمين را گردآورندهء بندگان نساختيم ، ( 25 )\r\nكه زندگان و مردگان را در خود گرد مىآورد ؟ ( 26 )\r\nو در آن كوه‌هايى استوار و بلند پديد آورديم و آبى شيرين و گوارا كه از آنها سرچشمه مىگيرد براى نوشيدن در اختيارتان نهاديم . آيا باز هم مىپنداريد تدبير امور شما جز در اختيار ماست ؟ ( 27 )\r\nآن روز واى بر تكذيب‌كنندگان ! ( 28 )\r\nخدا به آنان مىگويد : به سوى آتشى كه آن را دروغ مىشمرديد روانه شويد . ( 29 )\r\nروانه شويد به سوى سايه‌اى از دود كه داراى سه شاخه است . ( 30 )\r\nسايه‌اى كه نه مانع از حرارت است و نه شعلهء آتش را بازمىدارد . ( 31 )\r\nآتش دوزخ شراره‌هايى به بزرگى كاخ مىپراند . ( 32 )\r\nگويى آنها شترانى زرد رنگ‌اند . ( 33 )\r\nآن روز واى بر تكذيب‌كنندگان ! ( 34 )\r\nاين روز داورى روزى است كه منكران قيامت در آن سخن نمىگويند . ( 35 )\r\nو به آنان اجازهء سخن گفتن نمىدهند تا بتوانند براى گناهان خود عذرى بياورند . ( 36 )\r\nآن روز واى بر تكذيب‌كنندگان ! ( 37 )\r\nاين است روز جدايى ميان حق‌جويان و باطل‌گرايان ، كه شما و تكذيب‌كنندگان امّت‌هاى نخستين را در آن گرد آورده‌ايم . ( 38 )\r\nپس اگر نيرنگى داريد ، با من نيرنگ كنيد و عذاب دوزخ را از خود بگردانيد . ( 39 )\r\nآن روز واى بر تكذيب‌كنندگان ! ( 40 )\r\nامّا تقواپيشگان در زير سايه‌ها و كنار چشمه‌ساران ، ( 41 )\r\nو ميوه‌هايى كه دلخواهشان است به سر مىبرند . ( 42 )\r\nبه آنان گفته مىشود : به پاداش آنچه انجام مىداديد بخوريد و بياشاميد كه بر شما گواراست . ( 43 )\r\nهمانا ما نيكوكاران را اين‌گونه پاداش مىدهيم . ( 44 )\r\nآن روز واى بر تكذيب‌كنندگان ! ( 45 )\r\nاى منكران رستاخيز ، در اين سراى دنيا بخوريد و اندك‌زمانى بهره بريد ، ولى بدانيد كه اين مايهء نيكبختى شما نيست ، زيرا شما مجرميد و سزاى مجرمان آتش دوزخ است . ( 46 )\r\nآن روز واى بر تكذيب‌كنندگان . ( 47 )\r\nو چون به آنان گفته شود : نماز گزارده ركوع نماييد ، نماز نمىگزارند و ركوع نمىكنند . ( 48 )\r\nآن روز واى بر تكذيب‌كنندگان ! ( 49 )\r\nاگر اين قرآن را كه معجزه‌اى الهى است باور نمىكنند ، به كدامين سخن بعد از آن ايمان مىآورند ؟ ( 50 )\r\n\r\n","description":"","footnote":"","page_name":" 581 ","page_number":586},
  {"content":"\r\n\r\n\r\nسورهء نبأ / 78\r\nبه‌نام خداوند گسترده‌مهر مهربان\r\nمشركان دربارهء كدامين خبر از يكديگر مىپرسند ؟ ( 1 )\r\nاز رستاخيز ، آن خبر بزرگ ! ( 2 )\r\nهمان خبرى كه در آن اختلاف دارند . ( گروهى آن را بعيد و گروهى آن را ناممكن مىشمرند و برخى نيز در آن ترديد دارند و گروهى از سر عناد آن را انكار مىكنند . ) ( 3 )\r\nدربارهء آن پرسش و اختلاف نكنند ، ديرى نمىگذرد كه پديدار مىگردد پس آن را به عيان خواهند ديد و از آن آگاه خواهند شد . ( 4 )\r\nآرى ، دربارهء آن پرسش و اختلاف نكنند ، به زودى پديدار مىشود پس آن را به عيان خواهند و از آن آگاه خواهند شد . ( 5 )\r\nجهان هستى بىهدف آفريده نشده است و اين خود دليل وجود رستاخيز است ؛ آيا اين زمين را بسترى آرام براى شما نساختيم ؟ ( 6 )\r\nو آيا كوه‌ها را همچون ميخ‌هايى قرار نداديم ؟ ( 7 )\r\nو شما را جفت آفريديم تا نسلتان باقى بماند . ( 8 )\r\nو خوابتان را مايهء آسايش و استراحت گردانيديم . ( 9 )\r\nو شب را همچون پوششى بر پديده‌ها قرار داديم تا آرامش خويش بازيابيد . ( 10 )\r\nو روز را براى گذران زندگى مقرّر داشتيم تا در آن روزى به دست آوريد . ( 11 )\r\nو بر فرازتان هفت آسمان سخت و استوار ساختيم . ( 12 )\r\nو خورشيد را كه چراغى گرم و پرفروغ است پديد آورديم . ( 13 )\r\nو از ابرهاى باران‌دار ، آبى ريزان فروفرستاديم ، ( 14 )\r\nتا به وسيلهء آن از زمين دانه و گياه برآوريم ، ( 15 )\r\nو نيز بوستان‌هايى انبوه با درختانى در هم پيچيده . ( 16 )\r\nبه يقين ، روز داورى ، پايان زمانى است كه براى اين جهان معيّن شده است . ( 17 )\r\nروزى كه در صور دميده مىشود ، آن‌گاه شما گروه‌گروه [ به صحنهء قيامت 
  ] مىآييد . ( 18 )\r\nو آسمان گشوده مىشود و درهايى مىگردد و جهان آدميان به جهان فرشتگان مىپيوندد . ( 19 )\r\nو كوه‌ها را به حركت آورند و نابودشان كنند پس سرابى گردند . ( 20 )\r\nهمانا دوزخ كمينگاهى است ، ( 21 )\r\nبراى سركشان بازگشتگاهى . ( 22 )\r\nروزگارانى دراز در آن خواهند ماند . ( 23 )\r\nدر آن‌جا نه خنكى مىچشند و نه نوشيدنى . ( 24 )\r\nجز آبى جوشان و خونابه‌اى از دوزخيان . ( 25 )\r\nآنان كيفرى درخور آنچه مىكردند خواهند ديد . ( 26 )\r\nچرا كه به حساب روز قيامت اميد نداشتند . ( 27 )\r\nو سخت آيات ما را دروغ مىانگاشتند . ( 28 )\r\nو ما هرچيزى ، از جمله اعمال آنان را در كتابى ارجمند ثبت كرده‌ايم . ( 29 )\r\nپس اى منكران رستاخيز ، بچشيد كه ما جز عذاب بر شما نمىافزاييم . ( 30 )\r\n\r\n","description":"","footnote":"","page_name":" 582 ","page_number":587},
  {"content":"\r\n\r\nقطعا تقواپيشگان را رستگارى و سراى نيكبختى خواهد بود . ( 31 )\r\nباغ‌ها و تاكستان‌ها ، ( 32 )\r\nو زنانى نارپستان و همسال ، ( 33 )\r\nو جام‌هايى لبريز از شراب . ( 34 )\r\nدر آن‌جا نه سخن بيهوده به گوششان مىرسد و نه تكذيب يكديگر را مىشنوند . ( 35 )\r\nاينها به تقواپيشگان داده مىشود در حالىكه سزايى است از جانب پروردگار تو ، و بخششى است از روى حساب . ( 36 )\r\nهمان پروردگار آسمان‌ها و زمين و آنچه ميان آن دو است ؛ خدايى كه رحمتش فراگير است و هيچ‌كس دربارهء آنچه او داورى كرده است از جانب وى قدرت سخن گفتن و ميانجيگرى ندارد . ( 37 )\r\nآن روز از سخن گفتن ناتوانند كه روح و فرشتگان به صف مىايستند . از حاضران در صحنهء قيامت - چه آدميان و چه جنّيان و چه فرشتگان - جز آن كسى كه خداى رحمان به او اجازه دهد و سخن به صواب گويد ، لب به سخن نمىگشايد . ( 38 )\r\nآن روز حتما به وقوع خواهد پيوست ؛ پس هركه بخواهد راه بازگشتى به سوى خدا جويد ، تا پاداش تقواپيشگان گيرد ، كوتاهى نورزد . ( 39 )\r\nبه يقين ، ما شما را از عذابى نزديك بيم داده‌ايم ؛ روزى كه آدمى جزاى دستاوردهايش را انتظار مىكشد ، و در اين ميان كافر مىگويد : اى كاش خاك بودم . ( 40 )\r\n\r\nسورهء نازعات / 79\r\nبه‌نام خداوند گسترده‌مهر مهربان\r\nسوگند به آن فرشتگانى كه از پايگاه‌هاى خود براى انجام مأموريت الهى ، مجدانه از جا برمىخيزند ، ( 1 )\r\nو سوگند به آنان ، كه چون از جايگاه خود بيرون روند به آسانى خارج مىشوند ، ( 2 )\r\nو سوگند به آنان ، كه چون روند شتاب مىورزند ، ( 3 )\r\nو به سوى آنچه خدا اراده كرده است چنان‌كه بايد سبقت مىگيرند ، ( 4 )\r\nو كار جهان را تدبير مىكنند ؛ به همهء اينها سوگند كه شما برانگيخته خواهيد شد ؛ ( 5 )\r\nدر آن روز كه صيحه‌اى بزرگ رخ دهد . ( 6 )\r\nو از پى آن بانگى ديگر برخيزد . ( 7 )\r\nآن روز كه چنين شود ، دل‌هايى بلرزند . ( 8 )\r\nو ديدگانشان فروافتد . ( 9 )\r\nآنان در دنيا مىگفتند : آيا پس از مرگ به حالت اول بازگردانده مىشويم ؟ ( 10 )\r\nآيا آن‌گاه كه چند استخوان پوسيده و خرد گشتيم دوباره زنده مىشويم ؟ ( 11 )\r\nو به ريشخند گفتند : در اين صورت ، اين بازگشتى زيانبار است . ( 12 )\r\nاما زنده كردن مردگان بر ما دشوار نيست ؛ آن تنها يك بانگ است كه برمىآيد و آنها را مىراند . ( 13 )\r\nو ناگهان زنده از دل خاك برآمده روى زمين هموار قرار مىگيرند . ( 14 )\r\nاى پيامبر ، آيا سرگذشت موسى به تو رسيده است ؟ ( 15 )\r\n\r\n","description":"","footnote":"","page_name":" 583 ","page_number":588},
  {"content":"\r\n\r\nآن‌گاه كه پروردگارش او را در وادى مقدّس « طوى » به رسالت برگزيد و به وى ندا در داد : ( 16 )\r\nبه سوى فرعون برو كه او طغيان كرده و بندگى خدا را وانهاده است . ( 17 )\r\nو به او بگو : آيا دوست دارى كه دل از طغيان بشويى و به پاكى رسى ؟ ( 18 )\r\nو آيا سر آن دارى كه تو را به شناخت پروردگارت راه نمايم تا از او بيم داشته باشى و بندگىاش كنى ؟ ( 19 )\r\nموسى به سراغ فرعون رفت و او را به بندگى خدا فراخواند و بزرگترين آيت ( اژدها شدن عصايش ) را به او نشان داد . ( 20 )\r\nفرعون رسالت موسى را دروغ انگاشت و او را نافرمانى كرد . ( 21 )\r\nسپس پشت كرد و براى مبارزه با رسالت موسى به تلاش برخاست . ( 22 )\r\nآن‌گاه مردم را گرد آورد و ندا درداد . ( 23 )\r\nو گفت : منم برترين پروردگار شما . ( 24 )\r\nپس خدا او را به عذاب آخرت و دنيا گرفتار ساخت . ( 25 )\r\nبه يقين ، در اين داستان براى كسى كه فطرتى سالم دارد و از عذاب خدا مىترسد ، پند و عبرتى است . ( 26 )\r\nاى منكران رستاخيز ، آيا آفرينش شما سخت‌تر است يا آفرينش آسمان كه خدا آن را بنا كرده است . ( 27 )\r\nسقفش را برافراشت و آن را موزون ساخت . ( 28 )\r\nو شبش را تاريك كرد و روزش را آشكار نمود ، ( 29 )\r\nو زمين را پس از آفرينش آسمان و سامان دادن آن گسترانيد ، ( 30 )\r\nآب آن را با شكافتن چشمه‌ها ، از آن درآورد و جارى ساخت و گياهش را رويانيد ، ( 31 )\r\nو كوه‌ها را بر زمين استوار كرد . ( 32 )\r\nتا شما و دام‌هايتان را بهره‌مند سازد . ( 33 )\r\nاين جهان سرانجام به آخرت خواهد پيوست . پس وقتى كه آن بزرگ‌ترين هنگامهء سهمگين رخ دهد ، ( 34 )\r\nروزى كه انسان آنچه را كه در پى آن كوشيده است به ياد آورد ، ( 35 )\r\nو دوزخ براى كسى كه ديده‌اى دارد كه بدان ببيند نمايانده شود ، آن‌گاه آدميان دو دسته شوند . ( 36 )\r\nامّا آن‌كس كه سركشى كرده و از مرز بندگى خدا خارج شده ، ( 37 )\r\nو زندگى دنيا را برگزيده و آخرت را فراموش كرده است ، ( 38 )\r\nبه يقين دوزخ جايگاه اوست . ( 39 )\r\nو امّا آن‌كس كه از مقام و مرتبهء پروردگارش ترسيده و نفس خود را از هوا و هوس بازداشته است ، ( 40 )\r\nبه يقين بهشت جايگاه اوست . ( 41 )\r\nمشركان به تمسخر از تو مىپرسند : قيامت چه زمانى برپا مىشود ؟ ( 42 )\r\nاى پيامبر ، در خاطرهء تو از حقيقت رستاخيز چيست و از آن‌چه مىدانى تا زمان وقوع آن را بدانى ؟ ( 43 )\r\nامر قيامت تنها به پروردگار تو بازمىگردد و اوست كه حقيقت آن و هنگام وقوعش را مىداند . ( 44 )\r\nپس خبر دادن از زمان قيامت بر عهدهء تو نيست ، تو فقط هشداردهنده‌اى و كسى را هشدار مىدهى كه درخور ترس از رستاخيز باشد . ( 45 )\r\nآنان بدانند كه رستاخيز نزديك است . روزى كه آن را ببينند ، گويى در قبرهايشان جز به اندازهء عصرگاه روزى يا چاشت آن بيشتر نمانده‌اند . ( 46 )\r\n\r\nسورهء عبس / 80\r\n\r\n","description":"","footnote":"","page_name":" 584 ","page_number":589},
  {"content":"\r\n\r\nبه‌نام خداوند گسترده‌مهر مهربان\r\nچهره در هم كشيد و روى برتافت . ( 1 )\r\nبدان‌سبب كه آن نابينا نزد او آمد . ( 2 )\r\nتو چنين كردى در حالىكه نمىدانى ، شايد او پند گيرد و كار شايسته كند و پاك گردد ، ( 3 )\r\nيا هشيار شود و تذكر پيامبر براى او سودمند باشد و ايمان بياورد . ( 4 )\r\nامّا آن‌كس كه توانگر است ، ( 5 )\r\nتو به او روى مىآورى و به او مىپردازى ، ( 6 )\r\nدر حالىكه بر تو گناهى نيست كه او ايمان نياورد و پاك نگردد . ( 7 )\r\nو امّا آن‌كس كه شتابان نزد تو آمد تا معارف دين را فراگيرد و پاك گردد ، ( 8 )\r\nدر حالىكه از خدا مىترسيد ، ( 9 )\r\nتو از او روى مىگردانى و به ديگرى مىپردازى . ( 10 )\r\nنه ، مبادا چنين كنى ، اين قرآن پندى است . ( 11 )\r\nپس هركه بخواهد ، آن را ياد كند و پند گيرد . ( 12 )\r\nقرآن در صحيفه‌هايى ارجمند نوشته شده است ؛ ( 13 )\r\nصحيفه‌هايى بلندمرتبه كه از هرباطل و بيهوده و تناقضى پاك گشته است . ( 14 )\r\nبا دست فرشتگانى به سوى پيامبر فرستاده شده است ، ( 15 )\r\nفرشتگانى كه بزرگوار و نيكوكارند . ( 16 )\r\nمرگ بر اين انسان كفرپيشه كه چقدر حق‌پوش است و با اين‌كه آثار تدبير خدا را در خود و جهان هستى مىنگرد باز هم ربوبيّت او را انكار مىكند . ( 17 )\r\nاو را از چه چيزى آفريده است كه سزاوار طغيان باشد ؟ ( 18 )\r\nاز نطفه‌اى ناچيز او را آفريد ، سپس او و كارهايش را تقدير كرد . ( 19 )\r\nآن‌گاه راه درست را براى او آسان ساخت . ( 20 )\r\nسپس او را بميراند و در گورش نهاد . ( 21 )\r\nآن‌گاه چون بخواهد ، او را حيات مىبخشد و برمىانگيزد . ( 22 )\r\nآيا او با ديدن اين‌همه آثار قدرت الهى ، ربوبيت خدا را باور كرده است ؟ هرگز ، او هنوز آنچه را خدا به وى فرمان داده به جاى نياورده است . ( 23 )\r\nپس انسان بايد براى درك ربوبيّت خدا به خوراكىاش بنگرد و در آن دقّت كند ، ( 24 )\r\nكه ما آب را به صورت باران چنان‌كه بايد فروريختيم ، ( 25 )\r\nسپس زمين را با رويش گياهان به خوبى شكافتيم ، ( 26 )\r\nو دانه در آن رويانديم ، ( 27 )\r\nو درخت انگور و سبزى ، ( 28 )\r\nو درخت زيتون و درخت خرما ، ( 29 )\r\nو باغ‌هايى انبوه از درختان بزرگ ، ( 30 )\r\nو ميوه و چراگاه . ( 31 )\r\nهمهء خوراكىها را رويانديم تا شما و دام‌هايتان را بهره‌مند سازيم . ( 32 )\r\nاين جهان سرانجام به آخرت خواهد پيوست ؛ پس هنگامى كه در صور دميده شود و آن بانگ شديد كركننده برآيد ، ( 33 )\r\nروزى كه آدمى از برادرش مىگريزد ، ( 34 )\r\nو از مادر و پدرش ، ( 35 )\r\nو از همسر و پسرانش ؛ ( 36 )\r\nزيرا هركسى از ايشان آن روز كارى دارد كه او را كفايت مىكند و از پرداختن به ديگران بازمىدارد ، ( 37 )\r\nآرى ، چون آن بانگ برآيد و قيامت برپا گردد ، در آن روز چهره‌هايى تابانند ، ( 38 )\r\nخندان و شادمانند . ( 39 )\r\nو چهره‌هايى در آن روز بر آنها غبار غم و اندوه نشسته است . ( 40 )\r\nو سياهى و تيرگى آنها را فرامىگيرد . ( 41 )\r\nاينان همان كافران بدكار گناه‌پيشه‌اند . ( 42 )\r\n\r\n","description":"","footnote":"","page_name":" 585 ","page_number":590},
  {"content":"\r\n\r\n\r\nسورهء تكوير / 81\r\nبه‌نام خداوند گسترده‌مهر مهربان\r\nآن‌گاه كه خورشيد را سراسر تاريك كنند ، ( 1 )\r\nو آن‌گاه كه ستارگان فرو ريزند ، ( 2 )\r\nو آن‌گاه كه كوه‌ها را روان سازند ، ( 3 )\r\nو آن‌گاه كه شتران آبستن وانهاده شوند ، ( 4 )\r\nو آن‌گاه كه حيوانات وحشى را محشور كنند ، ( 5 )\r\nو آن‌گاه كه درياها را شعله‌ور كنند ، ( 6 )\r\nو آن‌گاه كه همگان را جفت و قرين كنند ( نيكان را با حوريان بهشتى و مجرمان را با شياطين ) ، ( 7 )\r\nو آن‌گاه كه از دختر زنده به گور شده پرسند ، ( 8 )\r\nكه به كدامين گناه كشته شد ؟ ( 9 )\r\nو آن‌گاه كه نامه‌هاى اعمال براى حسابرسى گشوده شود ، ( 10 )\r\nو آن‌گاه كه آسمان بركنده شود ، ( 11 )\r\nو آن‌گاه كه دوزخ را برافروخته گردانند ، ( 12 )\r\nو آن‌گاه كه بهشت براى ورود بهشتيان نزديك آورده شود ، ( 13 )\r\nآن‌گاه كه اين حوادث روى دهد ، هركسى آنچه كرده است حاضر مىيابد و از آن آگاه مىشود . ( 14 )\r\nسوگند ياد مىكنم به آن ستارگانى كه بازمىگردند و نهان مىشوند ؛ ( 15 )\r\nو با شتاب و نظم حركت مىكنند و از حركت بازمىايستند چنان‌كه گويى در آشيانهء خود قرار گرفته‌اند ، ( 16 )\r\nو سوگند به شب آن‌گاه كه پشت مىكند و مىرود ، ( 17 )\r\nو سوگند به بامداد آن‌گاه كه برمىدمد و روشنىاش در افق پديدار مىشود ، ( 18 )\r\nكه قرآن سخن فرستاده‌اى ارجمند ( جبرئيل ) است . ( 19 )\r\nهمو كه نيرومند و نزد خداى صاحب عرش مقرّب و داراى مقام و منزلت است . ( 20 )\r\nدر آن‌جا فرشتگان ديگر از او فرمان مىبرند و در ابلاغ آنچه خدا به او فرمان مىدهد امين است . ( 21 )\r\nو سوگند به همهء اينها كه محمّد مبتلا به جنون نيست ؛ او سال‌ها همراه و همنشين شما بوده است . ( 22 )\r\nاو قطعا جبريل را در آن كرانهء روشن مشاهده كرد . ( 23 )\r\nو او در ابلاغ پيام‌هاى غيبى به شما ، بخل نمىورزد . ( 24 )\r\nو اين قرآن گفتار شيطان آن موجود رانده شده نيست . ( 25 )\r\nپس شما به كجا مىرويد ؟ ( 26 )\r\nاين قرآن جز تذكارى براى جهانيان نيست . ( 27 )\r\nولى تنها كسانى از شما از آن بهره مىبرند كه بخواهند بر عبادت و اطاعت خدا پايدار باشند . ( 28 )\r\nو شما چيزى را اراده نمىكنيد مگر اين‌كه خدا كه پروردگار جهان‌هاست آن را اراده كند . ( 29 )\r\n\r\nسورهء انفطار / 82\r\n\r\n","description":"","footnote":"","page_name":" 586 ","page_number":591},
  {"content":"\r\n\r\nبه‌نام خداوند گسترده‌مهر مهربان\r\nآن‌گاه كه آسمان شكافته شود ، ( 1 )\r\nو آن‌گاه كه ستارگان پراكنده شوند ، ( 2 )\r\nو آن‌گاه كه حايل ميان درياها شكافته شود و آب‌هاى شور و شيرين به هم آميخته شوند ، ( 3 )\r\nو آن‌گاه كه گورها را براى خارج شدن مردگان زيروزبر كنند ، ( 4 )\r\nهركسى از كارهايى كه انجام داده و پيش فرستاده و سنّت‌هايى كه بر جاى نهاده است آگاه شود . ( 5 )\r\nاى انسان ، اى آن‌كه قيامت را انكار مىكنى ، چه‌چيز تو را به واسطهء پروردگار بزرگوار و كريمت فريب داد و خام كرد ؟ ( 6 )\r\nآن خدايى كه تو را آفريد ، سپس ، اندام‌هايت را سامان داد و با توازن دادن آنها تو را تعادل بخشيد . ( 7 )\r\nو در هرشكلى كه خواست تو را تركيب كرد . ( 8 )\r\nنه ، جاى آن نيست كه به لطف و كرم خدا فريفته شوى ؛ بلكه شما آدميان ، روز جزا را دروغ مىانگاريد كه كفر مىورزيد و عصيان مىكنيد . ( 9 )\r\nو قطعا فرشتگانى بر شما گمارده شده‌اند كه نگهبان اعمالتان هستند ؛ ( 10 )\r\nفرشتگانى بزرگوار كه اعمال شما را مىنگارند ، ( 11 )\r\nآنچه را انجام مىدهيد مىدانند . ( 12 )\r\nبه يقين ، نيكان در [ بهشت پر 
  ] نعمت‌اند . ( 13 )\r\nو قطعا گنهكاران كفرپيشه به دوزخ اندرند . ( 14 )\r\nروز جزا در آن‌جا درآيند و همواره در آن بمانند . ( 15 )\r\nو هرگز از آن‌جا بيرون نشوند و ناپديد نگردند . ( 16 )\r\nچه چيز تو را آگاه كرده است كه حقيقت روز جزا چيست ؟ ( 17 )\r\nباز هم چه چيزى تو را آگاه كرده است كه حقيقت روز جزا چيست ؟ ( 18 )\r\nياد كن روزى را كه هيچ‌كس به سود كسى قدرت هيچ كارى ندارد ، و روزى كه رستاخيز رخ دهد ، آشكار شود كه فرمان از آن خداست . ( 19 )\r\n\r\nسورهء مطففين / 83\r\nبه‌نام خداوند گسترده‌مهر مهربان\r\nواى بر كسانى كه از پيمانه و ترازو مىكاهند ؛ ( 1 )\r\nهمانان كه چون به پيمانه از مردم چيزى مىگيرند ، تمام مىستانند ، ( 2 )\r\nو چون به پيمانه يا ترازو به آنان چيزى مىدهند ، كم مىدهند و زيان مىرسانند . ( 3 )\r\nشگفتا ! آيا آنان گمان نمىبرند كه برانگيخته مىشوند ؟ ( 4 )\r\nبه هنگام روزى بزرگ ! ( 5 )\r\nروزى كه مردم براى داورى پروردگار جهانيان از دل خاك به‌پا مىخيزند . ( 6 )\r\n\r\n","description":"","footnote":"","page_name":" 587 ","page_number":592},
  {"content":"\r\n\r\nكم‌فروشى نكنند و از روز حساب غفلت نورزند ، قطعا سرنوشت فاجران كه رستاخيز را دروغ مىشمرند در سجّين مقرّر شده است . ( 7 )\r\nو چه چيز تو را آگاه كرده است كه سجّين چيست ؟ ( 8 )\r\nسرنوشتى است حتمى كه خدا براى گنهكاران مقرّر كرده است و براى هميشه در آن محبوسند . ( 9 )\r\nواى بر تكذيب‌كنندگان ، آن‌گاه كه آنچه برايشان مقدر شده است تحقّق يابد ! ( 10 )\r\nهمانان كه روز جزا را دروغ مىشمرند . ( 11 )\r\nو جز هرتجاوزكار گناه‌پيشه‌اى آن را دروغ نمىشمرد . ( 12 )\r\nهنگامى كه آيات ما بر او تلاوت شود ، مىگويد : اينها افسانه‌هايى است كه مردمان نخستين ساخته و پرداخته‌اند . ( 13 )\r\nنه ، آيات قرآن افسانه نيست ، بلكه گناهانى كه همواره مرتكب مىشوند بر دل‌هايشان زنگار شده است ، ازاين‌رو حق را درنمىيابند . ( 14 )\r\nمبادا مرتكب گناه گردند كه قطعا گنهكاران در روز جزا از كرامت و قرب پروردگارشان محرومند . ( 15 )\r\nوانگهى ، آنان حتما به دوزخ درمىآيند و در آن‌جا ماندگار مىشوند . ( 16 )\r\nآن‌گاه به آنان گفته مىشود : اين است همان چيزى كه آن را دروغ مىشمرديد . ( 17 )\r\nآرى ، كم‌فروشى نكنند و از روز حساب غفلت نورزند كه قطعا سرنوشت نيكان در عليّين ( مرتبه‌هاى و الا و درجات قرب به خدا ) است . ( 18 )\r\nو چه‌چيز تو را آگاه كرده است كه عليّين چيست ؟ ( 19 )\r\nفرجامى است حتمى و مشخص ، ( 20 )\r\nكه مقرّبان درگاه خدا آن را مىنگرند . ( 21 )\r\nهمانا نيكان در نعمتى فراوان به سر مىبرند . ( 22 )\r\nآنان در حجله‌ها بر تخت‌ها نشسته‌اند و بهشت و نعمت‌هاى آن را نظاره مىكنند . ( 23 )\r\nدر چهره‌هايشان طراوت نعمت را درمىيابى . ( 24 )\r\nاز شرابى زلال و خالص كه مهر شده است ، براى نوشيدن در اختيارشان مىگذارند . ( 25 )\r\nشرابى كه مهرش از مشك است ؛ پس سبقت‌گيرندگان در دستيابى به مواهب بهشتى ، به‌ويژه اين شراب ، بايد بكوشند و بر يكديگر سبقت گيرند . ( 26 )\r\nآميزهء آن از تسنيم است : ( 27 )\r\nآن چشمه‌اى كه مقرّبان درگاه خدا از آن مىآشامند . ( 28 )\r\nهمانا كافران بدان‌سبب كه گنهكار بودند ، به نيكان به خاطر ايمانشان مىخنديدند . ( 29 )\r\nو چون بر آنان مىگذشتند ، با اشارهء چشم و ابرو آنان را مسخره مىكردند . ( 30 )\r\nو چون نزد كسانشان بازمىگشتند ، شادمان از آنچه كرده‌اند بازمىگشتند . ( 31 )\r\nو چون مؤمنان را مىديدند ، مىگفتند : بىترديد اينان گمراهند . ( 32 )\r\nو حال آن‌كه آنان براى نگهبانى مؤمنان فرستاده نشده بودند كه دربارهء آنان داورى كنند و گمراهشان بنامند . ( 33 )\r\nپس امروز كه روز جزاست ، مؤمنان به كافران مىخندند . ( 34 )\r\n\r\n","description":"","footnote":"","page_name":" 588 ","page_number":593},
  {"content":"\r\n\r\nمؤمنان در حجله‌ها روى تخت‌ها نشسته و مىنگرند ، ( 35 )\r\nكه آيا كافران گنه‌پيشه را به آنچه مىكردند سزا داده‌اند ؟ ( 36 )\r\n\r\nسورهء انشقاق / 84\r\nبه‌نام خداوند گسترده‌مهر مهربان\r\nآن‌گاه كه آسمان از هم بشكافد ، ( 1 )\r\nو پروردگارش را فرمان برد و سزد كه چنين كند ، ( 2 )\r\nو آن‌گاه كه زمين را كشند و گسترده سازند ، ( 3 )\r\nو مردگانى را كه در دل دارد بيرون افكند و از آنها تهى گردد ، ( 4 )\r\nو پروردگارش را فرمان برد و سزد كه چنين كند ، آن‌گاه كه اين حوادث رخ دهد ، رستاخيز برپا مىشود و همگان به ديدار پروردگار خود خواهند شتافت و سزاى كردارشان را خواهند ديد . ( 5 )\r\nاى انسان ، تو با رنج و تلاشى بايسته به سوى پروردگارت روانه‌اى ، و سرانجام به لقاء و داورى او خواهى رسيد . ( 6 )\r\nامّا آن‌كس كه كارنامه‌اش به دست راستش داده شود ، ( 7 )\r\nبه زودى با حسابى آسان كارهاى او محاسبه مىشود . ( 8 )\r\nو شادمان به سوى كسانش ( حوريان و خدمتكاران بهشتى ) بازمىگردد . ( 9 )\r\nو امّا آن‌كس كه كارنامه‌اش از پشت سرش به او داده شود ، ( 10 )\r\nديرى نمىگذرد كه بر خود نفرين مىكند و هلاكت خود را مىخواهد . ( 11 )\r\nو به آتش فروزان درمىآيد . ( 12 )\r\nچرا كه او در دنيا در ميان خانوادهء خود سرمستى و شادمانى مىكرد . ( 13 )\r\nاو مىپنداشت كه هرگز براى حسابرسى كارهايش به سوى خدا بازنمىگردد . ( 14 )\r\nچرا ، بازگشت او به سوى خدا حتمى است ، و قطعا پروردگارش به كارهاى او بيناست . ( 15 )\r\nسوگند ياد مىكنم به سرخى و زردى و سفيدى افق هنگام غروب ، ( 16 )\r\nو به شب و آنچه در خود گرد مىآورد ، ( 17 )\r\nو به ماه چون فروغش كامل شود و بدر تمام گردد ، ( 18 )\r\nكه شما انسان‌ها در حركت خود به سوى خدا مراحلى را يكى پس از ديگرى خواهيد پيمود تا سرانجام به حساب اعمال و جزاى خويش برسيد . ( 19 )\r\nشگفتا ! اين انسان‌ها را چه شده است كه ايمان نمىآورند ؟ ( 20 )\r\nو هنگامى كه قرآن بر آنان تلاوت شود سجده نمىكنند ؟ ( 21 )\r\nقرآن نه در بيان حقايق نارساست و نه از برهان بىبهره ، بلكه كسانى كه كافر شده‌اند ، بر كفرورزى و تكذيب [ حق 
  ] خوى گرفته‌اند ازاين‌روست كه حقايق قرآن را دروغ مىانگارند . ( 22 )\r\nو خدا به آنچه در دل‌هاى خود نهان مىدارند داناتر است . ( 23 )\r\nپس آنان را به عذابى دردناك نويد ده . ( 24 )\r\nولى كسانى كه ايمان آورده و كارهاى شايسته كرده‌اند ، براى آنان پاداشى بىمنّت خواهد بود . ( 25 )\r\n\r\n","description":"","footnote":"","page_name":" 589 ","page_number":594},
  {"content":"\r\n\r\n\r\nسورهء بروج / 85\r\nبه‌نام خداوند گسترده‌مهر مهربان\r\nسوگند به آسمان داراى برج‌ها ، جايگاه ستارگان كه سنگر دفع شياطين است ، ( 1 )\r\nو سوگند به روز رستاخيز ، روزى كه وعدهء داورى در آن داده شده است ، ( 2 )\r\nو سوگند به پيامبر آن‌كه ناظر و شاهد اعمال امّت است و سوگند به پاداش مؤمنان ستمديده و كيفر ستمكاران ، پاداش و كيفرى كه به عيان مشاهده خواهد شد ؛ به همهء اينها سوگند كه خدا مؤمنان را از نيرنگ كافران نگاه خواهد داشت و آنان را در ايمان ، شكيبا و استوار خواهد ساخت . ( 3 )\r\nلعنت و نفرين بر كسانى كه آن خندق را براى سوزاندن مؤمنان حفر كردند ؛ ( 4 )\r\nهمانان كه آتشى شعله‌ور با هيزم فراوان برافروختند ؛ ( 5 )\r\nآن‌گاه كه بر كنار خندق آتش نشستند ، ( 6 )\r\nو آنچه را كه بر سر مؤمنان مىآوردند تماشا مىكردند ، ( 7 )\r\nو چيزى را از آنان ناخوشايند نمىدانستند جز اين‌كه به خدا ، آن مقتدر شكست‌ناپذير و ستوده ايمان آورده بودند . ( 8 )\r\nهمان خدايى كه فرمانروايى آسمان‌ها و زمين از آن اوست ؛ و خداوند بر هرچيزى ناظر است و هيچ كارى بر او پنهان نمىماند . ( 9 )\r\nبه يقين ، كسانى كه مردان و زنان باايمان را شكنجه كرده و آزار داده و سپس توبه نكرده‌اند ، آنان را انواع عذاب دوزخ هست و عذاب آتش خواهند داشت . ( 10 )\r\nكسانى كه ايمان آورده و كارهاى شايسته كرده‌اند ، براى آنان بوستان‌هايى با درختانى انبوه خواهد بود كه از زير آنها جويبارها جارى است .\r\nاين است سعادت بزرگ . ( 11 )\r\nقطعا گرفتن پروردگارت گرفتنى سخت است . ( 12 )\r\nاوست كه موجودات را پديد مىآورد و آنها را پس از نابودى و تباهى به حالت نخستشان برمىگرداند و بازسازى مىكند . ( 13 )\r\nو اوست كه آمرزندهء مؤمنان و دوستدار آنان است . ( 14 )\r\nصاحب عرش و ارجمند و باعظمت است . ( 15 )\r\nهركارى را بخواهد به‌طور كامل انجام مىدهد . ( 16 )\r\nآيا داستان آن سپاهيان به تو رسيده است ؟ ( 17 )\r\nداستان فرعون و قوم ثمود ؟\r\nخدا آنان را نابود ساخت و پيامبرشان را يارى كرد . ( 18 )\r\nاى پيامبر ، كافران قوم تو از اين داستان‌ها پند نمىگيرند و ايمان نمىآورند ، بلكه همچنان بر دروغ انگاشتن قرآن اصرار مىورزند . ( 19 )\r\nو خدا از هرسو بر آنان احاطه دارد ، پس نمىتوانند از تحت قدرت او خارج شوند . ( 20 )\r\nقرآن - چنان‌كه آنان مىپندارند - ساختهء بشر يا القاى شياطين نيست ، بلكه كتابى است خوانده شده و ارجمند و باعظمت ، ( 21 )\r\nكه در لوحى مصون از هركذب و باطلى قرار دارد . ( 22 )\r\n\r\nسورهء طالق / 86\r\n\r\n","description":"","footnote":"","page_name":" 590 ","page_number":595},
  {"content":"\r\n\r\nبه‌نام خداوند گسترده‌مهر مهربان\r\nسوگند به آسمان و آن آشكارشوندهء در شب ، ( 1 )\r\nو چه‌چيز تو را آگاه كرده است كه آن آشكارشوندهء در شب چيست ؟ ( 2 )\r\nآن ستارهء درخشان است ، ( 3 )\r\nسوگند به اينها كه هيچ‌كس نيست مگر اين‌كه نگهبانى بر او گمارده شده است كه اعمال نيك و بد او را ثبت كند . ( 4 )\r\nانسان براى اين‌كه رستاخيز را باور كند بايد بنگرد كه از چه‌چيز آفريده شده است . ( 5 )\r\nاو از آبى جهنده آفريده شده است . ( 6 )\r\nكه از ميان پشت و استخوان‌هاى سينه بيرون مىآيد . ( 7 )\r\nقطعا خداوندى كه او را از اين مادّه آفريده است ، مىتواند او را پس از مرگ به صورت نخست بازگرداند ، ( 8 )\r\nدر روزى كه نهان‌ها ( عقايد و باورها و آثار كردارها ) سنجيده شود و خالص از ناخالص جدا گردد . ( 9 )\r\nپس براى او هيچ نيرويى نيست كه عذاب را از خود دور كند و ياورى نيز ندارد كه عذاب را از او بگرداند . ( 10 )\r\nسوگند به آسمان كه با طلوع و غروب ستارگان بازمىگردد ، ( 11 )\r\nو سوگند به زمين كه با رويش گياهان مىشكافد ، ( 12 )\r\nكه قرآن سخنى است كه حق را از باطل جدا مىسازد . ( 13 )\r\nو آن سخنى شوخى نيست . ( 14 )\r\nكافران سخت نيرنگ مىكنند تا بدين‌وسيله نور خدا را خاموش كنند ، ( 15 )\r\nو من نيز با مهلت دادن به آنان ، خامشان مىكنم تا در گمراهى بمانند و به كيفر كردارشان گرفتار آيند . ( 16 )\r\nحال كه چنين است كافران را مهلت ده ؛ اندك‌زمانى به آنان فرصت ده . ( 17 )\r\n\r\nسورهء اعلى / 87\r\nبه‌نام خداوند گسترده‌مهر مهربان\r\nمنزّه شمار نام پروردگارت را كه از همگان برتر است ؛ ( 1 )\r\nهمان‌كه موجودات را آفريد و اجزاى آنها را هماهنگ ساخت . ( 2 )\r\nو آن‌كه براى آفريدگان حدّى معيّن كرد و آنها را به آنچه برايشان تقدير كرده است هدايت نمود . ( 3 )\r\nو آن‌كه علوفهء چراگاه‌ها را رويانيد ، ( 4 )\r\nسپس آن را خشك و تيره‌گون ساخت . ( 5 )\r\nبه زودى تو را بر خواندن قرآن و دانش آن توانا خواهيم ساخت به‌گونه‌اى كه آن را فراموش نمىكنى . ( 6 )\r\nولى بدان كه اين وعده سلب قدرت از خدا نمىكند و اگر خدا بخواهد - كه البته نخواهد خواست - آن را فراموش مىكنى . به يقين او آشكار و آنچه را نهان مىشود مىداند . ( 7 )\r\nو تو را چنان استعدادى مىدهيم كه آسان‌ترين راه را براى فراخوانى مردم برگزينى . ( 8 )\r\nپس اگر تذكر و اندرز براى كسانى سود بخشد ، آنان را يادآورى كن و اندرز ده . ( 9 )\r\nبه زودى آن‌كس كه از خدا بيم دارد متذكّر خواهد شد . ( 10 )\r\nو آن‌كس كه تيره‌بخت‌ترين است و در دل از خدا بيمى ندارد ، از تذكار قرآن دورى خواهد گزيد ، ( 11 )\r\nهمو كه به بزرگترين آتش درمىآيد و در آن ماندگار مىشود . ( 12 )\r\nآن‌گاه نه در آن مىميرد تا عذاب نبيند و نه از آن رهايى مىيابد تا به حياتى آسوده رسد . ( 13 )\r\nقطعا نيكبخت شد كسى كه خود را از پليدىها و وابستگىهاى مادّى پاك ساخت ، ( 14 )\r\nو نام پروردگارش را ياد كرد و نماز گزارد . ( 15 )\r\n\r\n","description":"","footnote":"","page_name":" 591 ","page_number":596},
  {"content":"\r\n\r\n[ شما به آخرت دل نمىبنديد و به پاكى نمىگراييد 
  ] بلكه زندگى دنيا را برمىگزينيد ، ( 16 )\r\nدر صورتى كه سراى آخرت بهتر و پاينده‌تر است . ( 17 )\r\nقطعا اين حقايق در كتاب‌هاى آسمانى نخستين وجود دارد ، ( 18 )\r\nدر كتاب‌هاى ابراهيم و موسى . ( 19 )\r\n\r\nسورهء غاشيه / 88\r\nبه‌نام خداوند گسترده‌مهر مهربان\r\nآيا خبر آن رويداد فراگير به تو رسيده است ؟ ( 1 )\r\nروزى كه آن حادثه رخ دهد ، گروهى خوار و زبونند و آثار خوارى در چهره‌هايشان نمايان است . ( 2 )\r\nآنان در دنيا تلاش بيهوده كرده و رنج و محنت كشيده‌اند . ( 3 )\r\nو آن روز به آتش سوزان درمىآيند و در آن ماندگارند . ( 4 )\r\nاز چشمه‌اى داغ به آنان مىنوشانند ، ( 5 )\r\nو غذايى جز خار خشكيده ندارند ، ( 6 )\r\nغذايى كه نه فربه مىسازد و نه گرسنگى را چاره مىكند . ( 7 )\r\nآن روز گروهى نيز خرّم و شادابند ، ( 8 )\r\nو از تلاشى كه در دنيا كرده‌اند خشنودند . ( 9 )\r\nدر بهشتى برين جاى خواهند گرفت . ( 10 )\r\nدر آن‌جا سخن بيهوده‌اى نمىشنوند . ( 11 )\r\nدر آن‌جا چشمه‌هايى است روان . ( 12 )\r\nدر آن‌جاست تخت‌هايى بلند . ( 13 )\r\nو تنگ‌هايى نهاده‌شده ، ( 14 )\r\nو بالش‌هايى كنار هم چيده ، ( 15 )\r\nو فرش‌هايى فاخر و گسترده . ( 16 )\r\nآيا براى اين‌كه به تدبير خدا پى ببرند ، به شتران نمىنگرند كه چگونه آفريده شده‌اند ؟ ( 17 )\r\nو به آسمان نمىنگرند كه چگونه برافراشته شده است ؟ ( 18 )\r\nو به كوه‌ها نمىنگرند كه چگونه روى زمين قرار داده شده‌اند ؟ ( 19 )\r\nو به زمين نمىنگرند كه چگونه گسترده و هموار شده است ؟ ( 20 )\r\nپس ربوبيّت بىهمتاى خدا و روز جزا را به مردم تذكّر ده كه تو فقط تذكّردهنده‌اى . ( 21 )\r\nتو بر آنان چيره نيستى . ( 22 )\r\nآرى ، پيوسته همگان را تذكّر ده ، مگر كسى را كه از تذكّر تو روى برتابد و كفر ورزد ، ( 23 )\r\nكه خدا او را به بزرگترين عذاب كيفر خواهد داد . ( 24 )\r\nهمانا بازگشت مردم به سوى ماست . ( 25 )\r\nآن‌گاه حساب اعمالشان بر عهدهء ما خواهد بود . ( 26 )\r\n\r\n","description":"","footnote":"","page_name":" 592 ","page_number":597},
  {"content":"\r\n\r\n\r\nسورهء فجر / 89\r\nبه‌نام خداوند گسترده‌مهر مهربان\r\nسوگند به سپيده‌دم ، ( 1 )\r\nو به شب‌هاى ده‌گانهء ( ماه ذىحجّه ) ، ( 2 )\r\nو به آن جفت و طاق ( روز ترويه و عرفه ) ، ( 3 )\r\nو به شب آن‌گاه كه در حال گذر است ، به همهء اينها سوگند كه طغيانگران دچار عذاب خواهند شد و خداپرستان پاداش خواهند گرفت . ( 4 )\r\nآيا در اينها كه ياد شد ، براى خردمندى كه حق را از باطل تشخيص دهد ، سوگندى رسا هست ؟ ( 5 )\r\nآيا ندانسته‌اى كه پروردگارت با قوم عاد چه كرد ؟ ( 6 )\r\nبا ارم ، آن شهرى كه پايه‌ها و ستون‌ها ( قصرها و بناهاى عالى ) داشت ، ( 7 )\r\nكه مانند آن در هيچ‌يك از شهرها ساخته نشده بود . ( 8 )\r\nآيا ندانسته‌اى كه خدا با قوم ثمود چه كرد ؟ همانان كه در آن درّه ، صخره‌ها را مىبريدند و در كوه‌ها خانه مىساختند . ( 9 )\r\nآيا ندانسته‌اى كه خدا با فرعون كه صاحب ميخ‌ها بود چه كرد ؟ ( 10 )\r\nهمان كسانى كه در شهرها سر به طغيان برداشتند . ( 11 )\r\nو در آنها تباهى بسيار به بار آوردند . ( 12 )\r\nپس پروردگارت تازيانه عذاب را بر آنها فرود آورد . ( 13 )\r\nقطعا پروردگار تو در كمين طغيانگران است و آنان را سزا خواهد داد . ( 14 )\r\nآرى ، آدمى اين‌گونه است كه وقتى پروردگارش او را مىآزمايد بدين‌طريق كه عزيزش مىدارد و نعمتش مىبخشد ، مىگويد : پروردگارم مرا عزيز داشته و انجام هر كارى را بر من روا دانسته است . ( 15 )\r\nو امّا وقتى او را مىآزمايد بدين‌طريق كه روزى را بر او تنگ مىگيرد ، مىگويد : پروردگارم مرا خوار شمرده است . ( 16 )\r\nنه ، چنين نيست كه خوارى در بينوايى و عزّت در توانگرى باشد ، اينها وسيلهء آزمايش شما هستند . چگونه ثروت براى شما مايهء عزّت است در حالىكه شما يتيم را گرامى نمىداريد . ( 17 )\r\nو يكديگر را بر اطعام بينوا ترغيب نمىكنيد . ( 18 )\r\nو ميراث يتيمان را با حق خود يك جا مىخوريد . ( 19 )\r\nو مال را بسيار دوست مىداريد . ( 20 )\r\nآرى ، هرگز توانگرى نشانهء عزّت و بينوايى نشانهء خوارى نزد خدا نيست ، آن‌گاه كه زمين را خرد و ذرّه‌ذرّه گردانند ، ( 21 )\r\nو فرمان پروردگارت دررسد و فرشتگان صف در صف بيايند ، ( 22 )\r\nو دوزخ در آن روز آورده شود ( پديدار گردد ) ، آن روز انسان متوجه مىشود كه نعمت‌ها و محنت‌ها همه وسيلهء آزمون الهى بوده است ، ولى اين توجه كجا براى او سودمند است ؟ ( 23 )\r\n\r\n","description":"","footnote":"","page_name":" 593 ","page_number":598},
  {"content":"\r\n\r\nآن روز انسان كفرپيشه مىگويد : اى كاش براى زندگى آخرتم كه حيات واقعى است كار شايسته‌اى پيش فرستاده بودم . ( 24 )\r\nپس در آن روز هيچ‌كس به سختى عذاب او عذاب نكند . ( 25 )\r\nو هيچ‌كس به سختى دربند كشيدن او در بند نكشد . ( 26 )\r\nو به آن كسى كه خدا را پرستش نموده و دلش را به ياد او آرام داشته است خطاب مىشود : اى نفس مطمئنّه ، ( 27 )\r\nبه سوى پروردگارت بازگرد كه تو به پيشامدهايى كه او برايت مقدّر كرد و به احكام و آيينى كه براى تو مقرّر داشت خشنود بودى و خدا نيز از تو خشنود بود . ( 28 )\r\nتو بدين شيوه مرا بندگى كردى پس در ميان بندگان راستين من درآى . ( 29 )\r\nو به بهشت من وارد شو . ( 30 )\r\n\r\nسورهء بلد / 90\r\nبه‌نام خداوند گسترده‌مهر مهربان\r\nاى پيامبر ، سوگند ياد مىكنم به مكّه اين شهر شكوهمند ، ( 1 )\r\nحالى كه تو در اين شهر جاى دارى ، ( 2 )\r\nو سوگند به ابراهيم آن پدر فرزانه و زاده‌اش اسماعيل آن فرزند مبارك ، ( 3 )\r\nكه ما انسان را آفريده و حياتش را با رنج و محنت آميخته‌ايم . ( 4 )\r\nآيا او با وجود اين‌كه خود را مغلوب ناگوارىها مىبيند ، گمان مىكند كه هرگز كسى بر او دست نخواهد يافت . ( 5 )\r\nمىگويد : از وقتى كه مسلمان شده‌ام مال فراوانى تباه كرده‌ام ! ( 6 )\r\nآيا مىپندارد كه هيچ‌كس او را نديده و از انفاق وى خبر ندارد ؟ ( 7 )\r\nمگر ما براى او دو چشم قرار نداده‌ايم و ديدنىها را به او نشان نداده‌ايم ؟ پس چگونه تصوّر مىكند كه ما آنچه را او مىبيند نمىبينيم ؟ ( 8 )\r\nمگر براى او يك زبان و دو لب نيافريده‌ايم كه با آنها سخن گويد و آنچه را در دل دارد بيان كند ؟ با اين حال چگونه مىپندارد كه ما از درون او بىخبريم ؟ ( 9 )\r\nما راه خير و شرّ را به او نشان داده‌ايم ، چگونه ممكن است خود خير و شرّ را نشناسيم ؟ ( 10 )\r\nاو با اين انفاق‌هاى ناچيز هرگز به مقام خجستگان نخواهد رسيد ، چرا كه هنوز بر آن گردنهء صعب العبور گام ننهاده است . ( 11 )\r\nو چه‌چيز تو را آگاه كرده است كه آن گردنهء صعب العبور چيست ؟ ( 12 )\r\nآن گردنه ، آزاد كردن بنده‌اى است ، ( 13 )\r\nيا در روز قحطى طعام دادن ، ( 14 )\r\nبه يتيمى خويشاوند ، ( 15 )\r\nيا به تهيدستى خاك‌نشين كه سخت بينواست . ( 16 )\r\nاو علاوه‌براين‌كه بر آن گردنه گام ننهاده است ، از كسانى نيست كه ايمان آورده و يكديگر را به صبر در راه خدا سفارش كرده و به بخشش به يتيمان و تهيدستان توصيه نموده‌اند . ( 17 )\r\nكسانى كه اين‌گونه‌اند خجستگانند . ( 18 )\r\nو آنان كه به آيات ما كه نشانگر يكتايى در ربوبيّت است كافر شده‌اند تيره‌بختان ناخجسته‌اند . ( 19 )\r\nكه آتشى سربسته بر آنان احاطه خواهد داشت . ( 20 )\r\n\r\nسورهء شمس / 91\r\n\r\n","description":"","footnote":"","page_name":" 594 ","page_number":599},
  {"content":"\r\n\r\nبه‌نام خداوند گسترده‌مهر مهربان\r\nسوگند به خورشيد و تابش آن ، ( 1 )\r\nو سوگند به ماه چون از پى خورشيد رود ، ( 2 )\r\nو سوگند به روز چون زمين را روشن كند ، ( 3 )\r\nو سوگند به شب چون زمين را فراگيرد ، ( 4 )\r\nو سوگند به آسمان و به آن مقتدرى كه آن را بنا كرد ، ( 5 )\r\nو سوگند به زمين و به آن قدرتى كه آن را بگسترد ، ( 6 )\r\nو سوگند به نفس آدمى و آن قدرتمند حكيمى كه آن را موزون ساخت و سامان بخشيد ، ( 7 )\r\nو گنهكارى و تقواپيشگىاش را به آن الهام كرد ، ( 8 )\r\nبه همهء اينها سوگند كه هركس نفس خود را به وسيلهء تقوا رشد داد به سعادت رسيد . ( 9 )\r\nو هر كس آن را با گناه پروريد ناكام ماند . ( 10 )\r\nبه فرجام ثموديان بنگريد تا عاقبت گناه را دريابيد . قوم ثمود در اثر طغيانشان پيام الهى را دروغ انگاشتند . ( 11 )\r\nآن‌گاه كه تيره‌بخت‌ترينشان برانگيخته شد تا ناقهء الهى را پى كند . ( 12 )\r\nپس صالح فرستادهء خدا به آنان ابلاغ كرد كه ناقهء خدا و آب خوردنش را واگذاريد و مانع آن نشويد . ( 13 )\r\nولى قومش او را تكذيب كردند و ناقه را كشتند ؛ پس پروردگارشان آنان را به سزاى گناهشان به عذابى فروگرفت و با خاك يكسانشان ساخت . ( 14 )\r\nو از فرجام كارى كه كرد باكى ندارد . ( 15 )\r\n\r\nسورهء ليل / 92\r\nبه‌نام خداوند گسترده‌مهر مهربان\r\nسوگند به شب آن‌گاه كه روز را بپوشاند ، ( 1 )\r\nو سوگند به روز آن‌گاه كه پديدار گردد ، ( 2 )\r\nو سوگند به آن قدرتى كه نر و ماده را آفريد ، ( 3 )\r\nكه تلاش‌هاى شما گوناگون است . ( 4 )\r\nامّا آن‌كس كه براى رضاى خدا از مال خود بخشيد و تقوا پيشه كرد ، ( 5 )\r\nو نيكوترين وعدهء خدا را در مورد انفاق‌كنندگان راست شمرد ، ( 6 )\r\nبه زودى او را در اثر كارهاى شايسته‌اى كه انجام مىدهد براى ورود به بهشت آماده خواهيم ساخت و به آسايش و زندگى آسوده مىرسانيم . ( 7 )\r\nو امّا آن‌كس كه از بخشش مال خود بخل ورزيد و با گردآورى ثروت در پى توانگرى بود ، ( 8 )\r\nو نيكوترين وعدهء خدا را دروغ شمرد ، ( 9 )\r\nبه زودى او را براى دشوارى و عذاب آماده خواهيم ساخت . ( 10 )\r\nو آن‌گاه كه بميرد و به هلاكت افتد ، ثروتش براى او كارساز نيست . ( 11 )\r\nما اين حقايق را براى راهنمايى مردم بيان مىكنيم ، چرا كه راهنمايى بندگان تنها بر عهدهء ماست . ( 12 )\r\nو همانا جهان آخرت و سراى نخستين از آن ماست . ( 13 )\r\nبدين‌سبب شما را از آتشى كه زبانه مىكشد ، بيم دادم . ( 14 )\r\n\r\n","description":"","footnote":"","page_name":" 595 ","page_number":600},
  {"content":"\r\n\r\nجز آن كسى كه تيره‌بخت‌ترين مردم است ، جاودانه در آن درنيايد ؛ ( 15 )\r\nهمان كسى كه حق را تكذيب كرد و از آن روى برتافت . ( 16 )\r\nو آن‌كس كه پرواكننده‌ترين مردم است ، قطعا از آن آتش دور داشته مىشود ؛ ( 17 )\r\nهمان كسى كه دارايىاش را مىبخشد و به وسيلهء آن رشدى شايسته مىجويد . ( 18 )\r\nو هدفش از كمك به نيازمندان جبران احسان آنان نيست ، زيرا هيچ‌كس از آنان بر گردن او حق نعمتى ندارد كه جبران آن لازم باشد . ( 19 )\r\nبلكه انفاق او تنها براى دستيابى به خشنودى پروردگار بلندمرتبه‌اش است . ( 20 )\r\nو به زودى با دريافت پاداشى نيكو از جانب پروردگارش ، خشنود خواهد شد . ( 21 )\r\n\r\nسورهء ضحى / 93\r\nبه‌نام خداوند گسترده‌مهر مهربان\r\nسوگند به آن دم كه آفتاب بگسترد ، ( 1 )\r\nو سوگند به شب آن‌گاه كه تاريكىاش فراگير شود و آرام يابد ، ( 2 )\r\nكه پروردگارت - بر خلاف آنچه دشمنان مىگويند - نه رهايت كرده و نه تو را دشمن داشته است . ( 3 )\r\nتو در اين دنيا مورد رحمت مايى ، و سراى آخرت قطعا براى تو بهتر از اين سراى خواهد بود . ( 4 )\r\nو به زودى پروردگارت در آن سراى [ چنان مقامى 
  ] به تو عطا كند كه خرسند شوى . ( 5 )\r\nمگر تو را كودكى يتيم نيافت پس به تو پناه داد ؟ ( 6 )\r\nو تو را راه نايافته ديد پس هدايتت كرد . ( 7 )\r\nو تو را تهيدست يافت پس توانگرت ساخت . ( 8 )\r\nپس تو نيز يتيم را خوار و مغلوب مكن كه خود درد يتيمى را احساس كرده‌اى . ( 9 )\r\nو سؤال‌كننده را كه از تو رهنمود مىخواهد يا مالى مىطلبد ، از خود مران و بر او بانگ مزن كه خود تلخى تنگدستى را چشيده‌اى و نياز به رهنمود را دانسته‌اى . ( 10 )\r\nتو مىدانى كه همهء اين نعمت‌ها از جانب خداست ، پس نعمت پروردگارت را بازگوى و شكرش را به جاى آور ( در گفتار و كردارت نشان ده كه نعمت‌ها دادهء خداست ) . ( 11 )\r\n\r\nسورهء شرح / 94\r\nبه‌نام خداوند گسترده‌مهر مهربان\r\nآيا به تو شرح صدر نداديم تا بتوانى وحى را دريافت كنى و بر گزندها و مشكلات راه رسالت شكيبا باشى ؟ ( 1 )\r\nما پيام تو را به مردم رسانديم و آنان را به پذيرش آن برانگيختيم و بدين‌وسيله سنگينى بار رسالت را از دوش تو برداشتيم . ( 2 )\r\nآن بار سنگينى كه پشت تو را شكسته بود . ( 3 )\r\nو آوازه‌ات را بلند گردانيديم تا آن‌جا كه نام تو را با نام خود قرين ساختيم . ( 4 )\r\nآرى ، رنج‌ها را از دوش تو برداشتيم ، زيرا سنّت ما بر اين جارى است كه در پى دشوارى آسانى باشد . ( 5 )\r\nبه يقين ، در پى دشوارى آسانى خواهد بود . ( 6 )\r\nاكنون كه دانستى سنّت ما چيست ، هرگاه از كار رسالت فارغ شدى ، به عبادت بكوش و رنج آن را بر خود هموار ساز . ( 7 )\r\nو بدين‌وسيله به پروردگارت رغبت كن تا در پى اين رنج ، آسايشى نصيب تو سازد . ( 8 )\r\n\r\n","description":"","footnote":"","page_name":" 596 ","page_number":601},
  {"content":"\r\n\r\n\r\nسورهء تين / 95\r\nبه‌نام خداوند گسترده‌مهر مهربان\r\nسوگند به آن كوه انجير و زيتون ( سرزمين دمشق و بيت المقدس ) آن‌جا كه خاستگاه پيامبرانى بسيار بود ، ( 1 )\r\nو سوگند به‌طور سينا ، آن‌جا كه خدا با موسى سخن گفت ، ( 2 )\r\nو سوگند به اين شهر امن ( مكّه ) ، ( 3 )\r\nكه ما انسان را در نيكوترين قوام آفريديم تا بتواند در نزد خدايش به نيكبختى جاودانه دست يابد . ( 4 )\r\nسپس او را چون از مسير فطرت خارج شد ، به جايگاهى پست كه از جايگاه همهء فرومايگان اهل عذاب پست‌تر بود بازگردانديم . ( 5 )\r\nمگر كسانى را كه ايمان آورده و كارهاى شايسته كرده‌اند ، كه براى آنان پاداشى بىپايان خواهد بود . ( 6 )\r\nاينك اى انسان ، پس از دانستن اين حقيقت چه‌چيز تو را وامىدارد كه روز جزا را دروغ شمرى ؟ ( 7 )\r\nمگر خداوند در داورىاش از همهء داوران برتر نيست ؟ پس چگونه مىپندارى كه روز جزايى مقرّر نكرده است تا هر كس به سزاى كردار خويش رسد . ( 8 )\r\n\r\nسورهء علق / 96\r\nبه‌نام خداوند گسترده‌مهر مهربان\r\nاى پيامبر ، به نام پروردگارت دريافت قرآن را آغاز كن ؛ همان كسى كه انسان را آفريد . ( 1 )\r\nانسان را از خونى بسته آفريد . ( 2 )\r\nآرى ، دريافت قرآن را آغاز كن ، و بدان كه پروردگارت از همگان كريم‌تر و عطايش از عطاى همهء عطاكنندگان برتر است . ( 3 )\r\nهمو كه خواندن و نوشتن را به وسيلهء قلم به آدمى آموخت . ( 4 )\r\nو به انسان آنچه را نمىدانست ياد داد . ( 5 )\r\nآيا گمان مىكنى كه او شكر اين نعمت را به جاى مىآورد ؟ هرگز ! انسان مرز خود را نمىشناسد و طغيان مىكند ، ( 6 )\r\nچرا كه خود را از پروردگار خويش بىنياز مىبيند . ( 7 )\r\nبه يقين ، بازگشت آدميان پس از مرگ به سوى پروردگار توست . ( 8 )\r\nبه من خبر ده ، آيا آن كس كه بازمىدارد ، ( 9 )\r\nبنده‌اى را آن‌گاه كه نماز مىگزارد ، به من خبر ده كه كارش به كجا خواهد كشيد ؟ ( 10 )\r\nبه من خبر ده ، اگر آن نمازگزار بر طريق هدايت باشد ، ( 11 )\r\nيا به پرهيزگارى فرمان دهد ، فرجام آن بازدارنده چه مىشود ؟ ( 12 )\r\nبه من خبر ده ، اگر آن بازدارنده ، حق را دروغ انگارد و از آن‌روى برتابد ، آيا جز درخور عذاب خواهد بود ؟ ( 13 )\r\nمگر نمىداند كه خدا كارهايش را مىبيند ؟ ( 14 )\r\nاو حق ندارد چنين كند ! اگر دست از اين كار برندارد ، به خوارىاش مىافكنيم و موى پيشانىاش را مىگيريم و به دوزخش مىكشانيم . ( 15 )\r\nموى پيشانى دروغگوى خطاكار را . ( 16 )\r\nآن‌گاه اهل محفل خود را به يارى بخواند . ( 17 )\r\nما نيز به زودى گماشتگان بر آتش [ دوزخ 
  ] را فرامىخوانيم . ( 18 )\r\nاو حق ندارد تو را از نماز بازدارد ! تو از او فرمان مبر و نماز را رها مكن ، و سجده كن و به پروردگارت تقرّب جوى . ( 19 )\r\n\r\n","description":"","footnote":"","page_name":" 597 ","page_number":602},
  {"content":"\r\n\r\n\r\nسورهء قدر / 97\r\nبه‌نام خداوند گسترده‌مهر مهربان\r\nما قرآن را در شب قدر كه امور جهان هستى در آن مقدر مىگردد ، بر تو فروفرستاديم . ( 1 )\r\nو چه چيز تو را آگاه كرده است كه شب قدر چيست و چه عظمتى دارد ؟ ( 2 )\r\nشب قدر براى عبادت خدا از هزار ماه بهتر است . ( 3 )\r\nدر آن شب ، فرشتگان و روح به اذن پروردگارشان فرود مىآيند تا هرامرى را تدبير كنند و آن را سامان دهند . ( 4 )\r\nآن شب تا دميدن سپيده براى بندگانى كه به خدا روى مىآورند شب سلامت و دريافت رحمت اوست . ( 5 )\r\n\r\nسورهء بيّنه / 98\r\nبه‌نام خداوند گسترده‌مهر مهربان\r\nكسانى از اهل كتاب و مشركان كه به اسلام كافر شدند از سنّت خدا ( هدايت آدميان ) جدا نبودند تا اين‌كه آن دليل آشكار برايشان آمد و حجّت بر آنان تمام شد . ( 1 )\r\nآن دليل آشكار ، فرستاده‌اى است از جانب خدا كه صحيفه‌هاى پاك قرآنى را بر آنان تلاوت مىكند . ( 2 )\r\nدر آن صحيفه‌ها نوشته‌هايى است كه احكام و معارف الهى را كه برپا دارندهء امور جامعهء انسانى است بيان مىكند . ( 3 )\r\nو كسانى كه شريعت و كتاب آسمانى به آنان داده شد ، دچار پراكندگى در دين خود نشدند و به مذاهب گوناگون روى نياوردند مگر پس از آن‌كه دليل روشن برايشان آمد . ( 4 )\r\nآنان به چيزى جز اين فرمان نيافته بودند كه خدا را بپرستند و اطاعت و عبادت را ويژهء او كنند و بىآن‌كه از راه اعتدال منحرف شوند ، در راه او گام بسپرند و نماز را برپا دارند و زكات بپردازند . اين است آن دين الهى كه در قرآن و ديگر كتاب‌هاى آسمانى بيان شده و آن است برپادارندهء مصالح جامعهء انسانى . ( 5 )\r\nكافران ( اهل كتاب و مشركان ) قطعا در آتش دوزخ خواهند بود و در آن‌جا ماندگارند . اينانند كه بدترين آفريدگانند . ( 6 )\r\nهمانا كسانى كه ايمان آورده و كارهاى شايسته كرده‌اند ، آنانند كه بهترين آفريدگانند . ( 7 )\r\n\r\n","description":"","footnote":"","page_name":" 598 ","page_number":603},
  {"content":"\r\n\r\nسزاى آنان نزد پروردگارشان بوستان‌هاى جاويد بهشتى است با درختانى انبوه كه از زير آنها نهرها روان است . در آن‌جا براى هميشه ماندگارند .\r\nخدا از آنان خشنود است و آنان نيز از خدا خشنودند .\r\nاين پاداش كسى است كه از پروردگارش بترسد . ( 8 )\r\n\r\nسورهء زلزله / 99\r\nبه‌نام خداوند گسترده‌مهر مهربان\r\nآن‌گاه كه زمين را به آن لرزش شديد و هولناكش بلرزانند ، ( 1 )\r\nو زمين مردگان را كه بار گرانى برآنند ، از دل خود بيرون افكند ، ( 2 )\r\nو آدمى شگفت‌زده گويد : زمين را چه شده كه اين‌گونه به لرزه درآمده است ؟ ( 3 )\r\nآن روز زمين خبرهاى خود را بازگويد و بر اعمال انسان‌ها گواهى دهد ؛ ( 4 )\r\nبدان‌سبب كه پروردگارت به آن وحى كرده است كه چنين كند . ( 5 )\r\nآن روز مردم از جايگاه خود در صحنهء قيامت پراكنده و به سوى بهشت يا دوزخ روانه مىشوند تا سزاى كارهايشان به آنان نشان داده شود . ( 6 )\r\nپس هركه هموزن ذرّه‌اى نيكى كند ، آن را خواهد ديد . ( 7 )\r\nو هركه هموزن ذرّه‌اى بدى كند ، آن را خواهد ديد . ( 8 )\r\n\r\nسورهء عاديات / 100\r\nبه‌نام خداوند گسترده‌مهر مهربان\r\nسوگند به آن اسب‌ها كه نفس‌زنان به سوى ميدان جهاد تاختند ، ( 1 )\r\nو سوگند به آنها كه با نواختن و تاختن بر سنگلاخ‌ها به وسيلهء سم‌هايشان شرارهء آتش برآوردند ، ( 2 )\r\nو سوگند به آنها كه بامدادان بر دشمن به ناگهان يورش بردند ، ( 3 )\r\nو با آن يورش غبارى برانگيختند ، ( 4 )\r\nو بدين‌وسيله ميان سپاه دشمن درآمدند ، ( 5 )\r\nبه آنها سوگند كه آدمى در برابر نعمت‌هاى پروردگارش بسيار ناسپاس است . ( 6 )\r\nو او قطعا بر ناسپاسى خود گواه است . ( 7 )\r\nو چون شيفتهء مال است بسيار بخيل است . ( 8 )\r\nآيا نمىداند كه ناسپاسى خدا پيامدى ناگوار دارد ؟ آن روز كه دفن‌شدگان در گورها برانگيخته مىشوند . ( 9 )\r\n\r\n","description":"","footnote":"","page_name":" 599 ","page_number":604},
  {"content":"\r\n\r\nو آنچه در سينه‌هاست همه را فاش مىگردانند . ( 10 )\r\nبه يقين ، آن روز پروردگارشان به آنان آگاه است . ( 11 )\r\n\r\nسورهء قارعه / 101\r\nبه‌نام خداوند گسترده‌مهر مهربان\r\nآن در هم كوبنده ! ( 1 )\r\nچيست آن در هم كوبنده ؟ ( 2 )\r\nو چه‌چيز تو را آگاه كرده است كه آن در هم كوبنده چيست ؟ ( 3 )\r\nروزى پديد خواهد آمد كه آدميان همچون ملخ‌هاى پراكنده از گورها به هرسو روى مىآورند . ( 4 )\r\nو كوه‌ها مانند پشم رنگارنگ زده شده متلاشى مىگردند . ( 5 )\r\n[ در آن روز اعمال مردم سنجيده مىشود ، 
  ] پس كسى كه اعمالش وزين و شايسته است ، ( 6 )\r\nاو در زندگى خوش و پسنديده‌اى خواهد بود . ( 7 )\r\nو كسى كه اعمالش سبك‌وزن و نارواست ، ( 8 )\r\nجايگاهش كه او را در بر مىگيرد هاويه است . ( 9 )\r\nو چه‌چيز تو را آگاه كرده است كه آن چيست ؟ ( 10 )\r\nآتشى است بس سوزان . ( 11 )\r\n\r\nسورهء تكاثر / 102\r\nبه‌نام خداوند گسترده‌مهر مهربان\r\nمسابقه در ثروت‌اندوزى و جاه‌طلبى شما را سرگرم كرد و از مقصد بازداشت ، ( 1 )\r\nتا آن گاه كه مرگتان فرارسيد و گورهاى خود را ديديد . ( 2 )\r\nچنين نكنيد ! به زودى خواهيد دانست كه فرجام شوم اين سرگرمى چيست . ( 3 )\r\nآرى ، چنين نكنيد ! به زودى خواهيد دانست كه فرجام شوم اين سرگرمى چيست . ( 4 )\r\nهرگز چنين نكنيد ، كه اگر به علم يقينى دست بيابيد ، ( 5 )\r\nبىگمان دوزخ را در اين جهان به چشم دل خواهيد ديد . ( 6 )\r\nسپس آن را قطعا روز قيامت به مشاهدهء يقينى خواهيد ديد . ( 7 )\r\nسپس آن روز كه دوزخ را بنگريد ، دربارهء هرنعمتى كه به شما ارزانى شده است از شما سؤال خواهد شد . ( 8 )\r\n\r\n","description":"","footnote":"","page_name":" 600 ","page_number":605},
  {"content":"\r\n\r\n\r\nسورهء عصر / 103\r\nبه‌نام خداوند گسترده‌مهر مهربان\r\nسوگند به عصر پيامبر ، عصر پيدايش اسلام ، ( 1 )\r\nكه انسان در زيانكارى و سرمايهء عمرش رو به تباهى است ؛ ( 2 )\r\nمگر كسانى كه به خدا و پيامبران و روز قيامت ايمان آورده و كارهاى شايسته انجام داده و يكديگر را به پيروى از حق سفارش كرده و به شكيبايى در اطاعت از خدا و دورى جستن از گناهان و تحمّل ناگوارىها توصيه نموده‌اند . ( 3 )\r\n\r\nسورهء همزه / 104\r\nبه‌نام خداوند گسترده‌مهر مهربان\r\nواى بر هرعيبجوى غيبت‌كننده‌اى ، ( 1 )\r\nكه مالى فراهم آورده و آن را پى در پى شمرده است ؛ ( 2 )\r\nچون مىپندارد كه ثروتش مرگ را از او دور كرده و جاودانه‌اش ساخته است . ( 3 )\r\nچنين نيست ، مرگ او فراخواهد رسيد و قطعا در آن آتش شكننده افكنده خواهد شد . ( 4 )\r\nو چه چيزى تو را آگاه كرده است كه آن آتش شكننده چيست ؟ ( 5 )\r\nآتش برافروختهء خداست ، ( 6 )\r\nكه بر دل‌ها چيره مىشود و جان آدميان را مىسوزاند . ( 7 )\r\nآن آتش بر آنان در بسته خواهد بود و راه خلاصى از آن نخواهند داشت . ( 8 )\r\nاين در حالى است كه آنان در ستون‌هايى بسيار دراز به بند كشيده شده‌اند . ( 9 )\r\n\r\nسورهء فيل / 105\r\nبه‌نام خداوند گسترده‌مهر مهربان\r\nمگر ندانسته‌اى كه پروردگارت با آن فيل‌سواران كه براى ويران ساختن كعبه لشكركشى نمودند چه كرد ؟ ( 1 )\r\nآيا ترفندشان را در بيراهه قرار نداد و بىاثر نساخت ؟ ( 2 )\r\nو بر بالاى سرشان فوج فوج پرندگانى فرستاد . ( 3 )\r\nپرندگانى كه بر آنان سنگ‌هايى از سجّيل مىافكندند . ( 4 )\r\nبدين‌گونه ، خداوند جانشان را گرفت و آنان را همچون پوسته‌اى ساخت كه مغزش خورده شده باشد . ( 5 )\r\n\r\n","description":"","footnote":"","page_name":" 601 ","page_number":606},
  {"content":"\r\n\r\n\r\nسورهء قريش / 106\r\nبه‌نام خداوند گسترده‌مهر مهربان\r\nاز آن روى كه خداوند قريش را با كوچ نمودن مأنوس ساخت ، ( 1 )\r\nآنان را با كوچ زمستانى و تابستانى مأنوس ساخت تا با امنيّت سفر كنند و معيشت خود را فراهم آورند ، ( 2 )\r\nبه شكرانه‌اش بايد خداوندگار اين خانه ( كعبه ) را بپرستند ؛ ( 3 )\r\nهمان كسى كه آنان را در سرزمينى كه اسباب معيشت فراهم نبود ، از گرسنگى رهايى بخشيد و طعامشان داد ، و آنان را از ترس و دلهره ايمن ساخت . ( 4 )\r\n\r\nسورهء ماعون / 107\r\nبه‌نام خداوند گسترده‌مهر مهربان\r\nآيا ديدى آن كسى را كه جزا و پاداش را دروغ مىانگارد و رستاخيز را باور نمىكند ؟ ( 1 )\r\nاو همان كسى است كه يتيم را به شدت و ستم از خود مىراند ، ( 2 )\r\nو ديگران را بر اطعام بينوا ترغيب نمىكند . ( 3 )\r\nبا اين حال تظاهر به ايمان مىكند و نماز مىگزارد . پس واى بر اين نمازگزاران ! ( 4 )\r\nكه از نمازشان غافلند و بدان اهتمام نمىورزند . ( 5 )\r\nهمانان كه در عبادت‌هايشان ريا مىكنند . ( 6 )\r\nو از اموال خويش آنچه نياز ديگران را برمىآورند دريغ مىورزند . ( 7 )\r\n\r\nسورهء كوثر / 108\r\nبه‌نام خداوند گسترده‌مهر مهربان\r\nهمانا ما به تو خير فراوان داديم ( مقرر داشتيم كه نسل تو فراوان گردد ) . ( 1 )\r\nپس به شكرانهء آن براى پروردگارت نماز بگزار و هنگام تكبير ، دست‌هايت را تا مقابل گلو بالا بر . ( 2 )\r\nقطعا نسل تو منقطع نمىشود ، بلكه دشمن توست كه بىنسل است . ( 3 )\r\n\r\n","description":"","footnote":"","page_name":" 602 ","page_number":607},
  {"content":"\r\n\r\n\r\nسورهء كافرون / 109\r\nبه‌نام خداوند گسترده‌مهر مهربان\r\nبگو : اى كافران قريش ، پيشنهاد شما كه من بت‌هايتان را بپرستم تا شما هم خداى مرا بپرستيد ، هرگز قابل قبول نيست . ( 1 )\r\nنه من آنچه را شما مىپرستيد خواهم پرستيد ، ( 2 )\r\nو نه شما پرستندهء كسى هستيد كه من او را مىپرستم ، ( 3 )\r\nو نه من پرستندهء چيزى هستم كه شما آن را مىپرستيد ، ( 4 )\r\nو نه شما پرستندهء كسى هستيد كه من او را مىپرستم . ( 5 )\r\nدين شما براى خودتان ، و دين من هم براى خودم . ( 6 )\r\n\r\nسورهء نصر / 110\r\nبه‌نام خداوند گسترده‌مهر مهربان\r\nهنگامى كه يارى خدا و فتح مكّه فرارسد و مشركان قريش مغلوب شوند ، ( 1 )\r\nو ببينى كه مردم گروه‌گروه به دين خدا درمىآيند ، ( 2 )\r\nپروردگارت را همراه با ستايش او تسبيح گوى و از وى آمرزش بخواه كه او بسيار توبه‌پذير است . ( 3 )\r\n\r\nسورهء تبّت / 111\r\nبه‌نام خداوند گسترده‌مهر مهربان\r\nدو دست ابو لهب ناكارآمد باد ، و تلاش‌هايش ( بر ضدّ پيامبر ) بىاثر ، و خودش نيز براى هميشه تباه و از سعادت محروم باد ! ( 1 )\r\nدارايى و دستاوردش او را از تباهى دور نساخت . ( 2 )\r\nبه زودى به آتشى زبانه‌دار درمىآيد و براى هميشه در آن ماندگار خواهد بود . ( 3 )\r\nو همسرش نيز به آن آتش درخواهد آمد در حالىكه هيزم‌كش دوزخ است . ( 4 )\r\nو بر گردنش طنابى از پوستهء درخت است . ( 5 )\r\n\r\n","description":"","footnote":"","page_name":" 603 ","page_number":608},
  {"content":"\r\n\r\n\r\nسورهء اخلاص / 112\r\nبه‌نام خداوند گسترده‌مهر مهربان\r\nبگو : حقيقت اين است كه خدا يگانه است . ( 1 )\r\nخداست كه هرچيزى به او نيازمند است و خود از همه‌چيز بىنياز است . ( 2 )\r\nازاين‌روى نه فرزندى آورده و نه زادهء كسى است . ( 3 )\r\nو هيچ‌كس همتا و همانند او نبوده است . ( 4 )\r\n\r\nسورهء فلق / 113\r\nبه‌نام خداوند گسترده‌مهر مهربان\r\nبگو : پناه مىبرم به خداوندگار سپيده‌دم كه تاريكى را مىشكافد ، ( 1 )\r\nاز شرّ هرصاحب شرّى كه آفريده است ، ( 2 )\r\nو از شرّ شب آن‌گاه كه با تاريكىاش درآيد ، ( 3 )\r\nو از شرّ زنان جادوگر كه هنگام افسون كردن مردمان ، در گره‌هاى جادو سخت مىدمند ، ( 4 )\r\nو از شرّ هرحسود آن‌گاه كه حسد ورزد . ( 5 )\r\n\r\nسورهء ناس / 114\r\nبه‌نام خداوند گسترده‌مهر مهربان\r\nبگو : پناه مىبرم به پروردگار مردم ، ( 1 )\r\nپادشاه مردم ، ( 2 )\r\nمعبود به حق مردم ، ( 3 )\r\nاز شرّ آن وسوسه‌گرى كه چون خدا از ياد رود بازآيد و وسوسه كند ، و چون خدا ياد شود باز رود و نهان گردد . ( 4 )\r\nهمان‌كه در سينه‌هاى مردم وسوسه مىكند ، ( 5 )\r\nچه از جنّيان و چه از آدميان . ( 6 )\r\n\r\n","description":"","footnote":"","page_name":" 604 ","page_number":609},
  {"content":"\r\n\r\n\r\n( فهرس بأسماء السّور و بيان المكّي و المدنيّ منها )\r\nالسّورة / رقمها / الصّفحة\r\nالفاتحة / 1 / 1 / مكيّة\r\nالبقرة / 2 / 2 / مدنيّة\r\nآل عمران / 3 / 50 / مدنيّة\r\nالنّساء / 4 / 77 / مدنيّة\r\nالمائدة / 5 / 106 / مدنيّة\r\nالأنعام / 6 / 128 / مكيّة\r\nالأعراف / 7 / 151 / مكيّة\r\nالأنفال / 8 / 177 / مدنيّة\r\nالتّوبة / 9 / 187 / مدنيّة\r\nيونس / 10 / 208 / مكيّة\r\nهود / 11 / 221 / مكيّة\r\nيوسف / 12 / 235 / مكيّة\r\nالرّعد / 13 / 249 / مدنيّة\r\nإبراهيم / 14 / 255 / مكيّة\r\nالحجر / 15 / 262 / مكيّة\r\nالنّحل / 16 / 267 / مكيّة\r\nالإسراء / 17 / 282 / مكيّة\r\nالكهف / 18 / 293 / مكيّة\r\nمريم / 19 / 305 / مكيّة\r\nطه / 20 / 312 / مكيّة\r\nالأنبياء / 21 / 322 / مكيّة\r\nالحجّ / 22 / 332 / مدنيّة\r\nالمؤمنون / 23 / 342 / مكيّة\r\nالنّور / 24 / 350 / مدنيّة\r\nالفرقان / 25 / 359 / مكيّة\r\nالشّعراء / 26 / 367 / مكيّة\r\nالنّمل / 27 / 377 / مكيّة\r\nالقصص / 28 / 385 / مكيّة\r\nالسّورة / رقمها / الصّفحة\r\nالعنكبوت / 29 / 396 / مكيّة\r\nالرّوم / 30 / 404 / مكيّة\r\nلقمان / 31 / 411 / مكيّة\r\nالسّجدة / 32 / 415 / مكيّة\r\nالأحزاب / 33 / 418 / مدنيّة\r\nسبإ / 34 / 428 / مكيّة\r\nفاطر / 35 / 434 / مكيّة\r\nيس / 36 / 440 / مكيّة\r\nالصّافات / 37 / 446 / مكيّة\r\nص / 38 / 453 / مكيّة\r\nالزّمر / 39 / 458 / مكيّة\r\nغافر / 40 / 467 / مكيّة\r\nفصّلت / 41 / 477 / مكيّة\r\nالشّورى / 42 / 483 / مكيّة\r\nالزّخرف / 43 / 489 / مكيّة\r\nالدّخان / 44 / 496 / مكيّة\r\nالجاثية / 45 / 499 / مكيّة\r\nالأحقاف / 46 / 502 / مكيّة\r\nمحمّد / 47 / 507 / مدنيّة\r\nالفتح / 48 / 511 / مدنيّة\r\nالحجرات / 49 / 515 / مدنيّة\r\nق / 50 / 518 / مكيّة\r\nالذّاريات / 51 / 520 / مكيّة\r\nالطّور / 52 / 523 / مكيّة\r\nالنّجم / 53 / 526 / مكيّة\r\nالقمر / 54 / 528 / مكيّة\r\nالرّحمن / 55 / 531 / مدنيّة\r\nالواقعة / 56 / 534 / مكيّة\r\n\r\n","description":"","footnote":"","page_name":" 605 ","page_number":610},
  {"content":"\r\n\r\nالسّورة / رقمها / الصّفحة\r\nالحديد / 57 / 537 / مدنيّة\r\nالمجادلة / 58 / 542 / مدنيّة\r\nالحشر / 59 / 545 / مدنيّة\r\nالممتحنة / 60 / 549 / مدنيّة\r\nالصّف / 61 / 551 / مدنيّة\r\nالجمعة / 62 / 553 / مدنيّة\r\nالمنافقون / 63 / 554 / مدنيّة\r\nالتّغابن / 64 / 556 / مدنيّة\r\nالطّلاق / 65 / 558 / مدنيّة\r\nالتّحريم / 66 / 560 / مدنيّة\r\nالملك / 67 / 562 / مكيّة\r\nالقلم / 68 / 564 / مكيّة\r\nالحاقّة / 69 / 566 / مكيّة\r\nالمعارج / 70 / 568 / مكيّة\r\nنوح / 71 / 570 / مكيّة\r\nالجنّ / 72 / 572 / مكيّة\r\nالمزّمل / 73 / 574 / مكيّة\r\nالمدّثّر / 74 / 575 / مكيّة\r\nالقيامة / 75 / 577 / مكيّة\r\nالإنسان / 76 / 578 / مدنيّة\r\nالمرسلات / 77 / 580 / مكيّة\r\nالنّباء / 78 / 582 / مكيّة\r\nالنّازعات / 79 / 583 / مكيّة\r\nعبس / 80 / 585 / مكيّة\r\nالتّكوير / 81 / 586 / مكيّة\r\nالانفطار / 82 / 587 / مكيّة\r\nالمطفّفين / 83 / 587 / مكيّة\r\nالانشقاق / 84 / 589 / مكيّة\r\nالبروج / 85 / 590 / مكيّة\r\nالسّورة / رقمها / الصّفحة\r\nالطّارق / 86 / 591 / مكيّة\r\nالأعلى / 87 / 591 / مكيّة\r\nالغاشية / 88 / 592 / مكيّة\r\nالفجر / 89 / 593 / مكيّة\r\nالبلد / 90 / 594 / مكيّة\r\nالشّمس / 91 / 595 / مكيّة\r\nالليل / 92 / 595 / مكيّة\r\nالضّحى / 93 / 596 / مكيّة\r\nالشّرح / 94 / 596 / مكيّة\r\nالتّين / 95 / 597 / مكيّة\r\nالعلق / 96 / 597 / مكيّة\r\nالقدر / 97 / 598 / مكيّة\r\nالبيّنة / 98 / 598 / مدنيّة\r\nالزّلزلة / 99 / 599 / مدنيّة\r\nالعاديات / 100 / 599 / مكيّة\r\nالقارعة / 101 / 600 / مكيّة\r\nالتّكاثر / 102 / 600 / مكيّة\r\nالعصر / 103 / 601 / مكيّة\r\nالهمزة / 104 / 601 / مكيّة\r\nالفيل / 105 / 601 / مكيّة\r\nقريش / 106 / 602 / مكيّة\r\nالماعون / 107 / 602 / مكيّة\r\nالكوثر / 108 / 602 / مكيّة\r\nالكافرون / 109 / 603 / مكيّة\r\nالنّصر / 110 / 603 / مدنيّة\r\nالمسد / 111 / 603 / مكيّة\r\nالإخلاص / 112 / 604 / مكيّة\r\nالفلق / 113 / 604 / مكيّة\r\nالنّاس / 114 / 604 / مكيّة\r\n\r\n","description":"","footnote":"","page_name":" 606 ","page_number":611},
  {"content":"\r\n\r\n\r\nالدّعاء بعد تلاوة القرآن عن مولانا الإمام الصّادق عليه السّلام\r\nاللّهمّ انّى قد قرأت ما قضيت من كتابك الّذى انزلته على نبيّك الصّادق صلّى اللّه عليه و آله فلك الحمد ربّنا اللّهمّ اجعلنى ممّن يحلّ حلاله و يحرّم حرامه و يؤمن بمحكمه و متشابهه و اجعله لى انسا فى قبرى و انسا فى حشرى و اجعلنى ممّن ترقيه بكلّ آية قرأها درجة في اعلى علّيّين آمين ربّ العالمين .\r\n\r\n","description":"","footnote":"","page_name":" 607 ","page_number":612},
  {"content":"\r\n\r\n\r\nعلايم وقف و سكت و ساير علايم\r\nعلايم وقف و سكت :\r\nم علامت وقف لازم ( وصل به عبارت بعد صحيح نيست )\r\nط علامت جواز وقف و وصل ( وقف بهتر است )\r\nج علامت جواز وقف و وصل\r\nز علامت جواز وقف و وصل ( وصل بهتر است )\r\n: . : . ( ) علامت وقف معانقه ( وقف بر هردو موضع باهم صحيح نيست در صورت وقف بر هريك از دو موضع ، از ادامه آيه ابتدا مىشود )\r\nلا علامت ممنوع بودن وقف يا صحيح نبودن ابتدا از كلمه بعد\r\nس علامت سكت\r\nساير علايم :\r\n( ) علامت انتهاى آيه\r\n( ) علامت آغاز جزء ، حزب و تقسيمات حزب\r\n( ) علامت آيه داراى سجده واجب\r\n\r\n","description":"","footnote":"","page_name":" 608 ","page_number":613},
  {"content":"\r\n\r\nبسم اللّه الرّحمن الرّحيم\r\n يا أَيُّهَا النَّاسُ قَدْ جاءَكُمْ بُرْهانٌ مِنْ رَبِّكُمْ وَ أَنْزَلْنا إِلَيْكُمْ نُوراً مُبِيناً .  « 1 »\r\nسپاس خداى را كه بر آدميان نعمتى بزرگ ارزانى داشت و قرآن را براى هدايت آنان فروفرستاد و درود بر بنده‌اش محمد مصطفى ( ص ) كه استعداد دريافت قرآن را يافت و سلام بر خاندانش كه پاك گشتند تا عدل قرآن و ترجمان وحى الهى باشند .\r\nفهم درست قرآن بر هرمسلمانى كه حقيقت آيين خويش را مىجويد و معارف بلند آن را مىكاود و وظايف الهى خويش را مىطلبد و فضايل اخلاقى را از سرچشمه آن مىخواهد ، فرض است ، ازاين‌رو ، ترجمهء قرآن و شرح حقايق آن به زبانهايى جز زبان عربى ناگزير مىنمايد . اين مهم در سده‌هاى نخست كه اسلام مناطق عرب‌نشين را درنورديد و سرزمين‌هاى بسيارى را در پرتو خويش گرفت و نژادهاى مختلف با فرهنگ‌ها و زبان‌هاى گوناگون به آن دل بستند و پيام الهى را جويا گشتند ، احساس گرديد .\r\nالبته گروهى از سر احتياط آن را روا نشمردند و با آن به مقابله برخاستند ؛ ولى نياز به ترجمهء قرآن چنان آشكار بود كه اين احتياطها را درنورديد و ضرورت آن را بديهى نمود و پژوهشگرانى دلسوز را به اين مسير كشانيد و ترجمهء قرآن آغاز گرديد .\r\nاز آن پس ، متفكران قرآن‌پژوه ، با كمال احتياط و وسواس ترجمه‌هايى را پرداختند و در اختيار تشنگان معرفت قرار دادند . اين پويش در ايران و در دهه‌هاى اخير ، به‌ويژه پس از انقلاب شكوهمند اسلامى ، شتاب بيشترى گرفت و قرآن‌پژوهان فاضل و توانمند ترجمه‌هايى شيوا و دقيق همراه با احتياطهايى كه بدان ملتزم بودند - نه وسواس‌هايى كه لازم نمىشمردند - ارائه كردند و فرزانگان نكته‌سنج لغزش‌ها و غفلت‌ها را يافتند و با نقدهاى عالمانه ، ترجمه‌ها را به سوى اتقان و استحكام بيشتر سوق دادند كه همگان پاداش خود را نزد پروردگار قرآن خواهند داشت .  « وَ الَّذِينَ جاهَدُوا فِينا لَنَهْدِيَنَّهُمْ سُبُلَنا »  « 2 »\r\n\r\n[ بيانات آقاى خراسانى 
  ]\r\n\r\nزيربناى ترجمه\r\nبىترديد ترجمهء هرآيه ، نمود و جلوهء تفسير آن است ؛ يعنى هرمترجمى نخست به بررسى آيات مىپردازد و به معنا و مفهوم آنها پى مىبرد و اگر چندين احتمال معنايى در ميان باشد ، با ابزارى كه در اختيار دارد ، بهترين وجه را برمىگزيند و حاصل كار خويش را با نام ترجمه مىنگارد . اين است كه گفته‌اند - و نيكو گفته‌اند - كه هرترجمه‌اى مسبوق به تفسير است و ترجمه و تفسير ، اجمال و تفصيل يك حقيقت‌اند .\r\nپس صحت و اتقان ترجمهء قرآن ، در گرو تفسير درست آن است . اين اصل منطقى - به‌ويژه با توجه به اينكه در نظر بود ترجمه‌اى معنايى و محتوايى ارائه كنيم - ما را به اين سوى هدايت كرد كه در ترجمهء قرآن ، تفسير گرانسنگ الميزان را مبنا قرار دهيم ؛ تفسيرى كه به حق در عالم اسلام بىنظير است و مؤلف آن ، حضرت علّامه طباطبايى ، در علوم و معارف الهى و فلسفهء اسلامى بىبديل و در فقه و اصول و حديث و علوم ادبى و اجتماعى دانشمندى توانا و سرآمد بوده است .\r\n\r\nتحول در ترجمهء قرآن\r\nترجمهء قرآن نخست به صورت تحت اللفظى ارائه مىشد ؛ يعنى در برابر هرلفظى از قرآن ، معادل فارسى آن قرار مىگرفت . مشكل آشكار اين شيوه آن بود كه دستور زبان فارسى ناديده انگاشته مىشد و جمله‌ها تركيبى ناهمگون مىيافتند و چه‌بسا جمله‌اى شكل نمىگرفت و خواننده خود بايد كلمات را مرتّب مىكرد تا معنايى را دريابد . مدتى مديد بدين منوال گذشت تا سرانجام اين شيوه منسوخ شد ، زيرا اين اصل وجدانى و طبيعى كه هرنگارشى ناگزير است ادبيات زبان نوشتار را رعايت كند ، مترجمان قرآن را برانگيخت تا سدها را شكسته ، ترجمهء قرآن را به سبك امروزين و با رعايت دستور زبان فارسى ارائه كنند و گامى بزرگ در پيشبرد ترجمهء قرآن بردارند ، از اين گذشته ، هدف از ترجمهء قرآن ، رساندن معانى و مفاهيم آن بود و اين مهم با ترجمه‌هاى تحت اللفظى تأمين نمىشد .\r\nبا اين وصف ، مترجمان اذعان كرده‌اند - و در عمل نيز چنان‌كه اشاره خواهيم كرد ، نشان داده‌اند - كه ترجمه‌هاى متعارف نيز در بسيارى از موارد گويايى زبان مبدأ را ندارند . به عيان مشاهده مىشود كه عرب‌زبان با قرائت متن قرآن غالبا در فهم ظاهر آيات درمانده نمىشود ؛ ولى فارسىزبان آنگاه كه به ترجمه‌هاى قرآن مراجعه مىكند ، در بسيارى از موارد در فهم معنا دچار مشكل مىشود . مترجمان با اعتراف به اين كاستى ، قلابها و پرانتزها را در ترجمه‌ها افزودند و با اتكا به كلمه‌ها و جمله‌هايى كه در درون آنها آوردند ، ترجمه‌ها را گوياتر كردند .\r\nاين شيوه در موارد بسيارى ، كارآمد نيست ، پيوستگى ترجمه را مخدوش مىكند و نگارش را شكلى ناموزون مىدهد و مهم‌تر اين‌كه خوانندگان را در رسايى آيات قرآن به ترديد مىافكند زيرا خواه‌ناخواه اين توهم رخ مىنمايد كه آيات قرآن در رساندن معانى كاستىهايى دارد كه مترجمان را بر آن داشته كه جمله‌ها و كلمه‌هايى را از خود بر آن‌ها بيفزايند . پس بايد گامى ديگر برداشت و طرحى نو درانداخت كه اكنون به آن مىپردازيم .\r\n\r\nحقيقت ترجمه\r\nاگر ترجمه را به « برگردان متنى به زبانى ديگر » تعريف كنيم ، مهم‌ترين اصل آن است كه همهء معانى مندرج در زبان مبدأ بىآنكه از آن كاسته يا بر آن افزوده شود ، در قالب زبان مقصد ارائه گردد ، بنابراين ، ترجمهء برابر و وفادار آن است كه هرنكته و مطلبى را كه مىتوان از متن استفاده كرد ،\r\n\r\n\r\n","description":"","footnote":"\r\n( 1 ) . سوره نساء ، آيه 174 .\r\n( 2 ) . سورهء عنكبوت ، آيه 69 .\r\n","page_name":" 609 ","page_number":614},
  {"content":"\r\n\r\nعرضه كند ؛ ولى آشكارا مىبينيم كه ترجمه‌هاى امروزين ، به رغم استوارى ، اين‌گونه نيستند و نمىتوانند همهء حقايق آيات الهى را منعكس كنند .\r\nمراجعه به تفاسيرى كه در صدد بيان نكته‌هاى قرآنى برآمده‌اند ، حجتى روشن بر اين مدّعاست . اين‌گونه تفاسير ، با اتكا به الفاظ آيات و جايگاه و موقعيت كلمات و تحليل واژه‌هاى قرآن ، نكته‌هاى بسيارى را دريافته و ثبت كرده‌اند ، در حالىكه اگر ترجمهء آن آيات ملاحظه شود ، به همهء آن نكته‌ها نمىتوان دست يافت . اين بدان معناست كه ترجمه‌ها برابر متن نيستند و نتوانسته‌اند همهء آنچه را بر عهده داشته‌اند ، بازگويند .\r\nمنشأ اين تفاوت ، دو چيز است : نخست اينكه زبان و ادبيات عرب از چنان گنجايشى برخوردار است كه الفاظى اندك معانى بسيارى را برمىتابند و دوم اينكه آفريدگار قرآن همهء ظرفيت اين زبان را به كار بسته است . خداوند ، خود ، فرموده است :  « إِنَّا أَنْزَلْناهُ قُرْآناً عَرَبِيًّا لَعَلَّكُمْ تَعْقِلُونَ » .  « 1 » در اين آيه ، فهم حقايق و معارف الهى را اولا مبتنى بر نزول قرآن از جانب خدا دانسته و ثانيا بيان فرموده كه آن را به زبان عربى فروفرستاده است . علّامهء طباطبايى پس از تفسير اين آيه ، مىنويسند : « و فى ذلك دلالة ما على أن لألفاظ الكتاب العزيز من جهة تعينها بالاستناد إلى الوحى و كونها عربية دخلا فى ضبط أسرار الآيات و حقايق المعارف » . مفاد سخن آن بزرگوار اين است كه با توجه به آنچه در تفسير آيه گفته شد ، آيهء شريفه اشاره‌اى دارد به اينكه ضبط اسرار و حقايق قرآن مرهون دو امر است : نخست اينكه الفاظ قرآن از ناحيهء خدا صادر شده است و دوم اينكه قرآن به زبان عربى است .\r\nآنگاه چنين فرموده‌اند : « و لو أوحى إلى النبى بمعناه و كان اللفظ الحاكى له لفظه كما فى الأحاديث القدسية مثلا أو ترجم إلى لغة اخرى خفى بعض اسرار آياته البينات عن عقول الناس و لم تنله أيدى تعقلهم و فهمهم ؛ « 2 » و اگر معانى قرآن به پيامبر ( ص ) وحى مىشد و پيامبر ( ص ) ، خود ، آنها را در قالب الفاظ عربى مىريخت ، چنان‌كه احاديث قدسى اين‌گونه است يا به زبانى ديگر ترجمه مىشد ، پاره‌اى از اسرار آيات قرآن بر مردمان پوشيده مىماند و دستهاى خرد آدميان به آنها نمىرسيد » .\r\nاز آنچه گذشت ، اين حقيقت كاملا آشكار مىشود كه ترجمه‌هاى متعارف قرآن به رغم دقت‌هايى كه دارند ، ترجمه‌هايى تمام‌عيار به شمار نمىروند ؛ نه از آن‌روى كه مترجمان تقصير يا قصورى كرده‌اند ، بلكه از اين جهت كه شيوهء متعارف بيش از اين پاسخ نمىدهد . آرى ؛ اگر گنجايش زبان مقصد در همهء ابعاد و زمينه‌ها به اندازهء زبان مبدأ مىبود و براى بشر امكان داشت كه همهء ظرفيت آن را به كار بندد ، از همين شيوه ترجمه‌اى برابر برمىآمد .\r\nناگزير بايد روش ديگرى را پى جوييم . اين روش هرنامى بپذيرد ، رسالتش اين است كه مطالبى را كه آيات قرآن با به كارگيرى واژه‌هاى خاص ، چگونگى تركيب كلام و كلمات و نحوهء چينش واژه‌ها ، در صدد بيان آن است ، منعكس كند ؛ به عبارت ديگر ، حقايقى را كه آيات قرآن با اتكا به قراين داخلى و پيوسته به آنها اشاره دارد ، ترجمه نيز بايد آنها را نمايان سازد . ترجمهء قرآن براساس الميزان تا حدودى اين مسير را پيموده است .\r\n\r\nكلام خدا و كلام بشر\r\nبرخى به گمان اينكه شيوهء يادشده آميختن كلام خدا به كلام بشر است ، بر آن خرده مىگيرند . اين نظر مخدوش مىنمايد ، زيرا هرنوع ترجمه‌اى - هرچند لفظ به لفظ و با دقت كافى ارائه شود - باز هم كلام و نگارش بشر است . آنچه كلام خداست ، همان متن عربى قرآن كريم است ، بنابراين ، ترجمه جز كلام بشر نيست و آميختگى كلام خدا و بشر در ترجمه فرض ندارد .\r\n\r\nآميختن ترجمه به تفسير\r\nاز اصولى كه مترجمان بر آن پاى مىفشارند ، پرهيز از آميختن ترجمه به تفسير است ، ازاين‌رو ، ممكن است شيوهء يادشده را مصداقى از دخالت تفسير در ترجمه بشمارند و بر آن خرده گيرند .\r\nولى بايد دانست كه تفسير به معناى كشف معنا و مراد الهى در دو مرحله انجام مىگيرد : نخست مرحلهء اجمال و دوم مرحلهء تفصيل كه يكى بيان مفاد استعمالى و ديگرى بيان مراد جدى است . مقصود از تفسير اجمالى يا بيان مفاد استعمالى آن است كه مفاد آيات با اتكا به ظاهر الفاظ و تركيب آنها و با توجه به قراين داخلى كلام و به تعبيرى ديگر ، با قراين پيوسته به دست آيد . مقصود از تفسير تفصيلى يا بيان مراد جدى آن است كه افزون بر آنها به قراين خارج از آيه ، اعم از آيات ديگر و روايات معتبر و شأن نزولهاى درست و مانند اينها و به اصطلاح با ضميمه كردن قراين ناپيوسته ، حاصل شود .\r\nاگر مقصود از اينكه ترجمه نبايد به تفسير آميخته گردد ، نوع دوم است ، اصلى متين است ؛ اما تفسير به معناى نخست ، در حقيقت همان ترجمهء صحيح است . ترجمه  « الْحَمْدُ لِلَّهِ » *  را چنين ملاحظه مىكنيد : 1 . ستايش خداى را . 2 . ستايش مخصوص خداوند است . 3 . ستايش به تمامى از آن خداست . هريك از اينها نمود و جلوهء تفسير مترجم است . در ترجمهء اول ، جملهء  « الْحَمْدُ لِلَّهِ » *  انشايى و در ترجمهء دوم و سوم ، إخبارى دانسته شده است . در ترجمهء اول و دوم ، الف و لام « الحمد » تعريف جنس و در سومى ، الف و لام استغراق و به معناى كل شمرده شده است . در ترجمهء اول ، حرف لام در « للّه » به اصطلاح لام تقويت و در دومى و سومى ، لام ملكيت دانسته شده است . بر اين سه ترجمه ، بيفزاييد دو ترجمه ديگر را : 1 . سپاس و ستايش خداى را . 2 . ستايش من ويژه خداست . در ترجمهء دوم ، « ال » در  « الْحَمْدُ لِلَّهِ » *  جايگزين مضاف اليه شمرده شده است و در ترجمهء اول ، واژهء حمد به معناى ثناء و شكر دانسته شده و ديگر ترجمه‌ها يكى از اين دو معنا را برگزيده‌اند ، با اين‌حال ، آيا ممكن است ترجمه و تفسير را دو مقوله دانست و آنها را از يكديگر متمايز ساخت و فتوا داد كه بايد ترجمه از مقولهء تفسير خالى باشد ؟ آرى ؛ اين فتوا دربارهء تفسير به معناى دوم بجاست .\r\n\r\n\r\n","description":"","footnote":"\r\n( 1 ) . سورهء يوسف ، آيه 2 .\r\n( 2 ) . الميزان ، ج 11 ، ص 77 ، اعلمى ، بيروت ، لبنان .\r\n","page_name":" 610 ","page_number":615},
  {"content":"\r\n\r\n\r\nطرح اين ترجمه\r\nدر اواخر سال 1376 طرح ترجمه و تفسير قرآن براساس الميزان از سوى حجة الاسلام جناب آقاى سيد عبد الحميد صفوى به مركز فرهنگ و معارف قرآن پيشنهاد شد و با استقبال مسئول وقت مركز حجة الاسلام و المسلمين آقاى مصطفى محامى مواجه گرديد . مسئولان مركز و تنى چند از محققان ، طرح مذكور را بررسى و آيين‌نامه‌اى براى آن تدوين كردند و اجراى آن از اوايل سال 1377 آغاز گشت .\r\n\r\nآغاز كار\r\nكار ترجمه و تفسير از سورهء قصص كه مجلد شانزدهم تفسير الميزان به تفسير آن پرداخته است ، آغاز شد . اين گزينش به گونه‌اى اتفاقى بود ؛ ولى حق آن بود كه چنين مىشد . اگر از سورهء مباركهء حمد و از مجلد نخست تفسير شروع مىشد ، پس از چندى ناچار بوديم ترجمه و تفسير جزءهاى آخر قرآن را بنويسيم و از مجلدات پايانى تفسير استفاده كنيم ، زيرا پايه و اساس ترجمه ، شناخت معانى واژه‌هاى قرآن و دانستن تركيب نحوى كلمات است و به اين مهم در مجلدات نخست الميزان - به خلاف مجلدات پايانى آن - كمتر پرداخته شده است . آغاز كار از مجلدات پايانى اين فرصت را به مترجم داد كه با ديدگاه‌هاى علّامه طباطبايى در ادبيات عرب ، از نحو و صرف و معانى و بيان ، آشنا شود و چگونگى برداشت آن جناب را از لغت بشناسد تا در ترجمه سوره‌هاى نخست قرآن با چالش جدى روبرو نگردد .\r\n\r\nاصولى كه در اين ترجمه در نظر بوده است\r\nاصل يكم اين ترجمه ، اگرچه معنايى و محتوايى است ؛ ولى اين موجب نشده كه در برگردان واژه‌ها و جمله‌ها ، مسامحه‌اى روا شمرده شود و ملاحظات ترجمهء دقيق در آن رعايت نگردد و از متن فاصله گيرد و به آن وفادار نماند .\r\nاصل دوم . نه تنها برابر هرواژه‌اى معادلى نهاده شده ، بلكه سعى بسيار شده كه حتى در برابر حركات و اعراب كلمات كه گوياى معنايى خاص بوده نيز معادلى آورده و به گونه‌اى مفاد آن منعكس شود .\r\nاصل سوم . همسانى ترجمهء واژه‌ها و جمله‌هاى همسان يك اصل است ؛ ولى چه‌بسا اختلاف سياق آيات و ارتباط جمله‌ها و ساير قراين كلامى اقتضا كرده است كه كلمات مشابه و جمله‌هاى همسان ، ترجمه‌اى برابر نداشته باشند ؛ مانند واژهء « هداية » و مشتقات آن كه گاهى مقصود از آن ، ارائهء طريق و گاهى مراد از آن ، ايصال به مطلوب است و تبعا بايد دو گونه معنا شود ؛ نيز مانند كلمهء « نساء » كه گاهى مراد از آن ، زنان و چه بسا مقصود از آن ، همسران باشد . نيز اسما و صفات الهى در پايان آيات قرآنى با توجه به مضمون هرآيه معنا شده است و ممكن است در بيان متعلق آنها تفاوتهايى ديده شود .\r\nاصل چهارم . گويايى و رسايى در اين ترجمه از اصول مهم بوده است ؛ لذا هرگاه خود را از جمع ميان دقت و ظرافت ترجمه - نه صحت آن - و گويايى آن ناتوان ديده‌ايم ، دقت و ظرافت را فداى گويايى كرده‌ايم .\r\nاصل پنجم . همان‌گونه كه قرآن در قالب زبان عموم مردم نازل شده ، در اين ترجمه نيز بر اين شيوه تأكيد داشته‌ايم . پس تا حدّ امكان ، از واژه‌ها و عبارت‌هاى نامأنوس براى عموم مردم ، پرهيز شده است .\r\nاصل ششم . واژه‌هايى مانند ايمان ، انفاق ، جهاد ، زكات و مشتقات آنها از آن روى كه مفهوم آنها براى فارسىزبانان روشن است و بار معنايى ويژه‌اى دارد ، به معناى لغوى آنها بازگردان نشده است ، مگر همراه با قيدى ، مانند « در راه خدا » كه آن بار معنوى را تدارك كند و نيز مگر در مواردى كه فاقد آن معنا باشد ؛ مانند :  « إِنَّ الَّذِينَ كَفَرُوا يُنْفِقُونَ أَمْوالَهُمْ لِيَصُدُّوا عَنْ سَبِيلِ اللَّهِ فَسَيُنْفِقُونَها »  « 1 » در اين آيه انفاق به معناى هزينه كردن است ؛ و مانند :  « لِيُنْفِقْ ذُو سَعَةٍ مِنْ سَعَتِهِ وَ مَنْ قُدِرَ عَلَيْهِ رِزْقُهُ فَلْيُنْفِقْ مِمَّا آتاهُ اللَّهُ »  « 2 » در اين‌جا ، انفاق به معناى پرداخت نفقه است .\r\n\r\nمشكلات و راه‌حلها\r\n1 . از مهم‌ترين ابزارهاى مترجم در ترجمهء قرآن كريم ، دريافت معانى واژه‌ها اعم از اسماء ، افعال و حروف و دانش ادبيات زبان عرب اعم از صرف ، نحو ، معانى و بيان است و چون اين اثر بر مبناى تفسير الميزان نگارش شده است ، تبعا بايد معانى الفاظ و تركيب كلمات از اين تفسير اتخاذ مىشد ؛ ولى در اين تفسير ، نه همهء لغات يك آيه معنا شده و نه به تركيب همهء كلمات آن اشاره رفته است و اين از مشكلات اساسى ما بود . راه حل را در آن دانستيم كه آيات ديگرى را كه اين واژهء خاص در آن‌ها به كار رفته است بيابيم و سپس به الميزان در آن آيات مراجعه كنيم ، چنانچه در آن موارد ، معنايى براى آن ذكر شده باشد ، آيهء مورد بحث را نيز مطابق آن ترجمه كنيم . اين كار هرچند دشوارىهايى داشت ، ولى بسيارى از مشكل را حل كرد . در بقيهء موارد ، نخست به مفردات راغب رجوع شد ، زيرا استنباط ما از الميزان آن است كه در بيان معانى لغات ، عنايتى ويژه به اين كتاب دارد . در موارد اندك باقى مانده به مجمع البيان و سرانجام به لغتنامه‌هاى مشهور رجوع شده است .\r\nدر موارد اعراب كلمات نيز نخستين مرجع ما موارد مشابه در الميزان بود و سپس مجمع البيان . البته اين در صورتى بود كه احتمال اختلاف در تركيب كلمه‌اى داده مىشد ؛ ولى در مواردى كه موقعيت اعرابى آن روشن بود ، نيازى به اين گشت‌وگذار احساس نشد .\r\n2 . علّامهء طباطبايى در تفسير الميزان چه‌بسا براى يك واژه چندين معنا و براى يك كلمه ، دو يا چند وجه تركيبى و سرانجام براى يك آيه يا جمله‌اى از يك آيه ، چند معنا را ذكر كرده‌اند . چنانچه يكى از آنها را تأييد كرده باشند ، همان مبناى ترجمه قرار گرفته است و در غير اين صورت ، خود را در انتخاب يكى از آن وجوه مخير دانسته‌ايم . ازآن‌روى همواره نخستين وجه برگزيده نشد كه در ضمن انجام كار ، اين نتيجه حاصل شد كه مقدم داشتن يك وجه بر وجه ديگر در « الميزان » دليل تأييد وجه اول در نزد علّامهء طباطبايى نيست ، زيرا در آيات مكرر و مشابه بسيار\r\n\r\n\r\n","description":"","footnote":"\r\n( 1 ) . سورهء انفال ، آيهء 36 .\r\n( 2 ) . سورهء طلاق ، آيهء 7 .\r\n","page_name":" 611 ","page_number":616},
  {"content":"\r\n\r\nديده شد كه وجهى را كه در آيه‌اى مقدم داشته‌اند همان را در آيهء مكرر ، در مرتبه دوم يا سوم قرار داده‌اند ، افزون بر اين ، چه‌بسا چند وجه را ذكر مىكنند ؛ ولى آنگاه كه تحت عنوان « المعنى » مفاد آيه را يادآور مىشوند ، مبناى آن را وجه اول قرار نمىدهند .\r\n3 . در مواردى ممكن است واژه‌ها يا عبارتها يا جمله‌هاى همسان قرآنى در تفسير الميزان دوگونه معنا شده باشد و چون احتمال دارد كه در اين موارد قرينه‌اى خاص در ميان بوده ، ما خود را ملزم ندانسته‌ايم كه موارد مشابه را يكسان ترجمه كنيم .\r\n\r\nبيم و نگرانى\r\nترجمهء قرآن فرحزا و شاديبخش است و مىتوان آن را مصداقى از ابلاغ پيام‌هاى الهى دانست و مترجمان را مصداقى از  « الَّذِينَ يُبَلِّغُونَ رِسالاتِ اللَّهِ »  « 1 » شمرد ؛ ولى اين كار مشكلات و دغدغه‌هاى توانفرسايى نيز دارد كه مهم‌ترين آنها همان است كه آياتى از قبيل  « إِنْ عِنْدَكُمْ مِنْ سُلْطانٍ بِهذا أَ تَقُولُونَ عَلَى اللَّهِ ما لا تَعْلَمُونَ »  « 2 » و    « وَ لَوْ تَقَوَّلَ عَلَيْنا بَعْضَ الْأَقاوِيلِ * لَأَخَذْنا مِنْهُ بِالْيَمِينِ * ثُمَّ لَقَطَعْنا مِنْهُ الْوَتِينَ »    « 3 » به آن اشاره دارد . اين گونه آيات لرزه بر اندام مترجمان مىافكند و دل و جانشان را لبريز از هراس مىكند كه آيا زمينه‌هاى لازم براى ترجمهء قرآن را داشته‌اند ؟ بر فرض آيا آنها را چنان‌كه بايد به كار بسته‌اند ؟ مبادا تحت تأثير وضع و حال موجود ، به سويى گراييده باشند و آيات قرآن را ناخواسته بر پيش فرض‌ها و باورهاى خود حمل كرده باشند و در يك سخن ، آيا حجتشان بر ترجمه‌اى كه ارائه كرده و آن را بازگردان كلام خدا دانسته‌اند ، نزد خداى سبحان مقبول است ؟\r\nاين ترجمه ، افزون بر نگرانى يادشده ، اين دغدغه را نيز به همراه داشت كه الميزان مهمترين تفسير جهان اسلام است و دريايى از معارف الهى را در خود جاى داده است كه هرموجى از آن معرفتى را به سوى تشنگان معارف به ارمغان مىآورد .\r\nآيا اين ترجمه و تفسير توانسته است سفينه‌اى در اين درياى با عظمت باشد ؟ آيا توانسته است روزنه‌اى به سوى اين منبع نور بگشايد ؟ اگرچه بسيار كوشيده‌ايم ولى نگرانى همچنان باقى است ، پس ، از قرآن‌پژوهان و متفكران انتظار داريم كه با رهنمودها و پيشنهادهاى خود ، ما را يارى دهند .\r\n\r\nسپاس\r\n* پس از تدوين آيين‌نامه و تبيين راهكارها مهمترين و اساسىترين گام انتخاب قرآن‌پژوهى با شرايطى ويژه بود كه در پى مشورت‌ها و بررسىهاى لازم از محقق گرانمايه حجة الاسلام و المسلمين آقاى سيد محمد رضا صفوى براى انجام كار دعوت به عمل آمد ايشان در عين ابراز نگرانى و دغدغه‌هاى بسيار از اين طرح استقبال كردند و به مدت شش سال و اندى و با دقتى درخور ، كار را به پايان رساندند كه اميد است خداوند به لطف و كرمش ايشان را از زمرهء مترجمان وحى خويش به شمار آورده و از مصاديق  « الَّذِينَ يُبَلِّغُونَ رِسالاتِ اللَّهِ »  قرار دهد .\r\n* پس از انجام بخشى از كار ، آگاهى از ديدگاه صاحب‌نظران ضرورى مىنمود ، ازاين‌رو ، نمونه‌اى براى قرآن‌پژوهانى از حوزه و دانشگاه فرستاده شد ؛ با اين تقاضا كه كاستىها را برشمرند و لغزشها را بنمايانند و براى بهبود كار راهنمايى كنند . فرجام اين تقاضا خجسته بود ؛ زيرا از نظرها و پيشنهادها بهره‌اى وافر نصيب گشت و تشويق و ترغيب از سوى بزرگان ، مايهء اهتمام و پايدارى شد .\r\nدر اين ميان لازم است از جناب آقاى دكتر بهاء الدين خرمشاهى نام برده و بدين‌طريق ، زحمات ايشان ارج نهاده شود . آن بزرگوار نمونهء كار را كه حدود چهل صفحه بود ، با دقت ملاحظه كردند و با درنگ در جمله‌ها و بررسى همه‌جانبهء نوشتار ، نقاط ضعف و قوت را به خوبى دريافتند و براى بهتر شدن اثر و رفع اشكالات پيشنهادهايى ارائه كردند كه پذيرفته و به كار بسته شد و بىترديد تمجيد ايشان از كار و ثمرات و محسّنات آن ، مايهء دلگرمى بر ادامهء آن شد . اميد است خداوند بر توفيقات آن‌جناب و ساير خدمتگزاران به قرآن بيفزايد .\r\n* براى بررسى صحت و اتقان اين ترجمه ، ارزيابى آن بر عهدهء فاضل توانا حجة الاسلام و المسلمين جناب آقاى على محمد يزدى نهاده شد .\r\nايشان بخش ترجمه را از آغاز تا پايان با دقتى درخور بررسى و اصلاحات فراوانى را پيشنهاد كردند كه در صحت و اتقان كار اثرى عميق داشت .\r\n* تحقيق در مورد روايات و تطبيق آنها بر منابع اصلى و ضبط اعلام و اماكن و مانند اينها را جناب حجة الاسلام و المسلمين آقاى محمود فقيهى بر عهده گرفتند و به درستى آن را به ثمر نشاندند . افزون بر آن ، به هدف يافتن اغلاط احتمالى و بررسى ترجمه و توضيحات براى يافتن موارد تعقيد و نارسايى ، آن را بازخوانى و تذكرات مفيدى را ارائه كردند .\r\n* ويرايش فنى اين اثر بر عهدهء حجة الاسلام و المسلمين جناب آقاى محمد رضا انصارى محلاتى بود و آن بزرگوار از آغاز تا پايان ، كار را هم در بخش ترجمه و هم در بخش توضيحات ، با حوصلهء تمام ويرايش كردند و در شيوايى كار تأثيرى بسزا بر جاى نهادند .\r\n* از دست‌اندركاران اين ترجمه ، به‌ويژه جناب حجة الاسلام و المسلمين مهدوى مهر ، مسئول وقت گروه تفسير ؛ و حجة الاسلام و المسلمين محامى ، مسئول وقت مركز و مسئول كنونى گروه تفسير و نيز همكاران خدمات پژوهشى كه در تايپ ، مقابله و تصحيح اين اثر زحمات زيادى كشيده‌اند قدردانى مىكنيم و توفيق همگان را از خداى سبحان مسئلت داريم .\r\n« و آخر دعوانا أن الحمد للّه ربّ العالمين »\r\nعلى خراسانى\r\nمسئول مركز فرهنگ و معارف قرآن\r\nدفتر تبليغات اسلامى حوزه علميه قم\r\n\r\n\r\n","description":"","footnote":"\r\n( 1 ) . سورهء احزاب ، آيه 39 .\r\n( 2 ) . سورهء يونس ، آيه 68 .\r\n( 3 ) . سورهء حاقه ، آيات 44 - 46 .\r\n","page_name":" 612 ","page_number":617},
  {"content":"\r\n . \r\n\r\n","description":"","footnote":"","page_name":" 613 ","page_number":618}
  ]