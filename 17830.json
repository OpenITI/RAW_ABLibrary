[
  {"content":"\r\n\r\nچهل مجلس\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nچهل مجلس\r\nشيخ علاءالدوله سمنانى\r\nعارف بزرگ قرن هفتم و هشتم هجرى\r\nتحرير\r\nامير اقبال سيستانى\r\nبه اهتمام\r\nعبدالرفيع حقيقت ( رفيع )\r\nانتشارات اساطير\r\n268\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nفهرستنويسى پيش از انتشار كتابخانه ملى جمهورى اسلامى ايران\r\nعلاءالدوله سمنانى ، احمد بن محمد ، 659 - 736 ق .\r\nچهل مجلس : علاءالدوله سمنانى ، تحرير امير اقبال سيستانى ، به اهتمام عبدالرفيع حقيقت ( رفيع ) . - تهران : اساطير ، 1378 .\r\n248 ص . : نمونه . - ( اساطير ؛ 268 )\r\nISBN 964 - 331 - 033 - 7\r\nفهرستنويسى بر اساس اطلاعات فيپا .\r\nاين كتاب با عناوين \" رساله اقباليه \" و \" مقالات و مجالس سمنانى \" نيز مشهور است .\r\nكتابنامه به صورت زيرنويس .\r\n1 . عرفان . 2 . تصوف . الف . سجستانى ، امير اقبال بن سابق ، قرن 8 ق . ب . حقيقت ، عبدالرفيع ، 1313 - ج . عنوان . د . عنوان : رساله اقباليه . ه‍ . عنوان : مقالات و مجالس سمنانى .\r\n9 چ 8 ع / 286 BP\r\n83 / 297\r\n1378\r\nكتابخانه ملى ايران 20590 - 78 م\r\nشابك : 7 - 033 - 331 - 964\r\nISBN 964 - 331 - 033 - 7\r\nانتشارات اساطير\r\nچهل مجلس\r\nتقرير شيخ علاءالدولهء سمنانى\r\nتحرير امير اقبال سيستانى\r\nتصحيح : عبدالرفيع حقيقت ( رفيع )\r\nچاپ اول ( ويرايش دوم ) : 1379 خورشيدى\r\nحروف چينى : مسعود\r\nليتوگرافى و چاپ : ديبا\r\nتيراژ : 2200 نسخه\r\nناشر : اساطير : ميدان فردوسى ، اول ايرانشهر ، ساختمان 10\r\nتلفن 8821473 - 8836207 فاكس : 8836199\r\nحق چاپ محفوظ است\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست مطالب\r\nمقدمهء چاپ جديد 7\r\nپيشگفتار 11\r\nبخش اول مقدمهء مصحح 1 - 64 1 . امير اقبال سيستانى 13\r\n2 . شيخ علاء الدوله سمنانى 15 - 25\r\n3 . خانقاه سكاكيهء سمنان 26 - 27\r\n4 . صوفى آباد يا خداد 27 - 31\r\n5 . اعتقاد و نظريه‌هاى شيخ علاء الدوله 32 - 34\r\n6 . مشايخ و معاصران 34\r\nشيخ نور الدين عبد الرحمن اسفراينى 35 - 42\r\nكمال الدين عبد الرزاق كاشانى 43 - 54\r\nشيخ تقى الدين على دوستى 55 - 59\r\nشيخ خليفهء مازندرانى 60 - 64\r\nاخى محمد دهستانى 65\r\nشيخ محمود مزدقانى 66 - 67\r\nمير سيد على همدانى 68 - 71\r\n7 . وارستگى و بىنيازى شيخ علاء الدوله 72\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n8 . آثار شيخ علاء الدوله 73 - 84\r\n9 . شاعرى شيخ علاء الدوله و نمونهء اشعارش 85 - 103\r\n10 . شيخ علاء الدوله در مجالس المؤمنين 105 - 110\r\n11 . از سخنان شيخ 111 - 112\r\nبخش دوم متن چهل مجلس 113 - 240 تاج اقبال 241\r\nنمايهء عام 243\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nمقدمهء چاپ جديد بنام او\r\n اى منزّه صفات بىچونت * هست چون من هزار مجنونت\r\nاوّل و آخرت چه داند كس * اى مقدس درون و بيرونت\r\nشمع دارست بر درت خورشيد * كمترين بنده است گردونت\r\nدر كمال تو حيرت آوردند * بايزيد و جنيد و ذوالنونت\r\nهمچو من عاشقان سرگردان * هست از صد هزار افزونت \r\n( شيخ علاء الدوله سمنانى )\r\nكتاب چهل مجلس شيخ علاء الدوله سمنانى كه به اهتمام اينجانب در سال 1358 خورشيدى منتشر شد مورد توجه و استقبال قرار گرفت و به زودى نسخه‌هاى آن ناياب گرديد . درخواست دوستان و علاقه‌مندان تجديد چاپ آن را ضرورى ساخت امّا نمىخواستم كه همان چاپ سابق افست شود زيرا درين فاصله متن چاپى را بازبينى مجدد كرده و توضيحات و حواشى ديگرى به آن افزوده بودم . در مقدمه هم مطالب جديدى دربارهء خانقاه سكاكيه و صوفى آباد و مشايخ و معاصران شيخ علاء الدوله اضافه شده بود . اين همه باعث شد كه مترصد فرصتى باشم تا كتاب را دوباره حروف‌چينى كنم و چاپ جديدى از آن عرضه بدارم .\r\nاين فرصت خوشبختانه در امسال دست داد و اين خواست به همت آقاى عبد الكريم جربزه‌دار مدير باذوق و صاحب‌نظر انتشارات اساطير\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nجامهء عمل پوشيد و متن حاضر كه ويرايش دوم چهل مجلس شيخ علاء الدوله سمنانى است با تصحيح و تبويب مجدد به شيفتگان انديشه‌هاى ناب عرفانى كه تسكين‌دهندهء آلام درونى آنان است ارمغان مىگردد .\r\nتهران - ونك بتاريخ هشتم مرداد ماه 1378 خورشيدى عبد الرفيع حقيقت ( رفيع )\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nبا بىخبران بگو\r\n اين ذوق و سماع ما مجازى نبود * اين وجد كه حال ماست بازى نبود\r\nبا بىخبران بگو كه اى بىخردان * بيهوده سخن به اين درازى نبود \r\n« شيخ علاء الدوله سمنانى »\r\nطاعت آزادگان « 1 »\r\n از علاء الدوله آن شيخ فريد * شمع جمع ذكر و تجريد و مريد\r\nطاعت آزدگان را ياد گير * ملك دل را زان عمل آباد گير \r\nعبد الرفيع حقيقت « رفيع »\r\n\r\n\r\n","description":"","footnote":"\r\n( 1 ) . نقل از منظومهء ( مهر ايران ) سروده ( رفيع )\r\n","page_name":" 9 ","page_number":9},
  {"content":"\r\n\r\nبهشت و دوزخ معرفت ، دوزخ را بهشت گرداند ، و نكره « 1 » بهشت را دوزخ .\r\nهر كه ترا شناخت و خود را در تو باخت ، تاخت و باخت او را مسلم شد . اگر در دوزخ تازد ، بهشت بازد ، و اگر در بهشت تازد ، دوزخ بازد ، و اگر از خود بيرون تازد ، هر دو را در تو بازد !\r\n در دوزخ اگر زلف تو در چنگ آيد * از جمله بهشتيان مرا ننگ آيد \r\n« شيخ علاء الدولهء سمنانى »\r\n\r\n\r\n","description":"","footnote":"\r\n( 1 ) . نكره : ناشناس ، ناشناسائى ، نقيض معرفت ( جهل ) .\r\n","page_name":" 10 ","page_number":10},
  {"content":"\r\n\r\n\r\nپيش‌گفتار مصحح\r\nبنام او كتاب « چهل مجلس شيخ علاء الدوله سمنانى » كه اكنون بعد از گذشت 675 سال از پايان تحرير آن ( 724 هجرى ) براى نخستين بار چاپ و منتشر مىگردد حاوى سخنان دلنشين و قابل استفادهء شيخ علاء الدوله سمنانى عارف بزرگ اواخر قرن هفتم و اوايل قرن هشتم هجرى است كه در چهل جلسه ( مجلس ) يعنى از روز عيد فطر تا عيد اضحى ( قربان ) در سال 724 هجرى از طرف شيخ بيان گرديده است .\r\nمطالب و سخنان اين چهل مجلس ( جلسه ) كه شامل سؤالها و جوابهاى اخلاقى و دينى و اتفاقهاى مختلف در زندگى شيخ علاء الدوله است ، به وسيلهء امير اقبال سيستانى مريد و شاگرد فعال و مشتاق و مورد علاقهء شيخ تحرير و تنظيم گرديده و به نام « چهل مجلس شيخ علاء الدوله سمنانى » يا « اقبال نامه » نام‌گذارى شده است .\r\nخوشبختانه نسخه‌اى از اين كتاب كه از دستبرد حادثه‌هاى زمان بر كنار مانده است در كتابخانه دانشگاه كمبريج انگلستان جزء كتابهاى برون 21  D ) a  111 -  b  - 90 ) حفظ مىشود .\r\nنگارنده در اثر ارادت خاص به شيخ علاء الدوله سمنانى و علاقه‌مندى به زادگاه خود ( سمنان ) با استفاده از نسخهء عكسى آن‌كه در كتابخانه مركزى دانشگاه تهران موجود است « 1 » پس از مدتها صرف\r\n\r\n\r\n","description":"","footnote":"\r\n( 1 ) . در اين مورد از اظهار لطف دوست دانشمندم آقاى ايرج افشار رئيس -\r\n","page_name":" 11 ","page_number":11},
  {"content":"\r\n\r\nوقت ، و دقت در مطالعه با همكارى و معاضدت دوست دانشمندم آقاى دكتر سيد حسن سادات ناصرى استاد دانشگاه تهران نسبت به تصحيح و تحشيه و چاپ آن اقدام گرديد . اكنون بسيار خوشوقتم كه اين كتاب مفيد كه نمونهء نثر عرفانى قرن هشتم هجرى مىباشد براى نخستين بار از طريق شركت مؤلفان و مترجمان ايران انتشار مىيابد .\r\nاميدوارم اين اقدام ناچيز نگارنده مورد توجه و عنايت آزادگان بلندنظر و شيفتگان آثار نفيس تصوف ايران واقع گردد .\r\nتهران . ونك . به تاريخ پنجم ارديبهشت سال 1358 خورشيدى عبد الرفيع حقيقت ( رفيع )\r\n\r\n\r\n","description":"","footnote":"\r\n- كتابخانه مركزى دانشگاه تهران سپاسگزارم .\r\n","page_name":" 12 ","page_number":12},
  {"content":"\r\n\r\n\r\n[ بخش اول مقدمه مصحح 
  ]\r\n\r\nامير اقبال سيستانى\r\nامير اقبال يا اقبال شاه سيستانى فرزند جلال الدين پسر سابق سجستانى ( سيستانى ) از مريدان خاص و اصحاب مقرب شيخ علاء الدوله سمنانى است ، كه سالها در صوفى آباد سمنان اقامت داشته و از محضر مبارك آن عارف بزرگوار كسب فيض كرده است .\r\nاين مريد بااخلاص تا سال مرگ استاد ( 736 هجرى ) همچنان در صوفى آباد بوده و علاوه بر استفاده شخصى از رفتار و كردار و گفتار شيخ ، به نوشتن شرح احوال و آثار و افكار و عقايد شيخ علاء الدوله سمنانى قطب مشايخ آن دوره پرداخته است كه يكى از آنها « چهل مجلس » است كه در سال 724 هجرى به رشته تحرير درآمده است .\r\nامير اقبال سيستانى نوشته‌هاى ديگر نيز داشته كه از آن جمله كتاب ( فوائد ) است كه متأسفانه نسخهء آن تاكنون بدست نيامده است .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nتصوير صفحه اول كتاب چهل مجلس مضبوط در دانشگاه كمبريج\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nشيخ علاء الدوله سمنانى\r\nشيخ ابو المكارم ركن الدين علاء الدوله احمد بن محمد بن احمد بيابانكى سمنانى يكى از بزرگان مشايخ صوفيه و از شاعران و نويسندگان اواخر قرن هفتم و اوايل قرن هشتم هجرى است . عزت نفس و نيروى ذاتى و بىنيازى و وارستگى و بىاعتنائى به ماديات ، اين عارف و شاعر شهير سمنانى را از كليه همگنان و پيشوايان فكرى عصر خود ممتاز كرده و به نحو چشم‌گيرى برترى داده است .\r\nوى در ماه ذى حجه سال 659 هجرى قمرى در قريه بيابانك سمنان كه در دوازده كيلومترى جنوب غربى شهر سمنان واقع است متولد شد .\r\nخاندان شيخ علاء الدوله سمنانى از خاندانهاى كهن و جليل و ثروتمند بودند و خانواده ( ملك ) خوانده مىشدند . به همين سبب است كه بعضى از صاحبان ترجمه‌ها مانند جامى او را : « در اصل از ملوك سمنان » دانسته است .\r\nپدر شيخ علاء الدوله ، محمد ملقب به ملك شرف الدين در دستگاه سلطنت ازغون خان و غازان خان پادشاهان ايلخانى داراى مقام و منزلت و اعتبار و عزت بود .\r\nملك شرف الدين محمد بنا به تصريح فصيح احمد خوافى « 1 » در سال 687 هجرى به امر ارغون خان به ( ملكى بغداد ) انتخاب شد .\r\n\r\n\r\n","description":"","footnote":"\r\n( 1 ) . مجمل فصيحى خوافى به تصحيح محمود فرخ خراسانى جلد سوم در ذيل حوادث سال 687 هجرى .\r\n","page_name":" 15 ","page_number":15},
  {"content":"\r\n\r\nيك سال بعد از انتخاب ملك شرف الدين سمنانى به ( ملكى بغداد ) كه ( عنوان فرمانروائى ايالت‌ها در زمان ايلخانان مغول بوده است . ) برادرش ملك جلال الدين به امر ارغون خان كشته شد ، ولى ملك شرف الدين همچنان در خدمت باقى ماند ، چنان كه بنابر نقل رشيد الدين فضل اللّه همدانى در ابتداى عهد غازان خان ( 694 - 703 هجرى ) منصب الغ بيتكچى يافت ، زيرا غازان پيش از احراز مقام سلطنت نسبت به شرف الدين عنايت داشت « 1 » . شرف الدين اين شغل را تا سال 695 هجرى بر عهده داشت و در آن سال جمال الدين دستجردانى به جاى او منصوب گشت و در همين سال ملك شرف الدين نيز به سرنوشت برادر خود دچار شد و به امر غازان خان به قتل رسيد « 2 » .\r\nمادر شيخ علاء الدوله سمنانى ، خواهر ركن الدين صاين ( م 700 هجرى ) از عالمان و قاضيان بزرگ عهد ايلخانى بود و علاء الدوله فقه و حديث را نزد او فراگرفت .\r\nبه تصريح خود شيخ در كتاب العروه و ضبط بعضى از مورخان و تذكره‌نويسان ، وى در دوران كودكى ، در مكتب محلى خواندن و نوشتن آموخت و به تحصيل بعضى ( فضليات ) پرداخت . و چون در سن پانزده از مكتب بيرون آمد از اقسام فضليات و به اندازه‌اى از علوم عقلى و نقلى چيزى آموخته بود ، سپس به پيروى از سيره خانوادگى خود به خدمت ديوانى اشتغال جست و جزء ديوانيان دربار ايلخانان مغول درآمد و داراى قبا و كلاه و سلاح گرديد و در اندك مدت مورد توجه و عنايت خاص قرار گرفت ، به حدى كه مورد حسد اركان دولت از اميران و وزيران واقع گرديد . خود شيخ نيز به انجام خدمت\r\n\r\n\r\n","description":"","footnote":"\r\n( 1 ) . تاريخ مبارك غازانى صفحه 96\r\n( 2 ) . مجمل فصيحى ذيل حوادث سال 695 هجرى\r\n","page_name":" 16 ","page_number":16},
  {"content":"\r\n\r\nبسيار مشتاق بود به اندازه‌اى كه از اداء نماز باز مىماند . در اثر كثرت كار مجال به ياد آوردن ورقى از خوانده‌هاى خود را نداشت . ملازمت او در دستگاه سلطنت ايلخانان مغول مدت ده سال يعنى از سال 674 تا سال 683 به طول انجاميد ، يعنى بعد از اباقا خان در دستگاه ارغون خان همچنان ادامه يافت .\r\nحمد اللّه مستوفى كه معاصر شيخ علاء الدوله سمنانى بوده مىنويسد :\r\n( در عهد ارغون خان عمل پيشه بود ) يعنى در مشاغل دولتى روزگار مىگذرانيد و همين سخن را ديگران و از آن جمله خواند مير و دولتشاه تكرار كرده‌اند .\r\nبه طورى كه از مطالب مندرج در چهل مجلس و نوشته‌هاى شيخ از جمله در كتاب العروة برمىآيد و برخى از مورخان نيز آن را تأييد كرده‌اند شيخ علاء الدوله سمنانى در يكى از سفرهاى ارغون خان به منظور جنگ با سلطان احمد تكودار كه در نزديكى قزوين اتفاق افتاد ، ( 683 هجرى ) از همراهان و ملازمان ارغون خان بود .\r\nدر حين وقوع جنگ جذبه‌اى از جذبه‌هاى حق به شيخ وارد آمد و ناگاه قبا و كلاه و سلاح دولتى را به يك سو افكند و خرقهء صلاح پوشيد و به توبه و عبادت و رياضت پرداخت . كم خفت ، كم خورد .\r\nكم گفت و هر شب قضاء نماز ده روزه مىگذاشت و پنج آيت قرآن مجيد همىآموخت و ياد مىگرفت و در پرستش يزدان پرواى پرستارى سلطانش نماند تا اينكه به سال 685 هجرى نالان شد و به اجازت ارغون خان به سمنان آمد و در بيست و شش سالگى به تحصيل دانش و تهذيب اخلاق و طلب سلوك همت گماشت .\r\nنحو را ظاهرا از كتاب مفصل زمخشرى و كافيه ابن حاجب نزد دانائى به نام سيد اخفش و حديث را از كتاب صحيح مسلم نزد دائى\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nخود ركن الدين صاين و مردى به نام رشيد بن ابى القاسم بخواند « 1 » .\r\nاستاد دكتر ذبيح اللّه صفا دربارهء زندگانى شيخ علاء الدوله سمنانى مىنويسد « 2 » :\r\n( بعد ازين تنبه در زندگانى شيخ تغييرات بزرگ رخ داد چه او به سبب آنكه به خاندانى عمل‌پيشه و متصدى مشاغل بزرگ انتساب داشت تا آن هنگام در امور سياسى روزگار مىگذرانيد و در شمار مقدمان دربار ايلخانى بود . ولى ازين پس اندك‌اندك مىبايست خود را براى حياتى عالمانه و فقيرانه آماده كند و همينطور هم بود . شيخ در ذكر احوال خويش بعد از اين واقعه شرح مستوفائى در كيفيت زهد و تهجد و اعراض از امور دنيوى در حالى كه هنوز در اردوى ( خان ) بسر مىبرده است ، مىدهد . ولى مىدانيم كه تا سال 685 كه بر اثر بيمارى از اردوى ارغون خان رهسپار سمنان شده بود ، هنوز رسما مشاغل دربارى را رها نكرده بود .\r\nفصيح احمد خوافى نيز تاريخ خروج علاء الدوله را از اردو و بازگشت او را به سمنان در ذيل وقايع همين سال نوشته است .\r\nعلاء الدوله پس از بازگشت به سمنان به جد در كار تكميل تحصيلات و اطلاعات خود ايستاد و مخصوصا به فقه و حديث و علوم ادبى توجه كرد و در همان حال از پيمودن مراحل سلوك غافل نماند ، چنان كه غلامان و كنيزكان خود را آزاد ساخت و حقوقى را كه از ديگران بر عهدهء وى بود به تمامى ادا كرد و اموال خود را وقف نمود و خانقاه سكاكيه را كه منسوب به شيخ حسن سكاك سمنانى از مشايخ قرن پنجم و ششم هجرى بود تعمير و مرمت كرد و در آن ( اربعينات )\r\n\r\n\r\n","description":"","footnote":"\r\n( 1 ) . تذكره آتشكده آذر بيگدلى به تصحيح دكتر حسن سادات ناصرى بخش نخست صفحه 410\r\n( 2 ) . تاريخ ادبيات در ايران جلد سوم صفحه 801\r\n","page_name":" 18 ","page_number":18},
  {"content":"\r\n\r\nبرآورد .\r\nبعد از اين احوال است كه علاء الدوله در آرزوى تشرف به خدمت شيخ نور الدين عبد الرحمن اسفراينى راه بغداد پيش گرفت و در سال 687 يعنى در بيست و هشت سالگى ، بعد از كسب اجازه از ايلخان بدان شهر رفت و دست ارادت به مطلوب خود داد و سپس از آنجا براى گزاردن حج به مكه شتافت و اين نخستين حج او بود و بعد از آن نيز چند بار ديگر اين زيارت را تجديد كرد . اين مطالب همگى به تفصيل در آثار شيخ از قبيل « العروه » و سلوة العاشقين نقل شده است ) .\r\nشيخ علاء الدوله سمنانى همچنين از جمعى كثير از ارباب حديث اجازه گرفت تا از محدثان شد و به روايت منتخب المختار در سفرى كه به بغداد كرد به ذكر حديث پرداخت و هم به نقل الدرر الكامنه مردان نامورى چون شيخ صدر الدين حمويه و سراج الدين قزوينى و امام ركن الدين بكرى از او اخذ حديث كرده‌اند .\r\nشيخ علاء الدوله در مقام ترك و تجريد نيك بيشى و پيشى گرفت ، بندگان خويش را آزاد ساخت ، شبهه از مال خويش ببرد و املاكى بسيار به وقف درآورد ، و به حجت گران دست فرزندان خويش و فرزندان متوليان و مشرف و خدام را به جانشينى پدران از آن همه كوتاه داشت تا موقوفاتش به ميراث نرود .\r\nخانقاه سكاكيه را در سمنان كه منسوب به شيخ حسن سكاك از بزرگان صوفيان قرن پنجم و ششم هجرى از اصحاب ابو الحسن بستى شاگرد شيخ ابو على فارمدى بود ديگر بار به عمارت درآورد و خانقاه‌هائى ديگر در سمنان و صوفى آباد سمنان بساخت و املاكى بر آنها وقف كرد « 1 » .\r\n\r\n\r\n","description":"","footnote":"\r\n( 1 ) . به غير از دهكده صوفى آباد كه آبادى احداثى و معمور خود شيخ -\r\n","page_name":" 19 ","page_number":19},
  {"content":"\r\n\r\nروزگارى بناى سلوك را بر دستور كتاب قوت القلوب ابو طالب مكى ( متوفى به سال 386 هجرى ) و احياء العلوم غزالى و ديگر نوشته‌هاى عارفان نهاد ولى از انواع رياضت‌ها و طاعتها و عبادت‌ها و افكار كه در كتابهاى مشايخ به مطالعه درآورده و معمول داشته بود فايدتى نديد ، تا آنكه صبح دولتش بدميد و سيد شرف الدين على از مريدان شيخ عارف نور الدين عبد الرحمن كسرقى اسفراينى كه در بغداد بر مسند ارشاد نشسته بود به سمنان رسيد ، و علاء الدوله را در آرزوى ديدار شيخ و سفر بغداد انداخت . علاء الدوله پس از مخالفتهاى ارغون به سال 687 در 28 سالگى به بغداد رفت و درك خدمت شيخ كرد و به اشارت او حج گذاشت و به بغداد بازگشت و به خدمت مراد خود شيخ عبد الرحمن اسفراينى پيوست و به مجاهدت و رياضت و كسب فيض در خانقاه او ادامه داد . نسب خرقهء اين عارف به دو واسطه به شيخ نجم الدين كبرى مىرسيد « 1 » و دورهء سلوك علاء الدوله در خدمت وى بنا به تصريح مؤلفان و نويسندگان شرح احوال آن عارف مشهور در سال 689 هجرى به سر رسيد و او در اين سال اجازهء ارشاد يافت .\r\nدر صورتى كه در يكى از يادداشتهاى وى كه در ديوانش « 2 » آمده وى تا سال 699 هجرى هنوز در خدمت عبد الرحمن اسفراينى بسر\r\n\r\n\r\n","description":"","footnote":"\r\n- مىباشد شيخ علاء الدوله در سمنان داراى املاك و آب و دكان‌هاى زيادى بوده است كه بعد جزء موقوفات مسجد جامع و مسجد سلطانى شده است .\r\n( 1 ) . نفحات الانس جامى صفحه 488\r\n( 2 ) . كليات ديوان اشعار فارسى و عربى شيخ علاء الدوله سمنانى كه نسخه‌يى به خط منهاج بن محمد السرائى يكى از شاگردان شيخ علاء الدوله سمنانى در كتابخانه ملّى پاريس موجود است . در سال 1364 خورشيدى به تصحيح و اهتمام نگارنده ( رفيع ) در 548 صفحه به قطع وزيرى از طرف شركت مؤلفان و مترجمان ايران در تهران چاپ و منتشر شده است .\r\n","page_name":" 20 ","page_number":20},
  {"content":"\r\n\r\nمىبرده است . علاوه بر اين گويا در همين مدت سلوك و يا شايد بعد از آن چندگاهى در سير بلاد قدس و شام و امثال آن نواحى مىگذرانده است ، چنان كه باز در ديوان او مىبينيم كه غزلى به مطلع :\r\n ترا جانا سرو سوداى ما نيست * و يا از حسن خود پرواى ما نيست \r\nدر سال 699 هجرى در همان نواحى آغاز نموده و بعدها يعنى در سال 721 هجرى باقى آن را در صوفياباد سمنان تمام كرده است و مسلما غزلى كه باز در ديوان او به مطلع ذيل مىبينيم :\r\n وقت آن آمد كه در بستان جان مستان شويم * ترك قدس و شام گيريم و سوى سمنان شويم \r\nمربوط به بعد از روزگار مذكور است .\r\nبه هر حال علاء الدوله سمنانى خود در مكتوبى كه در پاسخ نامه‌يى از كمال الدين عبد الرزاق نوشته ، گفته است كه سى و دو سال صحبت نور الدين عبد الرحمن اسفراينى داشته است « 1 » .\r\nو اگر چنين باشد بايد به طور مجموع دوران ( سلوك ) و ( صحبت ) شيخ علاء الدوله در خدمت شيخ عبد الرحمن اسفراينى كه از سال 687 هجرى آغاز شده بود تا حدود سال 719 هجرى ادامه يافته باشد ، منتهى به صورت منقطع نه پيوسته و مداوم . البته مانعى نداشت و چنين نيز بود كه شيخ بعد از دو سال مجاهدت اوليه به نيابت از مراد خود براى ارشاد و تعليم خلق به موطن خويش سمنان بازگشته باشد ، ولى با اين حال هرچندگاه يك بار براى تجديد مراتب ارادت و كسب فيض به خدمت شيخ خود مىرفت و از آن‌جا به زيارت حج و سير در وادى قدس و شام و نظاير اين اماكن مىپرداخت و سپس به مركز تعليم و ارشاد خود بازمىگشت « 2 » .\r\n\r\n\r\n","description":"","footnote":"\r\n( 1 ) . نفحات الانس جامى صفحه 488\r\n( 2 ) . تاريخ ادبيات در ايران تأليف استاد دكتر ذبيح اللّه صفا جلد سوم صفحه -\r\n","page_name":" 21 ","page_number":21},
  {"content":"\r\n\r\nبديهى است اين موضوع را از مكاتب شيخ عبد الرحمن اسفراينى با شيخ علاء الدوله سمنانى كه توسط انجمن ايران و فرانسه به اهتمام هرمان لندلت استاد دانشگاه مك‌گيل كانادا چاپ و منتشر شده است مىتوان استنباط كرد .\r\nشيخ علاء الدوله سمنانى به شانزده سال يعنى از سال 720 تا سال 736 هجرى ( سال وفاتش ) در خانقاه سكاكيه يكصد و چهل اربعين برآورد و در ديگر وقت‌ها يكصد و سى اربعين برآورده بود و همى كوشيد تا منزلتى عالى يافت و مردى صاحب كرامت شد و مشهور روزگار خويش و جامع سلاسل متأخران گشت . و به نقل قاضى نور اللّه شوشترى در مجالس المؤمنين « 1 » گوش زمانه مضمون اين رباعى را از زبان او شنيد :\r\n هر رند كه در مصطبه مسكن دارد * سوزى « 2 » ز من سوخته خرمن دارد\r\nهر جا كه سيه گليم و آشفته دليست * شاگرد من است و خرقه از من دارد \r\nاز اطراف جهان دلباختگان خسران‌زده و مريدان مراد گم كرده به منظور خوشه‌چينى به صوفى آبادش مىآمدند و روزگارى جهت فايدت از خدمتش در سمنان مىماندند .\r\nكه نامدارترين آنان :\r\nشيخ تقى الدين على دوستى سمنانى ، اخى على مصرى ، اخى عبد اللّه حبشى ، اخى على رومى ، علاء الدين هندو ، شيخ محمود سمنانى ، شيخ عبد اللّه گرجستانى . امير اقبال سيستانى . اخى على سيستانى . شمس الدين گيلانى . شاه على فراهى و بالاخره شاعر\r\n\r\n\r\n","description":"","footnote":"\r\n- 803 - 804\r\n( 1 ) . مجالس المؤمنين قاضى نور اللّه شوشترى صفحه 300\r\n( 2 ) . در بعضى نسخه‌ها ( بويى )\r\n","page_name":" 22 ","page_number":22},
  {"content":"\r\n\r\nمعروف خواجوى كرمانى ، بودند .\r\nهمچنين بزرگان و صاحبان جاه و جلال و پادشاهان و مشايخ و عارفان عصر مانند خواجه رشيد الدين فضل اللّه همدانى صاحب جامع التواريخ وزير اعظم غازان و امير چوپان و امير نوروز اميران بزرگ مغول براى درك خدمت شيخ به صوفى آباد مىشدند و زيارتش را مغتنم مىشمردند . و گاه براى شركت در جشنهاى بزرگ با تجليل او را به پايتخت دعوت مىكردند .\r\nمؤلف كتاب اعيان العصر كه خود از معاصران شيخ علاء الدوله سمنانى بوده ، مىنويسد : ابو سعيد هم به ديدار شيخ شتافته است .\r\nشيخ علاء الدوله مرد سفر و حضر به هم بود بارها به بغداد شد و سه بار حج گذارد . بارى به دعوت امير نوروز به آستان قدس رضوى مشرف آمد . هنگام به پايان رسيدن بناى سلطانيه به دعوت الجايتو مانند ديگر بزرگان عصر چون شيخ صفى الدين اردبيلى و آيت اللّه علامه حلى بدان صوب رهسپار شد همچنين به التماس امير چوپان در آن زمان كه اين امير از ابو سعيد هراسان بود براى اصلاح بين آنان در سال 727 هجرى به سلطانيه شتافت .\r\nابو سعيد مقدمش را گرامى داشت ولى با امير چوپان بر سر مهر نيامد « 1 » .\r\nدولتشاه سمرقندى در وصف مقام شيخ و سير و سلوك او مىنويسد :\r\n( بعد از شيخ جنيد بغدادى هيچ كس چون او در اين طريق قدم ننهاده ) شيخ علاء الدوله خود در رساله مفتاح مىگويد : ( هزار طبق كاغذ در راه و رسم تصوف سياه كردم و صدهزار دينار ملك پدرى و ميراث ، صرف صوفيان نمودم )\r\n\r\n\r\n","description":"","footnote":"\r\n( 1 ) . تاريخ سمنان تأليف ( رفيع ) چاپ دوم صفحه 578 - 579\r\n","page_name":" 23 ","page_number":23},
  {"content":"\r\n\r\nآخرين سالهاى عمر شيخ علاء الدوله در صوفى آباد سمنان ، در محلى يا بنايى كه از آن به ( برج احرار ) تعبير كرده‌اند ، و يا در خانقاهى كه خود بنا كرده بود سپرى شد . وى در همان‌جا تا هنگام وفات به تأليف كتابها و ارشاد مريدان و سرودن اشعار مىگذراند و در خلال اين سالها يك بار به سال 732 هجرى به سفر حج رفت و اين آخرين زيارت او از خانهء خدا بود . در اشعار وى چندين بار به اسم محلى كه نام آن خداداد است بازمىخوريم « 1 » و حتى يك بار او شيخ خود را در غزلى كه به اشتياق ديدارش ساخته به طور تعريض بدان‌جا دعوت كرده است « 2 » معلوم نيست كه شيخ اين اسم را براى همان صوفى آباد به كار برده يا براى خانقاه خاص خود كه در آن محل ساخته بود ؟ به هر تقدير وفاتش را در برج احرار صوفى آباد نوشته‌اند ، به تاريخ جمعه بيست و دوم ماه رجب سال 736 هجرى . دولتشاه عمر او را در اين تاريخ به عدد كامل هفتاد و هفت سال و دو ماه و چهار روز نوشته است و جسد او را در حظيره عماد الدين عبد الوهاب دفن كردند .\r\nفصيحى خوافى « 3 » و دولتشاه « 4 » و معصومعلى شاه « 5 » قطعه زير را در تاريخ وفات شيخ علاء الدوله سمنانى نقل كرده‌اند ولى از شاعر آن نام نبرده‌اند :\r\n تاريخ وفات شيخ اعظم * سلطان محققان عالم \r\n\r\n\r\n","description":"","footnote":"\r\n( 1 ) .\r\n اى كه گفتى كه خداداد خداداد و از آن * نام او كرد خداداد زهى قول سديد \r\n( 2 ) . در غزلى به مطلع :\r\n هر نسيمى كه به من نفخهء بغداد آرد * از دم عيسوى اى جان دل من ياد آرد \r\nتا آنجا كه :\r\n بر دل و جان تو ابواب فرح بگشايد * ناگهان محمل خود سوى خداداد آرد \r\n( 3 ) . مجمل فصيحى جلد سوم صفحه 45\r\n( 4 ) . تذكره دولتشاه سمرقندى صفحه 281\r\n( 5 ) . طرائق الحقايق معصومعلى شاه جلد دوم صفحه 292\r\n","page_name":" 24 ","page_number":24},
  {"content":"\r\n\r\n بيست و دوم مه رجب بود « 1 » * اندر شب جمعه مكرم\r\nاز هجرت خاتم النبيين * هفصد بگذشت و سى و شش هم\r\nبر بوى وصال دوست جان داد * صد جان جهان فداى آن دم \r\n\r\n\r\n","description":"","footnote":"\r\n( 1 ) . در طرائق الحقايق ( بيست و سوم مه رجب بود ) آمده است .\r\n","page_name":" 25 ","page_number":25},
  {"content":"\r\n\r\n\r\nخانقاه سكاكيهء سمنان\r\nشيخ ابو الحسن سكاك سمنانى از بزرگان و عارفان و مشايخ صوفيه ايران در قرن پنجم و ششم هجرى است . اين عارف صافى ضمير خانقاهى در سمنان ساخت كه شهرت عجيبى كسب كرد و شيخ علاء الدوله سمنانى عارف نامى قرن هفتم و هشتم هجرى ( همانطور كه در اين كتاب ملاحظه مىفرمائيد ) بعد از ترك ملازمت ارغون خان مغول به اين خانقاه رفت و پس از تعمير آن به رياضت و عبادت و تهذيب اخلاق مشغول شد . بنابراين خانقاه سكاكيه سمنان از لحاظ اينكه نخستين پرورشگاه ذهنى و رشد فكرى و عروج روحى شيخ علاء الدوله سمنانى عارف مشهور ايرانى و عده‌اى از مشايخ و مشاهير عرفان در قرنهاى هفتم و هشتم هجرى بوده است داراى شهرت و اهميت ويژه‌اى مىباشد بطورى كه نوشته‌اند « 1 » شيخ حسن يا ابو الحسن سكاك سمنانى از اصحاب شيخ حسن بستى بوده است . از خانقاه سكاكيه در سمنان در حال حاضر اثرى موجود نيست فقط محله‌اى در نزديكى آرامگاه پير علمدار بنام « سكاكيه » ناميده مىشود و احتمال دارد كه خانقاه سكاكيه در اين محل قرار داشته است .\r\nشيخ علاء الدوله سمنانى در كتاب العروه خود شيخ حسن سكاك سمنانى را از اقران شيخ ابو سعيد ابو الخير و شيخ ابو الحسن خرقانى و شيخ ابو عبد اللّه داستانى عارفان نامدار دانسته و مىگويد : « وى صاحب شجره است و مردى بوده مجّد و مجتهد در مقام فيض و\r\n\r\n\r\n","description":"","footnote":"\r\n( 1 ) . تاريخ سمنان تأليف ( رفيع ) چاپ دوم صفحه 572 .\r\n","page_name":" 26 ","page_number":26},
  {"content":"\r\n\r\nمقبول اولياء روزگار » تاريخ دقيق زندگانى شيخ حسن سكاك سمنانى معلوم نيست ، اما اينكه ضمن حالات ابو يعقوب خواجه يوسف همدانى متوفى در سال 535 هجرى نوشته‌اند كه او با شيخ عبد اللّه جوينى و شيخ حسن سمنانى صحبت داشته ، معلوم مىشود زندگى او در قرن پنجم و ششم هجرى بوده است عبد الرحمن جامى در نفحات الانس درباره شيخ حسن سكاك سمنانى چنين آورده است :\r\n« شيخ حسن سكاك سمنانى رحمة اللّه تعالى . وى از اصحاب شيخ ابو الحسن بستى است و خانقاه سكاكيه كه در سمنان است و شيخ ركن الدين علاء الدوله رحمة اللّه تعالى در اوايل در آنجا مىبوده و اربعينات برآورده و بعضى املاك بر آنجا وقف كرده منسوب به وى است » « 1 » نايب الصدر شيرازى در كتاب طرائق الحقايق مىنويسد :\r\n« شيخ ابو الحسن سكاك و شيخ محمد بن الحمويه الجوينى از مريدان شيخ ابو الحسن بستى هستند و عين القضات همدانى با شيخ محمد حمويه صحبت داشته و به خدمت حجت الاسلام غزالى متوفى در سال 517 هجرى رسيده است » .\r\n\r\nصوفى آباد يا خداداد\r\nصوفى آباد نام دهكده‌ايست واقع در 12 كيلومترى « 2 فرسنگى » جنوب غربى سمنان و 5 كيلومترى ايستگاه راه‌آهن بيابانك كه داراى پانصد نفر سكنه مىباشد . مذهب مردم اين دهكده شيعه اثنى عشرى ، زبان فارسى و سمنانى ، آب آن از قناتى تأمين مىشود كه به همت و رأى معنوى شيخ علاء الدوله سمنانى ظاهر شده است و احداث اين دهكده در اثر ايجاد همان قنات بوده است .\r\n\r\n\r\n","description":"","footnote":"\r\n( 1 ) . نفحات الانس من حضرات القدس تأليف مولانا عبد الرحمن بن احمد جامى به تصحيح مهدى توحيدىپور صفحه 414 .\r\n","page_name":" 27 ","page_number":27},
  {"content":"\r\n\r\nشغل مردان اين دهكده زراعت غلات و پنبه و تنباكو ، خربزه و هندوانه است . صنايع دستى زنان دهكده كرباس‌بافى مىباشد . آثار ساختمان خانقاه و آرامگاه شيخ علاء الدوله سمنانى در اين دهكده موجود است . در ديوان كامل شيخ علاء الدوله چند قطعه شعر ثبت گرديده كه آن عارف بزرگوار به مناسبت احداث چشمه يا قنات صوفى آباد كه خود آن را « خداداد » ناميده ، سروده است :\r\n بتوفيق يزدان به زخم كلنگ * برون كردم اين آب را من ز سنگ\r\nورا پنج حسن است در بيخ شاخ * در آن شاخ راه بلند فراخ\r\nيكى راه آن مىرود تا به كوه * يكى تا بيابان پس و باشكوه\r\nدلش هست آنجا كه آن چشمه است * كه حق كرد پيدايش بىهيچ دست\r\nخداداد نامش نهاده خدا * دل و جان سكانش از غم جدا\r\nحسودان آن را خدا كور كرد * بر ايشان فرستاد صد رنج و درد\r\nخدايا نگه‌دار اين جاى را * ز فسق و فساد و بلا و و با\r\nكه تا بندگانت در آن جايگاه * به ذكر تو باشند با فرّ و جاه\r\nبه طاعت مزين كن اين بقعه را * بمان در جهان دائم اين رقعه را\r\nكه تا از « علا دوله » يادى كنند * بهر وقتيش خير يادى كنند \r\nيا :\r\n صوفى آباد چه جائى كه همه اهل هنر * از نسيم خوش تو يافته‌اند زينت و فر\r\nطبع ايشان ز هواى تو شده گوهربخش * ز آب تو رشك برد بر دل ايشان كوثر\r\nشهسواران فصاحت هم در مدحت تو * رام كردند شموسان « 1 » عبارت يكسر \r\n\r\n\r\n","description":"","footnote":"\r\n( 1 ) . شموس : اسب توسن و چموش .\r\n","page_name":" 28 ","page_number":28},
  {"content":"\r\n\r\n شهرياران معانى همه مدحت گفتند * خسروان سخن از بهر تو بستند كمر\r\nآدمىزاد به تحقيق خدا آباد است * تو خدادادى و اين نسبت با يكديگر\r\nنازنينان ممالك همه مداح تواند * بادشان در دو جهان عين حيات آبشخور\r\nآتش رنگ رخ لالهء تو جان حسود * سوخت و از ديده او كرد روان خون‌جگر\r\nزانكه او ز آدميان نيست حقيقت ديويست * گرچه هست از ره صورت سر و رويش بشكر\r\nهر كه را ز آب و هوايت نشود صافى طبع * گر اثيرست بگو زود كه خاكش بر سر\r\nدل ايشان كه حقيقت صدف دُربخش است * طبع ايشان كه يقين مايه ده كان گهر\r\nشاد و خوش باد و ز آسيب زمانه محفوظ * تا بود نورده و نورستان شمس و قمر \r\nيا :\r\n صافى است از شرك شركت صوفيا باد اى عماد * كرده‌ام بر لطف ايزد در بنايش اعتماد\r\nآب آن جارى و صوفى باد برخوردار از آن * تا جهان آباد باشد آن بنا آباد باد\r\nوقف كردم حاصلش بر صوفيان و ذاكران * تا دل صوفى شود صافى وزين انشاد شاد\r\nفارغم از دنيى و آزاد از نيك و بدش * طفل نفس من ز مادر فارغ و آزاد زاد \r\n\r\n","description":"","footnote":"","page_name":" 29 ","page_number":29},
  {"content":"\r\n\r\n بندگى كردى « علاء الدوله » و آزاد شد * شكر حق كن چون ترا در بندگى او داد داد \r\nيا :\r\n صوفيا باد خداداد نه جائيست كه آن * كس تواند كه كند تا به قيامت ويران\r\nآيتى هست خدايش به ظهور آورده است * همه عالم چو تن است اين بيقين همچون جان\r\nهان هان تا نشوى هيچ از اين بقعه ملول * كه بر آن بقعه نظرهاست خدا را پنهان\r\nمنزل اهل صفا خوانش و ميدان بيقين * جاى ارباب كمال است و در او زنده‌دلان\r\nپاك‌بازان قوى بازوى باهمت يار * نيست از راهروان هيچ كسى جز ايشان\r\nپيششان هر دو جهان وزن ندارد يك جو * سود اين هر دو سرا هست يقين عين زيان\r\nوصل حق مىطلبند و ز خودى آزادند * بندگى بين كه كنند از دل و جان آزادان\r\nتا جهان هست « علا دوله » جوان باد دلت * باد اين بقعه خورشيد محل آبادان\r\nدشمنان از خوشى باغ صفايش گريان * دوستان پسته‌صفت از ثمراتش خندان \r\nيا :\r\n چشمه‌اى زير زمين پنهان بود * حق بدان چشمه مرا راه نمود\r\nنام اين چشمه خداداد نهاد * نظر رحمت از آن دور مباد\r\nهر شقييى كه در آن طعن زند * ايزدش در دو جهان لعن كند \r\n\r\n","description":"","footnote":"","page_name":" 30 ","page_number":30},
  {"content":"\r\n\r\n ز آنكه آن هست زمينى مسعود * حق از آن بقعه و خلقش خشنود\r\nهست جايى خوش چون خلد برين * جان حساد سيه كرد و حزين\r\nحق به من داد ، من از راه نياز * وقف كردم و به دو دادم باز \r\nمطلبى كه تذكر آن در اينجا لازم مىباشد اين است كه با در نظر گرفتن شيوه والاى مردم‌گرائى شيخ علاء الدوله سمنانى و با توجه به اينكه كليه صوفيان پرورش يافته در مكتب صوفى آباد سمنان به نام ( اخى ) يعنى برادرخوانده شده‌اند بىترديد بايد مكتب صوفى آباد شيخ علاء الدوله سمنانى را « مكتب اخوان صوفى » يا « پرورشگاه برادران صوفى » ناميد و ثبت كرد .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nاعتقاد و نظريه‌هاى شيخ علاء الدوله سمنانى\r\nبه طورى كه از مطالب كتابهاى شيخ علاء الدوله سمنانى مانند مطلع النقط و مجمع اللقط . سر البال فى اطوار سلوك اهل الحال ، سلوة العاشقين ، مشارع ابواب القدس ، العروة لاهل الخلوة به ويژه كتاب حاضر ( چهل مجلس ) مستفاد مىگردد ، شيخ در تصوف معتقد به اعتدال بوده و اجراى احكام دين و انطباق آنها با اصول تصوف را مورد توجه قرار مىداده و در اين راه سخت‌گير بوده است . وى در مخالفت با معتقدان وحدت وجود به ويژه با ابن العربى راه مبالغه پيموده و چنين اعتقادى را راهنمائى به كفر و گمراهى مىشمارد . به همين سبب ميان او و شيخ كمال الدين عبد الرزاق كاشى مكاتباتى به فارسى در همين زمينه مبادله شده ، زيرا شيخ علاء الدوله از اعتقاد كمال الدين عبد الرزاق به اينكه حق ( وجود مطلق ) است اطلاع يافت زبان به تكفير وى گشود ، به همين علت عبد الرزاق در مكتوبى خواست ضمن اثبات عقيدهء خود شيخ علاء الدوله را به سبب تعصب و سخت‌گيرى او ملامت كند و علاء الدوله در جوابى كه به او داد باز در رد سخن كمال الدين عبد الرزاق كاشى اصرار ورزيد و در آن تصريح كرد كه در حواشى خود بر كتاب فتوحات ابن العربى چون بدين تسبيح رسيد كه : « سبحان من اظهر الاشياء و هو عينها » سخت بر او تاخته و اين سخن را « هذيان » شمرده و به پندار خود او را به توبت و انابت براى نجات از اين ورطهء سهمناك كه حتى دهريون و طبيعيون\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nنيز از آن استنكاف مىورزند دعوت كرده است « 1 » وى از شيوخ سلسلهء ذهبيه كبرويه بود . در علو نفس و بخشش و نيكوكارى و صراحت لهجه و حسن اعتقاد در عهد خود بىنظير بود . شيخ علاء الدوله را داستانها آورده‌اند كه معرف و مؤيد پاك‌بازى اوست . در تذكرة الشعراى دولتشاه آمده است :\r\n« تواضع و انصاف شيخ در آن مرتبه بود كه مولانا نظام الدين هروى شيخ علاء الدوله را تكفير كرده و به دو نوشته بود كه : تو كافرى . شيخ رقعهء مولانا نظام الدين را خواند و زارزار گريست و گفت : اى نفس هفتاد ساله به تو مىگفتم كه تو كافرى و تو باور نمىكردى . اكنون هيچ شبهه‌اى نماندت كه امام مسلمانان و مفتى شرق و غرب به كفر تو حكم كرده است . گردن بنه و بعد از اين مرا مرنجان و اين رباعى سرود :\r\n نفسى است مرا كه غير شيطانى نيست * وز فعل بدش همى پشيمانى نيست\r\nايمانش هزار بار تلقين كردم * اين كافر را سر مسلمانى نيست \r\nشيخ علاء الدوله ، صوفيان و مردم روزگار خود را مربى بىهمتا بود ، دستورعمل‌هاى او سالكان را راحت دنيا و دين مىنمود . جامى در نفحات الانس نوشته : « . . . و هم وى فرموده كه حق تعالى اين زمين و مزارع را به حكمت آفريده و مىخواهد كه معمور باشد و فايده‌اى به خلق رسد و اگر خلق بدانند كه از عمارت دنيا كه براى فايده و دخل بكنند نه به وجه اسراف ، چه ثوابست ، هرگز ترك عمارت نكنند و اگر بدانند كه از ترك عمارت و معطل گذاشتن زمين چه گناه حاصل مىشود ، هرگز نگذارند كه اسباب او خراب شود ، هر كسى زمينى\r\n\r\n\r\n","description":"","footnote":"\r\n( 1 ) . تاريخ ادبيات در ايران تأليف استاد دكتر ذبيح اللّه صفا جلد سوم صفحه 809\r\n","page_name":" 33 ","page_number":33},
  {"content":"\r\n\r\nدارد كه از آن هر سال هزارمن غله حاصل مىتواند كرد ، اگر به تقصير و اهمال نهصد حاصل كند و به سبب او آن صدمن از خلق خلق دور افتد به قدر آن از وى بازخواست خواهند كرد . و اگر كسى را حالى هست كه به دنيا و عمارت آن نمىپردازد خوش‌وقت او . و اگر چنانچه از كاهلى ترك عمارت زمين كند و آن را ترك و زهد نام نهد جز متابعت شيطان چيزى ديگرى نيست و هيچ‌كس كمتر از آدمى بيكار نيست اخرويا و دنيويا » .\r\n\r\nمشايخ هم‌عصر شيخ علاء الدوله\r\nاز مشايخ بزرگ كه با شيخ علاء الدوله سمنانى معاصر بوده و برخى با وى ملاقات كرده و صحبت نيز داشته‌اند ، به شرح اسامى زيرند :\r\nخواجه نصير طوسى - علامهء حلى - كمال الدين عبد الرزاق كاشانى - شيخ صفى الدين اردبيلى - شيخ خليفه مازندرانى رهبر فكرى نهضت سربداران در خراسان - امير اشرف الدين عربشاه و چند تن ديگر كه شرح احوال برخى از آنان در ورقهاى آيندهء اين كتاب خواهد آمد .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nشيخ نور الدين عبد الرحمن اسفراينى مراد و مرشد شيخ علاء الدوله سمنانى\r\nشيخ نور الدين عبد الرحمن بن محمد كسرقى اسفراينى از عارفان اواخر قرن هفتم هجرى است . وى در روز دوشنبه چهارم شوال سال 639 هجرى در كسرق يكى از ديه‌هاى اسفراين بيهق ( سبزوار ) در استان خراسان ولادت يافت در عنفوان جوانى به خدمت شيخ احمد جوزقانى پيوست ، پس از طى ده سال طريق سلوك ، شيخ احمد جوزقانى وفات يافت و شيخ نور الدين عبد الرحمن اسفراينى به جاى استاد بر مسند ارشاد طريقه ذهبيه كبرويه نشست . ( 669 هجرى ) شيخ نور الدين عبد الرحمن اسفراينى در آغاز كار شيخى به منبر مىرفت و به موعظهء خلايق و حل و عقد مطالب معرفت مىپرداخت تا وقتى در غيب او را حالتى روى داد و به اشاره نيروى باطنى خاموشى پيشه ساخت . وى در بغداد ساكن بود و به تربيت مريدان مىپرداخت .\r\nهمانطور كه در شرح احوال شيخ علاء الدوله سمنانى است شيخ علاء الدوله همواره در طلب و جستجوى مرشدى بود تا سرانجام به راهنمائى شرف الدين سعد اللّه سمنانى به محضر شيخ نور الدين عبد الرحمن اسفراينى شتافت و مراد خود را به معنى حقيقى در آن وجود يافت . شيخ علاء الدوله سمنانى خود در اين مورد چنين گفته است :\r\n« روزى ملك شرف الدين پدر من پرسيد كه در اين زمان از اولياى\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nگرام كدام مانده است ، گفتم : هستند ابن عجيل در يمن و شمس الدين ساوجى در ششتر ( شوشتر ) و خواجه حاجى است در ابهر و چند كس را كه از مشايخ بر صراط مستقيم بودند برشمردم . گفت : چونست كه اين همه هستند و تو ارادت به شيخ نور الدين عبد الرحمن ( اسفراينى ) آوردى و به اينها التفات نكردى ؟ ! گفتم : مرا مقصودى بود كه جز به ارشاد او راست نمىآمد . من مىخواستم كه سلوك كنم و اين طريق بشناسم و در آن وقت در همه عالم استادى نبود غير او . و مرا با آن كارى نبود كه بزرگان كه‌اند تا هر كه را بزرگتر نشان دهد به خدمت او روم . چه كسى را به آهنگرى كار باشد و به دكان زرگر رود عقل بر وى بخندد » « 1 »\r\nشيخ علاء الدوله در حالت خود آورده است كه وقتى در خلوت « گاه » شيخ جنيد بغدادى بودم فيوضات تمام رسيد ، ولى چون بر تربت وى رفتم ذوقى حاصل نشد . در اين موارد اشكالى به خاطر شيخ سمنانى رسيد مطلب را به شيخ نور الدين عبد الرحمن اسفراينى عرضه داشت شيخ عبد الرحمن فرمود : آن ذوق به‌سبب جنيد يافتى يا نه ؟ گفت : بلى . فرمود : در موضعى كه در عمر خود پيداست كه چند نوبت آنجا بوده باشد وقتى كه ذوق حاصل شود در بدنى كه چندين سال دائم با او صحبت داشته اولى باشد كه ذوق بيشتر حاصل شود اما شايد كه به سبب مشغولى حس بر سر خاك در توجه تقصيرى افتاده باشد . آخر در خرقه‌اى كه اهل دلى پوشيده باشد ذوق آن مشاهده مىتوان كرد و بدن از خرقه نزديك‌تر است و فوائد زيارت بسيار است كسى كه اينجا توجه كند به روحانيت مصطفى ( ص ) فايده يابد اما اگر به مدينه رود روحانيت مصطفى ( ص ) از رفتن او و رنج راه\r\n\r\n\r\n","description":"","footnote":"\r\n( 1 ) . چهل مجلس شيخ علاء الدوله سمنانى به اهتمام عبد الرفيع حقيقت ( رفيع ) صفحه 211 .\r\n","page_name":" 36 ","page_number":36},
  {"content":"\r\n\r\nاو باخبر باشد و چون آنجا رسد به حس ببيند روضهء پاك آن حضرت كه به كلى متوجه شود فايده آن با فايدهء اين چه نسبت و اهل مشاهده را اين معنى تحقيق باشد .\r\nدر رسالتى كه مىتوان آن را حالنامه شيخ علاء الدوله ناميد ، در اوائل جمادى الاخرى سال 779 هجرى استنساخ شده و به زمان شيخ بسيار نزديك است شيخ در صدر نوشته عين نامه‌اى را كه شيخ اكرم سلطان المحققين برهان الموحدين نور الحق و الدين عبد الرحمن اسفراينى خطاب به خود وى مرقوم داشته است چنين نقل مىنمايد :\r\n« اى فرزند در آن وقت كه وقت در هستى وقت خود نيست بود ، و سلطان وقت از شراب زلال لا يزالى در نيستى خود مست ، خود را در بىخودى از خودى خود بىخود ديد ، و وقت با صاحب وقت بىوقت ، و صاحب وقت در وقت بىوقت خود بىخود در هستى او سر از جيب نيستى برزده در نيستى هستى خود در نيستى مىزد ، من بىمن با اوئى او از خودى خود پنهان در دار اللّه در خانهء وحدت با او هم‌خانه در مستى هستى او نيست بودم ، و او از ذات در صفات نيستى هستى مرا مىديد ، و در ذات نقش نيستى بر هستى نيست من مىكشيد . گاه در هستى صفات بهستى نيستى بودم ، گاه در وحدت ذات به نيستى هست « كان اللّه و لم يكن معه شىء » اين حقيقت را مفسر آمد .\r\nاى فرزند وقت ، وقت حكم جمع دارى ، شاغل ماضى و مستقبل آمد . چندانكه سيف وقت قاطع‌تر ، تجرد وقت او كاملتر ، و چون در تجرد مكمل شد ، قدم در عالم جمع جمع نهاد . اينجا ماضى و مستقبل در وى محو افتد ، دى و فردا را اسم و رسم نماند « عند اللّه لا صباح و لا مساء » نصب ديده آيد . تو زمين و آسمان ، عرش و كرسى را در سعت وقت بر مثال خشخاشى دان ، لابل نسبت با مشرق و مغرب\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nخشخاشى را وجودى هست ، اما نسبت با سعت وقت آسمان و زمين و عرش و كرسى را وجود با عدم برابر آيد . قرب و بعد را در وى وجود نماند ، قرب را قرب بعد ، و بعد را بعد قرب شود . حزن دى و سرور امروز و خوف فردا در طى وقت متلاشى گردد . اول و ابد را امروز و فردا در مقابل مجازست . سمت دوگانگى بر وى نهادند سر تفهم را .\r\nدوئى ازل و ابد را چون فقد نقد شود ، سر وحدت به صفت قهارى در تابش آيد ، نيستان هست آمده و هستان نيست شده از هست و نيست معزول آيند . »\r\nشيخ علاء الدوله در پايان نامه‌اى به عنوان مرشد خود شيخ نور الدين عبد الرحمن اسفراينى مىنويسد : « چون اينجا رسيدم كاغذ تمام شده بود و غلبات سكر ساكن نگشته ، اين غزل بىاختيار به زبان جارى چون مناسب اين حال بود نوشته آمد :\r\n مستم ز شراب عشق مستم * وز عقل عقيله جوى جَستم\r\nتا من گل عشق را بچيدم * صد خار به چشم عقل خستم\r\nاز غايت نيستى چنانم * كاندر غلطم كه هيچ هستم\r\nانصاف بده دلا كه بىخود * از دام خودى چه مست جستم\r\nمن كعبه و قدس مىندانم * اين مىدانم كه بت‌پرستم\r\nاز همت شيخ خود سحرگاه * در غيرت حال بت‌پرستم\r\nلكن بت بت شكست باقى است * زين پس كمر وفا ببستم\r\nگر همت شيخ مست كردم * از ديدن آن‌كه بت شكستم\r\nمىگفت « علاء دوله » بادا * دامان ولايتش بدستم\r\nتا بر در كعبهء وصالش * عالى گردم اگرچه پستم \r\nشيخ علاء الدوله در مطاوى اين رساله نوشته است : « دوش كه شب بيست و هفتم رمضان بود و در حضور روحانيت مخدومى ( مقصود شيخ نور الدين عبد الرحمن اسفراينى است ) به حقيقت شب قدر بود\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nچنان كه گفته‌اند :\r\n آنكه گويند بعمرى شب قدرى باشد * مگر آنست كه با دوستان بپايان آرند \r\nاز غايت اشتياق غزلى بر زبان جان مىرفت و بامداد بقلم بيان نقش آن چنان كه بر لوح دل مثبت ديد بر صفحهء صحيفه صورت آن را باز نوشت و بياران نمود و آن غزل اين است :\r\n اى مطلع خورشيد حق صبح گريبان شما * و اى منبع آب حيات آن لعل خندان شما\r\nاى كعبه‌ام كوى شما وى قبله‌ام روى شما * آن شما جان منست جان منست آن شما\r\nزنجير مجنون دلم ليلى زلف پرشكن * شد حسن يوسف را مكان چاهء زنخدان شما\r\nدر درج چون در جمع شد در تفرقه افتاد دل * شد جمع عالم باز از آن زلف پريشان شما\r\nتا در زمين جان خود پاشيده‌ام تخم وفا * آورده گلها را برون اى شيخ ، باران شما\r\nپژمرده گشته شاخ نفس از تندباد قهر ، شد * تازه نهال جانم از لطف فراوان شما\r\nشد مدت يكسال تا چشمم ز كحل نامه‌ات * روشن نشد تا خود چه شد آن عهد و پيمان شما\r\nشيرين‌تر از شكر بود لفظ گهربار شما * گوئى نبات سوده است اندر نمكدان شما\r\nاى كرده خاص و عام را از لطف دايم تربيت * بر آسمان مكرمت خورشيد تابان شما \r\n\r\n","description":"","footnote":"","page_name":" 39 ","page_number":39},
  {"content":"\r\n\r\n بس اين گداى مستحق كز خان و مان آواره شد * محروم كى باشد روا از خوان احسان شما\r\nباشد « علاء الدوله » را روشن بيان امر حق * بيرون نيايد يك زمان از تحت فرمان شما \r\nعبد الرحمن جامى دربارهء شيخ عبد الرحمن اسفراينى مىنويسد :\r\n« در تسليك طالبان و تربيت مريدان و كشف وقايع ايشان شأنى داشته است » « 1 » در روضات الجنان و جنات الجنان دربارهء شيخ نور الدين عبد الرحمن اسفراينى چنين آمده است :\r\n« فضايل و كمالات ويرا از اينجا قياس توان نمود كه مثل شيخ علاء الدولهء سمنانى بزرگى دست همت در دامن ارادت و اطاعت او زده با آنكه در آن وقت ديگر اكابر از مشايخ بوده‌اند » « 2 »\r\nتولد شيخ عبد الرحمن اسفراينى را به سال 639 هجرى و درگذشت او را بطور مختلف در سال‌هاى 695 و 700 و 717 هجرى ثبت كرده‌اند .\r\nاين مكتوبى ديگر است كه شيخ نور الدين عبد الرحمن اسفراينى به شيخ ركن الدين علاء الدوله سمنانى نوشته است :\r\n« ديگر حج شرعى را اگر مانعى افتاد ، حج حقيقى را نيفتد ، ان شاء اللّه . هرچند باطن اين ضعيف از حقايق حج حقيقى ممتلى بود و خواست كه در شرح آن شروع كند ، فرصت دست نداد و از اختلاط مردم ناجنس با آن نپرداخت . مع‌هذا طرفى از آن حقيقت بگويد :\r\nهمچنانكه تعالى و تقدس در عالم ظاهر حج شرعى را وضعى و موضعى ، و هر جائى به نوعى وقفه و سكونى و حركتى و دعائى و\r\n\r\n\r\n","description":"","footnote":"\r\n( 1 ) . نفحات الانس جامى صفحه 438 .\r\n( 2 ) . روضات الجنان و جنات الجنان تأليف حافظ حسين كربلائى تبريزى جلد دوم صفحه 297 .\r\n","page_name":" 40 ","page_number":40},
  {"content":"\r\n\r\nتسبيحى و تهليلى نهاده است . بازاى هر يك از آن در عالم باطن وضعى است : چون بذات عرق جان رسى ، احرام كعبهء وصال در دوش زن و قدم در ميقات عرفان عرفات نه . چون شمس روحانيت به مغرب هوى نزديك شد ، از آنجا تعجيل كن و از طور نياز سنگ رحمت بردار و در شعار اسلام مشعر الحرام نزول كن . چون صبح ايمان از تتق افق مشرق بر غيب بردمد ، متاع بازماندگى و رحل و مسكنت در بازار مناى محبت آر و سنگ رد بر روى عقبهء مراد زن ، و خون نفس بقربانى بر زمين مناى محبت ريز . اينجا سريست ، نمىنويسم . بعد از جمرات و دفع شياطين هوى قدم در بطحاى مكه وجود نه ، و از در مسجد حرم صدر درآى ، بر كعبهء دل سلام گوى ، در محاذات حجر اسود نفس مستقيم شو و قصد طواف كعبهء قلب كن » « 1 » .\r\n برو طواف دلى كن كه كعبهء مخفى است * كه آن خليل بنا كرد و اين خدا خود ساخت \r\nرباعى زير از اوست :\r\n هر نقش كه بر تختهء هستى پيداست * آن صورت آنكس است كان نقش آراست\r\nدرياى كهن چو برزند موجى نو * موجش خوانند و در حقيقت درياست \r\n« اين كلمات مستانه را نقش مبين و از او نقش مخوان كه هر كلمهء از او در عالم وحدت جهانى است كه جان جان جان از او بىجان و كفر كفر كفر در او ايمان شده سر به كافرى بردارد . . .\r\nدر گوش جان جان جان بىجان جانم ندا مىكنند كه : اى بندهء\r\n\r\n\r\n","description":"","footnote":"\r\n( 1 ) . مكاتبات ( مرشد و مريد ) عبد الرحمن اسفراينى با علاء الدولهء سمنانى با تصحيحات و مقدمه هرمان لندلت استاد دانشگاه مك‌گيل كانادا از انتشارات قسمت ايران‌شناسى انستيتوى فرانسوى پژوهشهاى علمى در ايران صفحه 27 .\r\n","page_name":" 41 ","page_number":41},
  {"content":"\r\n\r\nآيندهء پايندهء بىوحشت نسيان ! ياد مىدار ، در آن زمان كه زمان بىزمان و كون بىمكان بود ، تويى تويى تو با مايى ما هم‌خانه بودى ، و قدم آنجا كه قدم و جاى قدم نبود ، و وجود و عدم هم نبود بر قدم قدم ما نهاده . . .\r\nاين اسراريست نيوشيدنى و پوشيدنى نه نوشتنى . . .\r\nاگر در دوزخ تازد ، بهشت بازد . و اگر در بهشت تازد دوزخ بازد ، و اگر از « خود » بيرون تازد هر دو را در تو بازد . . .\r\nنورى از صفت ارادت حق به تو بازخورد در آن نور نيست شدى و گردن نهادى اكنون كه ثمره چيدى ، راضى شدى كه هستى در تو سر به آسمان كشيد . ترا بدان صفت از آن موصوف كردند تا از هستى نيستى نيست گردى و در نيستى از نيستى هم نيست آئى و از هستى نيستى در هستى او نيست شوى ، تا هست و نيست تو به تو قايم نماند و تو در هستى او به دو هست گردى و در بىخودى خود به دو نيست آئى .\r\n تا با تو ز هستى تو هستى باقيست * ايمن منشين كه بت‌پرستى باقيست\r\nگفتى بت پندار شكستم رستم * آن بت كه ز پندار شكستى باقيست \r\nتو خود درخت هستى را به آب ارادت پرورانيدى تا از سر هستى بىآزار سخنهاى دل‌آزار از تو گفته شد » « 1 » .\r\n\r\n\r\n","description":"","footnote":"\r\n( 1 ) . مكاتبات عبد الرحمن اسفراينى و علاء الدوله سمنانى صفحه 52 .\r\n","page_name":" 42 ","page_number":42},
  {"content":"\r\n\r\n\r\nكمال الدين عبد الرزاق كاشانى\r\nكمال الدين عبد الرزاق پسر جمال الدين كاشانى از عارفان اواخر قرن هفتم و اوايل قرن هشتم هجرى است . وى از بزرگان مشايخ طريقهء سهروردى و خليفهء نور الدين عبد الصمد بن على اصفهانى از اصحاب شيخ نجيب الدين على بن بزغش شيرازى بوده است و ظاهرا در شيراز مىزيسته و در آنجا به سال 736 هجرى زندگى را بدرود گفته و در خانقاه زينى ماسترى داخل شهر در جوار مسجد جامع او را به خاك سپرده‌اند . تاريخ درگذشت وى را سال 730 و سال 735 هجرى نيز نوشته‌اند كمال الدين عبد الرزاق كاشانى از بزرگان مؤلفان صوفيه در زمان خود بوده و تأليف‌هاى مهم به زبان فارسى و عربى دارد كه اسامى آنها به شرح زير است :\r\nاصطلاحات الصوفيه - لطائف الاعلام فى اشارات الافهام ( الالهام ) تأويل الايات يا تأويلات القرآن - تحفة الاخوان فى خصائص الفتيان در آيين فتوت كه نخست به عربى نوشته و سپس خود به پارسى تحرير كرده - فتوت‌نامه به زبان فارسى - شرح فصوص الحكم محى الدين ابن العربى - شرح منازل السائرين خواجه عبد اللّه انصارى كه در تهران چاپ شده است - القضاء و القدر .\r\nعبد الرحمن جامى در نفحات الانس من حضرات القدس درباره شيخ كمال الدين عبد الرزاق كاشانى مىنويسد :\r\n« وى مريد شيخ نور الدين عبد الصمد نطنزى است ، جامع بوده ميان علوم ظاهرى و باطنى ، وى را مصنفات بسيار است چون تفسير\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nتأويلات و كتاب اصطلاحات صوفيه و شرح فصوص الحكم و شرح منازل السائرين و غير آن از رسائل ، با شيخ ركن الدين علاء الدوله قدس اللّه سره معاصر بوده است و ميان ايشان در قول بوحدت وجود مخالفات و مباحثات واقع است و در آن معنى به يكديگر مكتوبات نوشته‌اند . امير اقبال سيستانى در راه سلطانيه با شيخ كمال الدين عبد الرزاق همراه شده بود از وى استفسار آن معنى كرده وى را در آن معنى غلو تمام يافته ، پس ، از امير اقبال سيستانى پرسيده كه شيخ تو در شأن شيخ محى الدين عربى و سخن او چه اعتقاد دارد ؟ در جواب گفته است كه او را مردى عظيم الشأن مىداند در معارف ، اما مىفرمايد كه در اين سخن كه حق را وجود مطلق گفته غلط كرده و اين سخن را نمىپسندد ، وى گفته اصل همه معارف او خود اين سخن است و از اين بهتر سخنى نيست ، عجب كه شيخ تو اين انكار مىكند و جملهء انبياء و اولياء و ائمه بر اين مذهب بوده‌اند . امير اقبال اين سخن را به شيخ خود عرضه داشت كرده بوده است ، شيخ در جواب نوشته است كه در جميع ملل و نحل بدين رسوائى سخن كس نگفته است و چون نيك بازشكافى مذهب طبيعيه و دهريه بهتر به بسيارى از اين عقيده‌اند و در نفى و ابطال اين سخنان بسيار نوشته ، و چون اين خبر به شيخ كمال الدين عبد الرزاق رسيد به شيخ ركن الدين علاء الدوله مكتوبى نوشته است و شيخ آن را جواب نوشته و هر دو مكتوب بعبارت ايشان نقل كرده مىشود . »\r\n\r\nمكتوب شيخ كمال الدين عبد الرزاق كاشانى\r\nامداد تأييد و توفيق و انوار توحيد و تحقيق از حضرات احديت به ظاهر اظهر و باطن انور مولانا اعظم شيخ الاسلام حافظ اوضاع الشرع قدوهء ارباب الطريقة مقيم سر اوقات الجلال مقوم استار الجمال\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nعلاء الحق و الدين غوث الاسلام و المسلمين متوالى باد و درجات ترقى در مدارج تخلقوا باخلاق اللّه متعالى باد ، بعد از تقديم مراسم دعا و اخلاص مىنمايد كه اين درويش هرگز نام خدمتش بىتعظيم تام نبرده باشد ، ليكن چون كتاب عروه مطالعه كردم ، چند بحث در آنجا مطابق معتقد خويش نيافتم . بعد از آن در راه امير اقبال مىگفت كه خدمت شيخ علاء الدوله طريقهء محى الدين العربى را در توحيد نمىپسندد ، دعاگو گفت از مشايخ هركرا ديدم و شنيدم بر اين معنى بوده‌اند و آنچه در عروه يافتم نه بر اين طريقه است ، مبالغه نمودند كه چيزى بنويس ، در اين باب ، گفتم شايد كه موافق خدمتش نيفتد و رنجش نمايند اكنون نمودند كه به مجرد نقل اين سخن رنجش قوى مىنمايد و تشنيع و تخطيه به تكفير مىرساند ، از روى درويشى غريب يافت مرا هرگز صحبتى با ايشان نيفتاده و به مجرد خبر كى تكفير كردن لايق نيست يقين دانند كه آنچه نوشتم از تحقيق است نه از شر نفس و رنجش و فوق كل ذى علم عليم ، پوشيده نيست كه هر چه نه بر قانون كتاب و سنت نبى بود نزد اين طايفه اعتبارى ندارد چه ايشان طريق متابعت مىسپرند و بناى اين معنى بر اين دو آيت است   « سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ أَلا إِنَّهُمْ فِي مِرْيَةٍ مِنْ لِقاءِ رَبِّهِمْ أَلا إِنَّهُ بِكُلِّ شَيْءٍ مُحِيطٌ »  \r\nو مردم در سه مرتبه مرتب‌اند .\r\nاول مرتبهء نفس ، و اين طائفه اهل دنيا و اتباع حواس‌اند و اصحاب حجاب منكر حق‌اند ، چون حق و صفات او نشناسند ، قرآن را سخن محمدى گويند و ايشان را خداى تعالى فرمود :  « قُلْ أَ رَأَيْتُمْ إِنْ كانَ مِنْ عِنْدِ اللَّهِ ثُمَّ كَفَرْتُمْ بِهِ مَنْ أَضَلُّ مِمَّنْ هُوَ فِي شِقاقٍ بَعِيدٍ »  و اگر كسى از ايشان ايمان آرد رستگار شود و از دوزخ خلاص يابد .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nدوم مرتبهء قلب است و اهل اين مقام از آن مرتبه ترقى كرده باشند و عقول ايشان صافى گشته و بدان رسيده كه به آيات حق استدلال كنند و به تفكر در آيات كه افعال و تصرفات الهىاند در مظاهر آفاق و انفس به معرفت صفات و اسماء حق رسند ، چه افعال آثار صفات‌اند و صفات و اسماء مصادر افعال پس علم و قدرت و حكمت حق به چشم عقل مصفا از شوب هوا ببينند و سمع و بصر و كلام حق در عين انفس انسانى و آفاق اين جهانى بازيابند و به قرآن و حقيقت آن معترف شوند  « حَتَّى يَتَبَيَّنَ لَهُمْ أَنَّهُ الْحَقُّ »  و اين طايفه اهل برهان باشند و در استدلال ايشان غلط محال بود و چون به نور قدس و اتصال به حضرت احديت كه محل تكثر اسماء است عقول ايشان چنان منور شود كه بصيرت گردد و به تجليات اسماء و صفات الوهى بينا شود و صفات ايشان در صفات حق محو گردد ، آنچه طايفه اولى دانند اين طايفه ببينند . اين هر دو قسم ناطقه به نور قلب مزكى شود و ليكن طائفه ذو لعقول متخلق به اخلاق الهى باشند و ذو البصيرت متحقق به آن ، پس بدخلقى از ايشان محال باشد و همه را در مراتب خود معذور بايد داشت « و نرجوا ان نكون منهم »\r\nسوم مرتبهء روح بود ، و اهل اين مقام از مرتبهء تجلى صفات گذشته به مرتبهء مشاهده رسيده باشند و شهود جمع احديت يافته و از خفى نيز درگذشته و از حجت تجليات اسماء و صفات و كثرت تعينات رسته و در حضرت احديت حال ايشان  « أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ »  و اين طائفه خلق را آئينهء حق بينند يا حق را آئينهء خلق و بالاتر از اين استهلاك است در عين احديت ذات و محجوبان مطلق را فرمود  « أَلا إِنَّهُمْ فِي مِرْيَةٍ مِنْ لِقاءِ رَبِّهِمْ »  و ماندگان در مقام تجليات اسماء و صفات هرچند بسبب يقين از شك خلاص يافته‌اند ، اما از بقاء على الدوام معنى   « كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ  \r\n\r\n","description":"","footnote":"","page_name":" 46 ","page_number":46},
  {"content":"\r\n\r\n  وَ الْإِكْرامِ »   قاصرند و محتاج به تنبيه  « أَلا إِنَّهُ بِكُلِّ شَيْءٍ مُحِيطٌ »  و به شهود اين حقيقت و به معنى  « كُلُّ شَيْءٍ هالِكٌ إِلَّا وَجْهَهُ »  جز طائفهء اخير ظفر نيافته‌اند و در اين حضرت  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »  عيان است و در كل متعينات وجه حق مشهود و در وجوه اسماء و تعينات آن تنزه  « فَأَيْنَما تُوَلُّوا فَثَمَّ وَجْهُ اللَّهِ »  محقق‌شان شده .\r\n گر ز خورشيد يوم بىنيروست * از پى ضعف خود نه از پى اوست \r\nاكنون از اين احاطه معلوم گردد كه حق تعالى از جميع تعينات منزه است و تعين او به عين ذات خويش و احديت او نه احديت عددى تا او را ثانى باشد چنان كه سنائى رحمة اللّه تعالى گفته است :\r\n احد است و شمار ازو معزول * صمد است و نياز ازو مخذول\r\nآن احد نى كه عقل داند و فهم * و آن صمد نى كه حس شناسد و وهم \r\nچه حس و عقل و فهم و وهم همه متعينان‌اند و هرگز متعينى به غير متعين محيط نشود .\r\n و اللّه اكبر ان يقيده الحجى * بتعين فيكون اول آخر\r\nهو واحد لا غير ثانية و لا * موجود ثمه فهو غير مكاثر\r\nهو اول هو آخر هو ظاهر * هو باطن كل و لم يتكاثر \r\nپس هر كه را اين مرتبه باشد حق تعالى او را از مراتب تعينات مجرد گرداند و از قيد عقول برهاند و بكشف و شهود به آن احاطت رسد و الا در حجب جلال بماند ، و در سخن ساقى كوثر امير المؤمنين على رضى اللّه تعالى عنه آمده است « الحقيقة كشف سبحات الجلال من غير اشارة » چه اگر اشارت حسى يا عقلى در وقت تجلى جمال مطلق بماند عين تعين پيدا شود و جمال عين جلال گردد و شهود نفس احتجاب « سبحان من لا يعرفه الا هو وحده » و انصاف آن است\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nكه هر بحثى كه در عروه در نفى اين معنى فرموده دلائل آن بر نهج مستقيم و طريق برهان نيست ، از اين جهت دانشمندانى كه معقولات دانند نمىپسندند و وصف خضر سرگشته كه فرموده است از شيخ الاسلام مولانا نظام الدين خاموش هروى سلمه اللّه پرسيدم فرمود كه اين خضر تركمان است و بيچاره حال خضر ترجمان مىپرسيد و چون در اوائل جوانى از بحث فضليات و شرعيات فارغ شده بود و از آن بحثها و بحث اصول فقه و اصول كلام هيچ تحقيقى نگشود تصور افتاد كه بحث معقولات و علم الهى و آنچه بر آن موقوف بود مردم را به معرفت مىرساند و از اين ترددها باز رهاند ، مدتى در تحصيل آن صرف شده و استحضار آن به جائى برسيد كه بهتر از آن صورت نبندد و چندان وحشت و اضطراب و احتجاب از آن پيدا شد كه قرار نماند و معلوم گشت كه معرفت مطلوب از طور عقل برتر است چه در آن علوم هرچند حكماء از تشبيه بصور و اجرام خلاص يافته‌اند در تشبيه به ارواح افتاده‌اند ، تا وقتى كه صحبت متصوفه و ارباب رياضت و مجاهده اختيار افتاد و توفيق حق دستگير شد و اول اين سخنان به صحبت مولانا نور الدين عبد الصمد نطنزى قدس اللّه تعالى روحه رسيد و از صحبت او همين معنى توحيد يافت و فصوص و كشف شيخ يوسف همدانى را عظيم مىپسنديد و بعد از آن به صحبت مولانا شمس الدين كيشى رسيدم ، چون از مولانا نور الدين شنيده بودم كه در اين عصر مثل او در طريق معرفت كسى نيست و اين رباعى سخن او است :\r\n هر نقش كه بر تختهء هستى پيداست * آن صورت آنكس است كان نقش آراست\r\nدرياى كهن چو بر زند موجى نو * موجش خوانند و در حقيقت درياست \r\n\r\n","description":"","footnote":"","page_name":" 48 ","page_number":48},
  {"content":"\r\n\r\nو همين معنى در توحيد بيان مىكرد و مىگفت كه مرا بعد از چندين اربعين اين معنى كشف شد و آن وقت در شيراز هيچ‌كس نبود كه با او اين معنى در توحيد ميان توان نهاد ، و شيخ ضياء الدين ابو الحسن را اين معنى نبود و من از آن در حيرت بودم تا فصوص اينجا رسيد چون مطالعه كردم اين معنى را بازيافتم و شكر كردم كه اين معنى طريق موجود است و بزرگان به آن رسيده‌اند و آن را يافته‌اند و همچنين به صحبت مولانا نور الدين ابرقوهى و شيخ صدر الدين روزبهان بقلى و شيخ ظهير الدين بزغش و مولانا اصيل الدين و شيخ ناصر الدين و قطب ابناء ضياء الدين ابو الحسن و جمعى بزرگان ديگر رسيدم همه در اين معنى متفق بودند و هيچ كس مخالف يكديگر نه ، اكنون بقول يك كس آن قبول نمىتوان كرد تا آنكه چون خود به اين مقام نرسيده بودم هنوز دل قرار نمىگرفت تا بعد از وفات شيخ الاسلام مولانا و شيخنا نور الملة و الدين عبد الصمد نطنزى مرشدى كه بر و دل قرار گيرد نمىيافت ، هفت ماه در صحرائى كه در او آبادانى نبود در خلوت نشست و تقليل طعام بغايت كرد تا اين معنى بگشود و بر آن قرار گرفت و مطمئن شد و الحمد للّه على ذلك و هرچند خداى تعالى گفت  « فَلا تُزَكُّوا أَنْفُسَكُمْ »  ليكن فرمود  « أَمَّا بِنِعْمَةِ رَبِّكَ فَحَدِّثْ »  بعد از آن چون در بغداد به صحبت شيخ بزرگوار شيخ نور الدين عبد الرحمن اسفراينى قدس سره رسيدم آن انصاف مىداد و مىفرمود كه مرا حق تعالى علم تعبير وقايع و تأويل منامات بخشيده است به مقامى برتر از اين نرسيده‌ام به مجرد آن بحثها كه بر طريق معقول و نهج مستقيم نيست ترك اين معنى كه به شهود مىآيد نمىتوان كرد و نيز سخن شيخ عبد اللّه انصارى قدس اللّه سره همه اينست و آخر جميع مقامات در دره سوم به توحيد صرف رسانيده و در باب اين سخن شيخ شهاب الدين سهروردى چند موضع تصريح\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nفرموده است چنان كه در شرح سخن امام محقق جعفر صادق رضى اللّه تعالى عنه آمده است كه « انى اكرر آية حتى اسمع من قائلها » فرموده كه او زبان خويش در اين معنى چون شجرهء موسى يافت كه  « إِنِّي أَنَا اللَّهُ »  از او شنيد و اگر متعين بودى در دو صورت چگونه ظهور يافتى و در قرآن مجيد  « وَ هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ »  چگونه صادق بودى ؟ و در حديث پيغمبر ( ص ) « لو دلى احدكم حبله لهبط على اللّه كى راست آمدى ؟ و با هر كه در عالم است  « أَقْرَبُ إِلَيْهِ مِنْ حَبْلِ الْوَرِيدِ »  كى بودى ؟ آخر در اين معنى نظر بايد كرد كه بنص قرآن ثالث ثلاثه كفر است كه  « لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ »  و رابع ثلاثه صرف ايمان است كه توحيد  « ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ »  چه اگر ثالث ثلاثه بودى متعين بودى و يكى از ايشان ، اما رابع ثلاثه آنست كه بوجود حقانى خويش كه به حكم  « وَ لا أَدْنى مِنْ ذلِكَ وَ لا أَكْثَرَ إِلَّا هُوَ مَعَهُمْ »  ثانى ، واحد ، و ثالث اثنين و رابع ثلاثه ، و خامس اربعه ، و سادس خمسه است ، يعنى محقق حقايق اين اعداد و با همه بىمقارنت و غير همه بىمزابلت ، چنان كه امير المؤمنين على كرم اللّه وجهه فرموده است كه « هو مع كل شئى لا بمقارنة و غير كل شئى لا بمزابلة » و اين ضعيف در آن مدت كه صحبت با خواجه جهان عزت انصار دولة مىداشت هرچند بعضى طعن مىزدند حق عليم است كه بدين سبب بود كه در استعداد او معنى  « يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ »  مىيافت و اعتقاد كلى بر آن داشت كه او به سخن مخالفان از حق برنگردد و دعاگو نيز اگر بعيان نيافتى و قول چندين بزرگ در اين معنى متوافق نيافتى اين بيان را مكرر نكردى و دلايل بسيار نگفتى بر اين معنى چنان كه در اول شرح فصوص و غيره بيان افتاده است تا دانشمندان محقق كه اصحاب فهوم ذكى باشند با شما تقرير كنند از تطويل و املال احتراز كردم « و من لم يصدق الجملة هان\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nعليه ان لا يصدق التفصيل » حق تعالى همگان را هدايت سوى جمال خويش كرامت كناد  « وَ إِنَّا أَوْ إِيَّاكُمْ لَعَلى هُدىً أَوْ فِي ضَلالٍ مُبِينٍ  و اللّه الموفق و المعين . »\r\n\r\nجواب مكتوب شيخ كمال الدين عبد الرزاق كاشانى كه شيخ علاء الدوله سمنانى بر ظهر آن نوشت و به كاشان فرستاد\r\n « قُلِ اللَّهُ ثُمَّ ذَرْهُمْ  الاية » بزرگان دين و روندگان راه يقين باتفاق گفته‌اند كه از معرفت حق برخوردارى كسى يابد كه طيب لقمه و صدق لهجه شعار و وثار او باشد ، چون اين هر دو مفقود است ازين طامات و ترهات چه مقصود . فاما آنچه از شيخ نور الدين عبد الرحمن اسفراينى قدس اللّه تعالى روحه روايت كرده است مدت سى و دو سال شرف صحبتش يافته‌ام هرگز اين معنى بر زبان او نرفت بلكه پيوسته از مطالعه مصنفات ابن العربى منع فرموده ، تا حدى كه چون شنيده است كه مولانا نور الدين حكيم و مولانا بدر الدين رحمهما اللّه تعالى فصوص به جهت بعض طلبه درس مىگويند به شب آنجا رفت و آن نسخه از دست ايشان بازستاند و بدريد و منع كلى فرمود ، ديگر آنچه به فرزند اعظم صاحب قرآن اعظم ايده اللّه بجند التوفيق و اقرعين قلبه بنور التحقيق حواله كرده است بر زبان مباركش رفت كه من از اين اعتقاد و معارف بيزارم ، اى عزيز در وقت خوش خود بر وفق اشارت كتاب فتوحات را محشى مىكردم بدين تسبيح رسيدم كه گفته است : « سبحان من اظهر الاشياء و هو عينها » نوشتم كه « ان  اللَّهُ لا يَسْتَحْيِي مِنَ الْحَقِّ  ايها الشيخ لو سمعت من احد انه يقول فضلة الشيخ عين وجود الشيخ لا تسامحة اليه بل تغضب عليه فكيف يسوغ بعاقل ان ينسب الى اللّه هذا الهذيان تب الى اللّه توبة نصوحا لتنجو من هذه الورطة الوعرة التى يستنكف منها الدهريون و الطبيعيون و الشكمانيون و السلام على من اتبع الهدى . »\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاما آنچه نوشته بود كه در عروه برهان بر نهج مستقيم نيست چون سخن مطابق واقع باشد خواه به برهان منطقى راست باش گو خواه مباش ، و چون نفس را اطمينان در مسأله حاصل شود و مطابق واقع باشد و شيطان بر آنجا اعتراض نتواند كرد ما را كافيست . « و الحمد اللّه على المعارف التى هى تطابق الواقع عقلا نقلا بحيث لا يمكن للنفس تكذيبها و للشيطان تشكيكها و تطمئن القلوب على وجوب وجود الحق و وحدانيته و نزاهته و من لم يؤمن بوجوب وجوده فهو كافر حقيقى و من لم يؤمن بوحدانية فهو مشرك حقيقى و من لم يؤمن بنزاهته من جميع ما يختص به الممكن فهو ظالم حقيقى لانه ينسب اليه ما لا يليق بكمال قدسه و الظلم وضع الشئى فى غير موضعه و لذلك لعنهم اللّه فى محكم كتابه بقوله الا لعنة اللّه على الظالمين سبحانه و تعالى عما يصفه به الجاهلون » فصل بالخير ، چون نوبت دوم كه مكتوب مطالعه كردم نظر بر رباعى كيشى افتاد و به خاطر آمد كه آنچه در آن مقام مكشوف شده و بدان مبتهج گشته كه بر حقيقت آن اطلاع يافته آنست كه روزى چند در اوايل ، اين ضعيف در آن مقام افتاد و خوش آمدى آن مقام ، و ليكن از آن مقام بگذشت يعنى چون از بدايت و وسط مقام مكاشفه درگذشت و به نهايت مقام مكاشفه در رسيد غلط آن اظهر من الشمس معلوم شد و در قطب آن مقام يقينى پيدا شد كه شك را در آنجا مدخل نيست ، پس اى عزيز مىشنوم كه اوقات شما به طاعات موظف است و عمر به آخر رسيده ، دريغ باشد كه در بدايت مقام مكاشفه بطريقى كه كودكان را بجوزى و مويزى چند بفريبند تا به مكتب روند به معارفى چند كه چون حذف باشد باز مانند و اكثر آيات بينات قرآن را جهت آيتى چند معدود متشابه تأويل كنند ، چنان كه آيت محكم اين آيت است كه :  « قُلْ إِنَّما أَنَا بَشَرٌ مِثْلُكُمْ . \r\nالخ » و اخواتها را اين تأويل كنند  « وَ ما رَمَيْتَ إِذْ رَمَيْتَ وَ لكِنَّ اللَّهَ رَمى »  را مقتدا سازند و ندانند كه جهت تفهيم خلق تا خصوصيت رسول اللّه\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n( ص ) را بدانند . فرموده است چنان كه پادشاهى كه مقربى را بملكى فرستد گويد كه دست او دست من است و زبان او زبان من است و شيخ نيز كه مريدى را به ارشاد قومى فرستد در اجازت او همين نويسد كه دست او دست من است . غرض آنكه از آيت  « أَلا لَعْنَةُ اللَّهِ عَلَى الظَّالِمِينَ »  غافل شدن و از آيت  إِنَّ الشَّيْطانَ لَكُمْ عَدُوٌّ فَاتَّخِذُوهُ عَدُوًّا »  و امثالها اعراض كردن و تمسك به آيت  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ »  كردن و ندانستن كه مراد آنست كه « هو الاول الازلى لينتهى اليه سلسلة الاحتياج فى الوجود فضلا عن شئى آخر و هو الاخر الابدى بانه اليه يرجع الامر كلمه و هو الظاهر فى آثاره الظاهره بسبب افعاله الصادره عن صفاته الثابتة الذاته و هو الباطن فى ذاته لا تدركه الابصار و لا يعرف ذاته الا هو و قد صح عن النبى ( ص ) انه قال كل الناس فى ذات اللّه حمقى اى فى معرفة ذاته و قال عليه السلام تفكر وافى الاء اللّه و لا تتفكر وافى ذات اللّه . »\r\nباز آمديم بر سر سخن چون در وسط مقام مكاشفه مثل آن معارف كه در رباعى كيشى خواندند حاصل آيد و آن آن بود كه حق در صورت دريائى در نظر آمد كه بصفت مواجى و مثبتى و ما حى متعصف است و دوائر مخلوقات بعضى وسيع و بعضى ضيق و تنعم بعضى كه مظهر لطف‌اند به قدر وسعت دايره و استقامت و بعضى كه مظاهر قهراند تألم ايشان از ضيق دائره و انحراف و بصفت مواجى باز دواير را به تجديد پيدا مىكند تا چون قدم در نهايت مقام مكاشفه نهادم باد حق اليقين وزيد و شكوفه‌هاى معارف بدايت و وسط را ريزانيد و ثمره حق اليقين از غلاف عين اليقين بيرون آمد ، اى عزيز من علم مجرد كه اعتقاد جازم مطابق واقع است نسبت به شريعت دارم و علم اليقين به بدايت مقام مكاشفه و عين اليقين بوسط مقام مكاشفه و حق اليقين به نهايت مقام مكاشفه و حقيقت حق اليقين كه عبارت از يقين مجرد است لقوله تعالى  « وَ اعْبُدْ رَبَّكَ حَتَّى يَأْتِيَكَ الْيَقِينُ »  و به\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nقطب درجات مقام مكاشفه تعلق دارد و هر كه بدينجا رسد هرچه گويد من جميع الوجوه مطابق واقع باشد و آنچه نمود كه آخر همه مقامات در منازل السائرين توحيد است نه همچنان است بلكه او در هشتادم مقام افتاده است « آخر مقامات العبودية و هو عود العبد الى بداية حاله من حيث الولاية المفتوح اوها دائرا مع الحق فى شيون تجلياته تمكنا »\r\nاز جنيد پرسيدند كه « ما نهاية هذا الامر ؟ قال الرجوع الى البداية » اى عزيز در بدايت و وسط مقام توحيد خاصه در خلال سماع امثال اين رباعىها بسيار بر قوال داده باشم و در آن ذوق مدتها بمانده يكى اينست :\r\n اين من نه منم اگر منى هست توئى * ور در بر من پيرهنى هست توئى\r\nدر راه غمت نه تن به من ماند و نه جان * ور زانكه مرا جان و تنى هست توئى \r\nو در آن مقام كه حلول كفر مىنمود و اتحاد توحيد گفته بودم :\r\n انا من اهوى و من اهوى انا * ليس فى المرأت شئى غيرنا\r\nقد سهى المنشد اذا انشدة * و نحن روحان حللنا بدنا\r\nاتبت الشركة شركا واضحا * كل من فرق فرقا بيننا\r\nلا اناديه و لا اذكره * ان ذكرى و ندائى يا انا \r\nالى آخره .\r\nبعد از آن چون قدم در نهايت مقام توحيد نهادم غلط محض بود « الرجوع الى الحق خير من التمادى فى الباطل » برخواندم ، اى عزيز تو نيز اقتداء به همين كن گو چون نظر بر قول خداى تعالى افتاد كه  « فَلا تَضْرِبُوا لِلَّهِ الْأَمْثالَ »  به كلى محو آن مثال گردم و السلام .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nشيخ تقى الدين على دوستى سمنانى\r\nابو البركات شيخ تقى الدين على دوستى يا ( دوسى ) سمنانى از خواص اصحاب عالى مقام و خلفاء نامدار شيخ علاء الدوله سمنانى بوده و شيخ او را زياد مىستوده و تعلق خاطر شيخ به او تا آن درجه بوده كه در العروه وى را فرزند عزيز خطاب كرده و به التماس او اقدام به كار پرزحمت استنساخ و تحرير سومين نسخه العروه تأليف خويش به خط خود كرده است . تقى الدين على دوستى سمنانى خليفه و جانشين شيخ علاء الدوله سمنانى استاد طريقت امير سيد على همدانى عارف مشهور قرن هشتم هجرى و مؤسس طريقت ذهبيه كبرويه در هندوستان و نخستين ناشر و مبلغ مذهب اسلام در كشمير است . متن اجازه‌نامه‌اى كه شيخ علاء الدوله سمنانى جهت اخى على دوستى نوشته و در آن كمال محبت وى مستفاد مىشود در اينجا نقل مىگردد .\r\n( بسم اللّه الرحمن الرحيم . در خلوت ستين كه اين بيچاره را در صوفياباد « 1 » به امر غيبى اتفاق نشستن افتاد فرزند عزيز على دوستى در عشر اخير رمضان سنهء اربع و عشر و سبعمائه ( 714 هجرى ) عزلتى اختيار كرده ، و حق تعالى او را به اقصى مطالب خواص الحضرة الربوبية رسانيد . و اين بيچاره كتاب ربانى و شمشير سبحانى و آيينهء رحمانى در غيب به او داد ، بعد الاستخاره او را اجازت داد تا در\r\n\r\n\r\n","description":"","footnote":"\r\n( 1 ) . منظور صوفى آباد واقع در 12 كيلومترى جنوب غربى سمنان است كه شرح آن در ورقهاى پيش آمد .\r\n","page_name":" 55 ","page_number":55},
  {"content":"\r\n\r\nطالبان حق به امر حق تصرف كند ، در شريعت بر وفق آنچه در كتاب كرديم و سنت بنى أمى كه صاحب الخلق العظيم است گويد و شنود ، در طريقت اگر پاى از جاده بيرون ننهد بدست همت اين شمشير بردارد و سر هواى خداآزاران از تن جدا كند ، و دايما در آن آينهء حقيقت‌نماى مىنگرد و جمال ولايت خود و سيماى اعمال ايشان را مشاهده مىكند ، و اگر نقصانى يابد هم در حال به تدارك مشغول شود ، و به هيچ نوع نگذارد كه غبارى از عالم حدوث بسبب گفتن و خوردن بر چهرهء آن آيينه نشيند ، و اگر نعوذ باللّه تعالى از كلمات و لقمات حظوظى غبارى نشست هم در حال روى به خلوت آرد و بصفاى ذكر آن غبار را پاك كند . ديگر شيخى ( خانقاه روضه ) كه در سمنان بر شارع عام مقابل مسجد جامع ساخته‌ام « 1 » به دو مقرر گشت ، و نصف عشر از آنچه به روضه داده‌ام از موقوفات ، حق او باشد تا در صرف مالابد خود مىكند ، و بر آن موجب كه در وقفيه نوشته‌ام خدمت مجاوران بجاى مىآورد تا بركت آن به دو و اصل و احوال ما را شامل گردد ان شاء اللّه تعالى ، و ما ذلك على اللّه بعزيز و هذا خط الفقير الى اللّه ، احمد بن محمد بن - احمد السندى محتدا سمنانى مولدا تاب اللّه عليه توبة نصوحا . كتبه فى اوائل صفر ختم بالخير و الظفر سنة ثمان عشر و سبعمائة « 2 » 718 هجرى ) .\r\nدر خلاصة المناقب تأليف نور الدين جعفر بدخشى مذكور است كه ( مير سيد على همدانى ) قدس اللّه سره فرمودند كه : « در مدت صحبت شريف اخى على دوستى چون از وظيفهء صباح فراغ حاصل\r\n\r\n\r\n","description":"","footnote":"\r\n( 1 ) . منظور تكيه پهنه سمنان است و معلوم مىشود بانى اين تكيه شيخ علاء الدوله سمنانى بوده و « خانقاه روضه » نام داشته است در اين مورد به تاريخ سمنان تأليف رفيع مراجعه شود .\r\n( 2 ) . روضات الجنان و جنات الجنان تأليف حافظ حسين كربلائى تبريزى جلد دوم صفحه 281 - 280 .\r\n","page_name":" 56 ","page_number":56},
  {"content":"\r\n\r\nآمدى اگر كارى بودى كه در او مصلحت دينى يا دنيوى در آن بودى به وى اشتغال مىبود و الا فرمودى كه : درويشان سنگها را از موضعى به موضعى كشيدندى كه ظاهرا فايدهء بر آن مترتب نبودى . روزى گستاخى نمودم و سؤال كردم كه : در نقل اين سنگها فايده چيست ؟\r\nحضرت شيخ با وجود آنكه اين درويش را چنان تعظيم مىنمود كه مگر حضرت شيخ علاء الدوله را قدس سره تعظيم مىنموده باشد ، در غيرت شد از اين سؤال ، و كفش از پاى مبارك بيرون آورد و بر قفاى من چنان زد كه نعل كفش در گوشت بنشست ، و حاليا گوييا خوشى آن آواز كفش به گوش من مىرسد ، و بعد از آن فرمود كه : فايدهء اين آنست كه كفار نفوس در زمرهء اهل اسلام درآيند . و فى المثنوى المعنوى المولوى قدس اللّه سر ناظمه :\r\n مادر بتها بت نفس شماست * زانكه آن بت مار و اين بت اژدهاست\r\nهمين سگ نفس ترا زنده مخواه * كو عدوى جان تست از ديرگاه\r\nآنچه گويد نفس تو كانجا بدست * مشنوش چون كار او ضد آمدست\r\nتو خلافش كن كه از پيغمبران * اينچنين آمد وصيت در جهان\r\nدوزخست اين نفس و دوزخ اژدهاست * كو بدرياها نگردد كم و كاست\r\nهفت دريا را درآشامد هنوز * كم نگردد سوزش آن خلق سوز\r\nعالمى را لقمه كرد و دركشيد * معده‌اش نعره‌زنان هل من مزيد \r\n\r\n","description":"","footnote":"","page_name":" 57 ","page_number":57},
  {"content":"\r\n\r\nو خدمت اخى على دوستى چنان صافى بوده كه جز طاقت يك ذكر نداشته ، زيرا كه در آخر اثبات از يك ذكر غيبت كردى و خدمتش بحر مواج بوده و در اسرار دايم البسط . روزى از حضرت شيخ علاء الدوله قدس سره سؤال كرده‌اند كه : خدمت اخى دايم البسط چراست ؟ جواب فرمودند : از براى آنكه حضرت حق سبحانه و تعالى او را از لطف آفريده . و ديگر سؤال فرموده‌اند كه در حق اخى از جناب حضرت شيخ التفات محبت بىنهايت فهم مىشود ، و حال آنكه اخى على را در اربعينى ( چله‌اى ) كه بگذرد ، معلوم « نيست » كه چند واقعه روى نمايد ، و شيخ محمد دهستانى « 1 » را در هر روزى چندين واقعه دست مىدهد . جواب فرمودند كه : على دوستى را در هر مقامى توقف مىبخشند تا تحقيق مقامات كند و سالكان را ارشاد نمايد . و محمد دهستانى از براى خود مىدود . و در وقت ديگر فرمود كه : على دوستى از محبوبان است كه اگر او بالفرض هر روزى نفسى را به قتل درآرد در روز محشر او را سؤال نباشد . و محمد دهستانى از محبان است اگر او ادبى را ترك كند مسؤول باشد . « 2 »\r\n گر به خدا رسيده‌اى خون پدر حلال دان * ورنه حرام خورده‌اى شير سفيد مادرى \r\nو در جاى ديگر آمده است : « و صفت ايثار بر حضرت اخى على دوستى غالب بودى ، هر سال هزار جوى پاليز بكشتى بدست مبارك خود ، هميشه آن پاليز خوب آمدى و چون خربزه رسيدى بدست خود به مردم دادى » « 3 » .\r\n\r\n\r\n","description":"","footnote":"\r\n( 1 ) . شيخ محمد دهستانى يكى ديگر از مريدان و شاگردان شيخ علاء الدوله سمنانى است .\r\n( 2 ) . روضات الجنان و جنات الجنان حافظ حسين كربلائى تبريزى جلد دوم صفحه 277 - 279 .\r\n( 3 ) . روضات الجنان و جنات الجنان تأليف حافظ حسين كربلائى تبريزى -\r\n","page_name":" 58 ","page_number":58},
  {"content":"\r\n\r\nبه طوريكه نوشته‌اند شيخ تقى الدين على دوستى سمنانى چند سال بعد از وفات استاد و مرشد خود شيخ علاء الدوله سمنانى زنده بوده تا سرانجام احتمال داده مىشود در حوالى پايان نيمه اول و آغاز نيمه دوم قرن هشتم هجرى ( 750 هجرى ) زندگى را بدرود گفته و در صوفى آباد سمنان ( جايگاه رشد فكرى و عروجى روحى خود ) بدست مير سيد على همدانى در جوار مرقد شيخ علاء الدوله سمنانى مدفون گرديده است . در روضات الجنان و جنات الجنان در اين باره چنين آمده است : ( بعد از مدتى كه حضرت امير سيد على همدانى قدس سره در ملازمت اخى « على دوستى » بوده‌اند و فوايد عظيم از ملازمت آن بزرگوار به وى رسيده فرموده‌اند كه : يا سيد شما را باز به صحبت برادرم شيخ محمود مزدقانى بايد رفتن ، روزى چند توقف مىافتد حضرت اخى در وقت معتاد كه چاشت بوده باشد ، از خلوت بيرون نمىآيند ، درويشان از حضرت امير التماس مىنمايند كه شما را به خلوت اخى درمىبايد آمدن التماس است ، اجابت نموده چون درمىآيند مىبينند كه حضرت اخى به جانب اثبات سر بزانوى مبارك نهاده وديعت جان به قابض ارواح سپرده هواى فضاى ملكوت را مسكن ساخته‌اند . حضرت مير استرجاع‌گويان از خلوت بيرون مىآيند و اين خبر جانسوز دلگداز را به درويشان مىگويند .\r\nمخلصان طريق تقريب به جاى آورده و به تجهيز و تكفين مشغولى نموده و در صوفياباد ( صوفى آباد ) سمنان مدفون مىگردند . بعد از سه روز حضرت مير عزيزان را بدرود نموده باز به خدمت شيخ محمود مشرف مىگردند . « 1 » )\r\n\r\n\r\n","description":"","footnote":"\r\n- جلد دوم صفحه 282 .\r\n( 1 ) . روضات الجنان و جنات الجنان تأليف حافظ حسين كربلائى تبريزى جلد دوم صفحه 282 .\r\n","page_name":" 59 ","page_number":59},
  {"content":"\r\n\r\n\r\nشيخ خليفهء مازندرانى نخستين رهبر فكرى سربداران\r\nشيخ خليفه مازندرانى نخستين رهبر فكرى جنبش سربداران در نيمه اول قرن هشتم هجرى در بيهق ( سبزوار ) از شاگردان شيخ علاء الدوله سمنانى محسوب است . وى پس از فراگرفتن مقدمات علوم متداول زمان از قبيل تجويد قرآن و فقه و اصول و علم فراست « 1 » در مازندران به پيروى از خوى جستجوگر خود با در نظر گرفتن اوضاع اجتماعى و اقتصادى و سياسى و مظالم بىحد و حصر فرمانروايان مغول و عمال بىانصاف آنان در مازندران و فقر عمومى مردم ، علاقه‌مند به كاوش و علّت‌يابى و تحقيق پيرامون آن و سرانجام چاره‌جوئى از استادان و متفكران زمان خود برآمد نخست نزد شيخ بالوى زاهد آملى كه يكى از مشايخ معروف آن عصر بود شتافت مدت توقف شيخ خليفه مازندرانى در محضر و مكتب شيخ بالوى زاهد در آمل بدرستى معلوم نيست ولى با توجه به مندرجات كتابهاى تاريخى اين دوره معلوم مىشود كه شيخ خليفه به منظور تكميل تحصيلات خود و دريافت پاسخ صحيح مسائل اجتماعى مذكور كه همواره او را رنج مىداده است به نزد شيخ بالوى زاهد رفته ، ولى بعد از مدتى متوجه شده كه شيخ بالوى زاهد از دادن پاسخ به مسائل اجتماعى زمان عاجز است ، بنابراين سرخورده و مأيوس از آمل به سمنان نزد شيخ ركن الدين علاء الدوله سمنانى عارف بزرگ و محقق\r\n\r\n\r\n","description":"","footnote":"\r\n( 1 ) . تاريخ روضة الصفا مير خواند جلد پنجم چاپ تهران صفحه 604 .\r\n","page_name":" 60 ","page_number":60},
  {"content":"\r\n\r\nنامى آن عصر كه به علت فضيلت و دانش و بزرگوارى و كرامت و وارستگى از كليهء پيشوايان فكرى آن عصر ممتاز بود رهسپار گرديد ، و سرانجام به محضر آن عارف ربانى در مكتب صوفى آباد سمنان راه يافت و با خرسندى به جمع مشتاقان دانش و بينش در آن خانقاه پيوست . و جزء مريدان و شاگردان شيخ علاء الدوله سمنانى محسوب گرديد و به تكميل تحصيلات خود پرداخت و در اندك مدت به علم تفسير و عرفان وقوف يافت و قرآن را نيكو از بر كرده و واعظى چيره‌دست شد .\r\nنوشته‌اند « 1 » شيخ علاء الدوله سمنانى روزى از شيخ خليفهء مازندرانى كه فراگيرى او در علوم ادبى از حد تدريس فراتر رفته و به مرحله مباحثه و استدلال و استنتاج رسيده بود ، پرسيد كه : ( وى پيرو كدام يك از چهار مذهب تسنن مىباشد ) شيخ خليفه كه عارفى شيعه مذهب بود ، پاسخ داد : « آنچه من مىجويم از اين مذهبها بالاتر است » شيخ علاء الدوله كه عارفى مؤمن و معتقد به مذهب بود و طاقت شنيدن چنين سخن كفرآميزى از شاگرد خود نداشت ، از اين سخن منقلب گرديد ، و دواتى را كه پيش روى او بود برداشت و بر سر شيخ خليفه زد و دوات بشكست . پس از اين واقعه مدتى نگذشت كه شيخ خليفه از سمنان به قريه بحر آباد از قراء جوين كه مركز عارفان معروف خاندان حمويه بود رفت و به حضور خواجه غياث الدين هبة اللّه حموى رسيد . ولى در آنجا نيز مراد و مقصود او حاصل نشد ، پس آنگاه به سبزوار شهرى كه بيشتر مردم آن شهر و روستائيان اطراف آنجا از شيعيان معتقد و هواداران متعصب آل على ( ع ) بودند رهسپار گرديد .\r\n\r\n\r\n","description":"","footnote":"\r\n( 1 ) . زبدة التواريخ حافظ ابرو نسخه خطى . روضة الصفا مير خواند چاپ تهران جلد پنجم صفحه 605 .\r\n","page_name":" 61 ","page_number":61},
  {"content":"\r\n\r\nورود شيخ خليفه مازندرانى به سبزوار شهر معروف شيعه‌نشين مغرب خراسان كه در اثر اعتقاد به مذهب شيعه و توجه به مسائل اجتماعى از نزد بزرگترين و مشهورترين عارفان زمان خود رانده شده بود با آرامى انجام گرفت .\r\nوى كه خود را همواره از نظر شرعى و از لحاظ انسان‌دوستى و نوع‌پرورى و استقرار مساوات در بين هم‌ميهنان خود مأمور و موظف مىديد اعتقاد داشت كه بايد مردم را به مسائل اجتماعى آگاه كرده و آنان را تشويق و ترغيب نمود تا بر ضد مسببان اصلى فقر عمومى و نابودى كشاورزى و انحطاط اقتصادى كه دامنگير ايشان شده بود قيام كنند ، و با بيرون راندن بيگانگان ، حكومت سرزمين خود را بدست افرادى صالح و مؤمن و وطن‌دوست بسپارند . براى انجام اين منظور هيچ سنگرى بهتر از مسجد نديد كه در هر شبانه‌روز سه بار محل تجمع عموم افراد مؤمن آن شهر بود . شيخ خليفه در مسجد جامع سبزوار منزل گزيد ، بطوريكه مورخان نوشته‌اند چون حافظ قرآن بود و آن را به آوازى خوش مىخواند ، و سخنان شيرين مىگفت به زودى دور او جمع شدند و مريد بسيار پيدا كرد و از اطراف مردم براى شنيدن صوت خوش و درك محضر او به سبزوار رو نهادند . فقيهان سنى مذهب سبزوار كه طرفدار قدرت‌هاى حاكمه بودند ، چون وجود او را منافى دستگاه قدرت خود ديدند بنام آنكه رفتار شيخ خليفه خلاف دين است فتواى قتل او را دادند و آن را پيش ابو سعيد ايلخان به سلطانيه فرستادند . ابو سعيد در جواب پيغام داد كه او هيچگاه متعرض طايفهء درويشان نمىشود .\r\nحكام خراسان آنچه مصلحت است عمل كنند . در اين ميان فقيهان سبزوار به تفرقه‌اندازى در بين طرفداران شيخ خليفه پرداختند و شايعاتى درباره بىدينى وى رواج دادند .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nخواند مير درباره دسيسهء فقيهان سبزوار چنين آورده است : ( فقها در مقام انكار آمده او را از نشستن در بيت اللّه منع مىكردند و شيخ خليفه به سخن ايشان التفات نمىنمود آخر الامر جمعى از اهل حسد فتوى نوشتند كه شخصى در مسجد ساكن گشته سخن دنيا مىگويد « 1 » و به منع اصحاب علم منزجر نمىگردد ، و اصرار مىورزد . اين‌چنين كسى مستحق كشتن باشد يا نى ؟ اكثر فقها نوشتند كه باشد . و آن فتوى را با عرضه داشتى به درگاه سلطان ابو سعيد بهادر خان فرستادند .\r\nسلطان فرمود كه من حكم قتل درويشان نمىكنم . آنچه مصلحت باشد حكام خراسان بجاى آورند . فقهاى سبزوار به سعى بسيار متوجه اصرار شيخ خليفه شده ميان ايشان نزاع كلى روى نمود ) . « 2 »\r\n\r\nشهادت شيخ خليفه مازندرانى\r\nبطوريكه نوشته‌اند در اثر تفرقه‌اندازى و ايجاد اختلاف و شايعات غير واقع فقيهان سبزوار در بين مردم ، بين مريدان و طرفداران شيخ خليفه مازندرانى و طرفداران فقيهان سنى مذهب در سبزوار جنگ در گرفت و همين امر بهانه‌اى به دست رؤساى مذهبى و حكام مىداد كه كار اجراء يا عدم اجراى حكم قتل شيخ خليفه را كه سلطان ابو سعيد ايلخان به بزرگان و حكام خراسان محول كرده بود به مرحلهء عمل درآورند . بنابراين با استفاده از آشفتگى اوضاع ، دشمنان شيخ خليفه تصميم گرفتند او را پنهانى به قتل رسانند در اجراى اين منظور در 22 ربيع الاول سال 736 هجرى ( دو ماه قبل از مرگ شيخ علاء الدولهء سمنانى ) شبانه وى را در همان مسجدى كه مقام داشت حلق‌آويز كردند . پس آنگاه ( خشتى چند در زير ستون بر يكديگر چيده ديدند\r\n\r\n\r\n","description":"","footnote":"\r\n( 1 ) . منظور همان مسائل اجتماعى و اقتصادى مورد بحث است .\r\n( 2 ) . حبيب السير خواند مير چاپ خيام جلد سوم صفحه 359 .\r\n","page_name":" 63 ","page_number":63},
  {"content":"\r\n\r\nچنان كه شخصى خود را به ريسمان آويخته باشد ) « 1 » و چنين نمودند كه شيخ خليفه خودكشى كرده است . ( متأسفانه هميشه حكّام غالب در طول تاريخ اين صحنه‌ها را براى روشن‌بينان اجتماع به مرحلهء عمل درآورده‌اند )\r\nبهرحال صبحگاهان كه شاگردان و مريدان شيخ خليفه به مسجد درآمدند مشاهده كردند كه استاد و رهبر فكرى ايشان را به يكى از ستونهاى مسجد حلق‌آويز كرده‌اند و بدين ترتيب رادمردى را كه سخنان دلنشين او مرهم زخم بيچارگان و رنج‌ديدگان عصر ايلخانى بود شهيد كردند . ولى آواى ظلمت‌شكن وى تأثير خود را بخشيد و همين صداى رسائى كه در حلقوم صاحب اصليش خفه شد اندك زمانى بعد رعدآسا از حلقوم ياران و طرفداران غيرتمند او به رهبرى شاگردش شيخ حسن جورى به صورت جنبش و انقلاب سربداران بيرون جست و اندكى بعد منجر به بيرون راندن بيگانگان و تأسيس دولت مستقل ملى و شيعه مذهب سربداران در نواحى غربى خراسان ( بيهق ) و كومش و جوين و اسفراين و گرگان گرديد . كه شرح كامل آن در تاريخ جنبش سربداران و ديگر جنبشهاى ايرانيان در قرن هشتم هجرى تأليف نگارنده ( رفيع ) آمده و از روى اين تحقيق سريال تلويزيونى سربداران تهيه و پخش گرديده است . « 2 »\r\n\r\n\r\n","description":"","footnote":"\r\n( 1 ) . روضة الصفا مير خواند جلد پنجم صفحه 605 .\r\n( 2 ) . تاريخ جنبش سربداران و ديگر جنبشهاى ايرانيان در قرن هشتم هجرى تأليف عبد الرفيع حقيقت ( رفيع ) صفحه 98 - 129 .\r\n","page_name":" 64 ","page_number":64},
  {"content":"\r\n\r\n\r\nاخى محمد دهستانى\r\nاخى محمد دهستانى از عارفان نامى قرن هشتم هجرى است . وى از شاگردان ممتاز شيخ علاء الدوله سمنانى بوده است ، و تقريرات شيخ علاء الدوله را به اتفاق امير اقبال سيستانى شاگرد ديگر شيخ يادداشت مىكرده است « 1 » . عبد الرحمن جامى داستان شوق و شور اخى محمد دهستانى را جهت راه يافتن به محضر شيخ علاء الدوله سمنانى در صوفى آباد سمنان از قول شيخ به تفصيل در نفحات الانس آورده است « 2 » مطلبى كه بسيار جلب توجه مىكند اين است كه شاگردان و مريدان شيخ علاء الدوله سمنانى همگى عنوان اخى ( برادر ) دارند و اين موضوع در تاريخ عرفان ايران بىسابقه است و به همين جهت خانقاه و مكتب شيخ علاء الدوله سمنانى را بايد نخستين مكتب اخوت ناميد .\r\n\r\n\r\n","description":"","footnote":"\r\n( 1 ) . چهل مجلس شيخ علاء الدوله سمنانى به اهتمام عبد الرفيع حقيقت ( رفيع ) صفحه 51 و 68 .\r\n( 2 ) . نفحات الانس من حضرات القدس صفحه 466 - 445 .\r\n","page_name":" 65 ","page_number":65},
  {"content":"\r\n\r\n\r\nشيخ محمود مزدقانى\r\nشرف الدين محمود بن عبد اللّه مزدقانى از عارفان قرن هشتم هجرى است . وى از مريدان شيخ علاء الدوله سمنانى و استاد و مرشد سيد على همدانى عارف قرن هشتم هجرى و مؤسس طريقت ذهبيه كبرويه در هندوستان و نخستين ناشر و مبلغ اسلام ذوقى ( عرفانى ) در كشمير است . مؤلف خلاصة المناقب به نقل از مير سيد على همدانى نوشته است كه : ( چون به صحبت شريف شيخ ( محمود مزدقانى ) مشرف گشتم و روز چند صحبت داشتم فرمود كه :\r\nيا سيد اگر براى مخدوميت به اين خانقاه آمده‌اى من در خدمت تو از سر قدم سازم كه مبادا مريدان در خدمتكارى تقصير نمايند ، و اگر از براى خادم بودن آمده‌اى كفش اين غلام سياه كناس را پيش پاى او بايد نهاد تا به مقصود برسى كه رسم طلب ترك هستى است . چون جهت خدمت رفته بودم به صورت ادب قيام و اقدام نمودم و خدمت قبول كردم و به حضرت شيخ بيعت كردم و ملازم خانقاه دين‌پناه مىبودم . و تا يك سال ذكر مىگفتم حضور نمىيافتم . تا روزى به نزديك شيخ آمدم و التماس نمودم كه مرا كناسى فرماييد و كناس را در خلوت من درآريد تا وى در آنجا به ذكر مشغول گردد . شيخ فرمود كه :\r\nكناس مبرز خانقاه پاك مىسازد و تو نفس خود را پاك نمىتوانى ساختن ؟ برو در خلوت و همت بلند دار تا كارت برآيد و مرادت برآيد . باز به مدد همت كاملهء شيخ در خلوت رفتم و به ذكر مشغول شدم اندك‌اندك حضور پيدا شدن آغاز كرد ، و از بعد آن در حضور\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nمستغرق شدم چنان كه طاقت شنيدن ذكر نماند . پس شيخ فرمود كه :\r\nكسى در حضور و نزديكى سيد ذكر بلند نگويد كه خوف انذهاب روح است . و مدت سه ماه مرا در زنجير داشتند و طعام به آرام دادند تا وجودم آرام گرفت . و با اين همه تربيت ، در وقت سماع در صحن خانقاه بسر رقص مىكردم . و در هفته دو بار سماع مىبود و شش سال در خلوت‌خانه بودم كه هرگز بر زبان سخن دنيا نرفت و در دل ياد آن نيامد و چون از وظيفه صباح فراغت حاصل آمدى بيل زدن فرمودندى در غير ايام اربعين . ( چله صوفيانه ) « 1 » مرگ شيخ محمود مزدقانى را به اختلاف به سال 761 و 766 هجرى در همدان ثبت كرده‌اند . « 2 »\r\n\r\n\r\n","description":"","footnote":"\r\n( 1 ) . روضات الجنان و جنات الجنان تأليف حافظ حسين كربلائى تبريزى به تصحيح جعفر سلطان القرائى جلد دوم صفحه 275 .\r\n( 2 ) . روضات الجنان و جنات الجنان جلد دوم صفحهء 282 .\r\n","page_name":" 67 ","page_number":67},
  {"content":"\r\n\r\n\r\nمير سيد على همدانى\r\nمير سيد على پسر سيد شهاب الدين پسر محمد همدانى ملقب به على ثانى يا شاه همدان از عارفان نامى قرن هشتم هجرى است كه بيشتر در هندوستان شهرت يافته است . جامى درباره او چنين نوشته است : « جمع بوده است ميان علوم ظاهرى و باطنى ، وى را در علوم اهل باطن تصنيفات مشهوره است چون كتاب اسرار النقطه ( اليقظه ) و شرح اسماء اللّه و شرح فصوص الحكم و شرح قصيده خمريه فارضيه و ذخيرة الملوك و غير آن . وى مريد شيخ شرف الدين محمود بن عبد اللّه المزدقانى بود اما كسب طريقت پيش صاحب السربين الاقطاب تقى الدين على دوستى ( سمنانى ) كرد ، و چون شيخ تقى الدين على از دنيا برفت باز رجوع به شيخ شرف الدين محمود كرد و گفت : فرمان چيست ؟ وى توجه كرد و گفت : فرمان آنست كه در اقصاى بلاد عالم بگردى ، سه نوبت ربع مسكون را سير كرد و صحبت هزار و چهارصد ولى را دريافت و چهارصد را در يك مجلس دريافت و سادس ذى الحجه سنه ست و ثمانين و سبعمائه ( 786 ) هجرى بولايت كبر و سواد فوت شد و از آنجا به ختلانش نقل كردند » « 1 » همچنين در رياض العارفين درباره مير سيد على همدانى چنين آمده است : « نسب شريفش به چند واسطه به حضرت امام همام امام زين العابدين ( ع ) منتهى مىشود جناب مير از دوازده سالگى مسلك سلوك شد دست ارادت به شيخ شرف الدين محمود عبد اللّه مزدقانى\r\n\r\n\r\n","description":"","footnote":"\r\n( 1 ) . نفحات الانس جامى صفحه 447 .\r\n","page_name":" 68 ","page_number":68},
  {"content":"\r\n\r\nمريد شيخ علاء الدوله سمنانى داد و كسب طريقت در پيش تقى الدين على دوستى سمنانى كرد و جامع علوم ظاهر و باطن گشت ، سه نوبت ربع مسكون را سياحت نمود . گويند به صحبت هزار و چهارصد نفر از اولياء اللّه رسيد غريب‌تر اينكه چهارصد تن را در يك مجلس ديد ، احوال و اقوالش در كتاب خلاصة المناقب مندرج است » . « 1 »\r\nبدين ترتيب معلوم مىشود كه مير سيد على همدانى عارف نامى قرن هشتم هجرى دست‌پرورده مكتب انسانى شيخ علاء الدوله سمنانى عازم هندوستان گرديده و براى نخستين بار در آنجا به نشر و تبليغ اين مكتب پرداخته است . خواجه عبد الحميد عرفانى در كتاب ايران صغير يا تذكره شعراى پارسى زبان كشمير دربارهء عزيمت گروهى از سمنانيان به هندوستان در قرن هشتم هجرى چنين نوشته است : ( در اواسط قرن هشتم هجرى گروهى از سادات سمنان و همدان به سرپرستى سيد مير على همدانى و سيد تاج الدين سمنانى و سيد حسين سمنانى پسران دائىاش « 2 » و سيد مسعود و سيد يوسف به منظور تبليغ مذهب اسلام ( عرفان ايرانى ، اسلامى ) به كشمير مسافرت نمودند . همهء افراد اين كاروان كه هفتصد نفر بودند در كشمير ساكن گرديدند و بيشتر سادات كشمير از احفاد و اولاد آنان مىباشند .\r\nسيد تاج الدين سمنانى و دو نفر از مريدان و همراهانش در شهر سريناگار محله شهام‌پور مدفون هستند . برادر سيد تاج الدين سمنانى ، سيد حسين سمنانى در يك مقبره نسبتا زيبائى نزديك اسلام آباد در حدود 60 كيلومترى سريناگار مدفون است . ) « 3 » خانقاه و مسجد\r\n\r\n\r\n","description":"","footnote":"\r\n( 1 ) . رياض العارفين رضا قلى خان هدايت صفحه 179 .\r\n( 2 ) . بدين ترتيب معلوم مىشود كه مادر مير سيد على همدانى ، سمنانى بوده است .\r\n( 3 ) . كتاب ايران صغير يا تذكره شعراى پارسيس زبان كشمير تأليف خواجه عبد المجيد عرفانى ( پاكستانى ) صفحه 22 .\r\n","page_name":" 69 ","page_number":69},
  {"content":"\r\n\r\nباشكوهى كه مير سيد على همدانى در سريناگار بنا كرده بود همچنان باقى است و به نام خانقاه مسجد شاه همدان مورد توجه و احترام مردم مىباشد . . . « 1 »\r\nاشعار زير از آثار اوست :\r\n در كنار خويش مىيابم دمادم بوى يار * زان همىگيرم دمادم خويشتن را در كنار\r\nنه ميانش را كنارى نه كنارش را ميان * وز ميان آتش عشقش نمىيابم كنار \r\n پرسيد عزيزى كه على ز اهل كجائى * گفتم به ولايات على كز همدانم\r\nنه زان همدانم كه ندانند على را * نه زان همدانم كه على را همه دانم \r\n عيبى است بلند بركشيدن خود را * وز جملهء خلق برگزيدن خود را\r\nاز مردمك ديده ، ببايد آموخت * ديدن همه كس را و نديدن خود را \r\nبهرحال اسم مير سيد على همدانى ( شاه همدان ) نسبت به تمام مبلغان ديگر اسلام در كشمير معروفتر است به مناسبت محبوبيت زياد وى در تاريخ كشمير علامه محمد اقبال لاهورى در جاويدنامه با تجليل از او ياد كرده و چنين سروده است :\r\n سيد السادات سالار عجم * دست او معمار تقدير امم \r\n\r\n\r\n","description":"","footnote":"\r\n( 1 ) . روضات الجنان جنات الجنان كربلائى تبريزى جلد دوم صفحه 273 كه شامل تصوير آن مىباشد .\r\n","page_name":" 70 ","page_number":70},
  {"content":"\r\n\r\n تا غزالى درس اللّه هو گرفت * ذكر و فكر از دودمان او گرفت\r\nخطه را آن شاه دريا آستين * داد علم و صنعت و تهذيب و دين\r\nآفريد آن مرد ايران صغير * با هنرهاى غريب و دلپذير \r\nغزليات مير سيد على همدانى به نام « چهل اسرار » به تصحيح دكتر سيده اشرف بخارى در 67 صفحه در سال 1347 خورشيدى از طرف انتشارات وحيد در تهران چاپ و منتشر شده است .\r\nتصوير آرامگاه شيخ علاء الدوله سمنانى در صوفى آباد سمنان\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nوارستگى و بىنيازى شيخ علاء الدوله\r\nزندگى 77 ساله شيخ علاء الدوله سمنانى عارف بزرگ اواخر قرن هفتم و اوايل قرن هشتم هجرى به دو قسمت بسيار متمايز از يكديگر تقسيم مىشود . قسمت اول از سال 659 « هجرى سال تولد » تا سال 683 هجرى « يعنى 24 سال » كه در اثر تغيير حال روحى و تنبه ذهنى و ارتباط معنوى با ارواح شامخه پايان مىيابد . قسمت دوم از سال 683 تا سال 736 هجرى ( سال وفات ) اوست كه دوران انقلاب فكرى و تحول و تطور و بالاخره وصول به سرحد كمال معنوى است .\r\nبنابراين شهرت و اهميت و ابهت فكرى شيخ علاء الدوله سمنانى به دوره دوم زندگانى وى كه در حقيقت آن را تولد ديگر بايد نام داد مربوط مىشود .\r\nدر همين دورهء درخشان زندگانى اوست كه عالىترين تراوشات فكرى و بهترين رفتار و كردار يك انسان متعالى تجلى كرده است .\r\nاز جملهء آنها ملاقات تاريخى او با ارغون خان مغول در همدان و توجه نكردن به قدرت و مقام و اهميت آن پادشاه است كه در ورقهاى 131 تا 135 « چهل مجلس » در اين كتاب آمده است منتهاى بىنيازى و وارستگى و بىهراسى اين عارف جليل القدر را مىرساند و مؤيد توجه عميق و ارتباط محكم و بىتزلزل او به حق و حقيقت و اعتقاد به خداوند بزرگ است .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nآثار شيخ علاء الدوله\r\nبنابر نقل مأخذهاى موجود آثار مكتوب شيخ علاء الدوله سمنانى به فارسى و تازى در موضوعهاى عرفانى و حديث و تفسير بسيار زياد بوده است . ابن حجر در الدرر الكامنه به نقل از ذهبى عده تصنيف‌هاى شيخ را بيشتر از سيصد مجلد نوشته است . به نقل دولتشاه سمرقندى شيخ علاء الدوله در رساله مفتاح فرموده است :\r\n( هزار طبق كاغذ در راه و رسم تصوف سياه كردم ) مريدان شيخ نيز به ضبط آثار او اهتمام كرده‌اند . چنانچه امير اقبال سيستانى مجالس وى را در كتاب « چهل مجلس » فراهم كرد كه به همراه اين شرح احوال ملاحظه مىفرمائيد . شاگرد ديگر وى رسائل طريقت را در ذكر احوال او نوشت ( متأسفانه اين كتاب اخير اكنون موجود نيست ) .\r\nفهرست آثار موجود شيخ علاء الدوله سمنانى كه به وى منسوب است در اينجا آورده مىشود :\r\n\r\n1 - مطلع النقط و مجمع اللقط :\r\nدر تفسير بعضى از سورهء شريف قرآن مجيد به مشرب عرفان ، اين كتاب به تازى است و نسخه‌اى از آن در كتابخانه ملى تهران جزء فهرست نسخه‌هاى خطى عربى به شماره 1047 ثبت شده است .\r\nنسخه ديگر اين تفسير كه در سمنان بوده چند سال پيش آن را به مرحوم دكتر قاسم غنى داده‌اند و اكنون اين نسخه بايستى در كتابخانه و در اختيار ورثه آن مرحوم باشد « 1 » .\r\n\r\n\r\n","description":"","footnote":"\r\n( 1 ) . شرح احوال و افكار و آثار شيخ علاء الدوله سمنانى تأليف مرحوم -\r\n","page_name":" 73 ","page_number":73},
  {"content":"\r\n\r\nمقصود شيخ علاء الدوله در اين تفسير آن بود كه تفسير شيخ موفق الدين دايه كه به طور احتمال ممكن است همان شيخ نجم الدين دايه باشد به پايان برد . در اين تفسير شيخ علاء الدوله آيات قرآن مجيد را بيشتر با مشاهداتى كه در عالم سير و سلوك داشته تلفيق داده و شرحى بس شاعرانه كرده است . چنان كه پيداست سخنان او عوام را خوش نمىآمد ، با آنكه در اين تفسير خويشتن‌دارى كرده است و خود گفته اگر مردم را ياراى شنيدن بود غير ازين منطق لبى مىگشودم . ولى چه كنم كه تا اين حد هم مرا به جنون نسبت مىدهند .\r\n\r\n2 - سر البال فى اطوار سلوك اهل الحال :\r\nرسالتى است مختصر به فارسى كه شيخ علاء الدوله سمنانى آن را به سال 701 هجرى در 37 صفحه تصنيف كرده است .\r\n\r\n3 - سلوة العاشقين و سكة المشتاقين : « 1 »\r\nرساله‌ايست در 38 صفحه به فارسى كه در پايان آن چنين آمده است :\r\nاين بيچاره را نظر بر فائده درويشان است نه آنكه طاماتى چند از خود به خلق نمايد و اظهار حالات و مقامات كند :\r\n به سوگند خوردن كه زر مغربى است * چه حاجت محك خود بگويد كه چيست \r\n\r\n4 - رساله‌اى ديگر به فارسى :\r\nدر 50 صفحه كه نثرى روان و استادانه دارد و بىنام مانده است ( سه رساله اخير در مجموعه‌اى به قطع وزيرى و با خط نستعليق خوانا به كتابخانه استاد سعيد نفيسى متعلق است و به كتابخانه مركزى دانشگاه تهران منتقل شده است . )\r\n\r\n\r\n","description":"","footnote":"\r\n- سيد مظفر صدر سمنانى صفحه 98\r\n( 1 ) . السلوة ( بضم و فتح س ) خرسندى و فراموش كردن غم و اندوه\r\n","page_name":" 74 ","page_number":74},
  {"content":"\r\n\r\n\r\n5 - مشارع ابواب القدس و مراتع الانس :\r\nدر حكمت و كلام است و به عربى نگاشته شده و تاريخ تصنيف و تحرير اين كتاب سال 712 هجرى بوده است ، نسخه‌اى نفيس از آن در تصرف جناب آقاى سيد حسن شهشهانى است .\r\n\r\n6 - مناظر المحاضر للناظر الحاضر :\r\nرساله به عربى بحث راجع به واقعه غدير خم و شرح آيهء :  « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ . . .  تاريخ تأليف 713 . . . » نسخه‌اى از اين رساله در كتابخانه ملى ملك در تهران موجود است و به شماره 1973 در فهرست كتابهاى خطى عربى به ثبت رسيده است .\r\n\r\n7 - العروة لاهل الخلوة و الجلوة : ( يا عروة الوثقى ) :\r\nدر حكمت الهى به ذوق عارفان و مهمترين و بانام‌ترين اثر شيخ است و فصول و ابواب آن گاهى به فارسى و گاهى به تازى است . اين كتاب را شيخ علاء الدوله سمنانى در محرم سال 721 هجرى در صوفى آباد سمنان به پايان آورده است و در فصل اول از باب ششم آن ، شرح احوال خويش را بيان داشته است . نسخه‌اى بسيار نفيس از عروه به قطع وزيرى در 146 صفحه به خط مصنف كه خطى نستعليق و به شيوهء قديم اما نيكوست در كتابخانه آستان قدس رضوى موجود است و در فهرست اين كتابخانه در قسمت كتابهاى حكمت و كلام و تصوف به شماره 203 ثبت شده است . ( اين نسخه به طورى كه خود شيخ علاء الدوله سمنانى در صفحه ماقبل آخر آن نوشته و تصريح كرده است ) سومين نسخه از كتاب العروه است كه به دست و خط خود از نسخهء قبلى به التماس شيخ تقى الدين على دوسى سمنانى از خواص اصحاب خود در سال 722 در 62 سالگى استنساخ نموده\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاست « 1 » . ( اين كتاب در سالهاى اخير به اهتمام استاد نجيب مايل هروى در تهران چاپ و منتشر شده است ) .\r\n\r\n8 - شطرنجيه :\r\nفارسى ، مؤلف آن بنابر آنچه در صدر نسخه نوشته شده شيخ علاء الدوله سمنانى است . يك رشته نگارش بليغى است در پند و سلوك كه از زبان آلات شترنگ ( شطرنج ) بيان داشته آغاز : ( رسالهء شطرنجيه ) علاء الدوله سمنانى قدس اللّه روحه و نور ضريحه .\r\nاسرارى كه در شطرنج وديعت نهاده بودند از روى حال نه از روى مقال جمله با من آموختند و بيش از تعلّم دقايق و تفهم حقايق با من گفتند كه اى بيچاره اسرار ظاهر ربانى از مدرسه ظاهر خواهى آموخت ؟ بيا يك لحظه در مدرسه سيريهم ( كند ) آياتنا فى الافاق و فى انفسهم بنشين تا آن رموز كه در مدرسه چندين‌گاه معلوم نشد مفهوم تو گردد . پس اول كسى كه از آلات شطرنج به استادى من برخاست پياده بود ) انجام . خط نسخ 23 سطرى به طور متن و حاشيه . عناوين بشنگرف داراى يك برگ صفحات مجدول به تحرير و طلا و وقفى نائينى اين نسخه به ضميمه شماره 441 حكمت در كتابخانه آستان قدس رضوى ضبط است . ( فهرست كتابخانه جلد ششم صفحه 441 )\r\n\r\n9 - آداب السفرة\r\nگفتاريست در آداب خوردن بر زمينهء عرفان . ( گفتارى بدين نام منسوب به مير سيد على همدانى چند بار چاپ شده است ) .\r\nآغاز : حمد و ثناى پاك پادشاهى را كه خالق . . . دارالكتب قاهره 254 مجاميع طلعت : تعليق 895 ( گ 29 - 31 ) مخطوطات .\r\n\r\n\r\n","description":"","footnote":"\r\n( 1 ) . شيخ تقى الدين على دوسى سمنانى استاد طريقت امير سيد على همدانى عارف و عالم شهير قرن هشتم هجرى است كه در هندوستان طريقت چشتيه را تأسيس كرد .\r\n","page_name":" 76 ","page_number":76},
  {"content":"\r\n\r\n\r\n10 - ارشاد المؤمنين :\r\nفهرست آصفيه 1666 تصوف نوشته 855 .\r\n\r\n11 - ارشادنامه :\r\nاجازهء تلقين و روايت از علاء الدوله سمنانى كتابخانهء ملك 20 / 4137 با تاريخ 1041 - 1160 .\r\n\r\n12 - اقباليه :\r\nرساله . آغاز : حكايت منصور حلاج از اخى على مصرى سؤال كرد كه حال او را به مشايخ چه نسبت بوده است . شيخ فرمود كه : در راه مقامات است هر كه به سراى درآيد .\r\nكتابخانهء مجلس شوراى ملى 280 / 3455 : در جنگ مورخ 1063 - 1140 ( صفحه 408 - 409 ) فهرست مجلس 10 : 1377 ( اين رساله قسمتى از كتاب چهل مجلس است ) .\r\n\r\n13 - بيان الاحسان لاهل العرفان :\r\nكه در يكشنبه 13 ذيقعده 712 هجرى در شهر مدينه به او الهام شده است كه آن را براى فرزند خود محسن الدين بنگارد و بدين نام بنامد . در چهار فصل : 1 - الهى 2 - نبوت 3 - ولايت 4 - وضع رسالت كه در 19 رمضان 713 تسويد آن به پايان رسيده است .\r\nآغاز : سپاس نامتناهى پادشاهى را كه به علم ازلى كل لطيف . . .\r\nفرزند عزيز ابو المواهب محسن الدين محمد را از راه تعارف در تركستان ( ذريعه جلد سوم صفحه 175 ) دارالكتب قاهره 11 م مجاميع فارسى به خامهء نگارنده ( شيخ علاء الدوله سمنانى ) 19 رمضان سال 713 در شهر صوفى آباد . آغاز برابر نمونه ( گ 78 - 129 ) مخطوطات 1 : 46 . سپهسالار 2 / 2914 نستعليق حاجى محمد اسماعيل اسفرجانى قمشه‌اى در جنگ او مورخ آدينه رجب سال 1234 آغاز برابر نمونه . نسخه ديگر ذيل 7 / 2844 در كتابخانه مدرسه\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nسپهسالار موجود است .\r\n\r\n14 - ختام المسك :\r\nآغاز حمد نامتناهى الهى را كه به نظر مرحمت منظر وجود حادث است . دارالكتب قاهره 11 مجاميع فارسى به خامهء خود نگارنده ( شيخ علاء الدوله سمنانى ) 714 هجرى ( گ 141 - 144 ) 19 س آغاز برابر نمونه مخطوطات 1 : 109 .\r\n\r\n15 - خلوت :\r\nكتابخانه مجلس 18 / 3660 فهرست نشده . نوشتهء 916 ( ص - 60 - 60 ) با عنوان « شروط خلوت » منقول از رسالهء شيخ علاء الدوله سمنانى ، ( نسخه‌ها 5 : 194 ) .\r\n\r\n16 - سربال لذوى الحال :\r\nدر كشف الظنون با همين سرآغاز از كتاب او به نام ( سربال البال فى اطوار سلوك اهل الحال ) ياد شده است . آغاز :\r\nالحمد للّه الذى شهدت الكائنات على وجوب وجوده .\r\n( كشف الظنون جلد دوم صفحه 986 )\r\nدار الكتب قاهره 11 - م مجاميع فارسى نوشته خود نگارنده ( شيخ علاء الدوله 714 هجرى آغاز براى نمونه ياد شده ( گ 227 - 243 ) 19 سطر ( مخطوطات 1 : 299 ) .\r\n\r\n17 - سكوت العاشقين :\r\nكتابخانه آصفيه 1667 تصوف . تاريخ ياد نشده . ( فهرست آصفيه جلد 4 صفحه 182 ) اين نسخه گمان مىرود همان سلوة العاشقين ( رديف 3 اين فهرست باشد )\r\n\r\n18 - شرح حديث ارواح المؤمنين :\r\nگزارش حديث ارواح المؤمنين طير خضر تعلق فى شجر الجنة ، كه در « مشرق الانوار » صنعانى آمده است ؛ به خواهش فرزندش\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nابو المواهب محسن به سال 713 هجرى ساخته است .\r\nآغاز : سپاس بسيار و ستايش بيشمار آفريدگار مفردات و پروردگار مركبات دارالكتب قاهره / 11 مجاميع فارسى به خامهء خود نگارنده 713 ( گ 130 - 136 ) مخطوطات 1 : 321 )\r\n\r\n19 - شرح فصوص الحكم :\r\nمتن از محيى الدين عربى ( م 638 هجرى ) گزارش ناشناخته از يكى از شاگردان عبد الرزاق كاشى ( م 730 يا 735 هجرى ) و داود قيصرى به سال 774 تولد پيامبر برابر با 721 ( صفحه 71 ) نگاشته است و در صفحه عنوان نسخهء 3350 دانشگاه آمده : شارح علاء الدوله سمنانى است ( م 736 هجرى )\r\nگفتاريست به نثر و شعرهايى از نگارنده ( شيخ علاء الدوله ) دارد :\r\nفص 1 - حكمة فاتحيه فى كلمة صالحيه 2 - حكمة قلبيه فى كلمه شعيبيه 3 - فيه ما قال روزبهان فى التجلى . . .\r\nآغاز : حمد له . صلاة ، فص حكمة فاتحيه فى كلمه صالحيه و فتوحيه نيز آمده است ، چون فتوح عبارت است از حاصل گشتن چيزى از آن چيز كه توقع .\r\nدانشگاه تهران / 3350 نستعليق شدهء 8 - 9 با تاريخ تمليك 1097 نيم‌صفحه از پايين صفحهء يكم پاره شده ، انجام نيز افتاده فهرست 37 فص و بند آن در فهرست دانشگاه آمده است / 136 برگ 29 س ( فهرست دانشگاه 11 : 2350 )\r\n\r\n20 - فتح المبين لاهل اليقين :\r\nگفتاريست عرفانى كه به سال 714 هجرى به انجام رسانده است .\r\nآغاز : فاتحة الكتاب ما يحمد رب الارباب كه مفتح ابواب است .\r\nقاهره دارالكتب 11 م مجاميع فارسى : به خامهء نگارنده ( شيخ علاء الدوله ) 714 هجرى ( گ 193 - 211 ) ( فهرست مخطوطات 2 : 24 )\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\n21 - فرحة العالمين و فرجة الكاملين :\r\nدر تصوف براى شاگردانش عز الدين محمد دهستانى ، به سال 703 هجرى نگاشته است . آغاز : سپاس و ستايش نامتناهى ذاتى را كه . . . قاهره دارالكتب 17 / 11 م مجاميع فارسى : به خامهء نگارنده ( شيخ علاء الدوله ) 703 ( گ 211 - 227 ) 19 س ( فهرست مخطوطات 2 : 28 )\r\n\r\n22 - فوائد :\r\nگفتاريست در تصوف كه براى شاگردانش على مصرى القاء كرده است . آغاز : حمد له . . . اما بعد بدانكه اين فوايدى چند است . . .\r\nقاهره دارالكتب 11 - م مجاميع فارسى گردآورى و نوشتهء محمد فرزند ابراهيم فرزند محمد معروف به عبد الغفور سمنانى 3 ع 1 / 787 ( گ 248 - 315 ) مخطوطات 1 : 222 )\r\n\r\n23 - لمعات :\r\nبه نظم و نثر و عنوانهاى لمعه . گزارش من عرف نفسه است . در نسخه چهار لمعه ديده شد .\r\nآغاز : حمد له . صلاة . اما بعد لمعه ببايد دانستن كه مفيد چون آهنگر است و مستفيد چون آهن . كتابخانه ملك 14 / 6096 نسخ با تاريخ 1174 - 16 پ - 162 پ در سرآغاز نسخه آمده : من لمعات علاء الدوله .\r\n\r\n24 - مجالس :\r\nدر فهرست 281 / 3455 مجلس شوراى ملى ( جنگ مورخ 1063 - 1241 صفحه 409 - 410 ) بخشى از آنست با عنوان : ( نقل من مجلس علاء الدوله كه شاگردش نوشته ( يادداشت‌هاى آقاى عبد الحسين حائرى )\r\n\r\n25 - نامه‌هاى علاء الدوله سمنانى :\r\nچند نامه است و از آن ميان پاسخى كه به ( نامه عبد الرزاق ) داده\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nاست و در آن به ابن العربى تاخته است و نامه‌هايى ديگر\r\nآغاز : آن پاسخ : بزرگان دين و روندگان راه يقين به اتفاق گفته‌اند از معرفت خود برخوردارى كسى يابد . قاهره دارالكتب 11 مجاميع فارسى نوشته 714 هجرى ( گ 173 - 188 ) چند نامه است در كتابخانهء ملك به شماره 14 / 4190 مجموعه نامه‌هاى علاء الدوله سمنانى هست كه نوشتهء محمد فرزند غياث الدين نخشبى ع 2 ر 876 ( پايان دفتر به همين خامه ) پاسخ اوست به كاشانى با همان سرآغاز .\r\nدر موزهء بريتانيا به شماره 9725  RO  : سده 11 مجموعه‌اى از رسائل و مكتوبات در كلام و تصوف بيشتر از علاء الدوله و برخى از عبد الرحمان اسفراينى و عبد الرزاق كاشانى .\r\nدر كتابخانه مجلس 130 / 3457 در جنگى از سدهء 11 ( صفحه 208 - 211 ) نامه‌ايست در پاسخ مريد خود شيخ عبد اللّه ( فهرست مجلس 140910 ) همچنين در كتابخانه مجلس 279 / 3455 : در جنگ مورخ 1063 - 1141 دو نامه و دو پاسخ است از عبد الرزاق به علاء الدوله و پاسخ آنها بدين‌گونه آغاز مىشود . چون در نوبت ديگر كه مكتوب را مطالعه كردم نظرم به رباعى كيشى افتاد به خاطر آمد كه آنچه در اين مقام ( فهرست مجلس 10 / 1376 )\r\n\r\n26 - نقطه :\r\nسر النقطه تحت باء البسمله گزارش عرفانى حديث انا نقطه تحت الباء . كتابخانهء مجلس سنا 3 / 96 : با تاريخ 1334 در دفتربندى از آنست ( صفحه 191 ) نسخه‌ها 6 : 439 )\r\n\r\n27 - وصيت :\r\nآغاز : حمد له . . . اما بعد اى عزيزان كه از اين بيچاره تلقين ذكر كريم گرفته‌ئيد . قاهره دارالكتب 19 / 11 م مجاميع فارسى به خامهء نگارنده ( شيخ علاء الدوله ) گ 245 - 248 ) 19 سطر ( فهرست مخطوطات 2 :\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n236 )\r\n\r\n28 - اخلاق :\r\nرساله گفتاريست كوتاه در صبر و احسان و تفسير آيه‌هاى قرآنى در آن‌باره .\r\nآغاز : الحمد للّه الملك الديان . قاهره دارالكتب 11 - م - مجاميع فارسى به خامهء نگارنده ( شيخ علاء الدوله ) 714 ( گ 136 - 141 ) 19 سطر مخطوطات 1 : 233 )\r\nبه غير از كتابهاى فهرست شده در بالا كه از طرف نگارنده ( رفيع ) پىگيرى و تنظيم شده است ، آثار ديگر به نام شيخ علاء الدوله سمنانى موجود بوده است كه نام آنها در كتابهاى ديگران آمده است و اسامى آنها به شرح زير اعلام مىگردد :\r\nكتابها و رساله‌هاى مفتاح . مكاشفات . حواشى بر فتوحات شيخ محى الدين عربى موضح مقاصد المخلصين و مفضح عقايد المدعين - التصوف فى آداب الخلوة - ذكر الخفى المستجلب الاجر الوفى - فلاح - بيان الاحسان لاهل العرفان - مدارج المعارج - قواعد العقايد - مختصر شرح السنه بغوى - قدسيه - التجليات - مصابيح الجنان - مقالات موارد الشوارد - فصل الاصول - نجم القرآن - الفتح المبين لاهل اليقين - فرحة العاملين و فرجة الكاملين - فى الفتوة -\r\nبه غير اينها تعدادى جزوه‌هاى قرآن از شيخ علاء الدوله سمنانى در سمنان موجود است كه آنها را وقف مسجد جامع سمنان كرده بوده ، متأسفانه از جزوه‌هاى مذكور فقط چند جلد باقى مانده كه در اختيار آقاى ابو الحسن الهى نوهء مرحوم حاجى ملا على حكيم الهى سمنانى متولى فعلى مسجد جامع سمنان بوده است .\r\n( تصوير دو صفحه از آن جزوه را در ورقهاى بعد ملاحظه مىفرمائيد )\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nتصوير آغاز جزوه‌هاى شيخ علاء الدوله سمنانى وقف مسجد جامع سمنان\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nتصوير صفحه اول جزوه‌هاى قرآن شيخ علاء الدوله سمنانى وقف مسجد جامع سمنان\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nشاعرى شيخ علاء الدوله\r\nشيخ علاء الدوله سمنانى علاوه بر كار تصنيف ، به شعر و شاعرى نيز رغبتى تمام داشته و بيشتر مواقع افكار و آمال خود را به نظم درمىآورده است . از ميان ارادتمندان متعدد شيخ علاء الدوله خواجوى كرمانى شاعر معروف ، مشهورتر از همه است ، كه مدتى از دوران سلوك را در خدمت شيخ در صوفى آباد سمنان گذرانده و در آنجا معتكف بوده است . دولتشاه سمرقندى در ضمن شرح احوال خواجوى كرمانى گويد : ( در اثناى سياحت به صحبت حضرت شيخ العارفين قدوة المحققين سلطان الواصلين ركن الملة و الدين علاء الدوله سمنانى قدس اللّه سره العزيز رسيد و مريد شيخ شد ، و سال‌ها در صوفى آباد اشعار شيخ را جمع نموده و اين رباعى را در حق شيخ مىگويد :\r\n هر كوه بره على عمرانى شد * چون خضر بسرچشمهء حيوانى شد\r\nاز وسوسه و غارت شيطان وارست * مانند علاء الدوله سمنانى شد \r\nشادروان استاد دكتر ذبيح اللّه صفا دربارهء دست‌يابى به ديوان اشعار شيخ علاء الدوله سمنانى كه به تصحيح نگارنده ( رفيع ) در سال 1364 خورشيدى از طرف شركت مؤلفان و مترجمان ايران در 548 صفحه به قطع وزيرى در تهران چاپ و منتشر شده است چنين نوشته‌اند :\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n« جمع‌آورى ديوان علاء الدوله را به خواجوى كرمانى نسبت داده‌اند ، ازين ديوان نسخه‌يى به خط منهاج بن محمد السرايى يكى از شاگردان علاء الدوله در كتابخانه ملى پاريس به شماره 1633 .  lPPUS  نسخ خطى فارسى ملاحظه شد كه در بيست و چهارم رمضان سال 736 هجرى يعنى دو ماه بعد از وفات شيخ علاء الدوله در صوفى آباد خداداد كتابت آن به پايان رسيد و قاعدتا بايد از روى نسخهء اصل كه ( كه معلوم نيست كجاست ) استنساخ شده باشد ، چنان كه همهء يادداشتهاى علاء الدوله كه دربارهء بعضى از قطعات اشعار خود و زمان و مكان سرودن آنها نموده در آن منعكس است . متأسفانه بعضى از صحايف آن افتاده و قسمتى از آنها در صحافى مغشوش و جابجا شده است ، چنان كه صحيفهء اول از نسخه با يك قصيده از علاء الدوله آغاز شده و بعد از آن تا ورق سى و هشتم ديوان به عربى است و بعد از آن دنبالهء همان قصيدهء صفحه اول ادامه يافته است . و اما قصائد علاء الدوله در پند و تحقيق و عرفان و نعت و حمد ، و غزل‌ها و رباعيهاى او تماما در بيان مقاصد عارفانهء شاعر و بعضى از آنها به مناسبت موقع و مقام سروده شده و قسمتى از اشعارش تاريخ دارد . . .\r\nبراى نمونه يكى از آنها در اينجا ذكر مىشود : « هذه صورة واقعة وقت الاشراق يوم الجمعة عاشر ذى القعده سنة ثلاث عشرين و سبعمائه .\r\n درآمد دلبرم صبحى برم خوش * خوشم در برگرفت آن يار مهوش \r\nهمهء اشعار علاء الدوله متوسط و گاه پايينتر ازين درجه ، و اهميت آنها بيشتر از باب انتساب به يكى از معروفترين عرفاى قرن هفتم و هشتم هجريست . علاء الدوله در اين اشعار گاه « علاء الدوله » به تمام حروف و گاه « علاء دوله » و گاه « علا دوله » و گاه « علا » تخلص مىكند .\r\nدر اينجا چند نمونه اشعار انتخاب شده از وى نقل مىشود :\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nكيمياى شادى\r\n يك ذره غم عشق تو كم نيست مرا * آن چيست ز غم كه دم به دم نيست مرا\r\nبا اين همه كيمياى شادى غم تست * چون هست غم تو هيچ غم نيست مرا \r\nآدم‌پرورى\r\n صد خانه اگر به طاعت آباد كنى * ز آن به نبود كه خاطرى شاد كنى\r\nگر بنده كنى ز لطف آزادى را * به زانكه هزار بنده آزاد كنى \r\nاى عشق\r\n اى عشق طبيب درد مائى * ديوانهء عشق را دوائى\r\nدل خانهء تست ، خوش فرود آى * بيگانه نه‌اى بس آشنائى\r\nشادى دلم توئى نگارا * هرچند كه بيش غم‌فزائى\r\nگويند همه كه ما ترائيم * با ما تو بگو كه تو كرائى ؟ \r\nياد دوست\r\n من شاد زيم چو او بود غمخوارم * آسوده شوم چو او كند تيمارم\r\nفارغ گردم من از غم هر دو جهان * گر در دل خويش ياد او بنگارم \r\nتو محرم نيستى . . .\r\n هر آن جان كز غمش بر وى رقم نيست * نديمش در دو عالم جز ندم نيست\r\nدلى كز درد او درمان نسازد * وجود او به معنى جز عدم نيست\r\n\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n سرى كز سر معنى باخبر شد * در آن گنجايش شادى و غم نيست\r\nجهان از عكس رويش گشته روشن * اگر ابله نبيند هيچ غم نيست\r\nتو محرم نيستى محروم از آنى * ره نامحرمان اندر حرم نيست\r\nحجاب تست اين هستى موهوم * كه هرگز نور با ظلمت بهم نيست\r\nچو در درياى وحدت گم نگشتى * از آنت درّ معنى در شكم نيست\r\nاگر فانى شوى در بحر توحيد * عيان بينى كه آنجا كيف و كم نيست\r\nچو باز ار چشم همت بستى از گل * مقر عز تو جز دست جم نيست\r\nبجز همت نيابد راه مقصود * هماى همت آنجا متهم نيست\r\n« علا » چون همت عالى ندارى * ترا گامى بكويش لاجرم نيست \r\nبيهوده سخن به اين درازى نبود\r\n اين ذوق و سماع ما مجازى نبود * وين وجد كه مىكنيم بازى نبود\r\nبا بىخبران بگو كه اى بيخردان * بيهوده سخن به اين درازى نبود \r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمگذار كه عمرت به تمنا برود\r\n مگذار كه عمرت به تمنا برود * وين جان عزيز از پى سودا برود\r\nآنكس كه نشست با تو دى ، دوش برفت * و امروز هر آنكه ماند فردا برود \r\nماهرويا . . .\r\n ماهرويا روى پنهان مىكنى * دل ببردى غارت جان مىكنى\r\nاز غم و اندوه ما باكيت نيست * هرچه خوش ميآيدت آن مىكنى \r\nسوخته خرمن\r\n هر رند كه در مصطبه مسكن دارد * سوزى ز من سوخته خرمن دارد\r\nهرجا كه سيه گليم و آشفته‌دلى است * شاگرد من است و خرقه از من دارد \r\nاندوه جان‌پرور\r\n من ازين اندوه جان‌پرور خود شادانم * من ازين گونهء مه‌پيكر دل خندانم\r\nمن خداداديم از روى حقيقت گرچه * از ره صورت ازين آب و گل سمنانم\r\nآب اين چشمهء خضراء من است آب حيات * هست دارالفقرا شام من و انبانم\r\nگرچه از معرفتم سخت توانگر ليكن * خاك راه قدم جمله درويشانم \r\n\r\n","description":"","footnote":"","page_name":" 89 ","page_number":89},
  {"content":"\r\n\r\n من از ايشانم اگر چند ز پا افتادم * دست گيرند مرا روزى هم ايشانم\r\nپيش ايشان نفسى گر بصفا بنشينم * در زمان فتنهء برخاسته را بنشانم\r\nغير ايشان نبود هيچ كسى مونس من * در مضيق قفس اين تن چون زندانم\r\nاى « علا دوله » بگو بار دگر از سر صدق * اى امير من و اى شاه من اى سلطانم\r\nاز بر خود بكرم بيش مرا دور مدار * رحم كن بر دل غمگين و تن بىجانم\r\nمن توانم كه ببرم ز همه خلق و ليك * از تو اى جان جهان من نفسى نتوانم\r\nبىتو من دم نزنم گر بلب آيد جانم * هستى آگاه كزين حال ، يقين مىدانم \r\nدرون كعبه\r\n گه هيچم و گاهى همه آن بس عجب است * گه هستم و گاه نيست اين ابو العجب است\r\nاين طرفه نگر كه در درون كعبه * گه قبله سوى راست گهى سوى چپ است \r\nنورديده\r\n هرگه كه جمال دلبرم ديده شود * سر تا پايم جمله يكى ديده شود\r\nبينائى ديده‌ام چو نورش باشد * كارم همه سربسر پسنديده شود \r\n\r\n","description":"","footnote":"","page_name":" 90 ","page_number":90},
  {"content":"\r\n\r\nدرد نايافت\r\n اندر ره عشق درد نايافت خوش است * در ديدهء عشق گرد نايافت خوش است\r\nهرچند خوش است گرمى يافت و ليك * در نيم‌شب آه سرد نايافت خوش است \r\nعشق جوان\r\n در كوى غمت عشق مرا راه نمود * بر من در صدهزار شادى بگشود\r\nدر پيرى من عشق جوان شد گوئى * از عمر هر آنچه كاست در عشق فزود \r\nمعجون\r\n من هيچ ندانم كه چه‌ام يا چونم * در مزبلهء بدن چرا مسجونم\r\nدانم كه مركبم ز افراد جهان * زان روى من اينچنين عجب معجونم \r\nمزبلهء كالبد\r\n دلم از دست تن بجان آمد * در هوايش به صد فغان آمد\r\nاين تن خاكسار مظلم را * گفتمش هر چه بر زبان آمد\r\nباز گويم هر آنچه در دلم است * ماجرا چونكه در ميان آمد \r\n\r\n","description":"","footnote":"","page_name":" 91 ","page_number":91},
  {"content":"\r\n\r\n هست اين كالبد چو مزبله‌اى * چند با او قرين توان آمد\r\nآمد و شد درو ز حد بگذشت * خاطر من كنون بر آن آمد\r\nكه به كلى جدا شوم از وى * شصت ساليست وقت آن آمد\r\nاى « علا دوله » اين‌چنين است ليك * حكم خلاق آن‌چنان آمد \r\nگوهر فقر\r\n گوهر فقر مرا كان نبود * درد عشقم را درمان نبود\r\nفقر گنجى است پر از گوهر عشق * گنج را يافتن آسان نبود\r\nكس به منزل نرسد از ره عشق * زانكه اين ره را پايان نبود\r\nجان دريغ است بدان شخص كه او * روز و شب در پى جانان نبود\r\nشعر من بىسروسامان شد از آنك * عاشقان را سروسامان نبود\r\nفارغ از هر دو جهانند ايشان * هر كه فارغ نه ، از ايشان نبود\r\nاين گدا غرق غنا هست چنان * كه مر او را سر سلطان نبود \r\n\r\n","description":"","footnote":"","page_name":" 92 ","page_number":92},
  {"content":"\r\n\r\n خانه فقر مسلم ماراست * زانكه ما را در و دربان نبود\r\nنزد اصحاب خرد مىدانم * كاين سخن حاجت برهان نبود\r\nبرخورد بىشك از عمر عزيز * گر « علا دوله » به سمنان نبود \r\nكار عاشقان\r\n جان من تا درين جهان آمد * از هواهاى تن بجان آمد\r\nگرچه شد مايه‌اش زيان ليكن * سود او بيش از زيان آمد\r\nمن بدين خوشدلم چو ميدانم * كه مراد خدا در آن آمد\r\nگو درين مزرعه شود معمار * گرچه بر نفس من گران آمد\r\nليك ترك مراد خود كردن * بهر حق كار عاشقان آمد\r\nمرد آنست كاندرين بازار * فارغ از سود و از زيان آمد\r\nاندرين قلعهء وجود مدام * از سر صدق پاسبان آمد\r\nنقد وقت تو نيست جز نفسى * بعد ازين خواجه وقت آن آمد\r\nكه تو بيهوده ضايعش نكنى * كو بدستت به رايگان آمد\r\nاى « علا دوله » اين سخنها حق * با دلت گفت كه برزفان آمد \r\nبسر آيد روزى\r\n چند اين چرخ كهن حكم كند بر من و تو * حكم اين چرخ كهن هم بسر آيد روزى\r\nمهر و مه چند نهند منت بر گردن تن * منت طاس و لگن هم بسر آيد روزى \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n اين بدن روى چو مه را بچه مىآرايد * حسن اين ماه ختن هم بسر آيد روزى\r\nاى « علا دوله » درين خانه ملالت تا كى * غم مخور دور زمن هم بسر آيد روزى\r\nپست گردد بيقين خانهء هر كژدم و مار * بانگ اين زاغ و زغن هم بسر آيد روزى \r\nدر راه اكسيريان\r\n روز وصال تو هم ز كوه برآيد * وين شب اندوه هجر تو بسر آيد\r\nبر سر راهت نشسته‌ام به اميدى * شاخ اميدم بود كه هم به ببر آيد\r\nنوبت خود داشت قهر هجر نگارين * بو كه ازين پس بسوى لطف گرايد\r\nنقد وجود خودش نثار كنم زود * پيش كشم جان نازنين اگر آيد\r\nخاك رهش را بديده دركشم از صدق * گر سحرى از درم به لطف درآيد\r\nگفت « علا دوله » من بفضل الهى * دارم اميدى كه كار بسته برآيد\r\nهر كه از آن زر قراضه‌يى به كف آرد * اهل غنا گردد او و معتبر آيد\r\nدر ره اكسيريان به چشم هدايت * گنج سلاطين دهر مختصر آيد \r\n\r\n","description":"","footnote":"","page_name":" 94 ","page_number":94},
  {"content":"\r\n\r\nشاهد جان\r\n بلبلا وقت بهار آمد سحرگاهى بنال * عاشقانه ناله‌اى بر گلبن باغ وصال\r\nور تو مىترسى كه افتى باز در حبس قفس * از زبان من بگو اى بلبل شيرين مقال\r\nكاى گل اندر غنچه تا كى وقت شد بيرون خرام * كورى چشم بدان را لطف كن بنما جمال\r\nجلوه كن بر گلبن بستان جان عاشقان * قصه درد دلم را بشنو از باد شمال\r\nشد گل رويم ز هجرانت برنگ زعفران * قد سروآساى من شد در غمانت چون هلال\r\nو او جانم در غم ابروى چون نونت بماند * قامت چون دال من بر صدق دعوى هست دال\r\nناله‌اى دارد رباب از رود جانم گوش كن * ساعتى بنوازش آخر چند باشد گوش‌مال\r\nعاقلان گويند ترك عشق كن آسوده شو * دل ز دستت رفت بر خود رحم كن چندين منال\r\nعاقلان من ترك دل گيرم نگيرم ترك عشق * ترك كردن عشق را از عاشقان باشد محال\r\nكى توانى فهم كردن اى پسر اسرار عشق * تا تو باشى در حجاب عز و جاه و ملك و مال\r\nگر تو مىخواهى كه معلومت شود رمزى از آن * در خرابات من‌آ و ترك كن مال و منال\r\nتا بيابى شاهدان معنوى در باغ دل * چون ببينى رويشان فارغ شوى از قيل و قال \r\n\r\n","description":"","footnote":"","page_name":" 95 ","page_number":95},
  {"content":"\r\n\r\n اى پسر اينها صفات شاهد جان تواند * شاهد جان ترا خود نيست در عالم مثال\r\nشاهد جان ترا جان شاهدى ديگر بود * كز كمالش واصفان را شد زبان وصف لال\r\nعشق بايد تا بدانى نكته‌هاى عاشقان * عقل ابله را درين ميدان كجا باشد مجال\r\nاى « علاء دوله » در بستان عشق آباد عشق * روز و شب نوروز همچون عيد بادت ماه و سال \r\nصفا اندر صفا بين\r\n جهان پر دزد و طرار و دغا بين * بلا اندر بلا اندر بلا بين\r\nبر مفتى پر از فخر و تكبر * دل صوفى پر از حرص و هوا بين\r\nهمه با يكديگر در مكر و تزوير * جهان پر حيلت و روى و ريا بين\r\nميان اينچنين قومى كه گفتم * دل بيچاره‌ام را مبتلا بين\r\nخداوندا به فرياد دلم رس * شنيدم كاين تمامت از قضا بين\r\nشكايت از جهان كردن روا نيست * موحد شو همه چيز از خدا بين\r\nخطا جاريست بر فرزند آدم * اگر مردى صواب اندر خطا بين\r\nخطاى خلق از خذلان ما دان * صواب خلق از توفيق ما بين\r\nبه زير هر يكى سريست مودع * در اين اسرار عز كبريا بين\r\nاگر خواهى كه استغنا بدانى * سر نوروز را از تن جدا بين\r\nز ظلمت‌خانهء نفست برون آى * جهان جان پر از نور ضيا بين\r\nكدورتها بكل از دل برون كن * همه عالم صفا اندر صفا بين\r\nمقام جمع اندر تفرقه دان * بقا در ملكت فقر و فنا بين\r\nز قبض و بسط يكدم بهره برگير * از آن‌جا درگذر خوف و رجا بين\r\nدواى درد دل از ذكر حق جو * كلام دوست را عين شفا بين \r\n\r\n","description":"","footnote":"","page_name":" 96 ","page_number":96},
  {"content":"\r\n\r\n وصال يار اندر ملك دل جوى * جمال دوست را عين شفا بين\r\nقدم در بىنوائى نه از آن پس * همه دنيا پر از برگ و نوا بين\r\nاگر خواهى كه گردد مس تو زر * « علاء الدوله » خود را كيميا بين\r\nتوانگر شو به علم حال بىقال * ازين پس دائما خود را گدا بين \r\nاوصاف يزدان ( انسان )\r\n هر كه دعوى راه مردان كرد * جان خود را فداى جانان كرد\r\nهر كه را آرزوى وصلش بود * درد نوشيد و ترك درمان كرد\r\nهر كه او راهء صوفيان بگزيد * دل و جان پيششان بقربان كرد\r\nدرد عشق از ميان جان برخاست * دل ما را چو داغ هجران كرد\r\nچه دهم شرح ، آنچه هجرانش * با من خستهء پريشان كرد\r\nهمه اوصاف خويشتن يزدان * جمع فرمود ، نامش انسان كرد\r\nتخت‌گاهى نهاد در دل او * نفس را بر درش چو دربان كرد\r\nدور باشى نهاد در دستش * نام آن دور باش شيطان كرد\r\nراه ايمان گشود بر همه كس * روى عشاق خود به احسان كرد\r\nذكر فرمود با خود انسش داد * هر دلى را كه او به سامان كرد\r\nكنج خلوت گزيد و مى نوشيد * هر كه او ره به راه مردان كرد\r\nاى « علا دوله » شكر كن چون حق * كافر نفس را مسلمان كرد\r\nوز بديهاى نفس اماره * سگ نفس ترا پشيمان كرد\r\nباز از لطف بىكران بر تو * كار دشوار عشق آسان كرد\r\nاين عجب نيست شاهباز غمش * اين‌چنين صيدها فراوان كرد \r\nدوستى\r\n صادقى چيست جان فدا كردن * عاشقى چيست خون دل خوردن \r\n\r\n","description":"","footnote":"","page_name":" 97 ","page_number":97},
  {"content":"\r\n\r\n دوستى چيست هيچ مىدانى * بر سر كوى دوستان مردن\r\nاز حقيقت اگر نشان طلبى * بىنشان در طريق پى بردن\r\nاى « علا دوله » عشق دانى چيست ؟ * ترك دنيا و آخرت كردن\r\nنيست گشتن در او و چون مردان * دم هستى ز جان برآوردن\r\nشكر جودش به صد زبان گفتن * در غمش پاى صبر افشردن\r\nوانگهى بىتلعثمى « 1 » در حال * جان بجان خويش اسپردن \r\nلاف مزن\r\n تا ديده بديد ديدهء ديدهء من * در ديدهء ديده ديده شد جملهء تن\r\nچون ديدهء ديده ، ديدهء ديدهء اوست * از ديدهء ديده‌ات بسى لاف مزن \r\nدلبر يگانه\r\n ديوانگى و شيفتگى شيوهء ماست * زين شيوه اگر كسى كند توبه خطاست\r\nگويند مرا كه توبه كن از عشقش * مانند تو دلبرى بگويند كجاست ؟ \r\n\r\n\r\n","description":"","footnote":"\r\n( 1 ) . تلعثم : درنگ‌كردن .\r\n","page_name":" 98 ","page_number":98},
  {"content":"\r\n\r\nامشب شب ماست\r\n اى دوست چو يار بر سر عهد و وفاست * از شحنه و قاضيان مرا بيم چراست\r\nساقى تو بيا ز جام وحدت درده * مطرب تو بزن نوا كه امشب شب ماست \r\nعاجز از وصف\r\n افسوس كه از غم تو بگداخت دلم * در عشق تو هر دو كون درباخت دلم\r\nبا اين همه رنج و محنت و درد و بلا * از وصف تو هيچ چيز نشناخت دلم \r\nوقت آن آمد\r\n وقت آن آمد كه در بستان جان مستان شويم * ترك قدس و شام گيريم و سوى سمنان شويم\r\nبادهء ذكرش بنوشيم از كف ساقى عشق * فارغ از گردون دون و گردش دوران شويم\r\nسنگ غيرت بر سر توبه زنيم و بشكنيم * جام وحدت دركشيم و سرور رندان شويم\r\nبار ديگر رو به ذكر و كنج خلوت آوريم * عهد را تازه كنيم و باز بر پيمان شويم\r\nره سوى جانان نه راه باديه است اى بىخبر * ترك خود كن همچو مردان تا سوى جانان شويم\r\nهر كه اندر كعبه جويد سر جان خويشتن * گو شهادت تازه كن تا با سر ايمان شويم \r\n\r\n","description":"","footnote":"","page_name":" 99 ","page_number":99},
  {"content":"\r\n\r\n يك قدم در عالم توحيد نه مردانه‌وار * با دو سر تا چند چون پرگار سرگردان شويم\r\nاى علاء الدوله زين پس وقت آن آمد كه ما * همچو نقطه در ميان دايره پنهان شويم\r\nزير پاى آريم ملك هر دو عالم مردوار * فارغ از رنج جحيم و راحت رضوان شويم \r\nتا كى\r\n دلا در سجن تن تا كى اسير اين و آن باشى * سلاسل را بكل بگسل كه با شاه جهان باشى\r\nعلائق قطع كن كلى كه سلطان زمان گردى * نيابى زود اين دولت اگر در بند آن باشى\r\nترا از روح انسانى كجا ذوقى شود حاصل * كه دائم در پى مردار همچون سگ دوان باشى\r\nاگر از نفس پرظلمت خلاصى يافتى اينجا * چو زين زندان برون آئى ز سر تا پاى جان باشى\r\nچو كردى نفس را تسخير شيطانت مسخر شد * هوا چون زير پاى آمد سليمان زمان باشى\r\nنيابى ذوق حق هرگز تو اندر جان خود حقا * ازين حالت كه من گفتم اگر اندر گمان باشى\r\nبكن سودى بدين مايه كه حالى هست در دستت * و گرنه بعد ازين بازار دائم در زيان باشى\r\nدرين ميدان اگر خواهى كه گوى سبق بربائى * « علاء الدوله » آن بهتر كه از خود هم نهان باشى \r\n\r\n","description":"","footnote":"","page_name":" 100 ","page_number":100},
  {"content":"\r\n\r\n بزن مسمار خاموشى تو بر لبها براى حق * كه چون حقت كند گويا ز سر تا پا زبان باشى \r\nرنج جدائى\r\n دلم خون گريد از رنج جدائى * نباشد گريهء خونين ريائى\r\nچو شب شد روز من زان دم كه رفتى * شبم چون روز گردد گر بيائى\r\nنپرسى هرگزم كامروز چونى * نگويى هرگزم كامشب كجائى\r\nمن اندر كوى غم افتاده‌ام زار * روا نبود كه غم بر غم فزائى\r\nدلا با من بگو اندر غم او * چنين بيچاره و عاجز چرائى\r\nاگر خواهى وصالش را بيابى * شوى آسوده از رنج جدائى\r\nبكن جهدى چو مردان اندرين ره * كه تا از چاه طبع خود برآئى\r\nجهانى خرم و روشن ببينى * رسى آنگه به حد بىنوائى\r\nبيابى عزت سلطان عالم * برآسائى تو از ذل گدائى\r\nهمىدانم كه ما جمله ترائيم * نمىدانم كه تا خود تو كرائى \r\n\r\n","description":"","footnote":"","page_name":" 101 ","page_number":101},
  {"content":"\r\n\r\n بجز وصلت نمىخواهيم چيزى * تو اين بيچاره را چند آزمائى\r\nاگر ما حضرتت را مىنشائيم * تو ما را همچو جان و دل بشائى\r\nاگر بيگانه مىدانى تو ما را * يقين اى جان ، تو ما را آشنائى\r\nهمىخواهد دلم رنج و بلايت * عجب خوش رنجى و شيرين بلائى\r\nهمىگفتند اگر در عشق افتى * ز خان و مان و جان و دل برآئى\r\nمن اول روز دانستم از آن رو * گزيدم از همه عالم جدائى\r\n« علاء الدوله » ترك گفتگو كن * اگر بىشك بفرمان خدائى \r\nافسوس\r\n افسوس كه نفس ما هوا مىطلبد * در طاعت حق روى و ريا مىطلبد\r\nگشتيم درين جهان نديديم كسى * كز صدق و محبت او خدا مىطلبد \r\nاى باد بگو\r\n اى باد بگو پيام من با يارم * كى مايهء روزگار و اى غمخوارم\r\nدل خواسته‌اى چگونه تنها آرم * جان بر سر آن نهاده خود مىآرم \r\n\r\n","description":"","footnote":"","page_name":" 102 ","page_number":102},
  {"content":"\r\n\r\nچه سود\r\n چه سود بود ز گفتن بسيارم * چون نيست كسى كه بشنود اسرارم\r\nخون مىخورم وز ديدگان مىبارم * باشد كه نظر كند دمى در كارم \r\nدايرهء وجود\r\n آن دم كه بود عنايت او يارم * از هر دو جهان برون بود بازارم\r\nعشقش نقطه‌ايست لامكان وانگه من * در دايرهء وجود چون پرگارم \r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاگر كسى را حالى هست كه به دنيا و عمارت آن نمىپردازد خوش‌وقت او .\r\nو اگر چنانچه از كاهلى ترك عمارت زمين كند و آن را ترك و زهد نامد جز متابعت شيطان چيزى ديگر نيست\r\n« از سخنان شيخ علاء الدوله سمنانى »\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\n[ شيخ علاء الدولة در مجالس المؤمنين 
  ]\r\nاز مجالس المؤمنين قاضى نور اللّه شوشترى قرن دهم و يازدهم سلطان المتألهين الشيخ امير ركن الدين علاء الدولة احمد بن محمد بن البيابانكى قدس اللّه سره العزيز از ملوك سمنان است و بعد از پانزده سالگى به خدمت سلطان غازان خان انار اللّه برهانه بسر مىبرد و در يكى از حروب كه سلطان را با اعدا بود ، وى را جذبه رسيد بعد از آن در شهور سنه سبع و ثمانين و ستمأه ( 687 هجرى ) در بغداد به شيخ نور الدين عبد الرحمن اسفراينى رسيد در خانقاه سكاكيه در مدت شانزده سال صد و چهل اربعين برآورد و گويند در ساير اوقات صد و سى اربعين ديگر برآورده و فيض ارشاد او به جائى رسيد كه جامع جميع سلاسل متأخرين گرديد و گوش زمانه مضمون اين رباعى از زبان مبارك او شنيد :\r\n هر رند كه در مصطبه مسكن دارد * سوزى ز من سوخته خرمن دارد\r\nهر جا كه سيه گليم و آشفته‌دلى است * شاگرد من است و خرقه از من دارد \r\nو چون عمر وى به هفتاد و هفت رسيد شب جمعه دوم رجب سنه ست و تلثين و سبعمأه ( 736 هجرى ) در برج احرار صوفى آباد به جوار رحمت حق پيوست و در حظيره شيخ جمال الدين عبد الوهاب مدفون گشت . خدمت شيخ را در ايام انتظام در سلك امراى سلطان\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nغازان با مثل امير چوپان سلدوز و امير نوروز به ضرورت آشنائى واقع شده و چون اين دو امير از امراى سلطان غازان سنى بودند شيخ هميشه از صحبت ايشان گريزان بود و از تحف و هداياى ايشان امتناع مىنمود .\r\nدر نفحات مذكور است كه روزى امير چوپان پيش شيخ خرگوشى فرستاد و سلامى رسانيد و نيازمندى نمود كه اين گوشت صيد است بخوريد كه حلال باشد . شيخ گفت كه مرا در اين حالت حكايت امير نوروز ياد آمد كه آن وقت كه در خراسان بود و من به زيارت مشهد مقدس رفته و او بشنيد و با پنجاه سوار از عقب من بيامد و گفت مىخواهم كه مادام كه در خراسان باشى با تو باشم چند روزى با وى مصاحبت افتاد ، يك روز آمد و دو خرگوش آورد و گفت خود زده‌ام بخوريد گفتم : گوشت خرگوش است و هر كس زده است من نخواهم خورد . گفت چرا ؟ گفتم : به قول حضرت امام جعفر صادق ( ع ) حرام است الى آخر القصه « 1 » .\r\nصاحب كتاب احباب مولانا نور الدين جعفر بدخشى قدس سره العزيز كه از افاضل مريدان سيد المتألهين امير سيد على همدانى است قدس سره العزيز كه از او نقل نموده فرموده‌اند شيخ محمد آذكانى كه شيخ حديث بود در اثناى درس حديث به من گفت كه چون در خدمت شيخ علاء الدوله سلوك را به كمال رسانيدم مرا اجازه داده امر فرمودند كه به وطن معاودت نمايم امتثالا لامره العالى به وطن رفتم و پدر من شيخ شرف الدين محمد بن احمد اسفراينى وفات يافت . پس بعضى از اصحاب و مريدان او گفتند كه يكى از اصحاب را خليفه مىسازيم و بعضى گفتند كه از شيخ شنيده‌ايم كه مىفرمود : الحمد للّه\r\n\r\n\r\n","description":"","footnote":"\r\n( 1 ) . از چهل مجلس شيخ علاء الدوله سمنانى به تحرير اقبال سيستانى به كوشش عبد الرفيع حقيقت ( رفيع ) .\r\n","page_name":" 106 ","page_number":106},
  {"content":"\r\n\r\nاز دنيا نرفتم تا فرزند خود را در مقام خود ديدم بلكه مقام او را اعلى از مقام خود شناختم . آنگاه بعض اول گفتند كه مراد بزرگان اين طايفه از فرزند فرزند معنوى است . پس اتفاق نموده مردى بين ما از اهل صفا را خليفه پدر من ساختند و چون من با وجود آن تصريح كه از پدر در شأن خود شنيدم و اين مخالفت از اصحاب او ديدم به غايت آزرده گرديدم و از ايشان جدائى گزيدم پس جاى نماز خود را بر دوش انداختم و عزيمت صوفى آباد و خدمت شيخ علاء الدوله را با خود مصمم ساختم و چون به خدمت شيخ رسيدم لطف بسيار دربارهء من فرمودند و از كيفيت مصاحبت من با اصحاب پدر سؤال نمودند صورت خلاف از اصحاب در استخلاف به عرض رسانيدم . پس شيخ تبسم نموده گفت كه اصحاب پدر با تو همان كردند كه اصحاب پيغمبر ( ص ) با على بن ابيطالب ( ع ) و از صدور اين كلام ابتداء و نقلا از اين چهار بزرگوار و تقرير آن از روى اصرار دليل قطعى بر تشيع ايشان قائم مىشود كما لا يخفى\r\nو شيخ علاء الدوله قدس سره خود در رساله موسومه به موضع مقاصد المخلصين و مفضح عقايد المبدعين كه از مشاهير رسايل اوست آورده كه امير المؤمنين ( ع ) خليفه به حق پيغمبر ( ص ) بود :\r\n« و قلبه كان على قلبه و لذلك قال ابى بكر لابى عبيدة الجراح حين بعث اليه لاستحضاره يا ابا عبيدة انى ابعثك اليوم الى من هو فى مرتبة من فقدناه بالامس الى آخر مقالاته و قال عمر لو لا على لهلك عمر و كفى بتصديق ما ندعى قول النبى ( ص ) انت من بمنزلة هرون من موسى و لكن لا نبى بعدى و قوله فى غدير خم على ملا من المهاجرين و الانصار من كنت مولاه فعلى مولاه اللهم و آل من والاه و عاد من عاداه و هذا حديث اتفق البخارى و مسلم على صحته »\r\nو آنچه شيخ در اين رساله مذكور ساخته كه امام بن الامام محمد بن\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nالحسن العسكرى عليه و على آبائه الكرام درگذشته مىتواند بود كه از مقولهء غلط در كشف باشد چنانچه شيخ محيى الدين و بعضى از اكابر اين طايفه را در دعوى مهدوية و خاتم الولاية بودن واقع شده يا غلط در تشخيص محمد بن العسكرى باشد ، چنانچه در نفحات تلويحا و در حاشيهء آن تصريحا مثل اين تخطئه از ملا نظام الدين هروى در باب تشخيص خضر ( ع ) نسبت به جناب شيخ منقول است و بالجمله چون ركن الدين علاء الدوله قدس سره مشهور بوده به صحبت‌دارى خضر ( ع ) و مولانا نظام الدين از وى احوال خضر ( ع ) معلوم مىكرده همانا كه احوال بر وجهى فرموده كه مرضى مولاناء مذكور نبوده و از اين جهت به او گفت كه اين حال خضر تركمان است نه حال خضر ترجمان . يعنى حال خضر نامى است از تراكمه نه حال خضرى كه ترجمان و واسطهء ميان حق و خلق و حاصل كلام آنكه بر قياس تخطئه ملا نظام الدين مىتوان گفت كه آن محمد بن الحسن العسكرى كه شيخ را بر گذشتن او اطلاع حاصل شد نه محمد بن الحسن العسكرى است كه در عسكر سامرهء بغداد متولد شد بلكه محمد بن حسن العسكرى ديگر بوده كه در عسكر اهواز يا عسكر مصر بوده و خدمت شيخ تشخيص حال نفرموده با آنكه آنچه در اين رساله به او منسوب است معارض است به آنچه در فصل نبوات و ما يضاف اليها از رسالهء بيان الاحسان لاهل العرفان مذكور ساخته و فرموده كه مهدى را عليه سلام اللّه و سلام جده خاتم النبين از هر سه نطفه يعنى صلبى و قلبى و حقى نصيبى اكمل و حظى اوفر من حيث الاعتدال لا غالبا و لا مغلوبا بود . اگر در حيات است و غايب سبب غيبت او تكميل اين صفات است تا چنان شود كه در حد اوسط افتد و از افراط و تفريط ايمن گردد و بر حق ثابت شود و اگر هنوز به وجود نيامده است ، بىشك به وجود خواهد آمد و به كمالى كه شأن مصطفى ( ص ) است خواهد\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nرسيد و دعوت او شامل اهل عالم خواهد گشت و او قطب روزگار خود در مقام سلطنت خواهد بود بعد از امير المؤمنين على ( ع ) انتهى .\r\nبالجمله هرچند صدق شرطيه مستلزم صدق مقدم نيست ، اما احتمال دادن وجود و غيبت آن حضرت و تقديم اين احتمال بر احتمال عدم ناظر در ترجيح اوست و كسى كه يك مرتبه آنچنان حكم جزم بر وفات مهدى ( ع ) نموده باشد « 1 » به اين اسلوب سوق كلام نمىنمايد . كما لا يخفى على العارف باساليب الكلام و بر تقدير تسليم مىگوئيم . انكار وجود محمد بن الحسن العسكرى ( ع ) منافى تشيع نيست ، چه بعضى از طوايف شيعه حتى جمعى از اماميه قايل به دوازده امام كه يكى از ايشان محمد بن الحسن العسكرى است نيستند ، چه مناط تشيع بر اعتقاد آنست كه بعد از پيغمبر ( ص ) خليفه به‌حق بلافصل امير المؤمنين على بن ابيطالب ( ع ) است . چنانچه در صدر كتاب مذكور شده و آنچه در اين مقام از روايات صاحب احباب و عبارت رسالهء شيخ تحرير يافت نص صريح است در اين باب و ما در مواضع اين كتاب ذكر مطلق اماميه را منظور داشته‌ايم و مقصود به ذكر اماميه اثنى عشريه نگذاشته‌ايم و علاوهء منصوص سابقه است .\r\nآنكه حضرت شيخ در فلاح مىفرمايد « ان مروان الحمار اجهل من الخمار بشرايع الايمان و قد جعل الايمان وسيلة الوصول الى الامارة لا قربة الى اللّه و الى رسوله و من يذهب مذهبه و مذهب جحوشه و مذهب معويهء و جروه يحشرون معهم و لا نصيب لهم من شفاعة النبى ( ع ) و هم در فلاح مىفرمايد :\r\nان المعويه الباغى و المروان الطاغى كلاهما مجبولان على خلاف رسول اللّه ( ص ) و جرو معوية و جحوش مروان كذلك .\r\n\r\n\r\n","description":"","footnote":"\r\n( 1 ) . چهل مجلس شيخ علاء الدوله سمنانى از انتشارات شركت مؤلفان و مترجمان ايران به كوشش عبد الرفيع حقيقت ( رفيع ) صفحه 71\r\n","page_name":" 109 ","page_number":109},
  {"content":"\r\n\r\nو مخفى نماند كه جرو سگ‌بچه را مىگويند و چون اسم معويه مشتق است از عوى الكلب و حضرت شيخ مسمى را از سگان جهنم مىداند مناسبت اسمى و مسمى را مرعى مىداشته از او و پسر او به سگ و سگ‌بچه تعبير نموده و همچنين چون مروان بن محمد كه آخر ملوك و فراعنه بنى اميه بود بنابر نكته‌اى كه در تواريخ مسطور است ملقب به حمار بود . حضرت شيخ ، مروان اول را كه مروان بن الحكم است بنابر مجانست او به اين مروان خر ناميده و از پسران وى به خربچه تعبير فرموده اگرچه جميع اين شجره ملعونه خر و سگ و خوك و كافرند و اين خود ظاهر است كه هيچ سگ . . . تناول معويه به اين دشنام نمىنمايد بلكه او را امير المؤمنين و خال المسلمين مىگويند و بعضى از ايشان مروان مطرود مردود را از صحابهء كبار مىشمارند و در لعن او نيز نزاع دارند .\r\nو اين رباعى را بعضى به خدمت شيخ ( علاء الدوله سمنانى ) قدس سره منسوب مىسازند .\r\n هر كو به ره على عمرانى شد * چون خضر به سرچشمهء حيوانى شد\r\nاز وسوسهء غارت شيطان وارست * مانند علاء الدولهء سمنانى شد \r\nو بعضى به خواجو كرمانى رحمة اللّه كه از جمله مشاهير مؤمنان و مريدان شيخ بوده منسوب مىسازند و بر هر تقدير مطلوب است .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nاز سخنان شيخ علاء الدوله سمنانى\r\n1 حق تعالى اين زمين و مزارع را به حكمت آفريده و مىخواهد كه معمور باشد و فايده‌اى به خلق رسد و اگر خلق بدانند كه از عمارت دنيا كه براى فايده و دخل بكنند نه به وجه اسراف چه ثوابست ، هرگز ترك عمارت نكنند و اگر بدانند كه از ترك عمارت و معطل گذاشتن زمين چه گناه حاصل مىشود هرگز نگذارند كه اسباب او خراب شود .\r\n2 هر كسى زمينى دارد كه از آن هر سال هزار من غله حاصل مىتواند كرد ، اگر به تقصير و اهمال نهصد حاصل كند و به سبب او آن صد من از حلق خلق دور افتد به قدر آن از وى بازخواست خواهند كرد .\r\n3 هم او گفته است :\r\nجملهء انبياء براى اين آمده‌اند تا چشم خلق را بگشايند به عيب خود و كمال حق و به عجز خود و قدرت حق و به ظلم خود و عدل حق و به جهل خود و علم حق و به مذلت خود و عزت حق و به بندگى خود و خداوندى\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nحق و به فقر خود و غناى حق و به تقصير خود و نعمتهاى حق و به فناى خود و بقاى حق .\r\nو هم بر اين قياس نيز شيخ براى آنست كه چشم مريدان را به اين معانى باز نمايد و ديدهء بصيرت ايشان را بگشايد . پس هرچند مريد در اثبات خود و كمال و معرفت خود بيش كوشد يا عملى بكند كه كمال او بيشتر ظاهر شود شيخ از او بيشتر برنجد چه كه شيخ اين همه رنج را براى او مىكشد تا چشم كمال‌بين نفس او را ببندد و چشمى كه كمال حق بيند بگشايد ، و او هر لحظه در كمال خود چشم ديگر مىگشايد ، در هر حال او را بند نمايد واگرنه چنين كند تا او را خبر شود نفس از هر موى چشمى به ديدن كمال خود بگشايد و از مشاهدهء حال حق كور گرداند كه خاصيت نفس همين ( خودبينى ) است .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nچهل مجلس شيخ علاء الدّوله سمنانى به تحرير امير اقبال سيستانى\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nونك . اسفند 1357\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\n[ بخش دوم متن 
  ] چهل مجلس شيخ علاء الدولهء سمنانى\r\n. . . .\r\nاين رساله چهل مجلس از تصنيف شيخ علاء الدين « 1 » سمنانى قدّس سره .\r\nبسم اللّه الرحمن الرحيم الحمد للّه رب العالمين و العاقبة للمتقين و الصلاة و السلام على خير خلقه محمد و آله اجمعين .\r\nاما بعد اين فوايد چندست كه حضرت شيخ الاسلام و المسلمين ركن الحق و الشرع و الدين شيخ علاء الدولة السمنانى قدس اللّه سره العزيز در مجالس خود مىفرمودند و بنده اقبال بن سابق السجستانى آن را مىنوشتم و بعضى از آن اينست كه نوشته مىشود :\r\nو السلام على من اتبع الهدى . حضرت شيخ قدس اللّه روحه شيخ على مصرى را پيش خود نشانده بود و از هر نوعى كلمات مىفرمود ، و او نيز مشكلاتى كه داشت سؤال مىكرد . اوّل حكايت بدايت خود را چنان كه در كتاب عروه مسطور است با او تقرير كرد و در اثناء آن فرمود كه :\r\nروزى بر من شخصى اعتراض مىكرد كه علاء الدين هندو مرد ظالم و عوانست و تو او را ارشاد مىكنى اين چگونه باشد ؟ - گفتم : او\r\n\r\n\r\n","description":"","footnote":"\r\n( 1 ) . نام صحيح اين عارف بزرگوار ، شيخ ركن الدين علاء الدولهء سمنانى است .\r\n","page_name":" 115 ","page_number":115},
  {"content":"\r\n\r\nخود مسلمانست اگر يهودى يا ترسايى به نزد من آيد او را به طريق حق ارشاد كنم و سعى خود دريغ ندارم تا او در سلوك خود مشاهده كند كه كدام دين كامل‌تر است و به اضطرار عقل متابع آن دين گردد .\r\nمرا تحقيق شده است كه اين هفتاد هزار حجاب كه بنده به آن محجوب است اگر كسى گويد كه لا إله الا اللّه و آدم رسول اللّه و رياضت كشد ده هزار حجاب رفع شود . و اگر نوح رسول اللّه گويد بيست هزار حجاب رفع شود . و اگر ابراهيم رسول اللّه گويد سىهزار رفع شود . و اگر موسى كليم اللّه گويد چهل هزار رفع شود . و اگر عيسى رسول اللّه گويد پنجاه هزار حجاب رفع گردد و اگر داود خليفة اللّه گويد شصد ( شصت ) هزار حجاب ديگر رفع شود و ده‌هزار حجاب ديگر رفع نگردد ، تا نگويد كه لا إله الا اللّه محمد رسول اللّه . پس ترسائى كه پيش من سلوك كند او را مرتبه ، مرتبه ، و مقام ، مقام ، عبور دهم تا آنجا كه در بند شود و هرچند كه جهد كند تا آنجا رسد و چون آنجا رسيده باشد و آنچه من گفته باشم به عينه ديده باشد او را بر سخن من اعتماد شده باشد چون حجابى شصتم هزار بماند او را گويم اگر مىخواهى كه اين حجاب رفع شود به محمد رسول اللّه ايمان مىبايد آورد ، و در حال ايمان آرد .\r\nو ديگر فرمود : هرچند كه بر مرشد واجب نيست كه گويد من مرشدم و خلق را دعوت به خود كند و ارشاد كه لازمهء پيغامبريست كه او را فرض است كه گويد من پيغمبرم ، اما چون كسى بيايد و خداى تعالى باطن او را به نور ارادت خود منور گرداند و خود را تسليم مرشد كند ، آنگاه بر مرشد واجب باشد كه به جان و دل خدمت آن طالب كند و به هرچه پيش افتاد او در آنست در آن كوشيدن . و هرچه او را\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nمضرتست در طريق ازو بازداشتن و نيك و بد با او گفتن بر وجهى كه مصلحت او در آن بيند و اگر مصلحت درين تقصير كند ، عند اللّه مؤاخذ باشد و چون آنچه بر مرشد واجب است كه با طالب بگويد به جاى آورده باشد مؤاخذ نباشد . باقى سعادت و شقاوت به دست مرشد نيست ، و به يد قدرت و عنايت باز بسته است .  « إِنَّكَ لا تَهْدِي مَنْ أَحْبَبْتَ »  « 1 » ، نص قرآن است و همين بيش نيست كه هر كس به آنچه مأمور هست ازو آن مىخواهند و او را بدان مشغول مىبايد شد و اميد سعادت مىبايد داشت .\r\nآن درويش حكايت شيخ صفى الدين كه در اردبيل است آغاز كرد و گفت : ما را به حرمت آنجا بازمىداشت و پيوسته در طلب طالبان است و به كثرت مريدان تفاخر مىكند و مىگويد : غير از من مرشد نيست و همه خلق اينجا مىبايد آمد تا ايشان را ارشاد كنم .\r\nشيخ قدس اللّه سره فرمود كه روزگار ما عجب روزگاريست من پيوسته خبر او پرسيده‌ام او مىگويد كه مريدان را به لقمهء حلال خوردن مىفرمايد و به ذكر خداى تعالى كردن و به اين دو طريق او را دوست داشته‌ام و گفته‌ام كه ياليت كه در اين زمانه هزار مثل او باشد .\r\nبارى جماعتى را از حرام‌خوردن توبه مىدهد و به ذكر كردن مشغول مىدارد و اگر ارشاد چنانچه حق آن است مىكند يا نمىكند ، اين قدر كه مىكند نيكست كه مردمان را ازو منفعت باشد ، چون به بدعتى و حرام خوردنى مشغول نيست . اگر در باطن او خوش‌آمدى و ميلى به جاه باشد و يا غرورى ، ضرر آن به او تعلق دارد ، و من اميدوارم كه حق تعالى آن را از او عفو كند ، و درو بركت هست و بسيار مفسدان به سبب او ترك فساد مىكنند . چه ارشاد كردن و طالبان را بر قانون طريقت به مقصد رسانيدن كارى ديگرست .\r\n\r\n\r\n","description":"","footnote":"\r\n( 1 ) . قرآن سوره 28 ( القصص ) آيه 56\r\n","page_name":" 117 ","page_number":117},
  {"content":"\r\n\r\nمردى بايد كه هر گامى كه در طريقت راست رفته باشد صد گام در برابر رفته باشد ، چه بىره فراوان و باراه اندكيست اگر بىراهه را نداند كسى كه از راه دور افتاده باشد او را چگونه باراه تواند آورد ؟ ! و البته كسى كه بىراهه را نداند براهبرى مسلمانان او را مشغول نبايد شد . اما اين ساعت جهان پربدعت شد و حرام‌خواران مبتدع خود را به لباس مردان پوشيده‌اند و اضلال را ارشاد نام نهاده‌اند . اگر كسى اين قدر مىكند كه مسلمانان را از ارادت شيطان نگاه مىدارد و به ذكر خداوند تعالى و حلال خوردن مىفرمايد ، چه بهتر ازين باشد ، خداش خير دهاد .\r\nديگر اخى على مصرى سؤال كرد كه نشر زمان و طى حروف و آنچه ازين انواع گفته‌اند چونست ؟ - فرمود كه همه هست و مرا تحقيق شده و با حكما بحثها افتاده و در معراج رسول خدا صلّى الله عليه و آله و سلم ، و ايشان ملزم شده‌اند بعون اللّه تعالى و در اين معنى اصل آنست كه بدانى كه حق تعالى جوهر ماده‌يى را كه اصل اجسام خواهد بود قابل آفريده ، چنانچه هرگونه كه خواهد و به هرچه فرمايد قبول كند . پس همچنان كه موم در دست نخل‌بند چگونه منقاد است كه به هر صورت و شكل كه مىخواهد قبول مىكند ، جملهء اشيا در تحت تصرف و قدرت حق همچنان منقاد است . بلكه آن انقياد خود كامل‌تر بود . چه آورده‌اند : مثال براى تفهيم خلق است ، نمىبينى كه آتش را چون امر كرد چگونه از خاصيت خود بازايستاد و ابراهيم عليه السلام را نسوخت ، و آب را چون امر شد چگونه به جهت موسى عليه السلام ترك اغراق كرد و آهن در دست داود عليه السلام چگونه نرم شد و ناقهء صالح عليه السلام از كوه بيرون آمد كه در سنگ هيچ\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nشكافى و خرق و التيام پيدا نشد ، و حضرت رسول صلى اللّه عليه و آله و سلم به آسمانها بررفت بىخرق و التيام و ما را تحقيق شد كه بعضى از امت او هستند كه از ديوار بيرون مىآيند و باز درمىروند ، بىخرق و التيام و كس باشد كه توجه كند به كعبه و كعبه را بيند نزديك خود ، چنان كه دو گام بنهد در حرم رود ، بىآنكه كعبه از جاى خود برود « 1 » و همچنين وقت باشد كه نزديك شود روز به غروب ، توجه كند به حق تعالى آن ساعت را ممتد گرداند و نماز ديگر را به وقت گذارد بىآنكه در گردش افلاك تغيير پذيرد . و ما در غيب مشاهده كرده‌ايم كه گاه بوده است كه هزار سال در دريا سير مىكرديم چنانچه شب و روز را مىشمرديم و رمضانها روزه مىداشتيم و نماز عيد مىگزارديم ، تا هزار سال تمام مىشد و چون از غيب به ازل آمدم همان‌قدر بيش نبود كه بعد از نماز بامداد و پيش از برآمدن آفتاب ، و در غيب خود ازين نوع بسيار است . از اينجاست كه جماعتى كه ديدهء تحقيق‌بين نداشته‌اند در تناسخ افتادند و پنداشتند كه سبب آنست كه پيش از اين روح ما در بدنى ديگر بوده است و آن عمر هزار سال گذرانيده با آنچه ديده باشد آن كس پندارد كه در بدن ديگر بوده است و براهمهء « 2 » هند و بخشيان تركستان را مذهب اينست ، و رهابين نيز گويند ، و بعضى از اسلاميان نيز كه مرشد به قوت نداشته‌اند و درين ورطه افتاده‌اند و سخن بزرگان را كه معنى آن ندانسته‌اند متمسك خود ساخته‌اند و خللها در مسلمانان افتاد ، و جماعتى سخن امير المؤمنين على عليه السلام « 3 » متمسك خود ساختند كه با سلمان فارسى گفت ، و بعضى سخن سهل تسترى را كه او گفت كه :\r\n\r\n\r\n","description":"","footnote":"\r\n( 1 ) . در نسخه ( نرود )\r\n( 2 ) . در نسخه ( براهنه )\r\n( 3 ) . بعد از نام على در نسخه اصلى پاك شده و بالاى آن با خط ديگر عليه السلام نوشته‌اند .\r\n","page_name":" 119 ","page_number":119},
  {"content":"\r\n\r\nچون روح مرا از عالم بالا به قالب مىآوردند ، مرا به يادست كه ملايكه مىگفتند كه باز اين روح نازنين بدين عالم كون و فساد مىفرستند ، تا چه حكمتست ؟ ! حق تعالى ملائكه را فرمود كه در زمين نظر كنيد تا چه مىبينيد ؟ ! - گفتند : پيرزنى مىبينيم سبويى بر گردن دارد و به دشوارى به كنار آب مىرود ، فرمود كه آن روح را به عالمى مىفرستم كه اگر آن سبوى را از دست پيرزن بستاند و پرآب كند ثواب يابد كه شما به چندين هزار سال عبادت نيابيد .\r\nمىگويند كه : اين روح پيش ازين به عالم كون و فساد متعلق بدنى غير از بدن عبد اللّه تسترى نبودى ، اين لفظ نگفتى كه باز اين روح را به كجا مىفرستند ، نمىدانند كه ازين لفظ اين لازم نمىآيد بلكه ارواح ديگر را ملايكه مشاهده مىكرده‌اند كه چگونه متعلق بدانها مىشده‌اند ، چون روح او را ديده‌اند ، گفته‌اند : باز اين روح به كدام بدن متعلق خواهد شد .\r\nاما سخن امير المؤمنين على عليه السلام « 1 » آنست كه : روزى مكرر مزاحى مىفرمود و او را عادت آن بود كه گاه‌گاه مزاح كردى مگر سلمان فارسى ( رضى اللّه عنه ) حاضر بود ، و سخنى گفت بر وجه آنكه يعنى اين از جوانى و كودكى است يا لفظى بدين معنى گفت .\r\nامير المؤمنين على عليه السلام فرمود كه : يا سلمان ! مگر دشت ارژن را فراموش كردى كه اين مىگويى ؟ ! - گفت : نه ، امير المؤمنين على عليه السلام او را گفت كه آن سوار با برقع من بودم . سلمان چون بشنيد عذر خواست ، و آن‌چنان بود كه سلمان را چهارصد سال عمر بوده است ، از زمين فارس بوده ، و پيش از ولادت امير المؤمنين على عليه السلام به دويست سال مگر از شهر بيرون آمده و به طرفى\r\n\r\n\r\n","description":"","footnote":"\r\n( 1 ) . در اينجا مانند گذشته بعد از نام على پاك شده و در بالاى آن به خط ديگر عليه السلام نوشته شده است .\r\n","page_name":" 120 ","page_number":120},
  {"content":"\r\n\r\nمىرفته به طلب مرشدى كه او را به خدا ره نمايد و به بيابانى رسيد كه آن را دشت ارزنه مىگويند ناگاه شيرى باهيبت به او دوچار شد و قصد او كرده ، او خود را هيچ ملجائى ندانسته ، و سلمان اميد دل از جان خود برداشته كه ناگاه سوارى پيدا شده و نيزه‌يى در دست و بر شير حمله برده و شير را از سلمان دفع كرده و سلمان اين حكايت با هيچ‌كس نگفته بود ، و جماعتى اين سخن را متمسك خود ساخته‌اند كه امير المؤمنين رضى اللّه عنه پيش از ولادت به دويست سال چگونه بوده ، تا روح او در بدن ديگرى نبوده باشد ؟ ! و نمىدانند كه حق تعالى كه ارواح به چندين هزار سال پيش از اشباح آفريده و به علم قديم خود دانسته كه هر روح به كدام بدن خواهد پيوست و آن كس را چه نام خواهد بود . پس « 1 » ارواح در عالم ارواح موجود باشد ، همچنان ملايكه موجودند در آسمانها ، و ملايكه را مىفرمايند كه تمثل مىكنند به صورت بشر و در آن صورت بر زمين مىآيند و از بندگان حق تعالى بلاها دفع مىكنند و ارواح بشرى را پيش از آنكه به بدن خاصه متعلق شود و آن بدن مستعد قبول فيض روح خود گردد ، مىفرمايد كه تمثل مىكنند و به صورتها و بندگان حق مدد مىكنند ، و باز به عالم ارواح مىروند ، بىآنكه ايشان را بدنى حاصل شود ، و بشر گردند چه تمثل ديگر است . بدن بشرى ديگر . نمىبينى كه جبرئيل عليه السلام به شكل مردى تمثل كرد و به نزديك مريم درآمد چنانچه نص قرآنست .\r\n « فَتَمَثَّلَ لَها بَشَراً سَوِيًّا »  « 2 » .\r\nو گاه به صورت دحيهء كلبى « 3 » تمثل كردى و به نزد رسول خدا صلى اللّه عليه و آله « 4 » و سلم آمدى . پس از اينجا لازم نيايد كه او بشر\r\n\r\n\r\n","description":"","footnote":"\r\n( 1 ) . در نسخه ( و بس )\r\n( 2 ) . قرآن سوره 19 ( مريم ) آيه 17\r\n( 3 ) . در نسخه ( وحيه بكلبى )\r\n( 4 ) . ( آله ) در بالاى سطر اضافه شده است .\r\n","page_name":" 121 ","page_number":121},
  {"content":"\r\n\r\nگردد .\r\nهمچنين روح امير المؤمنين على رضى اللّه عنه در آن وقت كه سلمان مضطر شد به فرمان خداى تعالى تمثل كرده باشد به سوارى و از آن بلا او را خلاص كرده ، چه تفاوت ، ما نمىگوئيم كه نه ، روح را از اين نوع بسيار باشد ، و بعضى از بندگان حق در سلوك و كشف ارواح معلوم كنند كه روح ايشان پيش از تعلق بدن در چه حال بوده و چه كرده .\r\nامير المؤمنين على رضى اللّه عنه را آن حكايت در كشف روح معلوم شده باشد ، چه تفاوت كند و اين شعور را از روح عجب نباشد ، چه مرا در سلوك از قالب خود تا هفت پشت مشاهده افتاد كه پدر بر پدر « 1 » آن نطفه كه قالب من خواست بود در هر صلبى چگونه بوده و كى نورانى و كى ظلمانى مىشود ، و به سبب مقر خود . و ظلمانيت او تا بيست و پنج سالگى است ، و نورانيت او به تدريج و توبه و عبادت همه به عينه مشاهده كرده ، و درين طريق عجائب و غرايب بسيار است و احوال گوناگون بيشمار .\r\nمربى بايد كه ثابت‌قدم باشد و به اينها التفات نكند و روى از مطلوب اصل نگرداند ، كه اين همه در راهست نه در پيشگاه . و هرچه بيند به عقل مجرد به آن حكم نكند تا از طريق نيفتد .\r\nو در مجلس ديگر اخى على مصرى را فرمود كه احوال درويشان كه مصاحب تو آمده‌اند تو بپرس ، و او عرضه مىداشت كه مرا استعداد آن نيست و عذر مىگفت .\r\nشيخ قدّس سره فرمود كه نه البته واسطه در ميانجى مىبايد ، و اين\r\n\r\n\r\n","description":"","footnote":"\r\n( 1 ) . در نسخه ( پدر بر به دو )\r\n","page_name":" 122 ","page_number":122},
  {"content":"\r\n\r\nاخى على مصرى شيخى بود در ملك شام و روم و مشاراليه بود و مريدان بسيار بر وى جمع شده اما چون مرد منصف بود ، جمعى از مريدان خود را كه مستعد بودند با ايشان گفت :\r\nاگر شما طالب حق‌ايد من نيز طالبم ، و مرشدى نيافتم كه پيش او سلوك كردمى . اكنون در واقعه ديده‌ام در شهادت نيز مىشنوم كه در خراسان مرشدى مكمل هست . برخيزيد تا برويم و او را دريابيم ، و به اينك مردمان مرا شيخ مىدانند خود را خواب خرگوش نتوان داد و در خدمت مرشدى روزى چند سلوك كنيم و در خود چيزى پيدا كنيم از آنچه خلق مىپندارند .\r\nالقصه ، بنابرين قصد « 1 » آمده بود و در حلقهء مريدان شيخ داخل شده با جمعى از اصحاب خود .\r\nشيخ فرمود كه : آن ارادت به تو بعد ازين ارادت من است و واسطهء تو در ميان ايشان چه سود كند ، چه به نزديك من ميان شيخ و مصطفى صلى اللّه عليه و سلم هرچند كه خرقه بيشتر ، راه روشن‌تر و سلوك آسان‌تر است ، به خلاف اسناد حديث كه آنجا هرچند واسطه كمتر حديث صحيح‌تر است ، چه آنجا كه از آن خبرست هرچند واسطه بيشتر است احتمال تغيير بيشتر بود ، اما اينجا كه خرقه است كار سلوك است ، و به قدم راه رفتن ، چه هرچند كه نور مشايخ بيشتر بود ، چه راه غيب رفتن بىنور مشايخ ميسّر نيست ، و سنت الهى خود اينست كه بر وسايط خاصيتى نهاده است كه هرچند در تكميل چيزى واسطه بيشتر آن چيز به كمال‌تر شد .\r\nنمىبينى درختى در كوه بىواسطه زيادت شود و درخت را بر درخت ديگر وصل كنند و ميوهء آن لطيف‌تر و لذيذتر گردد ؟ ! واگرنه چنين بودى سالك و اصل از مجذوب و اصل كامل‌تر نبودى و قياس\r\n\r\n\r\n","description":"","footnote":"\r\n( 1 ) . در نسخه : ( قصد ) قياسى نگاشته آمد\r\n","page_name":" 123 ","page_number":123},
  {"content":"\r\n\r\nكن مرتبهء آدم عليه السلام كه او را بىواسطهء پدر و مادر در وجود آوردند با مصطفى صلوات اللّه و سلامه « 1 » عليه به چندين واسطه در وجود آمد و كس نداند كه وسايط چه معتبرست در تكميل ؟ ! و اگر در واسطه حكمت تمام نبودى عليم حكيم جل جلاله قادر بود كه اهل بهشت را در بهشت و اهل دوزخ را در دوزخ به يك اشارت « كن » موجود گردانيدى هم بدان صفت كه در قيامت خواهد بود . پس اين وسايط از اوليات و جوهريات و افلاك طبايع و فيوض كه واسطه گردانيد هر آينه عين حكمت باشد و واسطه را معتبر بايد داشتن .\r\nو بعد از آن حكايت منصور حلاج درافتاد و اخى على مصرى سؤال كرد كه حال او را به مشايخ چه نسبت بوده ؟ - ، شيخ قدّس سره فرمود كه در آن راه مقاماتست و احوال ، هر كس به سرايى درآيد هر آينه صفّه‌ها « 2 » و صحن سراى او را مشاهده افتد و چون به باغى رود و درختان در نظر او آيند و در هر مقامى از آنچه بيند از آن گويد . اما سخنى كه برآن اعتماد باشد آنست كه در حالت استقامت گفته شود ، هرچند كه من سخن هر يك را عذرى مىنهم ، اما از براى مريدان سخن ايشان منع مىبايد كرد ، تا دانند كه اصلى ندارد و در دل ايشان خوش آيد ، آن مقام نقش نگردد و حق تعالى آن نوع سخنها از ايشان عفو فرمايد ، تا ايشان را توفيق داده باشد كه از آن مقام گذشته باشند ، و توبه كرده و عذر خواسته باشند ، تا از ايشان به لطف و فضل آن جرأت را عفو كند و اين منصور حلاج عجب كسى بوده است . و او مريد شيخ عبد اللّه مغربى بود و در اول كه آن حال او را پيدا شد شيخ\r\n\r\n\r\n","description":"","footnote":"\r\n( 1 ) . در نسخه : ( و سلام ) قياسى نگاشته آمد\r\n( 2 ) . در نسخه ( صفها ) آمده است .\r\n","page_name":" 124 ","page_number":124},
  {"content":"\r\n\r\nعبد اللّه چندان كه او را ملامت كرد و ادب نمود ترك آن نگرفت . پس او را از پيش خود دور كرد و برفت . چندگاه بر سهل بن عبد اللّه بود و بعد از چندگاه آنجا نيز آن حال ظاهر كرد و از آنجا نيزش بدر كردند و استاد او عبد اللّه مغربى نامه‌ها « 1 » نوشته بود و مشايخ اطراف كه همچنين شخصى را مىبايد كه به خود راه ندهيد كه از راه افتاده است و لايق صحبت نيست و به هر جاى كه مىرفت او را مىشناختند و بدر مىكردند تا بيامد « 2 » به خدمت جنيد قدس اللّه سره و بر در « شونيزيه » بايستاد و شيخ جنيد خادم را فرمود كه مردى بر در « 3 » خانقاه ايستاده است او را در خانقاه مگذار . چون خادم بيرون آمد و او را بديد گفت :\r\nاجازت نيست كه درآيى ، و هرچند كه عذر گفت كه بازگردد نشنود و گفت فلانم و توبه كرده و از اينجا باز نخواهم گشت تا به خدمت شيخ باشم و به آنچه فرمايد چنان كنم ، و الحاح بسيار كرد . - شيخ فرمود : هرچند دروغ مىگويد . اما درآريدش . چون درآمد ، سلام كرد و در آنجا توبه كرد و چندگاه در آن بقعه بود و نتوانست از مقام گذشتن ، و باز اظهار كرد ، شيخ فرمود تا بيرونش كردند ، و بعد از آنجا برفت و بر زمين هندوستان شد و در بتخانه‌ها با براهمه بحثها كرد و رياضتها كشيد و ايشان او را قدر ننهادند و رياضت او را نپسنديدند ، باز از آنجا به تركستان رفت و در بتخانه‌ها با بخشيان مدتى مىبود و ايشان نيز احوال او را خوش نكردند و از تركستان پوستين پوشيد و سگى را در دست گرفته به خراسان درآمد بر مثال ديوانگان و شيخ ابو نصر سراج\r\n\r\n\r\n","description":"","footnote":"\r\n( 1 ) . در نسخه ( نامها ) آمده است .\r\n( 2 ) . در نسخه : ( بيايد ) قياسى نگاشته آمد .\r\n( 3 ) . در نسخه ( بر درى ) توضيح اينكه ى در اينجا علامت كسره است و در قديم گاهى كسره را به صورت ( ى ) مىنوشتند .\r\n","page_name":" 125 ","page_number":125},
  {"content":"\r\n\r\nكه مريد شيخ جنيد بود و مرد بزرگ بود و بر جادهء ارشاد نشسته و در خراسان خانقاه ساخته بود و نشسته ، و اول كسى كه در خراسان خانقاه ساخت او بود ، منصور به خانقاه او درآمد و سگى در دست داشت و پوستينى واژگونه پوشيده به صورت عجب در ميان سراى خانقاه بنشست و ريسمان سگ به ميان فرو برده .\r\nشيخ ابو نصر او را بديد بشناخت ، اما هيچ التفات نكرد . و خادم را گفت : تا از جهت او همانجا چيزى ببرد تا بخورد و از او هيچكس نپرسيد . باز از خراسان برفت به حجاز و به شهر مكه درآمد بر كوه بوقبيس رفت و روى به خانهء كعبه كرد و بر پاى بايستاد تا يك سال كه نظر از خانه برنداشت و در آن وقت ده نفر از مشايخ كبار در كعبه مجاور بودند كه اول ايشان عبد اللّه مغربى بود و فروتر ايشان حارث محاسبى .\r\nشنيديد كه شخصى آمد و بر سر كوه ايستاده . برفتند تا او را بينند ، چون از دور نظر ايشان « 1 » بر وى افتاد ، عبد اللّه مغربى گفت :\r\nرعنايى است و زود باشد كه سر چوب پاره به خون خود سرخ كند و بازگشت و پنجى ديگر از آن ده با او بازگشتند و چهار ديگر برفتند نزديك او ، حارث محاسبى و سه ديگر چون پيش او رفتند او دست در هوا كرد و حلواى گرم پيش ايشان بنهاد و آن سه تن برنجيدند و از وى نپسنديدند و گفتند تا از كدام كدام حلوافروش برداشته است ؟ و حرامست و نخوردند و از مشايخ غير حارث محاسبى هيچكس ديگر منصور را اثبات نكردند . اما مرا در آن وقت كه حال گرم بود به طريق عبرت به زيارت او رفتم ، و چون مراقبه كردم روح او را يافتم در عليين در مقام عالى ، مناجات كردم به حق و گفتم : خداوندا اين چه حالتست كه فرعون  « أَنَا رَبُّكُمُ الْأَعْلى »  گفت و حسين منصور « انا الحق » گفت و\r\n\r\n\r\n","description":"","footnote":"\r\n( 1 ) . در نسخه ( در نظر ايشان )\r\n","page_name":" 126 ","page_number":126},
  {"content":"\r\n\r\nهر دو دعوى خدائى كردند . ؟ !\r\nاكنون روح حسين منصور در عليين و روح فرعون در سجين ، درين چه حكمتست ؟ در سر من ندا كردند كه فرعون به خودبينى درافتاد و همه خود را ديد و ما را گم كرد ، و حسين منصور همه ما را ديد و خود را گم كرد . بنگر كه چه فرق باشد ، و با اين همه آن نوع سخن را اعتقاد نبايد كرد ، و در مشايخ به اين نوع سخنان بىاعتقاد نبايد شد ، كه مرا از حال حسين منصور معلوم شد كه او از دنيا با توبه رفته و آن دعا كه بر سر دار گفته بر توبهء او دليلست :\r\nدعاء الحلّاج عند وقت قتله : اللهم انك انت المتجلى عن كل جهة ، به حق ، قيامك به حق لاهوتية ، و قيامى به حق ناسوتيتى فكما ان ناسوتيتى غير ممازج لها و به حق قدمك على حدثى تحت تلابس قدمك ان ترزقنى شكرا انعمت على حيث غيبت عن اغيارى من كشف لى من النظر فى مكنونات سرك و هؤلاء عبادك اجتمعو القتلى نقربا لديك و تعصبا لدينك فاغفر لهم فانك لو كشف لهم ما كشفت لى ما فعلوا و لو سترت على ما سهرت عليهم لما ابتليت و لك الحمد دايما ابدا ثم انشد :\r\n اقتلونى يا ثقاتى ان فى قتلى حياتى * و مماتى فى حياتى و حياتى فى مماتى \r\nدرين كلمات بود كه اخى محمد دهستانى از پيش بگذشت فرمود كه اين درويش را عجب حالى بود ، به مقامى رسيد و از آن مقام درنمىگذشت و نفس او را در آن مقام خوش‌آمدى پيدا شد چندان چوب از من خورده باشد كه قياس نتوان كرد . و ترك آن نمىكرد و مدتى در آن بماند ، چون اخى على بشنيد گفت : آرى ، ما در مصر و شام اين آوازه بسيار شنيده‌ايم و جماعتى كه مىشنودند منكر اين معنى مىشدند و باور نمىداشتند .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبعد از آن حكايت او را به شرح از سر تا پايان بفرمود . و آن‌چنان بود كه شيخ قدس اللّه روحه فرمود كه در اربعين بودم ، پنجشنبه سى و نهم اربعين در غيبت ديدم كه جماعتى مسافران برسيدند و در ميان ايشان جوانى بود كه حق تعالى را با او نظرى از عنايتست ، و او را به من حوالتست ، چون به شهادت آمدم ، خادم را گفتم : زنهار كه هيچ مسافر را اجازت مده كه برود تا بيرون آمدن من . قضا را همان ساعت جماعتى مسافران رسيدند . - گفتم : فردا روز جمعه چون اربعين تمام شده باشد در مسجد جامع آنجا كه من نشينم ايشان را بياورد تا ايشان را ببينم ، چون روز جمعه به مسجد رفتم درويشان مسافر بيامدند و سلام كردند چندان كه نظر كردم آن كس كه من ديده بودم در ميان ايشان نبود . - گفتم : مگر قومى ديگر خواهند بود ، نماز بگزارديم و به خانقاه آمديم . خادم آمد و گفت : ازين درويشان كه يك تن به خدمت ايشان مشغول است مگر پيش رختهاى ايشان بوده به مسجد نيامده و درخواست مىكند كه شما را ببيند ، گفتم : نيك باشد چون بيامد از دور او را بديدم دانستم كه اوست . بيامد و سلام كرد و ساعتى بنشست و بيرون رفت . من خادم را طلب كردم و گفتم : برو اين جوان را كه رفت بگوى كه مىبايد كه روزى چند با ما باشى و از ايشان بازگردى كه ما را با تو كارست . چون خادم بيرون رفت او را ديد بازگشته بود و ايستاده . خادم از او پرسيد كه حال چيست ؟ گفت :\r\nمىخواهم كه به خدمت شيخ باشم ، بگوى كه مرا قبول كند ، و هم اينجا به خدمت درويشان مشغول شوم ، خادم گفت : شيخ مرا از پس همين مهم فرستاده و او را درآورد و مسافران برفتند و او را به خدمت مشغول كردم . خدمتى كه از آدمى بهتر از آن ممكن نيست مىكرد . بعد از سالى « 1 » كه ذكر مىگفتم و به خلوت چند بنشست و احوال نيكو او را\r\n\r\n\r\n","description":"","footnote":"\r\n( 1 ) . در نسخه ( سال ) است .\r\n","page_name":" 128 ","page_number":128},
  {"content":"\r\n\r\nروى نمود ، روزى در سفر بوديم و او در صفه‌يى « 1 » نشسته بود من آنجا كه بودم نظر من بر حال او افتاد . ديدم كه واردى بس عالى نازل مىشد . [ هر كه 
  ] « 2 » اينجا جاهل‌تر ، آنجا عذاب او سخت‌تر ، و علم به حق بر قدرت متابعت سنت حبيب مطلق صلى اللّه عليه و سلم ، و محافظت شريعت او حاصل مىشود و سالكان طريقت و واصلان حقيقت را ، و هر كرانهء علم بر قانون متابعت شريعت او باشد ، جهل از آن علم بهتر بود به صد بار ، و درين سخن بودند كه خادم سفره را بگسترد ، و اين سخن درافتاد كه : شيخ ابو سعيد را پرسيدند كه رسول خدا صلى اللّه عليه و سلم فرمود كه هرچند دست در كاسه بيشتر بركت بيشتر ، و صحابه در يك كاسه طعام مىخوردند ، چون است كه شما مىفرمائيد كه هر درويشى را كاسه جدا نهند ؟ ! اين كاسه جدا نهادن هر درويشى را شيخ ابو سعيد ابو الخير نهاده است قدّس سره ، و طريقهء اوست كه مشايخ بعد ازو از وى پسنديده‌اند بارى در جواب چنين فرمود كه در آن وقت طعام به ايثار مىخوردند . چنان كه نص كلام است . قوله تعالى  « وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ »  « 3 » جهت آن بهتر بود كه با هم خورند ، تا چندان‌كه ايثار بيشتر بود ، بركت بيشتر نازل مىشد . و اكنون طعام به غارت مىخورند و نفس ميل مىكند تا حصهء هم‌كاسه نيز بخورد و زيادت و بهتر خورد ، و اينچنين طعام را رسول صلى اللّه عليه و سلم حرام گفته است ، و ما درويشان را از حرام خوردن بازمىداريم كه قسمتى هر يك را جدا مىدهيم نه مخالفت سنت مىكنيم . و اگر كسى را قوت ايثار باشد چه بهتر از موافقت .\r\n\r\n\r\n","description":"","footnote":"\r\n( 1 ) . ما برافزوديم .\r\n( 2 ) . در نسخه ( صفحهء ) است .\r\n( 3 ) . قرآن سوره 59 ( الحشر ) آيهء 9\r\n","page_name":" 129 ","page_number":129},
  {"content":"\r\n\r\nو در مجلس ديگر فرمود آن بود كه امير چوپان به مازندران مىرفت و چون از صوفى آباد « 1 » بگذشت با او گفتند كه : شيخ اينجاست . و او مدتى بود كه نيازمندى آن داشت كه خدمت شيخ را ببيند . ملك ناصر الدين كرمانى و امير تالش را بفرستاد كه زيارت شيخ را دريابند و سلام امير چوپان را برسانند ، و از نيازمندى او سخن عرضه مىكردند . شيخ قدس سره فرمودند كه از آنگاه كه باز خر بنده ميل بر روافض « 2 » كرد و سنيان را مىرنجانيد و جمله امرا به موافقت ترك مذهب حق كردند و امير چوپان ترك مذهب حق نكرد ، پنهان نيز مىداشت و تقويت داد . من او را دوست مىدارم و داشته‌ام . اما چهل سالست كه من از پيش ارغون بيرون آمده‌ام و قرار داده‌ام كه هرگز به ديدن اهل دنيا از سلاطين نروم و به مراد ايشان قدم ننهم ، و ممكن نيست كه به ديدن امير چوپان توانم رفت . اما شما چون به عزيمت حرب كفار مىرويد و من با خود نذر كرده كه هرگاه غزا پيدا شود بروم و جهاد كنم ، چون از براى پادشاه بت‌پرست مصافها كرده‌ام و جان‌بازىها نموده‌ام ، البته اگر اتفاق افتد جهاد خواهم كرد . و جهت اين هم مىخواسته‌ام كه به شام روم و آنجا با كفار جهاد كنم ، كه چهار ركن از دين اسلام است و مردمان از آن غافلند اكنون من با شما با نيت جهاد همراه شوم و به جهاد روم اگر در راه ملاقات افتد شايد . اما نه چنان خواهم رفت كه اگر امير چوپان گويد كه بازگرد بازبگردم « 3 » بلكه چون به نيت جهاد سلاح درپوشم ، و دوگانه بگزارم ممكن نباشد كه\r\n\r\n\r\n","description":"","footnote":"\r\n( 1 ) . صوفى آباد : دهى از دهستان سرخه كه در 12 كيلومترى ( دو فرسنگى ) جنوب باخترى سمنان واقع است و خانقاه شيخ علاء الدولهء سمنانى در اين دهكده قرار داشته . آرامگاه شيخ نيز در همين مكان قرار دارد . براى اطلاع بيشتر رجوع شود به تاريخ سمنان تأليف رفيع صفحهء 420 - 421\r\n( 2 ) . در نسخه ( رافض ) است .\r\n( 3 ) . در نسخه ( بازنگردم ) است .\r\n","page_name":" 130 ","page_number":130},
  {"content":"\r\n\r\nجهاد ناكرده بازگردم ، اگر شما بازگرديد من نيز بازنگردم . در ثغرى از ثغور « 1 » اسلام باشم تا جهاد پيدا شود جهاد كنم . اگر شهادت يافتم يافتم واگرنه غزا كرده بازگردم . چون ايشان اين سخن بشنيدند ، ملك ناصر الدين گفت : برويم پيش امير چوپان و بگوئيم به آنچه فرمايد به خدمت شما جواب فرستيم . و ساكن‌ساكن سخن به اينجا رسيد كه شيخ قدس سره در وقت ارغون به عزيمت بغداد به همدان رسيده بود و ارغون ايلچيان فرستاد و او را به جبر بازگردانيد و پيش خود برد ، شيخ اين حكايت با ايشان آغاز نهاد و فرمود كه چون مرا پيش ارغون بردند برفتم و نزديك او مربع نشسته ، چون پيش ازين در وقت ملازمت او با او گستاخ بودم و او وقتها با من مزاح كردى اول با من به همان طريق مزاح آغاز كرد پنداشت كه من با او به مزاح مشغول خواهم شد . من مراقبه كردم و هرچند كه او با من مزاح كرد و سخن مىگفت جواب او نمىدادم و او بازوى مرا گرفته و مىجنبانيد كه سخن بگوى ، و قطعا با او التفات نمىكردم و عم من كه وزير ديوان بود « 2 » از بيرون خرگاه مشاهده مىكرد بترسيد درآمد و مىگويد : احمد ! پادشاه با تو سخن مىگويد جواب بگوى ، سربرآوردم و گفتم : تو برو به جاى خود بايست ، كه مرا ازينها فراغتست ، و به جز از حق تعالى از هيچ آفريده مرا بيم نيست ، تا آنگاه ارغون رنجيد و پس ترخزيد « 3 » و به جاى خود بنشست و گفت : برويد و بخشيان « 4 » را بياوريد و خاموش شد . پس امراء بزرگ كه اندرون خرگاه بودند چون تغيير او مشاهده كردند ، با من سخنهاى سخت گفتن آغاز كردند كه تو از نزديك ما\r\n\r\n\r\n","description":"","footnote":"\r\n( 1 ) . در نسخه : ( ثيغورى از ثيغور ) است ، قياسى تصحيح شد .\r\n( 2 ) . در نسخه : ( ويرا ديوان بود ) است .\r\n( 3 ) . در نسخه : برخيزيد\r\n( 4 ) . بخشى گويا از لغت مغولى ( بغشى ) كه معنى عالم و معلم را افاده مىكند گرفته شده است .\r\n","page_name":" 131 ","page_number":131},
  {"content":"\r\n\r\nگريخته و تاجيكى چگونه چنين دليرى كنى ؟ ! ديگر بار سربرآوردم و روى با ايشان كردم ، گفتم كه : تا آنگاه كه با شما بودم بندهء شما بودم ، اكنون خداوند خود را بشناختم به شما نمىپردازم و از شما باك ندارم ، ناگاه بخشئى درآمد بنشست ، و من در مراقبه بودم ، ارغون بخشى را گفت كه : سؤال بكن ، بخشى بخنديد و گفت : او در كودكى با ما بوده است ، چه مىداند كه ازو سؤال كنم ؟ !\r\nفرمود كه : البته سؤال بكن و نزديك من آمد و مىپرسيد كه اين‌كه او را علاء الدوله مىگويند و اشارت به تو مىكنند « 1 » كدامست از عضو تو ؟ . من به زانوها درآمدم و گفتم : اين مجموع منم ، بخشى متعجب شد ، چون ديدم كه با من بحث خواهد كرد ، و بحث دين را جواب مىبايد داد ، مصلحت چنان ديدم كه ارغون را كه رنجيده است دل خوش كنم ، بعد از آن سخن گويم تا تمام بر طرف او نباشد . روى با ارغون كردم و گفتم : دل پادشاه آينهء جهانست اگر به انصاف بشنود من ثابت كنم كه اين هندو را كه چنين عزيز مىداريد ، هيچ نيست . و دين شامكونى « 2 » ( شاكمونى ) كه با آن مىنازد نمىداند ، پس روا نيست كه پادشاه تربيت او مىكند ، به اميد آنكه براى او آنگه دعائى بكند و پىروى او بكند تا به خدا نزديك شود . چون او از خدا دور است و سخن شامكونى نمىشنود ، پادشاه « 3 » را دعا و متابعت او چه فايده ،\r\n\r\n\r\n","description":"","footnote":"\r\n( 1 ) . در نسخه ( مىكند ) آمده است .\r\n( 2 ) . شاكمونى ، شاكيامونى ، ساكمونى ، ساكيامونى به اختلاف تلفظ : بوداى چهارم يعنى بوداى ناسوتى است كه او را ( بودا غاوتامه ) مىخوانند . بودا غاوتامه يا خود شاكيامونى از حكيمان هند به سال 622 قبل از ميلاد متولد و در سال 542 قبل از ميلاد وفات يافته است . او از شاهزادگان هند و منسوب به سلالهء شاكيا و نام اصليش « سيدارته » و گويا بوداى چهارم يعنى تمثل چهارم عقل كل است . در 29 سالگى انزوا گزيد و به تزكيهء نفس پرداخت و به نام شاكيامونى يعنى شاكياى منزوى خوانده شد . آئين براهما را اصلاح كرد و دينى از نو پديد آورد .\r\n( 3 ) . در نسخه ( پادشا ) آمده است .\r\n","page_name":" 132 ","page_number":132},
  {"content":"\r\n\r\nهندوى مردارى كه در گلخنهاى مسلمانان صدهزار بهتر او هستند . چه لايق آن باشد كه پادشاه او را تربيت كند ؟ ! چون بخشى اين سخن بشنيد گفت : چه چيز است كه من سخن شامكونى را خلاف كرده‌ام ؟ ! بگو .\r\nگفتم : شامكونى تو نگفته است كه اگر پاى بر گياه تر نهند چنان كه خسته شوند و راه آبخور آن شاخ بسته شود ، و ميان آن كس و خدا راه دربند شود ، و اگر پاى بر گياه خشك نهند ، چنان كه شاخ گياه بشكند ، چون آن جزء ديگر جدا شود ، و ميان او و خداى حجاب واقع شود . ؟ !\r\nگفت : چنين نوشته است . گفتم : پس آنجا كه خرگاه تو زده‌اند ، چند شاخ گياه « 1 » باشد كه غلامان تو بريده‌اند و از اينجا تا آنجا كه آمده‌ايد چند شاخ گياه ديگر در زير قدم شما شكسته است ؟ ! و ديگر نه شامكونى گفته است كه : اگر خمر بر زمين ريزد از آنجا گياه برآيد ، اگر اسب آن گياه بخورد آن كس كه بر آن اسب نشيند مردود اين راه باشد ؟\r\nگفت : بلى چنين است .\r\nگفتم : تو درينجا نشسته و در شكم تو قريب پنج‌من خمر است ، تو چگونه بخشى باشى و به عون حق تعالى بخشى خوار گشت و خجل شد و ديدم كه سخنهاى من در دل ارغون جايگير شد ، بعد از آن ارغون گفت :\r\nمىخواهم كه با من باشى كه مرا سخن « 2 » تو خوش آيد . گفتم : نتوانم و ممكن نيست كه بيش ازين با شما توانم بود . بعد از آن باغچه‌يى بود در آن نزديكى كه از آن خاصهء او بود ، در آنجا رفت و مرا به خلوت بطلبيد و دست من بگرفت و بر زمين بنشاند و گفت : دريغ باشد كه همچون تو كسى پيروى دين باطل كند ، گفتم : دين باطل كدام است ، گفت :\r\n\r\n\r\n","description":"","footnote":"\r\n( 1 ) . در نسخه ( كيا ) .\r\n( 2 ) . در نسخه ( سخنى ) است .\r\n","page_name":" 133 ","page_number":133},
  {"content":"\r\n\r\nدين محمد تو . - گفتم : معاذ اللّه دين حق دين محمد صلى اللّه عليه و سلم است . گفت :\r\nنه تو اين ساعت مىگفتى كه در دين شامكونى هر كس كه گياه خسته كند ميان او و خداى تعالى راه دربند شود و گر پاى بر گياه خشك نهد چنان كه شاخ گياه بشكند ؟ ! گفتم :\r\nبلى ، گفت : محمد تو يساق « 1 » در ميان خلق نهاده است ، چنان كه مردم به ريختن خون رغبت مىكنند و كشتن آدمى از آن يسق او لازم مىآيد ، نه باطل باشد . جائى كه شكستن شاخى گياه را دربند كند ، كشتن خلايق بنگر كه چگونه باشد ؟ ! گفتم :\r\nچگونه است ؟ - گفت : نه لشكر خود را گفته كه « با كافران جنگ كنيد ، اگر ايشان را بكشيد شما به بهشت رويد و اگر ايشان شما را بكشند شما به بهشت رويد » و اين يسق جنگ را بيفزايد و از هر دو طرف بيشتر كشته شوند .\r\nما درين سخن بوديم كه قضا را باغبان در برابر ما اره‌يى در دست داشت و درختى را عمارت مىكرد و شاخهاى آن را مىبريد و مىانداخت . - گفتم :\r\nنه شما هر سال اين باغبان را چندين اجرت مىدهيد - گفت : آرى - گفتم :\r\nاو چرا اين شاخهاى سبز را مىبرد و مىاندازد ؟ - گفت :\r\nاو باغبانست و دانسته مىكند ، آنچه بريدنى است مىبرد ، تا شاخهاى ديگر قوت گيرد و آن آبى كه شاخهاى بد مىكشد ، آن نيك شاخ بكشد ، و بر بسيار دهد ، گفتم :\r\nاين عالم باغ خداى تعالى است و محمد عليه الصلاة و السلام باغبانست و خلايق چون درختان ، و محمد صلى اللّه عليه و سلم\r\n\r\n\r\n","description":"","footnote":"\r\n( 1 ) . يساق : سياست .\r\n","page_name":" 134 ","page_number":134},
  {"content":"\r\n\r\nمىداند كه كافران شاخهاى بداند ، و مسلمانان شاخهاى نيك و شاخهاى بد را مىبرد ، يعنى كافران را مىكشد تا مسلمانان به فراغت خاطر بندگى حق تعالى بتوانند كرد و آن نعمت كه كافران مىخورند و معصيت مىكنند ، مسلمانان بخورند و طاعت كنند .\r\nپس ارغون را ازين سخت عجب آمد و مرا مىگويد كه در دين محمد از تو مقرب‌تر كسى نيست كه چندين براى او بگويد ، كه تو مىتوانى گفت ؟ ! - گفتم :\r\nتو مقربان محمد را صلوات اللّه عليه چه دانى ؟ آخر ندانى كه من يك ساعت بىتو نمىتوانستم بود و اين ساعت كه بوئى از مقربان محمد صلى اللّه عليه و سلم به دماغ من رسيده است ، نمىخواهم كه بيش از اين تو را ببينم و چگونه از شما متنفر شده‌ام ! و ايشان مقربان او باشند ، كجا به تو پروا دارند و از تو كجا ياد آرند ؟ ! بعد از آن گفت : از براى دل من ملازم من باش كه دل من تو را دوست مىدارد ، و سخنان تو مرا خوش مىآيد و هرچه بخواهى تو را بدهم ، و هيچكس را به جاى تو ندارم - گفتم :\r\nربع مسكون بيست و چهار هزار فرسنگ است و اين مملكت هزار فرسنگ بيش نيست ، پس در روى زمين بيست و سه پادشاه باشند و بيست و سه مملكت ديگر همچنين باشد . - گفت : باشد . گفتم :\r\nاگر خداى تعالى فرمايد كه بيست و چهار هزار فرسنگ را به تو مىدهم ، چنان كه هيچ‌كس را با تو منازعت نباشد ، و هزار سال تو را عمر مىدهم ، و چون بميرى تو را از هيچ مملكت نپرسم و به بهشت دارم ، حال خود را عوض آن مىكنى ؟ من ترك اين راه و اين لذت كه درآنم نگيرم و به آن مجموع ندهم . تو مرا چه توانى داد ؟ !\r\nچون ارغون اين سخنان بشنيد دانست كه كار نوع ديگرست و اميد منقطع كرد ، تا آنگاه كه كار به جائى رسيد كه بىاجازت از آنجا رفتم و\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nبه سمنان آمدم .\r\nالقصه ، سفره بكشيدند و امير تالش و ملك ناصر الدين چيزى بخوردند و برفتند ، تا جواب شيخ را بازفرستند . در آن حال اخى على مصرى « 1 » مىگفت كه پيغمبران بنى اسرائيل بعضى بوده‌اند كه ركاب ملوك مىگرفته‌اند تا ايشان سواره مىشده‌اند ، اگر بندگى مخدومى شيخ برفتى جهت مصلحت مسلمانان نيز بد نبودى .\r\nشيخ قدس سره فرمود كه : ايشان مأمور شده باشند ، به آن ركاب گرفتند ؛ اگر من نيز مأمور شوم بروم و سالها ركاب‌دارى ركاب‌داران ايشان كنم ، به امر حق كه كار مطاوعت امر حق است و به هرچه امر شد به جان و دل كرده شود . اما روا نباشد كه به مراد خود نزد اهل دنيا رفتن و از مصلحت مسلمانان بهانه ساختن و حكايت با خود و خلق راست نهادن كه با خالق غير آن باشد ، چه هر كس كه بر اهل دنيا رود هر آينه بىمصلحتى نرود .\r\nو بعد از آن سخن در جهاد بود . مىفرمود كه ركن اعظم دين جهاد است و خلق از آن بيغم‌اند ، و اگر محقق شود كه لشكر به جهاد مىرود ، خواهم رفت .\r\nديگر حكايت به حكايت درافتاد و در خوف و رجا سخن زهد فرمود كه : پيش از مرگ اضطرارى خوف از بندگان حق تمام برنخيزد ، يكى از درويشان سؤال كرد كه :  « أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ » .  « 2 » چون باشد ؟ فرمود كه : معنى آن اين نيست كه خوف حق\r\n\r\n\r\n","description":"","footnote":"\r\n( 1 ) . اخى على مصرى از شاگردان معروف شيخ علاء الدوله سمنانى است . براى اطلاع از شرح احوال وى به تاريخ سمنان تأليف نگارنده ( رفيع ) و مقدمهء اين كتاب مراجعه شود .\r\n( 2 ) . قرآن سوره 10 ( يس ) آيه 62\r\n","page_name":" 136 ","page_number":136},
  {"content":"\r\n\r\nاز بندگان برخيزد ، بلكه هر كه نزديكتر خوف او بيشتر ، و در معنى اين آيت آنچه اصحاب ظاهرند گفته‌اند كه :  « فَلا خَوْفٌ عَلَيْهِمْ وَ لا هُمْ يَحْزَنُونَ »  فى الاخرة لا فى الدين . و ايشان كه اهل تحقيق‌اند مىگويند كه : از اوليا خوف مستقبل و حزن ماضى مىرود و برمىخيزد ، تا همه حال گردند . يعنى اوليا را بر آنچه بگذشت يعنى دنياوى و آنچه به حزن آرد و حال ايشان مشوّش كند حزنى نباشد و در مستقبل آنچه بلاوى دنياوى و ظلم ظالم يا رنج نفسى يا زيان مالى از آنچه خلق [ را 
  ] « 1 » تشويش دهد و حال بر ايشان منقّص كند ، ايمن‌اند . پس معنى اين آن باشد كه : « لا خوف عليهم بما يستقبل و لا هم يحزنون بماضى » ، پس او را به ماضى و مستقبل و حال در سه نفس است . يكى ماضى كه بگذشت ، هرچند كه حسرت برند بر تقصيرى كه در آن نفس در طاعت كرده باشند . اما محزون نگردند بر چيزى از دنيا كه از ايشان كم شود ، دوم مستقبل كه نيامده است ، هرچند از خوف خاتمه و حكم ازل ترسان باشند . اما ايمن باشند از مشغولى دل به آنكه فردا چه خورند و چه پوشند يا بلائى از طرفى خواهد رسيد ، و چگونه دفع كنند . پس چون از اين دو تشويش فارغ شد و غم دى و فردا نماند و يك‌نفس حال ، داد اين نفس بتوان داد ، اصل عمر آنست . و از اين‌جا گفته كه : كه عجز خود را در بندگى بدانستيم تو را به خداوندى بدانسته باشيم ، و در مناجات امير المؤمنين ابو بكر صديق رضى اللّه عنه آمده كه : « سبحانه من لم يجعل سبيلا الى معرفته الّا بالعجز من معرفته » . پس عجز را بر سبيل معرفت گفت . پس معرفت ثابت باشد بر اين وجه و اين هر دو قول چنانچه مراد يك بوده است .\r\n\r\n\r\n","description":"","footnote":"\r\n( 1 ) . ما برافزوديم .\r\n","page_name":" 137 ","page_number":137},
  {"content":"\r\n\r\nو در مجلس ديگر فرمود كه سخنهاى ما را پيش امير چوپان گفته‌اند و توجه ما را به حرب كفار شنيده و گفته است كه مصطفى صلى اللّه عليه و سلم فرموده كه :\r\n « الصُّلْحُ خَيْرٌ »  عجب حاليست كه مردمان سخن رسول خدا را به گستاخى در دست پيچيده‌اند و هر يك به مراد خود آن را تأويلى مىنهند . اولا نمىدانند كه سخن خدايست يا رسول ، و « اينك »  الصُّلْحُ خَيْرٌ »  « 1 » نصّ قرآنست ، ميان زن و شوهرست نه ميان مسلمانان و كافران ، اگرچه به سخن در رفقهء مداهنه با كفار است . اما نچنانكه ملك خود را به كفار بگذارند و آن را صلح نام نهند و همچنين كه سخن اين قوم است توان دانست كه توجهى ندارند درين كار . و اين كپك « 2 » كه خصم ايشانست قوى پادشاهى با عدل و باضبط است ، و در اين دور مثل او پادشاه در ضبط و امور مملكت نبوده است . اگرچه كافر است و دشمن دين ، و كفر او بتر از چنگيز خانيان ديگرست .\r\nسبب آنكه چنگيز خان خداى آسمان و زمين را يكى دانست ، و او خداى آسمان را ديگر و خداى زمين را ديگر . مىگويند كه در اول يرليغ او ديدم كه نوشته بود : به نام خداى زمين و اين دو قبيله بيش نبوده‌اند كه اين سخن گفته‌اند :\r\n « فِي السَّماءِ إِلهٌ وَ فِي الْأَرْضِ إِلهٌ . »  يكى در عرب بوده و يكى در مغول . اما چنگيز خانيان چنين نبوده‌اند ، نمىدانم كپك اين طريق را از كه گرفته ؟ ! اما عدل و ضبط پادشاه در آنچه راستى است پنهان نتوان كرد . اين قدم را اگر بازى ندهند عجب باشد .\r\n\r\n\r\n","description":"","footnote":"\r\n( 1 ) . قرآن سورهء 4 ( النساء ) آيه 127\r\n( 2 ) . كپك واژه‌يى تركى و به معنى سگ است و در تسميهء اشخاص هم به كار رفته .\r\n","page_name":" 138 ","page_number":138},
  {"content":"\r\n\r\nو در مجلس ديگر فرمود كه چوپان آهويى فرستاده بود و سلام رسانيده و گفته كه اگر ما را يمن شود جهاد ، از مازندران كسى بفرستيم و خدمت شما را خبر كنيم ، و نيازمندى نموده كه اين صيد است بخوريد كه حلال باشد و مرا درين حال حكايت امير نوروز ياد آمد كه آنگاه كه در خراسان بود ، من رفته بودم به زيارت مشهد طوس و او بشنيد و به آنجا سواره از عقب من بيامد و گفت : مىخواهم كه مادام كه در خراسانى با تو باشم . بارى چند روز با او مرا صحبت افتاد . يك روز آمد دو خرگوش آورد و گفت : من خود زده‌ام ، به خود . - گفتم :\r\nگوشت خرگوش حرامست و هر كس كه زده است من نخواهم خورد .\r\nگفت : چرا ؟ گفتم :\r\nبه قول امام جعفر صادق رضى اللّه عنه حرامست ، و چون يكى از بزرگان آن را حرام دانسته است ناخوردن آن بهتر است . برفت و بعد از ساعتى بازآمد و دانشمندى با او ملازم بود ، آن دانشمند پرسيد كه خرگوش را به چه سبب حرام مىگوئى ؟ گفتم :\r\nبه قول امام جعفر صادق ، گفت : او نيز درين قول متمسكى داشته باشد تقرير بايد كرد - گفتم :\r\nمتمسك او قرآنست و به دليل نص مىگويد ، گفت : در قرآن كجاست ؟ گفتم :\r\nدر تورات صريح فرموده كه خرگوش حرامست و در قرآن فرموده كه  « أُولئِكَ الَّذِينَ هَدَى اللَّهُ فَبِهُداهُمُ اقْتَدِهْ »  « 1 » و معنى اين آنست كه اقتدا كن . پس هرچه در تورات حرام كرده باشد و در قرآن به حلالى آن آيت ناسخ نيامده باشد ، آن برقرار خود حرام باشد . و در قرآن جائى نيامده است كه خرگوش را به شما حلال كرديم . پس بدين\r\n\r\n\r\n","description":"","footnote":"\r\n( 1 ) . قرآن سوره 6 ( الانعام ) آيهء 90\r\n","page_name":" 139 ","page_number":139},
  {"content":"\r\n\r\nمعنى حرام باشد . برفت و روز ديگر بيامد و آهويى بياورد و گفت :\r\nاين آهو را من زده‌ام به تيرى كه خود تراشيده‌ام و بر اسبى نشسته بودم كه از پدر و مادر ميراث يافته‌ام ، پيش از غارت تخم بر تخم بر ما مانده است . - گفتم :\r\nاين همان حكايت مولانا جمال الدين درگزينى است كه يكى از امراء مغول كه در حوالى همدان مىنشست و با او دعوى ارادت مىكرد ، روزى به پيش او درآمد و دو مرغابى بنهاد پيش او و گفت :\r\nاين را باز من گرفته است و حلال باشد ، مولانا تناول فرمايند ، مولانا گفت : سخن در مرغابى نيست ، سخن در آنست كه باز تو دوش تا مرغ كدام پيره‌زن خورده است كه امروز او را قوّت گرفتن اين مرغابى حاصل آمده است ؟ ! بردار و ببر كه اين لايق شماست . اسپ تو نيز تا دوش جو كدام مظلوم خورده است كه او را قوت دويدن حاصل آمده است ، تا در پشت او آهو توانى زد . مرا خوردن آن روا نباشد .\r\nالقصه هرچند كه گوشت اين نخوردم ، اما درويشان را گفتم :\r\nبخوريد شايد كه چون به نياز آورده كارى برآيد به بركت نيازمندى او .\r\nو ديگر در باب مجتهدان و اختلافاتشان درافتاد . فرمود كه :\r\nچون غواشى الفاظ از سر معانى بركشند ميان مجتهدان زيادت اختلافى نماند و يكى از مسائل اصول كه مختلف است ميان امام اعظم ابو حنيفه و امام امم شافعى رحمهم اللّه كه امام ابو حنيفه مىگويد : « ما عبدناك حق عبادتك و لكن عرفناك حق معرفتك » ، و امام شافعى مىگويد كه : « ما عبدناك حق عبادتك و ما عرفناك حق معرفتك » ، و هر دو راست مىگويند . آنكه امام شافعى مىگويد كه : ترا نشناختم ، چنان كه حق شناختن تست . يعنى مىگويد كه : درك كنه\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nذات اللّه تعالى بشر را محال است ، از براى آنكه ادراك احاطت باشد .\r\nمن كل الوجوه و اللّه تعالى بر كل اشياء محيط است كه :  « إِنَّهُ بِكُلِّ شَيْءٍ مُحِيطٌ » .  « 1 » چگونه محاط بشر گردد .\r\nپس چون علم بشر محيط ذات او تواند شد ، من كل الوجوه ادراك نتواند كرد . چون ادراك نباشد معرفت چنان كه حق معرفتست حاصل نيايد . و آنكه امام ابو حنيفه مىگويد كه « ما عبدناك حق عبادتك و لكن عرفناك حق معرفتك » . يعنى ترا بشناختم چنانچه حق شناختنست ، نه بدان معنى مىگويد كه محيط گشتم بر كنه ذات تو ، بلكه مىگويد كه معرفت كه از طرف ماست چنان كه حق خداوندى تست بشناختم ، يعنى عجز خود را در عبادت تو بشناختم و بدانستم كه حق عبادت تو چنان كه حق عبادت تست به جاى نياورديم و شناختن تو چنان كه حق شناختن است كه بر بندگان واجب است ، آنست « الصوفى ابن الوقت » ، و چون آن وقت به غايت عزيز است و غنيمت ، و گزيده به تعجيل حق تعالى خوف و حزن ماضى و مستقبل را از ايشان برداشت تا داد آن وقت را كه « الوقت سيف قاطع » عبارتى از آنست ، بتواند داد . و شيخ جنيد قدس سره از اينجا گفته است كه :\r\nهر نفسى كه فوت شود ، امكان نيست كه هرگز آن را قضا توان كرد ، از براى آنكه هر نفس را جداگانه حقست . اگر به قضاء مافات مشغول شوى ، اين نفس حالى را حق نتوان گذارد ، و فوت شود ، و باز در نفس ديگر قضاء بايد كرد و هرگز ادراك نفس گذشته دست ندهد . پس نفس حالى را غنيمت مىبايد شمرد و جهد كرد تا فوت نشود كه ادراك ممكن نيست .\r\n\r\n\r\n","description":"","footnote":"\r\n( 1 ) . قرآن سوره ( 41 ) آيهء 52\r\n","page_name":" 141 ","page_number":141},
  {"content":"\r\n\r\nو در مجلس ديگر در واقعت درويشان سخن مىراند . فرمود :\r\nبيشترى واقعات درويشان به نزديك من سخت مستنكرست ، اما چون مىشنوم كه درويشى واقعه نبشته است ، من استغفار مىكنم . و جرم آن بر خود مىبينم كه بنياد اين را سبب من بوده‌ام و آن آنچنان بود كه وقتى درويشان ما نيت خلوت كرده بودند و من نيز با ايشان موافقت كرده بودم و يكى را گفتم :\r\nچون ما سخنى نمىگوئيم تو واقعات درويشان را مىنويس تا من آن را جواب بنويسم ، و اتفاق چنان افتاد كه درويشان را در « 1 » خلوات واقعات بس عالى افتاد ، و چون خلوت تمام شد واقعات درويشان را و شرح آن را نوشته بودم و به بغداد به خدمت شيخ فرستادم و چون در وقت فرستادن نفس در خاطر رعنائى درآمد شيخ بيند كه درويشان ما را واقعه‌هاى عالى افتاده است ، به شومى اين خاطر و آن بدعت واقعه نبشتن در ميان درويشان افتاد ، درويشان شيخ ما قدس سره چون بديدند ، ايشان نيز واقعه نبشتن آغاز كردند و از واقعها كتابها ساختند . روزى در مستنصريهء بغداد بودم و شب آنجا بماندم و دانشمندى بزرگ آنجا بود ، شب به وثاق او رفتم و ساعتى نشسته بودم ، اين دانشمند با من مىگويد كه مرا مشكليست و مىخواهم كه از تو سؤال كنم .\r\nگفتم : بگو . - گفت : مرا اعتقادست كه اين طريق شما حق است و شيخ شما مرد بزرگيست . و اخى ابو بكر طوسى مرد عزيزيست ، اما ديدم كه كتاب در دست داشت و واقعات خود آنجا نبشته بود .\r\nاز جمله يك واقعه اين بود كه من مدرسهء مستنصريه را بخوردم ، اكنون اين چگونه باشد ؟ ! مدرسهء به اين بزرگى با چندين خلق كه در\r\n\r\n\r\n","description":"","footnote":"\r\n( 1 ) . در نسخه : ( دو ) است . قياسى نگاشته شد .\r\n","page_name":" 142 ","page_number":142},
  {"content":"\r\n\r\nاينجااند و هيچ نديدم كه كسى ما را بخورد و بلوع « 1 » كسى نشديم ، اين سخن او از كجا مىگويد ؟ ! ترا اين مشكل از براى ما حل مىبايد كرد .\r\nگفتم : عجب‌تر ازين سخن از براى تو گويم و تو از آن قياس كن ، روزى من در سمنان در خلوت نشسته بودم و غايت شدم ، مىبينم كه محمد دهستانى آمد و پردهء خلوت من برداشت و مىگويد : كه مصطفى صلى اللّه عليه و سلم مىآيد .\r\nگفتم : نيك باشد ، ناگاه مصطفى صلى اللّه عليه و سلم درآمد و سلام كرد ، من برخاستم و سلام كردم و اعزاز نمودم و بنشستم و آن حضرت در مقابلهء من بنشست و مرا مىگويد كه از من چيزى بخواه . و مرا رسم نبوده كه هرگز در غيب چيزى بخواهم ، چه معنى ذاكر آنست كه هيچ نمىخواهد جز خداى . من گفتم :\r\nيا رسول اللّه از تو چه چيز خواهم ، و ديگر بار فرمود كه از من چيزى بخواه . - گفتم :\r\nمبالغت مىفرمائى ، از تو مىخواهم كه ترا بخورم ، فرمود كه بخور .\r\nمن پيشتر آمدم و به خوردن او مشغول شدم و سر مبارك آن حضرت پيش گرفتم و به آسانى تا به زانو بخوردم . چون به زانوها رسيدم ، به غايت كار بر من دشوار شد و از زانو تا به پاى به دشوارى و زحمت بخوردم . چون از واقعه بازآمدم ، هم در آن ساعت مرا تجلى افتاد كه پيش از آن نيفتاده بود ، اكنون هيچ شك دارى كه مصطفى عليه الصلاة و السلام در مدينه خفته است و هيچكس او را نخورده است ؟ ! و من هيچ شك ندارم كه واقعه ديده‌ام ، درين چه مىگوئى ؟ !\r\nگفت : باطن من آرام گرفت . آنگاه گفتم : صورت مصطفى صلى اللّه عليه و سلم صورت سنت آن حضرتست و آنكه پاىهاى او دشوارتر\r\n\r\n\r\n","description":"","footnote":"\r\n( 1 ) . در نسخه : ( بلوغ ) - بلوع : ديگ فراخ‌شكم . فرهنگ نفيسى\r\n","page_name":" 143 ","page_number":143},
  {"content":"\r\n\r\nخورده شده است كه محل استقامت [ است 
  ] « 1 » . و هرچند سنت او به آسانى دست دهد ، اما استقامت درست او دشوار بود ، اما چون خورده شد ، عاقبت استقامت حاصل آيد ، و آنكه او مستنصريه را ديده است كه خورده آن صورت علم اوست كه به‌قدر استعداد چيزى برو روشن شود ، و چون مستصريه به خليفه تعلق دارد ، نشان آنست كه او را اين واقعه در غيب روح افتاده است و بعضى از بزرگان خود واقعاتى چند نبشته‌اند كه مبتديان را مطالعه آن « 2 » بس مضر باشد ، مثل شيخ محى الدين اعرابى كه گفته است :\r\n« رأيت ربى تبارك و تعالى على صورت الفرس » و جاى ديگر همو گفته كه :\r\n« رأيت ربى جالسا على كرسيه فسلم على فاجلسنى « 3 » على كرسيه و قام بين يدى و قال انت ربى و انا عبدك - . » و بزرگى گفته است كه :\r\n« انا اقل من ربى بسنتين » و ازين نوع سخنان را مىبينند مردمان و انكار مىكنند و محال مىپندارند و من مىدانم به يقين كه ايشان [ كه 
  ] « 4 » اينها را نبشته‌اند در واقعه ديده‌اند و اين عجب از سالك ! اما مىبايستى كه شرح آن نيز نبشتى تا خلق در تشويش نيفتادى ، و هم اين سخنان را از من بعضى سؤال كردند ، اما آنكه گفته كه : رأيت ربى على صورة الفرس ، چنانست كه حق تعالى را تجلياتست ، صورى بوده باشد و آن به آثار نسبت دارد ، و نورى و آن به افعال نسبت دارد ، و معنوى و آن به صفات تعلق دارد ، و ذوقى و آن به ذات تعلق دارد . و در تجليات صورى حق تعالى در صورت جميع اشياء بر بنده تجلى كند ، از مفردات عنصريات و از معادن و نبات ، حيوان و انسان ، چون در صور مواليد تجلى كند و آن تجلى از مرتبهء ديگر به مرتبهء ديگر\r\n\r\n\r\n","description":"","footnote":"\r\n( 1 ) . ما برافزوديم\r\n( 2 ) . نسخه : از ؛ قياسا برنگاشتيم .\r\n( 3 ) . نسخه : فاجلسى ؛ قياسا نگاشته آمد .\r\n( 4 ) . ما برافزوديم .\r\n","page_name":" 144 ","page_number":144},
  {"content":"\r\n\r\nخواهد پيوست . در افق مولود تجلى كند و بعد از آن به ديگر مولود ابتدا كند . همچنانكه هرگاه كه تجلى كند از معادن نبات خواهد پيوست و در صورت و جان كه افق معادن است تجلى كند ، و هرگاه كه از نبات حيوان خواهد پيوست ، در صورت نخل تجلى كند كه افق نباتاتست و هرگاه كه از نبات حيوان با انسان خواهند پيوست در صورت فرس كه افق حيوانست تجلى كند ، و بعد از آن در صورت انسان تجلى كند ، صورت بر افق انسان نباشد در صورت صاحب تجلى باشد و سالك را مذلت بدتر و باخطرتر ازين نباشد كه حق تعالى بر وى تجلى كند هم در صورت او ، چنان كه غير از خود كسى ديگر نه‌بيند ، و هرچند كه خود را بيند و كل موجودات مخاطر خود بيند ، و « سبحانى ما اعظم شأنى » ، و « انا الحق » ، و « ليس فى جبتى غير اللّه » « 1 » همه درين مقام‌اند و بيشترى اوليا را مزلة الاقدام در تجلى صورى بودى ، تا چنين جرأتها نموده‌اند ، و حكما را مزلة الاقدام در تجلى معنوى بوده كه روى از متابعت انبياء عليهم السلام گردانيده‌اند ، و هلاك شده . چون اوليا به بركت متابعت نبى صلواة اللّه عليه و سلم محفوظاند ، در حالت افاقه توبه كرده‌اند ، لا جرم حق تعالى ايشان را از مزلة الاقدام تجليات صورى و نورى و معنوى عبور داده است و به تشريف تجليات ذوقى رسانيده و از مزلة الاقدام برهانيده و سزاوار نعيم مقيم گردانيده و حكما چون خود را [ از 
  ] « 2 » انبياء مستغنى دانسته‌اند در آن ضلالت بمانده‌اند ، در عذاب جاودانى گرفتار شدند .\r\nاما آنكه گفت رأيت ربى جالسا على كرسيه . »\r\nاين خود واقعهء مبتديان سلوك باشد . چون سالكان به سلوك مشغول شوند و به خلاف نفس قدم « 3 » زدن آغاز كنند ، سلطان هوا كه بر\r\n\r\n\r\n","description":"","footnote":"\r\n( 1 ) . در نسخه ( هو اللّه ) آمده است .\r\n( 2 ) . ما برافزوديم .\r\n( 3 ) . در نسخه ( قديم ) قياسى نگاشته شد .\r\n","page_name":" 145 ","page_number":145},
  {"content":"\r\n\r\nكرسى خليفهء روح نشسته است دعوى خدائى آغاز كرده كه :\r\n « أَ فَرَأَيْتَ مَنِ اتَّخَذَ إِلهَهُ هَواهُ »  عبارتى از آنست بترسد و در وقت غلبهء روح بر هوا سالك بيند كه سلطان هوا از كرسى خلافت كه به غلبهء نفس به ظلم و تعدى از روح گرفته است فرود آيد ، و روح را بر جاى خود بنشاند و خود را در پيش او دست ديگر زند و در آن حال شيطان لعين على الدوام در كمين بندگان ، در تدبير و اضلال بندگان اين لفظ القا مىكند كه « انت ربى و انا عبدك » تا مگر شبهه در دل سالك اندازد ، اما چون سالك را مرشد مكمل باشد ، كيد شيطان زيان نكند ؛ و اين واقعه او را در ابتداء سلوك افتاده . اما آنكه گفته « انا اقل من ربى بسنتين » از آن سنتين مرتبتين خواسته است چه هرچه هست و نام وجود دارد از چهار مرتبه بيرون نيست ، يا ذات حق است ، يا افعال حق است ، چون او را بر حقيقت اين معانى اطلاع افتاده است و خود را در مرتبهء « 1 » اثر ديد ميان خود و حق دو مرتبه پيش رفته افعال و صفات . و چون خود را به دو مرتبه از ذات دور ديده اين « 2 » عبارت به زبان آورد . و اينچنين كلمات از بزرگان جز در حالت سكر در وجود نيايد ، پس اگر مستى در حالت مستى عبارتى را بگرداند و مرتبتين راستين گويد ، چون هشيار گردد و استغفار كند حق تعالى به كرم بىنهايت خود آن جرأت را از وى درگذراند .\r\nو در مجلس ديگر فرمود كه عجب حالتيست اين پادشاهان را كه به هيچ مىنازند و كرّوفر عظمتى را از خود بنياد نهاده‌اند ، با آنكه شهرى و اقليمى را به تغلب گرفته‌اند ، چندان اظهار نخوت و عظمت\r\n\r\n\r\n","description":"","footnote":"\r\n( 1 ) . در نسخه : ( درتبهء ) قياسى نگاشته شد .\r\n( 2 ) . در نسخه ( ديده‌تن ) قياسى نگاشته شد .\r\n","page_name":" 146 ","page_number":146},
  {"content":"\r\n\r\nمىكنند كه قياس نتوان كرد و بيچارگان نمىدانند كه بزرگى ملك خداى راست ، وسعت ملك دل بندگان او را نمىانديشند كه كرهء خاك كه نود و اند هزار فرسنگ است و ربع مسكون كه بيست و چهار هزار فرسنگ است و درين بيست و چهار هزار فرسنگ پيداست كه چه معمور است و از عمر آن پيداست كه هر پادشاهى را چند ملك است و اين كرهء خاك كه نود و اند هزار فرسنگ است ، افلاك را خود بگذار و جرم آفتاب كه در فلك‌ند قرصى بيش نمىنمايد ، سيصد و شصت و چند كرهء خاك است ، به بزرگى قياس كن كه ملك او چند باشد ؟ ! و باز ملك او با شش ملك ديگر در جنب فلك ثابتات كه سماء ذات بروج است همچو گوئيست در صحرائى و فلك ثابتات همچو خشخاش است در دريايى و كرسى و مادونه در جنب عرش همچو حلقه‌ايست در بيابانى افتاده ، چنان كه رسول صلى اللّه عليه و سلم ذكر فرموده و اين همه كه ذكر رفت وقت باشد كه بندگان خداى تعالى مشاهده كنند كه در جنب دل او كمتر از دانهء خشخاش كه در بيابانى افتاده باشد بلكه خردتر ، چه دانهء خشخاش در آن بيابان [ همه 
  ] « 1 » چيز خود فرو گرفته باشد و اين همه در صحراى دل بندهء مؤمن . و هيچ چيزى را به خود چيزى مشغول نكنند « 2 » و فرو نگيرد  « فَتَبارَكَ اللَّهُ أَحْسَنُ الْخالِقِينَ  « 3 » و اين‌چنين دل همه راست و حق تعالى اين وسعت را در همه دلها تعبيه كرده است ، اما بعضى جهد كردند و در آن صحرا بگشادند و بعضى از آن غافل بماندند و حجاب بر حجاب بيفزود تا چنان شد كه نمىدانند كه « 4 » از دل ايشان هيچ راهى به جائى ديگر هست يا نه ، آخر غيب و شهادت به بدن او مىرسد از غيب مىرسد ، هيچ نمىگويد كه\r\n\r\n\r\n","description":"","footnote":"\r\n( 1 ) . ما برافزوديم .\r\n( 2 ) . نسخه بكنند ؛ قياسا برنگاشتيم .\r\n( 3 ) . قرآن سورهء المؤمنون ( 23 ) آيهء 14\r\n( 4 ) . در نسخه : نمىداند ؛ قياسا برنگاشتيم .\r\n","page_name":" 147 ","page_number":147},
  {"content":"\r\n\r\nاين را راهى باشد و واسطه‌يى ميان اين هر دو عالم طلب كنم كه راه كجاست و اين آفتاب از كدام روزن مىتابد ؟ ! و حق تعالى در هر جائى بىمثال محسوس بر من روشن مىگرداند ، مثال اين غفلت خلق از عالم غيب بر من چنين روشن شد كه حق تعالى اين قالب انسان را بر مثال حوضى آفريده است و در زير اين حوض چشمه‌يى از غيب گشاده و دل هر چشمه اوست و ازين حوض پنج جوى بيرون برده به عالم شهادت كه آن آب را بيرون مىراند و منفعت آن به عالم شهادت مىرسانند ، اكنون جماعتى كه اين آب را گم كرده‌اند « 1 » و درين پنج جوى جارى نتوانستند كرد از آن بود كه سنت الهى چنان رفته بود كه كمال به تدريج حاصل شود و در هر تركيبى يا مخلوقى كه به سبب بيشتر بود دستكارى قدرت در آن به تدريج‌تر باشد ، آن تركيب مجموع را كاملتر گردد . پس خواست كه از غيب و شهادت مجموعه‌يى تركيب كند ، طلسمى بر هم بندد كه هرچه در غيب و شهادت آفريده است به هم پيوندد و درين تركيب توانى و قوّتى و كمالى پيدا شود كه پيش از آن هر يك را على الانفراد آن حاصل نبوده باشد و مطلوب آنكه او را تقدّس از اجمال و تفصيل بشناسد . چه ساكنان عالم غيب را كه ادراك خاصهء ايشانست معرفت اجمالى بود .\r\nو اما تفصيلى نه للطافتهم و مركبات عالم شهادت نه اجمال و نه تفصيلى لكثافتهم . پس حق تعالى اين لطيف و كثيف را در بدن انسان جمع كرد و نورى از نور الهى درين مجموعه تعبيه كرد تا به مدد آن نور اين مجموعه به خود فرو بيند و جملهء مخلوقات را مشاهده كند و خالق همه را از راه تفصيل « 2 » بشناسد ، چه از راه اجمال خود « 3 »\r\n\r\n\r\n","description":"","footnote":"\r\n( 1 ) . در نسخه : ( جماعتى كه اين آب را كه اين آب كم كرده‌اند ) قياسى نگاشته شد .\r\n( 2 ) . در نسخه : ( تفضل ) .\r\n( 3 ) . در نسخه ( جمال ) .\r\n","page_name":" 148 ","page_number":148},
  {"content":"\r\n\r\nمىدانست ، پيش از تركيب از راه تفصيل « 1 » نيز بداند ، و مقصود آنكه تركيب را چون به اسباب مىخواست كه كمال پذيرد ، يعنى آن حوض تمام ساخته چنانچه آن آب چشمه را تواند نگاه داشت و به تدريج از راه آن پنج جوى بيرون برد و بر عالم شهادت قسمت كرد و آبا و امهات را بر مثال كاركنان و بنايان در كار كرد و به عمارت و مشتهيّات عالم شهادت را چون گل و خشت به دست بنايان داد ، و قوت و طبيعتى آلات و دست‌افزار ايشان گردانيد ، پس چون به عمارت حوض مشغول شدند ، يعنى به پروردن طفل ، و ساكن‌ساكن چون عمارت مىكردند خاك و سنگ و خشت شهوات و لقمات درين چشمه مىافتاد و آب اين را بر و انباشته مىشد ، اين چشمه انباشته شده بود . چون حوض تمام گشت و بنايان هر يك به كار خود رفتند ، صاحب اين حوض كه حقيقت انسان است دانست كه اين حوض را از براى آب ساخته‌اند و در پى آن افتاد كه آب اين حوض را كجا پيدا كند ، اينجا شيطان همچو دشمنى پنهانى پيدا شد و نفس به نادانى با او در رأى زدن آمد كه اين حوض را آب ازين جويها درمىبايد آورد كه ساخته‌اند و آبگيرها و غديرها ، شهوات كه در عالم شهوات خود سر به اين جويها دردادند و آن را جذب منفعت نام كردند و حوض را پرآب ساختند و چندان‌كه آب بيشتر مىآمد حوض انباشته‌تر مىشد تا چنان شد كه چشم صاحب حوض تمام بسته گشت و او را گمان افتاد كه اين آب بر دوام خواهد بود و اين حوض را جهت اين آب ساخته‌اند ، و همه روز در آن مىكوشد كه اين آب را زيادت‌تر كند و اين جويها پرآب‌تر شود و هر كه را از آن چشمهء اصلى كه آب زندگانى از آنجا توان خورد ياد نمىآيد و همچنين بدين عمارت واژگونه مشغول شده است ، و چون اين آب سرچشمه ندارد و عارضى است\r\n\r\n\r\n","description":"","footnote":"\r\n( 1 ) . در نسخه : تفضل .\r\n","page_name":" 149 ","page_number":149},
  {"content":"\r\n\r\nو بىاصل ، ناگاه اين آب در بند آيد و حوض خشك گردد و خراب بماند ، و از تشنگى آتش در نهاد او افتد و ابد الاباد مىسوزد ، تا جماعتى ديگر كه مقصود ازين طلسمات ايشانند .\r\nچون حوض تمام شود و بنايان و كارگران متفرق شوند ، صاحب حوض انديشه كند به القاء شيطان و مكر نفس التفات بكند و با خود گويد كه :\r\nبه خود آغاز نتوان كرد تخريج آب حوض را كه نمىدانم كه بينم تا كسانى كه مثل اين حوض دارند آب حوض را از كدام طرف مىآورند كه منفعت آن بيشتر است ، و اصل‌تر ، من نيز متابعت ايشان كنم تا نبايد كه در غلط افتم و اين عمارت بىمنفعت شود .\r\nپس در طلب افتد تا استاد بيارد كه اول او را خبر كند كه آب اين حوض هم ازين حوض پر گردد و اينجا چشمه بوده است كه انباشته شده است و اينكه در طلب آن آب هستى آن آب است كه در تو مانده و جنس خود طلب مىكند و اين مانند يار نيكست كه در اول مصاحب افتد ، بعد از آن طالب در تدبير پيدا كردن آب ازو پرسيدن گيرد تا او تقرير كند كه گشادن اين چشمه را آلتهاست و مثل ما و از جنس ما يكى بوده است كه استاد اين كار بوده است و همه چشمه‌ها « 1 » و حوضها آب از چشمهء حوض او برند و او در تدبير گشادن اين چشمه چنين فرموده و هر كس كه متابعت او مىكند عاقبت اين چشمه را مىگشايد و برخوردارى مىيابد و هر كسى كه سخن او نمىشنود و متابعت او نمىكند ممكن نيست كه هرگز ازين چشمه برخوردارى يابد ، پس او را سر به كوى شريعت مىبايد برد ، متابعت سيد عالم را صلى اللّه عليه و سلم بر دل شيرين گرداند ، و چون قدم بر متابعت ثابت دارد ، ساكن‌ساكن چندان كه بيشتر سعى مىكند و خاك و\r\n\r\n\r\n","description":"","footnote":"\r\n( 1 ) . در نسخه ( چشمه‌هاى ) آمده است .\r\n","page_name":" 150 ","page_number":150},
  {"content":"\r\n\r\nخاشاك برمىروبد ذوق آن آب زياده مىشود ، اما مادام كه كسى را نيابد كه آن كس حوض خود را پاك كرده باشد و سرچشمه گشاده و راه چشمهء خود به چشمهء اصلى پيوسته كه آن چشمه حوض صاحب شريعتست . و بر پاك كردن حوض و گشادن چشمه و پركردن حوض و گشادن چشمه و بيرون بردن آب از آن پنج جوى و قسمت كردن نهر ، استاد و مجرب شده آن چشمه [ را 
  ] « 1 » راه نتواند كه بگشايد و اگر گاه‌گاه خاكى از سرچشمه دور شود باز از آن جويها سيل درآيد و انباشته گرداند ، چون طالب « 2 » داند كه به خود اين كار نمىتواند كرد ، باز در طلب افتد تا ناگاه نور ارادت و عنايت در باطن او شعله بزند و بدان يكى را از استادان مجرب بشناسد و دامن او بگيرد و هرچه خود مىدانسته و مىكرده باشد در باقى كند ، تا آن استاد آستين قسمت باز نوردد و نخست راه آن پنج جوى را به سيلاب در حوض مىآرد ، به تدريج در بند كند و آن بيش باز نگذارد . زمين حوض نرم و تر مىدارد تا كار كردن ميسر شود ، چون از بيرون سيل نيايد و خاك درنياورد اين استاد تيشهء ذكر به دست طالب دهد و او را نشان دهد كه سرچشمه كجاست ، و چگونه تيشه مىبايد زد تا از كنار حوض خاك درنريزد و اگر خاك بريزد در حال آن را برمىدارد و آن راه‌گذر را در بند مىكند و تيشه هم در آن موضع مىزند كه استاد نشان داده تا به اندك وقتى سرچشمه بگشايد و آب حيات سر بر زدن گيرد و طالب از آن آب بخورد ، تيشه‌زدن و كار كردن بر وى آسان گردد ، پس همچنان در خدمت استاد مىباشد تا آنگاه كه حوض پاك و پرآب گردد و راه چشمهء او به چشمهء استاد كه آن را به سرچشمهء اصل راهست راه شود ، آنگاه تواند كه هر كجا باشد از چشمهء استاد و سرچشمهء اصلى به واسطهء چشمهء استاد آب مىبرد و بدان پنج جوى بر عالم شهادت\r\n\r\n\r\n","description":"","footnote":"\r\n( 1 ) . ما برافزوديم .\r\n( 2 ) . در نسخه ( طلب ) .\r\n","page_name":" 151 ","page_number":151},
  {"content":"\r\n\r\nقسمت مىكند و مقصود از عالم و آفرينش او اين معنى است و قالب انسان و پنج حس او براى آنست كه همچنين ذكر رفته باشد تا پرمنفعت بود ، واگرنه پيداست كه آب باژگونه چند قوّت و تا كى روان باشد .\r\nدرويشى سؤال كرد كه هرگز هيچ ولى به مرتبه‌يى رسيده كه از نبى مستغنى باشد ؟\r\nشيخ قدس سره فرمود كه معاذ اللّه از شيخ خود نيز بايد كه مستغنى نداند خود را ، زيرا كه اگر شيطان رخنه‌يى ميان او و شيخ پيدا كند زود باشد كه خلل « 1 » آن به دين برسد و از نور نبوت نيز محجوب بماند و سالك را چيزها نموده آيد ، كه او را گمان افتد كه از شيخ بىنيازست و از نبى مستغنى گشت . اما سالك بايد كه بداند كه آن از طريق ابتلا باشد يا مكر شيطان نعوذ باللّه و با آن التفات نكند و يقين داند كه درين راه هيچ مقامى نيست كه در آن مقام از ولى و از نبى مستغنى باشد ، چون سالك ادب نگاه دارد با روح شيخ و نبى رود و بود كه از آن ابتلا خلاص يابد و بداند كه آن غرور بوده است ، چه اين ضعيف را مدتى با روح مطهر خواجهء عالم صلى اللّه عليه و سلم حالى افتاده بود كه از آن حال هيچ نمىتوانم گفت . تا واقعهء آخرين كه از آن ورطه خلاص خواستم يافت آن بود كه مقام عالى بود و مىديدم مانند مسجد جامع و منبر سخت بزرگ و باابهت نهاده بود ، و من مأمور بودم بدانكه بدين منبر وعظ بروم « 2 » ، چون پاى بر منبر نهادم ، جمله اهل آسمانها و زمين فرياد برآوردند كه : خداوندا روا مدار كه كسى قايم مقام مصطفى صلى اللّه عليه و سلم بنشيند و بعد ازو مرتبهء او يابد ، چنان بلند مىگفتند كه\r\n\r\n\r\n","description":"","footnote":"\r\n( 1 ) . در نسخه ( خللى ) آمده است .\r\n( 2 ) . در نسخه ( برويم ) .\r\n","page_name":" 152 ","page_number":152},
  {"content":"\r\n\r\nهمه عالم پرآواز ايشان بود و همه توجه به من كردند و بر ضد من اين مناجات مىكردند ، چون من به جايى كه موضع نشستن است بر منبر بنشستم و هر دو بازوى منبر بر دو دست بگرفتم ، هر بار كه خلايق اين فرياد مىكردند و من به آواز بلند مىگفتم كه لا إله الا اللّه و آواز بر همه فايق مىگشت . ناگاه منبر در حركت آمد و غلغله ازين آواز در عالم ملكوت افتاده بود و منبر از ديوار جدا مىشد و دور مىگشت و ترس در من از برگشتن منبر پديد مىآمد . اما همچنان به تكلف لا إله الا اللّه مىگفتم ، ساكن‌تر از اول . تا آنگاه كه منبر به يكبارگى دور گشت و من بر زمين افتادم و منبر بر سينهء من افتاد و هيبتى و خوفى در من پيدا شد كه شرح آن نتوان داد و در اين حالت آن ذكر لا إله الا اللّه گفتن به صلوات مصطفى عليه السلام و الصلاة مبدل گشت و چون صلوات بر زبان من جارى شد خود را ديدم نشسته و هر دو پايهء منبر كه در پيش پايهء اولين مىباشد در دو دست گرفته و باقى منبر هيچ پيدا نيست و با خود مىگويم كه منبر كجاست ؟ كسى مىگويد كه مپرس كه منبر اندرون تو رفت . من از اين هيبت ، از واقعه بازآمدم و همچنان صلوات بر زبان من جارى بود و باز غايب شدم و كسى ديدم كه بيامد و شاخى از درخت انار تر در دست داشت و كارد تيزى در ديگر دست و بىمحابا پيش آمد و آن كارد تيز بزد و سينهء من بشكافت و آن شاخ انار را در اندرون من بنهاد و دست بر آن فرود آورد بر سينهء من درست شد . گفتم : تو كيستى ، و اين چه بود كه كردى ؟ ! - گفت : اين شاخ نور نبوت بود كه شجرهء آن بر سينه تو وصل 
  ] « 1 » كرديم . باز از غيب بازآمدم و به ذكر مشغول شدم ، و باز غايب شدم و مىبينم كه از باطن شاخ درختى سر به عيوق برآورده چنان كه هيچ درختى از آن بزرگتر نديده\r\n\r\n\r\n","description":"","footnote":"\r\n( 1 ) . در اثر سياه شدن داخل قلاب در نسخهء اصلى خوانده نمىشود به حدس و قياس برنگاشته شد .\r\n","page_name":" 153 ","page_number":153},
  {"content":"\r\n\r\nبودم و بر سر شاخ آن درخت سه انار بار آورده هر يك سبويى ، گفتم :\r\nاين چيست ؟ - گفتند : بخور اين انارها را . - من دست دراز كردم و هر سه انار را فرود آوردم و بخوردم ، چون انارها « 1 » خورده شد ، باطن خود را از محبت مصطفى صلى اللّه عليه و سلم چنان پريافتم كه هم در غيب گوشهء مصلى خود را برداشته بودم و به اشتياق خاك مدينه به دندان همىكندم و بعد از آن از آن ورطه خلاص يافتم به فضل اللّه تعالى .\r\nديگر فرمود كه شيخ سعد الدين حموى در معانى حروف گفته است كه : ولايت از نبوت بالاترست و او از اينجا در اين غلط افتاده است كه مىگويد : و او ولايت قايم به الف الوهيت است و نور نبوت هم قايم به ( واو ) و ( لام ) است . پس واو ولايت به حضرت الوهيت اقرب بود از نون نبوت . و چون اقرب بود افضل باشد و حق تعالى در هرچه آفريده است در آن معنى است مطابق واقع . پس اصل كلام كه حروف مقطعات است هر آينه مطابق واقع باشد و معنى اين ( واو ) و ( نون ) اينست كه تقرير رفت . پس بايد كه مطابق اين باشد كه ولايت از نبوت افضل است . من مىگويم : راست است كه هرچه هست آن را معنى حقيقى مطابق واقع است ، اما مىبايد كه معنى آن را مطابق واقع دريابند و بيان توانند كرد . معنى واو و نون چنين نيست كه تو بيان مىكنى ، آن واو كه قايم به الف الوهيت است ، واو ولايت نيست و آن واو مفتوح است و فرق است ميان واو مفتوح و واو مكسور و واو مفتوح [ از 
  ] « 2 » آنست [ كه 
  ] « 2 » به الف الوهيت قائل است و نبى استفاضت\r\n\r\n\r\n","description":"","footnote":"\r\n( 1 ) . در نسخه : ( انارها را ) قياسا برنگاشته شد .\r\n( 2 ) . ما برافزوديم .\r\n","page_name":" 154 ","page_number":154},
  {"content":"\r\n\r\nبه واو مفتوح مىكند و افاضت به واو مكسور . و چون ولى از افاضت او بهره‌مند شد ، او را از ولايت مسكور الواو حاصل آمده ، چه هرگز نبى بىولايت نبوده است و ولى بىنبوت بسيار بوده است . و نون نبوت به واو ولايت او قايم است ، و واو ولايت او از الف الوهيت بىواسطه فيض مىرساند « 4 » و به نور نبوت كه قايم به واو ولايت است خلق را ابنا مىكند . و هرگاه كه يكى از متابعان او در متابعت چندان قدم زند كه از آن واو كه در نون نبوت اوست كه قائم است آن نون به واو ولايت كه آن واو به الف الوهيت قايم است ، بىواسطه فيض تواند گرفت ؛ او را در مرتبهء ولايت جاى دهند ، و به اعتبار آنكه از واو نور نبوت بهره يافت ، بلاواسطه ولى گويندش . پس چون ترا روشن شد كه ولى به چند مرتبه فروترست از نبى ، اينجا مىبايد كه گمان نبرى كه بدان سبب كه واو ولايت نبى به الف الوهيت قايم است كه ولايت نبى از نبوت فاضلتر باشد ، بدان‌كه ولايت در نبى به مثابهء قوت طفوليت است و قوت نبوت به مثابهء بالغيت . چون ولايت به كمال رسيد ابتداء بالغيت شد و قدم در مرتبهء بلوغ نهاد و نبى شد همان ولايتست كه به كمال رسيده و او را قوت نبوت حاصل آمده است . و ولايت نبى شخصى ديگر است ، و نبوت او ديگر ، تا از هم جدا باشد .\r\nمثال خمير كه پخته نشده است هيچ كس آن را نان مىگويد ؟ نى ، و چون پخت هيچ كس نان را خمير نگويد و هيچ عاقل نگويد كه خمير از نان بهترست . مثال ديگر نمىبينى كه مريد مادام كه « 5 » به كمال نرسيده و به خدمت شيخ مشغول است ، شب و روز به صورت پيش شيخ حاضر است . و روز باشد كه ده نوبت شيخ را بيند و در وقت وضو ساختن محرم باشد و به خلوت خانه درآيد و به خدمت‌هاى خاص قيام نمايد ، اما قوت معتوبش چندان نباشد كه اگر در ميان او و\r\n\r\n\r\n","description":"","footnote":"\r\n( 4 ) . در نسخه ( مىرسانند ) .\r\n( 5 ) . نسخه كه مادام ؛ قياسا برنگاشتيم .\r\n","page_name":" 155 ","page_number":155},
  {"content":"\r\n\r\nشيخ او ديوارى حجاب باشد و او را مشكلى افتد از شيخ بتواند پرسيد . و حل آن كردن ، همچنين باشد تا آنگاه كه قوت باطن او به كمال رسد . و تواند كه از ولايت باطن شيخ هرجا كه باشد از وى فايده گيرد و آن فايده به خلق رسد . شيخ او را فرمايد به فلان شهر رو و خلق را ارشاد كن . او به حكم شيخ برود و به ارشاد مشغول شود . و مريدى ديگر بنوى آمده باشد به جاى او بايستد و كمر « 1 » خدمت برميان بندد .\r\nهيچ عاقل اين نگويد كه مريد نو از آن مريد كه به ارشاد مشغول شده عالىترست . تا آن وقت كه آن مريد خدمت مىكرد به سبب آنكه همه روز به خدمت شيخ مشغول مىشد . « 2 » احوال او بهتر بود از آن‌كه اين ساعت به ارشاد خلق مشغول است . نى ، بلكه آن وقت باطن او چنان بىقوت بود كه اگر با غير شيخ سخن مىگفت مشغول مىشد و از خدمت شيخ و از لذت وصال او محروم مىماند . لاجرم به تكلف حاضر مىبايست بود به صورت ، تا از مشاهدهء شيخ لذت يابد و چون او را قوتى حاصل آيد كه على الدوام هرجا كه هست در حضور شيخ است و لذت مشاهده را بر دوام فايده مىيابد و به هر شغلى و به هر خلقى كه مشغول مىشود از قوت شيخ و لذت وصال او محروم نمىشود . و هر مشكلى كه مىافتد ، هرجا كه هست از شيخ مىپرسد كه در آن وقت اول شيخ كه به خلوت بودى ، يا به جايى مشغول بودى كه او را نتوانستى ديد ، پس آنچه پيش داشت به كمال‌تر دارد و زيادت از اينها به فرمان شيخ ازو شغل ديگر نيز مىآيد و خلايق ديگر را دعوت به حق مىكند و در راه شيخ خود مىآرد . چگونه او بهتر و حال او عالىتر نباشد ؟ !\r\n\r\n\r\n","description":"","footnote":"\r\n( 1 ) . نسخه و كمر ؛ قياسا برنگاشتيم .\r\n( 2 ) . در نسخه كلمه‌يى افتادگى دارد .\r\n","page_name":" 156 ","page_number":156},
  {"content":"\r\n\r\nعوام و اهل ظاهر دانند كه مرتبهء فراشى از مرتبهء وزارت عالىتر نبود ، و اين همه مثال در محسوس از آن تقرير مىرود تا اين شبهه كه جماعتى به نادانى در ميان خلق‌اند انداخته‌اند برخيزد ، و اگر كسى برين مثال اعتراض كند كه مريد را هرچند مراتب حاصل شد اگر با وجود آن همه در حضور شيخ باشد و از نعمت ظاهر وصال نيز تمتع گيرد بهتر باشد ، جواب آنست كه ما اين مثال شيخ و مريد ، از جهت تفهيم تو مىگوئيم ، و الا آنجا كه نبى است و حضرت مولى قرب و بعد صورتى نبوده است كه به فراق مبدل شود ، به سبب تبديل مكان . و هيچ‌كس نگويد كه : حق تعالى به غار كوه حراء نزديكتر باشد كه به مسجد مدينه ؟ ! آنكه حكيم ترمدى و جماعتى از مغاربه گفته‌اند كه :\r\n« بدايت « 1 » الاوليا نهايت الانبيا . » روزى در خدمت شيخ بوديم قدس اللّه سره در بغداد . فرمود كه : آنكه جماعتى گفته‌اند : « بداية الاوليا نهاية الانبيا » . آن را عذرى هست و ايشان ازين سخن اين خواسته‌اند كه : « بداية الاوليا نهاية الانبيا فى الشريعة ، و نهاية الاوليا بداية الانبيا فى الطريقة » ، راست است . چون انتها و كمال شريعت در آخر كار نبى تمام شد كه :  « الْيَوْمَ أَكْمَلْتُ لَكُمْ دِينَكُمْ »  « 2 » ، و ولى تا شريعت به كمال فرا نگيرد قدم در ولايت نتواند نهاد ، پس آنچه نبى را در شرايع به انتهاى كار باشد ولى را به ابتدا باشد ، از براى آنكه اگر كسى بر آن احكامى كه در مكه نازل شد سلوك كند و به احكامى كه در مدينه به آخر عمر پيغامبر عليه الصلواة و السلام نازل شده التفات ننمايد ، هرگز به ولايت نرسد . بلكه انكار كند كافر گردد . پس ابتداء ولايت آنست كه همه شرايع به كمال قبول كند و متابعت نمايد . اما در طريقت ما آنست كه هرچند ولى سعى كند و رتبهء او عالى شود روح او را آن نوع معراجى كه جسم نبى را بوده زيادت نبود . و محال بود كه شود ، على قدر\r\n\r\n\r\n","description":"","footnote":"\r\n( 1 ) . در نسخه ( بهدايت )\r\n( 2 ) . قرآن سورهء 5 ( المائده ) آيه 3\r\n","page_name":" 157 ","page_number":157},
  {"content":"\r\n\r\nاستعداده الفطرى . پس چون در انتهاء ولايت روح ولى مشابهت مىيابد به جسم نبى در طريقت ، « نهاية الاولياء بداية الانبيا » . باشد ، و در مثال ديگر آنكه شيخ محى الدين اعرابى گفته كه : مشاهدهء خاتم الاوليا كه خواهد به خاتم النبيين همچو اوانى زرين يا سيمين است . ولايت ، را او « 1 » به زر تشبيه كرده و نبوت را به نقره ، هم ازين قبيل است كه خلق معنى آن نمىدانند و مىپندارند كه او ولى را از نبى فاضلتر دانسته ، نى . بلكه هر قومى را اصطلاحى است به قدر ادراك خود ، هر كس بر چيزى حكم مىكند . اهل ظاهر را كه نظر به ظاهر اشياء مىبينند كه از مثقالى زرهشت مثقال نقره حاصل مىشود ، حكم مىكنند كه زر بهترست . باز اهل معنى كه نظر از زيادتى زر و كمى نقره برداشته‌اند ، به حقيقت درمىنگرند ، جوهر نقره را صلب‌تر و صاف‌تر مىبينند . ايشان را از معامله صراف بازار در آن حال ياد نمىآيد و تشبيه برحسب ادراك خود مىكنند ، او نيز تشبيه بدين معنى كرده است . و گرنه هيچ عاقل ولى را كه هرچه دارد به بركت متابعت نبى دارد ، ذكر متابعت نمىماند ، بلكه عدو مىگردد ، چون از نبى فاضلتر گويد . و بسيار چيز باشد كه به نزديك خلق از چيزى ديگر شريف‌تر بود ، اما اهل حق [ كه 
  ] « 2 » در حقيقت ايشان را نظر است بر حقيقت اشيا ، و آنچه نيز در خلق احسن است به نزد ايشان اخص باشد . و نمىبينى كه حجر اسود از تاج ياقوت احمر پادشاهان فاضلترست ، و تو به جز سنگ‌پارهء سياه ديگر نمىبينى . اما ايشان كه مىبينند درين صورت انكار نمىتوانند .\r\nديگر از الياس و خضر عليه السلام حكايتى مىفرمود و آن\r\n\r\n\r\n","description":"","footnote":"\r\n( 1 ) . در نسخه ( ولايت او )\r\n( 2 ) . ما برافزوديم\r\n","page_name":" 158 ","page_number":158},
  {"content":"\r\n\r\nحديث را كه در صلات از خضر روايت كرده و در عروه « 1 » نبشته به تجديد روايت مىكرد و مىفرمود كه : از خواجهء خضر سؤال نمىبايد كرد ، اگر كنند جواب نگويد ، الا به امر حق و از اينجا به حكايت قطب ابدال و طبقات او و قطب ارشاد و طبقات او رفت . و فرمود كه : ولايت قطب ابدال تعلق به قمر دارد و اعداد ايشان موافق اعداد روزهاى سال قمرى است ، و آن كسب خاصهء قطب است ، و ولايت قطب ارشاد تعلق به آفتاب دارد و اعداد ايشان تعلق به اعداد روزهاى شمسى دارد ، و اين كسب خاصهء قطب است . نمىبينى كه هيچ ستاره را نام مصغر نيست الّا قطبين « 2 » را جدى و سهيل .\r\nديگر فرمود ، چون اين ضعيف پرسيد از مخدوم شيخ قدس سره اين فايده فرموده بود ، پيش از حضور اين ضعيف از تقرير اخى على دهستانى نبشته شد كه گفت : شيخ قدس سره مىفرمود كه : اين كه هشت صفت ذات « 3 » حق را اثبات مىكنم و در عروه اين هشت را بيش ذكر نكرديم ، تا شما را گمان نيفتد كه همين هشت صفت « 4 » بيش نيست بلكه اسماء حق جل جلاله و صفات و اخلاق ذاتى و فعلى او منحصر نيست . بعضى را كه او ذكر فرموده تعالى و تقدس دانسته‌ايم ، بعضى را كه رسول خداى صلى اللّه عليه و سلم بيان كرده شنيده‌ايم ، اما صدهزار اسم و صفت باشد كه رسول عليه الصلاة و السلام دانسته باشد و بيان نكرده باشد ، و باز صد هزار ديگر باشد كه حق عز اسمه رسول را صلوات اللّه عليه از آن خبر نكرده باشد . آنچه مصلحت خلق\r\n\r\n\r\n","description":"","footnote":"\r\n( 1 ) . العروة لاهل الخلوة و الجلوة . نام كتابى از شيخ علاء الدوله سمنانى است .\r\n( 2 ) . در نسخه ( مصفر الاقطبتين )\r\n( 3 ) . در نسخه ( ذاتى ) است .\r\n( 4 ) . در نسخه ( صفاتى ) است .\r\n","page_name":" 159 ","page_number":159},
  {"content":"\r\n\r\nاست ظاهر كرده ، اما اين هشت صفت كه بيان كرده بدان سبب است كه لا محالته اين هشت تا نباشد ، ذات را اثبات كمال نتوان كرد و ايجاد ممكن باشد ، واگرنه اسماء ديگر چون عظيم و كبير و صمد و قديم كه بعضى دال است بر اخلا و بعضى بر صفات مرذات حق تعالى ، و تقدس را اسامى بايد دانست كه آخر صفتى كه مر ذات را اثبات مىكنم حكمت است و آن در صفات ذات همچون علت غايى است در اشيا به نسبت . اما بعد از حضور اين ضعيف خادم پيش آمد و سلام كرد و سخن لقمه خوردن و رياضت درافتاد و شيخ قدس اللّه روحه فرمود كه : من از رياضت كه در ابتدا مىكشيدم به اكنون هيچ تعلق ندارد آنگاه هنوز در قبا بودم و ملازم ارغون بودم اگر روزه مىداشتم چون ايشان را خبر مىشد كه من به روزه‌ام به زور لقمه در دهان من مىنهادند و بيم آن بود كه به رغم من شراب در حلق من ريزند ، مصلحت چنان ديدم كه روزه ندارم . اما تا ضرورت نشود چيزى نخورم و در وقت ضرورت زياده از بيست لقمه نخورم و با خود قرار كرده‌ام به مراد نفس چيزى نخورم مگر كه حق تعالى چيزى برساند كه ناگزير باشد بخورم يك بار اتفاق افتاد كه مدتى چيزى نخورده بودم و كسى به آن حال نمىافتاد و متعلقان مىپنداشتند كه من در اردو چيزى خورده‌ام و مرا مىپنداشتند كه من در وثاق چيزى مىخورم . تا شبى گرسنه بودم و از در كرياس ارغون بيرون آمدم و در تاريكى چيزى سياه مىبينم كه افتاده برداشتم و در كيسه نهادم ، مىبينم كه پارچه‌اى كماچ « 1 » سوخته است . در وثاق رفتم . در آن وقت دانشمندى مصاحب من بود و با من نيك گستاخ بود ، چون چراغ برداشتند من به جاى خواب رفتم و آن دانشمند « 2 » نيز به جاى خواب خود رفت و بخفت . من نيز آن نان\r\n\r\n\r\n","description":"","footnote":"\r\n( 1 ) . بدين ترتيب نان كماچ كه هم‌اكنون در سمنان متداول است از قرنها پيش سابقه داشته .\r\n( 2 ) . در نسخه : ( دانشمندى )\r\n","page_name":" 160 ","page_number":160},
  {"content":"\r\n\r\nسوخته بيرون آوردم و ساكن مىخوردم و آن دانشمند آواز دندان من مىشنيد و گفت پاره‌يى ازين نبات كه مىخورى به من ده . گفتم :\r\nنمىدهم ، و هرچند مبالغت مىكرد نمىدادم ، تا او برخاست به رسم مزاح و بيامد و دست من بگرفت تا از من بستاند . بعد از آن ديد كه چراغ بياوردند و بديد و بدانست كه حال چيست گريه بر وى افتاد و ازين نسق رياضت كه در ابتدا مىكرديم بسيارست و ديگر آنكه بعد از آمدن سمنان ، مرا پسرى بود نوح‌نام چهار ساله بود و من هرگز نمىگذاشتم كه او را پيش من آورند ، با او سخن نمىگفتم ، الا با مادر مىبود به واسطهء آنكه او را در اوقات خود به اوراد چنان مستغرق كرده بودم كه اگر به سخن مشغول مىشدم ورد من فوت مىشد و امكان قضا نبود كه اوقات شب نيز همه مستغرق بود و در شب قدحى آب و كرباس پاره‌يى درشت نهاده بودمى چون خواب غلبه كردى آن كرباس تر كردمى و به قوت در چشم ماليدمى .\r\nالقصه ، روزى به ديدن والده مىرفتم و اين پسر مرا از پيش والده مىآوردند ، من در وى نظر كردم ، چون نزديك من رسيد سر فرود آورده و سلام كرد ، مرا چيزى در خاطر آمد او را بگرفتم و بوسه دادم .\r\nآن شب در واقعه مىبينم كه در موضعى نشسته‌ام و برهنه‌ام و نجاست از من مىرود و خلقى گرد من ايستاده و من برنمىتوانم خاست و جامهء خود را چندانكه جهد مىكنم فروكشم نمىشود كه عورت من پوشيده شود و با خود مىگويم كه : خداوندا اين چه حال است كه من جامهء خود را فرو نمىتوانم كشيد ؟ ! آوازى مىشنوم كه :\r\nپسر خود را بگوى تا جامهء ترا فرو كشد و عورت تو بپوشد . من دانستم كه اين چه عذاب است و چون بازآمدم استغفار كردم . و در ابتدا چنين بود كه چون اندك التفات به چيزى مىنمودم حجاب مىشد و عتاب مىرسيد . اكنون وقت هست كه فرزند ابو الصفا در نماز ده نوبت بر\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nروى مصلى مىگذرد ، گستاخى مىكند و با او شفقت مىكنم . اكنون بايد كه درويش كارى نخواهد كرد كه اعتقاد حال ما را فراگيرد . اما سلوك و مجاهده از اول فراگيرد ، چه هر مبتدى كه در عمل به منتهى اقتدا كند گرم روى نتواند كرد و اگر در اعتقاد به مقتدى اقتدا كند هلاك گردد و در پايان سخن فرمود كه : روزى جنيد قدس اللّه روحه با مريدان از ابتداء حال و رياضت خويش مىگفت ، يكى از مريدان در مجلس پرسيد كه ازين نوع كلمات گفتن و اظهار مجاهدت كردن روا داشته‌اند ؟ چنين فرمود كه بلى در قرآن نخوانده‌يى كه :  « وَ كُلًّا نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِهِ فُؤادَكَ »  « 1 » چون شيخ داند كه ثبات دل مريد زيادت خواهد شد ، به هرچه تواند زيادت كند . اخفاء هنر از ترس آنكه او را مردم مرائى دانند و يا باشد . اما جايى ظاهر بايد كرد كه فايده به غيرى لاحق شود بدان سبب ، و يك بار ديگر شيخ جنيد قدس اللّه روحه يكى از مريدان را زجر مىكرد و مىفرمود كه : اگر سخن حق مىشنوى نيك ، واگرنه از بر من برويد . و رويم ، و ابن عطا ، و حارث محاسبى ، كه از اصحاب جنيد بودند و در مرتبهء او بوده‌اند . و بدان سبب بر او اعتراض كردند و با او بحث مىكردند و در آن مجلس حاضر بودند . يكى از ايشان گفت : يا شيخ اين لفظ جايز هست گفتن ، گفت : در قرآن نخوانده‌يى :  « وَ إِنْ لَمْ تُؤْمِنُوا لِي فَاعْتَزِلُونِ »  و پيش از اين حكايت شبلى قدس سره كرده بود ، كه در همسايگى او ترسائى بود كه دعوى ارادت او مىكردى ، روزى از شبلى درخواست كرد كه اگر اجازت باشد كنيزكى خادمه جهت شما بستانم ، كه خدمت شما بكند . شبلى فرمود كه من به نفس خود درمانده‌ام ، و ديگرى با خود در قيد نتوانم كرد و رخصت نداد . شبى اين ترسا در خانهء خود از خواب بيدار شد و آواز شبلى شنيد كه همچنانكه با عورتى خطاب مىكرد و\r\n\r\n\r\n","description":"","footnote":"\r\n( 1 ) . قرآن سوره 11 ( هود ) آيهء 120\r\n","page_name":" 162 ","page_number":162},
  {"content":"\r\n\r\nمىگفت : احسنت و ما قصرت و هكذا اردتك . و ازين نوع بحثى مىكرد . ترسا را گمان شد كه شبلى خادمه‌يى حاصل كرده است و او را موافق افتاده است و تحسين او مىكند .\r\nبامداد به در خانهء شبلى آمد و گفت مبارك باد ، نيكست كه شما را خادمه‌يى پسنديده افتاده است . شبلى متعجب شد و گفت : آن خادمه نبود ، چنان بود كه پيش ازين به سه روز روزه داشتم و شب كه نان پيش نهادم كه افطار كنم از من نان خورش طلبيد ، گفتم تو هنوز گرسنه نيستى و نان برداشتم و بر طاق نهادم تا شب دوم چون وقت افطار برسيد ديدم كه به نان تهى راضى است ، نان پيش آوردم و خشك شده بود ، نفس مىگويد بارى آبى بر نان « 1 » ريز تا نرم شود ، گفتم : تو هنوز گرسنه نيستى ، برداشتم و بر طاق نهادم تا شب سيوم چون دست كردم و نان برداشتم گردوخاك بر وى نشسته بود ، چون قصد كردم كه گرد از نان بيفشانم ، نفس مىگويد كه حاجت نيست ، همچنان بيار تا بخورم . مرا ازو خوش آمد و تحسين او آغاز كردم و آن خطاب و تحسين با نفس خود داشتم ، مردمان با نفس ازين نوع زندگانى كرده‌اند ، اين ساعت تا چندين الوان نعمت و نان خورش نيست نمىخورند و مقام ايشان تمنا مىكنند .\r\nديگر فرمود كه سه چيزست كه پير در مريد نتواند آموخت ، و سه چيزست كه واجبست بر وى كه در مريد آموزد .\r\nآن سه كه نتواند آموخت ، سه چيز : طلب و ارادت و عشق « 2 » است .\r\nو آنچه بتوان آموخت كه راه خانهء معشوق به كدام كوى است ، و توان آموخت كه در راه خانهء او با مردم چگونه زندگانى كنند تا ترا منع\r\n\r\n\r\n","description":"","footnote":"\r\n( 1 ) . در نسخه ( بر زبان )\r\n( 2 ) . در نسخه ( و عشق ) تكرار شده است .\r\n","page_name":" 163 ","page_number":163},
  {"content":"\r\n\r\nنكنند « 1 » و از وصل معشوق بازندارند و توان آموخت چون معشوق را يافتى ادب و خدمت او چگونه نگاه‌دار تا ترا نرانند « 2 » و سياست نكنند . اما خواستن معشوق و درد طلب او ، بيدارى شب و بيقرارى روز « 3 » انتظار وصل معشوق ، هيچكس در باطن كسى نتواند نهاد .\r\nو ديگر فرمود كه لازمست كه هر كرا شيخ به مريدى گيرد او صاحب كمال گردد . چه در اصل فطرت مىبايد او را مايهء كمال باشد و همچنين سنت مشايخ نيست كه در هر كس آن كمال مشاهده نكند او را از در برانند ، بلكه بسيار كس را تربيت بكنند تا يكى به كمال رسد « 4 » و شيخ همچون صيادست كه دام مىنهد لازم نيست كه همه شاه‌باز در دام افتد وگر « 5 » به دست صياد بودى همه شاه بازگرفتى . اما اين سعادت از روزن تقدير « 6 » مىتابد . و صياد گاه باشد كه مرغكى هست كه آن را شاهين مىگويند و چرغ و باز به گرفتن او حريص باشند ، اول او را بگيرند و از گرفتن او نه آن مراد مرغكيست . مقصود آنست كه به سبب او شكارى در دام افتد تا او را در دام بندد . چون شاهين او را بيند به قصد او آيد و در دام افتد .\r\n\r\n\r\n","description":"","footnote":"\r\n( 1 ) . در نسخه ( نكند ) است .\r\n( 2 ) . در نسخه ( ندانند ) قياسى تصحيح شد .\r\n( 3 ) . در نسخه ( رو ) است .\r\n( 4 ) . تشخيص استعداد و استعدادپرورى يكى از شيوه‌هاى رايج و بسيار پسنديده عرفان ايرانى است ( رفيع ) . چنان كه فريد الدين محمد عطار نيشابورى شاعر عارف قرن ششم و هفتم هجرى گفته است :\r\n صد هزاران مرد گم گردد مدام * تا يكى اسراربين گردد تمام \r\n( 5 ) . در نسخه ( دگر ) آمده است .\r\n( 6 ) . روزن تقدير . چه تركيب مليحى است ( رفيع ) .\r\n","page_name":" 164 ","page_number":164},
  {"content":"\r\n\r\nو ديگر فرمود كه من هرگز درويشان را كه بر من مىآمده‌اند اين تجريد نفرموده‌ام و نفرمايم « 1 » ، چه هر كرا درد طلب با اوست او خود داند كه هر چيزى كه او را از مطلوب بازدارد ببايد انداخت و كسى كه در كنار خود مار افعى بيند چه حاجت باشد كه او را گويند كه بينداز .\r\nاما اگر در طلبش نبود و شيخ حكم تجريد كند ، اما چون محبوب خود را بيند باطنش ميل به محبوب داشته باشد فايده زيادت نكند .\r\nو ديگر از خادم پرسيد كه : درويشان از تو راضى هستند ، يا نه ؟\r\nو بعد از آن ، خود فرمود كه درويشان هرگز زيادت از سه روز از خادم راضى نباشند و من چهل سال است كه اين كار مىكنم و در خدمت شيخ خود قدس سرّه « 2 » چندين خادمان ديده‌ام و هرگز نديده‌ام كه درويشان از خادم راضى باشند . اما خادم مىبايد كه نظر او به رضاى حق تعالى باشد و هر تصرف كه كند حق را بر آن مطلع داند و چنان كند كه از وى بيند « 3 » تا او را اجر دهند . و اگر نظر خادم به رضاى خلق باشد ، رضاى حق را فوت كند ، هرگز رضاى خلق حاصل نشود .\r\nو در مجلس ديگر فرمود كه : درويشان مىبايد كه زود به سخنان رنگين و عبارات مزخرف فريفته نشوند و به هر كس اقتدا نكنند در دين ، تا استقامت او بر متابعت سنت معلوم نكنند . « 4 » و شيخ قدس سرّه\r\n\r\n\r\n","description":"","footnote":"\r\n( 1 ) . در نسخه ( نفرمائيم ) آمده است .\r\n( 2 ) . مقصود شيخ عبد الرحمن اسفراينى استاد شيخ علاء الدوله سمنانى است .\r\n( 3 ) . در نسخه ( بيندو ) .\r\n( 4 ) . در نسخه ( نكند و ) .\r\n","page_name":" 165 ","page_number":165},
  {"content":"\r\n\r\nفرمود كه در آن وقت كه ارغون اين ضعيف را از راه بغداد به جبر بازگردانيد و به اردو برد ، و آنگاه عم من ملك جلال الدين سمنانى وزير او بود و خال من قاضى ممالك و نديم و جملة الملك ارغون بود .\r\nمقصود آنكه بعد از آنكه ملاقات افتاد ، با ارغون روز بخيمهء عم خود نشسته بودم و عم من با جماعتى از وزرا آنجا حاضر بودند ، ناگاه خال من از پيش خيمه پيدا شد و بر ما مىآمد « 1 » شخصى خرقه‌يى كبود پوشيده بود با او همراه مىآمد من از خيمه بيرون نگريستم و چشم من بر آن شخص افتاد و دل من گفت اين شخص ملحدست ، من نيز اين معنى بر زبان راندم كه اين شخص كه با خال من مىآيد ملحدست . عم من مىگويد : نيك باشد ، تو كه دعوى زهد مىكنى و مسلمانى كسى را كه هرگز نديده و ذكر او نشنيده‌يى او را ملحد مىگويى ؟ ! من با خود گفتم : راست مىگويد ، خواستم كه ازين خاطر توبه كنم و ازين گفته عذر خواهم ، باز دل من مىگويد : كه ايشان چه مىگويند و چه مىدانند ، البته اين مرد ملحدست ، و ميان من و عم ماجرا مىرفت و من مىگفتم كه او ملحدست و عم مىگويد بد مىگويى ، آخر او مرديست كه چندين سال رياضتها كشيده و سفرها كرده و سلوك كشيده و به درجهء ارشاد رسيده و از مصر آمده و از شيخ خود اجازت شيخى آورده تا عراق و خراسان را مرشد باشد . مىبينى كه چگونه غلط مىكنى . او مدح او مىگفت و من از اشارت دل خود تعجب مىكردم ، تا خال من و اين خرقه‌پوش هردو به خيمه درآمدند و پيش ما بنشستند . آن مرد سخن آغاز كرد و در معارف سخنها مىراند كه من از آن به تعجب فروماندم و من نيز واقعاتى را كه در سلوك ديده بودم با او مىگفتم و چنان شرح آن مىكرد كه گويا چندين سال ارشاد كرده است . و با اين همه دل من بر آن خاطر جازم بود و\r\n\r\n\r\n","description":"","footnote":"\r\n( 1 ) . در نسخه ( برپا مىآمد ) .\r\n","page_name":" 166 ","page_number":166},
  {"content":"\r\n\r\nمىگفت . البته اين مرد ملحدست . گفتم : هيچ به از آن نباشد كه در صحبت او باشم تا آنگاه كه از حقيقت كار او باخبر شوم . و روزى در واقعه ديدم كه ما در خيمه نشسته‌ايم با عم و خال و جمعى از اكابر حاضرند و مارى سياه در ميان ما مىگردد و روى به يك‌يك مىكند و تنفس « 1 » مىكند ، تا به من رسيد و من قصد كردم كه او را بكشم « 2 » ، بگريخت و در زير نهالچهء من درآمد ، من زانو را به قوت بر زبر او نهادم تا بميرد ، او از زير پاى من بيرون آمد و بگريخت . مرا در واقعه معلوم شد كه اين مار اوست و همچنان او در ما مىديد و در شهادت كه شاهد غيب است .\r\nو روز ديگر اين واقعه را با او بگفتم و او متغير شد و گفت : بد كردى كه قصد او كردى ، كه او را نام حيّة است و از حيوة مشتق است ، اگر هلاك مىكردى حيوة تو سپرى شدى . اينجا مرا چيزى معلوم شد ، اما با خود گفتم تا روشن‌تر از اين شود خود را با او مىدادم و مىگفتم تا روشن‌تر ازين شود . با او گفتم كه به عراق به طلب مرشدى مىرفتم و چون پادشاه منع مىكند و تو هستى مرا به مرشد ديگر حاجت نيست . بيا تا باهم به سمنان رويم تا از خدمت شما بهره‌مند گرديم ، او را بدين سخن دل‌خوش شد و گفت : اكنون در عالم ، مرشدى ديگر نيست ، به غير از شيخ عفيف الدين كه در مصرست ، و كسانى كه در خدمت او داد سلوك داده‌اند ، و من چندين سال به خدمت او مشغول بوده‌ام و مرا اجازت ارشاد داده و اجازت‌نامهء شيخ خود به من نمود .\r\nالقصه از اردوى ارغون بىاجازت ارغون بيرون آمديم [ در 
  ] « 3 » ، مصاحبت او و نام او حاجى آملى بود و چندين سال پيش از سلوك در\r\n\r\n\r\n","description":"","footnote":"\r\n( 1 ) . در نسخه ( و بتنفس ) .\r\n( 2 ) . در نسخه ( كنم ) .\r\n( 3 ) و 1 صفحهء بعد . ما برافزوديم .\r\n","page_name":" 167 ","page_number":167},
  {"content":"\r\n\r\nبيشهء آمل رياضتهاى بسيار كشيده بود و چون يك منزل برفتم ، عم من با خدمت ارغون بگفت كه : علاء الدوله بگريخت ، پادشاه فرمود كه :\r\nپيش از وى نخواهم آسود . اما كسى را بفرستيد در عقب او كه اگر جانب بغداد مىرود او را بازگردانند و اگر به سمنان مىرود آن كس كه مصاحب اوست تا شهر سمنان رود و بازگردد و آن كس را كه در عقب ما فرستاده بودند ، ترك مسلمانى [ بود 
  ] « 1 » كه در اردوى خدمت ما مىكرد ، و چون در راه به ما رسيد ملازم شد و من در همه اين راه احوال حاجى آملى را مشاهده مىكردم و از اعمال او هيچ بوى اخلاص نمىآمد و نماز كه در عقب او مىگزارم « 2 » باز اعاده مىكنم .\r\nروزى محمد فراش با من مىگويد : در عقب اين بددين چرا نماز مىگزاردى ؟ ! و من ديدم كه او بول مىكرد و وضو نساخت و شما را امامت كرد ، و من گفتم :\r\nزنهار چيزى نكنى كه او بداند كه تو اين صورت ديده‌يى كه اين معنى مىدانم اما درين مصلحتى است و تو هيچ پيدا مكن و باطن من متوجه بود به دانستن اعتقاد او و از حضرت حق تعالى درخواستم كه طريقهء او بر من روشن گرداند تا روزى در راه به كنار آبى فرود آمديم و اين حاجى آملى با من وعده كرده بوده كه اگر ازين طريقه چيزى كشف گردد اسرار اين طريقه را چنانچه شيخ با من گفته با تو در ميان نهم .\r\nچاشتگاهى بود كه من بر روى آب روان بيرون رفتم تا وضو سازم ، چون دست در آب كردم آب بجنبيد و موجى در روى آب ظاهر شد بر شكل دايره‌يى و بر آنجا نبشته بود : علمى كه ايشان بدان راه گم كرده بودند و هلاك گشته من آن را بخواندم و متفكر شدم ، و باز دست به آب زدم نقشى ديگر ظاهر شد و ايشان از آن بىخبر بودند و شيطان ايشان را در آن كشف ، قسم اول بازداشته بود و از طريق حق انداخته ،\r\n\r\n\r\n","description":"","footnote":"\r\n( 1 ) صفحهء بعد . ما برافزوديم .\r\n( 2 ) . در نسخه ( مىگذارم ) .\r\n","page_name":" 168 ","page_number":168},
  {"content":"\r\n\r\nعنايت حق چون همراه اين ضعيف بود بطلان آن پيش از آنكه شبهه در خاطر افتد بر من روشن شد . بارى وضو ساختم و نماز چاشت بگزاردم و سوار شدم ، و هم عنان اسب مىرانديم و با او گفتم : امروز مىخواهم كه اسرار طريقت با من در ميان نهى ، گفت : چون ؟ گفتم :\r\nهمچنين و همچنين بر من كشف شد و آن معانى نقش اول را بىبطلان تقرير كردم . متعجب شد و شادمانى بسيار كرد و ستودن آغاز كرد و گفت : مىبينى كه صحبت را چه اثرست ؟ ! سالها سلوك بايستى كرد تا اين قدر روشن شدى يا نشدى كه درين چند روز ترا روشن شد . اما هنوز چيزى ديگر باقيست و ما را درين راه دو معراج است كه هر دو مىبايد كه كشف شود تا سالك ، صاحب سر شيخ تواند بود ، و اين يك معراج است كه بر تو كشف شده ، و اين معنى : « كان اللّه و لم يكن معه شىء » است ، و حقيقت آن حقيقت معراج « و الان ، كما كان » مانده است ، و هرگاه كه آن بر تو كشف گردد صاحب سرى را بشايى . چون اين سخن بگفت و من در استكشاف اين معانى و اعتقاد و طريق ايشان توجه كلى داشتم همچنان اسب مىرانديم كه ميان هر دو گوش اسب بيرون نگريستم دايره‌يى ديدم همچون سپرى و بر گرد آن دايره آن علم ، و معنى معراج دوم كه مىگفت روشن نبشته بود و در ميان دايره اغلوطه شيطان نوشته بود ، من هم هر دو را بخواندم و اين دايره همچنان غايب نمىشد تا من با او بگفتم كه : معراج دوم نيز بر من كشف شد . گفت : بگوى ، من درين دايره نظر مىكردم و با او مىگفتم تا هرچه بر كنار آن دايره بود تقرير كردم ، ديدم كه حال او متغير شد و از اسب فرود آمد و روى بر زمين نهاد و تعجب بسيار كرد و گفت : هرگز نديده‌ام كسى را اين استعداد باشد كه تراست ، و او را كار چنين زود دست دهد ، زهى اثر صحبت . اكنون كار سلوك تمام شد و آنچه مقصود تو از مجاهده بود مشاهده افتاد . پس من با او بگفتم :\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nچون احوال عالم چنين است كه اكنون كشف افتاد ، اين رياضات و مجاهدات و تكاليف شرع چه است ؟ گفت : اگر براى آن دنيا خراب نشود و در ميان خلايق فتنه بسيار نشود ، و اگر به اينها هيچ احتياجى نيست . بعد از آن گفت : كسى را كه اين معنى معلوم شد بياسود و از زحمت تكليف فارغ گشت . اى دريغا كه اين معنى هم در اردو بر تو كشف شدى ، هرگز ترا نگذاشتمى كه از آنجا بيرون آيى ، و عالم را به عشرت و ذوق بگذرانيدى ، چه اسباب عيش به كلى ترا آنجا مهيا « 1 » بودى و بىفايده ترك كردى . گفتم : باكى نيست ، روزى چند در سمنان باشيم و باز به اردو مراجعت كنيم . چون اين معنى بر من روشن شد حق عز اسمه را بر كشف اين معانى و صحت اعتقاد و طريق شيخ خود شكرها گزاردم ، اما با او هيچ نگفتم تا تمامت كفرها و اعتقادات كژ خود با من در ميان نهاد ، و آن مذلتى سخت است ، و آن اغلوطه از آنجا مىافتد . مرد سالك كه شيخ او كامل و مكمل نباشد و سير معكوس كه مرتبه‌مرتبه بازمىبايد گشت . چون در مقام مضغگى و علقگى مىرسد كه روح اينجا به بدن مىپيوندد ، سالك را بدان راه كه سوى روح « 2 » است سير مىبايد كرد و او به سوى نطفگى مىافتد ، چون شيخ نمىتواند كه او را [ از 
  ] اغلوطه برهاند از نطفه به عناصر درمىرود و از عناصر به طبايع . و چون از آن سو كه هيچ نمىبيند جز عدم صرف ، و در تاريكى عدم نمىتواند رفت بازمىگردد ، و جز طبايع چيزى ديگر مؤثر نيافته در عالم كون و فساد طبايعى مىگردد و هلاك مىشود ، تا كدام بدبخت را شيطان در مهلكه انداخته بوده است ، و او اين هلاك را كمال پنداشته و برين اعتقاد مرده و به دوزخ رفته و مريدان او هم بدين طريق در پى شيخ خود مىروند و تا اكنون\r\n\r\n\r\n","description":"","footnote":"\r\n( 1 ) . در نسخه ( انجامها بودى ) .\r\n( 2 ) . در نسخه ( سنوح ) .\r\n","page_name":" 170 ","page_number":170},
  {"content":"\r\n\r\nبنياد طبيعيان « 1 » از اينجا خواسته و بدترين خلق ايشان باشند . مقصود آنكه چون كفر او و ضرر وجود شوم او و شيخ او بر من روشن شد به تدبير دفع مضرت ايشان از بندگان خداى تعالى مشغول شدم . چون به ولايت وى درآمديم با آن ترك كه همراه ما بود از پيش مىرفتم و حال با او مىگويم كه اگر كسى را اعتقاد چنين و چنين باشد با او چه بايد كرد ؟ گفت : گردنش ببايد زد . گفتم : اين شيخ كه با ما همراه است اعتقاد او اينست ، تو او را توانى كشت ؟ ! گفت : اگر از وى كفرى بشنوم توانم . گفت : همين كه فرود آيم از وى چنين و چنين سؤال كن « 2 » ، و من مىدانم كه او جواب گويد ، چون بگويد ، تو از من بپرس كه چنين كسى لايق چه باشد ؟ من مىگويم : لايق كشتن . تو در حال شمشير بكش . بر كنار جوى آب فرود آمده بوديم ، فرود آمد و بر لب آب بنشست . آن ترك برپاى خاست و آن مسئله كه با او آموخته بودم سؤال كرد و او همان جواب گفت . موجب قتل بود ، ترك از من پرسيد ، گفتم گردنش بزن كه ملحد است ، شمشير بركشيد او خود را در آب انداخت و در حال كلمهء شهادت گفت . و گفت : كافر بودم ، مسلمان شدم ، و توبه كردم ، من با ترك گفتم : صبر كن و او را گفتم : اگر راست مىگوئى كتب و رسايل آنچه دارى در اين طريقه همه را بياور . همه را از خرجين بيرون كرد و در پيش من نهاد و اجازت‌نامه‌يى كه شيخ او نبشته بود آنجا بود .\r\nگفتم : بر پشت اين بنويس كه من تا فلان روز همچنين اعتقاد داشتم ، و شيخ عفيف الدين همچنين اعتقاد دارد ، و اعتقاد خود را بر پشت اجازت‌نامه به خط خود بنوشت ، آنگاه نگاه داشتم و باقى كتابهاى او را در آن جوى بشستم و او به جانب آمل رفت . و شنودم كه باز مرتد گشت و مرا در خاطر مىبود كه مىبايد كه شيخ او در مصر رسوا شود ، تا خلايق از اضلال او خلاص يابند . تا آنگاه كه اتفاق افتاد كه به كعبه\r\n\r\n\r\n","description":"","footnote":"\r\n( 1 ) . در نسخه ( طبعيان ) .\r\n( 2 ) . در نسخه ( كرد ) .\r\n","page_name":" 171 ","page_number":171},
  {"content":"\r\n\r\nرفتم و آن اجازت‌نامهء شيخ او با من بود ، و آن روز كه قافله بر منا بود يكى از مريدان شيخ شهاب الدين سهروردى قدس سره در آنجا بود و با درويشى چند به زيارت او رفتم ، الحق مردى بس عزيز بود . ساعتى بنشستم و از هر نوع سخنان مىرفت ، از وى پرسيدم كه شنيده‌ام كه شيخ شهاب الدين قدس سره اوحد الدين كرمانى را مبتدع خوانده است و پيش خود نگذاشته ، راست است ؟ ! پير گفت : بلى ، من در آن مجمع در خدمت شيخ حاضر بودم كه كسى ذكر اوحد الدين كرمانى كرد ، فرمود كه : پيش من نام او مبريد ، كه او مبتدع است ، اما روز ديگر هم در خدمت شيخ بودم كه به خدمت شيخ گفتند كه : اين سخن را شيخ اوحد الدين گفته ، بشنيده‌يى ؟ ! [ گفت 
  ] « 1 » كه :\r\nهرچند شيخ مرا مبتدع گفته ، اما مرا اين مفاخرت بس كه نام من بر زبان شيخ رفت و در اين معنى بيت عربى گفته و آن بيت اينست :\r\n ما سائنى ذكراك لى فى بيتكا « 2 » * بل سرنى انى خطرت ببالكا « 3 » \r\nو شيخ شهاب الدين خلق او را تحسين كرد . و ديگر سؤال كردم از وى كه شيخ عفيف الدين را ديده‌يى ؟ گفت : آرى ، گفتم : چون مرديست ؟ گفت : مرد بزرگيست ، و مشاراليه ، و اكنون پادشاه به او مشغول است . گفتم : نه او ملحديست ، آن پير گفت : چون ؟ ! و تعجب كرد ، من احوال او بگفتم ، و آن مكتوب نمودم . پير گفت : الحمد للّه كه دل من دروغ‌گوى نبوده است ، بعد از آنكه چندين سال است كه او را نديده‌ام ، دل من مىگويد كه او ملحدست ، و من او را تصديق نمىكردم ، تا امروز معلوم شد . از آنجا برخاستيم و رفتيم . روز ديگر در حرم كعبه نماز بامداد گزاردم و روى به خانه نشسته‌ام و غايب شدم و غيبتى سخت داشتم ، كسى در غيب مىگويد كه در عالم شهادت\r\n\r\n\r\n","description":"","footnote":"\r\n( 1 ) . ما برافزوديم .\r\n( 2 ) . در نسخه ( ذكراك فى بيته ) .\r\n( 3 ) . در نسخه ( بيادكا ) .\r\n","page_name":" 172 ","page_number":172},
  {"content":"\r\n\r\nقومى منتظر تواند ، من چشم بگشادم و دو جوان ديدم پيش من نشسته سلام كردند . جواب گفتم ، و باز غايب شدم ، و ديگر در غيب مىشنوم كه مىگويند : جمعى منتظر تواند ، باز به تكلف چشم بگشادم و برپاى خاستم تا با خود آمدم و از آن دو جوان پرسيدم از كجائيد ؟ و به كجا مىرويد ؟ . ايشان گفتند از خراسان مىآئيم و به مصر مىرويم ، به سلوك‌كردن به خدمت شيخ عفيف الدين . گفتم : او ملحدست و شما از من باور كنيد ، اما چون آنجا رويد شما را در خلوت نشاند و بعد از چندگاه كه بيايد از شما بپرسد كه چه ديده‌ايد ؟\r\nشما همچنين بگوئيد ، اگر شما را از خلوت بيرون آرد و بگويد كه شما تمام شديد بدانيد كه سخن من راستست . آن دو درويش برفتند و شنيدم كه همچنان كردند و هرچه من گفته بودم مشاهده كردند ، از خانقاه بيرون آمدند و عفيف را تشنيع كردند .\r\nچون كار عفيف آنجا بزرگ بود نزديك بود كه ايشان را هلاك كنند كه ناگاه حق تعالى او را رسوا كرد و سردابه‌يى كه در آنجا خمر مىخوردند پيدا شد و او را سلطان مصر بگرفت و از مصر بيرون كرد .\r\nو در مجلس ديگر شيخ قدس سره اين بيچارگان را طلب كرد .\r\nيعنى اخى على رومى و اخى على دهستانى را و كاتب اين حروف اقبال سجستانى را شب نوزدهم ذى الحجه و فرمود كه :\r\nتوجهء مردانه مىبايد كرد خلوت را ، چون فردا شب ، شب خلوت شما خواهد بود و شما را طلب دارم تا سخنى چند در اعتقاد بگويم ، كه اصل چيزها اعتقادست و پاك كردن عقيده ، بارى اول مىبايد كه به هرچه من يقين دانسته‌ام از آفتاب روشن‌تر است و همچنان‌كه در وجود خود شك ندارم كه من علاء الدوله‌ام و به سخن هيچ حكيم و\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nوسوسهء شيطان محالست كه در وجود خود به شك شوم ، در آنها به شك نيستم با شما مىگويم ، شما را مىبايد كه اول بر آن اعتقاد جازم كنيد كه من راست مىگويم تا شما را علمى مطابق واقع باشد ، بعد از آن به رياضت و متابعت آن به علم اليقين بدل گردد . چون مشاهده افتد تا آنگاه كه مرتبه‌مرتبه به حقيقت حق اليقين برسيد . انشاء اللّه تعالى كه اثبات وجود حق و يگانگى او را و نزاهت او و از هرچه خلاصهء ممكناتست يقين باشيد و شك را بدان راه ندهيد و هرچه بشنويد از حكمت و غيره ، و هرچه در خاطر آيد به واسطهء شيطان و نفس كه در اصل نقصان آرد هرچند كه دليل و برهان نمايند و شما را از جواب عاجز كنند ، بدانيد كه آن دروغ است و بىاصل است ، و آن اغلوطه را و يا شبهه را جواب هست . اما تو نمىدانى و زنهار به سبب آنكه جواب سخن ندانى اعتقاد از آنچه انبيا عليهم السلام گفته‌اند و اين بيچاره برآنست مزلزل نكند كه همه علم به انبيا ندادند و به تو نخواهند داد ، و حكما را اغلوطه بسيار باشد ، همه بىاصل ، اين يك اغلوطه را ياد داريد و بدانيد كه هرچه حكما در الهيات خلاف انبيا گفته‌اند همچنين است و آن اغلوطه است كه ايشان در بحث گويند كه ما ثابت مىكنيم كه تو سخن مىگوئى آدمى نيستى ، حمارى ، بعد از آن مقدمه بنهند و از تو پرسند كه همچنين است ؟ و تو گويى هست .\r\nهمچنين مقدمه بر مقدمه معقول مىگويند ، چنان كه عقل نتواند كه به هيچ حال انكار كند و از تو مىپرسند و تو مىگوئى همچنين است . تا آنجا رسند كه چون چنين باشد ، پس تو حمارى باشى نه آدمى . اينجا مرد عاقل هرچند نتواند كه جواب معقول بگويد و سخن او را نفى كند ، اما در آدميت خود به شك نشود و داند كه او ژاژ مىخايد و بايد كه بدانيد كه بيشترى اصلها كه ايشان بر قانون عقل خود نهاده‌اند كه خلاف مذهب سنت و جماعت است . همچنين است ، و نمىبينى كه\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nهر قومى كه آمدند سخن قوم ديگر را مخالف شدند و جملهء انبيا به يك سخن آمدند و موافق يكديگرند « 1 » و پيش از افلاطون حكما را خلاف نامحصور بود و افلاطون بر بطلان همه دليل گفت ، الا دويست و هفتاد را كه رد نكرد و آن مخالف بود تا ارسطاطاليس بيرون آمد و دويست و هفتاد را با بيست و سه آورد ، در بيست و سه نيز مخالف بود ، ابو على سينا بيست را رد كرد و در سه مخالف ماند و به آن سه مسئله او را اهل شرع تكفير كردند . يكى آنكه حق تعالى را به جزئيات نگفت . دوم آنكه عالم را قديم گفت . سيوم آنكه تنعّم و تألّم روح را اثبات كرد و حشر اجساد را منكر شد . و آن زيانى كه از سخنان ايشان در ميان اهل اسلام بماند از سخن هيچكس نماند ، به شومى آنكه هر چه عقل ايشان به آن نرسيد رد كردند و هرچه بالاى طور عقل بود وز آن هرچه گفتند غلط كردند و زير طور عقل نيز به قدرت حق تعالى تعلق داشت و عقل ايشان را موافق نبود و انكار كردند ، و مرا بدبختى ايشان و جهل و ناكسى و بداعتقادى ايشان چون آفتاب روشن شده است ، به سبب آنكه چندين را كه ايشان وجود آن را منكرند و مىگويند ، عقل قبول نمىكند « 2 » كه چنين باشد و مذهب ايشان آنست كه آن چيز نيست و انبيا را تصديق نكردند در آن ، و من آن را به مشاهده ديدم و بر وجود آن همچنانكه بر وجود خود يقينم يقين شد ، و دانستم كه اعتقاد ايشان و سخنان ايشان هيچ اصل ندارد ، و از قدرت حق بسيار ديدم و مىبينم . اكنون كه ايشان همه منكرند و محال مىپندارند از آن يكى وجود ملك است كه بيشترى آن را منكرند و مرا عين اليقين شده است كه بدبختى مىكنند و همچنين كه به وجود شما هر سه شك ندارم كه پيش من نشسته‌ايد به وجود ملايك شك ندارم .\r\nديگر بعضى از ايشان وجود جن را منكرند و بسيار خلق ايشان را\r\n\r\n\r\n","description":"","footnote":"\r\n( 1 ) . در نسخه ( يكديگريد ) .\r\n( 2 ) . در نسخه ( نمىكنند ) .\r\n","page_name":" 175 ","page_number":175},
  {"content":"\r\n\r\nديده‌اند . و ديگر جمله حكما وجود خواجه الياس و خواجه خضر را منكرند و محال مىدانند و بعضى از اهل اسلام كه نيز كوتاه‌نظرند ، گويند كه هستند ، اما از انسان نيستند ، خلقى ديگرند ، از براى آنكه آنچه از خواص ايشان مىگويند بنى آدم را ممكن نيست و مرا معلوم شده است كه غلط مىگويند ، ايشان موجودند و از بنى آدمند و همچو ما . و خداى مىداند كه همچنانكه من يقين مىدانم كه من هستم خواجه الياس و خواجه خضر و قطب و ابدال و طبقهء ايشان موجودند و آدميند « 1 » و پدر و مادر بعضى را ديده‌ام و يكى از اصحاب من كه او را خادم زرگر مىگفتند به كعبه فرستادم و در راه غايب شد و چندگاه به بصره افتاد و بعد از آن به چندين سال در دائره ابدال درآمد و پارسال بمرد . - و نام او زرين كمر بود و من او را عبد الكريم نام نهادم و مادر و پدر او در سمنان بودند و نسبت الياس و خضر عليهما السلام همچنانكه در عروه نبشته‌ام ، خداى تعالى مىداند كه در آن هيچ شكى نيست و چندين سال است كه آن را در عروه نبشتم « شفقة على الخلق » و مقصود من آن بود كه چون حق تعالى مرا بر آن واقف گردانيد و مىدانم كه جماعتى از مسلمانان در گفت‌وگو افتادند و اعتقادهاى كژ كرده تا از آن برگردند . خصوصا مريدان ما كه به حسن اعتقاد و نور ارادت دانسته باشند « 2 » كه اين بيچاره خلاف نگويد « 3 » ، تا اعتقاد كنند به چيزى كه مطابق واقع باشد ، تا چون كشف غطا شود خجل نشوند ، آخر جماعتى از اهل قبله كه ايشان را روافض مىگويند ، ايمان ايشان آنگاه ايمانست كه اعتقاد كنند كه محمد حسن عسكرى زنده است و مهدى اوست و بيرون خواهد آمد و خداى مىداند كه آنگاه كه او غايب شده بود در طبقهء ابدال درآمده و\r\n\r\n\r\n","description":"","footnote":"\r\n( 1 ) . در نسخه ( آدميد ) .\r\n( 2 ) . در نسخه ( باشد ) .\r\n( 3 ) . در نسخه ( نگويم ) .\r\n","page_name":" 176 ","page_number":176},
  {"content":"\r\n\r\nهمچنان عمر يافت تا قطب ابدال شد و نوزده سال قطب بود ، و خداى مىداند كه او مرده است و او را در مدينه رسول عليه السلام دفن كردند و شبهه در اين نيست « 1 » و چون مرا به تحقيق « 2 » معلوم شد بترسيدم كه از خلق پنهان كنم به سبب آنكه : « من كتم علما ينتفع و به الناس الجمه للّه بلجام من النار » هستم ، و اظهار درويشان ما را فايده كند و هر كس كه مىخواهد كه دين او به سلامت باشد با حكما صحبت ندارد ، و سخنان ايشان را مطالعه نكند . و اگر مطالعه كند امكان دارد كه چيزى در باطن او نشيند كه حجاب او شود ، چه سخن ايشان شومست ، هرچند اين كس اعتقاد نكند ، اما آن شومى خود را اثر كند و مرا اين به مشاهده معلوم شده ، وقتى در تصانيف حجة الاسلام « 3 » مىديدم كه سخنى را حواله مىكرد كه در فلان كتاب تحقيق كرده‌ام ، و هركس كه آن كتاب را مطالعه كند بايد كه به هر كس ندهد ، اگر دهد يك جزو بدهد ، و اگر بداند كه آن جزو را معلوم كرده جزو ديگر بدهد ، و ازين نوع شرطى چند از براى تأكيد نبشته بود و من چندانكه آن را طلب مىكردم نمىيافتم . تا در بغداد اتفاق افتاد كه كسى آن نسخه را از شام آورده بود . روزى يكى از بزرگان از من سخنى مىپرسيد و من بيان مىكردم ، آن كس گفت ازين نوع سخن كه تو مىگوئى ما نسخه‌يى پيدا كرده‌ايم و به سخن امام محمد غزالى مىماند . گفتم : بياريد كه ببينم . بياوردند و آن نسخه بود كه من چندين سال مىطلبيدم ، برداشتم و بعد از آن مقابله مىكردم و مىديدم كه شيخ ما را به باطن خوش نمىآيد ، اما مرا منع نمىكرد ، چون مرا نيك راغب ديد ، روزى بپرسيد كه اين چه كتابست كه خود را به آن مشغول\r\n\r\n\r\n","description":"","footnote":"\r\n( 1 ) . اين اظهارنظر از ديدگاه اعتقاد شيعيان دوازده‌امامى كه بيشتر آنان ايرانى مىباشند درست نيست . ( رفيع )\r\n( 2 ) . در نسخه ( مرا تحقيق ) .\r\n( 3 ) . مقصود امام محمد غزالى است .\r\n","page_name":" 177 ","page_number":177},
  {"content":"\r\n\r\nكرده‌يى ؟ ! چيزى از آن بخوان تا آن را ببينم . اين را بخواندم كه اين كتاب را به دست هر كس ندهند و اين سخن را جز به اهل اين نگويند .\r\nشيخ قدس سره فرمود كه اگر ناگفتنى است نمىبايد گفت ، چون خود بگفت و نگاه نداشت ؟ ! براى او كه نگاه خواهد داشت ؟ ! مقصود آنكه روزى در خدمت شيخ به زيارت موسى جواد رفتيم و من هر بار كه به سر تربت او رفتمى متبشر بودمى . اين نوبت هيچ اثرى نديدم و با خود گفتم مگر چون در حضور شيخ است نمىتوانم توجه درست كردن . صبر كردم تا شيخ از گنبد بيرون آمد و بنشست من برفتم و تجديد وضو كردم و شكر وضو بگزاردم و باز توجه كردم به سر تربت درآمدم و هيچ اثرى نديدم و راحتى نيافتم ، به آن مقبوض شدم و مراقبه كردم ، در غيب مىبينم كه جواد از در روضه درآمد و جوانى سبزرنگ گردن‌بلند به غايت پاكيزه با او همراه است و از من مىپرسند كه چرا مقبوضى ؟ ! سبب بگفتم ، و تبسم كرد و گفت او با تو به غايت نيك است ، و از تو خشنود است . اما به سبب مطالعه آن كتاب . اين بگفت و من بازآمدم . اما چون نفس مرا با اين كتاب ميل عظيم بود نتوانستم تأويل اين خواب به آن نسخه كردن ، و همچنان بود تا به سمنان آمدم ، و مرا رسم چنين بود كه از سفر كه بازآمدمى اربعينى بنشستمى ، و به اربعين نشستم . بعد از چند روز مىبينم كه باغى پردرخت بوده و هرچه ميوهء نبوت بود پژمرده شد و هرچه ميوه شيطانى بود تر و تازه شده ، من نيك غمناك شدم كه سبب اين چيست ؟ ! مىشنوم كه كسى مىگويد كه نمىدانى به چه سبب است ؟\r\nچشم خود را دوا مىبايد كرد ، گفتم : مگر درين سفر نظر بر امردى افتاده است يا به چيزى ناشايست نظر كردم ؟ گفت : نه ، مطالعهء اين كتاب و اشارت به كتاب امام محمد غزالى كرد . همچنان بىخبر بودم تمام از غيب بازنيامده كه از خلوت بيرون آمدم و آن كتاب را\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبرداشتم ، با چند رساله ديگر كه هم در آن كتاب بود به كارد ببريدم و به خادم اشارت كردم تا بشست همان ساعت ، و باز به خلوت رفتم و به ذكر مشغول شدم و غايب گشتم . مىبينم كه يكى از فرزندان رسول عليه الصلاة و السلام بيامد و سه عدد نان گرم سفيد پيش من نهاد كه بخور ! من آن نان بخوردم « 1 » و مىگفتم نان ايمانست ، نان ايمانست ، نان ايمانست . از غيب بازآمدم و مقصود ازين حكايت آنست : تا شما بدانيد « 2 » كه ارواح بزرگان چگونه متأثر مىشود و متألم مىگردد . و بدان كه مسلمانى كه سخن حكمت مىخواند يا مىشنود آن بود كه سخن امام غزالى بد بود ، اما در آن رساله بسيار سخن ابو على سينا درج كرده بود ، چنان كه صفحه‌صفحه تركيب او بود . ديگر آنكه حكما مىگويند كه جرم آسمان شفافست و قابل خرق و التيام نيست . نزول ملايكه را و معراج نبى را عليه الصلواة و السلام را منكرند . و ما مىبينيم كه ابدال كه همچو ما آدميند و مىخورند و مىپوشند و هر چيز كه خاصهء انسانست ايشان را هست . ناگاه از ديوار خشتى مىآيند و در مجمع مىنشينند و هيچ ديوار را به خرق و التيام حاجت نيست و مىبينيم كه در خانه‌يى كه دو تن بيش درنگنجد از ايشان سيصد و پنجاه‌اند در آنجا مىنشينند « 3 » ، و گاه هست كه آن ده تن نيز آنجا نشسته‌اند و با ايشان ملصق نمىشوند و از يك كاسه طعام مىخورند و با ما كه ايشان را نمىبينيم و ازينجا توجه مىكنند به كعبه بىآنكه گامى بر زمين گيرند و زمين طى شود خود را آنجا مىبينند و امثال اينها بىعدد كه در عقل نمىگنجد از ايشان بسيار مشاهده افتاده . پس حقيقت شد كه بسيار چيز وجود دارد كه عقل آن را باور نمىكند و درنمىيابد ، درويشان را مىبايد كه به هرچه بيان كرده‌ام در اعتقاد چنان جازم\r\n\r\n\r\n","description":"","footnote":"\r\n( 1 ) . در نسخه : ( نخوردم ) .\r\n( 2 ) . در نسخه ( ندانيد ) .\r\n( 3 ) . در نسخه ( مىنشستند ) .\r\n","page_name":" 179 ","page_number":179},
  {"content":"\r\n\r\nباشند كه اگر شبهه و جواب آن ندانند اعتقاد ايشان مزلزل نگردد ، اگر چه حكما بعضى چيزها را نيك فهم كرده‌اند و من ايشان را در آن انصاف داده‌ام و تحسين كرده‌ام . اما ايشان را در قيامت « 1 » هيچ سودى نمىدارد ، چه آن بدين تعلقى زيادت ندارد ، از آنچه بدين تعلق دارد و انبيا بعضى منور به نور اللّه دريافته‌اند و تقرير كرده‌اند آن را رد مىكنند و به دوزخ مىافتند . اما آنكه بعضى سخن متكلمان مطابق واقع « 2 » نه افتاد از آن بوده كه ايشان را مقصود رد قول بوده نه تحصيل و طيب حقيقت علم . چون هرچه حكما گفته همه را رد كردند و بر آن دليل و برهان گفتند و بعضى حكما را راست دريافته بودند ، آن نيز رد كردند و از آن غلط افتاد . چه ايشان را مىبايستى كه اول حق را از باطل جدا كردندى ، بعد از مشغول شدندى تا در سهو نيفتادندى و زبان تشنيع حكما ايشان را دراز نشدى . اما سهلست آنچه متكلمان غلط كرده‌اند ، بدان مثابت نيست كه ايمان را ناقص كند ، اما اين هست كه در دنيا در معرض تشنيع مىافتند و به جهل‌شان منسوب مىكنند . اما حكماء ضال در همه چيزها غلط كرده‌اند كه آن عين دين است و محض ايمان ، لا جرم مستوجب عذاب ابد شدند . و من به همه اقوام « 3 » رسيدم و حق تعالى ممالك « 4 » اهل عالم را و اديان ايشان را به لطف بىنهايت خود بر من روشن گردانيد و هيچ قوم پاك‌دين‌تر ، معتقدتر از اهل سنت و جماعت نيافتم و در آخرت ايشان « 5 » از اعتقاد خود برخوردار خواهند شد و در قيامت شاطران اهل حكمت آرزو برند كه مرتبهء پيرزنان كه بعضى مرتبهء خاك را آرزو برند و هيچ قوم اين امت را دشمن‌تر از ايشان نباشد و از اينجا بود كه هيچ كس را رسول صلى اللّه\r\n\r\n\r\n","description":"","footnote":"\r\n( 1 ) . در نسخه ( قيامات ) .\r\n( 2 ) . در نسخه ( درتع ) .\r\n( 3 ) . در نسخه ( اقدام ) .\r\n( 4 ) . در نسخه ( مالك ) .\r\n( 5 ) . در نسخه ( ايشان را ) .\r\n","page_name":" 180 ","page_number":180},
  {"content":"\r\n\r\nعليه و سلم دشمن‌تر از ابو جهل نداشتى و او در آن وقت در علم حكمت سرآمد حكما بود و پنجاه تن از حكماء مغرب پيش او سبق مىخواندند و او را ابو الحكم خواندندى بدين سبب مصطفى صلى اللّه عليه و سلم او را ابو جهل نام نهاد ، هرچه آن حضرت از غيب خبر دادى او با عقل موازنه كردى ، اما حق تعالى آن علم را بعد از آنكه نور نبوت قوت گرفت ناپديد كرد و مادام كه مصطفى عليه الصلاة و السلام در حيات بود كسى نام حكمت يونان نمىبرد . و بعد از او مادام كه خلفاء اربعه بودند همچنين پيدا نمىشد ، چون خلفاء نماندند و در ميان صحابه واقعات حادث شد ، شيطان لعين اين علم را در باطن بعضى منحرفان القا كرد و ظاهر گردانيد و اول مسئله كه ميان ايشان برانداختند مسئله قضا و قدر بود و بعضى را در طاعت سست كرد كه هرچه تقدير رفته‌رفته ، به طاعت چه احتياج است و ساكن‌ساكن مسائل در ميان خلق بسيار شد ، و اين علم شوم را به دشمنى اهل اسلام انتشار كردند تا مردمان را از متابعت انبيا بگردانند ، چون مسلمانان مسايل ايشان ديدند از خوف آنكه نبايد جماعتى ضعيف‌عقلان به سخن ايشان ميل كنند از براى شفقت آغاز كردند و بر رد مسايل ايشان سخن گفتند و نبشتن علم كلام از اينجا آغاز شد و در بعضى سهو بدان سبب افتاد كه به رد قول آن بدبختان حريص بودند و پيش از آنكه بر ايشان روشن شدى قول ايشان را به كلى رد كردند ، اما اميد است كه چون شفقت دين كرده‌اند با آنچه صواب گفتند ثواب يابند و به خطا عقوبت نيابند ، انشاء اللّه . و من در ميان اهل سنت و جماعت يك چيز ناپسنديده ديدم و از بزرگان ايشان مرا عجب آمد ، آنكه : هر يك امام قومى ديگر را تكفير مىكنند ، خداى مىداند كه غرض ايشان جز اظهار حق نبوده و ايشان را به حضرت حق از هرچه گفتند ثواب بسيار آماده و مهياست و درويشان مىبايد\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nكه خود را بازى ندهند و خود را مؤمن « 1 » وقتى دانند كه همچنانكه در حق هيچ شك ندارند كه هستند ، در الهيات و نبوات نيز شك نداشته باشند و هرچه تقليد سنت و جماعت كارى بزرگ است ، اما ايشان كه امامان بوده‌اند همه بدين متفق‌اند كه هر كس كه متابع ماست همه اعتقاد و هر يك چنان بايد كه مذهب امامان ديگر را خطا دانند و محتمل صواب . و ازين نوع اعتقاد ثمره يقين ندهد و اطمينان با احتمال خطا جمع نيايد . پس واجبست كه در آن كوشند كه اعتقادى حاصل كنند كه متحمل خطا نباشد تا عبارت حق به اطمينان توانند كرد و در قيامت شرمسارى نبرند و طريقه‌يى كه محض ثواب است طريق متصوفه است و آن آنست كه ائمه مجتهد راه همه بزرگ دانند و طعن نكنند و از اقوال ايشان آنچه به خلاف نفس است و به تقوى نزديكتر بود بر آن باشند ، و شما را مىبايد كه ائمهء اهل بيت را بس معظم دانيد و در حق ايشان متابع عوام اهل سنت نباشيد چه به سبب غلو روافض دروغهايى در حق اهل بيت گفته‌اند ، پنداشته‌اند كه دوستى مىكنند و ايشان را چنانچه حق ايشانست عظمى نمىنهند ، مىپندارند كه ابو حنيفه و شافعى يا بايزيد و جنيد از ايشان بزرگترند و نمىدانند كه ابو حنيفه مفاخرت به محبت امام جعفر صادق رضى اللّه عنه مىكرد و شافعى به مداحى اهل بيت مىنازيد و بايزيد و جنيد اگر خاك پاى ايشان يافتندى توتياى چشم خود كردندى و ايشان را مقاماتى بوده است كه زبان از تقرير آن عاجز آيد و از امام على بن موسى الرضا رضى اللّه عنه حكايت كنند كه چون با مأمون خليفه در باغ رفت و قدرى انگور بخورد ، دانست كه زهر خورده است و همان روز فوت خواهد شد پسر او موسى جواد در بغداد بود و به يك ساعت او را از بغداد به طوس آورد ، وصيت كرد كه مر فلان جاى\r\n\r\n\r\n","description":"","footnote":"\r\n( 1 ) . در نسخه ( مومنى ) .\r\n","page_name":" 182 ","page_number":182},
  {"content":"\r\n\r\nخاك را باز كن و چون سنگى پيدا شود و بر آن خطى نبشته ، مرا در بر آن سنگ دفن كن و بعد از آن چون به بلوغ رسى امانتى نهاده‌ام در پاى فلان درخت برو و بردار . آن امانت كتاب جفر « 1 » و جامع است كه امير المؤمنين على رضى اللّه عنه آن را نوشته و اسرار غيب را همه در آن كرده و هيچ كس آن را نبيند الا امام باشد و امام همه وقت لازم نيست كه باشد . اما اين كتاب موقوف باشد تا يكى از فرزندان امير المؤمنين حسين رضى اللّه عنه به درجه‌يى رسد كه امام باشد و امام جز چنين نباشد و اين ساعت آن كتاب و چند چيز ديگر كه از انبيا وديعت است پنهانست ، تا آنگاه كه مهدى ظاهر شود و بر او رسد . « 2 »\r\nنقلست كه چون هارون الرشيد نماند مأمون خليفه كس فرستاد پيش امام على بن موسى الرضا كه امامت حق شماست و قبول كن ، چون امام مكتوب بخواند جواب نبشت كه هرچند شما ادب نگاه داشتيد « اما الجفر « 3 » و الجامع يدلان على خلاف ذلك . »\r\nو شيخ قدس سره فرمود كه درويشان جهد نمايند تا در وقت لقمه خوردن نيك حاضر باشند كه تخم اعمال در زمين قالب انسانى لقمه است ، هر چونكه تخم اندازند ممكن نيست كه هرگز جمعيت خاطر حاصل بشود واگرچه لقمه حلال باشد .\r\nو در مجلس ديگر فرمود كه درويشان را مىبايد كه بدانند كه آخرت جان دنياست و همچنانكه حال جان ماضى و مستقبل است و آخرت پس است ، اما مردمان درنمىيابند ، همچنانكه حال را در ميان\r\n\r\n\r\n","description":"","footnote":"\r\n( 1 ) . در نسخه ( جعفر و جامعيست ) .\r\n( 2 ) . اين گفتار مؤيد اعتقاد شيعيان دوازده‌امامى است .\r\n( 3 ) . در نسخه ( الحقيز ) .\r\n","page_name":" 183 ","page_number":183},
  {"content":"\r\n\r\nماضى و مستقبل دشوارست مشخص كردن ، آخرت را نيز از دنيا همان‌قدر دور مىدارد كه حال را از ماضى و مستقبل ، مادام كه دنيا باقيست حال در ميان ماضى و مستقبل پنهانست ، و آدمى خود همان حال بيش ندارد ، براى آنكه در هر نفسى گذشته آدمى را هيچ حيوة نيست و وجود نيست و در هر نفسى ناآمده همچنين . و اين نفس حال چنان لطيفست كه مشخص نمىتوان كرد يا در رفتن ، يا در آمدن . پس حيوة دنيا نگر كه چه اندك باشد كه مشخص نمىشود و از اينجاست كه حق تعالى آن را متاع خوانده است و متاع در عرب آن را گويند كه طعام همىخورند « 1 » و كاسبه بليسند ، بر كنار كاسه چيزكى بماند آن را متاع گويند و هر چيز كه از خير و شر كه در آخرت به تو رسد در آن نفس حاصل مىتوان كرد و آن‌چنين نفس را مبارك داند كه آن را ضايع نكند « 2 » كه در بهشت هر نعمتى كه هست از انفاس اوست كه به رضاى حق بوده است و مرا واقعات رابعه قبتيه بسيار خوش آمده ، يكى آنست كه گفت : يك نوبت در غيب بهشت بر من عرضه كردند و آنچه حصه من بود در آنجا طوافى مىكردم و درختان آنجا همه از زر و جواهر بود ناگاه بر درختى مىبينم كه رشته مرواريد است و از آنجا يك مرواريد كم است و مانند رخنه مىنمايد و از درختى برگى چند افتاده است و آن نيز نقصان مىنمايد . من مىگويم : يا ليت كه آن مرواريد و آن برگها بر جاى خود بودى . مىشنودم كه كسى مىگويد كه : اكنون بر جاى خود بود تا تو به‌خاطر بگذارانيدى كه خادمه فلان كار كرده است يا نه از جاى خود بيفتاد . چون از واقعه بازآمدم دانستم كه مضرت غفلت چنين است . و يك نوبت ديگر آنست كه خود را در صحرا مىديدم كه در آن صحرا همه آوند بود ، بعضى پر از شهد و\r\n\r\n\r\n","description":"","footnote":"\r\n( 1 ) . در نسخه ( نمىخورند ) .\r\n( 2 ) . در نسخه ( نكنند ) .\r\n","page_name":" 184 ","page_number":184},
  {"content":"\r\n\r\nبعضى نيمه و بعضى پر از چيزها [ ى 
  ] « 1 » ناخوش . به وى گفتم : اين چيست ؟ آوازى مىشنوم كه اين آوندهاى اعمالست ، به هر عملى كه مىكنى به‌قدر آن در اين آوندها از براى تو چيزى آماده مىشود ، كه در قيامت رزق تو باشد ، مصطفى عليه الصلاة و السلام فرمود كه : « ارض الجنة قيعان اشجارها التسبيح و التهليل . »\r\nديگر شيخ قدس سره فرمود كه چهار اسم مظهر : اللّه ، الرحمن ، الرحيم ، رب هر تجلى كه آثارى باشد به اسم رب تعلق دارد و افعالى به اسم رحيم و صفاتى به اسم رحمن ، و ذاتى به اسم اللّه ، و در مضمر نيز چهار اسم است و قائم مقام اين چهار اسم مظهرست . هو قائم مقام رب . و انت قائم مقام رحمن . و نحن قائم مقام رحيم . و ان قائم مقام اللّه . و وقت كه در ذاكر احوال « 2 » ذكر اللّه هو گردد . و گاه باشد كه انت گردد ، و گاه باشد كه چون با خويش آيد متابعت آن احوال نكند و به همان ذكر لا إله الا اللّه مشغول شود كه مفتاح كل سعادات آنست .\r\nو در مجلس ديگر فرمود كه مردمان مىگويند شيخ على لالا از شيخ مجد الدين قدس سره بزاد زيادت بوده است ، و اين خطاست .\r\nشيخ على لالا بزاد از شيخ مجد الدين و شيخ نجم الدين كمتر بوده است . اما پيش ايشان در لباس تصوف درآمده بوده است و پدر او صوفى بوده است . از مريدان شيخ ابو يوسف همدانى ، پيش پدر سلوك مىكرد ، در وقتى كه شيخ نجم الدين كبرى هنوز درويش نشده بود و در طلب علم بود و از خوارزم به همدان مىرفت كه آنجا\r\n\r\n\r\n","description":"","footnote":"\r\n( 1 ) . در نسخه ( چيزها ) .\r\n( 2 ) . در نسخه ( احوالى ) .\r\n","page_name":" 185 ","page_number":185},
  {"content":"\r\n\r\nمحدثى بزرگ هست تا پيش او حديث بخواند و اجازت حاصل كند .\r\nبيامد و در يك فرسنگى ديهى كه شيخ على لالا در آنجا [ بود 
  ] « 1 » منزل كرد . اتفاقا همان شب شيخ على لالا در واقعه ديد كه نردبانى نهاده بود تا به آسمان ، و شخصى بر سر نردبان ايستاده بود و مردمان را يك يك دست گرفته مىبرد تا در آسمان آنجا شخصى ايستاده و دست ايشان را به دست او مىداد و ايشان را در آسمان مىبرد . شيخ على لالا نيز برفت و او را بر نردبان بالا بردند و دستش به دست او دادند و شيخ على را در آسمان بردند ، چون از واقعه بازآمد حكايت پيش پدر گفت . پدرش گفت : آن شخص را مىشناسى ؟ گفت : مىشناسم ، و نام او مىدانم ، گفت : طلب او مىبايد كرد كه كليد كار تو در دست اوست .\r\nو او در اين روز در يك‌فرسنگى شيخ على بود .\r\nاما او نيز از تصوف خبر نداشت در دست اوست ، پس شيخ على ، به طلب مسافر شد و چندين سال گرد عالم سفر كرد و از وى نام و نشان نمىيافت ، و شيخ نجم الدين كبرى به همدان رفت و اجازت حديث حاصل كرد و شنيد كه در اسكندريه محدثى بزرگ هست با اسناد عالى و هم از آنجا بسكندريه رفت و ازو نيز اجازت حاصل كرد .\r\nو در بازگشتن شبى در خواب رسول را صلى اللّه عليه و سلم ديد و از آن حضرت درخواست كرد كه مرا كنيتى بخش ، مصطفى عليه الصلاة و السلام فرمود : ابو الجناب . پرسيد كه ابو الجناب مخففه ؟ فرمود كه : لا مشدده ، چون از واقعه بازآمد در معنى اين كنيت او را اين روى نمود كه از دنيا اجتناب مىبايد كرد ، در حال تجريد كرد « 2 » و درويش به طلب « 3 » مرشد مسافر گشت ، به هر كس مىرسيد ارادت درست نمىكرد ، سبب آنكه دانشمند بود سر او به هر كس فرونمىآمد ، و\r\n\r\n\r\n","description":"","footnote":"\r\n( 1 ) . ما برافزوديم .\r\n( 2 ) . در نسخه ( گردد ) .\r\n( 3 ) . در نسخه ( درويش طلب ) .\r\n","page_name":" 186 ","page_number":186},
  {"content":"\r\n\r\nچون به ملك خوزستان رسيد در دزفول درآمد و آنجا رنجور شد و هيچ‌كس او را مقامى نمىداد كه آنجا نزول كند و عاجز گشت ، از كسى پرسيد كه درين شهر هيچ مسلمانى نباشد كه مردم رنجور و غريب را جاى دهد تا من آنجا روم و روزى چند بياسايم ؟ آنكس گفت : اينجا خانقاهى هست و شيخى ، اگر آنجا روى ترا خدمت كند . گفتم : نام او چيست ؟ گفت : شيخ اسمعيل قصرى ، شيخ نجم الدين آنجا رفت و او را جاى دادند در صفهء ميان‌سراى ، مقابل صفهء درويشان و آنجا ساكن شد و رنجورى او درازا كشيد و مىگفت با اين همه از رنجورى چنان رنجى نمىرسد كه از آواز سماع ايشان ، كه من سماع را به غايت منكر بودم ، و قوت نقل مقام نداشتم . شبى سماع مىكردند و شيخ اسمعيل از گرمى به بالين من آمد و گفت : مىخواهى كه برخيزى ؟ گفتم : بلى .\r\nدست من بگرفت و مرا به كنار گرفت و در ميان سماع برد و زمانى « 1 » نيك مرا بگردانيد ، و بر روى ديوار تكيه داد . من گفتم كه حال خواهم افتاد ، چون به خود بازآمدم خود را تندرست [ يافتم 
  ] چنان كه هيچ بيمارى در خود نمىديدم ، و ارادت ثابت شد ، و روز ديگر به خدمت رفتم و دست ارادت گرفتم و به سلوك مشغول شدم و مدتى آنجا بودم ، چون مرا از احوال باطن خبر شد و علم وافر داشتم ، مرا در خاطر آمد شبى ، كه از علم باطن باخبرى ، و علم ظاهر تو از علم شيخ زيادت .\r\nروز ديگر بامداد شيخ مرا طلب كرد و گفت : برخيز و سفر كن كه ترا بر عمار ياسر مىبايد رفت ، من دانستم كه شيخ بر آن خاطر من واقف شده ، اما هيچ نگفتم و برفتم به خدمت شيخ عمار ، و آنجا نيز مدتى سلوك كردم و آنجا نيز مرا همين به خاطر آمد و بامداد شيخ عمار فرمود كه نجم الدين ، برخيز ، و به مصر رو ، پيش شيخ روزبهان ، كه اين\r\n\r\n\r\n","description":"","footnote":"\r\n( 1 ) . در نسخه ( زمان ) .\r\n","page_name":" 187 ","page_number":187},
  {"content":"\r\n\r\nهستى به سيلى از سر تو بيرون برد . برخاستم و برفتم به مصر ، چون به خانقاه او رسيدم شيخ آنجا نبود و مريدان او همه در مراقبه بودند و هيچكس به من نمىپرداخت ، و آنجا كسى ديگر نبود مگر يك تن ، ازو پرسيدم كه شيخ كدامست ؟ گفت : شيخ در بيرونست و وضو مىسازد ، من بيرون آمدم ، شيخ روزبهان را ديدم كه وضو مىسازد و از آب اندك وضو ساخت ، مرا در خاطر آمد كه شيخ نمىداند كه درين قدر آب وضو جايز نيست ، چگونه شيخى باشد . وضو تمام شد و دست بر روى من افشاند ، چون آب در روى من رسيد ، در من بيخودى پيدا شد ، و شيخ به خانقاه آمد ، من نيز درآمدم ، و شيخ به شكر وضو مشغول شد . من برپاى بودم و منتظر آنكه شيخ جواب سلام بازدهد و او را سلام كنم ، همچنان برپاى ايستاده غايب شدم ، مىبينم كه قيامت قايم شده است و دوزخ ظاهر گشته و مردمان را مىگيرند ، و به آتش مىاندازند و بر اين رهگذر آتش پشته‌ايست ، و شخصى بر سر آن پشته نشسته است و هر كس كه مىگويد كه من تعلق به او دارم او را رها مىكنند و ديگران را در آتش مىاندازند ، ناگاه مرا بگرفتند ، چون آنجا رسيدم ، گفتم : من متعلق اويم ، مرا رها كردند و در پشتهء بالا رفتم و در پاى او افتادم ، او سيلىيى « 1 » سخت در قفاى من زد ، چنان كه از قوت سيلى بر روى درافتادم ، و گفت بيش ازين اهل حق را انكار مكن . چون بيفتادم [ و 
  ] ، از غيب بازآمد [ م 
  ] و شيخ سلام نماز داده بود ، پيش رفتم و در پاى او افتادم ، و شيخ روزبهان در شهادت نيز همچنان سيلى بر قفاى من زد و همان لفظ بگفت ، آن رنجورى از باطن من بيرون رفت .\r\nبعد از آن مرا امر كرد كه بازگرد و به خدمت شيخ عمار ياسر رو ، و چون بازمىگشتم مكتوبى به شيخ عمار نبشت « 2 » كه هر چندانكه مس\r\n\r\n\r\n","description":"","footnote":"\r\n( 1 ) . در نسخه ( سيلى ) .\r\n( 2 ) . در نسخه ( نبشست ) .\r\n","page_name":" 188 ","page_number":188},
  {"content":"\r\n\r\nدارى به من فرست تا زر خالص ساخته براى تو مىفرستم ، مقصود آنكه بار آخر به خدمت شيخ عمار به آبرو مدتى آنجا بود ، چون سلوك تمام كرد او را امر كرد كه به خوارزم رود و او مىگفت آنجا مردمان عجب‌اند و اين طريق را منكرند ، و مشاهده را در قيامت نيز منكرند . گفت : برو و باك مدار ، بعد از آن بيامد به خوارزم و اين طريق را منتشر گردانيد و مريدان بسيار بر وى جمع آمدند و به ارشاد مشغول شد و در آن وقت شيخ على لالا در تركستان بود ، در خانقاه شيخ احمد يسوى ، روزى يكى از خوارزم آمده بود پيش شيخ احمد و شيخ على لالا در خدمت بود و مىشنيد كه شيخ از وى مىپرسيد كه در خوارزم هيچ درويشى هست و مردمان به چه مشغولند ؟ آن شخص گفت : اين زمان جوانى آمده است و به ارشاد خلق مشغول شده و جماعتى بر وى جمع شده‌اند ، پرسيد كه چه نام دارد ؟ گفت :\r\nشيخ نجم الدين كبرى ، چو شيخ على لالا اين نام بشنيد از خلوت بيرون جست و ميان به سفر دربست . شيخ احمد يسوى گفت كه چه بوده است ؟ گفت : سفر مىكنم فرمود كه : صبر كن تا زمستان بگذرد ، گفت : نتوانم ، و بيامد به خدمت شيخ نجم الدين و به سلوك مشغول شد . بعد از آن به چندگاه شيخ مجد الدين بيامد و مريد شد ، و مردى بس لطيف بود و از نزديكان سلطان بود و آنكه مىگويند نامرد بوده است خلاف است ، مرد تمام بود ، اما صورت بس لطيف داشت و او را شيخ اول به خدمت متوضى مشغول كرده و شش ماه بدان مشغول بود ، مادر او بشنيد ، او طبيبه بود ، شيخ نيز طبيب بود . والدهء او كس فرستاد پيش شيخ كه فرزند مجد الدين مردى نازكست و اين كارى بس عجب است اگر شيخ بفرمايد من ده غلام ترك بفرستم تا خدمت متوضى كنند و او را به خدمت ديگر مشغول كند ، شيخ فرمود كه او را بگوئيد كه اين سخن از تو عجب‌تر است كه علم طب مىدانى اگر پسر\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nترا تب صفرائيى زحمت دهد ، من دارو به غلام ترك دهم پسر تو صحت بيابد ؟ ! القصه ، كار شيخ مجد الدين به آنجا رسيد كه مشهور است و شيخ نجم الدين كبرى در سى و پنج سالگى نزديك بوده است كه به سلوك مشغول شده است و شيخ مجد الدين به سه چهار سال از شيخ على لالا زيادت بوده است . اما شيخ در اول جوانى به طلب مشغول شده و آنگاه هنوز ايشان نشده بودند و تحصيل علم مىكردند .\r\nو در مجلس ديگر فرمود : در حمام اين ضعيف از لطيفهء انانيت سؤال كرد . شيخ فرمود كه لطيفهء انانيت حاصل مىشود ، از جان امريات يعنى حقايقى كه در اجراى ممكنات مستكن است و گرنه آن باشد كه وجود هيچ چيزى صورت نبندد آن را لطيفهء حقى جذب مىكند تا مرآتى مىشود ابد آلاباد مر جمال ذو الجلال را آن مرآت لطيفهء انانيت است . پس چون او حقايق اشيا باشد آن جنس اوست .\r\nشيخ قدس سره فرمود كه لطيفهء حقيقت از جنس اوست ، اما درين اطوارى كه گشته است با جواهر و اجسام كثيف صحبت داشته و او را كثافتى كه حاصل آمده است كه جرم آينه عبارت از آنست ، و گرنه آن بودى آينه موجود نتوانستى شد به مثابه‌يى كه درو نقش بنمايد ، چه آينه را دو چيز مىبايد كه باشد يكى صفا و يكى جرم ، و اگر جرم نبود از صفاء محض آينگى نيايد و اگر صفا نبود ، جرم آهنين آينگى را نشايد . پس آن كدورت كه با او ملحق شد به مثابهء آهنين است و صفا در وى به مثابهء حقايق اشيا ، و نام صوفى از آن صفا مشتق است ، و آن صفا از معالم الهى است .\r\nآنكه الصوفى غير مخلوق ، گفته‌اند ، عبارت از آن صفاست ، نه از\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nصوفى .\r\nپس به سبب آن كدورت ملحقه او با لطيفهء حقى يكى نمىتواند شد ، چه انسان از فيض نقطهء واحدى كه لطيفهء حقى عبارت ازوست بىواسطهء ممكنات بهره مىگيرد . هيچ كدورت ملحق با او لطيفهء حقى يكى نمىتواند بود ، چه انسان از فيض نقطهء واحدى كه لطيفهء حقى عبارت ازوست بىواسطه ممكنات به او ملحق نمىشود و مقصود ازين آمدن « 1 » به عالم كون و فساد همه آن آينه است و اين اسرار را جز اهل تصوف هيچ قوم از اقوام درنيافتند و ندانستند كه لطايف سبعه چيست . اين لطايف را جز اهل تصوف درنيافتند و شرح كردند . اما از اهل تصوف تا امروز هيچ‌كس بيان نكرد كه اين لطائف از چه حاصل است كه اين سرو روح خفى و اخواتها « 2 » كه مىگويند اصل او از كجاست . حق تعالى چنين خواسته بود كه بر زبان قلم اين ضعيف شرح كرده آيد .\r\nو ديگر اين ضعيف پرسيد كه آنكه شيخ فرمود كه : اين بدن كثيف محلول حشر نخواهد شد و ما مىبينيم كه حق تعالى در قصهء عزيز مىفرمايد : همين بدن و استخوانهاى او را و خر او را زنده كرد ، چون باشد ؟ فرمود كه : چند چيزست كه مرا پيوسته تشويش مىدارد كه مىخواستم كه به طريق معقول بر منكران اثبات كنم . يكى اين بود و يكى قصهء ابراهيم عليه السلام و مرغان . تا حق تعالى بر من روشن گردانيد كه جوهر ماده را كه اصل ممكنات دنياست ذو قبول آفريد ، يعنى به هر نوع كه ارادت بود در وى تصرف كنند ، او را قابليت قبول آن باشد . مثل موم در دست نخل‌بند كه به هر صورت كه خواهد\r\n\r\n\r\n","description":"","footnote":"\r\n( 1 ) . در نسخه ( آمدنى ) .\r\n( 2 ) . در نسخه ( خواتها ) .\r\n","page_name":" 191 ","page_number":191},
  {"content":"\r\n\r\nبگرداند و قبول كند ، پس زنده كردن متفرقات هيچ محالى نبود چه اجزاء متفرقه به هرجا كه پريشان شود از مادگى بيرون نخواهد رفت كه ذو قبول است ، در اصل هر امر كه به او رسد در حال همچنان شود ، اما جواب آن سؤال كه بدن محلول عزيز را زنده كرد حكمت آن و نفير آن خود نشايستى ، چه او را در زير مضيق عالم كون و فساد زنده مىكرد و ارادت آن بود كه باز ميان خلق رود و او را بيند ، اگر در آن بدن لطيف آخرتى او را برانگيختى درين عالم نتوانستى بود و خلق او را به سبب لطافت نتوانستن ديدن به اين چشمها كه در غلاف كثيف محلولست و از زنده كردن او فايده نبود و اجسام لطيف غيبى اخروى كماهى هرگز درين عالم تنگ نگنجد مگر كه به لباس اهل دنيا ملتبس شود و يا در آنجا گنجد و او را بتوان ديد . نمىبينى كه جبرئيل عليه السلام [ اگر 
  ] « 1 » به صورت ديگر متلبّس نمىشد ، به انبيا نمىآمد ؟ ! و نشنيده‌يى كه يك نوبت ، مصطفى صلى اللّه عليه و سلم به محراب دست دراز كرد و باز پس كشيد ، اصحاب پرسيدند « 2 » كه چه بود ؟ ! فرمود خوشهء انگور از بهشت بر من عرضه كردند ، خواستم كه بگيرم در حجاب شد . يكى از اصحاب گفت : چه بودى اگر حضرت آن را بياوردى تا ما بديديمى . رسول صلى اللّه عليه و سلم گفت حال آنكه يك دانه از آن در دنيا نگنجد ؟ ! خوشه چگونه توان آورد ؟ ! القصه كه عجب چيزيست اين علم مطابق واقع ، همچون راهيست كه [ از 
  ] « 3 » جاده به شهر مىروند . هم كه پيشتر « 4 » روند هر لحظه ازو به محلها و عمارتهاى آن شهر زيادت بينند و يقين بيشتر شود تا آنگاه كه شهر بنمايد و آنكه مطابق واقع نيست همچنانست كه كسى راه گم كرده و روى در بيابان نهاده و هرچند كه مىرود كوه و بيابان و تاريكى بيشتر\r\n\r\n\r\n","description":"","footnote":"\r\n( 1 ) . ما برافزوديم .\r\n( 2 ) . در نسخه ( پرسيدن ) .\r\n( 3 ) . ما برافزوديم .\r\n( 4 ) . در نسخه ( بيشتر ) .\r\n","page_name":" 192 ","page_number":192},
  {"content":"\r\n\r\nبيند و از راه دور تر و به هلاك نزديك‌تر باشد .\r\nو در مجلس ديگر فرمود كه : جملهء انبيا كه آمده‌اند ، از براى آن آمده‌اند كه تا چشم خلق را بگشايند به عيب خود و كمال حق و به عجز خود و به قدرت حق ، و به ظلم خود و به عدل حق ، و به جهل خود و به علم حق ، و به مذلت خود و عزت حق ، [ و 
  ] « 1 » به بندگى خود و خداوندى حق ، و به فقر خود و غناء حق ، و تقصير خود و نعمتهاى حق ، [ و 
  ] « 1 » به فناء خود و بقاء حق . و هم برين قياس شيخ براى آنست كه چشم مريدان را به اين معانى بگشايد . پس هرچند مريد در اثبات خود و كمال خود بيش گويد تا عمل كند ، تا كمال او ظاهر شود ، شيخ از وى بيشتر رنجد ، چه اين همه زحمت براى آن مىكند تا چشم كمال‌بين نفس او بدوزد و چشمى كه كمال بيند بگشايد و او هر لحظه در كمال خود چشمى ديگر مىگشايد ، پس در ضايع‌كردن رنج شيخ مىكوشد ، در حق خويش . درويشان مىبايد كه پيوسته در كمين نفس باشند تا هر چشمى كه به كمال خود بگشايد ، حال او را مىبندد و گرنه چنين كنند باخبر نشوند . نفس از هر بن موئى چشمى به ديدن كمال خود بگشايد و از ديدن كمال حق كور گرداند كه خاصيت نفس اينست .\r\nديگر فرمود كه : معنى اين آيت در خاطر من بگذشت كه  ( تَعْلَمُ ما فِي نَفْسِي وَ لا أَعْلَمُ ما فِي نَفْسِكَ . )  « 3 » گفتم : با درويشان بگوى تا اگر بشنوند در خاطر ايشان نيايد كه اين نفس همان نفس است كه\r\n\r\n\r\n","description":"","footnote":"\r\n( 1 ) . ما برافزوديم .\r\n( 3 ) . قرآن سوره پنج ( المائده ) آيهء 116\r\n","page_name":" 193 ","page_number":193},
  {"content":"\r\n\r\nمىشنود بلكه در نفس هر قوم را اصطلاحى ديگر است . حكماء محقق از نفس ، نفس ناطقه خواهند و صوفيان نفس گويند و منشاء اخلاق ذميمه خواهند و اطبا ، از نفس روح حيوانى خواهند ، و در عرب نفس گويند و عين ذات آن چيز خواهند و محققان نفس گويند ، و آن فيض خواهند كه مدبر بدنست . پس آن نفس كه درين آيت بر حق اطلاق كرده ، ذات حق خواسته است تا گمان ديگر نبرند و نفس را چندين شرح كرده‌اند كه نفس الشئى ذاته « 1 » و حقيقته و هيئته .\r\nو ديگر درويشى « 2 » سؤال كرد كه چون بدن را در خاك ادراك نيست و بدن مكتسب تا روح از وى مفارق شده است « 3 » و در عالم ارواح حجاب نيست ، چه احتياج است به سر خاك رفتن و فايده چيست ؟ ! چه در هر مقام كه توجه كند به روح بزرگى همان باشد كه بر سر خاك رفته . شيخ قدس سره فرمود كه فايده بسيار دارد ، يكى آنكه چون به زيارت كسى مىرود چندانكه مىرود توجه او زيادت مىشود و چون به سر خاك رسيد و به حسن مشاهده كند خاك او را نيز مشغول او شود و به كلى متوجه گردد و فايده بيشتر باشد . ديگر آنكه هرچند ارواح را حجاب نيست و همه جهات او را يكيست . اما در بدنى كه هفتاد سال عبادت كرده و چندين چيزها كسب كرده و با او صحبت داشته و بدن محشور او بعد از حشر ابد الآباد با او خواهد بود كه موضع ديگر . و اينجا حكايت فرمود كه يك نوبت در خلوت شيخ جنيد قدس سره بودم ، و بيرون آمدم و به سر خاك او رفتم و آنجا آن ذوق نيافتم و اين معنى را به خدمت شيخ قدس سره بگفتم فرمود\r\n\r\n\r\n","description":"","footnote":"\r\n( 1 ) . در نسخه ( ذات ) .\r\n( 2 ) . در نسخه ( درويش ) .\r\n( 3 ) . در نسخه ( شده‌اند ) .\r\n","page_name":" 194 ","page_number":194},
  {"content":"\r\n\r\nكه : آن ذوق به نسبت شيخ جنيد يافتى يا نه ؟ ! گفتم : بلى .\r\n- گفت : در موضعى كه در عمر خود پيداست كه جنيد چند نوبت آنجا بوده باشد كه ذوق بيشتر حاصل شود ، اما شايد كه نسبت مشغولى حس « 1 » بر سر خاك در توجه ، تقصيرى افتاده باشد ، آخر در خرقه‌يى كه اهل دلى پوشيده باشد ذوق آن مشاهده مىتوان كرد و بدن از خرقه نزديكترست و فوايد زيارت بسيار است . كسى كه اينجا توجه كند روحانيت مصطفى صلى اللّه عليه و سلم از رفتن او باخبر باشد و چون آنجا رسد به حس بيند روضهء پاك آن حضرت را و به كلى متوجه شود فايده آن را به اين چه نسبت ، و اهل مشاهده را اين معنى تحقيق باشد .\r\nو ديگر حكايت فرمود كه با نفس خود ماجرائى عجب افتاد ، يك نوبت در مكه در مهبط « 2 » جبرئيل عليه السلام دوگانه مىگزاردم « 3 » ، ناگاه ريگ باز شد و مغز بادامى پيدا شد . برداشتم و بر كنار روى مال بستم ، چون به مدينه مىرفتم در راه مرا احوال عجب مىبود با روحانيت حضرت مصطفى صلوات اللّه عليه ذوق داشتم ، چنان كه مرا مغلوب مىكرد و شتر مرا به رفتن تشويش مىداد و از آن حال بازمىآورد ، با نفس گفتم كه تو فربه شده‌اى ! و البته ترا روزى چند رياضتى به تجديد مىبايد كشيد . چون نفس اين سخن بشنيد بترسيد و گفت اكنون به حضرت رسالت مىروى و به هرچه از آن حضرت اشارت رسد من نيز به آن راضيم . چون برفتم و در پيش ستون خانه دوگانه مىگزاردم ريگ باز شد و خرماى ظاهر شد . برداشتم و به آن\r\n\r\n\r\n","description":"","footnote":"\r\n( 1 ) . در نسخه ( حبس ) .\r\n( 2 ) . در نسخه ( منبط ) .\r\n( 3 ) . در نسخه ( مىگذاردم ) .\r\n","page_name":" 195 ","page_number":195},
  {"content":"\r\n\r\nمغز بادام بربستم . نفس مىگويد : ديدى اشارت به خوردن است نه به رياضت ، گفتم : نه ، و بعد از ساعتى پيرى « 1 » خوش‌محاوره بيامد و سلام كرد و نزديك من بنشست ، پرسيد كه : از كجائى ؟ ! گفتم : از خراسان ، گفت : از من ملول مشو كه ساعتى مىخواهم كه ترا ببينم و از تو فايده‌يى بگيرم . و او از عرب بود و از من در روح سؤالى كرد ، و آن وقت سخن گفتن بر من غالب بود ، جواب او چنانچه او را روشن شد در محسوس بگفتم و بعد از آنكه خاست درمى از دهان بيرون كرد و در پيش من نهاد .\r\nنفس خواست كه بزرگى كند ، رد كند ، اشارت رسيد كه همهء عالم گداى اين حضرتند . بستان . بستدم .\r\nنفس مىگويد : اين نيز دليل آنست كه حق نفس مىبايد داد ، از آنجا برخاستم تا به تجديد وضو روم ، مىبينم كه كودكى عرب از پى من مىدود و مىگويد : يا عم يا عم قف ! بايستادم . بيامد و مشتى « 2 » خرما در دست من كرد . باز نفس خواست كه نستاند . اشارت رسيد كه هرچه ازين حضرت به تو رسد ، بستان . بستدم .\r\nنفس مىگويد : مىبينى كه رسول مىخواهد كه تو چيزى بخورى ؟ ! گفتم : نه ! اينجا رسم است كه صدقه دهند . و ازين بهانه چون شب به قافله رفتم و آنجا به احياء شب مشغول شدم ، نيم‌شب مىبينم كه يكى مىآيد و شمعى در دست دارد و ديگرى در عقب اوست و خوانى بر سر دارد و يك‌يك وثاق را مىپرسد كه : اين وثاق كيست ؟ ! و مىگذرد . چون به وثاق من رسيدند بايستادند و آن طبق پيش من بنهادند و بگفتند كه : خواجه‌ئيست از شام ، و اين فرستاده و التماس كرده كه از براى خداى ، لقمه‌يى از اين تناول كنى و آن مقدار بيست من كليچه و حلوا بود . چون ايشان برفتند .\r\n\r\n\r\n","description":"","footnote":"\r\n( 1 ) . در نسخه ( پير ) .\r\n( 2 ) . در نسخه ( مشت ) .\r\n","page_name":" 196 ","page_number":196},
  {"content":"\r\n\r\nنفس مىگويد : اكنون بارى بهانه‌يى نيست مىبينى كه اشارت به خوردنست . گفتم : نه . چه باشد ؟ درويشى مىبيند و به جاى او احسانى مىكند و ايشان را اين رسم باشد و به هر كس مىدهند ، آن نيز نخوردم . تا آنگاه كه از مدينه بيرون آمديم و بر سه فرسنگى در پى آبى فرود آمديم و من وضو « 1 » مىسازم ، ناگاه شخصى آمد و طبقى در دست و پيش من بنهاد و سوگند مىدهد كه ازين بخور « 2 » . پرسيدم تو از كجايى ؟ ! نسبت خود تقرير كرده از سادات بود . مردى نيكواعتقاد بود و پدر او مىدانستم و به روح مصطفى صلى اللّه عليه و سلم سوگند داد .\r\nنفس گفت : اكنون هيچ بهانه نماند و از آن قدرى بخوردم . در ابتدا به هيچ نوع نفس را به مراد او هيچ ندادم و هرگز نگفتمى كه به جهت من چيزى بياريد . و اگر رنجى حادث شدى او را علاج نكردمى و در بىالتفاتى به نفس « 3 » و زجر او كوشيدم . و حق جل جلاله از بندگان در ابتدا اين مىخواهد تا چندان كه عجز او و ضعف او بر وى روشن شود و بعد از آن اگر چيزى خورد ، يا به نفس چيزى دهد از حق داند ، و بىحرص و شره خورده شود باكى نبود .\r\nدرويش « 4 » سؤال كرد كه شيخ شهاب الدين قدس سره در عوارف گفته كه آنچه برسد و پيش از رسيدن آن به اشراف باطن از آن باخبر شده باشند ، نشايد خورد . شيخ قدس سره فرمود كه رحمت بر وى باد ، نيك گفته است . و آن توكل را زيان دارد ، اما مرا بارى چند چيز افتاده است و خورده‌ام ، يك نوبت آن بود كه در شونيزيه نيت خلوت\r\n\r\n\r\n","description":"","footnote":"\r\n( 1 ) . در نسخه ( من صومى سازم ) .\r\n( 2 ) . در نسخه ( بخورد ) .\r\n( 3 ) . در نسخه ( و در بىالتفاتى نفس ) .\r\n( 4 ) . در نسخه ( درويش ) .\r\n","page_name":" 197 ","page_number":197},
  {"content":"\r\n\r\nكردم و شيخ مرا در خلوت سرى سقطى قدس سره بنشاند و خود برفت . بعد از چند روز مىبينم كه حجاب از پيش برخاست و خراسان را مىبينم كه لشكرى آمده و سمنان را غارت كرده و مادر مرا اسير برده‌اند و مادر را مىبينم كه در ميان لشكر جامه‌يى پاره‌پاره پوشيده و خوار و مستمند مىگردد . نفس چنان بر من غالب شد كه در چنين قضيه‌يى وقت خلوت است ؟ ! و خواستم كه ترك خلوت كنم و به خراسان روم و مادر را خلاص كنم . پس به تكلف خود را نگاه مىداشتم تا بر من روشن شد كه آن كيد نفس و شيطان بوده كه اين صورت بنموده تا مرا از خلوت بيرون اندازد . و بر خاطر نفى كردم .\r\nچون نوميد شد با من مىگويد كه : چون نمىروى ؟ ! بارى حلواى گرمى بده . - گفتم : من با كسى سخن نمىگويم ، و اينجا حلوا نيست . ترا چگونه حلوا بدهم ؟ ! گفت : تو سخن مگوى اما امشب كسى حلواى گرم خواهد آورد از آن پاره‌يى به من ده گفتم اگر بيارند بدهم . چون شب شد من بعد از نماز خفتن انتظار كردم و هيچ‌كس حلوا نياورد ، برخاستم تا در خلوت روم ، نفس فرياد برآورد كه حلوا مىآرند و يك دم صبر كن . سخن او نشنودم و در خلوت رفتم . نفس مىگويد كه :\r\nبارى در خلوت از اندرون نبند . اگر كسى حلوا را در خلوت تو نهد بخور « 1 » و گرنه مخور . مرا بر وى رحم آمد و در خلوت نبستم . چون پاره‌يى از شب بگذشت ، يكى آمد و چراغى در دست دارد و پاره‌يى حلواى گرم در خلوت پيش من نهاد و من از آن بخوردم . و بار ديگر در راه كعبه جائى فرود آمديم كه آب نبود و من وضو مىساختم ، در آخر روز نفس با من مىگويد كه : اگر خداى تعالى چيزى برساند ، به من دهى ؟ ! گفتم : همه چيز خداى مىرساند . گفت : نى . اگر درين صحراى بىآب كسى برنج زرد گرم براى تو بيارد دانى كه مىبايد خورد ؟ ! گفتم :\r\n\r\n\r\n","description":"","footnote":"\r\n( 1 ) . در نسخه ( تو نهد بخورد ) .\r\n","page_name":" 198 ","page_number":198},
  {"content":"\r\n\r\nزهى بو العجبيهاى تو درين بىآبى ، چيزها توقع دارى . وضو ساختم و به وثاق رفتم و شكر وضو گزاردم ، يكى درآمد و مىگويد كه : فلان دانشمند كه در قافله است التماس مىكند كه ساعتى در وثاق من تشريف حضور ارزانى فرمايند و او مردى به غايت نيكو بوده آنجا رفتم . بعد از ساعتى مىبينم كه در صحن برنج زرد گرم بياوردند و قند سوده بر آن ريخته بود . « 1 » نفس مىگويد : مىبينى كه خدائيست ! بخور .\r\nآن بخوردم .\r\nديگر فرمود كه : در گورستان امام حنبل رحمة اللّه عليه توجه كرده بودم به خاك بزرگى كه خاك او معين بود به نزديك مردم و من يقين مىدانم كه او اينجا نيست . اما مىرفتم به سر خاك او ، و در راه ، گنبد خرابى بود كه من هرگز نشنيده بودم كه اينجا خاكيست . چون از آن گنبد مىگذرم . مىبينم كه از گنبد اشارتى مىرسد كه كجا مىروى ؟ ! بيا و ما را نيز زيارتى كن . ؟\r\nمن بازگشتم و به گنبد « 2 » درآمدم ، و آنجا وقت من خوش شده مىبينم كه روح او با من مىگويد كه : همچنان زندگانى كن كه كرده‌ام .\r\nگفتم : تو چون زندگانى كردى ؟ . گفت : هرچه از حق به تو رسد قبول كن . گفتم : اگر قبول‌كردنى باشد . قبول كنم . گفت : بارى امروز چيزى به تو خواهد رسيد و قبول كن . گفتم : چنين كنم . چون به شهر آمدم اين قصه با شيخ بگفتم ، فرمود : هيچ مىدانى گنبد كيست ؟ ! گفتم : نه . - گفت : او را ابو مسعود مىگويند و او عجب طريقه‌يى داشته است . هر چه از حق به او رسيدى رد نكردى . و از كسان چيزى نخواستى و\r\n\r\n\r\n","description":"","footnote":"\r\n( 1 ) . بىترديد همين آش شوله‌زرد فعلى بوده است ( رفيع ) .\r\n( 2 ) . در نسخه ( و گنبد ) .\r\n","page_name":" 199 ","page_number":199},
  {"content":"\r\n\r\nلباس ، متكلف پوشيدى و طعام ، متكلف خوردى . و روزى يكى پيش او آمد و دستارى مىبيند كه بر اوست كه به دويست دينار ارزد .\r\nبا خود مىگويد كه : اين چه اسرافست ؟ ! دستارى كه از آن دويست درويش را جامه توان ساخت ، يك درويش چرا بر سر بندد ؟ !\r\nابو مسعود به اشراف خاطر دريافت و گفت : اى فلان اين دستار را خود بر سر نبسته‌ام و اگر تو مىخواهى ببر و به فروش و از براى درويشان سفره‌يى بياور . آنكس برفت و دستار را بفروخت و سفره‌يى متكلف درست كرد و نماز ديگر بيامد . همان دستار بر شيخ بديد .\r\nمتعجب شد . بعد از آن شيخ ابو مسعود مىگويد : چه مىنگرى ؟ ! برو از فلان خواجه بپرس كه اين دستار را از كجا آوردست . رفتم . بپرسيدم .\r\nآن خواجه گفت : پارسال در كشتى بوديم و باد مخالف برخاست ، نذر كردم اگر به سلامت بيرون روم دستارى « 1 » خوب به جهت شيخ به هديه ببرم . به سلامت برآمديم .\r\nاكنون شش ماهست كه در بغداد مىطلبم و دستارى چنانچه دل من مىخواست نمىيافتم ، كه به سلام شيخ آيم تا امروز اين دستار بر در فلان دكان ديدم . گفتم : اين دستار لايق شيخ است . بخريدم و بياوردم . بعد از آن شيخ گفت : ديدى كه اين دستار ، ديگرى بر سر ما مىبندد و ازين نوع از شيخ روايتهاست . هر يك چيزى و طريقى اختيار كرده‌اند برحسب استعداد در مقام هر يك . و آنكه از دور مىنگرد از آن خبر ندارد كه آنچه او مىكند مىداند كه چه مىكند . و آن قوم عجب قومى بوده‌اند كه اگر تصرف مىكرده‌اند براى حق مىكرده‌اند . و هرگاه كه مرد حق از براى باطل فرق توان كرد و چشم او به حقيقت اشياء گشاده گردد هر تصرف كه كند نيك باشد « 2 » .\r\n\r\n\r\n","description":"","footnote":"\r\n( 1 ) . در نسخه : ( دستار ) .\r\n( 2 ) . اين موضوع را نگارنده ( رفيع ) به شعر درآورده كه در ورقهاى آخر اين -\r\n","page_name":" 200 ","page_number":200},
  {"content":"\r\n\r\nديگر فرمود كه : بعضى مشايخ بر توكل نشسته‌اند و بعضى به توكل كردن ننشستند و بر معلوم نشستند و بعضى قرض مىكردند تا حق تعالى كسى مىفرستاد و قرض ايشان بازمىداد . شيخ ابو سعيد ابو الخير و شيخ احمد خضرويه و شيخ ما قدس اللّه روحه بسيارى از مشايخ بر اين بوده‌اند . و ايشان كه معلوم داشتند . سفيان ثورى و ابراهيم ادهم و سلطان بايزيد بسطامى و بسيارى از مشايخ بودند و از سفيان ثورى حكايت كنند كه روزى بزرگى از مشايخ از پيش او درآمد و او را ديد كه در تشتت‌ها « 1 » زر پيش نهاده بود و به دست بر مىگذرانيد ، اين بزرگ بگفت : اين چيست ؟ ! گفت : خاموش كه اگر اين نبودى اين ظالمان به چشم حقارت در ما نظر كردندى . و از ابراهيم ادهم حكايت كنند . روزى سفيان ثورى پيش او نشسته بود و دست در زير مصلى كرد و هشت درم بيرون آورد و به خادم داد و گفت : عسل و سمن و نان گرم بياور . - سفيان گفت : ما دو كس « 2 » بيش نه‌ايم . و اين اسراف « 3 » باشد . ابراهيم گفت : نه . اسراف « 4 » در اوانى فروش و لباس باشد در ما اسراف « 5 » نباشد . زيرا كه اگر زيادت آمد ديگرى بخورد . و از سلطان بايزيد بسطامى حكايت كنند كه ديها داشته و گوسفندان بسيار . اما ايشان بر يك « 6 » حال تصرف مىكرده‌اند و اگر كسى بىحالت به ايشان اقتدا كند و در دنيا تصرف كند ، و حال او مناسب آن نبوده باشد زود هلاك شود .\r\n\r\n\r\n","description":"","footnote":"\r\n- كتاب خواهيد خواند .\r\n( 1 ) . در نسخه : ( در سينها ) .\r\n( 2 ) . در نسخه : ( ما در كس ) .\r\n( 3 ) . در نسخه : ( اصراف ) .\r\n( 4 ) . در نسخه ( اصراف ) .\r\n( 5 ) . در نسخه : ( كرامات ) .\r\n( 6 ) . در نسخه : ( هر يك ) .\r\n","page_name":" 201 ","page_number":201},
  {"content":"\r\n\r\nديگر اين ضعيف سؤال كرد كه : اگر كسى زمين ميت را احياء كند . اگر در آن احياء كردن زجر كند و مردم را به زور در كار دارد ، دخل آن حرام باشد يا حلال ؟ فرمود : دخل آن حلال باشد ، اما مظلمه آنكه خلق را به زور كار فرموده در گردن او بود . و مرا در اول درويشى اين واقع شد كه املاك بسيار خريده بودم ، به وجهى كه در آن شبهه بود ، اما اول بيع كرده بودم و ديگر نقد بسيار بود كه از ارغون « 1 » به من رسيده بود و مدتى در گفت‌وگوى بودم كه وجه احسن كدامست ، علما و عقلاء اين [ و 
  ] آن اتفاق كردند كه آن اموال با ارغون نمىشايد دركردن .\r\nمعلومست كه مال او نيست و خداوندگار آن معلوم نيست كه با ايشان رد كنى . بهتر آنست كه نقود را صدقه كنى و املاك را وقف « 2 » . كه خداوند تعالى خداوندگان مال را نيك مىداند و ثواب به روزگار ايشان برساند . همچنين كردم و بركت « 3 » بسيار از آن ديدم و هيچ باقى نگذاشتم . الا مصلى نمازى كه در خلوت انداخته بود . و آن را يهودى به من هديه داده بود . گفتم : مگر به وجه است تا روزى در خراسان بودم و در غيب ديدم كه بر طبقات دوزخ عبور مىكنم و به موضعى رسيدم . بس ناخوش و گنده و زشت ، خواستم كه به تعجيل از آنجا بگذرم ، ناگه جهودى را مىبينم كه دامن مرا بگرفت و هرچند كه جهد مىكنم و از وى خلاص نمىيابم . فرياد كردم و مالك دوزخ را گفتم مرا از وى خلاص ده : مالك به سخن من التفات نكرد و من نيك مضطر شدم . مناجات كردم كه : خداوندا مرا از دست اين خلاص ده ، فرمود كه : حقى بر تو دارد . تا ندهى خلاص نيابى ! گفتم : آن چيست ؟ ! فرمود\r\n\r\n\r\n","description":"","footnote":"\r\n( 1 ) . منظور ارغون خان مغول است كه شرح آن در مقدمه رفت .\r\n( 2 ) . همانطور كه در تاريخ سمنان تأليف نگارنده آمده است ، بيشتر موقوفات مسجد شاه سمنان متعلق به شيخ علاء الدوله سمنانى است و از همين‌جا معلوم مىشود علت اصلى آن چه بوده است .\r\n( 3 ) . در نسخه : ( بركه ) .\r\n","page_name":" 202 ","page_number":202},
  {"content":"\r\n\r\nمصلى كه در خلوت تست ، نه از آن اوست ؟ ! گفتم : الهى اگر مرا به اينها خواهى گرفت [ و 
  ] « 1 » حجاب من خواهد شد . ازين نوع بسيار دارم .\r\nفرمود كه ديگرها از براى ما صرف‌كردى . خشنودى خصمان آن بر ماست . اما اين را براى خود نگاه داشتى . عهدهء آن برتست . چون اين بفرمود و من از واقعه بازآمدم و از هيبت ، عرق كرده بودم . در حال كسى به سمنان فرستادم تا آن مصلى را صدقه دادند .\r\nو ديگر از ضعيف پرسيد كه پس اگر ظالمى مال حرام به كسى مىدهد كه آن‌كس بداند كه آن مال نخواهد داد به خداوند و در فسق خرج خواهد كرد از وى و به صدقه كردن بهتر باشد . فرمود كه نه درويش مىبايد كه از دو خير خير بزرگتر گزيند و از دو شر شر كمتر اختيار كند . چون مضطر شود . اينجا دو چيز است يكى آنكه عرض خود نگاه دارد و رهين منت ظالمان نگردد و تكبر بر متكبران اظهار كند « 2 » و يكى ديگر آنكه مال را قبول كند و به صدقه دهد تا در فسق خرج نكنند « 3 » و در اين قضيه ناگرفتن بهتر است و عرض خود نگاه داشتن . اما اگر كسى گرفته باشد ، صدقه كردن بهتر باشد مادام كه صاحب حق معلوم نيست . اما اگر نقض عرض و منت ظالم نبود هر آينه گرفتن و صدقه كردن بهتر باشد به دو وجه ، يكى آنكه آلت فسق نشود و ديگر آنكه از صدقه بركت به خداوند آن برسد و به ايشان كه سعى كرده باشند هم برسد . . . « 4 » كه شما را طلبيديم تا در قصه بشنويد كه دوش ديده است و در آخر كسى او را بازآورده از آن حال و او به لطف آن‌كس جواب داده و تندخوئى نكرده . آنكه فرمود چنين ديده\r\n\r\n\r\n","description":"","footnote":"\r\n( 1 ) . ما برافزوديم .\r\n( 2 ) . در نسخه : ( كنند ) .\r\n( 3 ) . در نسخه : ( نكند ) .\r\n( 4 ) . در نسخه چهار كلمه افتاده است .\r\n","page_name":" 203 ","page_number":203},
  {"content":"\r\n\r\nاست كه حق سبحانه و تعالى به جميع صفات بر وى تجلى و در صور بسيار خود را به او نموده . بعد از آن در مقام مكالمه ازو پرسيد كه اين صور چيست ؟ او مىترسيد از آن‌كه گويد حق است . از آنكه حق از صورت ، منزه است . و مىترسيد كه گويد حق نيست . از آنكه تجلى حق بود . پس گفت : خداوندا تو بفرما . حق تعالى فرمود ترا ، بگو تا بشنوم . گفت محتاج منم بشنودن . حق شنودن مراست . پس حق تعالى تجلى فرمود . گفت : اين تجلى ربوبيت منست . باز تجلى كرد و فرمود كه : كدام تجلى است . و در هر صورتى ديگر از نوع ديگر مشاهده مىافتاد و در باطن او صفت ديگر ظاهر مىشد . تا به همه صفات تجلى كرد . آنگاه ديد كه صورت ناپديد شد و ذوقى درو پيدا شد به بقاء حق كه مىدانست اين‌كه باقى مانده است حق است . اما هيچ صورتى ولونى نمىديد جز ذوق مجرد . پس فرمود كه : مقصود از آنكه شما بشنويد آنست كه : بسا كسان كه اين‌چنين بينند و آنها « 1 » را گمان ، كه اين همه صور هر يك خدائيست . يا خداى مصورست . تا شما بشنويد و بدانيد كه خداى تعالى از اين همه منزه است . و آن صور را صفات خوانند نمىبينند كه در آن حال كه تجلى ذات بوده است هيچ صورت و لون و شكل نبوده است . به غير از ذوق مجرد كه آن همه را ارادت خوانند . ضعيف « 2 » پرسيد كه : تجلى صورى اين باشد ؟ ! فرمود كه : تجلى صورى در بدايت است . و اين در نهايت .\r\nبعد از آن فرمود كه : بخشيان « 3 » مىگويند . همچنانكه آثار ما محصورست خداى تعالى نامحصور است و هر شىء را خدائيست و اين غلط ايشان را از آن جاى افتاده كه نظر ايشان بر قيام اشياء افتاد كه\r\n\r\n\r\n","description":"","footnote":"\r\n( 1 ) . در نسخه : ( اونها را ) آمده است .\r\n( 2 ) . در نسخه : ( از ضعيف ) آمده است .\r\n( 3 ) . رؤساى مذهب بودا . در اين‌باره به زيرنويس ورقهاى پيش در اين كتاب مراجعه شود .\r\n","page_name":" 204 ","page_number":204},
  {"content":"\r\n\r\nبه تجلى قيومى حق قائم است . و به فيض ابقاء باقى و هر چيزى را حقيقتى « 1 » است كه آن فيض به دو مىرسد و آن چيز را باقى مىدارد .\r\nچنان كه مىخواهد . پنداشته كه هر فيض خدائيست و خدايان بسيار تصور كردند . هرچند خدايرا بزرگتر مىگويند . غير آن خدايان . اما آن فيوض را خداى گفتن خطاب بزرگست . و شرك محض . و اخى على دوستى « 2 » كه صاحب واقعه بود در مجلس حاضر بود . شيخ از وى پرسيد كه : ياد مىدارى آن واقعه‌يى كه در ابتدا ديده بودى كه ترا از دايره‌هاى هو بيرون بردند و وجود تو از تو چون بر اين سوى دائره بازافتاد ؟ ! و بعد از آن به دايره‌هاى ديگر بيرون آوردند . و آن تجلى كه ترا از « 3 » طرف هاء هو باشد به اسماء مظهرات تعلق دارد كه هر يكى قايم مقام اين اسم مظهرست . هو قائم مقام رب و انت قائم مقام رحيم . و نحن قايم مقام رحمن و انا قائم مقام اللّه . كه اسم ذاتست . و اين مرآت به مشاهده معلوم شود . بعد از آن اخى محسن الدين آنجا بود . گفت : آن وقت كه مرا واقعهء هاء هو افتاد . شيخ فرمود كه : على بيايد و از وى بپرس . فرمود آرى واقعه را از صاحب واقعه بشنوند .\r\nزود حجاب رفع گردد .\r\nو آورده‌اند كه روزى شيخ جنيد قدس سره تجديد وضو كرد و خواست كه دوگانه‌يى بگزارد در خود جمعيت نيافت . خواست كه با خود افتد . هرچند محاسبه كرد در خود سبب آن تفرقه نيافت .\r\nدانست كه از بيرونست . از خانقاه بيرون آمد و يكى را مىبيند كه گليم دربرگرفته و بر جنيد سلام كرد و گفت انتظار بسيار دادى چه تا در نماز\r\n\r\n\r\n","description":"","footnote":"\r\n( 1 ) . در نسخه ( حقيقى ) آمده است .\r\n( 2 ) . در مورد شرح حال اخى على دوستى سمنانى به تاريخ سمنان تأليف نگارنده و مقدمه اين كتاب مراجعه شود .\r\n( 3 ) . در نسخه : ( بر از ) آمده است .\r\n","page_name":" 205 ","page_number":205},
  {"content":"\r\n\r\nتفرقه نديدى بيرون نيامدى ؟ ! - جنيد گفت : چون در عالم صورت سابقه نبود بر آن نمىافتادم تو از كجا افتاده‌يى ؟ ! - گفت : از راه دور آمده‌ام و مرا مشكلى افتاده است و مأمور شدم كه بيايم و از تو بپرسم .\r\nگفت : چيست ؟ ! گفت : سى سالست تا درين را هم و هيچ مجاهده از مردان نشنيده‌ام تا به عمل نياورده‌ام و آنچه مقصود منست حاصل نشده است . گفت : اين مسأله را ابو الحسن نورى نيك مىداند و از وى بپرس . او برفت و با ابو الحسن اين معنى بگفت . ابو الحسن گفت ترا اينجا نه از براى آن فرستاده است كه او نمىداند . و ليكن او استاد است مىداند كه واقعه مشكل از صاحب واقعه زودتر حاصل گردد .\r\nو اين‌چنين است كه مرا هم همين واقعه بود . چندانكه رياضت كشيدم ، مدت مديد هيچ مقصدى روى ننمود . به خدمت شيخ جنيد رفتم و عرضه كردم فرمود كه : نظر پراكنده است . نظر محفوظ دار تا به مقصود برسى ! من برفتم و توبه كردم . و همان شب اثر حصول مقصود پيدا شد . اكنون علاج تو است .\r\nو شيخ قدس سره حكايت كرد كه روزى امير المؤمنين على بن ابى طالب رضى اللّه عنه بر اشتر نشسته بود و كميل زياد را كه صاحب‌سرا بود بر پس پشت خود برنشاند و او را رسمى بودى كه چون علوم و اسرار در باطن او موج زدى و خواستى كه ازو خبرى را براندازد آنجا رفتى و كميل را در پيش خود بنشاند و آغاز اسرار گفتن كردى . بعد از آن كميل از وى سؤال كردى كه : يا امير المؤمنين ! ما الحقيقة . - فقال على رضى اللّه عنه : ما لك و الحقيقة . يعنى سؤال كرد كه حقيقت چيست ؟ - گفت : ترا با حقيقت چه كار ؟ ! قال : اولست صاحب سرك ؟ ! گفت : نه من صاحب سر توام . ! قال : بلى و لكن\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nيرشح « 1 » عليك مما يطفح « 2 » منى . گفت : هستى « 3 » و ليكن چون ديك سينهء من جوش مىزند ، آنچه بر سر [ تو 
  ] مىريزد . فقال : او مثلك يخيب « 4 » سائلا . گفت : مانند تو سائل را محروم گرداند ؟ ! - بعد از آن امير المؤمنين على گفت : الحقيقة كشف سبحات الجلال من غير اشارة . - فقال كميل زدنى فيه « 5 » بيانا . يعنى روشن‌تر كن كه فهم نمىكنم ! فقال : محو الموهوم بعد صحو المعلوم . فقال : زدنى فيه بيانا . قال هتك جذب الا حديد لصفة التوحيد . قال : زدنى فيه بيانا . [ قال 
  ] الستر عند غلبة السر . - قال : زدنى فيه بيانا . قال : [ ؟ 
  ] نور الشرق من صبح الازل فيلوح على هياكل التوحيد . فقال : زدنى فيه . قال : على رضى اللّه عنه اطفى السراج فقد طلع الصبح . و بعد از آن فرمود كه يا كميل [ و 
  ] « 6 » به صدر خود اشارت كرد كه در اينجا حق تعالى علمهاء بسيار نهاده است . اما اهل دلى نمىيابم كه با او بگويم آنكه [ در او 
  ] درد ذهن و ذكا مىبينم . از اين علوم دام دنيا و جاه خواهد ساخت و آنكه در او درد دين و ترك جاه مىيابم ، ذهن و ذكا ندارد كه اين علوم فهم كند . و اين هر دو در يك كس جمع نيافتم . اما اميد مىدارم كه حق تعالى [ خالى 
  ] نگذارد زمين را از كسانى كه دلهاى ايشان را به اين علوم منور دارد . و قليل ما هم الاقلون عددا الا عظمون اجرا . يعنى ايشان به غايت اندك باشند از روى عدد . اما زياده باشند از روى اجر . و بعد از آن گفت :\r\nوا شوقاه الى لقائهم .\r\nو در مجلس ديگر فرمود كه : اين مردم عجب اعتقادها كرده‌اند ،\r\n\r\n\r\n","description":"","footnote":"\r\n( 1 ) . در نسخه ( بترشح ) آمده است .\r\n( 2 ) . در نسخه ( بطفح ) آمده است .\r\n( 3 ) . در نسخه : ( كنت بيتى ) .\r\n( 4 ) . در نسخه : ( بجيب ) آمده است .\r\n( 5 ) . در نسخه ( و فيه ) آمده است .\r\n( 6 ) . ما برافزوديم .\r\n","page_name":" 207 ","page_number":207},
  {"content":"\r\n\r\nالبته مىگويند كه درويش مىبايد كه او محتاج باشد . نمىدانند كه حق تعالى هرگز هيچ مرشدى را محتاج نداشته است به خلق و چرا بايد كه بندگان خداى جز به خداى محتاج باشند ؟ ! آخر اين دنيا را با اين همه نعمت به بركت ايشان برپاى مىدارد . بلكه مقصود از آفرينش ايشانند . و نه آخر شيخ مجد الدين بغدادى قدس اللّه روحه را هر سال خرج سفرهء خانقاه دويست‌هزار دينار سرخ بوده است . و من حساب مىكنم پانصدهزار دينار املاك وقف كرده بر صوفيه كه بر طريقه ما باشند . و متابع سنت و در وقفنامه شرط كرده‌ام كه فرزندان و خويشان مرا هرچند كه به درجهء ارشاد رسيده باشند نه به توليت و نه به خادمى در آن هيچ تصرف نباشد . و اگر بعد از من درويشان اينجا باشند تصرف كنند و اگر در ملك ديگر باشند دخل اينها را بدان ملك برند و تسليم ايشان كنند و نزديك خلق ناپسنديده است و تشنيع مىزنند كه درويش را با مال چه كار . و چون مرا معلوم است كه عند اللّه پسنديده است . و عقلا دانند كه اين نيز از آن نباشد كه به گدايى حاصل كنند و به درويشان دهند . و مرا به سخن خلق و تشنيع ايشان چه التفات باشد ؟ ! .\r\nديگر فرمود كه حق تعالى اين زمين و مزارع را به حكمت آفريده است و مىخواهد كه معمور باشد و فايده به خلق رسد و اگر خلق بدانند كه از عمارت دنيا كه براى فايده و دخل كنند نه به وجه اسراف « 1 » و تماشا چه ثوابست . هرگز ترك عمارت نكنند و اگر بدانند كه از ترك عمارت و گذاشتن زمين را معطل ، چه گناه حاصل مىشود هرگز نگذارند كه اسباب او خراب شود . هر كس كه زمينى دارد كه از\r\n\r\n\r\n","description":"","footnote":"\r\n( 1 ) . در نسخه ( اصراف ) آمده است .\r\n","page_name":" 208 ","page_number":208},
  {"content":"\r\n\r\nآن هر سال هزار من غله حاصل مىتواند كرد ، اگر به تقصير و اهمال نهصد من حاصل كند و به سبب او آن صد من از حلق خلق دور افتد ، به‌قدر آن از وى بازخواست خواهند كرد . و اگر كسى را حالى هست كه به دنيا و عمارت آن نمىپردازد خوش‌وقت او . و اگر چنان كه به كاهلى ترك عمارت زمين كند و آن را زهد نام نهد جز متابعت شيطان چيزى ديگر نيست و هيچ‌كس كمتر از آدمى بيكار نيست اخرويا و دينويا .\r\nو در مجلس ديگر فرمود كه : درويشان بيستم ماه وقت خلوت خواهد بود . اما بر خود اعتماد نداشته باشيد نيت خلوت دشوار باشد و نگاه داشتن شرايط خلوت را جد بليغ مىبايد كه اگر يكى از آن شرايط فوت شود ، آنچه فايدهء خلوت است ناقص گردد و دشوارترين شرايط نفى خاطرست بر دوام و ربط قلب با شيخ . و رجا با آنچه از حق برسد . موافقا لطبعه أم مخالفا . و اگر كسى در خود آن قوت نيابد نيت مطلق نكند . چنين نيت كند كه چهل روز توجه مىكنم به حضرت و اعراض مىكنم از غير او ، به اميد آنكه توفيق بخشد حق تعالى كه باقى عمر خود همچنين بسر برم و بعد از آنكه نيت كرد بر خود واجب داند و هر هشت شرط را محافظت بكند و جد و جهدى مىنمايد .\r\nمقصود آنكه شايد كه پريشانى صادر شود ، يا رنجورى حادث گردد . و به دفع آن قيام توان نمود . و اگر نيت مطلق خلوت باشد ، بيرون آمدن الا به جمعه و جماعت روا نيست به هيچ رنجى مگر بميرند و بيرون آرندش و دفن كنند . اما اين نوع را فسادى ديگر هست و آن آنست كه مادام كه نفس را اميدوارى هست تشويش زياد مىدهد . اما اگر نيت خلوت كند نفس بداند كه امكان بيرون آمدن نيست تن بنهد . اگر توجه\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nدرويش نيك محكم بود نيت مطلق بهتر است . و به نزديك من آنست كه خلوت تمام با كمال شرايط هيچكس را از مشايخ دست نداده و من چندين خلوت كه نشسته‌ام الا يك نوبت كه بيست و نه روز شرائط خلوت را مجموع رعايت كرده‌ام و اين معنى را از نفس پنهان بايد داشت تا توجه سست نكند و به جان بايد كوشيد كه سالك را ممكن نيست كه مقصود حاصل شود . الا در خلوت و حفظ شرائط آن ، درويش بايد كه راه باز ندهد كه نفس او در خلوت به مراقبه مشغول شود كه آن را بس مضرت‌ها باشد و وقت را بدزدد . شيخ احمد جورفانى « 1 » قدس سره يكى را از مريدان كه مراقبه كرده بود كفش بيرون كرد و چند كفش محكم در پس گردن او بزد . او گفت مراقبه كرده‌ام موجب رنجش بيان فرمايد كه چرا رنجش مىنمايد . فرمود كه كه مراقبه كسى را روا بود كه يك هفته طعام نخورده باشد كه چون آواز پاى بشنود در خاطرش نيايد كه اين كس براى من طعام مىآورد و اينجا فرمود كه شيخ احمد درشت مردى ذاكر بوده است و مرتبهء عالى دارد و من در غيب مرتبهء سلوك او را مناسب يافتم ، با شيخ ابو الحسن خرقانى و از شيخ رضى الدين على لالا ، با سلطان بايزيد قدس اللّه ارواحهم . و فرموده كه روزى يكى از مريدان سلطان بايزيد كه در حيات بود و كار كرده چنان كه سيف الدين باخرزى « 2 » را با او خوش بودى به غايت ، و او در آخر مدت ده سال با ما بود . روزى با ما مىگويد : چونست كه تو با اين خاندان ارادت آوردى و سلوك جز به متابعت سلطان بايزيد بسطامى نكردى ؟ ! گفتم : من اين نمىدانم ، اما يك نوبت وضو ساختم ، در اثناى آن ديدم كه ديوار قبله بگشاد و از آن سوى فضايى بنمود و آسمان و ستاره مشترى مىنمود . پرسيدم كه اين چيست ؟ ! يكى گفت : اين نور سلطان بايزيد است ، ساعتى شد و\r\n\r\n\r\n","description":"","footnote":"\r\n( 1 ) . در نسخه ( حوربانى ) .\r\n( 2 ) . در نسخه ( باخوذى ) .\r\n","page_name":" 210 ","page_number":210},
  {"content":"\r\n\r\nآسمانى ديگر ديدم تمامى نورانى همچو خورشيد ، گفتم : اين سلطان شيخ مجد الدين بغداديست آن درويش به تعجب شد . بعد از آن گفتم .\r\nاين سخن نه به آن مىگويم كه در مراتب ايشان بيانى مىكنم يا ترجيح مىنهم ، شيخ مجد الدين را بر سلطان بايزيد . اما هر كس را كه حق تعالى حواله كرده است به مشربى ، چون او توجه به آن مشرب كرد و متابع آن طريق شد حق تعالى جهت ثبات قدم او در آن طريق شيخ او « 1 » در اعلى مراتب بر او جلوه كند . و گرنه على التحقيق مراتب در قيامت پيدا شود و نشان علو مرتبه درين عالم جز به متابعت حبيب مطلق صلى اللّه عليه و سلم نيست . هركس كه متابع‌تر مرتبهء او عالىتر است .\r\nروزى ملك شرف الدين پدر من رحمة اللّه عليه از من پرسيد كه درين زمانه از اولياى كرام كدام مانده‌اند ؟ ! گفتم : هستند . ابن عجيل است در يمن و شمس الدين ساوجى است در ششتر ( شوشتر ) و خواجه حاجى است در ابهر و چند كس را كه از مشايخ بر صراط مستقيم بودند برشمردم . گفت : چونست كه اين همه هستند و تو ارادت به شيخ نور الدين عبد الرحمن ( اسفراينى ) آوردى و به اينها التفات نكردى ؟ ! گفتم : مرا مقصودى بود كه جز به ارشاد او راست نمىآمد . من مىخواستم كه سلوك كنم و اين طريق بشناسم و در آن وقت در همه عالم استادى نبود غير او . و مرا با آن كارى نبود كه بزرگان كه‌اند تا هر كه را بزرگتر نشان دهد به خدمت او روم . چه كسى را به آهنگرى كار باشد و به دكان زرگر رود عقل ، بر وى بخندد و اينجا فرمود كه در آخر الزمان اگر نه وجود شيخ نور الدين عبد الرحمن قدس اللّه روحه بودى سلوك بكل محو گشتى و نشان از آن نماندى . اما چون حق تعالى اين طريق را تا قيامت باقى خواهد داشت و اين طريق\r\n\r\n\r\n","description":"","footnote":"\r\n( 1 ) . در نسخه ( شبخ او را ) .\r\n","page_name":" 211 ","page_number":211},
  {"content":"\r\n\r\nرا مجدد گرداند .\r\nو ديگر فرمود كه اصل خلوت سى روز بود و آنكه خلوت موسى عليه السلام چهل روز شد ، آن بود كه نقصانى افتاده بود روز زياده شد و گرنه نيت سى بيش نبوده و در خلوت مصطفى صلى اللّه و عليه و سلم چون هيچ نقصان نيفتاد هرگز از سى روز زيادت نشد .\r\nچنان كه اخبار بر آن ناطقست و مصطفى صلى اللّه عليه و سلم شش ساله بود كه از دنيا و خلق اعراض كرد و به سلوك مشغول شد و چهارده سال سلوك كرد و سه روز ، سه روز ، و هفته ، هفته و ماه ، ماه در كوه حرى به خلوت نشستى .\r\nديگر درويشى پرسيد كه : مشايخ يقين كرده‌اند و دانسته‌اند كه قايم مقام ايشان كه خواهد بود ؟ ! فرمود كه لازم نيست حق تعالى هر كرا خواسته باشد به او رسد . شيخ قدس سره العزيز سؤال كرد كه از شيخ هيچ اشارت بود كه شما را دلالت كند كه تا كى اين كار به شما حواله خواهد رفت ؟ ! گفت : آرى . روزى « 1 » شيخ قدس سره به خانقاه درآمد و چون به جاى كفش رسيد . كفش مرا برداشت و روى به قبله بنهاد و اكنون مرا آن سر معلوم شد و شيخ احمد را نيز شيخ على لالا در آخر كار اين گفته كه : هركه با خاموشى احمد ما در سازد آنچه از جنيد « 2 » و شبلى يافته‌اند ازو بيابند اما آنكه اجازت‌نامه مىدهد بر آن اعتماد كلى نيست . روزى شيخ سعد الدين حموى به جوزجان « 3 » رسيده كسى فرستاد و شيخ احمد را طلب داشت و شيخ احمد نيت عزلت كرده بود نيامد ، باز كس فرستاد كه مرا اشارتى رسيده است كه چون از\r\n\r\n\r\n","description":"","footnote":"\r\n( 1 ) . در نسخه ( روز ) .\r\n( 2 ) . در نسخه ( شنيد ) .\r\n( 3 ) . در نسخه ( حوربان ) .\r\n","page_name":" 212 ","page_number":212},
  {"content":"\r\n\r\nجهت تو شيخ على لالا اجازت‌نامه نوشته من نيز بنويسم . شيخ احمد جواب فرستاد كه من خداى تعالى را به اجازت‌نامه نخواهم پرستيد .\r\nو ديگر فرمود كه : كسى به مرتبهء ولايت ممكن نيست كه برسد الا كه حق تعالى پرده بر سر او بپوشد و او را از چشم خلق پنهان بدارد « 1 » و معنى : « اوليائى تحت قبابى » اينست . و اين قباب صفات بشريت است نه پرده است . از كرياس و غيره و صفات آنست كه درو عيبى ظاهر كند يا هنرى را ازو در چشم مردم به عيب فرانمايد و معنى « لا يعرفهم غيرى » آنست كه هنوز ارادت باطن كسى را منور نكند آن ولى را نشناسند پس او نور را شناخته باشد . نه آنكس را و اينجا حكايت كرد كه درويشى از درويشان ، كه ما را معلوم است كه او را با خداى تعالى كارى هست و مرتبه دارد . اما پاره‌يى خساست و التفات به مأكولات دارد و حرص آن بر وى غالب است و آن قبه او شده است . روزى درويشى به طريق مزاح مىگويد كه من بارى راضى نيستم كه مرا آن مرتبهء او حاصل باشد و آن خلق او با من باشند . من اين سخن را به خدمت شيخ بگفتم . اول تبسم فرمود . بعد از آن گفت :\r\nنبايد گذاشت كه درويشان را به چشم حقارت نگرند . كه در زيان افتند و او را زيان نكند . و وقتى درويشى بود در خدمت شيخ نجم الدين كبرى قدس سره از قريهء بسكردآباد و او را زنگى بسكردى مىگفتند و به مقامى عالى رسيده بود تا غايتى كه تا از خلوت بيرون نيامدى سماع برنخواستى روزى در اثناء سماع وقت او خوش شد . از زمين برخاست و طاقى « 2 » بلند آنجا بود ، بر آن طاق نشست و در وقت فرود آمدن از بالا بر گردن شيخ مجد الدين بغدادى جست و پايها فرو\r\n\r\n\r\n","description":"","footnote":"\r\n( 1 ) . در نسخه ( ندارد ) .\r\n( 2 ) . در نسخه ( طاق ) .\r\n","page_name":" 213 ","page_number":213},
  {"content":"\r\n\r\nآويخت و شيخ مجد الدين همچنان چرخ مىزد و اين زنگى مردى بلند گران بود و شيخ مجد الدين نازك و لطيف ، - گفت : چون از سماع فارغ شديم ندانستيم كه زنگى است بر گردن يا گنجشكى . و چون از گردن او فرود مىآمد رخسارهء او را به دندان فرو گرفت و نشان همچنان بماند . بارها شيخ مجد الدين گفتى كه مرا در قيامت همين مفاخرت تمام است كه از دندان زنگى بر روى من نشان باشد . و روز ديگر زنگى از خلوت بيرون آمد به خدمت شيخ نجم الدين و گفت :\r\nامروز كنيزكى و سريتى از پيش سلطان مىآورند و حق منست به كسى ديگر ندهى ؟ چون ساعتى برآمد شخصى آمد و كنيزكى را بياورد كه شيخ به هر كس كه داند به او بدهد . شيخ زنگى را طلب كرد و به او داد . و اكنون فرزندان او همه ترك‌چهره‌اند كه از نسل آن ترك‌اند .\r\nمقصود آنكه چون به مرتبهء ارشاد رسيد شيخ فرمود كه به تركستان مىبايد رفت ترا تا دعوت كنى خلق را به طريق حق . او گفت :\r\nمىخواهم كه شيخ به بسكرد فرستد و هرچند كه شيخ مبالغت كرد ، همين گفت . شيخ برنجيد و گفت : برو و در بسكرد و كواره‌بانى مىكن « 1 » . برفت و عاقبت به كواره‌بانى مشغول شد و از وى روايتها در خساست و [ التفات 
  ] به مأكولات [ هست 
  ] « 2 » و در « 3 » آنكه از اوليا بوده و مقامى عالى داشته هيچ سخن نيست . اكنون قبه هركس به نوعى باشد . بعضى را مال بسيار و بعضى را درويشى و احتياج و بعضى را در اخلاق .\r\n\r\n\r\n","description":"","footnote":"\r\n( 1 ) . كواره : سبدى كه ميوه و چيزهاى ديگر در آن كنند و بر پشت گيرند و از جايى به جايى برند و دو تاى آن را بر خرى بار كنند . دوخله . ( فرهنگ دكتر معين ) .\r\n( 2 ) . ما برافزوديم .\r\n( 3 ) . در نسخه ( دور ) .\r\n","page_name":" 214 ","page_number":214},
  {"content":"\r\n\r\nديگر فرمود كه : شيخ نجم الدين كبرى قدس اللّه روحه در دور آخر الزمان آيتى بود در ارشاد . نمىدانم تا هيچ‌كس را آن حسن ارشاد بوده باشد كه او را يا نه ؟ ! و با اين شيخ مجد الدين را چند چيز بود كه او را نبود . يكى از آن علم طب بود و آن ارشاد به غايت ممد است . اما دريغ كه مهلت نيافت و مىگويند كه سبب آن بود كه شيخ سماع مىكرد . مگر خاتون سلطان در پس پرده بوده‌اند . كسى بيرون فرستادند كه ما آواز قوالان شما نيك نمىشنويم . قوالان خود را بگوئيد كه چيزى بگويند ، و او در گرمى سماع بوده ، - گفت : بگويند .\r\nايشان كنيزكان مطربه داشتند و گويندگى آغاز كردند . روز ديگر شيخ نجم الدين اين ماجرا بشنود ، - گفت : مجد الدين سر در سر اين كرد و از وى برنجيد . تا بعد از چندگاه وفات كرد و آن واقعه افتاد كه مشهور است و او را مقامى عالى بود و پاك‌تر از سخن او « 1 » و سخن شيخ شهاب الدين سهروردى از سخنان مشايخ كه شنيده‌ايم نيست . مگر سخن ابو القاسم قشيرى كه پاك است و بىبدعت .\r\nو ديگر فرمود كه شيخ سعد الدين حموى پرسيد كه محى الدين اعرابى را چون يافتى ؟ ! گفت : بحر مواج لانهايت . كه گفتند شيخ شهاب الدين را چگونه يافتى ؟ ! گفت : نور « 2 » متابعة النبى فى جبين السهروردى شئى آخر .\r\nديگر فرمود كه شيخ حسن بلغارى را دوست داشتى و در ميان ما مكاتبات بودى و واقعات خود به من نوشتى و در آخر از كرمان بيرون\r\n\r\n\r\n","description":"","footnote":"\r\n( 1 ) . در نسخه « پاك‌تر از سخن او و سخن او »\r\n( 2 ) . در نسخه ( نون ) .\r\n","page_name":" 215 ","page_number":215},
  {"content":"\r\n\r\nآمد و خواست كه اينجا آيد و شنود كه ما در بغداديم و به آن طرف مىآمد و به تبريز افتاده آنجا بماند و او مجذوب بود و شصت « 1 » و نه سال در مقام جذبه بود كه از متابعت سنت قدم بيرون ننهاد و اين مجذوب نادر بود .\r\nديگر فرمود كه : درويش را به خوش‌آمد معرفت گفتن و نبشتن مشغول نباشد تا در راه باز نماند و گفت : روزى در جماعت خانه غايب شدم و امام محمد غزالى را ديدم كه نشسته بود و غمناك سر بر زانو نهاده و قلم ميان دو انگشت گرفته متحير از او پرسيدم كه چه مىشود ؟ ! امام در چه فكرست ؟ ! گفت : چگونه متفكر نباشم من در دنيى سيمرغ را سى صفت نبشته‌ام و اين ساعت مىبينم كه همه غلط بوده . او را گفتم : ندانسته‌ام كه سيمرغ مظهر قدوسى حق است ، و اين واقعه به خدمت شيخ خود بگفتم . فرمود كه عجب ، من نيز در ديه شقان « 2 » بودم و آن وقت مرا در معرفت سخن گفتن شره تمام بود و در غيب مىبينم كه حق تعالى مرا مىگويد كه : تو نمىدانى كه از هر حسرتى كه هست امام غزالى را هيچ حسرت به آن نرسيد كه سلوك تمام ناكرده به حضرت ما آمد بعد از آن‌كه از غيب بازآمدم بر زبان خود عقده‌يى يافتم و خاموشى پيشه كردم به كار خود مشغول شدم .\r\nديگر درويش سؤال كرد كه اين حديث كه « اذا احب اللّه عيدا لم يضره ذنبا » . فرمود : حديث است و مرا تحقيق معلوم شده و مشاهده\r\n\r\n\r\n","description":"","footnote":"\r\n( 1 ) . در نسخه ( شصد ) .\r\n( 2 ) . شقان ( شغان ) يكى از دهستانهاى بخش اسفراين شهرستان بجنورد .\r\n","page_name":" 216 ","page_number":216},
  {"content":"\r\n\r\nكرده‌ام و معنى اين آنست كه هركرا حق تعالى دوست گرفت گناه او را زيان ندارد . يعنى از وى عفو كند و توبه دهد . نه آنست كه او را گناه نباشد . اما چون عفو شد و توبه كرد از آن ضررى به او رسد . اما هرگز مرشد را به اين صفتها نداشته است كه گنه كند و بازخواست نبيند . چه مرشد مىبايد كه از ذنوب محترز باشد تا متابعت او روا باشد . هرچند كه معصوم نبوده باشد .\r\nو ديگر پرسيدند كه مولانا رومى چون كسى بوده ؟ ! فرمود كه :\r\nخوش كسى بوده ، هرچند كه از سخنهاى او نشان استقامت و تمكين نيافتم . اما خوش وقتى داشته است . و من هرگز سخن او نشنودم كه وقت من خوش نشده است . و از وى روايت كرده‌اند كه روزى پيش مولانا سراج الدين قونوى بود و او صاحب صدر و بزرگ آن وقت بوده و با او نيك نبوده . تقرير كردند كه مولانا گفته است كه : من با هفتاد و سه مذهب يكىام . چون صاحب غرض بود خواست كه مولاناى را برنجاند و بىحرمت كند . يكى را از نزديكان خود كه دانشمندى « 1 » بزرگ بود بفرستاد كه بر سر جمع از مولاناء روم بپرس كه چنين گفته‌يى ؟ ! اگر اقرار كند او را دشنام بسيار ده و برنجان . آن‌كس بيامد بر مولانا ، سؤال كرد كه : شما چنين گفته‌ايد كه من با هفتاد و سه مذهب يكىام ؟ ! گفت : گفته‌ام . آن‌كس زبان بگشاد و دشنام و سفاهت آغاز كرد . مولانا بخنديد و گفت : با اينكه تو مىگوئى هم يكىام . آن‌كس خجل شد و بازگشت و مرا اين سخن از وى بسيار خوش آمده .\r\n\r\n\r\n","description":"","footnote":"\r\n( 1 ) . در نسخه ( دانشمند ) .\r\n","page_name":" 217 ","page_number":217},
  {"content":"\r\n\r\nو ديگر فرمود كه مقصود از نبشتن فلاح بيشتر آن بود كه خلق بدانند كه ائمه مجتهد خلافى « 1 » كه كرده‌اند ، به هواى نفس كرده‌اند .\r\nندانستند كه هر يك به كدام حديث عمل كرده‌اند و خلاف از كجا افتاد تا به هواى خود هركس زبان طعن دراز نكنند و ترك تعصب جاهلانه گيرند . ديگر متابعت پيغامبر صلى اللّه عليه و سلم بر ميان بندند كه در تعصب مذهب فساد بسيار است . و غلو در آن مبارك نيست . چه من شنيده‌ام كه در شهر رى وقتى دو گروه شدند . حنفيان و شافعيان . و به تعصب ميان ايشان جنگ افتاد . همچنان بود تا ششصد هزار كس كشته شدند به شومى آن و مرا بس ناخوش مىآمد غلو ، خاصه در تقليد . خصوصا از كسانى كه مىدانند و متابعت عوام مىكنند و فساد ظاهر مىگردد . و در آن وقت پادشاه خربنده ميل به رفض كرد و حكم كرد كه نام خلفاء اربعه نگويند و نام دوازده امام گويند . چون ايلچى به اصفهان رفت تا اين حكم برساند . شيخى در اصفهان بود دانشمند ، و با او مرا دوستى بود . كرد تا ايلچى را برنجانيد و ترك ذكر صحابه نكردند . تا كار به جائى رسيد كه او را به گناه‌كارى به اردو مىبردند و بيم كشتن بود ، و زيان بسيار از آن به خلق اصفهان رسيد . روزى او را بديدم و گفتم تو مرد عاقلى ، چرا چنين كردى ؟ ! آخر نمىدانى كه ابو بكر بعد از رسول عليه الصلاة و السلام خطبه گفت و نام كسى نبرد غير از نام خداى و رسول او . و بعد از وى عمر در خطبه نام ابو بكر نبرد و عثمان نام ابو بكر و عمر نگفت . و على نام ايشان را نبرد و پس حسن شش ماه خليفه بود « 2 » و نام چهار يار نبرد . و بعد از وى\r\n\r\n\r\n","description":"","footnote":"\r\n( 1 ) . در نسخه ( خلاف به كسر ف ) .\r\n( 2 ) . حضرت على بن ابى طالب ( ع ) مدت 4 سال و 9 ماه و دو روز يعنى از نوزدهم ذى حجه سال 35 تا 21 رمضان سال 40 هجرى در كوفه حكومت كرده است . ( رفيع )\r\n","page_name":" 218 ","page_number":218},
  {"content":"\r\n\r\nمعاويه و بنى اميه هيچكدام نام خلفا نبردند . چون نوبت عباسيان رسيد ايشان خواستند كه نام خود را در خطبه درج كنند . دانشمندان گفتند : اگر به همه حال چنين خواهد بود . اول نام خلفاء اربعه بايد گفت . و بعد از شما ، تا خلق عيب نكنند و بدين سبب نام ايشان در خطبه آوردند . پس معلوم شد كه ذكر خلفا در خطبه نه فرض باشد ، نه سنت . و نشايد كه فتنه در مسلمانان اندازند از براى چيزى كه نه فرض و نه سنت باشد . پس تو مرد عاقلى به تقليد عوام چرا كار بايد كرد . كه فتنه انگيخته شود . آخر ترك بدعتى كردن بهتر از آن باشد كه فتنه انگيختن كه خون چندين هزار مسلمانان ريخته شود . بعد از آن مرا گفت كه : نيك اگر ترك ذكر صحابى كردمى روا بودى چگونه ذكر دوازده امام روا داشتى ؟ ! گفتم : اين تقليدست و الا جاهى كه به قول عباسيان ششصد سال ذكر خلفا توان كرد در خطبه از براى دفع فتنه اگر ده روزى فرزندان رسول را صلى اللّه عليه و سلم كنند كه هر روز در پنج وقت نماز در تحيّات « 1 » ذكر ايشان مىكنند چه زيان دارد .\r\nو ديگر فرمود كه معنى اين دو آيت روشن نكرده‌اند . يكى معنى استثنا درين آيت كه  « وَ أَمَّا الَّذِينَ سُعِدُوا فَفِي الْجَنَّةِ خالِدِينَ فِيها ما دامَتِ السَّماواتُ وَ الْأَرْضُ إِلَّا ما شاءَ رَبُّكَ عَطاءً غَيْرَ مَجْذُوذٍ »  « 2 » ديگر آنكه جاى ديگر فرموده در خلق زمين « 3 » كه  « فِي يَوْمَيْنِ »  و جاى ديگر مىفرمايد كه  « أَرْبَعَةِ أَيَّامٍ »  چگونه باشد ؟ ! اما معنى  « إِلَّا ما شاءَ »  آن نيست كه در خلود شك اندازد . تعليم بندگانست تا هيچ سخن نگويند بى انشاء اللّه . نمىبينى كه بعد از ذكر خلود مىكند .  « غَيْرَ مَجْذُوذٍ »  آن\r\n\r\n\r\n","description":"","footnote":"\r\n( 1 ) . در نسخه ( تجليات ) .\r\n( 2 ) . قرآن : سورهء 11 ( هود ) آيهء 108\r\n( 3 ) . در نسخه ( در خلق و زمين ) .\r\n","page_name":" 219 ","page_number":219},
  {"content":"\r\n\r\nباشد كه « لا انقطاع له . » اما معنى آيات كه در خلق آسمان و زمين است در قدسيه « 1 » نبشته‌ام و آنجا روشن كرده‌ام .\r\nدر مجلس ديگر فرمود : درويشانى كه به كار مشغول‌اند مىبايد كه بطالى را در ميان ايشان راه نباشد كه يك بيكار صد مرد در كار را از كار بازدارد . ديگر در توجه بنده به حضرت عزت سخنى مىرفت « 2 » .\r\nفرمود : كه روزى « 3 » سلطان محمود در اياز نظر مىكرد و او به جانب ديگر مشغول بود . بر وى خشم گرفت و فرمود كه من در تو مىنگرم تو در كه مىنگرى كه حاضر نيستى ؟ ! اياز مستغفر شد و گفت : سر او را عقوبت كنم . و او را موئى بس پاكيزه بود نغوله « 4 » از بناگوش فرو گذاشته . سلطان فرمود كه : به گناه‌كارى موى تو بريد نيست ، اياز هر دو نغوله ببريد و پيش سلطان بنهاد . چون خشم سلطان قرار گرفت به غايت اندوهناك شد تا به غايتى كه به خانه رفت و در فراز كرد و فرمود كه : هيچكس بر من نيايد . چون سه روز بر اين آمد گفت‌وگوئى در ميان لشكر افتاد كه در سلطان خوف ظاهر شده و نزديك بود كه به فساد انجامد و خواجه حسن « 5 » نيز نمىتوانست كه به خدمت سلطان رود . عنصرى گفت : اگر من چنان بسازم كه سلطان بيرون آيد ، چون باشد ؟ ! گفتند : چهار هزار دينارت بدهيم . و عنصرى [ با 
  ] « 6 » رود ، خوش روى برفت و بر در آن خانه كه سلطان آنجا بود بنشست و رود بنواخت . و اين رباعى بخواند :\r\n\r\n\r\n","description":"","footnote":"\r\n( 1 ) . شايد منظور كتاب : « مشارع ابواب القدس و مراتع الانس » باشد .\r\n( 2 ) . در نسخه ( ميررفت ) .\r\n( 3 ) . در نسخه : ( روز ) .\r\n( 4 ) . نغوله : زلف معشوق ، گيسو .\r\n( 5 ) . منظور احمد بن حسن ميمندى وزير سلطان محمود غزنوى است .\r\n( 6 ) . ما برافزوديم .\r\n","page_name":" 220 ","page_number":220},
  {"content":"\r\n\r\nرباعى\r\n گر راندن معشوق به مو كاستن است * چه جاى به غم نشستن و خاستن « 1 » است\r\nوقت طرب و نشاط و مى خواستن است * كاراستن سرو به پيراستن است \r\nچون سلطان بشنيد فرمود كه : در اندرون آى و همين بيت بگوى .\r\nدررفت و بگفت . در سلطان فرحى پيدا آمد و اياز را طلب كرد . چون در وى نظر كرد حسن تمام مشاهده كرد و خرم گشت و بيرون آمد و خلايق را بار داد .\r\nديگر حكايت ابو على سينا برآمد . فرمود كه شيخ مجد الدين بغدادى قدس اللّه روحه فرمود كه در واقعه از حضرت رسالت پناه صلى اللّه عليه و سلم پرسيدم كه « ما تقول فى حق ابن سينا قال عليه الصلاة و السلام هو رجل أراد أن يصلى الى اللّه تعالى بلا واسطتى فحجته بيدى هكذا فسّقط فى النار » من اين حكايت را پيش استاد خود مولانا جلال الدين حلبى مىگفتم . او گفت عجب ، و بعد از آن حكايت كرد ، از ابتداء خود كه لشكر هلاكو خان او را از حلب اسير آورده بودند . گفت چون به بغداد آوردند . من از آن‌كس كه مرا داشت بگريختم و لشكر از بغداد برفت . و در آن وقت حاكم بغداد علاء الدين صاحب ديوان بود . و آن امير كسى به بغداد فرستاد مرا طلب داشتند ، ناگاه مرا بگرفتند و آن شب در زندانم كردند . نيم شب يكى درآمد و شمعى در دست و مرا گفت بيرون آى ! بيرون آمدم و با ايشان مىرفتم تا به خانهء علاء الدين صاحب ديوان چون درآمدم ، برپاىخاست و\r\n\r\n\r\n","description":"","footnote":"\r\n( 1 ) . در نسخه ، ( خواستن ) .\r\n","page_name":" 221 ","page_number":221},
  {"content":"\r\n\r\nمرا اعتزار كرد و گفت مرحبا يابن رسول اللّه . [ قلت 
  ] « 1 » و ما انا السيد .\r\nگفت : عجب ، ترا هيچ نسبت نيست به سادات . گفتم : نه . گفت : به غير تو در زندان كسى بود ؟ گفتم : نه . گفت : امشب در خواب ديدم كه رسول صلى اللّه عليه و سلم مرا گفت : تو خفته‌يى و يكى از فرزندان من در زندان است ؟ ! - گفتم : فرزند نسبى نبوده است . فرزند حسبى بوده است . گفت : چون ؟ ! گفتم : قرآن حفظ دارم بدين اعتبار فرموده باشد و صاحب ديوان را به غايت ازين خوش آمد و روز ديگر مرا باز خريد ، به مستنصريه فرستاد و مرسوم را ثبت « 2 » كرد . و من به تحصيل علوم مشغول شدم و چون از هر نوع علوم حاصل كردم مرا ميل به حكمت افتاد و اشارات ابو على سينا و چندگاه در آن بسر بردم .\r\nالقصه . مرا عزيمت شام افتاد و خاطر من از ملك كفار ملول شد . رفتم تا به موصل رسيدم و شب به مسجد جمعه رسيدم و آنجا بودم . چون چشم من به غنود كسى مرا مىگويد كه : آنجا نمىروى كه فايده گيرى ؟ ! من نظر كردم و جمعى ديدم كه حلقه زده و نشسته بودند و شخصى در ميان ايشان نشسته و نورى از سر او تا به آسمان پيوسته و سخن مىگفت و ايشان مىشنيدند . گفتم : اين كيست ؟ ! گفتند :\r\nمصطفى عليه الصلاة و السلام است . من پيش رفتم و سلام گفتم .\r\nجواب دادند و مرا در حلقهء خود جاى دادند . چون بنشستم . پرسيدم كه : يا رسول اللّه ما تقول فى حق ابن سينا ؟ ! فرمود : رجل اضله « 3 » اللّه على علم . يعنى او مرديست كه خداء تعالى او را گمراه كرده است در علم . ديگر گفتم : ما تقول فى حق شهاب الدين المقتول ؟ قال : هو من تبعه . يعنى او نيز پيرو « 4 » ابو على سيناست « 5 » . بعد از آن با « 6 » خود گفتم . از\r\n\r\n\r\n","description":"","footnote":"\r\n( 1 ) . ما برافزوديم .\r\n( 2 ) . در نسخه ( مرسوم تمبت ) .\r\n( 3 ) . در نسخه : ( اصله اللّه ) .\r\n( 4 ) . در نسخه ( پيروى ) .\r\n( 5 ) . شهاب الدين سهروردى ( شيخ اشراق ) پيرو ابو على سينا نبوده و خود -\r\n( 6 ) . در نسخه ( ما ) .\r\n","page_name":" 222 ","page_number":222},
  {"content":"\r\n\r\nعلماء اسلام نيز بپرسم . كه : ما تقول فى حق فخر الرازى . قال : هو رجل معاتب « 7 » فرمود كه : او مرد عتاب كرده شده است . ديگر گفتم : ما تقول فى حق حجة الاسلام محمد الغزالى . قال : هو رجل يصل الى مقصوده .\r\nگفت : او مرديست كه به غرض خود رسيده است . گفتم : ما تقول فى حق ابى الحسن الاشعرى . قال : انا قلت و قولى صدق الايمان يمان و الحكمة يمانية . گفت : من گفتم و گفتن من راست است كه ايمان از جانب يمن است يعنى هم ايمان « 8 » دارد و هم حكمت دارد . و بعد از آن كسى كه نزديك من بود مرا مىگويد « 9 » كه از اين سؤالها چه مىكنى ؟ ! دعا درخواست كن كه ترا فايده كند . بعد از آن گفتم : يا رسول اللّه مرا دعايى بياموز . فرمود : قل اللهم تب علّى حتى اتوب و اعصمنى حتى لا اعود و حبّب « 10 » الّى الطاعات . و كرّه الّى الخطيات .\r\nبعد از آن از من پرسيد كه به كجا مىروى ؟ گفتم : به روم . فرمود كه :\r\nالروم ما دخله المعصوم . الروم . . . كرر يعنى معصوم در روم نرفت و من از واقعه بازآمدم و در آنجا غرفه‌يى « 11 » بود و مولانا موافق الدين كواشى آنجا مىبود و در آخر عمر ضرير ، يعنى نابينا گشته بود . آنجا رفتم به زيارت مولانا چون سلام كردم ، پرسيد كه تو كيستى ؟ ! گفتم : بگفت : از كجا آمده‌يى ؟ ! گفتم : از بغداد . و گفت : به كجا مىروى ؟ ! گفتم : به روم .\r\nگفت : برو . الروم « 12 » ما دخله المعصوم . من متعجب شدم و دست در دامن او زدم . گفتم : مگر شما در مجلس دوشين حاضر بوديد ؟ ! گفت :\r\n\r\n\r\n","description":"","footnote":"\r\n- فلسفه اشراق را كه رابط وحدانى نور الانوار است پايه‌گذارى كرده است .\r\n( رفيع )\r\n( 7 ) . در نسخه ( معابت ) .\r\n( 8 ) . در نسخه ( و قولى صدق هم ايمان ) .\r\n( 9 ) . در نسخه ( مىگويند ) .\r\n( 10 ) . در نسخه ( اعوذ دجب ) .\r\n( 11 ) . در نسخه ( عزفه بود ) .\r\n( 12 ) . در نسخه ( گفت برو . گفتم بلى . الروم ) .\r\n","page_name":" 223 ","page_number":223},
  {"content":"\r\n\r\nدعنى دعنى . « 1 » دست از وى بازداشتم و بازگشتم . و اين حكايت بكرد ، مرا دليل صحت شد بر واقعه شيخ مجد الدين بغدادى . و اين مولانا جمال الدين عزيز مردى بود و او را تصانيف مشهورى در علوم بسيار است . و ميان او و امام غزالى دو واسطه بيش نبوده است . و بعد از آن حكايت صوفيه درافتاد . فرمود كه : به نزديك من هيچ قوم « 2 » دشمن‌تر از جهله صوفيه نيستند . چه هر قوم كه در عالمند سخن در چيزى گفته‌اند . چون حكما در اصل عالم و آفرينش آن سخن گفتند و منجمان در افلاك و خواص كواكب و فقها در چگونگى معيشت مسلمانان بر وفق شرع و اين هر كدام كه غلط گفته پيداست كه چند باشد . حكما اگر در اصل آفرينش غلط كنند دروغى گفته باشند در ممكنات و اگر منجم غلط كند در كواكب جاهل باشد و اگر فقيه غلط كند بيش از آن نباشد كه حلالى را حرام گويد به جهل . يا مفتى فتوى كژ دهد كه خونى به سخن او ريخته شود . و اين جهله صوفيه هستند كه اگر بزرگى در حالت سكر سخنى گفته يا به معنى ديگر لفظى رانده و بعد از آن استغفار كرده آن لفظ متمسك خود ساخته‌اند . و شيطان القا مىكند تا بر آن سخنها مىافزايند و معانى آن را معلوم ناكرده منتشر مىگردانند و همهء مقصود ايشان آنست كه دعوى خدائى كنند .\r\nچه مردمان را كه رئيسى ده هوس مىكند اگر جاهلى تواند گفت كه من خدايم و مردى نباشد كه او را منع آن كند . هر آينه بگويد كه آن بدبخت گفته كه : مصطفى صلى اللّه عليه و سلم در آخر كار بشر نبود .\r\nمقصود آنست كه ثابت كند كه من نيز از بشريت بيرون رفته‌ام . و اين‌كه گفت : در كار احتراز آن كرده كه كسى بر وى حجت نگيرد كه گويد حق تعالى فرموده است  « قُلْ إِنَّما أَنَا بَشَرٌ مِثْلُكُمْ » .  تا بگويد كه آن در اول بوده و آن جاهل را اين آيت ياد نيامده كه در آخر كار نازل شده است\r\n\r\n\r\n","description":"","footnote":"\r\n( 1 ) . در نسخه ( وعنى وعنى ) .\r\n( 2 ) . در نسخه ( قوم به نزديك دشمن‌تر ) .\r\n","page_name":" 224 ","page_number":224},
  {"content":"\r\n\r\nكه :  « وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ . أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ »  « 1 » و ندانسته كه قتل جز بشر را نبوده . و موت و قتل هر آينه در آخر كار باشد . ديگر آنكه اگر بزرگان سخنى روايت مىكنند آن را معانى بسيار است و بعضى از آن غافل بوده‌اند و مسلمانان تشنيع زده‌اند و بعضى جاهل بوده‌اند . و نادانان ظاهر آن سخن را گرفته‌اند و اعتقاد كرده و دوزخى گشته‌اند . و منكران سخن بهتر از متابعان جاهل .\r\nديگر فرمود ، مرا استادى « 2 » بود و او را سيد اخفش مىگفتند كه در آن وقت مثل او در نحو نبوده و او به غايت منكر بودى صوفيان را .\r\nروزى مىگفت كه :\r\nاين سخن كه ( الصوفى غير مخلوق ) « 3 » روا نيست از بزرگترين صوفيه . اين چه معنى دارد ؟ ! اين سخن براى چه گويند ؟ ! گفتم : به اينكه تو ندانى انكار بزرگان كردن نتوان ، - و گفتم تو آن روز به وجود آمدى ، تو را نحوى مىگفتند ؟ ! گفت : نه ، - گفتم : ترا بعد از سى سال گفتند ، به سبب آنكه مفصل زمخشرى و كافيه ابن حاجب و ديگر كتب بخواندى و چون نحو در تو حال شد ترا به آن نسبت كردند و نحوى گفتند . هم‌چنين هيچكس مرد را پيش از بلوغ ، يا پيش از مجاهد صوفى مىگويد ؟ « 4 » نه ! اين مرد هرگاه كه در مجاهده قدم تمام\r\n\r\n\r\n","description":"","footnote":"\r\n( 1 ) . قرآن سوره 3 ( آل عمران ) آيهء 144 .\r\n( 2 ) . در نسخه ( استاد بود ) .\r\n( 3 ) . اين گفتهء شيخ ابو الحسن خرقانى عارف نامدار و بزرگوار ايرانى در اواخر قرن چهارم و اوايل قرن پنجم هجرى است . رجوع شود به نور العلوم كتاب يكتا از عارف بيهمتا به اهتمام نگارنده ( رفيع ) .\r\n( 4 ) . در نسخهء ( مىگويند ) .\r\n","page_name":" 225 ","page_number":225},
  {"content":"\r\n\r\nزند در انتها « 1 » كار او به جائى رسد كه از پرتو نور حق در وى صفائى پيدا شود - و بدان او را بدان صفت كنند و صوفى گويند . چون آن صفا نور حق است ، مخلوق نباشد . « 2 » پس آن بزرگ از صوفى صفا دانسته و تو از صوفى آن شخص را مراد دارى . - كه اين گفته و اعضاى او را پس از اينجا فساد لازم مىآيد و آنكه از سيد الطايفه روايت مىكنند كه : « ليس فى الوجود سوى اللّه » راستست به دو نوع . يكى آنكه وجود بر سه نوع است : وجود حقيقى و وجود مطلق و وجود مقيد . اگر از اين وجود ، وجود حقيقى خواسته است راستست .\r\nوجود حقيقى جز حق واجب الوجود نيست . و ديگر معنى آنكه هرچه نام وجود بر وى توان نهاد يا ذات حق است ، يا صفات حق - كه به ذات قائمست يا افعال او كه از صفات فعلى صادر است . - يا آثار او كه از افعال ظاهر شده و غير از اين چيزى ديگر موجود نيست .\r\nپس چون وجود همه با اوست ، آن سخن راست باشد و آنكه گفته‌اند :\r\n« الفقر سواد الوجه فى الدارين » ، اين خود روشن است ، و از اين فقر فقر مذموم مىخواهد . و فقر دو نوعست ، - محمود و مذموم ، محمود آن است كه حق تعالى مىفرمايد در صفت ايشان كه  « لِلْفُقَراءِ الَّذِينَ أُحْصِرُوا فِي سَبِيلِ اللَّهِ لا يَسْتَطِيعُونَ ضَرْباً فِي الْأَرْضِ يَحْسَبُهُمُ الْجاهِلُ أَغْنِياءَ مِنَ التَّعَفُّفِ تَعْرِفُهُمْ بِسِيماهُمْ لا يَسْئَلُونَ النَّاسَ إِلْحافاً »  « 3 » و رسول صلى اللّه عليه و سلم مىفرمايد كه :\r\n« الفقر فخرى » و هركس كه اين صفت او گردد و اسم او [ را 
  ] « 4 » الفتى به اللّه باشد ، در هر دو سراى سپيدروى بود . و فقر مذموم كه در قرآن\r\n\r\n\r\n","description":"","footnote":"\r\n( 1 ) . در نسخه ( انتهاء ) .\r\n( 2 ) . در نسخه : ( نباشند ) .\r\n( 3 ) . قرآن سوره 2 ( البقره ) آيهء 273\r\n( 4 ) . ما برافزوديم .\r\n","page_name":" 226 ","page_number":226},
  {"content":"\r\n\r\nمىفرمايد :  « الشَّيْطانُ يَعِدُكُمُ الْفَقْرَ وَ يَأْمُرُكُمْ بِالْفَحْشاءِ »  « 1 » در حديث است : « يكاد الفقر ، يكون كفرا » و هركس را كه اين فقر صفت « 2 » او گردد در هر دو سراى سياه‌روى باشد . نعوذ باللّه پس « الفقر سواد الوجه فى الدارين » « 3 » ، در حق او راست باشد .\r\nچه جماعتى اين تأويلها كرده‌اند و خواسته‌اند كه مذموم را در كسوت محمود آورند . اما نه . معنى او اينست و به تكلف حاجت نيست . و ديگر آنكه گفته است : ( اذا تمّ الفقر فهو اللّه ) معنى اين آنست كه : فقر تمام و كامل آن باشد كه من كل الوجوه ، از غير مستغنى شوند ، و اين از بشر محال است . و استغناء كلى از غير حق جز ذات حق را ثابت نيست . چون صفات حق نيز محتاج ذات‌اند به قيام ، به فعل و اثر چه رسد .\r\nپس آنكه گفته‌اند : ( اذا تمّ الفقر فهو اللّه ) او نفى كمال و تمامى فقر كرده است . و از آن اين خواسته است كه هرگز اين فقر « 4 » را تمامى نيست . نه فقير را خداى گفته است . پس معنى اين سخن اين باشد كه همچنانكه محال است كه فقر « 5 » تمام شود و به استغناء حقيقى رسد ، چه هرگز ممكن از احتياج خالى نباشد .\r\nدر مجلس ديگر فرمود . درويش پرسيد كه آنكه محى الدين اعرابى حق را وجود مطلق گفته ، معاقب باشد در قيامت يا نه ؟ ! فرمود كه :\r\nمن اين نوع سخنان را قطعا نمىخواهم كه بر زبان رانم . كاشكى\r\n\r\n\r\n","description":"","footnote":"\r\n( 1 ) . قرآن سوره 2 ( البقره ) آيهء 268\r\n( 2 ) . در نسخه : ( اين فقير صنعت ) .\r\n( 3 ) . در نسخه ( فى الدين ) .\r\n( 4 ) . در نسخه ( فقرا ) .\r\n( 5 ) . در نسخه ( فقرا ) .\r\n","page_name":" 227 ","page_number":227},
  {"content":"\r\n\r\nايشان نيز نگفتند ، چه سخن مشكل گفتن روا نيست . اما چون گفته‌اند آن را دوا نيست ، ناكام تأويل مىبايد كرد تا درويشان را شبهه در باطن نيفتد . و نيز در حق بزرگان بىاعتقاد نشوند . من مىدانم كه محى الدين اعرابى از اين سخن خواسته كه وحدت در كثرت را ثابت كند . وجود مطلق گفته است تا معراج دوم را بيان تواند كرد . كه معراج دوست يكى آنكه ( كان اللّه و لم يكن معه شيئى ) و دريافتن اين آسانست .\r\nدوم آنكه و الآن كما كان و شرح اين مشكلتر است . او خواست كه ثابت كند كه كثرت مخلوقات در وحدت حق هيچ زيادت نكند .\r\nوجود در خاطر او افتاده است . چون يك شق او بر اين معنى راست بوده است ، او را خوش آمده ، و از شق ديگر كه نقصان لازم مىآيد ، غافل مانده ، پس چون قصد ، اثبات وحدانيت بوده حق تعالى از وى عفو كرده باشد . چه هر كه از اهل قبله اجتهاد كرده است ، در كمال حق اگر خطا كرده است به نزديك من ، چون مراد او كمال حق بوده است ، از اهل حق خواهد بود ، و مصيب .\r\nاما فساد قول او كه وجود مطلق گفته است در عروه « 1 » بيان كرده‌ايم .\r\nدر مجلس ديگر فرمود كه : حق تعالى را در غيب و شهادت نيز ظلال است و هم‌چنين ( السلطان ظل اللّه فى الارض ) ظل عالم شهادت است و نمىبينى كه در سلطان هيبتى هست كه اگر كسى با او سخن مىگويد متغير مىشود و خوفى از وى در باطن خود مىيابد و\r\n\r\n\r\n","description":"","footnote":"\r\n( 1 ) . مقصود ، كتاب العروة لاهل الخلوة در حكمت الهى به ذوق عارفان و مهمترين و بانام‌ترين آثار شيخ علاء الدوله سمنانى است . نسخه‌اى از اين كتاب در كتابخانه آستان قدس رضوى موجود است و آقاى نجيب مايل هروى آن را تصحيح و به چاپ رسانيده است .\r\n","page_name":" 228 ","page_number":228},
  {"content":"\r\n\r\nهر كه با او نزديكتر خوف [ او 
  ] بيشتر . در هفت جزو غيب ديگر در هر يكى سلطانيست كه سالك همه را مشاهده كند و هر يك را پندارد كه حق است . چون مقيد شيخ كامل باشد ، بر وى روشن گرداند تا حق را از آن منزه گرداند .\r\nو هر غيبى كه پيشتر رود سلطان او باهيبت‌تر بود تا آنگاه كه به تجليات مشرف شود و آن نيز چهار قسم است . چنان كه در رساله‌ها نبشته‌ايم ، مادام كه صورتى ادراك مىكند در وقت تجلى آن صورتى باشد و حق تعالى را از آن صورت منزه بايد دانست . اما آن را تجلى حق بايد دانست . همچنانكه موسى عليه السلام از درخت شنيد كه  ( إِنِّي أَنَا اللَّهُ )  هر كه گويد درخت خدا بود . كافر شود . و هركس گويد كه اين سخن خدا نگفت كافر شود . پس تجلى صورتى را بدين نوع اعتقاد بايد داشت - هركس بر قدر استعداد او فى الجمله ذات حق تعالى از هرچه در انديشه گنجد منزه است . و در اين حال اخى على دوستى « 1 » حاضر بود كه مرا امسال از واقعه على به غايت خوشآمد و نه به جهت ثبات اعتقاد درويشان بگويم ، حق تعالى بر وى يك نوبت در صورت كل موجودات تجلى كرد . بعد از آن تسبيح و تنزيه « 2 » او از صور به لفظى كه حق بر زبان مىراند گفت و به چهار تجلى متجلى شد و او را حق تعالى به خودى خود ثنا گفت و او را بدين مقام رسانيد . بعد از آن ، وى پرسيد كه مرا ديدى چه بود ؟ ! گفت آثار و افعال صفات تو و تو از همه صور منزهى . و در اين سخن او را ثنا گفت و اين معنى بر وى پسنديده داشت و به تشريف طهارت كبريايش مشرف گردانيد .\r\n\r\n\r\n","description":"","footnote":"\r\n( 1 ) . در مورد شرح احوال اخى على دوستى سمنانى كه يكى از شاگردان شيخ علاء الدوله سمنانى است به مقدمه رجوع شود .\r\n( 2 ) . در نسخه ( تسبيج تيزيه ) .\r\n","page_name":" 229 ","page_number":229},
  {"content":"\r\n\r\nو ديگر فرمود كه : مردم عجب اعتقادها كرده‌اند و مىپندارند كه هركس كه ولى باشد از وى ديگر گناه نيايد از بشريت خلاص يافت هرچند كه گمان نيك بد نباشد . اما فساد آنست كه چون گمان او مطابق واقع نيست و هيچ ولى را اين حاصل نشده بلكه انبيا را نيز چون بر خلاف گمان خود از بندگان حق حركتى بيند باز اعتقاد بد كند و زيان كند بلكه مادام كه از بندگان اين صفت چشم دارد به صحبت ايشان مشرف نتواند شد . و اينجا حكايتى كه محى الدين اعرابى در رسالهء خود آورده مناسب است . فرمودند : شيخ را مريد بود و در حالت بديد كه از او كبيره‌اى موجود مىشد . چون شيخ بر آن اطلاع مريد وقوف افتاد گمان برد كه آن مريد من بعد بىارادت شود ، برود . و چون چند روز برآمد و شيخ در ارادت آن مريد فتورى نيافت و هيچ تقصيرى از وى پيدا نشد . نه در صورت و نه در معنى . شيخ او را به خلوت گفت كه : تو فلان روز آن فعل از من مشاهده كردى چونست كه در ارادت تو هيچ نقصانى پيدا نشد ؟ گفت : من ترا نه به خدائى گرفته‌ام و نه به پيغامبرى « 1 » . ترا به شيخى گرفته‌ام و مىدانم كه راهى رفته‌يى و مىدانى و آن راه به من نمائى . و اين‌كه من از تو چشم عصمت دارم ، محال است . پس شيخ بر وى تحسين كرد و آورده [ اند 
  ] « 2 » كه آن مريد از بزرگان مشايخ گشت . اما آنچه انبيا را معصوم مىگويند و اوليا را محفوظ . [ به 
  ] « 3 » آن نيت كه از ايشان هيچ خطا نيايد .\r\nآخر چرا در آيات قرآن تفكر نمىكنيد  ( وَ عَصى آدَمُ رَبَّهُ فَغَوى )  « 4 » نخوانده‌ايد  ( فَاسْتَغْفَرَ رَبَّهُ وَ خَرَّ راكِعاً وَ أَنابَ )  « 5 » در قصهء داود عليه\r\n\r\n\r\n","description":"","footnote":"\r\n( 1 ) . در نسخه ( من ترا نه بخداى گرفته‌ام و به پيغامبرى ) .\r\n( 2 ) . ما برافزوديم .\r\n( 3 ) . ما برافزوديم .\r\n( 4 ) . قرآن سوره 20 ( طه ) آيه 121\r\n( 5 ) . قرآن سوره 38 ( ص ) آيه 24\r\n","page_name":" 230 ","page_number":230},
  {"content":"\r\n\r\nالسلام و او را يا مطالعه نكرده‌ايد كه :  ( قالَ فَعَلْتُها إِذاً وَ أَنَا مِنَ الضَّالِّينَ )  « 1 » و در قصهء موسى عليه السلام نديده [ ايد 
  ] . « 2 »  ( عَفَا اللَّهُ عَنْكَ لِمَ أَذِنْتَ لَهُمْ )  « 3 » در حق مصطفى صلى اللّه عليه و سلم نشنيده‌ايد معنى معصومى « 4 » و محفوظى آنست كه انبيا معصومند . از آنكه به قصد گناه كنند . آنچه ايشان را افتد به سهو نسيان مأخوذ نباشند و بر ايشان ننويسند . و اوليا محفوظ اند از آنكه مصر « 5 » باشند و گناه بر گناه جمع نكنند . چه حالى از ايشان را توبه و عذر خواستن متعاقب گرداند و آن را از جريدهء اعمال ايشان محو گرداند . و هم بر اين نسق باشند مادام كه در عالم كون و فسادند . قيامت قايم گردد زلّات انبياء بر ايشان ننوشته باشند . و نام اوليا را به انابت محو كرده باشد . معصوم و محفوظ برانگيخته شوند ، به فضل اللّه . ديگر در بيان آنكه فرموده كه شيطان را بر بندگان سلطنت نباشد هم اين‌هاست كه ترا در ايشان تصرف نيست و با ايشان سخن نتوان گفت . معنى آن اين باشد كه نتوانى ايشان را متابع خود كردن ، و نكنند به وسوسه تو كارى كه زيانى در قيامت به ايشان لاحق نشود . پس آنچه مقصود شيطان است از بندگان مخلص حاصل نشود و او را بر ايشان تسلط نبود و مقصود شيطان كه ايشان را ضايع خود گرداند و به دوزخ برد و بندگان مخلص ،  ( لا يَسْمَعُونَ حَسِيسَها )  « 6 » پس بر ايشان دست نيافته باشد . آخر قصه آدم عليه السلام صريح است در قرآن و بيرون آمدن از جنت و ما انسانيه الا الشيطان . و در قصه موسى و يوشع روشن است . قوله تعالى :  وَ إِمَّا يُنْسِيَنَّكَ الشَّيْطانُ فَلا تَقْعُدْ بَعْدَ الذِّكْرى مَعَ الْقَوْمِ \r\n\r\n\r\n","description":"","footnote":"\r\n( 1 ) . قرآن سوره 26 ( الشعراء ) آيه 20\r\n( 2 ) . ما برافزوديم .\r\n( 3 ) . قرآن سوره 9 ( التوبه ) آيه 43\r\n( 4 ) . در نسخه ( معصوم ) .\r\n( 5 ) . در نسخه ( مضر باشد ) .\r\n( 6 ) . قرآن سوره 21 ( الانبياء ) آيه 102\r\n","page_name":" 231 ","page_number":231},
  {"content":"\r\n\r\n الظَّالِمِينَ  « 1 »  ( وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ إِلَّا إِذا تَمَنَّى أَلْقَى الشَّيْطانُ فِي أُمْنِيَّتِهِ فَيَنْسَخُ اللَّهُ ما يُلْقِي الشَّيْطانُ . )  « 2 » نه خطاب با محمد است عليه الصلاة و السلام كه سيد و مفخر مخلصانست پس مردم مىبايد كه غلو نكنند در اعتقاد ، كه غلو نيز نقصانست . همچنان‌كه تقصير نقصانست . ولى را اعتقاد به ولايت بايد كرد نه به نبوت « 3 » و نبى را اعتقاد به نبوت كردن نه به الوهيت تا در هلاك نيفتند .\r\nديگر درويشى حكايت « 4 » از ابن تميمى ( ؟ ) مىكرد كه او را در شام طعن مىكنند . بدانكه او معنى آيت طلاق را چنان مىگويد كه البته سه طلاق جمع نيايد تا سه نوبت جداجدا نبود واگرچه به يك نوبت صد طلاق بگويد . و ديگر آنكه در حق امير المؤمنين عمر رضى اللّه عنه گفته است كه او در اين چند مسئله خطا كرده است .\r\nشيخ فرمود كه در معنى آيت طلاق گفته معنى قرآن چنانست كه گفته و مذهب امام جعفر صادق رضى اللّه عنه نيز اينست و روافض در اين مسئله به قول او عمل مىكنند . و آنكه اهل سنت و جماعت مىگويند سه طلاق به يك دفعه از براى تغليظ است . و تغليظ نيز در بعضى امور شرعيه پسنديده است كه ايشان گفته‌اند . و گرنه سه بار بودى ( الطلاق مرتان ) نفرمودى ، اثنتان فرمودى . و آنچه در حق امير المؤمنين عمر رضى اللّه عنه گفته فساد خلق همه آنست كه خلق را هرچه معلوم شد در اعتقاد ايشان نبشته است آن شق را بگرفتند و سخن بر آن بنا مىكنند و مىنويسند و از ديگر شق غافلند . اين‌چنين است كه حق تعالى بشر را چنان آفريده كه او هرگز از مرتبهء بشرى قدم بالا ننهد و\r\n\r\n\r\n","description":"","footnote":"\r\n( 1 ) . قرآن سوره 6 ( الانعام ) آيه 68\r\n( 2 ) . قرآن سوره 22 ( الحج ) آيه 52\r\n( 3 ) . در نسخه ( بنبوت ) .\r\n( 4 ) . در نسخه ( حكايت كرد از ) .\r\n","page_name":" 232 ","page_number":232},
  {"content":"\r\n\r\nبشر در عالم كون و فساد اين [ گونه 
  ] « 1 » پاك و بىعيب تواند بود ؟ ! ممكن نيست . كه اين صفت خداوند است .\r\n نكوبين باش اگر عقلت به جايست * وگر بىعيب مىجويى خدايست \r\nهرچند كه امير المؤمنين على رضى اللّه عنه در حق او فرموده كه كثير الاعثار . و او خود فرموده است كه ( لو لا على لهلك عمر ) از آنكه در مسأله‌يى خطا كرده بود . على كرم اللّه وجهه آن مسئله را بازگردانيد و صواب ظاهر كرد و يك نوبت نيز در مسأله‌يى خطا كرد و عجوزه‌يى آنجا بود مگر آن مسأله را ياد داشته بود و گفته . امير المؤمنين عمر رضى اللّه عنه او را دعا كرد و ثنا گفته كه : كل الناس ، افقه من عمر ، حتى العجايز . اما اين نه آنست كه به نقصان او ذكر كنند . چرا سخن [ از نقص 
  ] « 2 » او ذكر كنند . چرا سخن از كمال او نگويند كه آنگاه ابن ابى سلول « 3 » مرده بود و منافق بود ، پسر او مسلمان شده بود ، التماس كرد از حضرت رسالت صلى اللّه عليه و سلم كه بر وى نماز كند و آن حضرت برفت تا نماز كند . در راه عمر رضى اللّه عنه فرا رسيد . پرسيد كه رسول خدا به كجا مىرود ؟ ! و قصه بگفتند . عمر گفت : نشايد كه پيغمبر بر منافقى نماز كند . رسول خداى عليه الصلاة و السلام سخن او نمىشنود . در حال جبرئيل عليه السلام بيامد و او موافق رأى عمر آيت آورد .  ( وَ لا تُصَلِّ عَلى أَحَدٍ مِنْهُمْ ماتَ أَبَداً )  « 4 » رسول صلى اللّه عليه و سلّم « 5 » بازگشت .\r\n\r\n\r\n","description":"","footnote":"\r\n( 1 ) . قياسى برافزوديم .\r\n( 2 ) . ما برافزوديم .\r\n( 3 ) . در نسخه ( ابى سلود ) .\r\n( 4 ) . قرآن سوره 9 ( التوبه و البرائة ) آيه 84\r\n( 5 ) . ما برافزوديم .\r\n","page_name":" 233 ","page_number":233},
  {"content":"\r\n\r\nديگر اعرابيى . . . درخواست كرد كه رسول صلى اللّه عليه و سلم بر سر خاك او چندانى بايستد كه او را در خاك نهند . اگر نماز بر وى نمىگذارد حاكمست . رسول خداى صلى اللّه عليه و آله و سلم باز قصد كرد . باز عمر گفت كه : اين نيز نشايد و آن حضرت التفات نمىكرد و مىرفت ، عمر پيش آمد و رداى مبارك آن حضرت بگرفت كه بازگرد و آن حضرت نمىگشت و عمر دست از رداى او بازنمىداشت تا چندان قوت كرد كه گردن مبارك او صلى اللّه عليه و آله و سلم از ردا نشان شد و رنگ آن حضرت سرخ گشت و از گستاخى عمر متغير شد . باز جبرئيل عليه السلام آمد و بر وفق سخن عمر آيت آورد كه :  « وَ لا تَقُمْ عَلى قَبْرِهِ إِنَّهُمْ كَفَرُوا بِاللَّهِ وَ رَسُولِهِ »  و يك نوبت ديگر آن وقت كه كفار قريش را بگرفتند لشكر اسلام ، و رسول خدا صلى اللّه عليه و سلم در خيمه‌يى از اديم نشسته بود و با ابو بكر مشورت مىكرد كه اگر اين قوم را بگذاريم و جهت لشكر اسلام خبر بستانيم ، شايد كه بعد ازين مسلمان شوند و قريش به يك بار نيفتند و در سخن بودند كه عمر رضى اللّه عنه درآمد . رسول صلى اللّه عليه و سلم از وى پرسيد كه تو چه مصلحت مىبينى در اين كار ؟\r\nعمر گفت : اگر سخن من مىشنوى بفرماى تا همه را گردن ، [ بزنند 
  ] « 1 »\r\nو برادر من در ميان ايشانست و من به دست خود گردنش بزنم و ابو بكر به دست خود گردن عم خود بزند و باقى را مسلمانان گردن بزنند . رسول صلى اللّه عليه و سلم فرمود كه نه ، ايشان را اجازت دهيم تا به مكه روند ، هر يك بهاى خود بدهند .\r\nهم‌چنين كرد و ايشان را دستورى داد تا برفتند . در حال جبرئيل عليه السلام آمد « 2 » و آيت عتاب آورد كه :  ما كانَ لِنَبِيٍّ أَنْ يَكُونَ لَهُ أَسْرى \r\n\r\n\r\n","description":"","footnote":"\r\n( 1 ) . ما برافزوديم .\r\n( 2 ) . در نسخه ( آورود ) .\r\n","page_name":" 234 ","page_number":234},
  {"content":"\r\n\r\n حَتَّى يُثْخِنَ فِي الْأَرْضِ )  « 1 » و جاى ديگر در حرب تبوك منافقان را دستورى داده بود ، اين آيت آمد :  ( عَفَا اللَّهُ عَنْكَ لِمَ أَذِنْتَ لَهُمْ )  « 2 » مىگويند كه اگر نه آن بودى كه :  ( عَفَا اللَّهُ عَنْكَ  شنيديم ) اگر  ( لِمَ أَذِنْتَ )  اول شنيدى « 3 » چندان زنده نماندى از خوف كه  ( عَفَا اللَّهُ عَنْكَ )  بشنيدى . و از اينجا معلوم مىشود اعتقاد آن قوم كه مىگويند اولياء به مقامى « 4 » رسند كه خوف از ايشان برخيزد . بارى رسول عليه السلام با ابو بكر هر دو در گريستن ايستادند و ابو بكر گفت : گريستنى بود كه هرگز مثل آن از ايشان نديده بودم . چون عمر آواز گريهء ايشان بشنيد درآمد ، پرسيد كه : ( ما يبكيك يا رسول اللّه ) سبب گريه چيست ؟ از غايت گريه جواب او نمىتوانست گفت . عمر گفت با من بگوئيد تا من نيز موافقت كنم . رسول عليه الصلاة و السلام گفت : چه گويم يا عمر كه امروز آتش عذاب از آسمان بيامدى جز تو هر كه ديگر كه هست بسوختى . و قصه بگفت و عمر را ثنا گفت و نه بدين سبب‌ها فرموده است كه « الحق ينطق على لسان عمر » و نه در حق او فرموده است كه :\r\n( لو لم ابعث لبعث ) پس به اين‌كه اگر او در اين مسأله خطا كند از درجهء خود نيفتد و كمالات ايشان به نقصان بدل شده باشد ( اذا احب اللّه عبد الم يضره ذنب ) و بيگناه خود كه باشد . ؟ آخر رسول صلى اللّه عليه و سلم « 5 » در گورستان اين دعا گفتى : ( اللهم اهل المغفره اغفر لى حيا فانى عبد لك دائما و صلى اللّه على خير خلقه محمد و آله اجمعين الطيبين الطاهرين . ) تمت تم تم .\r\n\r\n\r\n","description":"","footnote":"\r\n( 1 ) . قرآن سوره 8 ( الانفال ) آيهء 67\r\n( 2 ) . قرآن سورهء 9 ( التوبه ) آيه 43\r\n( 3 ) . در نسخه شنيديانى .\r\n( 4 ) . در نسخه ( به مقام ) .\r\n( 5 ) . در نسخه ( اللم اهل تغفر فاعفر حيا و اى عبد لك لا انما ) آمده است .\r\n","page_name":" 235 ","page_number":235},
  {"content":"\r\n\r\n\r\nرساله در نصايحى كه محمد مصطفى صلى اللّه عليه و سلم به امير المؤمنين على عليه السلام « 1 » فرمودند :\r\nبسم اللّه الرحمن الرحيم الحمد للّه رب العالمين و الصلاة و السلام على رسوله محمد و آله اجمعين . روايت مىكند امير المؤمنين على بن ابى طالب كرم اللّه وجهه كه روزى پيغامبر صلى اللّه عليه و سلم مرا به خدمت خود خواند . رفتم مرا بنواخت و فرمود كه : يا على تو بر من چنانى كه هارون به موسى بود . الا آنكه بعد از من پيغمبر ديگر نخواهد بود . يا على ترا وصيت مىكنم . كه اگر آن را نگاه‌دارى زندگانى تو در دنيا حجيز بود . و چون بميرى شهيد مرده باشى كه علم اولين و آخرين در اين وصيت است . يا على مؤمن را سه علامت است ، روزه و نماز و صدقه . يا على منافق را سه علامت است : چون سخن گويد ، دروغ گويد . چون وعده كند ، خلاف كند . چون او را امين سازند خيانت كند . يا على ظالم را سه علامت است : فرودستان را برنجاند و قهر كند ، و زوردستان را تواضع كند و مال مردم را بناحق بگيرد و بخورد و ننگرد كه اين از كجاست . يا على حاسد را سه علامت است :\r\nچون در حضور است چاپلوسى كند . چون غائب شود غيبت كند .\r\nچون كسى را مصيبت رسد شادى كند . يا على تايب را سه علامت است : از حرام پرهيز كند و در طلب علم حريص باشد و از گناه بازگردد . يا على عاقل را سه علامت است : دنيا را خوار دارد و بر بلاها صبر كند و در سختيها تحمل كند . يا على احمق را سه علامت است :\r\nفرمان خداى را سبك دارد . و سخنهائى كه در او ذكر خداى تعالى نباشد بسيار گويد . و بندگان خداى تعالى را غيبت كند . يا على نيك‌بخت را سه علامت است : قوت حلال خورد . نشست و خواست\r\n\r\n\r\n","description":"","footnote":"\r\n( 1 ) . در نسخه قلم خورده است و با خط ديگر ( عليه السلام ) شده است .\r\n","page_name":" 236 ","page_number":236},
  {"content":"\r\n\r\nبا اهل علم كند . و پنج‌وقت نماز را به جماعت گذارد . يا على بدبخت را سه علامت است . قوت حرام خورد و از علما بپرهيزد و پنج‌وقت نماز تنها گذارد . يا على نيكوكاران را سه علامت است . پيش‌دستى كند در طاعتها و پرهيزكردن با آن كس كه با وى بدى كند . يا على بدكاران را سه علامت [ است 
  ] « 1 » : فراموش كردن در طاعتهاى خداى تعالى و ستم‌كردن بر بندگان خداى تعالى و بدكردن با آنكس كه با وى نيكى كند . يا على نيك‌مردان را سه علامت است : ميان خود و خداى تعالى به عمل نيكو دارد و گناهان خود را پيوسته استغفار كند ، و بر مردم همان پسندد كه با خود پسندد . يا على پرهيزكار را سه علامت است : بريدن از همنشين بد ، و دور بودن از دروغ‌گوئى و غيبت كردن و گذشتن از بعضى [ براى 
  ] « 1 » خدا . و از ترس آنكه نبايد كه در حرام افتد . يا على سخت‌دل را سه علامت است : بر ضعيفان رحم نكند و به اندك قانع نشود و نصيحت ناصحان قبول نكند . يا على صديق را سه علامت است : پنهان داشتن رازها و صدقه دادن و پوشيدن معصيت . يا على فاسق را سه علامت [ است 
  ] « 1 » : دوست داشتن فساد و زيان رسانيدن بندگان خداى تعالى و پرهيزكردن از راه راست . جوانمرد را سه علامت است : عفو كردن از آنجا كه به راندن خشم قادر شود و زكات مال تمام بدهد و مهمان را بزرگ دارد . يا على صبور را سه علامت است : به وقت گزاردن طاعت صابر باشد و تعجيل نكند و به آهستگى و ترتيب گزارد و چون مصيبت رسد صبر كند و به حكم خداى تعالى راضى باشد . يا على آمرزيده را سه علامت است : ترسيدن از رسوائى قيامت و ترسيدن از خجالت به حضرت خداى تعالى « 2 » . يا على دوست را سه علامت است با\r\n\r\n\r\n","description":"","footnote":"\r\n( 1 ) . ما برافزوديم .\r\n( 2 ) . در اين فقره دو علامت بيان شده است . ( رفيع ) .\r\n","page_name":" 237 ","page_number":237},
  {"content":"\r\n\r\nدوست . يعنى سه نشانه است . نفس خود را فداى دوست و مال خود را نيز فداى [ او 
  ] « 1 » كند و سر او را آشكار نكند . يا على مخلص را سه نشانه است : دنيا را و ثنا را و سخن را كه در او ذكر خداى تعالى نباشد هر سه را دشمن داشتن . يا على عالم را سه نشانه است : سخن راست گويد ، و از حرام پرهيز كند و با همه خلق به تواضع زندگانى كند ، نه از بهر دنيا و حرمت وى . يا على عابد را سه علامت است : دشمن دارد هوى و هوس را . دوست دارد قيام شب را . يا على كاهل را سه علامت است . آهستگى در ساعتها [ ى 
  ] « 1 » خداى تعالى و نماز را در آخر وقت گزاردن « 2 » و يا از وقت برود . ياد خداى اندك كند تا دلش غافل [ ماند 
  ] « 3 » يا على مرائى [ را 
  ] « 3 » سه علامت است . چون برابر مردمان است ركوع و سجود را تمام كند و چون تنها باشد سر بر زمين چنان نهد كه مرغ است و دانه مىچيند و در ميان خلق خداى تعالى را بسيار ياد [ كند 
  ] « 3 » چون تنها باشد فراموش كند . يا على دشمن‌ترين مردمان آنكس باشد كه بر مردمان او را نيك گويند و خداى تعالى داند كه در وى نيكى نيست ، ظاهر او هيچ است ، باطن قبيح است و بدتر از آن باشد كه توانگران را اكرامى كند و درويشان را خوار دارد و جوانمردى كند با توانگران . بدتر از آنكس [ آن 
  ] « 3 » باشد كه عمرش دراز باشد و عملش بد بود و توبه نكند . آنچه خداى تعالى نهى كرده است از آن پرهيز نكند و طمع آمرزش دارد و بدتر از آن‌كس ، آن باشد كه به ظاهر دوستى مىنمايد با برادر مسلمان و تدبير هلاك او مىكند و بدتر از آن‌كس ، آن باشد كه عمر وى به غفلت باشد و به توبه مشغول نباشد . يا على نتوان شناخت حليم را مگر به نزديك خشم . نتوان شناخت ، صبور را مگر به نزديك مصيبت . نتوان شناخت جوانمرد را مگر به نزديك حاجت .\r\n\r\n\r\n","description":"","footnote":"\r\n( 1 ) . ما برافزوديم .\r\n( 2 ) . در نسخه ( گذاردن ) .\r\n( 3 ) . ما برافزوديم .\r\n","page_name":" 238 ","page_number":238},
  {"content":"\r\n\r\nو نتوان شناخت شجاع را مگر به نزديك حرب و خصومت . يا على در راه خداى تعالى دوست بسيار گير كه هزار دوست دارى هنوز اندكست . اگر يك دشمن دارى غلبه است و هركرا دوست نباشد و هيچ بتر نباشد ( ؟ ) براى آنكه خداى تعالى فرستاد كه يا على با ياران عهد بربند و دوستى بربند كه دوست در دنيا غنيمت است ، و در عقبى بشارت . يا على سه چيز دل را بميراند و بكاهاند . گفتن بسيار و چيزها [ ى 
  ] « 1 » حرام دل را بميراند و ايمان را برد . يا على پنج چيز دل را سخت كند [ اصرار 
  ] « 1 » بر گناه « 3 » و طعام خوردن [ در 
  ] « 4 » سيرى ، و ظلم كردن بر بندگان و نماز را تأخير داشتن و به دست چپ چيزى خوردن .\r\nيا على پنج چيز فراموشى آورد ، بول كردن در آب ، بول كردن در خاكستر و عيش با نامحرم كردن . « 5 » يا على پنج [ چيز 
  ] « 6 » دل را روشن كند . سورهء اخلاص بسيار خواندن ، و طعام اندك خوردن و نشستن با علما و خوردن دانه‌هاى پاك و نمازگزاردن در شب ، خاصه در وقت سحر . يا على چهار چيز نور ديده را بيفزايد . نظر كردن در خانهء كعبه و نظر كردن به روى مادر و پدر و نظر كردن در مصحف و نظر كردن به روى علما به تعظيم و حرمت .\r\nيا على پنج چيز مرد را زود پير كند ، بسيار [ ى 
  ] « 7 » غم و انديشه و بوى زنان « 8 » [ و 
  ] « 9 » ترس « 10 » [ و 
  ] « 11 » رفتن بلغم بسيار . خوى خوش مرد را به درجهء روزه‌داران و نماز نمازگزاران رساند . پيوسته باوضو باش هر كه باوضو باشد فرشتگان او را آمرزش خواهند . يا على بر تو باد كه\r\n\r\n\r\n","description":"","footnote":"\r\n( 1 ) . ما برافزوديم .\r\n( 3 ) . در نسخه ( پرگناه ) .\r\n( 4 ) . ما برافزوديم .\r\n( 5 ) . در اين فقره سه علامت بيان شده است .\r\n( 6 ) . ما برافزوديم .\r\n( 7 ) . ما برافزوديم .\r\n( 8 ) . در نسخه ( رنان ) .\r\n( 9 ) . ما برافزوديم .\r\n( 10 ) . در نسخه ( ترش ) .\r\n( 11 ) . ما برافزوديم .\r\n","page_name":" 239 ","page_number":239},
  {"content":"\r\n\r\nحجامت در نيمه ماه كنى يا در آخر ماه كنى كه هر روز علتى از تو رفع مىشود منفعتى به تو رساند .\r\nنيمهء اول زينهار حجامت نكنى كه هر روز علتى خيزد . يا على حذر كن از سيم ماه و پنجم ماه و سيزدهم ماه و شانزدهم ماه و بيست و يكم ماه و بيست و چهارم ماه و بيست و پنجم ماه كه اين روزها نحس است ! قوله تعالى :  ( إِنَّا أَرْسَلْنا عَلَيْهِمْ رِيحاً صَرْصَراً فِي يَوْمِ نَحْسٍ مُسْتَمِرٍّ )  « 1 » يا على چون بنا خواهى كردن روز يك‌شنبه بنا كن كه خداى تعالى بناى آسمان و زمينها را روز يك‌شنبه بنا كرده است . چون به سفر خواهى رفت بر اين باد كه روز دوشنبه روى . پيغامبر صلى اللّه عليه و سلم روز دوشنبه سفر كرده و چون حجامت خواهى كردن روز سه‌شنبه بكن و روز چهارشنبه هيچ كار مكن الا دارو خوردن را شايد .\r\nروز پنجشنبه طلب مقصود كن .\r\nابراهيم پيغامبر روز پنجشنبه بود كه بر نمرود ظفر يافت و حاجت وى برآمد . روز آدينه [ را 
  ] « 2 » نكاح كرده‌اند . اما روز شنبه روز شكار است .\r\nاين دعا را روز شنبه آورده‌اند : ( اللهم بارك فى سبتها و خمسها و اجعل « 3 » ذلك فى بكورها ) . يا على بر تو باد كه چهارشنبه برهنه نخسبى . « 4 »\r\nپايان\r\n\r\n\r\n","description":"","footnote":"\r\n( 1 ) . قرآن سورهء 54 ( القمر ) آيه 19\r\n( 2 ) . ما برافزوديم .\r\n( 3 ) . در نسخه ( جعل ) .\r\n( 4 ) . اين وصايا مربوط به عبد الخالق غجدوانى از مشايخ قرن ششم هجرى است كه در آخر نسخهء چهل مجلس دانشگاه كمبريج آمده است .\r\n","page_name":" 240 ","page_number":240},
  {"content":"\r\n\r\n\r\nسرودهء عبد الرفيع حقيقت ( رفيع )\r\nتاج اقبال\r\n با شگفتى از جهان وجد و حال * در « چهل مجلس « 1 » » بخواندم اين مقال\r\nداشت دستارى گرانقيمت بسر * شيخ علاء الدّوله « 2 » از فيض نظر\r\nشد مريدى نزد او از راه دور * ديد آن دستار و گفتا با غرور\r\nپيشواى عارفان در اين زمان * كى پسندد برترى بر ديگران\r\nدر خور شيخ اينچنين دستار نيست * قيمت آن كم ز صد دينار نيست\r\nاز بهايش جامه‌ها بتوان خريد * شاد كرد از آن دل صدها مريد\r\nشيخ گفتش اى مريد خوش‌نظر * از رموز لطف جانان بىخبر\r\nمن خود اين دستار را نابسته‌ام * بر سر و از قيد آن وارسته‌ام\r\nبهر من آورده‌اند اين ارمغان * از جهان جان به صد شوق بيان\r\nاين عنايت آمد از جان جهان * تا نمايد جلوه‌هاى خود عيان\r\nحال مىخواهى بِبَر به فروش وزان * جامه‌ها برگير از بهر كسان\r\nآن مريد اين كار را آسان نمود * برد آن دستار را بفروخت زود\r\nبهر ياران و كسان خانقاه * جامه و دستار آورد او به گاه\r\nبعد چندى آن مريد خود فراز * رفت سوى شهر خود با عزّ و ناز\r\nسال ديگر چونكه آمد بر نياز * ديد نزد شيخ آن دستار باز \r\n\r\n\r\n","description":"","footnote":"\r\n( 1 ) . چهل مجلس شيخ علاء الدّوله سمنانى به تحرير امير اقبال سيستانى و تصحيح عبد الرّفيع حقيقت . چاپ دوّم صفحه 200 .\r\n( 2 ) . منظور شيخ علاء الدّوله سمنانى عارف نامى قرن هفتم و هشتم هجرى است .\r\n","page_name":" 241 ","page_number":241},
  {"content":"\r\n\r\n گفت اين دستار شيخ عارفان * خود همان دستار باشد بيگمان\r\nكه من آن را بردم و بفروختم * بهر ياران جامه‌ها اندوختم\r\nشيخ گفتا : اين همان باشد يقين * بردى و بفروختى اى نازنين\r\nبار ديگر يك مريد معتبر * بهر من آورد از شوق نظر\r\nپس مريد معتبر كردى بيان * شرح حال خود ز روى صدق جان\r\nكه شبى درمانده بودم از عمل * نذر كردم بهر شيخ از آن امل\r\nگر به مقصودم رسيدم ، بهر او * هديه‌اى آرم به رغم آن عدو\r\nچون در اين نيّت شدم فائق به جهد * رفتم و گشتم پى اجراى عهد\r\nتا كه در بازار رى ديدم همين * بهر شيخ آوردم از روى يقين\r\nآن مريد خام بس شرمنده شد * با نواى بينوائى بنده شد \r\n* *\r\n اى مريدان لطف حق پاينده است * در جهان انوار آن تابنده است\r\nگر سعادت يا كه ذلّت ميدهد * بيگمان از روى علّت مىدهد\r\nگر كسى مقبول ذات حق شود * نور حق بر جان او ملحق شود\r\nفكر و ذكرش با حقيقت مضمر است * گر به سختى يا به شادى اندر است\r\nتاج اقبالى كه از جانان بود * خود نشان لطف بىپايان بود\r\nآنكه شد شايستهء الطاف دوست * در جهان بيكران پاينده اوست\r\nعزّتى را كز سوى يزدان بود * گر كسى مانع شود نادان بود \r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nنمايه عام فهرست اعلام تاريخى و جغرافيايى و اشخاص\r\n\r\n","description":"","footnote":"","page_name":" 243 ","page_number":243},
  {"content":"\r\n . \r\n","description":"","footnote":"","page_name":" 244 ","page_number":244},
  {"content":"\r\n\r\n\r\nفهرست اعلام تاريخى و جغرافيايى و اشخاص\r\nآ آدم ( پيغمبر ) 17\r\nآرامگاه شيخ علاء الدوله 130\r\nآمل 168 ، 171\r\nآملى ( حاجى ) 167\r\nالف ابراهيم ( پيغمبر ) 116 ، 118 ، 240\r\nابراهيم ادهم 201\r\nابن ابى سلول 204\r\nابن تميمى 232\r\nابن حاجب 205\r\nابن عجيل 204\r\nابن عطا 162\r\nابو بكر 218 ، 226 ، 237\r\nابو جهل 181\r\nابو الحسن اشعرى 181\r\nابو الحسن خرقانى 210 ، 225\r\nابو الحسن نورى ( ابو الحسين ) 206\r\nابو حنيفه 140 ، 182\r\nابو سعيد ابو الخير 129 ، 201\r\nابو على سينا 179 ، 203 ، 231\r\nابو القاسم قشيرى 221\r\nابو مسعود ( شيخ ) 200\r\nابو نصر ( شيخ ) 125 ، 126\r\nابو يوسف همدانى 168\r\nابهر 214\r\nاحمد جوزجانى ( شيخ ) 210\r\nاحمد يسوى 189\r\nاخفش ( سيد ) 207\r\nاخى ابو بكر طوسى 197\r\nاخى على على دوستى سمنانى ( شيخ ) 205 ، 229 ، 231 ، 232\r\nاخى على رومى 173\r\nاخى على مصرى 115 ، 118 ، 122 ، 123 ، 136\r\nاخى على دهستانى 173\r\nاخى محمد دهستانى 127 ، 143\r\nاخى فخر الدين 206\r\nاردبيل 111\r\nارغون خان مغول 130 ، 131 ، 135 ، 160 ، 166\r\nاسطاطاليس 175\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nاسفراين 216 ، 222\r\nاسماعيل مصرى ( شيخ ) 187\r\nاصفهان 225\r\nافلاطون 175\r\nاقبال سيستانى 115 ، 175\r\nالياس پيغمبر 158 ، 176\r\nاوحد الدين كرمانى 172 ، 173\r\nاياز 135 ، 136\r\nب بايزيد بسطامى 145 ، 201 ، 210\r\nبخشيان 202\r\nبسكرد 217\r\nبصره 171\r\nبغداد 119 ، 127 ، 156\r\nبوقبيس 115\r\nت تاريخ سمنان 136 ، 205\r\nتالش ( امير ) 130 ، 136\r\nتبريز 221\r\nتركستان 119\r\nترمذى ( حكيم ) 155\r\nتورات 139\r\nج جبرئيل 106 ، 193\r\nجلال الدين سمنانى ( ملك ) 166\r\nجلال الدين مولوى 178\r\nجلال الدين حلبى 221\r\nجعفر صادق ( ع ) 139 ، 182\r\nجمال الدين درگزينى 140\r\nجنيد 125 ، 162 ، 195 ، 205\r\nجوزجان 215\r\nچ چوپان ( امير ) 130 ، 139\r\nچنگيز خان مغول 138\r\nح حارث محاسبى 126\r\nحاجى ( خواجه ) 179\r\nحجاز 115\r\nحجر الاسود 158\r\nحسن بلغار ( شيخ ) 197\r\nحسن ميمندى ( خواجه ) 208\r\nحسين بن على ( ع ) 183\r\nحلاج ( حسين منصور حلاج ) 124 ، 125 ، 126\r\nحنبل ( امام ) 199\r\nخ خراسان 125 ، 126\r\nخربنده ( سلطان ) 231\r\nخضر 158 ، 176\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nد داوود 118\r\nدحيه كلبى 121\r\nدزفول 181\r\nر رضى الدين على لالا 210\r\nروزبهان ( شيخ ) 188\r\nرى 225\r\nز زرين كمر سمنانى ( عبد الكريم ) 176\r\nس سراج الدين قونوى 217\r\nسرخه 130\r\nسرى سقطى 198\r\nسعد الدين حموى 154 ، 215\r\nسفيان ثورى 206\r\nسلمان فارسى 119 ، 121\r\nسمنان 143 ، 160 ، 161 ، 168 ، 203\r\nسهل تسترى ( شوشترى ) 119 ، 125\r\nسيف الدين باخرزى 210\r\nش شاكمونى 132 ، 133\r\nشافعى ( امام ) 182\r\nشام 243\r\nشرف الدين ( ملك ) 211\r\nشقاق 216 ، 222\r\nشمس الدين ساوجى 210\r\nشوشتر 214\r\nشهاب الدين عمر سهروردى 197\r\nشهاب الدين يحيى سهروردى ( شيخ اشراق ) 172 ، 223\r\nص صالح پيغمبر 117\r\nصفى الدين اردبيلى 117\r\nصوفى آباد 130\r\nط طوس 129\r\nع عبد الخالق غجدوانى 238 ، 240\r\nعبد الرحمن اسفراينى ( شيخ نور الدين ) 165 ، 211 ، 212\r\nعبد اللّه تسترى ( ششترى ) 120\r\nعبد اللّه مغربى 125\r\nعراق 166\r\nالعروه ( كتاب ) 115 ، 159\r\nعثمان بن عفان 218\r\nعفيف الدين ( شيخ ) 167 ، 171 ، 172\r\nعلاء الدين صاحب ديوان 207\r\nعلاء الدين هندو 115\r\nعلى ( ع ) 120 ، 121 ، 122 ، 218 ، 236\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nعلى بن موسى الرضا ( ع ) 182 ، 183\r\nعلى لالا ( شيخ ) 185 ، 186\r\nعمّار ياسر 187 ، 188\r\nعمر بن خطاب ( خليفه دوّم ) 187 ، 218 ، 234\r\nعوارف المعارف ( كتاب ) 197\r\nف فارس 119\r\nفراش ( محمد ) 168\r\nفخر رازى 223\r\nفرعون 126\r\nك كافيه ابن حاجب 204\r\nكعبه 119 ، 176\r\nكميل زياد 208\r\nم مازندران 130\r\nمأمون عباسى 175 ، 176\r\nمجد الدين بغدادى 185 ، 189 ، 201 ، 225\r\nمحمد غزالى 178 ، 179\r\nمحمد ( ص ) 123 ، 124 ، 134 ، 143 ، 153 ، 200 ، 220 ، 231\r\nمحمد مهدى حسن عسكرى ( ع ) 108 ، 176 ، 183\r\nمحمود غزنوى 228 ، 229\r\nمحى الدين اعرابى 144 ، 158 ، 215\r\nمحى الدين بغدادى 213\r\nمدينه 144 ، 148 ، 171\r\nمستنصريه بغداد 144 ، 145\r\nمسجد جامع سمنان 117 ، 202\r\nمسجد سلطانى سمنان 202\r\nمصر 167\r\nمفصل زمخشرى 234\r\nمكه 105 ، 148\r\nموافق الدين كواشى 232\r\nموسى ( پيغمبر ) 106 ، 109 ، 215\r\nموسى كاظم ( ع ) 176\r\nن ناصر الدين كرمانى ( ملك ) 130 ، 136\r\nنجم الدين كبرى ( شيخ ) 185 ، 189\r\nنوح پيغمبر 116\r\nنوح ( فرزند شيخ علاء الدوله سمنانى ) 161\r\nنور العلوم ( كتاب ) 225 ، 234\r\nنوروز ( امير ) 139\r\nه هارون الرشيد 179\r\nهمدان 131\r\nهند 119 ، 125\r\n\r\n\r\n","description":"","footnote":"","page_name":" 248 ","page_number":248}
  ]