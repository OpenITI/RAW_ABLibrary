[
  {"content":"\r\n\r\nبراى آنكه در تاريخ و جغرافياى تاريخى ايران تحقيقى جامع وكامل ودقيق انجام بگيرد نخستين كار آن است كه مآخذ و مدارك مهم ومعتبر دردسترس محققان واقع شود .\r\nبسيارى از اين آثار كه در ادوار مختلف به زبان فارسى تأليف شده هنوز به چاپ نرسيده و چاپ بعضى ديگر با دقتى شايسته انجام نگرفته است اما كتابها و رسالاتى كه به زبانهاى ديگر نوشته شده نيز فراوان است والبته هر پژوهنده اى نمى تواند با چندين زبان بيگانه آشنائى داشته باشد .\r\nبراى رفع اين مشكل بنياد فرهنگ ايران مى كوشد كتابهاى فارسى را كه از اين جهت ارزش واهميت دارد و نسخه هاى خطى آنها از دسترس علاقه مندان دور است منتشر كند و كتابها ورسالاتى را كه به زبانى ديگر تأليف يافته است به فارسى درآورد وانتشار دهد .\r\nپرويز ناتل خانلرى\r\nدبير كل بنياد فرهنگ ايران\r\n\r\n","description":"","footnote":"","page_name":" مقدمهء مترجم 1 ","page_number":1},
  {"content":"\r\n . \r\n","description":"","footnote":"","page_name":" مقدمهء مترجم 2 ","page_number":2},
  {"content":"\r\n\r\nمنابع تاريخ وجغرافياى ايران 350\r\nترجمهء مختصر\r\nالبلدان\r\nبخش مربوط به ايران\r\nتأليف\r\nابوبكر احمد بن محمد بن اسحاق همدانى\r\nابن فقيه\r\nترجمه\r\nح - مسعود\r\nانتشارات بنياد فرهنگ ايران\r\n98\r\n\r\n","description":"","footnote":"","page_name":" مقدمهء مترجم 3 ","page_number":3},
  {"content":"\r\n\r\nاز اين كتاب\r\n1500 نسخه در پائيز 1349 در چاپخانهء افق\r\nچاپ شد\r\n\r\n","description":"","footnote":"","page_name":" مقدمهء مترجم 4 ","page_number":4},
  {"content":"\r\n . \r\n","description":"","footnote":"","page_name":" مقدمهء مترجم 5 ","page_number":5},
  {"content":"\r\n . \r\n","description":"","footnote":"","page_name":" مقدمهء مترجم 6 ","page_number":6},
  {"content":"\r\n\r\n\r\nمقدمهء مترجم\r\nبه نام خدا\r\n\r\n1 - مدارس جغرافيايى :\r\nبحثهاى جغرافيايى را ، از يك نظر مىتوان در قلمرو تاريخ علوم اسلام ، در مدارس زير باز نگريست .\r\n1 - مدرسهء اسلامى .\r\n2 - مدرسهء عربى .\r\n3 - مدرسهء يونانى .\r\n4 - مدرسهء نورمانى سيسيل .\r\nالبته اين تقسيم ، تا پايان نيمهء اول سدهء ششم هجرى را در بر مىگيرد ، يعنى سال 548 كه سال در گذشت ادريسى ، صاحب مدرسهء سيسيل ، است و پيداست كه نظر ، بطور اشاره و اجمال ، به تأليفات همان پنج سده است . امام ارزيابى بقيهء تأليفات ارزندهء مسلمين در جغرافيا ، امثال تقويم البلدان ابو الفداء « 1 » و آثار خواجه نصير طوسى « 2 » ( كه به گفته كراچكوفسكى : در كار رصد مراغه و زيج ايلخانى موادى تهيه كرد كه بحثهاى برخى از اروپائيان در اين مسائل از آنها نشأت يافته است . ) « 3 » اكنون منظور نيست .\r\n\r\nمدرسهء اول :\r\nمقصود از مدرسهء اسلامى ، جغرافيائى است كه مسلمين ، در آغاز پى ريزى دانشهاى خويش ، آن را بوجود آوردند .\r\nمسلمين پيش از آگهى يافتن از مدرسه‌هاى جغرافيايى قبل از اسلام ، خود به وضع علم جغرافيا پرداختند . امور ذيل آنان را به تدوين و تحقيق اين علوم واداشت .\r\nالف : طلب علم . بر همهء افراد مسلمان فريضه بود كه در جستجوى دانش و براى طلب\r\n\r\n\r\n","description":"","footnote":"\r\n( 1 ) - در گذشتهء 721\r\n( 2 ) - در گذشتهء 672\r\n( 3 ) - تاريخ الادب الجغرافى العربى ، ج 1 ، ص 114\r\n","page_name":" مقدمهء مترجم 7 ","page_number":7},
  {"content":"\r\n\r\nعلم به هر سوى بشتابند . دشتها و هامونها طى كنند و درياها درنوردند . اين فريضه ، عام و همگانى و مؤكد است و در آن هيچ گونه استطاعتى شرط نيست ، زيرا اسلام مىگويد : « طلب العلم فريضة على كل مسلم » « 1 » و نيز ، « اطلبوا العلم و لو بالصين » « 1 » و نيز : « اطلبوا العلم و لو بسفك المهج و خوض اللجج » « 1 » از اين رو براى خلق اسلام لازم بود كه آبادىها و راهها و منازل و مردمان ديگر را خوب بشناسند تا با بصيرت كامل به جستجوى دانشها بپردازند .\r\nب : سفر حج . مىبايست مسلمانان براى اين سفر راهها ( مسالك ) و آباديها و كشورها ( ممالك ) را كه سر راهشان بود نيك بشناسند . اين سفر نيز فريضه بود و مسلمانان از سراسر عالم ، چنان هم اكنون ، براى انجام مراسم و آيين آن روانه مىشدند .\r\nج : معرفت آفاق . اسلام از آغاز كار با آموزشهاى خود استعداد و شعور فردى و اجتماعى مسلمين را توسعه داد . قرآن كريم با نقل سر گذشت گذشتگان ، مردم را توجه داد كه بايد در آثار پيشينيان نيك بنگرند و پند آموزند . تا هم براى سعادت خويش به مقدار عينيت مقاومت پىبرند و هم سير در عالم و معرفت آفاق و نفوس و تأمل در شهرها و آباديها و ويرانىها ، مايهء توسعهء انديشه و گستردگى قلمرو ذهنيات آنان گردد .\r\nد : سازمان ادارى و سياسى . در مورد اراضى و شهرهاى مفتوح و علل فتوح و مسائل جزيه و خراج و ساير نظامات مملكتى ، حوزهء اسلام نيازمند بود كه تحقيقات درست و كاملى داشته باشد . از اين رو لازم بود كه مسائل شناخته شده را تدوين كنند و ناشناخته‌ها را با تحقيق و تفحص بشناسند و بشناسانند . اين همان بود كه امثال ابن خرداد به را به تدوين مباحث جغرافيا و پيش از او قدامة بن جعفر را به اين تدوين واداشت .\r\nبر روى هم ، اينها - و هم تاكيدى كه اسلام در راه گستردگى دامنهء علوم و دانشها مىكرد - عواملى بود كه جغرافياى اسلامى را با شكل خاص خود بوجود آورد . و دانشمندان اسلام را واداشت تا علم جغرافيا ، حتى شعبهء جغرافياى انسانى ، را تدوين كنند . كارنامهء اين حركت علمى در زمينه جغرافيا « مدرسهء اسلامى » ناميده مىشود .\r\n\r\nمدرسهء دوم :\r\nمقصود از مدرسهء عربى ، اطلاعاتى است كه عرب قبل از اسلام نيز از مسائل جغرافيائى داشتند ، كه مقدارى از آن به معرفت « انواء » ( جغرافياى فلكى ) باز مىگشت و نيز معرفت و\r\n\r\n\r\n","description":"","footnote":"\r\n( 1 ) - معالم الاصول ، چاپ سنگى 1300 ه ، ص 9 ، و نيز اسناد روائى او .\r\n","page_name":" مقدمهء مترجم 8 ","page_number":8},
  {"content":"\r\n\r\nشناساييى كه از راه بازرگانى دريايى و زمينى به دست آورده بودند . « 1 » بايد دانست كه اصطلاح « مدرسهء عربى » كه ما در اينجا به كار برده‌ايم ، غير از همين اصطلاح است در كار برد دكتر نقولا زياده « 2 » . اصولا برخى از مؤلفان ، جغرافياى عربى مىگويند و منظور جغرافياى اسلامى است ، مثل اينكه مىگويند : فلسفهء عربى ، يا طب عربى ، كه مقصود ، فلسفه و طب اسلامى است .\r\n\r\nمدرسهء سوم :\r\nمقصود از مدرسه يونانى ، اطلاعاتى است كه مسلمين پس از ترجمهء كتب يونان به دست آوردند . زيرا در جمله كتب ترجمه شده ، در جغرافيا نيز مباحثى ترجمه شد و مسلمين در تأليفات خويش از آنها بهره گرفتند ، اما تنها به نقل آن مباحث بسنده نكردند ، بلكه بر آنچه از يونانيان گرفتند ، حقايق و تحقيقاتى افزودند و حتى بسيارى از اغلاط بطلميوس يونانى را تصحيح كردند « 3 » .\r\nبدين گونه مىبينيم كه مسلمين در دور تأليف كامل جغرافيا ، بطور چشمگيرى ، استقلال يافتند و به قول ميللر : تأليف ابو زيد بلخى در جغرافيا كاملا استقلال داشت « 4 » .\r\n\r\nمدرسهء چهارم :\r\nمقصود از مدرسهء چهارم ( سيسيل ) ، مدرسهء شريف ادريسى مؤلف كتاب « نزهة - المشتاق فى اختراق الآفاق » است كه به گفتهء دكتر نقولا زياده ، نقشه‌هاى او در شناختن نقشهء جهان مدتى دراز مرجع اروپائيان بوده است « 5 » .\r\nابو عبد اللّه ، محمد بن عبد اللّه بن ادريس ، كه به علت سيادت ، به « شريف ادريسى » معروف است ، در سبتة ( سبوتا ، شمال افريقا ، كنار تنگهء جبل الطارق ) به سال 493 بزاد و در 560 در گذشت . او دانشمند جغرافيدان مسلمان و يكى از بزرگترين جغرافيدانان و نقشه‌نگاران قرون وسطى بود ، كه در دربار روژهء دوم ( به عربى : رجار ) ، فرمانرواى سيسيل رونق يافت و براى او جهان نمايى از نقره ساخت . و كتابى در جغرافيا به نام « كتاب الرجارى » يا « نزهة المشتاق في اختراق الآفاق » به نام وى تأليف كرد . اين كتاب - چنان كه در برخى از مآخذ آمده است - مفصل‌ترين شروح قرون وسطايى عالم است و بر خلاف ساير كتب جغرافى -\r\n\r\n\r\n","description":"","footnote":"\r\n( 1 ) - كتب انواء ، و از جمله « الانواء » ابن قتيبه و « العرب قبل الاسلام » . و « تاريخ العرب - قبل الاسلام » . و تاريخ الادب الجغرافى العربى ، ج 1 ، ص 40 به بعد ، ديده شود .\r\n( 2 ) - الرحلات و الجغرافية عند العرب ، ص 31\r\n( 3 ) - تاريخ آداب اللغة العربيه ، جزء 1 ، ص 201\r\n( 4 ) - الرحلات ، ص 31\r\n( 5 ) - الرحلات ، ص 15\r\n","page_name":" مقدمهء مترجم 9 ","page_number":9},
  {"content":"\r\n\r\nدانان مسلمان ، شامل اطلاعاتى است دربارهء بسيارى از كشورهاى مسيحى .\r\nاصولا معلومات مسلمين در زمينهء جغرافيا ، و نيز نقشه ، بسيار ارجمند و مهم است . به گفتهء يكى از محققان معاصر : « آثار تحقيقات مسلمين در جغرافيا از جهات مختلف اهميت دارد : وصف طرق و مسالك ، بيان طول و عرض طبيعى بلاد ، شرح منازل و بنادر ، علاقهء خاص به جغرافياى انسانى ، و از اينجاست كه آثار مسلمين در جغرافيا متنوع و آموزنده است . و مىنگريم كه در جغرافيا وسعت عرصهء تحقيقات مسلمين خيلى بيشتر از يونانىهاست .\r\n« سفر و حركت و سير در نظر آنان بسى اهميت داشته است ، و از همين روست كه مىبينيم پنج قرن قبل از ماركوپولو ، يك سياح مسلمان ، سليمان تاجر ، از چين ديدن كرده است . و وصف مشهودات او در روايت ابو زيد سيرافى باقى است . از علاقهء زياد مسلمين به جغرافيا و دانستن خواص شهرها ، موضوعى نيز كه جالب است ، علاقه به وصف غرايب است و اين علاقه تا حدى است كه حتى سر گذشت افسانه آميز ملاحان را ذكر كرده‌اند . نيز بايد دانست كه اطلاعات جغرافياى مسلمين به حدود قلمرو خلافت محدود نمىشد ، و نه تنها از راه دريا تا چين و هند و كره و حتى ژاپن سفر كردند ، بلكه از راه زمين نيز آسياى مركزى و حتى چين را ديدند و شناختند .\r\n« در جغرافياى انسانى نيز بسيار علاقه نشان دادند و تحقيق كردند . « تحقيق ما للهند » بيرونى نمونهء كامل تحقيقات مسلمين است در زمينهء جغرافياى انسانى و فولكلور .\r\n« مسلمين به وسيلهء بازرگانان و سياحان و حاجيان و سپس به وسيلهء دانشمندان و محققان جغرافيائي ، بشناختن جهان و تدوين مسائل جغرافيائى توفيق يافتند ، و حتى معلومات جغرافيائى آنان از راه سيسيل بدست اروپائيان رسيد .\r\n« روح تحقيق و رسيدگى عميق نيز در مسلمين به حد كمال بود و خود علاقهء شديدى به مشاهده و تجربه و آزمون شخصى داشتند ، چنان كه در مورد مسعودى و بيرونى و مقدسى و ديگران مىبينيم . و در آثار مسعودى ، جهانگردى و مورخ دقيق ، نيز فراوان به نمونهء اين تحقيق و بررسيها مىرسيم ، گرچه كتاب « القضايا و التجارب » او در دست نيست ، اما از « مروج الذهب » و « التنبيه - و الاشراف » روش كار و تحقيق او معلوم مىشود . و بخصوص در كارهاى او و بيرونى مىنگريم كه چگونه به دقايق مسائل جغرافياى انسانى توجه كرده‌اند . و در مورد انواع حرفه‌ها و خواص شهرها و آباديها رسيدگى و دقت نموده‌اند « 1 » »\r\n\r\n\r\n","description":"","footnote":"\r\n( 1 ) - « كارنامهء اسلام » ، تأليف آقاى دكتر عبد الحسين زرين كوب ، چاپ شركت سهامى انتشار ، تهران - 1348 و تراث الانسانيه ، ج 3 ، ص 101 به بعد ، مقاله دكتر محمد محمود صياد ، و المقتطف ، سال 7 ، ص 595 به بعد و 715 به بعد ، مقالهء سليم شحاده .\r\n","page_name":" مقدمهء مترجم 10 ","page_number":10},
  {"content":"\r\n\r\nبيرونى مىگويد : « . . . ولى اكنون ، اسلام از نواحى شرقى تا نواحى غربى زمين ، همه جا نفوذ كرده است . در جانب مغرب تا اندلس ، و در جانب مشرق تا چين و اواسط هند ، و در جانب جنوب تا حبشه و زنگبار ، و در شمال تا بلاد تركان و صقلابيان رسيده است . بدين ترتيب ، اقوام مختلف با يك ديگر چنان تفاهمى پيدا كرده‌اند كه تنها خواست خدا مىتوانسته است چنين كند . و از آنان [ كه سد راه ارتباطهاى فرهنگى بودند 
  ] تنها ولگردان و راهزنان بر جاى ماندند . بازماندهء كافران سرسخت ، گرفتار ترس شدند و سر به اطاعت فرود آوردند . اينان اكنون در پيروان اسلام به چشم احترام مىنگرند ، و با آنان در صلح و صفا به سر مىبرند . تحصيل اطلاعات دربارهء جاهاى مختلف زمين ، اكنون بيرون از قياس ، سهلتر و مطمئن‌تر شده است .\r\nاكنون گروهى از امكنه را مىيابيم كه در جغرافيا [ ى بطلميوس 
  ] ، در مشرق امكنهء ديگر قرار داده شده ، در صورتى كه واقعا در مغرب آن امكنه واقع است ، و بر عكس . دليل اين امر آنان است كه يا تعيين مسافات كه بنا بر آنها طول و عرض جغرافيائى صورت مىگرفته ، مبنى بر اشتباه بوده است ، يا اين كه ساكنان اين گونه امكنه ، جاهاى سابق خود را ترك كرده و به جاهاى ديگر رفته‌اند » « 1 » پس با توجه به نمونهء كارهاى مسلمين به اهميت اين دانش در نزد آنان بر مىخوريم و تنها در كتاب « تقويم البلدان » به ده‌ها مسألهء دقيق در مورد عرض و طول بلاد و ذكر اسامى آنها مىرسيم . گرچه جغرافياى مسلمين چنان كه ياد كرديم به ذكر طول و عرض بلاد منحصر نبود ، ولى در همان باره نيز مىبينيم كه چه مايه كارهاى علمى انجام داده‌اند . و به گفتهء كراچكوفسكى « در اين روزگار ديگر تأثير مهم و چشمگير آنان را در تاريخ تمدن انسانى همگان پذيرفته‌اند » « 2 » و به گفتهء لاروس - به نقل دائرة المعارف مصر - « هنگامى كه خواننده‌اى بخواهد شگفتى دانش جغرافيا را در قرن يازدهم [ ميلادى - پنجم هجرى 
  ] بنگرد ، نبايد آن را در اروپا - كه در آن روزگار غرق توحش بود - بجويد ، بلكه بايد مقصود خويش را در نزد عرب ( مسلمين ) طلب كند . » « 3 »\r\n\r\n2 - ابن فقيه\r\nابو بكر احمد بن محمد بن اسحاق همدانى ، معروف به ابن فقيه ( ابن الفقيه ) ، ابن نديم مىگويد : « نامش احمد و از اديبان است . بيش از اين از كار و بار او چيزى دانسته نيست .\r\n\r\n\r\n","description":"","footnote":"\r\n( 1 ) - تحديد نهايات الاماكن ، به نقل از كتاب « علم و تمدن در اسلام » تاليف آقاى دكتر سيد حسين نصر ، ترجمهء آقاى احمد آرام ، فصل سوم ، بند « ب » - جغرافيا .\r\n( 2 ) - تاريخ الادب الجغرافى العربى ، ج 1 ، ص 3\r\n( 3 ) - دائرة المعارف مصر - فريد وجدى - ج 3 ، ص 122 ، چاپ دوم .\r\n","page_name":" مقدمهء مترجم 11 ","page_number":11},
  {"content":"\r\n\r\nاو راست كتاب « البلدان » به اندازهء هزار ورق . آن را از كتابهاى ديگران گرفته و كتاب جيهانى راسخ كرده است « 1 » . نيز از آثار اوست كتاب : « ذكر الشعراء المحدثين و البلغاء منهم و المعجمين » .\r\nدائرة المعارف الاسلاميه گويد : « او كتابى جامع به نام البلدان در حدود سال 290 ه « 2 » ( 903 م ) تأليف كرده است كه مقدسى و ياقوت بسيار از آن ، نام مىبرند . اين كتاب از ميان رفته است . دخويه « 3 » مىگويد : احتمال دارد مختصرى را كه از روى اين كتاب نوشته شده است ، على بن حسن شيزرى ، در حدود سال 413 هجرى نوشته باشد . همين مختصر را دخويه جزء « مجموعهء كتب جغرافيايى عربى » « 4 » ، به عنوان جلد پنجم آن مجموعه در سال 1887 نشر كرده است .\r\nمىگويند : ابن فقيه ، دربارهء شاعران بزرگ عصر خود نيز كتابى نوشته بوده است . ما از زندگى مؤلف چيزى نمىدانيم ، ليكن مىتوانيم از آنچه دخويه در مقدمهء خود بر « البلدان » ذكر كرده است و نيز اشارهء كوتاهى كه ياقوت در « ارشاد الاريب « 5 » » مىكند بفهميم كه مؤلف و پدرش از محدثان مشهور بوده‌اند . » « 6 »\r\n\r\n\r\n","description":"","footnote":"\r\n( 1 ) - « . . . و سلخ كتاب الجيهانى » فهرست ، چاپ مصر ( رحمانيه ) ص 219 . دربارهء اين سخن ابن نديم سخن خواهيم گفت . و خواهيم گفت كه سلخ محتمل است به معناى ترجمه باشد .\r\n( 2 ) - معجم المطبوعات گويد ، بعد از سال 279 . ج 1 بند 206\r\n( 3 ) - دخويه (  Goeje . m . j . de  - 1836 - 1909 ) شرح حال و كارهاى وى ، المستشرقون ، ج 2 ، ص 663 - 666\r\n( 4 ) - مجموعهء كتاب جغرافياى عربى (  Bibliotheca Geographorum Arabicorum  ) كه دخويه ، منتشر كرده است ، شامل 8 مجلد است بدين شرح :\r\n1 - مسالك الممالك - ابو اسحاق اصطخرى ( كرخى ) ، بريل 2 - صورة الارض - ابن حوقل ابو القاسم نصيبى ، بريل 3 - احسن التقاسيم فى معرفة الاقاليم - شمس الدين مقدسى بشارى ، بريل 4 - مجلدى شامل فهرست راهنماى تاريخى ، فهرست راهنماى جغرافيائى ، واژه نامه ، اضافات و تصحيحات ، براى جلد 1 تا 3 ، بريل 5 - مختصر البلدان - ابن فقيه ، با فهرست‌ها و تعليقات ، بريل 6 - المسالك و الممالك - ابن خرداد به ، بضميمهء « الخراج و صنعة الكتابه » تأليف قدامة ابن جعفر كاتب بغدادى ، و ديباچهء دخويه بر اين مجموعه ، بريل 7 - الاعلاق النفيسه ( الجزء السابع ) ابن رسته ابو على ، به ضميمهء « البلدان » تأليف يعقوبى ، بريل 8 - التنبيه و الاشراف - مسعودى ، بريل\r\n( 5 ) - معجم الادباء ( طبع مرگليوث ، ج 2 ، ص 63 )\r\n( 6 ) - دائرة المعارف الاسلاميه ، ج 1 ، ص 256 ، چاپ سوم - مصر\r\n","page_name":" مقدمهء مترجم 12 ","page_number":12},
  {"content":"\r\n\r\nكراچكوفسكى مىگويد : « ابن فقيه را مستشرقين روسى مىشناسند و با آثار او آشنايند . او در مورد تركستان و قفقاز ، معلوماتى به دست مىدهد ، ضمنا - به نقل از ابن خردادبه - راه بازرگانان يهود ، و بازرگانان روس را معرفى مىكند . و ابن موضوع خود باعث به وجود آمدن تحقيقاتى شده است ، كه از جمله ، تحقيق خاصى است كه  Kunik  كرده است . ممكن است نسخهء خطى مشهد ، مقدارى از اين مسأله را روشن كند « 1 » . به ظن قوى ، ابن فقيه از مردم همدان ايران بوده است . « 2 » او اديبى شعر دان و مطلع بوده و كتابى دربارهء شاعران نوشته است كه ما فقط نام آن را مىدانيم . تأليف جغرافيائى او ( البلدان ) در اصل كتابى پر حجم و بزرگ بوده و چنان كه مىگويند ، پنج جلد و دو هزار صفحه داشته است . ليكن اين كتاب را ما اكنون ، از روى مختصرى مىشناسيم كه على شيزرى ، در سال 413 ه ، ( 1022 م ) ، يعنى تقريبا صد سال پس از تأليف اصل ، از روى آن ، تأليف كرده است . اما ياقوت ، از نسخهء اصل ، قسمتهاى بسيارى نقل كرده است » « 3 » لسترنج گويد : « محقق و نويسندهء ديگر ، ابن فقيه هم زمان ابن رسته است « 4 » كه تأليفى قابل توجه در موضوعات مختلف جغرافيا كرده و با نهايت تأسف فقط اجمالى از آن كتاب در دسترس ماست . برخى از يادداشتهاى او براى تكميل يادداشتها و مطالب محققين قبل مورد استفاده است » « 5 » در دائرة المعارف بستانى « 6 » نيز در همين حدود دربارهء او گفتگو شده است . مآخذ ديگر نيز آنچه دربارهء او گفته‌اند ، اجمال يا تفصيل سخنان ابن نديم و ياقوت است . مؤلف ريحانه مىگويد : « ابن الفقيه : احمد بن فقيه ، يا احمد بن محمد بن اسحاق بن ابراهيم همدانى طباطبائى مكنى به « ابو بكر » يا « ابو عبد اللّه » و معروف به « ابن الفقيه » ، در اوايل قرن چهارم هجرت ، از اكابر جغرافيين و اهل ادب بوده و از تأليفات اوست كتاب « البلدان » يا « مختصر كتاب البلدان »\r\n\r\n\r\n","description":"","footnote":"\r\n( 1 ) - تاريخ الادب الجغرافى ، ج 1 ، ص 163 - 164\r\n( 2 ) - كراچكوفسكى ، ضمن بيان استطرادات ابن فقيه ، در مورد همدان و وصف آن ، نيز همدانى بودن او را ياد آور مىشود . تاريخ الادب الجغرافى ، ج 1 ، ص 163 ، جرج سارتون نيز او را از همدان ايران مىداند . مدخل تاريخ علم ، ج 1 ، ص 635\r\n( 3 ) - تاريخ الادب الجغرافى العربى ، ج 1 ، ص 162\r\n( 4 ) - نيز ر ك : اعلام الفلسفة العربيه ، ص 96 - 97\r\n( 5 ) - تاريخ جغرافيايى سرزمين‌هاى خلافت شرقى ، ص 14\r\n( 6 ) - ج 3 ، ص 433 ، چاپ 1960\r\n","page_name":" مقدمهء مترجم 13 ","page_number":13},
  {"content":"\r\n\r\nكه در ليدن چاپ و بعد از وفات معتضد شانزدهمين خليفهء عباسى 279 ه ( رعط ) تأليف شده و بجز موارد نادره نامى از بغداد نبرده و فقط بلاد عظيمه « 1 » را ذكر كرده است . سال وفاتش به دست نيامد . نام او را در قاموس الاعلام ، احمد بن فقيه ، نوشته و ظاهر آن است كه پدرش محمد ، ملقب به فقيه بوده است « 2 » .\r\nمعلوم نيست كه خيابانى به چه استناد عنوان طباطبائى را بر همدانى افزوده است ؟ نيز چطور مىگويد از تأليفات اوست كتاب البلدان يا مختصر البلدان ، چه ظاهرا مختصر از ديگرى است . اما در مورد بغداد ، در اصل البلدان ، به تفصيل سخن گفته شده است .\r\nجورج‌سارتون در كتاب « مدخل تاريخ علم » مىگويد : « ابو بكر احمد بن محمد بن اسحاق بن الفقيه الهمدانى . متولد در همدان ، ايران ، جغرافيادان ايرانى كه در حدود 903 - [ ميلادى 
  ] شهرت گرفت . در همان حدود 903 [ 291 هجرى 
  ] كتاب البلدان را نوشت كه مقدسى و ياقوت غالبا از آن نقل كرده‌اند . اين كتاب از ميان رفته است ولى خلاصه‌اى از آن در دست است . . . متن را دخويه چاپ كرده و برو كلمان ، ج 1 ، صفحات 227 ، 1898 از آن سخن گفته است . » « 3 » اين بود اطلاعى اجمالى دربارهء ابن فقيه .\r\n\r\n3 - البلدان\r\nدر نسخهء  a  مقدسى ( ضمن سخن دربارهء جغرافيا نويسان و نقد كتابهاى ايشان ) چنين آمده است : « كتابى ديدم كه ابن فقيه تصنيف كرده است در پنج مجلد » « 4 » از اين سخن مقدسى و نيز از عبارت ابن نديم : « نحو الف ورقه » ، دانسته مىشود كه اصل كتاب « البلدان » ، يا « اخبار البلدان » « 5 » ابن فقيه كتابى مفصل بوده است و تقريبا مسلم مىشود كه نسخهء چاپى دخويه ، در سلسلهء متون جغرافيائى ، مختصرى از البلدان است .\r\nالبلدان را گروهى از محققان ستوده‌اند و حتى آن را جزو اصول و متون عمدهء جغرافيا محسوب داشته‌اند . از متقدمان ، مقدسى و ياقوت بسى از آن نقل و بدان استناد كرده‌اند .\r\nليكن دو سخن ( از سوى ابن نديم و مقدسى ) دربارهء آن گفته شده است كه ما اينك به نگرش بيشترى دربارهء آنها مىپردازيم .\r\n\r\n\r\n","description":"","footnote":"\r\n( 1 ) - گويى بغداد ، در آن روزگار ، از بلاد عظيمه نبوده است !\r\n( 2 ) - ج 6 ، ص 106 .\r\n( 3 ) - رك :  Introduction to the History of Science  چاپ بالتيمور ( 1947 ) صفحات 621 ، 624 ، 635\r\n( 4 ) - احسن التقاسم ص 4 ، چاپ دخويه .\r\n( 5 ) - عنوان نسخهء آستان قدس .\r\n","page_name":" مقدمهء مترجم 14 ","page_number":14},
  {"content":"\r\n\r\nالف : « آن را از كتابهاى ديگران گرفته و كتاب جيهانى را سلخ كرده است » . اين سخن داراى دو قسمت است ، يكى اينكه ابن فقيه از كتابهاى ديگران اخذ كرده ، و ديگر اينكه كتاب جيهانى را سلخ كرده است . دربارهء قسمت اول ، اگر مقصود ابن نديم اين است كه بطور استناد و نقل ، از مآخذ پيش از خود ، چيزهائي آورده است كه اين ، چنان ايرادى نيست ، زيرا نوع مؤلفان متأخر در هر موضوعى ، از متقدمان خويش چيزهايى گرفته و آورده‌اند ، و همواره اخلاف مؤلفان از اسلاف ، بخصوص در علم واحد ، اقتباس و نقل مىكرده‌اند . « 1 » و اگر مقصود اين است كه خود ابن فقيه به سفر و سياحت و مشاهده و آزمون نپرداخته و با اين حال جغرافيا نوشته است ، اين موضوعى است كه او خود در آغاز كتاب بدان اشاره مىكند و در اين باره چنين مىگويد : « فكتابى هذا يشتمل على ضروب من اخبار البلدان و عجائب الكور و البنيان فمن نظر فيه من اهل الادب و المعرفة فليتأمله به عين الانصاف و ليعرنا فيه حسن محضره و جميل رأيه و . . .\r\nو يهب زللى لاعترافى و اغفالى لاقرارى فانى انما الحقت في هذا الكتاب ما ادركه حفظى و حضره سماعى من الاخبار و الاشعار و الشواهد و الامثال . » « 2 » و از اين مقوله اين اندازه فرق ميان دو نوع كتب جغرافيا مشهود مىشود كه برخى حاصل مشهودات و تجربيات مؤلفان است و برخى نه چنين است ، چنان كه در بعضى از كتب مقدارى از مشاهدات و مقدارى از مسموعات گرد آمده است .\r\nاما قسمت دوم سخن ابن نديم : « كتاب جيهانى را سلخ كرده است » و به تعبير دائرة - المعارف بستانى « حكم كوبندهء ابن نديم در مورد البلدان » ، حقيقت اين امر درست معلوم نمىشود . زيرا نخست بايد ديد زمان تأليف جيهانى تا آن اندازه بر اين فقيه مقدم بوده است ، كه بتواند مؤلف بعدى ، كتابى را چنين سلخ كند يا نه .\r\nدر اين مورد علامهء قزوينى مىگويد : « دخويه تأليف كتاب او را در حدود سنهء 290 مىنويسد ( ديباچه ص  X  ) ولى ابن النديم در الفهرست ص 154 در حق او گويد :\r\n« و سلخ كتاب الجيهانى » . من تاريخ تأليف كتاب الجيهانى را و اينكه كدام جيهانى ( زيرا كه گويا جيهانى مانند بلعمى متعدد بوده‌اند تا درست تحقيق شود ) « 3 » مؤلف آن\r\n\r\n\r\n","description":"","footnote":"\r\n( 1 ) - كراچكوفسكى ، مىگويد : « مآخذ ابن فقيه ، بسى گوناگون است . مؤلفان پيش از او ، همه به گونه‌اى جزء منابع كتاب او هستند و قسمتهايى بسيار از مؤلفان و مطلعانى چون جاحظ ابن خرداد به و سليمان تاجر و بلاذرى و گاه جيهانى نقل مىكند . « تاريخ الادب الجغرافى العربى » ، ج 1 ، ص 141 .\r\n( 2 ) - البلدان ص 2 و 3 ، چاپ دخويه و افست بغداد .\r\n( 3 ) - براى ديدن اين تحقيق مرحوم علامهء قزوينى دربارهء جيهانى ، رجوع شود به :\r\n","page_name":" مقدمهء مترجم 15 ","page_number":15},
  {"content":"\r\n\r\nبوده است عجالة نمىدانم . ولى گمان مىكنم كه تأليف كتاب جيهانى مدتى يعنى اقلا بيست سى سال بعد از تاريخ 290 بوده است پس چگونه ابن الفقيه توانسته است كتاب او را سلخ نمايد . پس لا بد دخويه در تاريخ تأليف كتاب ابن الفقيه بايد سهو فاحشى كرده باشد . و بايد تاريخ تأليف او مدتى مديد متأخر از سنهء 290 باشد » « 1 » .\r\nديگر اينكه مقصود از « سلخ » چيست ؟ آيا در مقايسهء كتاب ابن فقيه با كتاب جيهانى ، نسبت تأليف محفوظ مىماند يا نه ؟ زيرا دانشمندان تأليف را هفت قسم كرده‌اند « 2 » . نيز گفته‌اند اگر مؤلفى در فنى كتاب مىنويسد كه پيش از او نيز نوشته‌اند ، بايد كتابش از پنج فايدت خالى نباشد .\r\n1 - به دست دادن مطالب مشكل ، 2 - گرد آورى مسائل پراكنده ، 3 - شرح مباحث پيچيده ، 4 - تنظيم و ترتيب دادن نيكو و زيبا به مسائل .\r\n5 - دور افكندن زوايد و سخنهاى دور و دراز . « 3 » نيز محمد بن موسى خوارزمى صاحب « كتاب الجبر و المقابله » گويد : « مؤلفان سه دسته‌اند :\r\n1 - آنان كه مطلبى را كه پيش از ايشان معلوم نبوده است بيرون مىآورند و به دست آيندگان مىسپارند .\r\n2 - آنان كه مسائل مغلقى را كه پيشينيان به جا هشته‌اند شرح مىكنند و روشن مىسازند و در دسترس قرار مىدهند .\r\n3 - آنان كه در برخى از كتابها نواقص و رخنه‌ها مىيابند ، بدين گونه آن نواقص را تكميل مىكنند و آن رخنه را مىبندند و . . . » « 4 » اكنون بايد ديد كه آيا نسبت تأليف ابن فقيه ، با تاليف جيهانى چيست ، و آيا هيچ يك از اين شروط و شرايط را دارد يا نه ؟ البته معلوم است كه اين بحث بدون بدست آوردن مسالك\r\n\r\n\r\n","description":"","footnote":"\r\nيادداشتهاى قزوينى ، ج 2 ، ص 202 - 209\r\n( 1 ) - يادداشتها ، ج 6 ، ص 121 - 122\r\n( 2 ) - هنجار گفتار ، مقدمه .\r\n( 3 ) - هنجار گفتار ، ص 1 و 2\r\n( 4 ) - الجبر و المقابله ، ص 15\r\n","page_name":" مقدمهء مترجم 16 ","page_number":16},
  {"content":"\r\n\r\nجيهانى امكان‌پذير نيست و اين موضوع نيازمند بحثى سرشار است بر اساس پيدا شدن مأخذى ديگر . تنها سخنى كه هست اين است كه مقدسى در مقدمهء احسن التقاسيم كه كتابهاى جغرافيايى پيش از خود را مورد بررسى قرار مىدهد و نقد مىكند و از كتاب جيهانى و ابن فقيه نام مىبرد ، ابدا سخنى در اين باب نمىگويد و حتى به اشاره نيز اين مقوله را ياد آور نمىشود . در صورتى كه با دقتى كه وى در نقد اين گونه كتب نشان مىدهد « 1 » مىتوانست بگويد ، كتاب ابن فقيه هم سلخ شدهء كتاب جيهانى است . ليكن چنين چيزى نمىگويد . در اينجا بايد به ياد داشته باشيم كه ممكن است .\r\nمقصود ابن نديم از « سلخ » ترجمه باشد . بنا بر اين سخن ديگرى خواهد بود ، و مىرساند كه كتاب جيهانى به پارسى بوده است . نيز بايد به ياد داشت كه بنا به اظهار كراچكوفسكى « 2 » نظر دخويه ، در اين باب ، بر عكس نظر الفهرست است .\r\nب : ولى مقدسى انتقادى ديگر بر ابن فقيه دارد كه بر جاحظ نيز وارد است . و آن اين است كه اين مؤلفان ، در كتب خود گستردگى داده‌اند و بجز مطالب خاص تأليفات خود ، به ذكر و نقل مطالب و قصص و اشعار و حكم و امثال پرداخته‌اند . و پر روشن است كه اين اشكال « مبنايى » است ، نه « على المبنى » ، زيرا جاحظ و ابن فقيه ، چنان كه هر دو تصريح كرده‌اند ، به چنين امرى ملتزم‌اند و عمدا به تبسط در تأليف و تنوع در نقل پرداخته‌اند ، تا كتاب حاوى حكم و فوايد ديگرى نيز باشد . و روشن است كه بيشتر آنچه آورده‌اند از موضوع كتابشان ، به معناى اعم ، بيرون نيست ، گرچه گاه جزء موضوع ، بالمعنى الاخص نيست . و اين نيز بخصوص با رعايت سليقهء سلف ، چندان ايرادى نخواهد بود . و آنان به رعايت حكمتى و فايدتى عمدا به چنين تبسطى پرداخته‌اند .\r\nبعد از اين همه گوييم : در مآخذى كهن ، چون ابن فقيه - صرف نظر از اساطير ( ميتولوژى ) - به معلوماتى صحيح‌تر مىتوان بر خورد تا در مآخذى چون حموى . در اينجا اشاره مىكنم به تحقيقات بس ارجمند استاد مرتضى العسكرى ، در كتاب « عبد اللّه بن سبأ - المدخل » . وى در اين سلسله از تأليفات محققانهء خويش « 3 » كه سيف بن عمر تميمى ( م بعد از 170 هجرى ) راوى\r\n\r\n\r\n","description":"","footnote":"\r\n( 1 ) - احسن التقاسيم ، ص 4 ، چاپ دخويه ، و افست بغداد .\r\n( 2 ) - تاريخ الادب الجغرافى العربى ج 1 ، ص 174 .\r\n( 3 ) - تحقيقات ارزندهء اين گونه محققان ، براى روشن كردن حقايق فراوانى از تاريخ سه قرن اول اسلام ، بسيار سودمند است ، بلكه رجوع به آنها بر هر محقق حتم و واجب است و پژوهنده را از مراجعه و اطلاع كامل از اين گونه بحث‌ها گزيرى نيست . رك : دو تأليف عسكرى : « عبد اللّه بن سبأ - المدخل » چاپ قاهره و « خمسون و مائة صحابى مختلق » چاپ بغداد و كتب مشابه اين دو .\r\n","page_name":" مقدمهء مترجم 17 ","page_number":17},
  {"content":"\r\n\r\nجعال و كذاب را معرفى مىكند ، و جنايات او را بر تاريخ اسلام شرح مىدهد ، و اعتماد كردن بىمورد و بى اساس محمد بن جرير طبرى را بر او ، پيش چشم مىنهد ، چند محل جغرافيائى را نام مىبرد ، آنگاه مىگويد : « اين اماكن و بسيارى ديگر را حموى در « معجم البلدان » به اعتماد بر قصه‌هاى سيف ذكر كرده است ، در صورتى كه در كتابهاى جغرافيائى ديگر ، مانند كتابهاى ذيل ، ذكرى از آنها نمىيابى :\r\n1 - صفة جزيرة العرب - از ابو محمد حسن بن احمد بن يعقوب بن يوسف بن داود ، معروف به ابن الحائك ، در گذشته به سال 334 هجرى ( 945 - 946 م ) .\r\n2 - فتوح البلدان - از بلاذرى .\r\n3 - مختصر البلدان - از ابو بكر احمد بن محمد همدانى ، معروف به ابن الفقيه ، از عالمان اواخر سدهء سوم هجرى .\r\n4 - الآثار الباقية عن القرون الخالية - از ابو ريحان محمد بن احمد بيرونى خوارزمى ، در گذشته به سال 440 هجرى .\r\n5 - معجم ما استعجم - از ابو عبيد عبد اللّه بن عبد العزيز بن مصعب بكرى وزير ، در گذشته به سال 478 هجرى .\r\n6 - تقويم البلدان - از اسماعيل امير حماه ، در گذشته به سال 432 هجرى .\r\nو از متأخران ، لسترنج مستشرق ، در كتاب « سرزمينهاى خلافت شرقى » « 1 » و عمر رضا كحاله ، در كتاب « جغرافية شبه جزيرة العرب » به حموى استناد نكرده‌اند » « 2 » .\r\n\r\n4 - بخش مربوط به ايران\r\nدر اين كتاب ( مختصر البلدان ) كه توسط دخويه نشر شده است ، فصلهاى چندى و مباحث گوناگونى است در زمينهء جغرافياى عمومى و جهان شناسى بر طبق عقايد مردمان آن روزگار و در حدود اطلاعاتى كه در آن عصر رايج بوده است . تمام اين چاپ ، بدون فهرست اعلام و مقدمه و تعاليق دخويه ، 330 صفحه است كه از دو سطر به پايان ماندهء صفحهء 192 ، مطالب آن مربوط به ايران است و اين ترجمه ، شامل همين قسمت است .\r\n\r\n5 - تأليفات ابن فقيه\r\n1 - البلدان - يا - اخبار البلدان .\r\n2 - ذكر الشعراء المحدثين و البلغاء منهم و المعجمين .\r\n\r\n\r\n","description":"","footnote":"\r\n( 1 ) - 1930 -\r\n The lands of the eastern Caliphate by G . lestrange Cambridge \r\n( 2 ) - رك : « عبد اللّه بن سبأ - المدخل » ص 193 ، از چاپ قاهره .\r\n","page_name":" مقدمهء مترجم 18 ","page_number":18},
  {"content":"\r\n\r\n3 - كتاب العجائب در مآخذ متداول ، همان دو كتاب اول را از آن ابن فقيه ذكر كرده‌اند . ليكن در نسخهء خطى مشهد ، كتاب ديگرى خود ابن فقيه از خود نام مىبرد و در ضمن سخن در بارهء « حرات » و داستان خالد بن سنان و اطفاء نار حره مىگويد : « و قد ذكرنا اخباره في كتاب العجائب » « 1 » . در اعلام المنجد ، چاپ بيستم ، گويد : « او راست كتاب « رحلة ابن الفقيه الى نهر الفولغا » - كه به روسى گردانيده و در لنينگراد ( 1939 ) چاپ شده است »\r\n\r\n6 - نسخهء خطى مشهد :\r\nدربارهء اين نسخه ، مرحوم قزوينى چنين مىگويد : « آقاى احمد زكى وليدى ، از علماى ترك شرقى ، در مشهد مقدس ، در كتابخانهء آستانهء قدس رضوى ، يك نسخهء بسيار قديمى از مسالك و الممالك ابن الفقيه كشف كرده است ، كه در آخر آن رسالهء ابن فضلان كاملا مسطور است . و به اعتقاد ايشان ( رجوع به ايرانشهر سال چهارم 46 - 47 ) اين رساله را خود مؤلف در آخر كتاب خود علاوه نموده است » « 2 » كراچكوفسكى گويد : « حدود پانزده سال « 3 » است كه نسخه‌اى خطى در شهر مشهد به دست آمده است كه شامل قسمت دوم از اصل كتاب بزرگ ابن فقيه است و تقريبا از شرح كوفه آغاز مىشود . اميد است بحث و جستجوى دقيق ، مطالب و فوايد مهمى را كه در آن است روشن سازد » « 4 » اين نسخه چنان كه كراچكوفسكى گفت ، نيمى از اصل كتاب است ، اما به خوبى پيدا شد نيست كه نيمى از اصل مفصل كتاب اخبار البلدان ابن فقيه است ، يعنى همان كتاب كه مقدسى مىگويد در مجلد است ، و ابن نديم مىگويد در حدود هزار ورق ، يا نه ، زيرا در نسبت همين نيمهء موجود ، چنان اندازه‌اى كه مقدسى و ابن نديم مىگويند موجود نيست .\r\nآنچه مسلم است اين است كه اين نسخه با چاپ دخويه شباهت كامل دارد ، و حتما مىتواند اصل آن مختصر باشد ، و همين قسمت موجود از همهء چاپ شدهء دخويه ، اندكى بيشتر است .\r\nنسخه از شرح شهرهاى عراق مىآغازد ، بدين گونه : « بسم الله الرحمن الرحيم .\r\n\r\n\r\n","description":"","footnote":"\r\n( 1 ) - نسخهء عكسى كتابخانهء مركزى دانشگاه تهران ، ورق 131 - الف .\r\n( 2 ) - رك : يادداشتها ، ج 6 ، ص 120 ، اما چنان كه در حاشيهء يادداشتها ذكر شده است .\r\nرسالهء ابن فضلان و نيز دو رسالهء مسعر بن مهلهل را برخى از قراء نسخه بر آن افزوده‌اند .\r\nمرحوم قزوينى نيز الحاق آن را به دست خود ابن فقيه ، مورد ترديد قرار مىدهد .\r\n( 3 ) - ظ : سال 1925 مىشود ، زيرا كراچكوفسكى ، فصول اول كتاب خود را در حدود سال 1941 تاليف كرده است . رك : مقدمهء مؤلف ، ص 14\r\n( 4 ) - تاريخ الادب الجغرافى العربى ، ج 1 ، ص 163\r\n","page_name":" مقدمهء مترجم 19 ","page_number":19},
  {"content":"\r\n\r\nالحمد للّه رب العالمين . و صلى اللّه على نبيه محمد و آله اجمعين الطاهرين . هذا بقية القول على العراق و البصرة و اخبار دار فتحها ، و الوقت الذي به نيت ، و ما فيها من العجائب ، و القول في الابله ، و القول في البطائح ، و القول فى الواسط ، و القول فى النبط و الخوز ، و القول فى بغداد و اخبار كور دجله و القول فى سر من راى . . » « 1 » نام كتاب در اين نسخه « 2 » « اخبار البلدان » ضبط شده است . و چنان كه روشن است در آن تفصيلهاى بيشترى در مورد شهرها و آباديها و قصص و اخبار آمده است ، و قصايد و قطعات فراوانتر و مفصلترى ذكر شده است و همه جا ، هر چيز ، بخصوص ارقام مالى با دقت و تعداد ذكر شده است و اگر خراج استانى را در مختصر البلدان چاپى ، مجموع مقدارى مىبينيم ، در اين نسخه ريز آن داده شده است كه هر دهكده‌اى مثلا چقدر خراج داشته است . و همين گونه ساير مسائل و بويژه قصايد بسيار و فوايد ديگرى از نوع حكايات و اخبار و امثال و شواهد و حكم پيشينيان . و گاه مىشود كه قصيده‌اى كه در متن چاپى ذكر شده است ، در آن چندين بيت افزوده دارد يا ترتيب ابيات متفاوت است .\r\nدر اوايل نسخه ، به هم ريختگى مشهود است ، بدين سان كه ضمن سخن دربارهء كوفه ، مقدارى مطلب ، از صفحهء طرف چپ ( ب ) ورق 9 ، تا آخر صفحهء طرف راست ( الف ) ورق 10 مربوط به همدان است . و از جمله قصيده‌اى است در 34 بيت ، كه 31 بيت آن ( با اختلاف چندى در برخى ابيات و ترتيب آنها ) در متن چاپى صفحهء 231 - 233 آمده است . البته پيداست كه اين غلطكارى از صحافان است .\r\nدر مورد بغداد نيز به تفصيل ، تحت عنوان : « القول فى مدينة السلام بغداد » سخن مىگويد و از ورق 30 ( ب ) تا ورق 74 ويژه بغداد است و سپس « سر من رأى » .\r\nمؤلف گاه گاه به ياد كردن فوايد فلكى و نجومى ، از جمله مثلثات كوكبى مىپردازد .\r\nو در تناسب بلاد با بروج و طبايع كواكب ، سخن مىگويد ( رك : ورق 100 به بعد ) .\r\nبايد دانست كه ترتيب اين نسخه ، در همين قسمت موجود ، با متن چاپى فرق دارد .\r\nو در مواردى ، از جمله شهر نهاوند و نيز سير آذر فردجان ، ( فراهان ) خلطى كتابتى روى داده است . ( رك : ورق 127 ب ، و ورق 137 الف ) . و آنچه از تصفح نسخه بر آمد ، معلوم داشت كه بخش مربوط به آذربايجان و ارمينيه نيز از آن افتاده است .\r\nنسخه با اين عبارت به انجام مىرسد : « تم الكتاب به حمد اللّه تعالى الى هاهنا تأليف احمد بن محمد بن اسحاق الهمدانى المعروف بابن الفقيه من كتاب اخبار البلدان و الحمد للّه\r\n\r\n\r\n","description":"","footnote":"\r\n( 1 ) - ورق 3 الف .\r\n( 2 ) - ورق 2 ب .\r\n","page_name":" مقدمهء مترجم 20 ","page_number":20},
  {"content":"\r\n\r\nرب العالمين و صلى اللّه على نبيه محمد خاتم النبيين و رسول رب العالمين » « 1 » و سپس رسالهء ابو دلف مسعر بن مهلهل ينبعى ، و بعد رساله احمد بن فضلان كتابت شده است .\r\nاز تعبير « من كتاب اخبار البلدان » ( اگر « من » را متعلق به « تم » يا « الكتاب » در « تم الكتاب » و تبعيضيه بگيريم ) مىتوان استيناس كرد كه اين نسخه نيز خود اختصارى است از اصل كتاب اخبار البلدان ، كه به اين موضوع اشارت رفت . اين بود نظرى بسيار اجمالى در بارهء اين نسخه .\r\nبارى اصل اين نسخه در كتابخانهء آستان قدس رضوى ، مشهد ، به نام « اخبار البلدان » و به شمارهء عمومى 5229 موجود است . نسخهء عكسى آن نيز ، كه از روى همان نسخهء آستان قدس گرفته شده است ، در كتابخانهء مركزى دانشگاه تهران ، به شمارهء 6191 عكسى ( فيلم 3007 ) موجود است . ما پس از تحصيل نسخهء عكسى از نسخهء دانشگاه ، آن را با متن چاپى تطبيق كرديم . و در مواردى براى توضيح يا تعديل عبارت متن چاپى ، از آن بهره برديم و هم فوايد و نكات بسيارى در پاى صفحه‌ها و در تعليقات كتاب از آن نسخه آورديم ، بدين گونه اين ترجمه مشتمل بر نكاتى از اين مقوله است كه اصل متن چاپى دخويه از آنها خالى است ، و گاه اين نكات در فهم يا روشن كردن يا تعديل سخن مؤلف ، لازم و مورد توجه خواهد بود .\r\nاكنون بايد با سپاسگزارى از دوستانى كه هر كدام به گونه‌اى در توجه دادن مترجم به اين نسخه و تحصيل آن ، معاضدت كرده‌اند ، ياد كنيم ، يعنى آقايان دكتر غلامحسين يوسفى و سيد حسين خديو جم .\r\nنيز از آن دوستان كه در تهيهء عكس و تسهيل كار حصول آن ، ابراز لطف كرده‌اند ، ياد مىكنم .\r\n\r\n7 - راه اين ترجمه :\r\nمطالب كتاب گاه پيوسته نيست ، كه ممكن است گناه اختصار باشد . و گاه مكرر است ، بخصوص در ذكر عجايب شهرها و جايها و شگفتيهاى گيتى ، كه باربار آنها را ذكر مىكند . و چون كار افتادگان ، كه همى در صدد جستن بهانه‌اىاند ذكر معشوق را ، همواره با شور و گرمى و تپش دل ، شگفتيها را ياد مىكند و باز مىنگارد . و به هر اندك پيوستگى ، به ياد چيزهاى عجيب جهان مىافتد .\r\nابن فقيه ، مؤلفى است كه با مطالب كتاب خويش صميمى است . و چه خوب است هر مؤلفى ، مانند وى ، با مطالب كتاب خويش صميمى باشد .\r\n\r\n\r\n","description":"","footnote":"\r\n( 1 ) - ورق 176 ب .\r\n","page_name":" مقدمهء مترجم 21 ","page_number":21},
  {"content":"\r\n\r\nدر اين ترجمه كوشيده شد ، تا متن به گونهء بسيار دقيقى رعايت شود . و از نكات و زواياى عبارت مؤلف چيزى مغفول يا متروك نماند . نيز كوشيديم تا اصالت معلومات متن به جاى ماند . و نثر ترجمه ، تا حدودى ، نزديك به اسلوب قديم نثر پارسى و متون ديرينه سالى باشد كه در اين زمينه باقى است . اگر چه اين امر را همواره و در همه جاى پى نگرفته‌ايم ، يا به مسامحه‌اى ، يا از سر غفلتى ، و يا بدان روى كه از اسلوب متعارف بس دور نيفتيم ، و هر گاه كه باز مىگشته‌ايم به پيراستن ، به سخن عماد كاتب مىرسيده‌ايم .\r\nدر انتخاب اين شيوه و افزودن دامنهء تعليقات ، تذكار دوست عزيز ، شاعر بزرگ مهدى اخوان ثالث ( م - اميد ) بس دخيل مىبود .\r\nروشن است كه در گرداندن اين گونه متون ، دقتى بس گسترده ، بايسته است تا ترجمان ، چنان كه بايد ، دريافت خوانندگان را با عين خواست مؤلف هماهنگ سازد و به خواستهاى وى خراشى وارد نياورد و حدود مفاهيم و مدلولها را درهم نريزد .\r\nدر اين راه بيش از هر چيز آشنايى با نثر گذشتگان و استفاده از منابع قديم و فرهنگهاى كهن و آگهى از مصطلحات پيشينيان ناگزير است . نمىتوان به هر معجمى رجوع كرد و از هر فرهنگ معمولى كنار دست كمك ستاند و از هر معناى متعارفى ترجمه يافت . در اينجا لازم است نكته‌اى و فايده‌اى را ياد آور شوم . و آن اين است كه : در ترجمه‌هاى استادانه ، اساس علمى بر آن است كه از فرهنگها و معجمهايى استفاده شود كه همزمان با متن ، يا نزديك به آن نوشته شده است . نه اينكه - در مثل - در ترجمهء متنى از سدهء سوم به لغاتى رجوع شود كه در سدهء چهاردهم تأليف يافته است . چه اين لغات براى اين روزگار نوشته شده است و مؤلف سدهء سوم ، به طور عام ، با لغات اين روزگار سخن نمىگويد . در اين ميان فاصله‌اى بس دور افتاده است . و در اين مدت بسا كاهش و افزايش و تحول و تحويل در معانى لغات راه يافته و روى نموده و دگرگونيهايى پديد آمده است . استعاراتى تبديل به تشبيه و تشبيهاتى تبديل به استعاره ، مجازهايى حقيقت و حقايقى مجاز كناياتى تصريح و تصريحاتى كنايه ، مفرداتى مشترك و مشتركاتى مفرد ، متبايناتى مترادف و مترادفاتى متباين شده است . زيرا زبان ، چون درختان كهنسال است كه پيوسته از آنها برگ مىريزد و بر آنها برگ مىرويد . يا چون رودخانه‌اى است كه به هر فرسنگ كه مىگذرد مقدارى از آب خود را از دست مىدهد و باز از چشمه ساران سر راه خويش مقدارى آب مىگيرد و تقريبا آنچه باقى است خواص نوع است نه عوارض شخص .\r\nپس در اين گونه ترجمه‌ها براى يافتن خواست مؤلفان و ثبت لغات ، تا معاجمى\r\n\r\n","description":"","footnote":"","page_name":" مقدمهء مترجم 22 ","page_number":22},
  {"content":"\r\n\r\nچون جمهره ، اشتقاق ، محكم ، مخصص ، مقاييس ، كتاب ابن سكيت ، صحاح ، مصباح ، قاموس ، تاج ، لسان ، المجازات النبويه ، اساس البلاغه ، مقدمة الادب ، البلغه ، نهايه ، السامى ، فقه اللغه و همانندهاى اين كتب در دست باشد ، نبايد به كتب معمول و تأليف يافته به دست متأخران مراجعه داشت . و اصولا در بر گرداندن متون سلف ، بايد به مآخذ گوناگون چونان : تفاسير قرآن ، شروح نهج البلاغه ، شروح دواوين ، شروح معلقات ، شروح حماسه‌ها ، شرح مقصورهء ابن دريد و تفاسيرى از دست تفسير تبيان شيخ طوسى و كتبى از ردهء ادب - الكاتب و الحيوان جاحظ و الامكنة و الازمنهء مزروقى و فائق زمخشرى و كامل مبرد و امثال آن و مجالس ثعلب و امالى مرتضى و امالى قالى و ديگر اماليها و مآخذ المزهر سيوطى و منابعى در اين حدود مراجعه داشت ، بجز مآخذ تاريخى و جغرافيايى . بدين گونه كار اين ترجمه و اين ترجمان آغاز شد .\r\nدر ترجمهء برخى لغات گاه به نوعى توسع مجاز گراييده شد . چنان كه گاه يك لغت را به چندين مناسبت ، چندين گونه ترجمه كرديم ، كه البته آن معانى را آن لغت داشت .\r\nدربارهء آنچه مربوط است به آثار باستانى و اساطير و كتيبه‌ها و انواع خطوط ، مجال تحقيقى نشد ، چنان كه نتوانستيم ريشهء نامهاى آبادىها را درست و كامل و سير تطور آنها را - در مقولهء لفظ - بيان داريم . نيز نشد تا دربارهء همگامى آبادىها با حوادث دهر ، و اينكه هم اكنون ، از آنها كدام آباد است و كدام ويران ، و كدام بر نام كهن خويش مانده است و كدام نام ديگرى يافته ، بسط سخن دهيم ، و بر اساس مآخذ ، اين مسائل را روشن كنيم - اگر چه كه اين خود چندان هم كار ترجمان نبود - در مضامين برخى از جملات ، گاه احتمالى جز آنچه در ترجمه آمده است در نظر مىآمد اما رها مىشد . فعلهاى دعايى را گاه با الف و گاه بى الف آورديم ، اما نه از سر غفلتى ، بل به رعايت آهنگى در تلفظ و حالتى . و بسا كه در انتخاب لغتى ، مدتى درنگ شد تا كلمه‌اى زيباتر و دلكشتر و در عين حال به تمامت مراد وافىتر پيدا يا انتخاب شود .\r\nدر مواردى بس اندك ، نسخه بدل را مرجح دانستيم ، و گاه اگر ضبط عبارت متن چاپى را صحيح نديديم ، ترجمه را بر اساس تركيب صحيح آورديم . ترجمهء اشعار را با همهء رعايت امانت ، از خشكى در آورديم ، و در خور امكان نقل ، حالتى شعرين بدان بخشيديم .\r\nبا توجه به آنكه آنچه در اين گونه متون آمده است ، بيشتر منظومات است و اشعار وصفى و موضوعى ، نه شعر راستين .\r\nاينها همه وظيفهء ترجمان بود . حال هر اندازه در اين راه توفيقى حاصل شده باشد ،\r\n\r\n","description":"","footnote":"","page_name":" مقدمهء مترجم 23 ","page_number":23},
  {"content":"\r\n\r\nكار ترجمه موفق خواهد بود . و پيداست كه از غفلت و اشتباه و لغزش نمىتوان مصون بود و مصون نبوديم و نيستيم . بدين گونه اميد است كه فاضلان و دانايان اين كارها و راه و رسمهاى آن ، اگر جايى به سهوى رسيدند ، يا يادآورى نكته‌اى را به مورد دانستند ، يا افادتى را مقتضاى فضل و فضل خواهى خود ديدند ، از بذل معلوم خويش دريغ نكنند . چه كار بى هيچ گمان بى نواقص نيست و : « كفى المرء نبلا ان تعد معايبه . » در آغاز بنا بود ، متن ابيات و قطعات و قصايد را در آخر بياوريم كه نشد . از تخريج احاديث نيز از آن روى صرف نظر كرديم كه حديث بسيارى در كتاب نيامده است . آياتى كه ذكر شده است كامل آنها را در تعليقات آورديم با اشاره به برخى از تفاسير مشهور و صفحات آنها براى سهولت مراجعه . در كار تعليق و توضيح كتاب ، از نخست زمينه‌اى وسيع مورد نظر بود كه كار را از حد ترجمه بسى فراتر مىبرد - زيرا مىخواستيم در هر جا و هر كلمه ، و بخصوص هر آبادى ، آنچه بايد آورد بياوريم - اين بود كه آن زمينه را رها كرديم . و از آنچه اكنون در پا نوشتها و توضيحات آمده است ، مقدارى يادآوريها و مطالبى است كه لازم مىنمود ، و مقدارى آنهاست كه در ضمن مراجعات به نظر سودمند مىآمد و درج مىشد ، و اميد است مراجعان را مفيد افتد . چنان كه موارد چندى نيز هست كه نياز آنها به توضيح ، يا تحقيق ، هنوز باقى است . از توضيحات و مقدمهء مستشرق فاصل دخويه كه به لاتينى نوشته است چنان كه بايد استفاده نكرديم و آن مقدار هم كه آورده‌ايم از افادات دانشمند محترم جناب آقاى دكتر عباس زرياب خويى است . چنان كه از راهنمائيها و بيدريغيهاى دوست دانشى ارجمند و شاعر گرانمايه ، جناب شفيعى كد كنى ، بهره برديم و كمك يافتيم ، و هم از تذكارهاى سودمند دوست با دانش شريف ، جناب احمد سميعى .\r\nدر پايان كتاب ، فهرستهايى است كه هر يك به گونه‌هاى كمكى است براى مراجعان .\r\nفهرست بيشتر مآخذ را نيز داده‌ايم تا براى مبتديان در شناخت مآخذ اين گونه تحقيقات راهنمايى باشد .\r\nبدين‌سان اين ترجمه به پايان آمد و همراه روزهاى گرم اين تابستان به سر رسيد .\r\nمن همواره با مؤلف به درون شهرها مىرفتم و با اقوام و اشخاص روبرو مىشدم و به سر گذشت و افكار و سنتها و آيينها و شكست‌ها و پيروزيهايشان و آيين روزگار گذرانيشان واقف مىگشتم . مسافتها طى مىكردم و از دشتها و هامونها مىگذشتم . زير ريزش آفتاب مىافتادم و دره‌ها مىپيموديم ، به دريا مىنشستم و از ساحل بر مىآمدم و پا به پاى كوهها مىرفتم و\r\n\r\n","description":"","footnote":"","page_name":" مقدمهء مترجم 24 ","page_number":24},
  {"content":"\r\n\r\nدر پى نسيمها و بامداد شهرها . . .\r\nسير در تاريخ آموزنده است و سير در تاريخ شهرها آموزنده‌تر . بگفتهء قرآن كريم « در شهرها بگرديد تا ببينيد چسان بود عاقبت مكذبان » و هم اكنون بايد گفت تا ببينيم چسان است آغاز ايشان .\r\nآرى شهرهايى كه بس ژرفا كه انسان را به تدبر وا مىدارند ، همانها كه خود - روزگارانى در گذرگاه حوادث به پاى بوده‌اند و به گفتهء ابن جبير « بس مدتها با روزگار همنشينى كرده‌اند » و چه بسا به اختران پيوند آشنايى داشته‌اند ، چنان كه شعرى گويد :\r\n و اسأل الفرقدين عمن احسا * من قبيل و آنسا من بلاد\r\nكم اقاما على زوال نهار * و انارا لمدلج فى سواد \r\nاز اين دو برجبان قطبى و دو اختر پايدار بپرس ، از فرقدين ، اين دو همراز اختر روزگارها ، بازپرس كه چه گروهها و جمعيتها ديده‌اند و با چه شهرها و آباديها انس گرفته‌اند و بر فراز آنها طلوع كرده‌اند ، چه بسيار كه از همان ديوارهء قطب ايستاده و ناظر بوده‌اند كه روزهاى پر غوغا نشسته‌اند و شعله‌هاى خورشيد فرو خفته و غوغاهاى دراز دامن خلق - ناپديد گشته‌اند ، و چه بسيار در شبهاى سرد و تاريكدل و بى فرجام ، به پاى ايستاده و فروغ خود را به اميد رخنه در سياهيها فرو فرستاده‌اند .\r\nاكنون در پايان اين مقدمه و آغاز اين ترجمه ، بايد به ياد داشت ، سپاس استاد شاعر دانشمند آقاى دكتر پرويز خانلرى را كه در اين راه گامهاى مؤثرى در تشويق مؤلفان و مترجمان بر مىدارند و رونق بازار متاع آنان را سبب مىشوند .\r\nتهران - ديماه 1347 ح - مسعود\r\n\r\n","description":"","footnote":"","page_name":" مقدمهء مترجم 25 ","page_number":25},
  {"content":"\r\n . \r\n","description":"","footnote":"","page_name":" مقدمهء مترجم 26 ","page_number":26},
  {"content":"\r\n\r\n\r\n[ مقدمه مؤلف 
  ]\r\nترجمه البلدان بخش مربوط به ايران\r\n\r\n","description":"","footnote":"","page_name":" 1 ","page_number":27},
  {"content":"\r\n . \r\n","description":"","footnote":"","page_name":" 2 ","page_number":28},
  {"content":"\r\n\r\nبسم اللّه الرحمن الرحيم رب يسر گفتار دربارهء فارس و كرمان و مكران و سيستان و زمين داور ، و شهرهاى جبل ( كوهستان ) ، چونان كرمانشاهان و همدان و به ويژه سپاهان اگر چه آن خود مستقل است * 1 « 1 » - و گفتار دربارهء رى و قزوين و ابهر و زنجان ( زنگان ) ، و شهرهاى آذربايجان و ارمنستان و خوره‌هاى آن ، و اخبار خزر و يأجوج و مأجوج ( گليم گوشان ) و خبر سد و سازندهء آن ، و اخبار باب الابواب ( در بند ) و بنياد نهندهء آن . و گفتار در تاريخ خراسان و طبرستان و رويان ، و ترك و تاريخ و نژاد آنان و اخبار شاهان و حكمرانان ترك و شهرهاى ايشان .\r\nما در آغاز كتاب ، پوزش خواستيم . و علت دراز شدن كتاب را گفتيم « 1 » * 2 .\r\nاكنون اگر در پيوند و نگارش آن ، لغزشى روى داده است و چيزى نابجاى آمده است ، يا شهرى و اقليمى را در جاى خويش نياورده‌ايم ، خواستاريم كه هر كس در آن نگرد و آن را خواند ، چون به لغزشى رسد يا از خطايى آگاه شود ، بر ما ببخشايد كه حكيمان گفته‌اند :\r\n« كسى كه خواست به نويسندگى پردازد يا به نگارش كتاب دست يازد يا خويشتن به سرايش شعر بدارد ، پس آنگاه خطبه‌يى فراهم كرد ، يا رساله‌يى نگاشت ، يا چكامه‌يى سرود ، بايد فريفتهء خويش و هنر خويش نشود و آن را\r\n\r\n\r\n","description":"","footnote":"\r\n( 1 ) كلماتيكه با ستاره مشخص گرديده در تعليقات شرح داده شده است .\r\n","page_name":" 3 ","page_number":29},
  {"content":"\r\n\r\nبه خود نسبت ندهد و از آن خويش نخواند ، بلكه لازم است كه آن اثر را در ميان چند رساله يا شعر يا خطبه يا داستان جاى دهد و نزديك دانايان برد ، آنگاه چون ديد بدان گوش فرا دادند و پسنديدند و خواستار شدند و آفرين كردند ، به خود نسبت دهد و از آن خويش بشناساند . » و در چنين حالى ، اگر دريافتى كه كس بدان گوش فرا نداد و دلنشين نگشت ، پيشه‌يى دگر گير و راى قطعى آنان را راهنماى راستين خود ساز .\r\nمن كس ديده‌ام كه بسيار دشوار پسند بوده است ، ليكن به هنگام داورى دربارهء شعر يا كتاب خويش ، سخت اندك مايه و بى تميز نمودار شده است .\r\nگويند : هر كس كتابى كرد خويشتن آماج ساخت . اگر نيكو نوشت ، نكو راى در شمار آمد . اگر بد نوشت بدگويى ديد . « 1 » نيز گويند : كس تا كتابى ننوشته است يا شعرى نسروده است آسوده است . و زهير بن ابى سلمى * 3 ، يكى از سه شاعر برجستهء * 4 روزگار پيشين ، چنان بود كه بيشتر قصايد خود را « حوليات محككه » * 5 مىناميد . و حطيئه * 6 چنين مىگفت : نيكوترين شعر ، حولى منقح است . يعنى كه سالى بر آن رفته باشد و در همهء سال پيوسته پيراسته شده باشد .\r\nو كتاب ، خود گواه ارزش خويش است و شاهد قوت استدلال نويسنده است . كتاب ، نويسنده را به آن كسان كه او را نديده‌اند ، مىشناساند ، تا به ستايش او پردازند . و آنان كه هرگز در ياد او نبوده‌اند ، فراوان در وصفش سخن گويند . كتاب خوبىها و شايستگىهاى نويسنده را ، حتى در ميان مردم دور و دور دست ، پراكنده مىكند .\r\nجاى كتاب دل‌هاست و جولانگاهش گوش‌ها . بدين گونه هر چه سخن پيراسته‌تر و الفاظ شيرين‌تر و معنىها دلكش‌تر باشد ، دلها به سوى آن كتاب ، بيشتر كشيده شود و گوشها آزمند شنيدن و فراگرفتنش شود . و از اينجاست كه\r\n\r\n\r\n","description":"","footnote":"\r\n( 1 ) - « من صنف فقد استهدف ، فان احسن فقد استحصف و ان اساء فقد استقذف » ( متن ، ص 193 ، س 17 و 18 ) .\r\n","page_name":" 4 ","page_number":30},
  {"content":"\r\n\r\nنويسندگان ، مقبول همگان شوند . صفايى كه كتاب به دلها بخشد ، فزونتر از خرميى است كه باران به گلستانهاى نگارين دهد ، و اگر كتابى سبك و بى ارج بود ، هرگز به دلى راه نيابد ، زيرا كه لفظ زيبا و نگارش استوار ، مؤثرترين جادوها و افسونهاست .\r\nكتاب آيينهء خردهاست ، كه با آن ، راه و آيين حكمت و دانايى روشن شود و آزمونهاى پيشينيان را باز شناسند . هنگامى كه كتاب ، پرداختى استوار و پيوندى زيبا و نگارشى نيكو داشت ، و ابهام و پيچيدگى در آن نبود ، در دلها نشيند و ذوقها را بيدار و آماده سازد . چه كتاب گوهرها را به رشته كشد و مسائل همانند را در كنار يك ديگر نهد . و اين زيبايى نگارش و استوارى تركيب است كه رونق كتاب را فزون كند و از دسترس ابتذال و وقوع اعتراض به دورش دارد .\r\nاز همين روست كه يكى از نويسندگان گويد : من سخنى نديده‌ام كه از سخنان احمد بن يوسف * 7 در وصل زيباتر و در فصل استوارتر * 8 و در بيم دادن سخت‌تر و در پوزش خواهى قانع كننده‌تر و در رفع اختلاف يا ايجاد آن « 1 » نافذتر باشد .\r\nنويسندهء ديگرى گويد : سخن ابراهيم بن عباس [ صولى 
  ] * 9 يك دست است . قريحه ، تار آن را بسته است ، و استعداد سرشار ، پودش را كشيده است . آن سان كه آغازش به انجامش پيوسته است ، و در هر جاى در آمدش به پايانش بسته است .\r\nنيز احمد بن يوسف مىگفت : در رسائل عبد الحميد [ كاتب 
  ] * 10 الفاظ سخته و تجربه‌هاى پخته است .\r\nنويسندهء ديگرى دربارهء ابن مقفع گويد :\r\nالفاظ او همه معانى است و معانيش همه حكمت است . سخن روشنگرش شفا دهنده است و گفتار هدفگرايش ، در هر چيز ، بسنده است .\r\n\r\n\r\n","description":"","footnote":"\r\n( 1 ) - در جايى ، كه آن ايجاد ، مقصود باشد .\r\n","page_name":" 5 ","page_number":31},
  {"content":"\r\n\r\nابو العيناء * 11 ، پس از آنكه برخى از سخنان ابن مقنع را شنيد ، گفت : سخنش روشن و زبانش فصيح و قريحه‌اش استوار است . گويى اين سخنان ، در افشان يا پردهء نقاشى يا گلستان باران خورده است .\r\nجعفر بن يحيى [ برمكى 
  ] گويد : عبد الحميد درخت نويسندگى است و سهل بن هارون * 12 شاخه و ابن مقفع ميوه و احمد بن يوسف شكوفهء آن درخت‌اند . و همو ضمن ستايش سخنى گويد : پندارى كه الفاظش قالب معانى است . نيز هنگامى ، پس از شنيدن سخن سخنورى ، گفت : اين سخن چنان است كه توان به بخش آغازش بسنده كرد ، يا بهرهء پايانش را بس دانست .\r\nچنانچون آب زلال كه جگرهاى سوخته را تازه كند ، اين سخنان گوشها را بنوازد .\r\nهنگامى كه يزيدى * 13 كتابى را كه جاحظ دربارهء عباسيان * 14 نوشته بود ، نزد مأمون برد ، مأمون جاحظ را خواست و او را گفت : اى عمرو خردمندى درستگو ، اين كتاب را برايم وصف كرده بود ، بدان گونه كه من در همان هنگام ، آن وصف را به چشم ديده بودم . اكنون كه ديدار كتاب دست داد ، بر آن وصف فزونى يافت ، و هر چه نيك‌تر در آن نگريسته شد ، ارج آن بيشتر روشن گشت ، به همانسان كه عيان بر بيان افزوده بود .\r\nكتاب تو ، تواند كه جاى همدم باشد و برتر از آن است كه به استدلال هواخواهانى نياز يابد . همهء مقاصد را در بر دارد و دارندهء نگارشى است به آيين ، با لفظى شامخ و ادايى زود ياب و روان . اين كتاب هم شايستهء بازاريان است و هم لايق شاهان ، هم بايستهء خاصان است و هم در خور تودهء مردمان .\r\nجاحظ گويد : به خداوند سوگند ، آنچه در وصف كتاب ، از سخنان مأمون آموختم ، از خود كتاب ، ارجمندترم افتاد .\r\nيكى از نويسندگان كتابى خواند و پسنديد ، اين بيت بر خواند :\r\nهمان سان كه دوشيزگان دانه‌هاى گردن بند خود را هماهنگ كنند ، اين نويسنده معانى را به هم پيوسته است و هماهنگ كرده است « 1 » .\r\n\r\n\r\n","description":"","footnote":"\r\n( 1 ) - رك : متون اشعار .\r\n","page_name":" 6 ","page_number":32},
  {"content":"\r\n\r\nنويسندهء ديگرى كتابى خواند و گفت :\r\nهر گونه معنايى در آن هست كه از فرط زيبايى ، دور نيست مردگان آنها را بفهمند و كاغذ و خامه آنها را بپرستند .\r\nيزيد بن مهلب ، هنگامى كه فرزندش مخلد را به جاى خويش ولايت خراسان داد ، او را گفت : بايد پيغامگزار تو نزديك من آن كس باشد كه مقصود من و مقصود تو را نيكو دريابد . هر گاه نيز خواستى نامه بنويسى ، بسيار در آن بنگر . و به هوش باش كه نوشتهء كس نمايشگر خرد اوست و پيغامگزار كس نمايندهء راى او .\r\nو خود از مردى اعرابى شنيدم :\r\nشعر چونان خرد آن كس است كه عرضه‌اش مىدارد و سخن چونان تيرهاى نفوذگر است .\r\nبرخى تيرها كوتاه‌پرش‌اند كه از تركش فراتر نشوند و برخى چنان به آماج رسند كه آن را از جاى بر كنند .\r\nاينك اميد چنان دارم كه اين كتاب در بر دارندهء معانى باشد كه خواسته‌ايم . و جامع مسائل فنى گردد كه در نظر گرفته‌ام . ان شاء الله .\r\n\r\n","description":"","footnote":"","page_name":" 7 ","page_number":33},
  {"content":"\r\n\r\n\r\nگفتار دربارهء فارس\r\nفارس * 15 را به نام فارس بن طهومرت « 1 » نام كرده‌اند ، و پارسيان به دو منسوب‌اند . چه ايشان از فرزندان اويند . وى پادشاهى دادگر و مردم دوست بود و نگهبان مردم خويش . او را ده فرزند بود : جم و شيراز و استخر و فسا ( پسا ) و جنابا و كسكر و كلواذى و قرقيسيا و عقرقوف و دارابگرد ( دارابجرد ) . به هر يك اينان ، همان شهرى را داد كه به نام و نسبت هموست .\r\nپيش از آن ، فرزندان فارس چادرنشين بودند . گويند : پادشاهى او سيصد سال بوده است .\r\nپيامبر « ص » فرمود : « مردم فارس از گروه مايند » انس بن مالك روايت كرده است كه : خداى ، عز و جل ، از ميان خلق خود ، گزين كرد . گزيدگان خداى ، از عرب قريش‌اند و از عجم پارسيان * 16 .\r\nنيز پيامبر « ص » فرمود : « خوشبخت‌ترين مردم در پرتو اسلام ، پارسيان‌اند . و بدبخت‌تر [ كه نمىتوانند از آن تعليم‌ها سودى برند 
  ] ، عرب بهراء و تغلب * 17 .\r\nابن لهيعه * 18 گويد : گويند پارسيان قريش عجم‌اند .\r\nو در تفسير اين آيت :  وَ اذْكُرُوا إِذْ أَنْتُمْ قَلِيلٌ مُسْتَضْعَفُونَ فِي الْأَرْضِ  ،\r\n\r\n\r\n","description":"","footnote":"\r\n( 1 ) - ضبط مسعودى : طهومرث ، رك : جلد سوم ص 252 و ضبط ياقوت و مؤلف در جاى ديگر ، طهمورث ، رك : معجم جلد سوم ص 836 .\r\n","page_name":" 8 ","page_number":34},
  {"content":"\r\n\r\n تَخافُونَ أَنْ يَتَخَطَّفَكُمُ النَّاسُ  * 19 و ياد كنيد چون شما بوديد اندك ، سست شمردگان در زمين ، بترسيديد آنكه بربايند شما را مردمان « 1 » از وهب بن منبه * 20 روايت كنند كه گفت : الناس ( مردمان ) در آن روزگار پارسيان و روميان بودند .\r\nو نيز در اين آيت : « . . .  يَسْتَبْدِلْ قَوْماً غَيْرَكُمْ ثُمَّ لا يَكُونُوا أَمْثالَكُمْ  * 21 به جاى شما گروهى آرد جز شما ، و آنگه چون شما نباشند و كوشنده‌تر از شما باشند . » « 2 » ، گفت : آن مردم پارسيان‌اند .\r\nمؤلف چنين گويد كه چون ابن زبير ، كعبه را ويران كرد و گفت : از عرب كسانى بياوريد تا آن را بسازند و كس نيافتند ، گفت : از پارسيان كمك خواهيد ، چه آنان از فرزندان ابراهيم « ع » هستند و ديگر كسى ، جز فرزندان ابراهيم ، بناى كعبه را بر افراشتن نيارد .\r\nنيز پيامبر « ص » فرمود : « دورترين مردم از اسلام روميان‌اند . و اگر به پروين آويخته شود پارسيان بدان دست يازند » يعنى : اسلام * 22 .\r\nگويد : پيامبر « ص » خسرو انوشيروان را ياد كرد و گفت : « . . چه اندازه مسلمانى از عمق مىداشت ، اگر مسلمانى يافته بود . » نيز در تفسير اين آيت : «  سَتُدْعَوْنَ إِلى قَوْمٍ أُولِي بَأْسٍ شَدِيدٍ  * 23 زود خوانده شويد به سوى گروهى صاحب ستيز سخت » « 3 » از ابن عباس روايت كنند كه گفت : آن مردم ، پارسيان‌اند .\r\nنيز پيامبر « ص » فرمود : « پارسيان را دشنام مدهيد ، چه آنان از گروه مايند . » نيز فرمود : « همانا خداى را لشكرى است در ميان پارسيان ، هر گاه بر مردمى خشم گيرد ، با آن پارسيان ، انتقام ستاند » .\r\nو خسرو انوشيروان چنان بود كه به هنگام روزيانه دادن ، يك سرباز پارسى را بر دو سرباز ديلمى ، و پنج سرباز ترك ، و ده سرباز رومى ، و پانزده سرباز عرب ، و سى سرباز هندى ، مقدم مىداشت . زيرا كه سربازان پارسى از\r\n\r\n\r\n","description":"","footnote":"\r\n( 1 ) - قسمتى از آيهء 26 ، سورهء 8 « انفال » . ترجمه از ابو الفتوح ، رك : تعليقات .\r\n( 2 ) - قسمتى از آيهء 38 ، سورهء 47 « محمد » . ترجمه از ميبدى ، رك : تعليقات .\r\n( 3 ) - قسمتى از آيهء 16 ، سورهء 48 « الفتح » رك : تعليقات .\r\n","page_name":" 9 ","page_number":35},
  {"content":"\r\n\r\nهمه دلاورتر و بزرگ منش‌تر بودند ، كشورى پهناورتر داشتند ، و در توانايى سخت‌تر و در انديشه فراتر و در تدبير از همگان نيكوتر بودند . چهره‌هاشان از همه خندان‌تر و پاسخ‌هاشان درست‌تر و زبانشان بازتر و فصيح‌تر بود .\r\nابو البخترى * 24 گويد : شنيده‌ايم كه اسحاق بن ابراهيم فرزندى داشت به نام نفيس كه قبيله‌هايى پارسى از نژاد اويند ، از جمله : استخر و شاپور و اردشير .\r\nو ادريس بن عمران چنين مىگفت : مردم استخر از همه گوهردارتراند ، پادشاهانى هستند پيامبرزاده .\r\nاردشير گفته است : زمين چهار جزء است . جزئى زمينهاى ترك است ، از ناحيه‌هاى غربى هند تا ناحيه‌هاى شرقى روم . جزئى زمين مغرب است ، از ناحيه‌هاى غربى روم تا سرزمين قبط * 25 و بربر . جزئى تا زمينهاى استانهاى سواد « 1 » * 26 است ميان بربر و هند . و جزء چهارم سرزمين است كه از آن پارسيان است ، ميان رود بلخ تا مرز آذربايجان و ارمنستان پارس تا فرات - و پس از فرات خاك عرب است تا عمان - و تا مكران و كابل و تخارستان ( طخارستان ) . بدين گونه اين بخش گزيدهء همهء جهان است . و در نسبت با سرزمينهاى ديگر ، چون سر و ناف و كوهان و شكم است .\r\nسر است بدان روى ، كه پادشاهان همهء جهان ، از روزگار ايرج بن فريدون ، سر بفرمان پادشاهان ما بوده‌اند . و پادشاهان ما را ، پادشاهان همهء زمين ، مىخوانده‌اند . براى آنان پيشكش مىفرستاده‌اند و نزد آنان به داورى مىآمده‌اند .\r\nناف است بدان روى ، كه سرزمين ما ، در پهناورى و كرامت گوهر * 27 در ميان همه زمينها ، به جاى ناف است « 2 » ، و نيز در خويها و خصلتهايى كه در ما گرد آمده است ، چه ، ما را سوار كارى تركان ، و هوشيارى هنديان ، و صنعتگرى روميان داده‌اند . و در هر يك از اين جمله ، باز ما را بر آنان برترى بخشيده‌اند . نيز ما از رنگهاى زشت و عيوب صورت و رنگ و مو بر كنار\r\n\r\n\r\n","description":"","footnote":"\r\n( 1 ) - عراق ، بابل قديم . رك : تعليقات .\r\n( 2 ) - به اصطلاح : ناف زمين است\r\n","page_name":" 10 ","page_number":36},
  {"content":"\r\n\r\nبوده‌ايم ، با آنكه ديگر خلقها داراى آن عيبها هستند ، و بدانها شهره گشته‌اند ، چونان رنگ سياه ، و مويهاى بسيار پيچيده ، يا مويهاى افتاده و بىحال ، و چشم‌هاى خرد ، و ريش‌هاى كم پشت ، ليكن ما را در زيبايى و مو و رنگ و چهره و اندام ، حد ميانه داده‌اند .\r\nكوهان است بدان روى ، كه سرزمين ما با همهء خرديش ، در نسبت ديگر زمينها ، سودهايش فزونتر و گذران در آن از همه جا آسوده‌تر است .\r\nو شكم است بدان روى ، كه منافع سرزمينهاى ديگر را ، از علم و صنعت تا خوراك و دارو و عطر ، به سرزمين ما آورند * 28 آن سان كه خوردنيها و آشاميدنيها راه شكم گيرند .\r\nنخستين كس * 29 كه پارسيان را گرد آورد و بر آنان فرمان راند ، اردشير بن بابك بن ساسان بود . او از ملوك طوايف بود كه پادشاهى استخر داشت ، و خود از فرزندان پادشاهان پيشين بود .\r\nاردشير خود را وارث سلطنت آنان ديد . از اين رو ، به پادشاهان پارس كه نزديك بودند و به ملوك طوايف دور دست نامه كرد و از آهنگ جهاندارى خويش - كه نيك شدن مردم و به پاى داشتن دين را در آن مىدانست - آگاهشان ساخت . برخى به فرمانبريش سر نهادند . برخى ديگر سر به فرمان او ننهادند تا نزديك او شدند . و برخى سر نافرمانى برداشتند تا كار به كشتن ايشان كشيد ، بدين گونه كار پادشاهى به كام او گرديد .\r\nو هموست كه سرزمين حضر * 30 ( حترا ) را گشود . حضر در برابر مسكن * 31 بود . و شاه سواد ، كه عرب او را ساطرون مىگفتند ، در آنجا به دژ نشسته بود ، نيز اردشير نخستين كس بود كه يامخانه « 1 » ساخت . و [ براى پيدا بودن 
  ] دم اسبان پيك را كوتاه كرد . و شهر گور ( جور ) را در فارس بنياد نهاد .\r\nآنجا دشت بود ، اردشير از آن دشت گذشت و فرمود تا آن شهر را ساختند .\r\n\r\n\r\n","description":"","footnote":"\r\n( 1 ) - يام : اسبى را گويند كه در هر منزلى بگذارند تا قاصدى كه به سرعت مىرود بر آن سوار شود تا منزل ديگر : نيز : يام به مغولى ، اسب چاپار و چاپارخانه را گويند .\r\nرك : لغت نامه اسب يام و برهان و حاشيه .\r\n","page_name":" 11 ","page_number":37},
  {"content":"\r\n\r\nو اردشيرخره‌اش نام كرد . و در آن آتشگاهى بر پا داشت . عرب گور را جور نام كردند . اين شهر به كردار دارا بگرد ساخته شده است . شهرهاى رام اردشير ، و بهمن اردشير خره ، كه فرات بصره است ، و شهرهاى استارباد ، كه كرخ ميشان است و از خوره‌هاى دجله ، و سوق الاهواز « 1 » * 32 و ابله و شهرهاى ديگرى نيز بساخت . مدت پادشاهى او چهارده سال و شش ماه بود .\r\nاز شهر سوق الاهواز ، تا ارجان ( ارگان ) آغاز قلمرو فارس از اين سوى سى و يك فرسنگ « 2 » است . ارجان از بناهاى قبادين‌فيروز است . زيرا كه او هنگامى كه پادشاهى را از برادرش جاماسپ باز پس گرفت ، با روميان جنگ كرد . و دو شهر از شهرهاى جزيره را بگشود . و بفرمود تا ميان فارس و اهواز شهرى ساختند و آن را بر قباد ناميد . و همان است كه اكنون ارجان گويند .\r\nآنجا را استان كرد و چند روستا * 33 از خوره‌هاى رامهرمز و شاپور اردشير خره و سپاهان بدان داد . شهر حلوان را نيز قباد ساخت . و آن در پهلوى ماهات افتاده است . شهر قبادخره را نيز او بنياد نهاد . و در زمين ميشان * 34 استانى كرد و آن را شاد قباد ناميد - همان است كه استان العال « 3 » گويند - و برايش چهار بخش ( طسوج ) قرار داد : بخش فيروز شاپور كه همان انبار است ، و بخش فادوريا و بخش قطربل ، و بخش مسكن و بخش‌هاى بسيارى ديگر « 4 » .\r\nنيز فرمود تا شهر زور را ساختند . ميان گرگان و ايرانشهر * 35 نيز شهرى ساخت و شهر قبادش ناميد .\r\n\r\n\r\n","description":"","footnote":"\r\n( 1 ) - يعنى بازار خوزها ، اهواز . رك : تعليقات .\r\n( 2 ) - ابن رسته ( معاصر مؤلف ) ، به نقل از محمد بن لدهء اصفهانى مهندس ، گويد :\r\nيك فرسنگ ، دوازده هزار ذراع ( گز ) است . رك : الاعلاق النفيسه - چاپ دخويه ، ص 160 و نيز افست بغداد . نالينو گويد : فرسخ نزد فلكيون عرب ، 5919 متر است . رك : « علم الفلك عند العرب » ص 265 ( ح ) .\r\n( 3 ) - ن ل : استان العالى . و نيز نسخهء عكسى ( ورق 92 ، ب )\r\n( 4 ) - در اين عبارت مؤلف ، با آنچه اندكى پيش گفت : « و برايش چهار بخش قرار داد » نوعى مسامحه است . يا تغيير خواستى است از معناى طسوج .\r\n","page_name":" 12 ","page_number":38},
  {"content":"\r\n\r\nدر ارجان پلى * 36 است بزرگ كه با سنگ بر رودخانهء ارجان ساخته‌اند ، در ازايش از سيصد گز ( ذراع ) افزون است . از شگفتىهاى ارجان غارى است در دل كوهى ، در آن غار آبى بجوشد ، سپس دگرگون شود و چون موميائى * 37 سپيد - همان موميائى سپيد معروف - شود . در دهانهء غار ، درى آهنين هشته‌اند كه سال تا سال ، تنها يك روز ، در پيش بزرگان و نيكان شهر گشوده شود . آنگاه مردى جامه بيرون كند و به درون رود ، و هر چه انباشته گشته است در شيشه‌يى جمع كند - همهء آنچه در سال انباشته شود ، كم و بيش صد مثقال است ، و كمتر بر اين اندازه فزونى يابد - پس از آن ، در غار را ببندند و كليد كنند تا سال ديگر همان هنگام . آن شيشه را از آن پس كه قاضى و والى سر آن را بستند و مهر كردند ، نزديك سلطان فرستند . خاصيت آن ، درمان كردن گونه‌ها زخم و استخوان شكستگى است ، كه چون به اندازهء عدسى از آن ، با آب بياشامند ، در دم ، جايى را كه شكستگى ديده است يا آسيب رسيده است ، بهبود بخشد و گوشت روياند .\r\nاز ارجان تا نوبندجان ( نوبندگان ) * 38 بيست و شش فرسنگ است . و در اين ميان ، شعب بوان افتاده است . در شعب ( درهء ) بون درختان گردو و زيتون و گونه گونه ميوه‌ها از دل صخره‌ها روييده است . از مبرد * 39 نقل كرده‌اند كه وى اين ابيات را ، در شعب بوان * 40 ، بر صخره‌يى خوانده است :\r\nهر اندوهگين چون از فراز گاهى ، شعب بوان را بنگرد از انده بيارامد .\r\nو آنجا را رود بسترى بيند كه از پوشش سبزه‌هاى لطيف ، چونان حريرى نرم است و آب سرد و گوارايش به تندى روان است . * 41 با ميوه‌هايى خوش طعم در باغهايى سر سبز و پر از شاخسارانى سر فرو هشته كه ميوه‌هايش نزديك به دست است .\r\nاكنون ، اى باد جنوب * 42 ، تو را به خداوند سوگند ، سلام جوانى عاشق - پيشه را به شعب بوان * 43 برسان .\r\nدر زير اين ابيات نيز ، چنين نوشته بوده است :\r\n\r\n","description":"","footnote":"","page_name":" 13 ","page_number":39},
  {"content":"\r\n\r\nكاش مىدانستم ، آيا دوستانى كه در عراق رهاشان كرديم و آمديم ، يادمان مىكنند ؟\r\nيا شايد اين جدايى بس كه دير پاييده است ، ديگر ديدارهاى كهنه شده است و آنان ما را به دست فراموشى سپرده‌اند ؟\r\n\r\nشعب بوان\r\nاحمد بن ضحاك تككى * 44 ، به دوست خويش نامه نوشته است . و در آن نامه شعب بوان را اين چنين وصف كرده است :\r\n« من اين نامه را ، از شعب بوان به تو مىنويسم . همانجا كه چه بخششهاى درخشان جاودان يادم بداد و چه رايگان نعمتهاى نيكوى زبانزد ارزانيم داشت .\r\nشعب بوان مرا غرق احسان خويش كرد ، با منظره‌يى كه بر اندوهها فيروزيم بخشيد و زمام تهاجم از دست دگرگونيهاى روزگار بگرفت . و با ديدن جويبارانى كه لطيف‌تر از اشك عاشقان در سوز و گداز جدايى ، و خنك كننده‌تر از بوسهء محبوبان در حال تشنه كامى ، از هر سوى روان‌اند . گويى اين نهرها ، هنگامى كه امواجشان همى خيزند و به نرمى همى روند ، و خيزابه‌هاى خروشانشان به سينهء يك ديگر همى خورند و سرازير همى شوند ، و حبابهاى لرزانشان در لا بلاى گلزارها كه [ از غرور طراوت و خرمى 
  ] بر خيره به يك سو نگرند * 45 شكسته همى شوند ، شاخه‌هايى سيمين‌اند بر روى الواحى زرين يا رشته‌هايى مرواريدند در ميان زبرجد و مرجان .\r\n[ اين همه 
  ] نشانى است گواه دانايى پروردگار آن و نشانه‌يى است راهبر به لطف آفرينندهء آن .\r\nهمراه سايه‌سارانى چونان سپيده دمان شاد روى و درختستانهايى پر سايه و شبنم آگين ، كه همه سويش را شاخسارانى پر برگ و زيبا و شاخك‌هايى نرم و بازيگر پوشانده‌اند . همان شاخه‌ها ، كه اندامهاى نرم و كمرهاى باريك و سرينهاى سنگين و بند دستهاى گوشتالود و بدنهاى لطيف و چشمان درشت زيبا و چشمان سياه بيمار وحشى غزالان نازك اندام و سيه چشمان زيبا روى و دوشيزگان نورس ،\r\n\r\n","description":"","footnote":"","page_name":" 14 ","page_number":40},
  {"content":"\r\n\r\nهمه در برابر زيور بسيار و نرمش آنها شرم برند . من در اينجا روزى را ، با خيال تو همدم ، بسر آوردم و با اشتياق درونيم به تو ، افسانه‌ها سر كردم . و به يادگار تو * 46 نوشيدم . و چون خداوند باز منت نهاد و سلامتم را پايدار داشت تا به شيراز رسم ، خبر خويش براى تو بنويسم تا از چگونگى حالم آگاه بوى ، ان شاء اللّه . » و از نوبندجان تا شيراز بيست و چند « 1 » فرسنگ است . نوبندجان از استان اردشير خره است ، روستاهاى آن چنين است جور « 2 » . و ميمند و خبر و سيمكان ( صيمكان ) و بر جان « 3 » و كهرجان و خواروستان « 4 » و كيژ « 5 » و كارزين و ابزر و سميران و توج و كران و شينيز ( سينيز ) و سيراف و رويحان و كامفيروز .\r\nو از سوق الاهواز ، تا دورق * 47 بر روى آب ، هژده فرسنگ است و بر خشكى بيست و چهار فرسنگ .\r\nشهر استان ( ولايت ) شاپور ، نوبندگان است . روستاهاى آن چنين است :\r\nخشت و كيماروج « 6 » و كازرون و گره ( خره ) « 7 » و بندر همان و دشت بارين و هنديجان ( هندوان ) و درخوند « 8 » و تنبوك و خوبذان « 9 » و ميدان و ماهان و گنبد ( گنبد ملغان ) و رامجان « 10 » و شاهجان و موز « 11 » و داذين و سادور « 12 » و جنجان و سياه مص « 13 » و انبوران\r\n\r\n\r\n","description":"","footnote":"\r\n( 1 ) - بيست و سه فرسنگ . به دليل سطر 9 صفحهء 16 .\r\n( 2 ) - فيروز آباد كنونى ، سرزمينها ، ص 276 .\r\n( 3 ) - ضبط اصطخرى : فرجان ، مسالك و ممالك ، ص 100 .\r\n( 4 ) - لسترنج ، ص 272 : خورستان ، سروستان .\r\n( 5 ) - رك : حدود ، 135 . ضبط مستوفى : قير ، رك : 118 .\r\n( 6 ) - ضبط حدود ( ص 134 ) و مستوفى ( 138 ) و لسترنج ( 288 ) : كمارج .\r\n( 7 ) - حدود : حره ( ص 135 ) لسترنج : جره و گره ( ص 389 ) متن : خره ( ص 202 ) .\r\n( 8 ) - ضبط لسترنج ص 286 ، و اصطخرى ، مسالك و ممالك ، ص 190 : درخيد .\r\n( 9 ) - لسترنج ، ص 286 : خوراوذان . ضبط اصطخرى : خواذان ، خورواذان ، رك : مسالك و ممالك . ص 107 .\r\n( 10 ) - ابن حوقل : زامجان . مستوفى : رامجرد ( ص 124 ) و لسترنج نيز ( ص 301 ) .\r\n( 11 ) - ضبط لسترنج ، ص 288 : موزك . اصطخرى ، متن : مورق . ترجمه : مور ، ص 118 .\r\n( 12 ) - ابن خردادبه : ساورون . ادريسى : شابوران . از تعليقات دخويه .\r\n( 13 ) - در مسالك و ممالك ( ص 101 ) مص ( با تشديد صاد ) در نواحى دارابگرد ذكر شده است .\r\n","page_name":" 15 ","page_number":41},
  {"content":"\r\n\r\n[ و 
  ] خمايگان پايين [ و 
  ] خمايگان بالا [ و 
  ] تير مردان .\r\nخورهء استخر ، روستاهايش چنين است : شهر بيضا ( نساتك ) * 48 و بهران و اسلان و ايرج « 1 » و خبر استخر « 2 » و كورد و ابرقويه و بدنجان ( بودنجان ) و ميان رودان و كاسكان و هزار « 3 » .\r\nاز شيراز تا شهر فسا سى فرسنگ است . از فسا تا شهر دارابگرد هژده فرسنگ است . روستاهاى آن چنين است : كرم و جهرم و نيريز و فستجان « 4 » و ابجرد و انديان و جويم « 5 » و چندين روستاى ديگر .\r\nاز شيراز تا شهر گور بيست فرسنگ است . از آنجا تا بيضاى استخر شش فرسنگ است . از نوبندگان تا شيراز بيست و سه فرسنگ است . از شيراز تا شاپور بيست فرسنگ است . و از شيراز تا استخر دوازده فرسنگ است .\r\n\r\nزومه‌هاى كردان در پارس\r\nعبد اللّه بن محمد بن خردادبه « 6 » ، نويسندهء كتاب « المسالك و الممالك » گويد « 7 » : كردان را در پاريس ، بخصوص ، چهارم زومه * 49 ( محل ) است :\r\nزومهء حسين بن جيلويه ( گيلويه ) كه بازنجان نام دارد و در جهارده فرسنگى شيراز است .\r\nزومهء ارجام بن خوانجاه كه در بيست و شش فرسنگى شيراز است .\r\nزومهء قاسم بن شهريار ، كه كوريان نام دارد و در پنجاه فرسنگى شيراز است .\r\n\r\n\r\n","description":"","footnote":"\r\n( 1 ) - ضبط حدود و ابن حوقل و مستوفى و لسترنج : ايرج . اصطخرى نيز چون متن : ايرج .\r\nمسالك و ممالك ( ص 98 ) .\r\n( 2 ) - در برابر خبر اردشير خره . رك : مسالك و ممالك ( ص 100 ) .\r\n( 3 ) - لسترنج ( ص 301 ) : ازار شابور .\r\n( 4 ) - نيز ضبط مسالك و ممالك و ابن حوقل .\r\n( 5 ) - جويم را به صورت جوين نيز نوشته‌اند كه همان قريهء گوين كنونى است . رك : لسترنج ، ص 272 ، و مآخذ او .\r\n( 6 ) - ظ : ابو القاسم عبيد اللّه بن احمد بن خردادبه .\r\n( 7 ) - رك : متن چاپى دخويه ، ص 47 .\r\n","page_name":" 16 ","page_number":42},
  {"content":"\r\n\r\nو زومهء حسين بن صالح كه سوران نام دارد و در هفت فرسنگى شيراز است .\r\nمؤلف گويد : بدين گونه فارس داراى پنج خوره * 50 و استان شد . استخر ، و شاپور ، و اردشير خره و دارابگرد و فسا « 1 » ، و ارجان ، و فارس خود ، صد و پنجاه فرسنگ در صد و پنجاه فرسنگ است .\r\nاين سرزمين با كارزار * 51 به دست ابو موسى [ اشعرى 
  ] و عثمان بن ابى العاص گشوده شد . گويند ، ابراهيم « ع » از مردم استخر بوده است . و گويند بل از دهكده‌يى كه آن را ابرقويه خوانند .\r\nخراج فارس ، سى و سه هزار هزار درهم بوده است به كفايت « 2 » و گويند سى و پنج هزار هزار درهم . عمرو ليث به روزگار خويش ، از فارس سى و يك هزار هزار درهم خراج مىستاند ، و از كشتزارهاى فارس نوزده هزار هزار درهم .\r\nو بدين گونه خراج آنها پنجاه هزار هزار درهم مىشد . و هر سال از اين مقدار پانزده هزار درهم - يا دينار - براى سلطان مىفرستاد . الناصر ، در سال 278 ، از آنجا شصت هزار هزار درهم خراج ستاند .\r\nو از شگفتيهاى شيراز ، درخت سيبى است كه ميوهء آن نيمى سخت شيرين و نيمى سخت‌ترش است . و در همهء فارس ، تنها همين درخت چنين است .\r\nاز آباديهاى مردم فارس ، شاپور است ، كه در آن روغنهاى « 3 » فراوان و عطرهاى سره هست كه جز در همان شاپور ، در بسيارى از شهرها نيست . تا جايى كه مردم معتقدند كه هر كس پاى به شاپور گذارد ، خود به خود ، تا در آنجا است ، بوى خوش شنود .\r\n\r\n\r\n","description":"","footnote":"\r\n( 1 ) - فسا از خورهء دارا بگرد است .\r\n( 2 ) - يعنى مردم ، به كفايت خود ، ديگر هزينه‌هاى اقليمى و شهرى خويش را مىپرداختند تا بر سلطان چيزى نباشد . توضيح از خود ابن فقيه است ، در مورد همدان ، كه مىآيد .\r\n( 3 ) - عبارت متن ( ص 204 ) : الادهان . و ظاهرا مقصود روغنهاى ماليدنى است . نيز رك : مستوفى ، ص 206 .\r\n","page_name":" 17 ","page_number":43},
  {"content":"\r\n\r\nو از آباديهاى آنان شهر گور ( جور ) است ، كه در آن گلاب جورى گيرند . و از آنجا به همهء شهرها برند . و مردم فارس خود ، در ساختن آيينه و مجمعه * 52 و ديگر ابزار آهنين ماهرترين مردمند .\r\nاصمعى گويد * 53 : دنيا سه جاست : عمان و ابله و سيراف .\r\n\r\n","description":"","footnote":"","page_name":" 18 ","page_number":44},
  {"content":"\r\n\r\n\r\nگفتار دربارهء كرمان\r\nابن كلبى گويد : كرمان را به نام كرمان بن فلوج ، از فرزندان لنطى بن يافث بن نوح ، نام كرده‌اند .\r\nگويند : يكى از پادشاهان ايران ، دسته‌يى از فيلسوفان را گرفت و به زندان خويش كرد و گفت براى آنان چيزى جز نان نبرند . و ايشان همى توانند ، نانخورش « 1 » را ، هر روز ، خود بگزينند . فيلسوفان ترنج را گزيدند . گفتند زيرا كه پوست روى ترنج خوشبوست ، آن را بوييم . درون آن ميوه است و توان از آن فايده يافت . ترشى آن چون سر كه است و پاكيزه و با خاصيت .\r\nو دانه‌اش روغن ماليدنى دارد و سودمند است .\r\nبدين گونه چون پادشاه از چاره انديشى در باره‌شان فرو ماند ، گفت :\r\nاينان حكيمانند و دانايان . پس فرمود تا در كرمان جايشان دهند . كرمان چنان بود كه در كمتر از ژرفاى پنجاه گز آب نمىداد . حكيمان استخراج آب را نقشه‌يى كشيدند ، تا آن را روى زمين بر آوردند . سپس درخت كارى كردند ، تا همهء كرمان از درخت پوشيده شد . مردم آن نقشه را از آنان آموختند .\r\nپادشاه گفت : آنان را در كوهپايه جاى دهيد . در كوهستانها جايشان دادند . در آنجا نيز به ساختن فواره پرداختند و بر سر كوهها آب بيرون آوردند .\r\n\r\n\r\n","description":"","footnote":"\r\n( 1 ) - نسخهء عكسى ( ورق 94 ب ) : يك نوع نانخورش .\r\n","page_name":" 19 ","page_number":45},
  {"content":"\r\n\r\nملك گفت : به زندانشان كنيد . و زندان به كيمياگرى دست زدند .\r\nگفتند : اين را ديگر بر كسى آشكار نكنيم . بدين گونه به اندازهء كفايت خويش عمل كردند و نسخه‌هاشان را سوختند . و آن كيميا از دست بشد .\r\nيكى از عالمان پارس گويد : خسروان از سواد ، صد و بيست هزار هزار درهم « 1 » ، خراج مىستاندند ، بجز سه « 2 » هزار هزار درهم باجى كه براى خوان خسروان گرفته مىشد .\r\nو از فارس چهل هزار هزار درهم مىستاندند و از كرمان شصت هزار هزار درهم . زيرا كرمان سرزمينى پهناور بود ، صد و هشتاد فرسنگ درصد و هشتاد فرسنگ بود ، و همه آبادان . و چندان آبادانى و عمارت داشت كه آب كاريز از مسافت پنج شب راه به آنجا مىآمد . و بدين گونه كرمان درختان و جويها و چشمه‌ساران فراوان داشت .\r\nاز شيراز تا سيرجان ( سيرگان ) شهر مركزى كرمان شصت و چهار فرسنگ است . كرمان را چهل و پنج منبر كوچك و بزرگ است . از شهرستان‌هاى كرمان است : قفص * 54 ( كوچ - كوفج ) و بارز و مراج و بلوص ( بلوچ ) و جيرفت و آن شهر سيستان است * 55 و سيرجان و ماهان و بم و هرموز و رباط ( رباط سرمقان ) .\r\nچنين گويد : در كرمان شهرى است كه آن را دمندان گويند . شهرى بزرگ و پهناور است . و در آن بيشتر [ كانهاى كرمان « 3 » 
  ] ، كانهاى زر و سيم و آهن و مس و نوشادر و روى است . كان آن ( نوشادر * 56 ) در كوهى است كه آن را دنباوند خوانند . كوهى بلند و سر به آسمان افراشته است و سه فرسنگ بلندى دارد . اين كوه نزديك شهرى است كه آن را خواش گويند ، در هفت فرسنگى آن . در دل كوه غارى بزرگ است كه از آن همهمه‌يى و بانگى چون بانگ آب شنيده شود . و از آن بخارى چون دود خيزد و گرداگرد غار و كوه\r\n\r\n\r\n","description":"","footnote":"\r\n( 1 ) - در دو قسمت اول : ( صد و بيست هزار هزار و سه هزار هزار ) تميز عدد آورده نشده است . در ترجمه به قرينهء بعد كه تصريح مىكند ، افزوده شد .\r\n( 2 ) - ياقوت : سى . . .\r\n( 3 ) - از نسخهء عكسى ( ورق 95 ، الف )\r\n","page_name":" 20 ","page_number":46},
  {"content":"\r\n\r\nبچسبد ، تا آنكه انباشته و انبوه شود . آنگاه مردم شهر بيايند ، و در سر هر ماه آن را بكنند و جمع كنند . پادشاه دسته‌يى را بر آن گمارده است تا چون مردم همهء آنچه در غار است جمع كردند ، يك پنجم بگيرد . باقيماندهء آن را به همه سوى ببرند .\r\nنيز در كرمان شهرى است كه آن را خبيص گويند . هرگز درون آن باران نباريده است . همواره بيرون شهر باران بارد ، ليكن در شهر نبارد . تا آنجا كه كس دست خود از باروى شهر بيرون كند و از باران تر شود ، در حالى كه در شهر قطره‌يى نباريده باشد .\r\nدر آنجا نيز چوبى است كه آتش آن را نسوزاند و از آن سالم بيرون آيد . برخى از ترسايان اين چوب را دستاويز فريفتن مردم كرده بودند و گفته بودند از چوبى است كه مسيح « ع » را بر آن به دار كردند . بدين گونه دور نبود كه خلقى از ترسايان بدان فريفته شوند . تا آنكه يكى از متكلمان از آن راز آگاه شد ، و پاره‌يى از چوب كرمان پيش آنان برد . آن چوب ، پايداريش در برابر آتش از صليب آن ترسا * 57 افزونتر بود .\r\nمأمون گويد : اگر چغزواره « 1 » را بگيرند و در سايه بخشكانند سپس در آتش افكنند نسوزد .\r\nو خود سمندل ( سمندر « 2 » ) پرنده‌يى است كه در آتش شود و پر و بالش نسوزد . طمياث حكيم ، در كتابى كه در بارهء حيوان نوشته است ، گويد : در خاوران پرنده‌يى است كه آن را بنجس گويند ، در شهرى كه آن را شهر خورشيد ( مدينة الشمس ) نامند . اين پرنده را ماده‌يى نيست و در كار خويش همسانى ندارد . مردم آن شهر ، خورشيد بپرستند . نام شهر اغفطوس * 58 است . طمياث گويد : اين پرنده پرواز كند ، و با منقار ، چوب دارچينى گرد آرد و فراهم نهد ، آنگاه خود را با بالهاى خويش به شدت به آنها زند ،\r\n\r\n\r\n","description":"","footnote":"\r\n( 1 ) - طحلب ( جل وزغ ، جامهء غوك ) .\r\n( 2 ) - رك : حيوة الحيوان دميرى ، الحيوان جاحظ ، و الموسوعة فى علوم الطبيعة ، ج 1 ، ص 563 .\r\n","page_name":" 21 ","page_number":47},
  {"content":"\r\n\r\nتا آتش در همه گيرد و او را بسوزاند و خاكستر كند . سپس در آن خاكستر كرمى پديد آيد و پيوسته ببالد و بزرگ شود ، تا باز چون همان پرنده شود كه بود .\r\nروزگار به سر آمدن اين كار ، پانصد سال است .\r\nنيز در يكى از كوههاى خراسان ، ژرفايى است كه همواره در آن آتشى فروزان است . و در آن گونه‌يى موش دشتى زندگى كند و بيرون آيد ، و تا انسانى بيند در درون آتش شود بى آنكه بسوزد .\r\nاز كرمان تا سيستان صد و سى فرسنگ است . شهرهاى سيستان چنين است :\r\nزالق و كركويه و هيسوم و زرنگ ( زرنج ) - و اين شهر مركزى سيستان است - و بست و باشترود و قرنين ، و در اين شهر نشان آخور اسب رستم هست .\r\nرودخانهء سيستان هندميد ( هيرمند ) است و مردم سيستان گويند ، هزار نهر در آن ريزد و فزونيى ننمايد ، و هزار نهر از آن خيزد و كاهشيش نيايد .\r\nپيمان مردم سيستان چنين است كه خار پشتى نكشند و شكار نكنند . چه در آنجا افعى بسيار است . و كمتر خانه‌يى است كه در آن خارپشت نباشد ، چونان گربه در خانه‌هاى ما ، و راسو در مصر ، زيرا كه در آنجا مار بزرگ بسيار است .\r\nرخج « 1 » و زمين داور * 59 از سيستان است . و اين كشور رستم پهلوان است ، كه كيكاووس شاهى آن سامان به دو داد .\r\nاز شهر سيستان ( زرنگ ) تا هرات هشتاد فرسنگ است . از شيراز تا نيشابور صد و بيست فرسنگ است . از شيراز تا دارابگرد چهل و هفت فرسنگ است . از استخر تا سيرجان - شهر مركزى كرمان - پنجاه و نه فرسنگ است . از جيرفت تا بم بيست فرسنگ است . از جيرفت تا آغاز قلمرو مكران * 60 چهل و يك فرسنگ است . از آغاز قلمرو مكران تا منصورهء سند سيصد و پنجاه و هشت فرسنگ است . و از زرنگ شهر - سيستان - تا مولتان دو ماه راه است .\r\n\r\n\r\n","description":"","footnote":"\r\n( 1 ) - معجم ما استعجم گويد : معرب رخد است ( ج 1 ص 646 ) . ضبط ابن رسته ( ص 105 ) : رخد .\r\n","page_name":" 22 ","page_number":48},
  {"content":"\r\n\r\n\r\nگفتار دربارهء كوهستان\r\n( جبل ) اين ناحيه را ، شهرهاى پهلويان نامند . و آنها همدان است و ماسبذان و مهرجان‌قذق ، كه صيمره ( كمره ) است ، و قم و ماه بصره ( نهاوند ) و ماه كوفه ( دينور ) و كرمانشاهان ، و آنجا كه به جبل * 61 منسوب است و از جبل نيست يعنى رى . و اصفهان و كومش ( قومس ) و طبرستان و گرگان و سيستان و كرمان و قزوين و ديلم و ببر و طيلسان .\r\n\r\n","description":"","footnote":"","page_name":" 23 ","page_number":49},
  {"content":"\r\n\r\n\r\nگفتار دربارهء كرمانشاهان\r\nابو المنذور هشام بن سائب كلبى گويد : چون قتيبة بن مسلم ، به هنگام فتح خراسان ، بر فيروز پسر خسرو يزد گرد دست يافت ، دختر او شاهفرند « 1 » را باز داشت . با شاهفرند سبدى بود . قتيبه او را نزديك حجاج بن يوسف فرستاد . حجاج او را نزد وليد بن عبد الملك روانه كرد . شاهفرند وليد را فرزندى زاد كه همان يزيد الناقص است . حجاج آن سبد را گشود ، در آن نوشته‌يى بود به پارسى . پس زادان فرخ بن پيرى كسكرى را خواست . زادان آن نوشته را برگرداند . در آن چنين بود : « به نام خداوند چهرآفرين . قباد بن فيروز ، كشور خويش را بر رسيد ، و آبها و خاكها را وزن كرد ، تا براى سكونت خود شهرى سازد . از عراق كه ناف اقليمهاست آغاز كرد ، و چنين يافت كه سيزده جاى ، از همه جاى كشور او ، خوش آب و هواتر است .\r\nمداين ( تيسفون ) و شوش « 2 » و گندىشاپور و شوشتر و شاپور و سپاهان و رى و بلخ و سمرقند و باورد و رودراور در نهاوند و ماسبذان و مهرجان‌قذق و تل ماستر .\r\nو شش جاى از همه سردتر است ، قالىقلا و اردبيل و همدان و قزوين و رودخانهء جوانق در نهاوند و خوارزم و مرو .\r\n\r\n\r\n","description":"","footnote":"\r\n( 1 ) - نسخهء عكسى ( ورق 96 ، الف ) : شاه آفريذ ( شاه آفريد ) . در المحبر ابن حبيب :\r\nشاهفريد . رك : ص 31 .\r\n( 2 ) - ابن مقفع گويد : پس از طوفان نوح ، نخستين بارويى كه در زمين ساختند ، باروى شوش و شوشتر بود . . . نسخهء عكسى ( ورق 87 ، ب ) .\r\n","page_name":" 24 ","page_number":50},
  {"content":"\r\n\r\nو شش جاى ، از همه بيمارى خيزتر است : بندنيگان ( بندنيجان ) و رودخانهء ماستر - كه شاپور خواست است - و گرگان و خوار رى « 1 » و برذعه و زنجان .\r\nو هشت جاى از همه كم باران‌تر است : ميشان و دشت ميشان و كلتانيه و بادرايا و باكسايا و ماسبذان و رى و سپاهان .\r\nو نه جاى مردمش از همه بخيل‌تراند : خراسان و سپاهان و اردبيل و ماسبذان و بادرايا و باكسايا و استخر و شيراز و فسا .\r\nو ده جاى از همه پرنعمت‌تر است : ارمينيه و آذربايجان و گور و مكران و كرمان و دستبى « 2 » و ماه كوفه و ماه بصره و ارجان و دورق .\r\nو ده جاى مردمش از همه كامل‌ترند « 3 » : حيره و مداين و كلواذى و شاپور و استخر و جنابا و روى و سپاهان و قم و نشوى .\r\nو هفت جاى مردمانش از همه خردمندترند : عكبرا و قطربل و عقرقوف و رى و سپاهان و ماسبذان و مهرجان‌قذق .\r\nو شش جاى مردمش از همه زيرك‌ترند : اسكاف بالا و اسكاف پايين و نفر و سمر و كسكر و عبدسى .\r\nو پنج جاى مردمش از همه حسودترند : جرجرايا و حلوان و سحاران و ماسبذان و همدان .\r\n\r\n\r\n","description":"","footnote":"\r\n( 1 ) - دشت و ناحيه‌اى در قسمت شمالى ايران ، در شرق ناحيهء ورامين و شمال كوير نمك .\r\nاز شمال به فيروز كوه ، از جنوب به سياه كوه ، از مغرب به سر دره و كوه دوازده امام ، و از شرق به كوه گوگرد محدود است . حبله رود در اين دشت به سوى جنوب جارى است . خوآرنه يكى از شهرهاى آن بوده كه بر سر راه خراسان و مهمترين شهرهاى شرقى رى بوده است . ناحيهء خوار را ، براى تميز از شهرى به همين نام در فارس ، خوار رى (  Xarerey  ) مىخواندند و به همين عنوان نامش در جنگهاى تيمور آمده است . از آثار خوار رى ، امروز آباديى به نام « محله باغ » در 3 كيلومترى شمال شرقى گرمسار قرار دارد و قلعهء خرابه‌اى در كنار آن است . رك : دايرة المعارف فارسى .\r\n( 2 ) - دستبا ، و شتبا ، دشت بيه .\r\n( 3 ) - مقدسى : از همه زيباترند . به نقل دخويه .\r\n","page_name":" 25 ","page_number":51},
  {"content":"\r\n\r\nو چهار جاى مردمش از همه ، به سلاح آشناترند : همدان و حلوان و سپاهان و شهر زور .\r\nو ده جاى ، آبش از همه ، سبكتر است : دجله و فرات و گندىشاپور و ما سبذان و بلخ و سمرقند و قزوين و آب سورا ، كه چشمه‌يى است در كرمانشاهان و ذات المطامير و فنجايى ، دهكدهء برف ما سبذان .\r\nو يازده جاى مردمش از همه فريبكارترند : خراسان و سپاهان و رى و همدان و ارمينيه و آذربايجان و ما سبذان و مهرجان‌قذق و شوشتر و مذار و ارتوى ( ارتون ) .\r\nو هفت جاى ، ميوه‌اش از همه بهتر است : مداين و شاپور و ارجان و رى و نهاوند و ما سبذان و حلوان جبل .\r\nو هشت جاى ، مردمش از همه كوته‌بين‌ترند : بندنيجان و ماسبذان و مهرجان‌قذق و اردشير خره و رامهرمز و ارمينيه و آذربايجان و بحروف و يكى از دهكده‌هاى قم ، كه از آن براى جنگ با اعراب چهار هزار مرد بيرون آمدند حالى كه با هر كدام كارگرى و ستوربانى و نانوايى و آش‌پزى بود و آن همه در اسفيدهان كشته شدند و جز يك مرد از ايشان كس باز نگشت .\r\nو شش جاى مردمش از همه دون‌ترند : بندنيجان و بادرايا و باكسايا و بهندف و رود قهقور در ماسبذان و رود جرود در نهاوند .\r\nو او ( قباد ) از مداين تا رودخانهء بلخ ، در همهء راه ، هيچ سرزمينى نيافت كه هوايش از كرمانشاهان تا گردنهء همدان ، خوشتر و آبش گواراتر و نسيمش لذت بخش‌تر باشد . اين بود كه قرماسين را ساخت ، و ويژهء خويش كاخى بلند بر روى هزار ستون بنا كرد . پس قرماسين كلمه‌يى است پارسى ، يعنى : كرمانشاه .\r\nخسروان از آن پس ، از مداين تا گردنهء همدان و قصر شيرين « 1 » بناها ساختند .\r\nسپس قباد از فارس و خراسان ، مردم گرانمايه و زيبا و متمدن و دلاور را بياورد ، و در كرانهء دجله جاى بداد . و كسانى را كه در شرافت از اينان\r\n\r\n\r\n","description":"","footnote":"\r\n( 1 ) - در نسخهء عكسى آمده است كه : « قصر شيرين ، مقبرهء ساسانيان و عقرقوف ، مقبرهء كيانيان بود . » ( ورق 97 ، الف )\r\n","page_name":" 26 ","page_number":52},
  {"content":"\r\n\r\nفروتر بودند در نهروانات جاى بداد ، و پيشه وران را در رود جوخى و جولاهگان را در شوش و شوشتر و حجامتگران را در بادرايا و باكسايا و بازرگانان را در اهواز و پزشكان را در سيروان ، كه دهكده‌يى است در ماسبذان .\r\nو آنگاه كه قباد ، سرزمين كشور خويش را بر رسيد ، و مردم هر زمين را شناخت و شهرها را مساحى كرد و حدود را دانست و فرسنگها را شماره كرد ، براى اقامت خويش مداين را بگزيد ، چون نزديك روم بود . چه در آن روزگار ، انبار از شهرهاى روم بود . سپس با شتاب به ساختن مداين پرداخت و چنين مىبود كه هر چه از ديوار قصر مىافراشتند بادى وزيدن مىگرفت و آن را از جاى بر مىكند . قباد كس نزد بليناس * 62 ، طلسم دان سالخوردهء روم بفرستاد ، و فرمان بداد تا براى آفت هر جاى طلسمى * 63 بسازد و او را بگفت :\r\nاز مداين آغاز كن . و هر طلسمى را چهار هزار درم مقرر بداشت . بليناس طلسمى بزرگ در ايوان بساخت و يازده طلسم ديگر در گرداگرد آن . طلسم بزرگ براى باد بود كه ديوار را از جاى مىكند . باد بايستاد و كار آن بنا به انجام رسيد . طلسم‌هاى ديگر ، براى كژدم و جراره و تب و تب ربع و درنده و كيك بود كه همه در آنجا كم شدند . طلسمى براى آن بود كه مردمان ، چه در حضور باشند يا نباشند ، تا پادشاه در ميان آنان است ، يگانه و متفق باشند .\r\nطلسم ديگر آن را بود كه پادشاهان ديگر كشورها ، حشمت پادشاهان عراق ( مداين ) نگاه دارند . و در دلشان هيبت اينان همى باشد « 1 » همهء اين طلسمها از چهار سويشان ، در چهل گزى ، گنجى قرار داده شده بود .\r\nگويند : در جهان ، هيچ بنايى آجرين ، از ايوان كسرى ، شكوهمندتر نيست . بحترى گويد :\r\nگويى ايوان كسرى ، با بناى شگفت‌انگيز خود ، مرغى است در حال پرواز ، در دماغهء كوهى بلند « 2 » . 217\r\n\r\n\r\n","description":"","footnote":"\r\n( 1 ) - در نسخهء عكسى : و طلسمى ديگر براى آنكه زنانشان دامن از بدكارگى به دور دارند . و طلسمى ديگر براى آنكه غلات و ميوه‌هاشان فزون شود . ( ورق 97 آ )\r\n( 2 ) - در « المجانى الحديثه » ج 3 ، اين قصيده ذكر شده است ( نيز رك : تعليقات ) و اين بيت در ص 119 سطر 35 آن كتاب آمده است ، و در پاى صفحه معنايى براى آن آورده كه ما نپسنديديم .\r\n","page_name":" 27 ","page_number":53},
  {"content":"\r\n\r\nطاقى بلند است كه كنگره‌هايش از بلندى ، بر فراز قله‌هاى رضوى « 1 » و قدس « 1 » افراشته شده است .\r\nنمىدانيم اين طاق را آدميان براى سكونت پريان ساخته‌اند ، يا پريان براى آدميان ؟ * 64 و ابن حاجب * 65 ، اين ابيات را ، كه خود در ستايش ايوان كسرى سروده است ، برايم خواند :\r\nاگر روزگار با من بىوفايى كرد ، خود آن كيست كه دستخوش بىوفايى روزگاران نگشت ؟\r\nروزگار مردم عاد و تبع را نابود كرد و نعمان بن منذر را در زير سنگينى حوادث خود فرسود .\r\nو پادشاهى پايدار پارسيان را بر باد داد و بر خسرو انوشيروان حمله آورد .\r\nآثار آنان ، اكنون صريح و روشن ، سرگذشتشان را براى تو باز گويد . حال آنكه آنچه كه اكنون از نظر پوشيده است كجا ، و آنچه پيداست كجا آيا گوش تو ، چونان داستان آنان شنيده است ؟ يا چشم تو مانند ايوان كسرى ديده است ؟\r\nكوشكى كه اگر نابينايان بدان بنگرند ، دور نيست زيبايى بنايش ، بينايى را به آنان باز گرداند .\r\nگويى آنان ايوان ، در دل شبهاى تار ، آتشى است كه براى راهبان پارسا افروخته شود .\r\nيا چون گروهى جوانان ، كه باده گسارده‌اند و اكنون شور باده در سرشان برخاسته است و به كردار سرمستان مست وادارشان كرده است .\r\n[ آنگاه به پا خاسته‌اند و 
  ] دستها بر كمر زده‌اند و بر سر خود ، تاجهاى مرجان نهاده‌اند .\r\nو چونان ستارگان صف كشيدهء هفتورنگ ، بر بلند جايگاهى 218 فرازمند و\r\n\r\n\r\n","description":"","footnote":"\r\n( 1 ) - نام دو كوه است . رك : معجم و مراصد .\r\n","page_name":" 28 ","page_number":54},
  {"content":"\r\n\r\nاستوار و محكم رده بسته‌اند .\r\nيا [ دو سوى ايوان را پندارى كه 
  ] دو لشكرگاه است آمادهء كارزار ، حالى كه در پيشاپيش هر رده از سواران ، جنگاورى ايستاده است . 219 دو لشكرى كه اگر در آنان ، كشاكش در گيرد ، از دو گروهشان دو مرد بر جاى نخواهد ماند .\r\nاگر از تاخت و تاز آنان نوميد نبودم ، گمان مىبردم كه به زودى از هر سوى دست به كشتار زنند .\r\nابو المنذر * 66 گويد : طلسمهاى ايرانشهر آشكار است ، و در چهل گزى هر طلسمى نشانه‌يى است به صورت صخره‌يى يا تندرستى .\r\nقباد ، آنگاه بليناس را به ناحيهء جبل فرستاد . چون بليناس به طرارستان رسيد ، برابر پل ، طلسمى براى حفظ از غرق شدن بساخت و مردم از آن بياسودند . طلسم ديگرى ، در پشت پل بساخت ، تا همهء آبى كه بر فراز پل بود ، فرو بنشست . طلسم ديگرى ، در سوى چپ آن بساخت تا ديگر درختى بر آن نروييد .\r\nو در بندنيجين « 1 » ، طلسمى براى غرق بساخت و مردم از آن بياسودند .\r\nطلسمى ديگر براى مناره * 67 بكرد تا آن بر پاى شد ، كه اگر آن طلسم نبود كس آشاميدن آب از آن جاى نمىيارست .\r\nطلسم ديگرى بر روى آن ، بر سر يك فرسنگ ، براى معدن نفت * 68 بساخت ، تا آن نفت فرو بنشست . اگر آن طلسم نبود ، آن آب كه داشتند همى تباه بود . در سوى چپ بندنيجين ، براى زنبور و گرگ ، كه در آنجاى از هر جاى ديگر فراوانتر بود ، طلسمى بساخت و مردم از آنها ايمنى بيافتند .\r\nدر ماسبذان ، در دهكده‌يى به نام ترمان ، چشمهء آب گرمى بساخت كه پنداشتى آن را با آتش گرم دارند . اين چشمه در زمستان هست و در تابستان نيست . و چشمهء آب گرم ترمان * 69 رگه‌يى است از چشمهء آب گرم ماه كوفه .\r\nاز شگفتيهاى كرمانشاهان اين بود كه در شبهاى تابستان باد در آن\r\n\r\n\r\n","description":"","footnote":"\r\n( 1 ) - بندنيجان ، بندنيگان .\r\n","page_name":" 29 ","page_number":55},
  {"content":"\r\n\r\nنمىوزيد . قباد بليناس را فرمود ، تا براى آن طلسمى بساخت . بدين گونه ناگزير ، باد در آنجا ، پس از فرو شدن آفتاب به وزش در آمد .\r\nنزديك كرمانشاهان روستايى بود كه آن را كركان مىگفتند . هر سال در آن ، بازارى بزرگ بر پاى مىشد . ليكن در هر سال چنان بود كه به خاطر كژدم بسيارى كه در آنجا بود ، انبوهى از مردم جان مىسپردند . بليناس براى آن نيز طلسمى بساخت و از آن پس هر كژدم كه بر زمين آن جاى برفت بمرد . و هر كس از گل آنجا در شب ميلاد * 70 بر گيرد و به خانه يا اطاق خويش مالد ، تا سال آينده همان هنگام ، كژدمى بدانجاى نزديك نشود .\r\n\r\nداستان شبديز\r\nاز شگفتيهاى كرمانشاهان ، كه خود نيز يكى از شگفتيهاى عالم است ، صورت شبديز * 71 است . صورتگر آن فطوس بن سنمار رومى است - و سنمار همان سازندهء خورنق كوفه است - اين نقش را علت آن بود كه شبديز از همهء اسبها هوشيارتر و كوه پيكرتر و نژاده‌تر و در تاخت پرتوانتر بود .\r\nآن را شاه هند به قباد پيشكش كرده بود . و چنانش پرورده بودند كه تا زين بر او بود و لگام داشت پيشاب نمىكرد و سرگين نمىانداخت و نمىخريد و كف از دهان بيرون نمىداد . پيرامون سم او بيش از شش بدست بود . چون اين اسب بشد ، قباد فطوس را بفرمود تا نقش پيكر او بسازد .\r\nهنگامى كه نقش ساخته شد ، قباد بيامد و در كنار آن بايستاد . چون در آن نيكو نگريست ، دگرگونه حال شد و بگريست . آنگاه گفت : « چه سختا كه اين تنديس ، از مرگ ما را آگهى دهد . و به ياد آن سر نوشت تباهيمان اندازد كه بدان برسيم . . . » و از همين سان سخنها گفت « 1 » .\r\nو از شگفتيهاى اين نقش آن است كه تا كنون مانند آن ديده نشده است . من از دانشمندان و آگاهان بسيار شنيده‌ام كه گفته‌اند : شبديز كار مردمان نيست .\r\n\r\n\r\n","description":"","footnote":"\r\n( 1 ) - تفصيل سخنان قباد ، نسخهء عكسى ( ورق 98 ب ) .\r\n","page_name":" 30 ","page_number":56},
  {"content":"\r\n\r\nيكى از دانشمندان مرا گفت : اگر مردى از فرغانهء دور و ديگرى از سوس « 1 » اقصى به در آيد ، به قصد آنكه شبديز را بيند ، ننكوهندش ، كه آن شگفت‌انگيزترين تصوير دنياست . زيرا كه در آن نقش ، جايى كه بايست سرخ باشد سرخ است ، جايى كه بايست خاكسترى باشد خاكسترى است ، جايى كه بايست سياه باشد سياه است ، و جايى كه بايست سپيد باشد سپيد است با آنكه خود كوه به رنگ خاكسترى است . «  فَتَبارَكَ اللَّهُ أَحْسَنُ الْخالِقِينَ  » « 2 » .\r\nهنگامى كه با ابو على محمد بن هارون بن زياد ، كه خود فيلسوفى دانشمند بود ، در بارهء شبديز سخن بگفتيم ، چون به اين جاى برسيديم ، گفت :\r\nناشدنى است كه يك سنگ ، همهء اين رنگها را داشته باشد . بلكه آن صورتگر هنگامى كه خود صورت را به پايان رسانده است ، آن را با روغن چينى رنگ آميخته است .\r\nابو محمد عبدى « 3 » اين اشعار را از خود در صفت شبديز خواند :\r\nهر بيننده پندپذير كه چشمش به نقش شبديز افتد ، و در دنيا و آثار آن ، در باب پادشاه جهان ، پرويز ، به انديشه فرو رود ، يقين دارد كه روزگار پيوسته هر چيز محكم و استوارى را نيز به سرنوشت چيزهاى سست و بىثبات رساند « 4 » .\r\nآيا روزگار پس از خسرو ، به جاى آن سلطنت ، تنها نقشى مرموز از او به جاى گذارد ؟\r\nتو بر آن همسايگان همى رشك برى كه خود داراى زندگانيى تيره‌اند\r\n\r\n\r\n","description":"","footnote":"\r\n( 1 ) - مقدسى در فصل : « ذكر الاسامى و اختلافها » گويد : سوس ، خوره‌يى است در اقصاى مغرب و . . . رك : احسن التقاسيم ص 24 .\r\n( 2 ) - قسمتى از آيهء 14 سورهء 23 « المؤمنون » .\r\n( 3 ) - عبارت متن ( ص 215 ) : و انشد ابو محمد العبدى . عبارت نسخهء عكسى ( ورق 99 آ ) : و انشدنى ابو محمد العبدى الهمدانى .\r\n( 4 ) - هر شكاف خرابه‌يى دهنى است كه به معمورهء جهان خندد .\r\n","page_name":" 31 ","page_number":57},
  {"content":"\r\n\r\nو با سختى ، ترش و شيرين جهان را بگذرانند .\r\nخويشتن از دنيا فارغ بدار كه انسان خردمند با تميز را ، در اين سراى بهره‌يى نيست .\r\nنعمتى است و تنگدستيى كه يكى پس از ديگرى در رسد ، و بدينسان توانا نيز چون ناتوان است .\r\nو اين اشعار احمد بن محمد راست :\r\nطاق بستان را در جهان همانندى نيست ، در آن نقشهايى است :\r\nخسرو پرويز است و گرداگردش مرزبانان ، حالى كه شيرين به آنان باده همى دهد و پيرى سالخورده زير لب زمزمه همى كند .\r\nو بهرام گور است ، حالى كه ملوك حمير در برابرش ايستاده‌اند ، و شروين در آن ميان ، دستار بر سر ، نشسته است .\r\nو خرين در حال تاخت ، با تيرى بچه حيوانى زيبا و زبان بسته را نشانه گرفته است .\r\nو موبدشان ، كه با رنگى كبود در طاق ، نقش شده است ، و هيربدشان كه از روى نادانى و ستم فرمان دهد .\r\nو دهگانى انبوه موى كه آب در تصرف اوست ، در ميان نهر ايستاده است و عادلانه به تقسيم آن پرداخته است .\r\nو گله گاوهاى وحشى « 1 » ، حالى كه سگها كمينشان كرده‌اند 220 . و اسبى نژاده كه مرزبان بزرگ بر آن نشسته است .\r\nدر آن طاق ، همهء جانوران و سيمرغ و ديگر پرندگان و آنچه خدا بهتر داند كه چيست ، نگاره شده است .\r\nو شيران و گله‌هاى گاو و گوسپندان و بزها و ماهيهاى دريايى كه خود را در\r\n\r\n\r\n","description":"","footnote":"\r\n( 1 ) - عبارت متن ( ص 216 ) : « و اسراب عين . . . » با كسر « ع » ، ممكن است نيز عين در اينجا جمع اعين باشد ( چون بيض و ابيض ) و به معناى سيه چشمان و كنايه از آهوان .\r\n","page_name":" 32 ","page_number":58},
  {"content":"\r\n\r\nكشتيها افكنند .\r\nو هر جنبنده‌يى چون مور ريز و درشت و كژدم تا پيل و پيلبان كه بر سر پيل خود همى كوبد .\r\nو كبك و تذرو و آهو و خرگوش و باز و صقر ( چرغ ) شكارى و كركس سالخورده .\r\nو مكتبخانهء طفلان ، و نوباوگانى كه تأديب شوند ، و پيرى فقير احوال كه معلمش خوانند .\r\nفطوس بر آن طاق صورت خود را نيز كشيده است ، چونان پرندگان با بال ، اما حال را ، پرواز نكند .\r\nپس پاكا خداى كه سنگ سخت را به قهر فرمان‌پذير او ساخت تا در دل آن هر چيزى را به اندازه صورتگرى كند . 221 همانا اين صورتگر رومى ، با سبكى شگفت و تازه ، در طاق نقشگرى كرده است ، بدان‌سان كه عرب و عجم استادى او را خستو شده‌اند .\r\nنيز اين اشعار :\r\nآن هنگام كه صورت شبديز را با زعفران ساختند 222 ، چيزى نمانده بود كه [ تأنس را 
  ] بانگ كند .\r\nگويا خسرو بزرگ و شيرين و سالخورده موبد موبدان ، به عمدا بر آنان ، عطر زعفران آگين پاشيده‌اند ، و اكنون بدان صورت در آمده‌اند كه گويى در پوششهايى ارغوانىاند « 1 » .\r\nو در كرمانشاهان آن دكان « 2 » است كه پادشاهان جهان بر آن ، گرد آمده‌اند :\r\n\r\n\r\n","description":"","footnote":"\r\n( 1 ) - عبارت بيت چنين است : قطائف الارجوان ، ( متن ص 216 ) . در نسخهء عكسى ( ورق 100 ب ) « مطارف الارجوان » است . و اين ضبط ، لفظا و معنى انسب است .\r\n( 2 ) - دكان به معناى سكو و بلندى و تختگاه است . در مجمل التواريخ و القصص ، چنين آمده است :\r\n« . . . جايى بفرمود كندن ، جايگاهى پيدا گشت برسان دكانى از سنگ خارا . . . » ( ص 67 ) .\r\n","page_name":" 33 ","page_number":59},
  {"content":"\r\n\r\nفغفور پادشاه چين و خاقان پادشاه ترك و داهر پادشاه هند و قيصر پادشاه روم و خسرو پرويز .\r\nدكان به شكل چهار گوشه از سنگ ساخته شده است . به گونه‌يى آن را ظريف و استوار ساخته‌اند و با ميخهايى آهنين استوار كرده‌اند كه هيچ گونه رخنه‌يى ميان دو سنگ پيدا نيست و هر بيننده گمان برد كه آن يك تخته سنگ است .\r\nاين اشعار ، احمد بن محمد راست در بارهء دكان :\r\nميان قناطر * 72 و دكان ، ساختمانهايى است كه بر همهء ساختمانها و بناها برترى دارد .\r\nدكان از سنگ است و آن را بر فراز تپه‌يى ساخته‌اند ، نمىدانيم براى پريان ساخته‌اند يا براى انسان .\r\nچه آن ، تخته سنگى است صاف و گرد شده با كيفيتى شگفت‌انگيز و دارى همهء رنگها .\r\nآن را چنان به آيين اندازه كرده‌اند و روى ستونها بر آورده‌اند ، و دقيق و بى رخنه ساخته‌اند ، كه تنها بر پريان راز اين گونه ساختن پوشيده نخواهد ماند . گويند پادشاهان جهان ، در كنار اين دكان ، در پيشگاه پرويز بن ساسان گرد آمده‌اند .\r\nو در قصر دزدان * 73 ، بنايى شگفت و ستونهايى استوار افتاده است .\r\n\r\n","description":"","footnote":"","page_name":" 34 ","page_number":60},
  {"content":"\r\n\r\n\r\nگفتار دربارهء همدان\r\nكلبى گويد : همدان را به نام همدان بن فلوج بن سام بن نوح نام كرده‌اند . همدان و اصفهان دو برادر بودند ، يكى شهر همدان را بنياد كرد و ديگرى اصفهان را .\r\nيكى از پارسيانم گفت : واژهء همدان ، واژگونهء نادمه است ، يعنى دوست داشته شده و محبوب . از شعبه روايت كنند كه گويد : شهرهاى جبال مانند لشكرى است كه همدان ميدانگاه آنهاست ، و آن از همهء شهرهاى جبال آبى گواراتر و هوايى خوشتر دارد .\r\nربيعة بن عثمان گويد : همدان در ماه جمادى الاولى فتح شد ، بر سر شش ماه از كشته شدن عمر بن خطاب . و در سال بيست و چهار هجرى ، امير « 1 » همدان مغيرة بن شعبه بود .\r\nو در خبرى ديگر گويد : مغيرة بن شعبه كه از سوى عمر ، پس از عمار ياسر ، عامل ( كاردار ) * 74 كوفه بود ، جرير بن عبد اللّه بجلى را در سال بيست و سه به همدان فرستاد . همدانيان با او به پيكار برخاستند . چشم جرير تيرى برداشت ، گفت ، آن را پيشكش درگاه خدا كنم ، كه چهره‌ام را بدان\r\n\r\n\r\n","description":"","footnote":"\r\n( 1 ) - ياقوت و نسخهء عكسى ( ورق 113 ، الف ) : فاتح همدان .\r\n","page_name":" 35 ","page_number":61},
  {"content":"\r\n\r\nآراست و چيزها را برايم بدان روشن و مرئى كرد ، سپس در راه خود آن را از من باز گرفت .\r\nجرير از آن پس ، در پايان سال بيست و سه همدان را به همان شرطهاى صلح نهاوند بگشود . و بر سرزمينهاى همدان نيز فيروزى بيافت و آنها را بار غلبه بگرفت .\r\nيكى از دانشمندان پارسى گويد : همدان بزرگترين شهر جبل است و چهار فرسنگ در چهار فرسنگ بوده است . گويند چون بخت نصر ، بر همه جا فيروز شد و بيت المقدس را ويران كرد و به بابل آمد ، سرهنگى به نام صقلاب « 1 » با پانصد هزار مرد به همدان فرستاد . او بر در همدان بار افكند و با مردم آنجا همى جنگيد . ليكن بر آن شهر دست نمىيافت . چون راه چاره بر او تنگ شد ، و باز گشتن خواست ، به بخت نصر چنين نامه كرد : من به شهرى آمدم ، داراى بارويى بلند و سركش ، و مردمى بسيار ، و كوى و برزنهايى فراخ و رودهايى بزرگ . و همى خواستم تا آن را بگشايم ليكن تاب نياوردم . سپاهم نيز از ماندن تنگدل شده‌اند و در تنگى آذوقه گرفتار آمده‌اند . چون آن نامه به بخت نصر رسيد ، به او نوشت : من آنچه از نامه خواسته بودى و آن گزارش را كه دربارهء آن شهر داده بودى نيك دانستم . اكنون راى من آن است كه از همدان و كوهها و چشمه‌ها و راهها و ديه‌ها و منابع آنجا نقشه‌يى كشى و نزديك من فرستى ، تا آن گاه فرمانم به تو رسد ، ان شاء اللّه .\r\nچون نامه رسيد ، فرمان او بكرد و نقشه‌يى براى بخت نصر فرستاد . تا نقشه به بخت نصر رسيد ، حكيمان را گرد كرد و گفت : گشودن اين شهر را ، چاره‌يى انديشيد . دانايان همراى شدند كه بايد ، سالى درست ، در پيش چشمه‌ها سدى سازند . سپس آن سد را بگشايند و آب را روانهء شهر كنند ، تا شهر را فرا گيرد .\r\nبخت نصر همين را نوشت . صقلاب هم چنان كرد . و چون سال بر آمد\r\n\r\n\r\n","description":"","footnote":"\r\n( 1 ) - ن ل : سقلاب .\r\n","page_name":" 36 ","page_number":62},
  {"content":"\r\n\r\nآب را بگشود و آن را به شهر فرستاد . بيشتر شهر غرق شد . صقلاب به درون همدان شد . و از مردم آنجا ، كشتارى بزرگ كرد . و در آنجا بماند . ليكن و با به جان او و سپاهيانش افتاد و جز گروهى اندك ، همهء آن كسان كه با او بودند جان سپردند . مردگان را در گورهايى سفالين و حوض گونه به خاك كردند كه تا هم اكنون در كويها و برزنهاى همدان ، نشانهء آن گورها هست .\r\nهمدان همين سان ويران بود . تا زمان جنگ دارا بن دارا با اسكندر ، كه چون دارا آمادهء جنگ با اسكندر شد ، با يارانش راى زد . آنان چنين راى دادند كه دارايى و گنجينه‌هايش را در كوه‌هايى ، كه در پشت زمين ماهين « 1 » افتاده است و چون سدى طبيعى است ، پنهان كند . گفتند آنجا نشان ساختمانهاى شهرى بزرگ است كه ويران شده است و مردمانش نابود شده‌اند . آن شهر را همدان گويند . راى در كار ملك اين است كه گروهى بدان جاى فرستد و به ساختن شهر فرمان دهد . و در ميان آن ، براى پردگيان و خاندان و گنجينه‌هاى خود ، دژى سازد . و بر گرداگرد آن دژ ، براى خاندان سرهنگان و درباريان و مرزبانان خويش ، خانه‌هايى بنا كند . و دوازده هزار تن بر آن شهر بگمارد تا آن را پاس دارند . و اگر كس به سوى آنجا آمد با او بستيزند .\r\nبدين گونه ، دارا به ساختن همدان فرمان داد و در ميان ، كوشكى بزرگ و مشرف كه سه نما داشت بساخت و آن را ساروق « 2 » نام كرد و كاركنان را در ساختن آن به شتاب واداشت . بدين‌سان در اين قصر ، سيصد نهانگاه براى گنجينه‌ها و دارايى دارا ساختند . و آن را هشت در آهنين بر پاى داشتند ، همه دو اشكوبى ( دو لختى ) و هر اشكوب به بلندى دوازده گز . آنگاه دارا ، همهء دارايى و گنجينه‌ها و خاندانش را به همدان بياورد . و پردگيان ويژه را در همان كوشكى كه ساروقش نام كرده بود جاى بداد . و خواسته‌ها و\r\n\r\n\r\n","description":"","footnote":"\r\n( 1 ) - ظ ، تثنيهء ماه ( به پيروى از صرف عربى ) ، و مراد ماه الكوفه و ماه البصره است .\r\n( 2 ) - ن ل : شاروق . و هر دو ضبط ، معرب « سارو » است - مقدمهء مجمل التواريخ .\r\n","page_name":" 37 ","page_number":63},
  {"content":"\r\n\r\nگنجينه‌هايش را در آن نهانگاهها نهان بكرد . و دوازده هزار تن به نگهبانى شهر بگماشت .\r\nيكى از راويان گويد كه همدان كهنترين شهر جبل است * 75 سليمان بن داود پيامبر « ع » از يكى از طاقهاى همدان بگذشت - كه آن طاق تا كنون نيز بپاى است - كلاغى ديد كه بر طاق فرو نشست - و در پندار مردم آن روزگار چنان بود كه كلاغ هزار سال بزيد - سليمان به دو گفت : تو از كدام روزگار در اين طاقى ؟ گفت : پدرم مرا خبر داد از نيايم كه او اينجا آمده است و اين طاق ساخته * 76 و بپاى بوده است .\r\nهمين راوى گويد : تو هر گاه در گل ساختمانهاى شهر نيك نگرى ، آنها را گونه‌گون به رنگهاى سرخ و سپيد و سياه و جز آن يا بى . زيرا دارا بن دارا مردمان آباديها را موظف داشت تا براى ساختن همدان ، از هر جاى ، گل آورند * 77 .\r\n\r\nداستان آبها و ستايش آب سرد\r\nجعفر بن محمد [ عليه السلام 
  ] فرموده است : « همانا در كوه اروند « 1 » چشمه‌يى است از چشمه‌ساران بهشت . » اروند ، كوه همدان است . مردم پندارند كه چشمهء آب گرمى كه در قلهء اروند است همان است كه گفته‌اند چشمه‌يى است از چشمه ساران بهشت .\r\nو آن چنان است كه در هنگامى معين از سال ، آب دهد . و آن آب از رخنهء صخره‌يى بجوشد . آبى است خوشگوار و نيكو و بس خنك * 78 و سبك ، كه آدمى ، كما بيش ، در شبانه روز صد رطل ( پيمانه ) * 79 از آن بنوشد و سيراب نشود و اين همه آب زيانيش نرساند ، بلكه او را سودمند نيز بيفتد . سپس ، چون هنگام آن سپرى گردد بريده شود تا سال آينده همان هنگام .\r\nمحمد بن بشار را چكامه‌يى است دراز ، در ستايش خوبى و خوشگوارى آب اروند . در آن چكامه گويد :\r\n\r\n\r\n","description":"","footnote":"\r\n( 1 ) - اروند نيز نام كوهى است در سيستان . رك : عجائب المخلوقات قزوينى ص 144 .\r\n","page_name":" 38 ","page_number":64},
  {"content":"\r\n\r\nهمى گويم به بلندى رويد و به سوى راست گراييد ، تا به باران آبهاى قله‌هاى همدان رسيد .\r\nشهرى كه خاكش بوته زعفران است و آبش انگبينى است آميخته با آبهاى قلهء كوهساران . 223 و آب سرد ، خود آميزهء روح و روشنى جان ، و مايهء استوارى بدن انسان و جانوران است ، به خاطر مجانستى كه با تن‌ها دارد و درهم آميختگيى كه با آنها پيدا كند .\r\nو از مزيت آب است كه هر آشاميدنيى ، اگر چه رقيق و صاف و گوارا و شيرين باشد ، جاى آب نگيرد ، و تشنه را از آن بىنياز نكند . بلكه هر آشاميدنيى ، چون با آب در آميزد خوشگوار شود . تا آنجا كه به كمك لطافت و روانى آب ، در رگها جارى آيد و در بندهاى تن بدود ، با اين ويژگى كه آب راست كه سيرابى و نشاندن تف آتش درون تشنه ، تنها به آن است .\r\nو جز با آب برترى گلستان بر خشكستان * 80 شناخته نبود و هر دو ، در نظر ، چونان يك ديگر بودند .\r\nو همانا عرب ، آب را براى زن مثل ساخته است .\r\nقطامى * 81 گويد :\r\nآنان ( زنان ) از دهان خود واژه‌هايى بر آورند ( سخنانى گويند ) كه با آن ، در تشنه كامان سوخته ، كار آب گوارا كنند « 1 » .\r\nشاعرى ديگر گويد :\r\nآرزوهايى كه دربارهء سعدى دارم ، همه نويدهايى است كه گويى سعدى با آن نويدها در تشنگيم ، آب سرد نوشانيده است .\r\n\r\n\r\n","description":"","footnote":"\r\n( 1 ) - گويى اين دو بيت معرى نيز چنين معنايى دارد :\r\n كأن خواتم الافواه فضت * عن الصهب العذاب مختمات\r\nخمور الريق لسن بكل حال * على طلابهن محرمات \r\nرك : لزوميات\r\n","page_name":" 39 ","page_number":65},
  {"content":"\r\n\r\nو چون موفق بالله ، به ناحيهء جبل مىشد ، با او هزار خميسيه * 82 از آب دجله بار مىكردند . تا آنكه وصف آب همدان شنيد ، چون بدان جا رسيد از آن نوشيد و بس خوشگوارش ديد ، ديگر آب دجله رها كرد و همى از آب همدان نوشيد « 1 » .\r\nشعبى * 83 بر خوان قتيبة بن مسلم نشسته بود . دست بر آورد و آشاميدنى خواست . قتيبه ندانست كه شير ، يا شربت عسل يا آب يا آشاميدنى ديگر خواهد . پرسيد : كدام آشاميدنى خواهى ؟ گفت : آن كه چون نا پديد گردد ، از همه ارجمندتر بود و چون باشد از همه بىارجتر . قتيبه او را آب داد .\r\nنيز ابو العتاهيه * 84 [ با گروهى از شاعران 
  ] « 2 » نزد پادشاهى بودند . يكى از ايشان آب نوشيد و گفت :\r\nبرد الماء و طابا آبى سرد و خوشگوارا است .\r\nابو العتاهيه گفت :\r\nحبذا الماء شرابا چه خوب آشاميدنيى است آب .\r\nو خداى ، عز و جل ، در اهميت و بزرگداشت آب فرموده است :\r\n«  ثُمَّ لَتُسْئَلُنَّ يَوْمَئِذٍ عَنِ النَّعِيمِ  پس هر آينه پرسيده شويد در آن روز از نعمت‌ها » « 3 » گويد : [ يعنى 
  ] از آب خنك « 4 » .\r\n\r\n\r\n","description":"","footnote":"\r\n( 1 ) - ن ل : چون موفق از اصفهان عزل شد ، تا زنده بود ، آب زاينده رود را مىجوشانيدند و براى او به بغداد مىبردند .\r\n( 2 ) - از نسخهء عكسى ( ورق 115 ، الف ) .\r\n( 3 ) - آيهء 8 سورهء 102 « تكاثر » . ترجمه از ابو الفتوح رازى . ج 5 ص 575 . از آغاز آيه كه در متن ( ص 221 ) آمده است ، كلمهء « ثم » حذف شده بود و بر آن افزوده گشت .\r\n( 4 ) - دربارهء اين « نعيم » سخنى ديگر هست زندگيساز . و آن همان است كه در روايات بسيارى از طرق فريقين ، در تفسير اين آيت ، آمده است كه مقصود از « النعيم » كه در رستاخيز از آن باز پرسند و افراد و اقوام و ملل و امم را دربارهء آن مؤاخذه كنند ، ولايت على است . و اين نزديكتر است به اعتبار و نيز به زبان قرآن .\r\nچه ، قرآن كريم گاه گاه با زبان نمادى ( سمبوليك ) ، آن هم نمادهايى كه از متن كائنات و ژرفترين واقعيات هستى و عميق‌ترين و عزيزترين پديده‌ها ، و وجود و حاق وجود ، و نيز از عمق پيوند انسان - هستى مىگيرد ، سخن مىگويد . و بس روشن است كه آنچه نعيم واقعى است در اين زندگى و آنچه . به حقيقت ، مايهء حيات و زندگى و بلوغ انسان است ، شكل اصيل حكومت است و بس . . .\r\n","page_name":" 40 ","page_number":66},
  {"content":"\r\n\r\nو فرموده است : «  هذا عَذْبٌ فُراتٌ  * 85 .  وَ اللَّهُ خَلَقَ كُلَّ دَابَّةٍ مِنْ ماءٍ  * 86 .\r\n وَ جَعَلْنا مِنَ الْماءِ كُلَّ شَيْءٍ حَيٍّ  * 87 - اين يك شيرين گوارا . اللّه بيافريد هر جنبنده‌يى از آب . و بيافريديم از آب هر چيزى زنده . » « 1 » و گويند هيچ چيز نيست مگر آنكه در آن ، آب هست ، يا آبى بدان رسيده است ، يا از آب آفريده شده است . نيز نطفه را آب نامند و آب را نطفه * 88 .\r\nنيز خداى ، عز و جل ، فرموده است : «  وَ نَزَّلْنا مِنَ السَّماءِ ماءً مُبارَكاً فَأَنْبَتْنا بِهِ جَنَّاتٍ وَ حَبَّ الْحَصِيدِ  * 89 - و فرو فرستاديم از آسمان آبى را با بركت ، پس رويانيديم به آن بهشتها و دانهء روييده . » « 2 » و در خبرى چنين است : « هر كس را بيماريى بود ، درمى حلال به دست آرد و با آن انگبين خرد و با آب باران بنوشد ، به فرمان خداى بهبود يابد . » عدى بن زيد [ عبادى 
  ] * 90 گويد :\r\nاگر جز با آب گلو گرفته شده بودم ، چونان آن كس كه با طعام گلو گرفته شود ، آب گلويم همى گشود « 3 » .\r\nو چون در نامگذارى زن ، از سر زيبايى و روشنى چهره و نازكى و سپيدى ، بس نگريستند گفتند : « ابنة ماء السماء » « 4 » و منذر را گفتند : « المنذر بن ماء السماء » « 5 » . نيز در توصيفات و محاورات گويند : « له طلاوة و ماء » يعنى او را آب و رنگى است . نيز : « فلان ليس فى وجهه ماء » در چهرهء فلان آب\r\n\r\n\r\n","description":"","footnote":"\r\n( 1 ) - قسمتى از آيهء 53 سورهء 25 « فرقان » - ( نيز از آيهء 12 سورهء 35 « فاطر » ) . و قسمتى از آيهء 45 سورة 24 « نور » ، و قسمتى از آيهء 30 سورهء 21 « انبياء » .\r\n( 2 ) - آيهء 9 سورهء 50 « ق » ، رك : تعليقات .\r\n( 3 ) - اما چه بايد كرد كه با خود آب گلويم گرفته است ، با خود آب !\r\n( 4 ) - دختر آب آسمان .\r\n( 5 ) - ماء السماء نام مادر او بود . و پدرش امرئ القيس بود و خود او منذر سوم پادشاه حيره بود . ( م ح 60 ه ) . رك : تاريخ سنى ملوك الارض و الانبياء ، ص 70 ، و ابن خلدون ج 2 ص 265 ، و العرب قبل الاسلام ص 207 .\r\n","page_name":" 41 ","page_number":67},
  {"content":"\r\n\r\nنيست « 1 » ، نيز : « وجهى بمائه » يعنى رويم به آبروى ( آب روى ) بود « 2 » .\r\nو شاعر گويد :\r\nآب شرم در گونه‌هايش همى دود . . . « 3 » و اين آب است كه هم تنها و هم در آميخته آشاميده شود ، با آنكه ديگر آشاميدنيها ، خالص آشاميده نشوند و سودى ندهند مگر با در آميختن با آب . پس از همهء اينها ، آب مايهء پاك شدن تنها و زدوده شدن چركهاست .\r\nپيامبر « ص » فرموده است : « هيچ چيز آب را نجس نكند » « 4 » و هم از آب است يخ و برف و تگرگ . و آب را با اين همه خواص سردى و گوارايى ، اصالتى است در سپيدى « 5 » ، و زيبايى است در ديد و اثرى لطيف است در روح .\r\nو از برترى جبل بر عراق اين است كه چون در بغداد ، يا در ناحيهء كوفه و بصره به بيمارى در حال نقاهت ، گويى : چه خواهى ؟ گويد : اندكى آب سرد ، يا اندكى برف يا يخ .\r\nنيز آب را در كار سوگند آورده‌اند . شاعر گويد :\r\nمحبوبه‌ام خشمناك است ، اى خانواده او ، به خداوند سوگند ، تا او شاد نگردد 224 ، آب سرد ننوشم .\r\nو از آبهاى جهان ، زمزم است كه شفاى دردهاست .\r\nدر همدان چشمه‌هاى آب گرم بسيارى است كه براى بيماريهاى سخت چون : نقرس ، و بادهاى مزمن و ديگر بيماريهاى شديد سودمند افتد و بهبود\r\n\r\n\r\n","description":"","footnote":"\r\n( 1 ) - يعنى : آبرو ندارد ، يا : شرم ندارد ، يا : آب و رنگ و زيبايى ندارد .\r\n( 2 ) - يعنى : ارزش شخصيت من ( سمت من ) به آبروى من است . يا : چهرهء من ارجمند آب و رنگ خود است .\r\n( 3 ) -\r\n ( ماء الحياء يجول فى و جناته * . . . . . . . . . . . . . . . . . . . ) \r\n( 4 ) - حديث تتمه‌يى دارد دربارهء موارد تغير آب و تنجس آن . رك : جوامع حديث و كتب فقه . نيز نسخهء عكسى ( ورق 116 الف و ب ) .\r\n( 5 ) - كذا فى الاصل ، هر چند آب بىرنگ است .\r\n","page_name":" 42 ","page_number":68},
  {"content":"\r\n\r\nآنها را سبب شود . از آنهاست :\r\nچشمهء آب گرم اروند و آب لوندان و چشمهء آب گرم دارفين و چشمهء آب گرم دارنبهان و آب آست و عبد اللّه آباد و آب بزين و آب سامير و جز اينها .\r\nگويند : بهترى چيزها ، هواى صاف و آب خوشگوار و سبزه‌زار خرم بود . و آب مايهء زندگانى هر چيز باشد . و خود يكى از اركان ( عناصر ) چهارگانه « 1 » بود : آتش و هوا و آب و زمين ( خاك ) .\r\nگويند : برترين آبها ، آب باران بود كه با جامه‌يى « 2 » پاكيزه بگيرند .\r\nسپس آب بارانهايى بود كه بر كوه بارد و در دل صخره‌يى گرد آيد . سپس آب رودهاى بزرگ بود . سپس ، آبى بود كه در دل دشتها ، در بركه‌ها و غديرها فراهم آيد ، بدان شرط كه در آن سبزه نباشد . پس از آن ، آب كاريز بود . سپس ، آب حوضهاى بسيار گود ، سپس آب چشمه ساران و آبهايى كه از روى صخره‌ها گذرند .\r\nتياذوس * 91 گويد : آب مايهء زندگى همه چيز بود و شادابى همه چيز و پژمردگى همه چيز . مايهء زندگى همه چيز بود از اين روى كه انسان - كه خداى موجودى گرامىتر از او نيافريد - و جانور و گياه و درخت و هر خوراكيى از ميوه و جز آن ، با آب زيند . نيز مايهء تازگى و شادابى همهء آنها آب بود .\r\nمايهء پژمردگى همه چيز بود حالى كه نباشد . مايهء تباهى همه چيز بود چه غرق شدن ، از آب بود . و بسيار نوشيدن آن سبب بيماريها شود . چنان كه ميانه روى در نوشيدن آن ، هر مرضى را از بين برد .\r\nو اين اشعار از قصيده‌يى است طولانى كه ابو صالح حذاء سروده است و براى فرزند خويش كه از وى دور بوده است فرستاده است . در اين قصيده بر سر آن است كه هواى نيكو و مناظر زيبا و دلبازى همدان را خاطر نشان\r\n\r\n\r\n","description":"","footnote":"\r\n( 1 ) - به زعم فيلسوفان پيشين نه فيزيك جديد ، ليكن در مورد تعداد عناصر و بسائط اوليه ، بر موازين فلسفهء طبيعى ، و نسبت قول قدما با متأخران گفتگويى است كه اينجا مجال آن نيست .\r\n( 2 ) - پارچه‌يى .\r\n","page_name":" 43 ","page_number":69},
  {"content":"\r\n\r\nفرزند سازد ، و آب گواراى همدان را برايش بستايد و او را به شور و شوق آن سامان اندازد :\r\nبه سوى ما بكوچ ، تا با آمدن تو ، سايه‌هاى پر درنگ جدايى ، كه بر سر اندوهگينى هجوم آورده‌اند پراكنده شوند .\r\nبيا كه « سورت برد آرميده و ايام دولت ورد رسيده » 225 و روزهاى تشرين * 92 بشده است .\r\nهم اكنون ماهيمان رسيده است كه در آن ددان و شياطين [ گزندهء سرما 
  ] در بند كشيده شده‌اند .\r\nبراى آنان كه در شب به گشت و گذار روند اكنون در جادهء رى و قزوين راه پيمايى در شب ، بس دلكش شده است .\r\nروزگار در اندازه گيرى ساعات خود ، چون درهمهاى سپيد يك اندازه است . ( - بامدادانى است كه تفاوت نكند ليل و نهار . ) اينهاست ، و دختر رز نيز كه همانا عده‌اش را در درون قير و گل به سر آورده است .\r\nدوشيزه‌يى است كه از نهانخانه ( خم ) رخ نموده است « 1 » كه بايدش از سرا پردهء دهقانان به كابين آورد .\r\nهمان دهقانان كه تو آنان را چنان نگرى كه گويى عطر فروشانند و در دكه‌هاى خود به عطر فروشى نشسته‌اند .\r\nپرندگان با همه گونه زيور ، براى تزيين آشيانهء خويش با شور و اشتياق به آشيانه‌ها روى آوردند .\r\nاز همه سوى به سرزمين ما مهاجرت كردند ، و وارد ما شدند حالى كه پيشاهنگشان دستهء قمريكان بود .\r\nبا آنكه سورت سرما ، به زبان گرفتگى دچارشان كرده بود ، اكنون با لحنى\r\n\r\n\r\n","description":"","footnote":"\r\n( 1 ) - نسخهء عكسى ( ورق 117 ، الف ) : « دوشيزه‌يى است ياقوتى رخسار كه رخ نموده است . . . »\r\n","page_name":" 44 ","page_number":70},
  {"content":"\r\n\r\nموزون و درست سر به نواخوانى هشته‌اند .\r\nمرغان خوش آواز ( قمريكان ) در فضا نغمه سر داده‌اند و كبوتران هامون ، با در گلو گرداندن بانگ خود ، پى نغمه سرايى آنها گرفته‌اند .\r\nكبوتران كبود ( چاهى ) با كبوتران سبز رنگ ، حالى كه به ياد جفتهاى خويشند ، نزديك مىشوند .\r\nو هم از اندوه دورى آن كبوتران ، كه با يك ديگر الفت داشتند ، بى امان اشك مىريزند .\r\nهمانا كوه اروند سر بر آورده است و در دامنهء خويش ، بهترين پرده‌هاى نقاشى را در چشم انداز ما گسترده است .\r\nچكاد فرازمندش ، با نقش و نگارهاى خويش ، به نيكوترين آئين ، آراسته شده است .\r\nاز بلند اروند ، فراز تپه‌ها ، خرم و سر سبز و پيراسته ، نمودار شده است و در ديد رس جاى گرفته است .\r\nكبكها از ترس شاهينها ، جوجه‌هاى خويش ، در كنار ، زير بال گرفته‌اند .\r\nگوساله‌هاى وحشى گله شده‌اند و چون از درون دره پيش آيند ، از كرشمه و غرور ، گويى دختر كان درشت چشم سيه مژگانند .\r\nگوسپندان از بين گرگان خويشتن به سختى به بره‌هاى خود رسانند .\r\nو آب از دل صخره‌ها بر سر خيريهاى دشتى و اسپرمها همى رود .\r\nتو ، عطر گلهاى كوهى را كه از نسترن خوشبوتر است هنگام وزيدن باد صبا ، همى شنوى .\r\nخداوند ، رى را از باران رحمت خويش سيراب داراد نيز همهء ساكنان رايين « 1 » را .\r\nو مردم رى را از سپاس فراوان من ، به خاطر صيانت تو ، بى منت پاداشى بود .\r\nچنانچون پاداش آن كسان كه على ، امام رستگارى و هدايت ، را در نبرد\r\n\r\n\r\n","description":"","footnote":"\r\n( 1 ) - نسخهء عكسى ( ورق 117 ، ب ) : رامين .\r\n","page_name":" 45 ","page_number":71},
  {"content":"\r\n\r\nصفين صيانت كردند .\r\nاين چكامه را بگير چونان درى مكنون . اين را بدان روى ساختم ، تا حشمت تو را زيورى باشد .\r\nسخنانى است بكر ، و سخنان بكرى كه هديه شوند چنانچون ميانسالان « 1 » نيارند بود .\r\nاين چكامه در هشتاد بيت سر آمد به سال [ دويست و 
  ] هفتاد و يك * 93 .\r\nگويند هر كوهى در جهان ، جز اندكى ، آبش از پايين كوه بود و چشمه‌هايش در دامنه اوفتد ، مگر اروند كه آب آن از بلند كوه آيد و چشمه‌هايش در قلهء آن باشد . نيز در وصف اروند سروده‌اند :\r\nاروند و نسيم خوشش را به ياد آوردم ، آنگاه با دلى شكيبا بر جدايى * 94 گفتم :\r\nخداى اروند را سيراب داراد ، و همسايگان اروند را و هر آن كو به دامنهء اروند آيد ، چه رهگذر باشد چه ماندگار .\r\nنيز آن روزها را به ياد آوردم كه ما ، به روزگار ، با يك ديگر همسايه بوديم و در خانه‌هاى كهن وصال و آرزو با هم گام مىزديم .\r\nشاعرى ديگر گويد :\r\nسيراب باد اروند ، چه تابستان خوشى دارد ! سايه‌سارانى است دامن‌گستر و آبى است نشاط بخش جگر .\r\nو خاكى است كه بوى خوشش چونان سودهء مشك است و مردمىاند كه درياسان * 95 كف خود همى بيرون ريزند .\r\nسرايندهء ديگرى سروده است :\r\nگويند : چون رود نيل مصر را ، آن هنگام كه امواج كف آلودش بر سر هم فرو ريزند ، بنگرى بدان دلبسته شوى .\r\n\r\n\r\n","description":"","footnote":"\r\n( 1 ) - يعنى من در اين چكامه سخنانى تازه و بكر آورده‌ام ، نه از آن دست كه ، به خاطر كاربرد سخنسرايان و شاعران ، از تازگى افتاده و به ميانسالگى رسيده است .\r\n","page_name":" 46 ","page_number":72},
  {"content":"\r\n\r\nمن گويم : بهتر از نيل مصر ، چشمه‌سارانى است ، كه بر سر ريگهاى نرم روان است .\r\nهمان چشمه‌ساران كه شكوفه‌زاران ، گرداگرد آنها را گرفته‌اند و نسيم‌هايى كه از روى گلها خيزند ، و پرندگان كه چهچه زنند ، بر زيبايى آنها افزوده‌اند .\r\nدر آنجا خيريهاى صحرايى را بنگرى كه هر بامداد براى بابونه‌ها متل خوانند ، چنانچون متل خواندن فرزندى در دامان پدر .\r\nو از سروده‌هاى وهب همدانى است :\r\nبهار بر قامت اروند ما بس خلعتهاى سبز پوشيده است و جامهء سپيد را از تن او كنده است .\r\nاروند را جامه‌يى بس نگارين پوشانيده است ، همان جامه كه بوستانهاى خرم و صافى رنگ و رخشا ، آن را آراسته‌اند .\r\nپوششى كه آن را دست بارانهاى نرمبار بهارى چنان با نگارهاى بديع بافته است كه بر هر بديع‌نگارى برترى يافته است .\r\nدر آن بافتهء نگارين ، آن اندازه ريزه‌كاريهاى زيبا به كار رفته است كه كسى گوهر آنها را نشناسد مگر آن كس كه خود آنها را پرداخته است .\r\nرنگهاى زرد و سبز و سرخى است كه در هنگام جلوه‌گرى هيچيك همانند آن ديگرى نيست .\r\nو آب كوهستان اروند را بانگى است كه بازتاب نغمه‌اش در دل گلزارها ، به چهچه مىزده‌يى مىماند سخت مست كه بخواند .\r\nبوستانهايش را ميان بابونه‌زاران بنگرى كه چون شبهاى مهتاب بدرخشند و هر دوان بر اندام گلستانها فروغ پاشند . 226 هنگامى كه ابر سپيد بر سر آنها گريد ، لاله‌ها كه چون جامه‌هاى رنگارنگ سر از دل خاك بر آورده‌اند ، بخندند .\r\nاگر تو آن هنگام كه اشعهء خورشيد بامدادى بر پيكر اروند بتابد ، بنگريش ، منظره‌يى بينى كه كس نديده است و نشنيده .\r\n\r\n","description":"","footnote":"","page_name":" 47 ","page_number":73},
  {"content":"\r\n\r\nكوهى بلند و سركش كه بر اندامش پوششى سبزه بافت كرده‌اند و آن پوشش نيز همبالاى كوه قد افراشته است .\r\nچون باد دامنكشان بر اروند گذرد ، پندارى كه در هر سويش بازار عطر فروشان بر پاى شده است .\r\nبه درهء خوش منظر اروند نگر تا بينى كه بدان جاى درى از بهشت گشوده‌اند .\r\nو گوش فرا دار ، آن دم ، كه قمر يكى ماده از سبكسارى بانگ در گلو همى گرداند ، و جفت او ، در دامنهء كوه او را به خود همى خواند .\r\nو گله‌هاى گوسپندان كه فرياد همى كنند و بره‌هاى گرسنه و بى تاب خود را همى خوانند ، بدين گونه هر گوسپند بانگ كنان بره‌يى را در كنار خود براى شير دادن خوابانده است .\r\nهر كس بر قله ساران اروند نرفته باشد ، در درك لذتهاى جهان فريب خورده است .\r\nشعرى ديگر از شاعرى ديگر :\r\nزمستان نابود شد و پرندگان نواخوان به شور افتادند و آثار بهار شكوهمند و ستوده نمودار گشت .\r\nكاروان ابرهاى سياه و تيرهء سرمه‌يى رنگ ، بر قله‌هاى اروند جاى گرفت .\r\nچشمان اين ابرها بگريد ، ليكن دندانهايشان ، از درون پيكرى كه چون ستارهء فروزان است ، خندان باشد .\r\nابرهاى باردار باريدند ، و بر تن خاك حله‌هايى از بافته‌هاى خود پوشاندند ، اگر چه بر آنها گره نزدند .\r\nحله‌هايى از حرير سبز و زرد خوشرنگ تابناك و ديباى سرخى كه پر تو افكن و شعله‌ور است .\r\nگلها چون سر بندى ، خاك فرتوت را در پوشيدند ، بدين سان تپه‌هايى كه در دامن دشت جاى داشتند ، همه دستار بند شدند .\r\nاز گريهء مدام چشمان ابر ، چشمه‌ها در زمين پديدار گشت .\r\n\r\n","description":"","footnote":"","page_name":" 48 ","page_number":74},
  {"content":"\r\n\r\nگويى آن چشمه‌ها ماه‌اند كه خورشيد در آنها رخشيده است و گوهر نور در آنها پراكنده است .\r\nچشمه‌هايى زيبا كه تودهء خاك را با پيرايه‌هايى چنان ، آراسته‌اند و آن پيرايه‌ها بديهاى زمستان تيره و سخت را روفته‌اند .\r\nپيرايه‌هاى زيبايى كه نخستين ريزش باران بهارى را نوشيده‌اند ، و از زلال سرد و هميشه گذر سيراب شده‌اند .\r\nگويى دشتها و هامونها با آن پيرايه‌ها ، جامه‌هاى زردى پوشيده‌اند كه سينه‌اش با رنگهاى گلى آذين يافته است .\r\nباد صبا با نسيم خويش ، خاشاك را از سر هر چشمه بروبد ، آنگاه آب ، چون پيكرهء شمشيرهاى براق هندى ، بدرخشد .\r\nگويند : زمستان بغداد و بهار رى و پاييز همدان و تابستان اصفهان . و حكيمان گفته‌اند : زيباترين جاها از نظر خلقت طبيعى رى است كه سر و سربان دارد .\r\nو زيباترين جاها از نظر ساختن و پرداختن گرگان است . و زيباترين جاها از نظر تقسيمات طبرستان است ، و زيباترين جاها از نظر استخراج و معادن نيشابور است . و زيباترين جاها در گذشته و حال ، گنديشاپور است كه حسن آبان * 96 دارد و مرو كه رزيق و ماجان دارد ، و غوطه كه رازبان دارد ، و نصيبين كه هرماس دارد و صيمره كه دو دژ ( الحصنان ) دارد ، و بصره كه نهروان دارد ، و فارس كه شعب بوان دارد و مستشرف ( تپه بلند ) شهر زور و با قرحى كه جاى به جايش گلستان است و از ميان آنها نهرى روان ، و مداين و شوش و شوشتر كه ميان چهار رودخانه ، دجيل و مسرقان و ماهينان و نروبان ، افتاده است ، و بلخ و نهاوند و اصفهان و راغهاى همدان * 97 .\r\n\r\nگفت و گوى عبد القاهر و حسين بن ابى سرح ، در ستايش همدان و عراق و نكوهش آن دو :\r\nعبد القاهر بن حمزهء واسطى ، و حسين بن ابى سرح ، نزديك محمد بن اسحاق بس يك ديگر را ديدار مىكردند ، و در مسائل ادبى به هماوردى\r\n\r\n","description":"","footnote":"","page_name":" 49 ","page_number":75},
  {"content":"\r\n\r\nمىنشستند و به ذكر علوم و اخبار مىپرداختند . ابن ابى سرح ، عراق را نكوهش مىكرد . عبد القاهر كوهستان ( جبل ) را مىنكوهيد و عراق را مىستود . تا آنكه روزى زمستانى و بسيار سرد و سوزناك ، در همان انجمن ، روى به روى شدند .\r\nچون واسطى از در در آمد و سلام كرد ، گفت :\r\nنفرين خدا بر جبل و ساكنانش باد ، و بيشتر و به ويژه بر همدان ، كه چه بس هوايش تيره است و سرمايش سخت ، و هزينه‌اش بسيار است و خير و بركتش اندك . خداوند زمهرير را ، كه عذاب دوزخيان قرار داده است ، بر همدان مسلط كرده است ، سواى نيازمنديى كه به هزينه‌هاى سنگين هست ، براى رويجامه‌هاى فراوان و هيزم ستبر بسيار و جز آن .\r\nاين است كه چهره‌هاى شما ، اى همدانيان ، ترك خورده است . و آب بينيتان سرازير است و دست و پايتان كبود است و جامه‌هاتان آلوده است و بويهاتان بد است و پوشاكتان پاره پاره . فقر در به چنگ آوردن شما ، از هر جاى ديگر ، نيرومندتر است و پردهء شما دريده‌تر . زيرا كه زمستان ديوارها را ويران كند و پردگيان را نشان دهد . راهها را خراب كند و دژها را از هم فرو ريزد . خانه‌ها را به ويرانى كشاند و زمين را گل آلود و پليد كند ، تا آنجا كه چهارپايان بر روى هم ريزند و جامه‌ها آلوده شود ، و دست و پاى شتر و الاغ بشكند . در زمستان نمازها در جامه‌هاى پاكيزه گزارده نشود . چاهها كور شود . از بامها آب بچكد . بادهاى سخت بتوفد . زلزله و خسوف و تندر و برق و دمه و برف باشد . مد آبها فزون شود و سيلها راه افتد . و مردم در زمستان در سرزمين كوهستان ، خود « 1 » همى مراقب عذابند و در بيم و ترس از خشم و عقاب . و اين خود مردم‌اند كه زمستان را دشمن مهيا و سگ هار نامند . به همين خاطر بود كه عمر بن خطاب به يكى از كاردارانش نوشت : همانا زمستان بر شما سايه افكن شده است . او خود دشمن مهيا است . براى بر خورد با\r\n\r\n\r\n","description":"","footnote":"\r\n( 1 ) - عبارت متن : « و الناس فيه فى جبل انفسهم يتوقعون . . . » ص 228 در نسخهء عكسى ( ورق 119 ب ) : « فالناس فى جبلكم هذا » و ظ : صحيح اين است .\r\n","page_name":" 50 ","page_number":76},
  {"content":"\r\n\r\nاو پوستينها و موزه‌هاى نعل دار « 1 » آماده كنيد .\r\nپس از اينها ، در شما همدانيان است : خصلت پارسيان و جفا پيشگى درشتخويان و بخل مردم اصفهان و كم حيايى رازيان و كودنى نهاونديان و درشت طبعى خود مردم همدان . و بالاتر از همه اينكه شهر شما همدان ، از همهء شهرها سردتر است و برفش بيشتر ، راههايش تنگ‌تر است و جاده‌هايش سخت‌تر و هزينه‌اش سنگين‌تر . از اينجاست كه گفته‌اند : سردترين شهرها سه جاى است : همدان و قالىقلا و خوارزم . و خود ناقلان موثقتان ، نقل كنند كه چون عبد اللّه بن مبارك به همدان آمد ، مقرر داشت تا پيوسته در پيشش آتش افروخته دارند ، با اين حال ، هر گاه كف دستش گرم مىشد ، پشت دستش را سرما مىبرد و هر گاه پشت دستش را گرم مىكرد كف آن از سرما مىسوخت .\r\nآنگاه اين دو بيت مىخواند :\r\nمن به محبوبه‌ام ، حالى كه در كنار تودهء آتش نشسته‌ايم مىگويم :\r\nآيا اين آتش براى تو گرمى آتش ندارد ؟\r\nاگر روزى در گزينش شهرها مخير شوم ، همدان را نخواهم گزيد .\r\nدر اينجا روى به ابن ابى سرح كرد و گفت : اى ابا عبد اللّه ، اين پدر تو است كه گويد :\r\nآتش در همدان : گرمى خويش از دست بدهد و سرماى همدان دردى است درد آور .\r\nتنگدستى در ديگر شهرها پوشيده ماند ، ليكن همدان جايى نيست كه فقر را در آن بتوان نهان داشت .\r\nهنگامى كه كسرى شهرتان را ديد ، گفت : همدان است ، باز گرديد كه آن دوزخ است .\r\nدليل بر اين سخن ، آنكه خسروان ، پاى به همدان نمىگذاشتند . از اين روى\r\n\r\n\r\n","description":"","footnote":"\r\n( 1 ) - عبارت متن ( ص 228 ) : « و الخفاف المنعلة » . نيز رك : فرهنگ البسهء مسلمانان ، ذيل « موزج » و « نعل » و « خف » .\r\n","page_name":" 51 ","page_number":77},
  {"content":"\r\n\r\nاز تيسفون ( مداين ) تا آزرميدخت اسد آباد ، پيوسته بنا كردند ، ليكن از گردنهء اسد آباد پيش نيامدند . و خود خسرو پرويز خواست به همدان شود ، چون به جايى رسيد كه آن را دوزخ در مىگفتند ، يعنى : در جهنم ، يا غار جهنم « 1 » ، گفت : باز گرديد ، ما نيازى نداريم پاى به شهرى گذاريم كه در آن نامى از دوزخ باشد . نيز شاعر خودتان وهب [ بن شاذان 
  ] « 2 » همدانى گويد :\r\nآيا هنگام كوچيدن از همدان نرسيده است ، اين شهر خشكزار يخ زده ؟\r\nزيرا كه در اين شهرها و مردمانش ، از خصلتهاى خوب ، يكى نيز نيست .\r\nجوانان همدان ، از دست اين ابرهاى پهناور راكد ، پيش از وقت به پيروى رسند .\r\nمن از همدانيان پرسيدم : پايان زمستان و آغاز سال نو ، كى است ؟\r\nگفتند : تا آخرين جمرهء ( حب ) ، زيرا اين همه جمرهء ( تگرگ ، برف ) فسرده ، بر سر ما فرو ريخته است .\r\nنيز وهب گويد :\r\nروزى است از جنس زمهرير و بس سرد ، كه از سرما گفتارها نيز گريبان خود بسته‌اند . 227 گويى فضاى روز پر از سوزن است و روى زمين همه شيشه .\r\nو خورشيد آن ، چونان بانويى پرده‌نشين به هنگام وقوع حادثه‌اى و تقديرى ، جامه سوك « 3 » پوشيده است .\r\n\r\n\r\n","description":"","footnote":"\r\n( 1 ) - عبارت متن ( ص 229 ) : « . . . موضعا يقال له دوزخ در و معناه بالعربية باب جهنم او كهف جهنم » با معناى دوم چنان مناسب است كه « دوزخ در » مخفف « دوزخ دره » باشد يا مصحف آن . در نسخهء عكسى ( ورق 120 ، الف ) دوزخ دره است .\r\nو گويد : معناى آن ، غار جهنم ( مغاك دوزخ ) است .\r\n( 2 ) - نسخهء عكسى ( ورق 120 ، الف ) .\r\n( 3 ) - كنايه از ابر سياه است .\r\n","page_name":" 52 ","page_number":78},
  {"content":"\r\n\r\nبه خاطر ابرهاى پهناور و ايستاده‌اش ، گمان كنى چهرهء مردمان را زنبور گزيده است .\r\nمردم بيناى تيزبين را در اين گونه روزها نگرى كه چشمانشان دچار ضعف و ناتوانى در ديد شده است .\r\nعمر بن خطاب مردى را پرسيد : از كجايى ؟ گفت : از جبل . پرسيد :\r\nاز كدام شهر ؟ گفت : همدان . گفت : آن شهر دلگرفتگى و آزردگى است .\r\nدلهاى مردمانش بيفسرد چنانچون آبش كه بيفسرد .\r\nاعرابيى وارد همدان شد ، از او در بارهء همدان پرسيدند ، گفت :\r\nمردمانش به روز رقاص‌اند و به شب حمال . يعنى به روز از شدت سرمايى كه همه سوى بدنشان را مىآزارد ، پاى كوبانند ، و به شب بس جامه روى جامه در مىپوشند ، آن جمله بارى است بر آنان .\r\nمن يكى از عالمان و بزرگانتان را شنودم كه مىگفت : هر گاه در زمستان ، روزى آفتاب شود ، مردم همدان صد هزار درم فايدت برند ، چه در آن روز ، از آتش افروختن بىنيازند . به ابنة الخس * 98 گفتند : زمستان سخت‌تر است يا تابستان ؟ گفت : كيست كه آزار ديدن را همسان زمينگير شدن داند ؟\r\nاعرابيى را گفتند : پايان سرماى شما به چيست ؟ گفت : هنگامى است كه آسمان از ابر پاك شود و زمين شبنم آگين باشد و باد شامى وزيدن گيرد ، [ در اين موسم 
  ] ديگر از مبتلايان « 1 » مپرس [ كه چه مىآسايند 
  ] .\r\nو شما همدانيان ، خود روايت كنيد كه همدان سر انجام از كم هيزمى ويران شود . نيز يكى از اعراب پاى به همدان گذاشت ، چون هواى شهرتان ديد و سخنتان شنيد ، وطن خويش به ياد آورد و گفت :\r\nچگونه درخواست شما را [ اى هموطنان 
  ] پاسخ گويم ، با آنكه هم اكنون مرا از شما كوههايى پر از برف كه بهمنهايش نزديك به فرو افتادن است جدا كرده است ؟\r\n\r\n\r\n","description":"","footnote":"\r\n( 1 ) - يا ( بنا بر ضبط ياقوت ) : دشت‌نشينان .\r\n","page_name":" 53 ","page_number":79},
  {"content":"\r\n\r\nاينجا شهرهايى است كه مرا همسان نيست و زبانشان جز زبان من است .\r\nدر اينجا نساء را زنان گويند ، و چه نزديك است زنان بازوان .\r\nنيز يكى از اعراب ، در زمستان وارد سرزمين جبل شد ، و در آنجا ، از بينى او پيوسته آب سرازير بود . او مشت خود بر آورد و بر آن كوفت .\r\nآنگاه گفت : نه ، به خداوند بزرگ سوگند ، من عضو گنديده‌تر از تو نديدم ، چون همه چيز ببندد تو باز شوى و چون همه چيز باز شود تو ببندى . تو جز مخالفت كارى نمىدانى .\r\nنيز شاعر شما ، احمد بن بشار ، در نكوهش همدان و سرماى سختش و درشتخويى مردمانش و نيازى كه به هزينه‌هاى خسته كننده و سنگين دارند گويد :\r\nهنگام رفتن از همدان هم اكنون است ، پس به راه افت و اگر شده با كاروانهاى پراكنده و نابسامان از اينجا بكوچ .\r\nچه بد است كه جوان ، عراق را با سرزمينهاى جبال عوض كند ، با آنكه در روزى نبسته‌اند .\r\nپادشاهان بزرگ ، در اين سرزمين نابود شده‌اند و آنان كه مىبوده‌اند در ردهء بازاريان در آمده‌اند .\r\nدر جايى كه شادابى زندگى را دست حوادث تيره و كدر كند ، چه جاى ماندن است و زندگى با اين تيرگى چگونه خواهد بود ؟\r\nمن گاه برخى از محاسن اين سامان به زبان مىآوردم ، البته آن روزها كه درخت زندگانيم شاداب و پر برگ بود .\r\nليكن هم امروز ناگزيرم كه بديهايش را بگزارم ، زيرا كه ماندگار اين ديار ، آب خوشى از گلو پايين ندهد .\r\nنه در همدان و نه درماندن در آن ، در هيچ كدام خيرى نيست ، اگر چه تو در ميان زر و سيم غلت خورى .\r\nسر زمينى كه ساكنانش ، سالى هشت ماه شكنجه بينند چنان كه گويى\r\n\r\n","description":"","footnote":"","page_name":" 54 ","page_number":80},
  {"content":"\r\n\r\nتو را در آن در كند و بند كشيده‌اند .\r\nدو سوم از زندگيت ، هيچ گوارا و سودمند نيست ، مگر چونان سود بردن جان به لب رسيده ، از آخرين رمق خويش .\r\nاگر به يك سوم زندگى خشنودى ، از آن راضى باش و چون مردم قناعت پيشه كه اندك را دوست دارند ، به سر بر .\r\nهنگامى كه سبزه‌ها بپژمرند ، سرما در شهرهاى كوهستان آشوب كند ، و همه ، درها را بس استوار كليد كنند .\r\nدر اين وقت ، توانگران ، چون كلاوو كه در سوراخ رود ، در خانه‌هاى خود محصور مانند و در سر تا سر زمستان با زحمت و رنج سرما دست و گريبان باشند .\r\nو پيوسته به خدمتگاران گويند : درها ببنديد ، پرده‌ها بيفكنيد ، كه ترسيم كه از سرما و باد و برف بيفسريم .\r\nدر آتشدانها آتش افروزند ، آن گونه كه آنان را به ياد آتش دوزخ اندازد و هر كس با آنها گرم شود بسوزد .\r\nتنگدستان در آنجا ، پاكا خداوند ايشان [ كه يارشان باد 
  ] حالى كه در شبهاى دراز رنج كشند و از شدت سرما نخوابند .\r\nدرهاى خانهء آنان با برف مسدود شود ، بدين گونه همان برف آنان را ، پيش از درگاه ، خود به صورت در گاهى در آيد ، جز اينكه جفت نشود .\r\nزمين به حالى افتد كه گويى دنيا چون پرده‌اى روى آن را پوشانده است . بدان گونه كه چشم مردمان در راهها و گذرها خيره ماند .\r\nتا چون سرما سخت‌تر شود ، باز پرده‌اى از ابرهاى تارگون بيايد و آنگاه است كه پرده‌اى روى پرده‌اى سنگينى كند .\r\nو هماره از آن تيره ابرهاى دامن‌گستر ، بر سر آنان نرمه باران مداوم ريزد ، همراه سرمايى زمهريرى ، چونان عذابى آسمانى .\r\n\r\n","description":"","footnote":"","page_name":" 55 ","page_number":81},
  {"content":"\r\n\r\nپس ، واى آن كس كه ديوارهاى خانه‌اش كوتاه باشد و در سراى را بس استوار كليد نكرده باشد .\r\nكه چون شب دامن گسترد ، از بين سرما براى فرزندان خود شيون بر دارد و هر يك از طفلان او را بيم سرما را بخوانند .\r\nنماز را كه ديگر وداع گوى ، كه از آن چيزى به جاى نماند ، مگر چون نشانه‌اى از جايى متروك و نا آبادتر از خانهء سنگى كنار چشمهء ذى العمق « 1 » تو شب و روز بگذرانى ، حالى كه شيطان ، از ميان رسنهاى كفر و ناباورى ، يوغها به دست دارد و در كمين است .\r\nآب چونان نمك است ، نهرها يخ زده است و دندانهاى زمين « 2 » ، فرو رفته در دمه ، در پيشاپيشت جاى دارد .\r\nتا جايى كه گويى ، بر جاى هر گام در راهها ، شاخهاى آهوان سرخ رنگ كوهى روييده است .\r\nو مردم ، حالى كه ريشهايشان از برف سپيد شده است ، آب بينيشان روى بروتهاشان سرازير است ، چنانچون كسى افگار و پريش .\r\nاين سرماى سخت نود روز و ده روز است ، كه بر روى هم صد روز شود و شبى را كه اين صد روز به پايان رسد ، شب سده گويند .\r\nگويى مردم در شب سده [ آتش بازى را 
  ] سپاهىاند كه آتش بر آنان حمله آورده است . بدين گونه ايشان با فرياد و غريو ، از بيم به هر\r\n\r\n\r\n","description":"","footnote":"\r\n( 1 ) - العمق نام وادئى است در ديار بنى نمير ، كه آنان را در آن ، چشمه‌اى است به نام : « العمقة » . ( معجم متن اللغة ) .\r\n( 2 ) - تعبير بيت : و الارض اضراسها . . . ( متن ص 232 ص 15 ) ، ممكن است تپه‌هاى زمين نيز ترجمه كرد . از اصطلاح تضاريس زمين . اگر آن ، نسبت به زمان شاعر از مواضعات مستحدث نباشد . رك : معاجم قديم و جغرافياى طبيعى قديم و فلسفهء طبيعى آنان ، از جمله طبيعيات شفا و تضاريس الارض شيخ بهائى .\r\n","page_name":" 56 ","page_number":82},
  {"content":"\r\n\r\nسو كشيده شوند .\r\nو گويى آنان ، حالى كه با آن جامه‌ها از آتشبازى باز گردند ، جامه‌هااى ، در اثر پارگى و سوختگى ، از غربال سوراخ سوراخ‌تر به تن دارند .\r\nپس از اين نيز ( كه موسم باران است ) چه انديشى ، دربارهء گل آلود شدن آنان ، بر اثر گلابه‌اى كه همه راهها را بپوشاند .\r\nدو ماه در ميزان « 1 » نيز ، به هنگام راه رفتن ، از بيم لغزيدن ، جان آن مردم به لب آيد .\r\nو اين قصيده دراز است . . . .\r\nچون عبد القاهر بدين جاى رسيد [ و در نكوهش همدان چنين به پا خاست و چنان سخنان آراست 
  ] ابن ابى سرح ، روى به دو كرد و گفت :\r\nسخن بسيار گفتى و بس نكوهيدى . سخت عيب جستى . و دراز خطبه‌اى خواندى . اگر اين بد گفتارى ، كه تو بدان جايش كشاندى ، و اين هذيان بسيار كه تو گفتى نمىبود ، از پاسخ گفتنت بر كنار مىمانديم و به جاى گفتگوى با تو به ديگر چيزها سر گرم مىشديم .\r\nاى ابا على - خداى گراميت بداراد - هر چه در ما و هوا و زمين و شهر و ناحيهء ما باشد شدنى است ، ليكن هيچ گاه ما را جفاجويى نبطيان و سبكسرى عراقيان و اخلاق خوزيان و بىوفايى كوفيان و تنگ نظرى بصريان و بخل اهوازيان و بد رفتارى بغداديان و جفاجويى مردم جزيره و درشت طبعى و نادانى شاميان نيست .\r\nمردم جبل ، از گرماى سخت و وباى بصره و كيك و مگس فراوان بغداد و رطوبت بطايح « 2 » و اختلاف هواى مصر و افعى آن و كژدم اهواز « 3 »\r\n\r\n\r\n","description":"","footnote":"\r\n( 1 ) - برج اول پاييز ، و ظاهرا مقصود مطلق پاييز است ، و بلكه مطلق موسم سرما .\r\n( 2 ) - بطايح بصره . رك : حدود ص 47 - 48 .\r\n( 3 ) - عبارت متن ( ص 233 ) : جرارات . جراره به معناى كژدم ماده است ، ( دمكشان ) عقرب مطلق كژدم است . و عقربان ( با ضم عين و راء ) كژدم نر ، مقدمة الادب .\r\n","page_name":" 57 ","page_number":83},
  {"content":"\r\n\r\nو باد داغ آن و عقرب نصيبين « 1 » و افعى سيستان آسوده‌اند .\r\nو آيا حاصل بسيار و خير و نعمت و آسايش و خوردن و نوشيدن ، جز در پيش ماست ، در همان زمستان ، كه گزندگان در آن ناپديد شوند و حشرات در لانه‌هاى خود مانند و مگسها بميرند و پشه‌ها از ميان روند و آب خنك شود و جو گرمى دهد و هماغوشى لذت بيشترى بخشد و فرشها و پوشاكها و نعمت و ملوكيت و سخاوتمندى و جوانمردى نمودار شود . و تو هر گاه يك يك ناحيه‌ها و شهرها و خوره‌هاى اقاليم را بر رسى خواهى دانست كه شهرى و اقليمى ، در شرق و غرب زمين و در دريا و خشكى و كوهستان و هامون ، پيدا نشود كه چهار ماه گرما يا سرما نداشته باشد . ازين روى بود كه ابو دلف مىگفت :\r\nمنم مردى در رفتار چون خسروان ، كه تابستان در كوهستان ، به سر آورم و زمستان در عراق .\r\nو براى كارزار ، جامه‌هاى جنگى پوشم و خود را در سينهء زره‌پوشان افكنم .\r\nبدين گونه ابو دلف ، از سر نكورايى ، چنين گزيده بود كه تابستان را در جبال گذراند ، تا از باد داغ و مگس و گزندگان و حشرات و آب و هواى گرم عراق بياسايد ، و زمستان را در عراق به سر آورد تا از زمهرير جبال و باد بسيار و نزم و گل و آلودگيهاى آن جاى در امان ماند .\r\n\r\n\r\n","description":"","footnote":"\r\n( 1 ) - نصيبين كه همان شهر « نسيبيس » روميهاست و مطابق روايت ياقوت ، گلهاى سفيد و چهل هزار باغ آن شهر مشهور بود . در قسمت علياى رود هرماس قرار داشت .\r\nجغرافى نويسان يونانى آن را « سوكورس » يا « مكدونيس » مىگفتند . ابن حوقل كه در سال 358 در آن شهر بوده گويد : مهمترين و نيكوترين نقاط جزيره است و غله و حبوبات از گندم و جو بسيار دارد . آب آن از درهء كوه بالوسا باشد و اگر وحشت عقربهاى آنجا نبودى نيكوترين بلاد بودى . . . رك : لسترنج ص 102 و مآخذ او .\r\n","page_name":" 58 ","page_number":84},
  {"content":"\r\n\r\nهم ابو دلف گويد :\r\nآيا مرا ننگرى كه در هنگام دگرگونى احوال ، تابستان در عراق زيم و زمستان در جبال ؟\r\n[ بدين سان هم 
  ] سموم تابستان است و هم سرماى زمستان ، آرامش باد تو را در آن حال [ خوب 
  ] كه حالى [ بد 
  ] را از تو باز گيرد .\r\nپس بر پيشامد حوادث بشكيب كه حوادث جز تغيير يافتن و از ميان رفتن كار نمىدانند .\r\nاكنون چون آنچه را گفتيم درست شنودى و هر چه نقل كرديم تو را روشن گشت ، سپس سنجيدى و انديشيدى ، خواهى دانست كه زندگى زندگى ماست و نعمت نعمت ما . زيرا كه سرما به از گرماست . چون تو آن هنگام كه اين سرما را با آن همه رنجى قياس كنى كه مردم عمان و بصره و سيراف و عراق از آزار سموم كشنده كشند و آن همه آزارى كه از هواى تيرهء سنگين و آب داغ تلخ و مگس و گشتك و گوزد و مار و كژدم و ملخ و مورچه و پشه و كيك و مگس بيابانى * 99 و گزندگان كشنده و حشرات بينند ، [ بينى كه درست گفتار ماست * 100 . 
  ] و خود ، شاهان جبل ، جز در زمستان ، زندگانى را زندگانى و نعمت را نعمت نشمارند . زيرا كه اين هنگام است كه پر بهاترين فرشها را بگسترانند و زيباترين و گرمترين جامه‌ها را در پوشند ، يعنى جامه‌هايى از پوست روباه ، سپيد و سياه و فنك * 101 و سمور * 102 و قاقم * 103 و حواصل * 104 و وشق * 105 و دلق ( دله ) * 106 و فرشهاى خز * 107 و ارمنى * 108 و ديبا و مرغزى * 109 و جز اينها از ديگر انواع خز و جامه . و هم آنان راست تارمه‌ها * 110 و گرز * 111 و خيمه‌هاى بزرگ و ايوانها * 112 و پرده‌ها و سراپرده‌ها و قبه‌هاى تركى « 1 » و جامه‌هاى عدن و نيشابور و مرو و اصفهان . و خود در زمستان ما را پيدايى نعمت بيشتر است و نيكى و بركت فراوانتر و اگر زمستان و برف و سرما و باد و باران آن نبود ،\r\n\r\n\r\n","description":"","footnote":"\r\n( 1 ) - آلاچق ، الاجو ، خرگاه .\r\n","page_name":" 59 ","page_number":85},
  {"content":"\r\n\r\nكشتى در تابستان نمىروييد ، و پستان گوسپند و گاو و شترى شير نمىداد ، و درختى بار نمىآورد و شاخسارى سبز نمىگشت . به همين خاطر است كه يكى از شاعران گويد :\r\nاگر زمستان و منظرهء زشت آن نمىبود ، آن چشم انداز زيباى بهاران جلوه كردن نمىگرفت * 113 .\r\nو در زمستان است كه پادشاهان ، چون شب دراز شود و حشرات اندك شوند ، از باده‌گسارى لذت بسيار برند . همان كه دوست جان و حيات تن و سبب زيادت عمر و صحت جسم « 1 » است . و به خاطر آن است كه كاخهاى افراشته و مجالس آراسته و پشتيهاى چيده ، فراهم كنند . اين ، در زمستان است . و چون بهار فرا رسد باز ما راست باغ‌هاى پيوسته به يك ديگر و گلستانهاى خرم و گلهاى زيبا و آبهاى روان و نسيمهاى خوش و نزهتگاههاى نظيف و هم ما راست گل‌ها و شكوفه‌ها و گلزارها و بركه‌ها ، از آن دست كه در هيچ يك از شهرهايتان نيست . و خود انواع آنها را نشناسيد . حتى پادشاهان و ديوانيان و توانگرانتان بسى كوشيدند تا از اين گونه گلها در باغ‌ها و بوستانهاى خود برويانند ، ليكن هيچ يك در آنجا نرست ، چونان زعفران و زرد لال ( لالهء زرد ) و جاولال ( گاو لاله ) و كستج و سحاله و كركبيس « 2 » و نسترن و ندير و سوسن آزاد و جز اينها از ديگر گونه گلهاى سرزمين جبل « 3 »\r\n\r\n\r\n","description":"","footnote":"\r\n( 1 ) - سخنى است خطابى ، كه ابن ابى سرح در برابر آن خطابهء رساى واسطى مىگويد و در حقيقت مخالف طب است و اعتبار .\r\n( 2 ) - رك : فرهنگ فارسى معين ، ذيل كركاش ، كركيش ، اقحوان ، شجرهء مريم ، بابونه ، گاو چشم ، بابونهء گاوى . اين فرهنگ ذيل كركميسه و كركميشه ، گويد : گلى است خوشبوى كه چند رنگ مىشود و نوشته‌اند بيشتر در كوه الوند مىروند . با مراجعه به مآخذ ، اين گياه شناخته نشد . دزى كلمهء كركبيسه را مرادف با نوعى خرما آورده است كه در اينجا حتما آن معنى خواسته نيست .\r\n( 3 ) - يا ديگر انواع گلهاى كوهى . ( رك : متن ص 235 ) .\r\n","page_name":" 60 ","page_number":86},
  {"content":"\r\n\r\nكه جز در شهرهاى ما در جايى نيست . و ما ، به ويژه ، ريباس داريم كه از آن بهرهء دارويى برند ، و انواع ميوه كه اگر گاهى به سرزمين شما آورند ، بدان باليدن گيريد و براى يك ديگر پيشكش فرستيد . چون امرود نهاوندى و صينى « 1 » و سيب شيرى « 2 » . و ما راست نيز آنچه از شير سازند كه اندكى از آن را شما آرزو كنيد . و از بيشتر ديوانيان « 3 » عراق ، دربارهء همدان پرسيدند ، و هر يك در پاسخ مىگفت : هر گاه گندم از ناوه « 4 » و نان مهروان « 5 » و گوشت شراهين « 6 » به تو رسيد ، دست از هر چيز بدار . و در اهميت چيزى كافى است كه متاع را به نام آن داد كشند ، چنان كه نان را در مكه و مدينه ، در ايام حج كه مردمان فراهم آمده‌اند و از راههاى دور رسيده‌اند المهروانى ، المهروانى ، گويند .\r\nو چون قباد خواص كشور خويش را بر رسيد ، سيزده جاى را پرنزهت‌ترين جايها يافت : مداين و شوش و جندىشاپور و شوشتر و شاپور و اصفهان و رى و بلخ و سمرقند و باورد و ماسبذان و مهرجان‌قذق و تل ماستر و رود راور نهاوند ، كه طول آن سه فرسنگ است . و در آن نود و سه دهكدهء پيوسته به هم هست با باغهاى منظم و نهرهاى جارى ، گياه خشكش زعفران و ميوه‌هايش انگور و انار و گردو و بادام و سيب و امرود است و جز آن از گونه گونه ميوه‌ها .\r\n\r\n\r\n","description":"","footnote":"\r\n( 1 ) - ن ل . صبنى .\r\n( 2 ) - منسوب به شير ، رك : حدود ص 148 . ضبط لسترنج : شيز ، رك : ص 241 . در نسخهء عكسى ( ورق 122 آ ) : التفاح الشتوى است ، يعنى : سيب زمستانى .\r\n( 3 ) - عبارت متن كتاب ( به صيغهء جمع ) و ممكن است نويسندگان و دبيران نيز ترجمه كرد .\r\n( 4 ) - رك : مستوفى ، ص 63 .\r\n( 5 ) - رك : مسالك و ممالك ص 170 .\r\n( 6 ) - رك : مستوفى ص 72 ، ضبط كلمه به صيغهء تثنيه است . و مقصود شراه بالا و شراه ميانه است ، كه هر دو از روستاهاى همدان‌اند و سپس ذكرشان خواهد آمد .\r\n","page_name":" 61 ","page_number":87},
  {"content":"\r\n\r\nيكى از دمشقيان كه سير آفاق كرده بود و گرد شهرها گشته ، مرا گفت : به غوطهء دمشق و اسكندريهء مصر و صنعاء يمن شده‌ام . خورنق كوفه و سواحل دجله و فرات و بغداد عراق و شبديز كرمانشاهان و زرن رود اصفهان و جندىشاپور اهواز و شعب بوان شيراز و سر و سربان رى و مستشرف با كرخى و شاپور فارس را ديده‌ام ، نيز راغ‌هاى همدان و سغد سمرقند و بلخ خراسان و دو رودخانهء رزيق و ماجان مرو را ديدار كرده‌ام ، ليك هيچ آباديى نديدم كه هوايش خوشتر و آبش گواراتر و نعمتش فزونتر از رود راور باشد .\r\nتو چه گمان دارى دربارهء آباديى كه گياه خشكش ريحان و زعفران بود و آشاميدنيش انگبين و روغن و ميوه‌اش انگور و انار . شاعر گويد :\r\nشهرى است كه خاكش پر از بوتهء زعفران بود و آشاميدنيش انگبينى بود آميخته با آب قلهء كوهساران .\r\nچون سخن ابن ابى سرح بدين جاى رسيد ، نماز فراز آمد و همه برخاستند . و ابن ابى سرح اين بيت مىخواند :\r\n ان عادت العقرب عدنا لها * و كانت النعل لها حاضرة \r\nاگر كژدم باز گردد ما نيز باز گرديم و پاشنهء كفش را براى نواختن او آماده داريم .\r\nنيز يكى از شاعران گويد :\r\nخورشيد كه به برج قوس رسد ، تيره‌گون گردد و اروند چونان پرده‌يى بر روى همدان سنگينى كند .\r\nبادهاى زمهريرى بوزد و با سوز خود هر جنبنده و جاندارى را بسوزاند .\r\nديگر در آنجا هيچ نفسرده‌اى ننگرى ، حتى نفت و نفت انداز و كتران ( قطران ) هم بفسرند .\r\nمردمان را بنگرى كه ميان بازار و خانه بيفسرده‌اند و از آمد و شد و جنبش باز مانده‌اند .\r\nراهها و خانه‌هاشان پوشيده شده است و اين پوشيدگى رو به افزايش\r\n\r\n","description":"","footnote":"","page_name":" 62 ","page_number":88},
  {"content":"\r\n\r\nرود و از ميان نخيزد .\r\nپرندگان را در ميان آسمان بينى كه باژگونه مانده‌اند و از سرما از پرواز افتاده‌اند .\r\nسگانشان ميان دو ديوار بفسرده‌اند ، همان سگان كه روز مسابقه با اسبان هماوردى كنند .\r\nجامه‌هاى پوست روباه نيز ، كه در خوارزم استادانه پيراسته و درست شود ، از سرماى همدان نگهدارى نكند .\r\nو جامه‌هاى سمور و فنك نيز ، با آن كه سرما زده بتواند با آن جامه‌ها خود را همچند گرماى عمان گرم بدارد .\r\nگرمى سوزان دوزخ نيز مردم را از سوز اين سرما نگاه ندارد و آنان را بر دفع اين زمهرير هيچ گونه توانى نيست .\r\nآيا از اين سرزمين تيغناك راه گريزى نيست ؟ سرزمينى كه استخوانهايم در آن سستى گرفت و پاهايم بى حسى يافت .\r\nراه گريزى به سوى كرج زيبا ، سراى امير ما ، همان جا كه با همهء زبانها ستايشش گويم .\r\nكرج مبارك ، كه پر از فراوانى و نعمت باشد ، با آب گواراى چشمه‌ساران و باغستانها .\r\nكرجى كه مردمش اهل تقوى و نيكى و دانش‌اند ، و آنان را در سراسر گيتى همانندى نيست .\r\n\r\nذكر وطن دوستى\r\nخداى بزرگ پاك ، سرشت مردم گيتى را با وطن دوستى بياميخت و هر گروهى را به شهرى كه دارند سر خوش ساخت ، و خاك و زمين آنان را در نظرشان محبوب كرد . اگر اين سرشت خدايى نبود ، سرايندهء شهر بالا ، كرج را ، با كوچكى و آلودگى و كمى بركت و بسيارى سرمايش ، بر همدان\r\n\r\n","description":"","footnote":"","page_name":" 63 ","page_number":89},
  {"content":"\r\n\r\nبرترى نمىنهاد .\r\nليكن خداوند ، طبيعت‌هاى مردمان را گوناگون آفريده است . و اگر اين اختلاف طبايع ، و علل گوناگون در سرشت خلق نبود ، هر كس زيباترين نامها و پر محصول‌ترين شهرها و ميانه افتاده‌ترين كشورها را مىخواست . و اگر چنين بود مردم جهان براى به دست آوردن مراكز و شهرهاى پر محصول ، با يك ديگر كشاكش و نزاع داشتند . و اين است كه در مثل گفته‌اند : « خدا شهرها را با غريزهء وطن دوستى آبادان داشت » « 1 » .\r\nعبد الله بن زبير گويد : مردم از هيچ يك از مقدرات خود ، چندانكه از وطن خرسند و خشنودند ، قانع و راضى نيستند .\r\nخداى ، عز و جل ، فرموده است : «  وَ لَوْ أَنَّا كَتَبْنا عَلَيْهِمْ أَنِ اقْتُلُوا أَنْفُسَكُمْ أَوِ اخْرُجُوا مِنْ دِيارِكُمْ ما فَعَلُوهُ إِلَّا قَلِيلٌ مِنْهُمْ  * 114 « 2 » - اگر ما بر ايشان فريضه نبشتيمى كه خويشتن را بكشيد ، يا از خان‌ومان خود بيرون شويد ، نكردندى آن ، مگر اندك كس از ايشان . » كه در اين آيت دريغ از وطن را با دريغ از جان برابر كرده است .\r\nزنى اعرابى را از شهرنشينان شوهر دادند و در شهر مسكن ، او همى در آرزوى باديه زاريد و اين شعر خواند :\r\nسوگند به خدا ، پوشيدن جامهء موئين ( عباءة ) « 3 » را - به شرطى كه چشمم به ديدار يار و ديار روشن باشد - از اين جامه‌هاى نازك و شفاف ، دوست‌تر دارم .\r\nو خانه چه‌اى كه بادها در آن بوزند و بلرزه افتد ، از كاخى سر برافراشته‌ام محبوبتر است .\r\nو از اين روى باشد كه گويند : روح لطيف آن است كه به زادگاه\r\n\r\n\r\n","description":"","footnote":"\r\n( 1 ) - « عمر الله البلدان بحب الاوطان » .\r\n( 2 ) - آيهء 66 سورهء 4 « نساء » ترجمه از ميبدى .\r\n( 3 ) - رك : فرهنگ البسهء مسلمانان ص 274 - 279 .\r\n","page_name":" 64 ","page_number":90},
  {"content":"\r\n\r\nخود علاقه‌مند باشد و [ به هنگام دورى 
  ] در آرزوى آن به سر برد .\r\nديگرى گويد : حرمت شهرت بر تو ، چونان حرمت پدر و مادر است .\r\nزيرا كه غذاى تو از آنان بوده است و غذاى آنان از همان شهر .\r\nگويند : سزاوارترين شهرها به دلدادگى ، شهرى است كه آبش را آشاميده‌اى و خوراكش را خورده‌اى . و گويند : سرزمين مرد دايهء اوست و خانه‌اش گاهوارهء او .\r\nابقراط گويد : سرشت انسان با وطن دوستى آميخته است . و نيز همو مىگفت : به هر بيمارى از غذاى سرزمينش دهيد ، زيرا نفس به غذاى سرزمين خود گرايش دارد .\r\nديگرى گويد : نشانهء خردمندان خوى گرفتن با دوستان و دلدادگى به وطن و خان‌ومان است .\r\nو اين شعر را دوستى برايم خواند :\r\nهمين اندوهم بس كه من در بغدادم و دلم در گرو سرزمينهاى حجاز است .\r\nهر آن گاه كاروانى براى رفتن به سوى حجاز آماده شود ، شور دلدادگى به ساكنان دشتهاى حجاز قلبم را مىلرزاند .\r\nسوگند به خدا ، من نه به خاطر اين كه تركشان كرده باشم ، از آنان جدا شدم ، ليكن سر نوشت محتوم است . و اين دورى ، سرنوشت بود .\r\nگويند : اگر خواهى وافى كس و پايدارى عهد و پيمانش بدانى ، بنگر به دلدادگى او به وطنش و كشش دل او به دوستانش و سرشك او بر گذشتهء روزگارانش .\r\nدر باب وطن دوستى اگر سخن را پى گيريم ، بس به درازا بكشد .\r\nيكى از آنچه گذشت بس است . ان شاء الله .\r\nمؤلف گويد : عبيد الله بن سليمان ، در سال 284 با توانگران همدان قباله‌يى در پيوست كه مبلغ صد و هفتاد هزار دينار به كفايت بپردازند ، يعنى ديگر هزينه‌اى [ براى ديگر مرافق همدان 
  ] بر سلطان نباشد . همدان بيست و\r\n\r\n","description":"","footnote":"","page_name":" 65 ","page_number":91},
  {"content":"\r\n\r\nچهار روستاست كه دوازده روستا داخل قباله است : همدان ، [ و 
  ] فراوار ، و قوهياد باد ، و انار مرج ، و سفسان ، و شراه بالا ، و شراه ميانه ، و اسفيدجان ، [ و 
  ] اجم بالا ، و فراهان ، و روده ، و ساوه . نسا و سلقان رود و خرقان نيز از آنها بود كه سپس به خورهء قزوين نقل داده شد . همدان هفتصد و شصت و پنج دهكده است ، كه كاردارى آن از دروازهء كرج « 1 » است تا سيسر « 2 » و عرض آن از گردنهء اسد آباد است تا ساوه .\r\nمؤلف گويد : سيسر را بدين نام ، ناميده‌اند زيرا در دشت گودى جاى دارد ، در ميان سى تپه كه از درون آن ، سى سر آن تپه‌ها ديده بشود . نام ديگر سيسر ، صدخانيه است يعنى صد چشمه * 115 چون منابع و چشمه‌هاى آن فزون است .\r\nسيسر و اطراف آن ، هميشه چراگاه مواشى كردان و ديگر كسان بود .\r\nمهدى ، امير المؤمنين ، يكى از موالى خود را به نام سليمان بن قيراط ، كه صاحب صحراى قيراط بود در مدينهء السلام ( بغداد ) بدانجاى فرستاد . شريكى بود او را سلام طيفورى نام ، او نيز با سليمان بود . و اين طيفور پدر سلام ، مولاى منصور بود .\r\nچون راهزنان و فتنه‌گران فزون شدند به دوران خلافت مهدى ، در شهرهاى كوهستان پراكنده گشتند ، اين ناحيه را پناهگاه كردند ، راهزنى مىكردند و به تپه‌هاى سيسر پناهنده مىشدند و كس نمىتوانست گرفتارشان كند . چه آن جاى در مرز همدان و دينور و آذربايجان جاى گرفته بود .\r\nسليمان و شريكش واقعه را به مهدى نامه كردند . او سپاهى گران به سوى آنان گسيل داشت و نوشت كه شهرى بسازند و با گوسپندان و چوپانان خود در آن جاى گيرند ، و چهار پايان و اغنام را براى حفاظت از راهزنان در آنجا به دژ آرند . آنان شهر سيسر را بساختند و آن را بارو بر آوردند و مردم را در آن جاى بدادند .\r\n\r\n\r\n","description":"","footnote":"\r\n( 1 ) - مقصود كرج ابو دلف است در خاور نهاوند . رك : لسترنج ص 213\r\n( 2 ) - در جاى سحنهء جديد در شصت ميلى شمال خرابه‌هاى دينور . رك : لسترنج ص 205\r\n","page_name":" 66 ","page_number":92},
  {"content":"\r\n\r\n[ مهدى 
  ] « 1 » روستاى ما ينمرج را ، از آن دينور ، و روستاى جوذمه را ، از آن آذربايجان از خورهء برزه ، ضميمهء سيسر كرد و كاردارى مستقل بر آن بگمارد ، كه خراج آن سامان را به دو مىپرداختند . از اين پس باز ، به روزگار رشيد ، راهزنان فراوان پيدا شدند و سيسر را ويران كردند . رشيد امر كرد تا آن را بساختند و بارويش بر آوردند . آنگاه هزار مرد ، از ياران خاقان حارثى سغدى ، به نگهبانى آن موظف كرد ، كه تا هم امروز قومى از فرزندان آنان در سيسرند .\r\nپس اين هنگام ، در آخر روزگار رشيد ، مرة بن ابى مرهء ردينى عجلى ، روى به سيسر نهاد . عثمان اودى خواست مغلوبش كند ، اما بر او - كه آذربايجان را در دست داشت - چيره شدن نيارست . مرة بن ابى مره ( پس از چيرگى بر سيسر ) ، در روزگار محمد بن رشيد ، خود بر پايهء مقاطعه‌اى معين ، خراج سيسر مىگزارد ، تا آشوب پديد گشت . و از پس آن آشوب ، چون كار بر مأمون راست شد ، سيسر از عاصم بن مرة ( ابن ابى مره ) باز گرفته شد و از دست او در آمد و جزء ضياع خلافت شد .\r\n\r\nشير همدان\r\nاز شگفتيهاى همدان ، شير سنگى است كه بر دروازهء شهر جاى دارد .\r\nگويند : آن شير طلسم سرماست و ساختهء بليناس رومى صاحب طلسمات است ، كه قباد بزرگ چون خواست آفات شهرهاى خود را ببندد و طلسم كند ، او را بدان جاى فرستاد . پيش از آن چنان بود كه از بسيارى برف ، اسب سواران در برف مىشدند . بليناس آن شير را ساخت - آن تنديس شيرى است بزرگ از سنگ در برابر اروند ، همان كوه سر بر آورده بر\r\n\r\n\r\n","description":"","footnote":"\r\n( 1 ) - در عبارت متن ( ص 240 س 2 ) : « و ضم اليها رستاق ما ينمرج و . . . و ولاها عاملا مفردا . . . » ضم ، با ضم ضاد و به بناى مجهول ضبط شده است . و ظاهرا معلوم است و فاعل آن مهدى است به قرينهء « و ولاها »\r\n","page_name":" 67 ","page_number":93},
  {"content":"\r\n\r\nهمدان - و بدين گونه آن برف و سرما اندك شده سپس در سوى راست شير ، طلسمى براى مار ساخت ، مار آنجا نيز اندك شد . طلسمى ديگر كژدم را ساخت ، كژدم كم شد . طلسمى ديگر فرو رفتن در برف را ساخت و مردم از آن آسودند . طلسمى ديگر ، در پشت آن ، براى كيك ساخت و كيك اندك گشت . طلسمى ديگر تب گرم را ساخت و تب گرم بكاست .\r\nمردم همدان به بليناس خوارى روا داشتند . او بدين خاطر ، بر فراز اروند طلسمى مشرف بر شهر ساخت ، از آن پس جفاجويى در مردم در گرفت .\r\nو طلسمى در برابر ساروق همدان كرد ، بدان گونه كه زير پاى مردم جاى گرفته بود . پس مردم با پادشاهان مكر كردند و در نتيجه خسروان ، جايگاه سلاح و ساز و برگ جنگى را از آن نقل دادند . طلسمى ديگر براى جنگ و لشكركشى ساخت ، بدين گونه آن جاى هيچ گاه از لشكرى يا جنگى خالى نمىبود .\r\nمحمد بن احمد حاجب ، اين اشعار را از خود ، در وصف شير همدان برايم خواند :\r\nهان اى شير ، كه روزگارانى دراز است كه بر اين جايى و با آن همه رويدادها و حوادث روزگاران پايدار مانده‌اى .\r\nتو در اينجا خانه كرده‌اى و به هيچ گونه انديشهء برخاستنت نيست ، گويى دروازه‌بان همدانى .\r\nبنگرم كه تو با گذشت روزها شادابتر شوى ، گويا از دستبرد روزگار ، امان يافته‌اى .\r\nآيا روزگار پيش از تو بوده است يا تو پيش از روزگار بوده‌اى - تا بدانيم - يا هر دو از يك پستان شير نوشيده‌ايد ؟\r\nتو و روزگار دو بيگانه‌ايد كه هر يك را تبارى ديگر است ، يا نه ، كه دو برادريد ؟\r\nاگر تو سخن گفتن بتوانستى ، چون داستانسرايان بنشستى و ما را از\r\n\r\n","description":"","footnote":"","page_name":" 68 ","page_number":94},
  {"content":"\r\n\r\nمردم هر زمان خبر دادى .\r\nاگر تو جان داشتى و خوراك بخواستى ، همهء جانوران را بر بينداختى .\r\nاين توئى كه نه از فرتوتى هراسى و نه از مرگ پرهيزى ، چه از دم شمشير و تيزى نيزه بيمت نيست .\r\nاما همين تو ، به زودى به گذشتگان پيوندى ، اگر چه پيكر تو از « حرى » « 1 » و « ابان » « 1 » پايدارتر است .\r\nابو محمد عبد اللّه بن محمد بن زنجويه نيز اين اشعار را از خويشتن برايم خواند ، كه در آن شير همدان و هر تنديس و صورت نامورى را كه در زمين هست ، وصف كند :\r\nآيا به خاطر اين برق درخشندهء فروزان و آواز حزن‌انگيز كبوترانى كه بر فراز شاخساران بخوانند ، از خواب جسته‌اى ؟\r\nيا به روزگار جدايى ، خيال زود گذر دوست به خواب تو آمده است ، و تو سرمست خاسته‌اى و پيوسته بيدار نشسته‌اى و به ستارگان چشمك - زن خيره شده‌اى ؟\r\nيا سر گرم انديشهء شير بيشه‌اى خوش منظر هستى كه روزگارى است از همدان نخيزد .\r\nبر آن صخره‌هاى سخت فرود آمده است ، گويى در آن انديشه است كه به روى آهوانى كه از سوى راستش در گذرند ، برجهد .\r\nدر تابستان بادهاى داغش بسوزانند و در زمستان سرما و زمهرير سوزان .\r\nهنگامى كه بادها از دامنهء اروند ما بوزند [ از پيكر شير كه گذرند 
  ] گمان برى كه آواى آن ، بانگ سپر نيزه داران است .\r\nهنگامى كه از دل ابر ، غرش تندرهاى پياپى همى خيزد ، او با بادهاى سرد بر خورد ، ليكن با دندانهاى نمايان شده و چهره‌اى\r\n\r\n\r\n","description":"","footnote":"\r\n( 1 ) - نام دو كوه است . رك : معجم و مراصد .\r\n","page_name":" 69 ","page_number":95},
  {"content":"\r\n\r\nسپر گونه .\r\nو چون بارانهاى پياپى بهار بارند و گلهاى بهارى با بويهاى خوش خود شكفته شوند ، شير را بنگرى كه از سر خوشى نسيم بهاران ، لبخند زند و اروند را - چون كسى كه در آغوش گيرد - تهنيت گويد .\r\nاگر او را فهم بودى ، از احوال آنان كه دستخوش فناى روزگاران گشته‌اند ، و از هر واقعهء مهمى خبر دادى .\r\nو همى گفتى : يقينا مرد را پرهيزگارى نگاه دارد و نجات هر كس در پيمودن راه روشن است .\r\nروزگاران به همين‌سان بگذرد و شير را خواست شكارى و از جاى جنبيدنى نيست ، به كردار اسب نيكوى باليدهء خسروى :\r\nشبديز كه در طاق ايستاده است و خسرو پرويز با زيبايى و شكوهمندى نمايان خود بر فراز آن جاى دارد .\r\nچنان نيست كه خسرو ، با كردار غرور آميز خود ، در روز جنگ بر آن نشسته باشد و نه آن كه اينك اسب او در درياى لشكرى شناور باشد .\r\nپرويز ديگر از فراز شبديز نخيزد ، چنان كه شير نيز سر برخاستن از همدانش نيست .\r\nهمچنان در تدمر ، دو صورت است كه هماغوش شده‌اند و در زيبايى و جمال ، چونان دختران ضارح‌اند « 1 » .\r\nاز اين درنگ دراز خسته نشوند و چه بس دير كه بر دگرگونيهاى خستگى آور روزگار ، شكيبايى كرده‌اند .\r\nدر سرزمين عاد نيز اسب سوارى است كه مردمان را با آبى كه از چشمهء چشمش ريزد ، سيراب كند ، آبى چونان فرات روان در رود بسترها .\r\n\r\n\r\n","description":"","footnote":"\r\n( 1 ) - يا : چونان ماه فروزان . به روايت قزوينى ، رك : آثار البلاد ، ص 488\r\n","page_name":" 70 ","page_number":96},
  {"content":"\r\n\r\nدر آن هنگام كه ماه حرام گذشت ، و آن آبدانها سرريز گشت « 1 » ، چشمهء چشم آن سوار نيزه دار نيز بخشكد .\r\nدر سرزمين وادى الرمل ، نيز در دل هامونهاى بى نشان ، پيش از هلاكت ، پند پند آموزى به ديدار تو بشتابد .\r\nو آن اسبى است درشت پيكر كه دست راست خود را بالا آورده است ، بدين نشانه كه ديگر راهى براى راه پيمايى نيست .\r\nدر فارس نيز ، پيكرهء شاپور تصوير شده است ، تا در طول روزگاران پندى باشد . و چنين است كه گوئى به ستايشگرى ستايشگران گوش فرا داده است .\r\nاين چكامه را بپذير ، و چون دادگران سخن گوى ، چه آن كس كه به دانستنيهاى خود بخل ورزد ، چون گشاده دستان نخواهد بود .\r\nمن پيش از اين ، قصيده‌اى كرده بودم و آن را از الفاظ زيبا ريخته و پرداخته بودم و كيست كه از سر پرخاشخويى و برابرى بدان شك آورد ؟\r\nآن را با قافيهء سين پيراسته بودم ، اكنون با قافيهء حاء پرداختم و آن پر است از عجايب ، عجايبى درست و راهگشاى .\r\nو هر گاه تو نپسندى ، آن را با قافيهء ضاد بپيرايم . من در هنر خويش از گوهر طبعى كه در جانم نهفته است مايه گيرم .\r\nمكتفى بالله ، خواست شير را به بغداد برد . در آن باره به حمد بن محمد ، و الى همدان ، نامه كرد . همدانيان پيش حمد آمدند و گفتند : اين طلسم شهر ماست و بردن آن درست نيست . حمد ، واقعه را به وزير نامه كرد . وزير نوشتش كه مبلغ هزينه و وسيله‌ها كه براى حمل شير لازم است بر شمار ، تا پيلانى چند تو را بفرستيم و تو با شتاب آن را به بغداد حمل كنى .\r\nحمد اين بار ، با يكى از حكيمان راى زد . آن حكيم گفت : شير را از راه\r\n\r\n\r\n","description":"","footnote":"\r\n( 1 ) - يا : آن خيمه‌ها خالى شد و همه كوچ كردند . به روايت قزوينى به نقل دخويه .\r\n","page_name":" 71 ","page_number":97},
  {"content":"\r\n\r\nاين گردنه‌ها بردن ، بخصوص در سراشيبىها ناشدنى است . حمد به و زير نوشت كه از حمل آن درگذر .\r\nنيز در همدان صخره‌اى هست بزرگ ، در جايى به نام تبنابر از دارنبهان ، در دامنهء كوه ، كه در آن صخره ، دو طاق مربع حفر شده است به طول دو قامت در سطحى پهن . در هر طاق سه لوحهء طولى كنده شده و هر لوحه را بيست سطر كتيبه است . و اين نوع كتيبه را كشته * 116 نامند .\r\nگويند : اسكندر از همدان بگذشت ، چون اين صخره را بديد ، فرمود تا آن را بخوانند « 1 » . چون خواندند در آن چنين بود :\r\n« راستگويى ميزان خداوند است كه عدالت بر آن چرخد . دروغ پيمانهء شيطان است كه ستم بر آن چرخد . و اين دو ، در ميان شهرها و مردمان به تكاپو شوند . هماغوش گردند و در هم آميزند . آنجا كه راستى بر دروغ پيروز گشت ، عدالت بر ستم پيروز شده است . آنجا كه دروغ بر راستى چربيد ، ستم بر عدالت چربيده است . بدين گونه گناهان زمين را پر كنند .\r\nپس راست گوئيد اگر چه به اندازهء يك موى باشد . زيرا راستى فروغى از فروغهاى خداى عز و جل است . از دروغ دورى كنيد ، اگر چه به اندازهء يك موى باشد . زيرا دروغ ساز و برگى از ساز و برگ‌هاى شيطان است . راست گوئيد به هر كس به شما راست گويد ، كه از راستى راستى زايد . و دروغ مگوئيد به آن كس كه به شما دروغ گويد ، كه از دروغ دروغ زايد . زيرا جولانگاه راست و دروغ را ، طبيعت و جنس خود آن دو بسازند . بدين گونه‌اى دانايان ، راستين راست باشيد ، تا دهانتان [ در اثر فروغ سخن راست 
  ] همى پر از نور باشد * 117 . دروغگو مباشيد تا لعنت و نفرين به زبانتان نرسد .\r\n\r\n\r\n","description":"","footnote":"\r\n( 1 ) - در نسخهء عكسى ( ورق 128 آ ) در اين باره دو روايت نقل كرده است . يكى همان كه در متن است . ديگرى اينكه : خود اسكندر هنگام عبور از همدان ، چون زيبايى و بلندى و صافى آن سنگ را در دامنهء الوند ديد ، فرمود تا آن طاقها را بكنند و آن كتيبه را در آن بنگارند .\r\n","page_name":" 72 ","page_number":98},
  {"content":"\r\n\r\nچه ، من خود سخنى راست به نام خدا آغاز كردم . و بر سر آب رفتم و سخنى دروغ به نام شيطان آغازيدم و در ژرفاى تاريكيها فرو افتادم . بدين گونه ، توبهء خود را از آن يك دروغ ، چنين در نظر گرفتم كه اين پند را در اين صخره به يادگار گذارم . بدان اميد كه پند نيوشى از آن پند گيرد . بدين‌سان اين پند گويا را از اين سنگ خاموش فرا گيريد . » من و عبد الله بن محمد بن زنجوية بن مهران كه خود از تخمهء دهقانان « 1 » همدان و دارندگان ساروق و دژ آن بود ، [ در پاى صخره 
  ] ايستاده بوديم ، من سر گذشت اسكندر را براى او گفتم و او اين اشعار را از خود برايم خواند :\r\nتو را قهوه نوشيدن و با حور پيكران به سر آوردن بس است ، كه تو در اين پيرانه سر عذرى نخواهى داشت .\r\nپيرى ، پيشاهنگ مرگ است . بدين گونه آيا تو خويشتن از لهو و لعب باز مىدارى ؟\r\nاى خردمند ، چه بسيار پند كه تو را هست ، ليكن اگر بيم دادگان را بيم دادن سودمند افتد .\r\n[ از اين بسيار يكى 
  ] كتيبهء دامنهء اروند است ، در دل صخره‌اى از روزگاران شاپور .\r\nراستى ، ميزان خداى بخشنده است ، آن خداى كه پس از هر سختى ، آسانى آورد .\r\nدروغ پيمانهء ابليس نفرينى است ، همانكه ما را از جايگاه حوريان بدر كرد .\r\nاى راستگو ، همانا دهان تو ، به بركت راستى از فروغ پر است .\r\nو اى دروغگو ( اى شهادت دهندهء به دروغ ) ، همانان تو در ژرفناى گرداب تاريكى فرو افتاده‌اى ، همانا من سخنى به نام خدا آغاز كردم ، تا بر سر آبهاى ساحل طوفانى گام نهم .\r\n\r\n\r\n","description":"","footnote":"\r\n( 1 ) - در استعمال آن روزگاران به معناى زمينداران متمكن .\r\n","page_name":" 73 ","page_number":99},
  {"content":"\r\n\r\nبدين گونه همواره بر سر آب همى رفتم ، دريا از آن من بود و خيزابه‌ها چونان مأمور فرمان بر من بودند .\r\nسخنى ديگر به نام ابليس گفتم « 1 » و پيوسته در درون تاريكى تاريك افتادم .\r\nتو را همين بس است كه من از آن دروغ توبه كردم و به سوى خداى باز گشتم و تو را در دل اين سنگ سخت پند همى دهم .\r\nاين پند را از صخره‌اى بياموز ، پندى كه تا در صور رستاخيز بدمند بر جاست .\r\nيكى از حكيمان گويد : چنين يافتيم كه مردمان پيش از ما ، درشت پيكرتر بوده‌اند و با خردى از آن هم برتر . نيروشان فزونتر بوده است و كار آزمودگيشان از آن فزونتر . عمرهاشان درازتر بوده است و در سايهء عمر دراز تجربه‌هاشان در كارها دامنه دارتر . اين بود كه ديندارشان در كار دين از نظر علم و عمل از ما پيشتر بود و دنيا دارشان نيز . و چنين يافتيم كه آنان دانائى و فضل را تنها براى خويشتن خويش نمىخواستند ، از اين روى ما را در هر علمى كه براى دنيا يا آخرت آموخته بودند شريك ساختند . به همين مقصود كتابها و نوشته‌هااى جاودان به جاى گذاشتند . و تا بدانجا اين را مهم شمردند كه اگر يكى از ايشان را درى از حكمت و دانايي گشوده مىشد و او در شهرى بود كه مردم ، اهل و پذيراى آن نبودند ، حكمت خود را بر سنگى سخت مىنگاشت . چون دريغ داشت كه از ميان برود و به دست آيندگان نرسد . اين بود كه كتابها و نوشته‌هااى پاينده ، از دانش خويش نوشتند . كردار آنان در اين باره ، چون كردار پدرى مشفق بود دربارهء فرزندى مهربان .\r\nاين دانايان آهنگ جايهاى پر آوازه و شناخته مىكردند - كه اين چنين جاها ، براى پايدار ماندن در سراسر روزگار ، مناسبتر ، و از دسترس فرسودگى دور تر است - و نوشته‌ها در آنها جاى مىدادند . چنان كه\r\n\r\n\r\n","description":"","footnote":"\r\n( 1 ) - يعنى : سخنى دروغ و در خور شيطان و شيطانى . در برابر راست : سخن خدايى .\r\n","page_name":" 74 ","page_number":100},
  {"content":"\r\n\r\nبرقبهء غمدان و بر عمود مارد و بر ركن مشقر و بر ابلق فرد « 1 » و بر [ مسله 
  ] نيل مصر و بر در كليساى رها « 2 » و بر دروازهء قيروان و بر دروازهء سمرقند و بر صخرهء تبنا بر همدان ، كتيبه‌هااى به جاى هشته‌اند .\r\n\r\nنمكزار فراهان\r\nمردم جبال گويند : از شگفتيهاى سرزمين ما نمكزار روستاى فراهان است . آن ، شبه درياچه‌اى است كه درازايش چهار فرسنگ و پهنايش نزديك به يك فرسنگ است . به روزهاى پاييز كه روستاييان بذر افشانى را نيازيشان به آب نيست ، همهء آبها به اين درياچه بندند . و بدين گونه در سر تا سر پاييز و زمستان آبها در آن ريزد . چون بهار آيد و نيازمند آب شوند ، آبها را از آن ببرند . سپس همهء آن آب كه در آن ماند نمك شود . و كردان و چوپانان آن نمك را به همهء شهرهاى جبال برند .\r\nكلبى گويد : اين درياچه را بليناس طلسم كرده است ، كه تا استفادت از آن آزاد بود بماند و چون جلو گيرند بخشكد .\r\nدر اين روستا ( فراهان ) دهكده‌يى است به نام فردجان و در آن آتشكده‌اى كهن است . و آن يكى از آتشهايى است كه مجوسيان در حق آن غلو كرده‌اند . چونان آتش آذرخره و آتش جمشيد - و اين نخستين آتش است - و آتش ما گشنسب « 3 » ، و اين آتش كيخسرو است . مجوسيان دربارهء اين سه آتش غلو كردند و سخنشان خردپذير نبود . چنان كه گفتند : زردشت\r\n\r\n\r\n","description":"","footnote":"\r\n( 1 ) - ظاهرا همان حصن تيماء است ، چنان كه مارد ، حصن دومة الجندل است . و زباء ، ملكهء سبا ، خواست اين دو دژ را بگشايد و نتوانست . از تعليق صفحهء 30 كتاب الفصول و الغايات ( - فى تمجيد الله و المواعظ تأليف ابو العلاى معرى ) ، تحقيق محمود حسن زناتى .\r\n( 2 ) - بعدها ، ادسا نام يافت . نيز الرهاء و رهاء .\r\n( 3 ) - ظاهرا مصحف « آذر گشنسب » است ، چنان كه چند سطر بعد بيايد .\r\n","page_name":" 75 ","page_number":101},
  {"content":"\r\n\r\nرا فريشته‌اى همراه بود و نزديك گشتاسب به پيغامبرى او گواهى داد . سپس آن فريشته آتش شد .\r\nآتش جمشيد ، كه همان آذر خره است ، در خوارزم بود . انوشيروان آن را به كاريان آورد . چون عرب حكومت يافت و مجوسيان بيم كردند كه آن را خاموش كنند ، دو بخش كردند . بخشى را در كاريان داشتند و بخشى را به فسا بردند . و گفتند : اگر يكى فرو ميرد ديگرى بماند .\r\nآذر گشنسب ، آتش كيخسرو در آذربايجان بود . انوشيروان آن را به شيز آورد . آتش زرد هشت به نيشابور بود و جابجا نشد . آن يكى از آتشهاى بزرگ مجوس بود . از آن آتشها كه مجوسيان دربارهء آن غلو كردند . آتش آذر گشنسب فراهان است .\r\nمتوكلى « 1 » گويد : يكى از مجوسيان كه آن را ديده بود ، مرا حكايت كرد كه چون مزدك بر قباد پيروز شد ، گفت : وظيفه آن است كه تو همهء آتشها را باطل كنى مگر سه آتش اولين را . قباد اين كار بكرد . همچنين آن مجوسى گفت : آتش آذر گشنسب بيرون آمد ، تا در آذربايجان به آذر گشنسب « 2 » رسيد و با آن آميخته گشت . و هر گاه آن را افروختندى ، آتش آذر گشنسب سرخ پيدا و ظاهر گشتى و آتش آذر گشنسب « 2 » سپيد « 3 » . چون مزدك را بكشتند .\r\n\r\n\r\n","description":"","footnote":"\r\n( 1 ) - موبدان موبد ، زرادشت بن آذر خوره ، معروف به ابو جعفر محمد المتوكلى .\r\n( 2 ) - ظ : ما گشنسب\r\n( 3 ) - و اين گاهى بود كه پيه در آن مىانداختند . رك : تاريخ قم ص 88 - 89 و نيز رك : نسخهء عكسى ( ورق 129 ، الف ) . در نسخة عكسى در اين مقام ( ورق 131 ، الف ) كه سخن از آتشهاست به مناسبتى گويد : « گويند پادشاهى خواست مردى را عقوبت كند ، بدين گونه او را در شبى بس سرد و برفين در نهرى نگاه داشت . آن مرد از همان درون نهر ، به سو سوى چراغى كه در روستايى مىسوخت ، نگاه مىكرد و پيوسته دو چشم خويش بر آن سو سو دوخته بود و بر نمىداشت ، تا آن چراغ فرو مرد و ديگر سو سويى از روستا نيامد . پس آن مرد در همان لحظه در گذشت . و اين نمونه‌اى است براى تأثير شگفت تلقين ، كه در اين روزگار در روانشناسى نيز نمونه‌هايى براى آن يافته يا آزمون كرده‌اند .\r\n","page_name":" 76 ","page_number":102},
  {"content":"\r\n\r\nديگر باره مردم آتشها را به جاهايى خود باز گردانيدند . آتش آذر گشنسب را در آذربايجان نيافتند . پيوسته آن را بجستند و بر اثرش همى رفتند تا معلوم كردند كه به فردجان باز آمده است . و آن آتش پيوسته ، در همان آتشكده بود ، تا سال 282 كه برون تركى ، امير قم ، بدان جا آمد و بر باروى آن منجنيقها و گردونه‌ها گذارد و آن را گشود و بارويش را ويران و آتشكده را زير و زبر كرد و آتش را فرو نشاند و آتشدان را به قم آورد . از آن روز آن آتش از ميان رفت .\r\nو زردشت خود ، چون سرد سيرى شهرهايشان بديد ، آنان را گفت كه مبادا از رعايت آتش غافل مانند و ايشان را به پرستش آن امر كرد .\r\nگويند : در يكى از روستاهاى همدان ، چشمهء آبى است كه از زمين بجوشد و چون از محل خود برون شود و از چشمه بر آيد ، به سنگ بدل شود .\r\nدربارهء شب يمانى نيز گويند آبى است كه از كوهى بلند بچكد ، چون به زير كوه ريزد سنگ شود كه همان شب است . نوشادر نيز چنين است و كانش در كرمان است ، به دره‌يى در آنجا ، بدين گونه كه هر گاه گرد آيد سنگ شود .\r\n\r\nمنارهء سنب نشان\r\nمنارهء سنب نشان ( سم نشان - ذات الحوافر ) در همدان است . اين منارهء بزرگى است كه نماى خارجى آن را از سنبهاى گوران « 1 » و ميخهاى آهنين ساخته‌اند . و آن در روستايى است به نام و نجر ، در دهكده‌يى به نام خسفجين « 2 » .\r\n\r\n\r\n","description":"","footnote":"\r\n( 1 ) - عبارت متن ( ص 247 س 18 ) . من حوافر حمر الوحش . ليكن در ص 250 س 3 ، « طرد الوحوش » آمده است كه مطلق وحش و بلكه بيشتر جانوران موذى مراد است ، بدين گونه انسب بود كه در اينجا نيز عبارت من حوافر الوحش باشد ، زيرا ظاهرا اختصاص به حمر الوحش ندارد .\r\n( 2 ) - ن ل : خشفجين . ضبط ياقوت و قزوينى ، به نقل دخويه ، اسفجين . نسخهء عكسى نيز ، اسفجين ( ورق 134 ، ب )\r\n","page_name":" 77 ","page_number":103},
  {"content":"\r\n\r\nسبب ساختن آن چنين بود ، كه منجمان شاپور بن اردشير ، او را گفتند : پادشاهى تو به زودى از ميان برود ، و تو ساليانى دراز نگون بخت شوى . و تا به بينوايى رسى ، سپس پادشاهى تو را باز گردد . اكنون خود بگزين كه در جوانى به اين سرنوشت رسى يا بر سر پيرى .\r\nگفت : نشانهء باز گشت پادشاهيم چيست ؟\r\nگفتند : هر گاه نان زرين بر سفرهء آهنين خورى ، اين است نشانهء باز گشت پادشاهى تو .\r\nشاپور بگزيد كه اين سرنوشت در جوانى بيند . بدين‌سان از پادشاهى كناره كرد و تاج و تازيانه و پيراهن خود در انبانى هشت . آنگاه در آمد و همى نشيب و فرازها پيمود ، تا بدين دهكده رسيد و مزدور بزرگ آنجا شد . و آن انبان به امانت نزد آن بزرگ بنهاد . همهء روز برزيگرى مىكرد تا شب مىرسيد . به شب نيز آن مرد او را براى راندن جانوران وحشى روانه مىكرد . يك سال تمام بر اين گونه بود . مرد شاپور را شايستهء اعتماد يافت و امين و خواهان او شد و برترش دانست . بدين گونه يكى از دختران خويش به زنى به او داد . چون دختر را پيش شاپور بردند ، شاپور كناره همى گرفت و به او نزديك نمىشد . چون يك ماه بر اينسان گذشت ، دختر گله نزديك مادر برد . پدر دختر را از زنى شاپور در آورد . و او همين گونه همى بود و كار همى كرد . پس آن ، مرد از او خواست كه با دختر ميانه‌اش همسر شود ، و شاپور را زيبايى و دانايى و خردمندى دختر را بر شمرد . شاپور او را به زنى بستاند . ليكن چون دختر را پيشش آوردند ، باز كناره بگرفت و نزديك او نشد . چون ماهى چنين گذشت ، دختر گله بر مادر برد . مرد باز دختر از زنى شاپور به در آورد . و شاپور همى بود و كار همى كرد . ديگر بار آن مرد خواست كه با دختر خردش همسرى كند ، و شاپور را زيبايى و دانايى و خردمندى دختر را ستود ، شاپور با آن دختر همسر شد ، ليكن همانسان كناره گيرنده و نزديك دختر ناشونده . چون از شدن دختر به سراى شاپور ماهى بشد ، روزى مادر نزديك دختر شد و\r\n\r\n","description":"","footnote":"","page_name":" 78 ","page_number":104},
  {"content":"\r\n\r\nچگونگى زندگى او را با شوهر باز جست . دختر گفت : در بهترين و شادمانه ترين حاليم . شاپور چون شكيبايى دختر بديد ، با او همخوابه شد . دختر از شاپور بار بگرفت و او را پسرى بزاد . چون چهار سال بر اين حال گذشت ، روزى از روزها ، چنين شد كه در دهكده عروسى بود . و همه مرد و زن دهنشين بدان جشن رفته بودند . زن شاپور نيز به بزم آمده بود . شاپور در صحرا به سر مىآورد . چون همه در كار عروسى بودند ، در همهء روز خوراكيى براى شاپور نبردند ، تا پس از شامگاه كه زن شاپور به ياد شوى افتاد و دانست كه او را خوراكى نبرده است . در حال به خانه شد و چيزى جست تا شوى را برد . جز گرده‌اى نان ارزن چيز نيافت . آن را بر گرفت و نزديك شاپور آورد .\r\nشاپور كشت را آب مىداد و در ميانهء او و زن جويى بود . زن نتوانست تا پيش او رود . شاپور بيلى را كه با آن آبيارى همى كرد پيش آورد ، زن گرده را بر آن نهاد چون شاپور بيل پيش رو گذاشت و گرده را شكست و ديد بس زرد گونه است و بر آهن قرار يافته ، به ياد گفتهء اخترگران افتاد . گفت همانا كار من به سر رسيد و نگون بختى من به سر آمد . چون زن از نزديك او برفت ، بر خاست و خويشتن در جوى شست و شوى داد و به خانه شد و زن را فرمود تا آن انبان بياورد . زن انبان بياورد . شاپور افسر و پيراهن به در كرد و جامهء پادشاهى در پوشيد . چون پدر دختر ، او را ديد ، در برابرش دست به سينه نهاد و به خاك افتاد و او را چونانكه به پادشاهان درود گويند درود گفت .\r\nشاپور تازيانهء خويش در آورد و به پدر دختر داد و گفت : آن را بر در دهكده بياويز و به بار و بر شو و بنگر تا چى بينى .\r\nمرد فرمودهء شاپور بگزارد و باز گشت و گفت : اى پادشاه بينم كه لشكر همى آيد . بدين گونه در كمترين فرصت دسته‌هاى پراكندهء سواران ، از هر سوى آمدند . و شاپور را جستند . هر سوار چون تازيانه را مىنگريست ، فرود مىآمد و به خاك مىافتاد . چون همهء سپاه گرد آمدند ، شاپور بر تخت نشست ، و با وزيران و بزرگان مردم ، رنجهايى كه در اين مدت ديده بود ، بگفت .\r\n\r\n","description":"","footnote":"","page_name":" 79 ","page_number":105},
  {"content":"\r\n\r\nيكى از وزيران گفت : اى پادشاه تو خوشبخت شدى . خداى تو را عمر دراز دهاد . ما را بگوى در اين دراز مدت ، چه بهره‌بردى ؟\r\nگفت : بهره‌اى جز يك گاو نبردم . آنگاه فرمود تا آن گاو را آوردند .\r\nگفت : اين است آن گاو ، اگر كسى خواهد مرا بزرگ دارد اين گاو را بزرگ دارد . بدين گونه مردم ، از هر سوى به جانب گاو آمدند و زر و زيور و درهم و دينار بر آن ريختند . تا بى شمار و بى اندازه چيز گرد آمد . آن دم شاپور پدر دختر را گفت : همهء اين خواسته فروگير . براى دخترت بگير . و باز بر سر سخن خويش شد .\r\nوزيرى ديگر گفت : اى پادشاه پيروز ، سخت‌ترين چيزى كه بر تو گذشت چه بود ؟\r\nگفت : جانوران هامون را از كشتزاران راندن به شبها . چه ، آنها در رنجم افكندند و خوابم در ربودند و به جانم چنگ انداختند . اكنون هر كس بزرگداشت من خواهد ، تا جايى كه شدنى است ، براى من از آنها شكار كند . تا از سمهاشان بنايى سازم كه در آينده روزگاران و پس از گذشت شبان و روزان ، يادى از ما به جاى ماند .\r\nپس از اين سخن شاپور ، مردمان براى شكار جانوران ، به هر سوى پراكنده شدند و بى شمار از آنها شكار كردند . سپس شاپور فرمود تا دست و پاى آنها بريدند و سم آنها در آوردند . از آن پس بنايان را فرا خواند ، تا مناره‌اييش بزرگ ساختند ، به درازاى سى گز ، در پهناى بيست گز « 1 » و آن را با آهك و سنگ ، استوار و بى درز بر آوردند . سپس سمها را بر آن نشاندند و با ميخهاى آهنين استوار كردند . تا همهء بنا چونان مناره‌يى شد از سم .\r\nچون ساختن آن پايان گرفت ، شاپور در برابر آن بنشست و در آن به دقت بنگريست . بنا را بس زيبا و ظريف ديد . به سازندهء آن كه هنوز بر فراز بود ، گفت : تاكنون چنين بنايى براى كس ساخته‌يى ؟ گفت : نه ، گفت :\r\n\r\n\r\n","description":"","footnote":"\r\n( 1 ) - نسخهء عكسى : ارتفاع آن پنجاه گز و پيرامونش سى گز ( ورق 135 ، ب )\r\n","page_name":" 80 ","page_number":106},
  {"content":"\r\n\r\nاگر كسى تو را فرمايد تا چنين بناييش بسازى آيا توانى ساختن ؟ گفت : آرى و به از اين نيز توانم ساخت . شاپور گفت : به خداوند سوگند چنانت سازم كه پس از من ديگرى را چنين بنا نسازى . آنگاه بر سر مركب خويش نواختن گرفت و راهى شد . سازندهء مناره گفت : اى پادشاه . اگر ناگزير مرا بكشى ، نزد پادشاهم حاجتى است . شاپور گفت : بگو ، گفت : پادشاه بفرمايد تا چوبيم دهند تا خويشتن را پوششى سازم و در آن مانم تا مرگم در رسد ، و تا كركسان و مردارخواران پاره‌ام نكنند . شاپور گفت : آنچه خواهد او را بدهند . و بدين گونه چوبيش دادند . او از آن چوب براى خويشتن بالهايى بساخت ، و به هنگامى از شب ، آن بالها بر پيكر خود استوار بست و خويشتن بر آن بالها سوار كرد و به زمين فرود آمد و آسيبش نرسيد و روى به گريختن نهاد ، و جستندش و نيافتند « 1 » چون خبر او به شاپور رسيد گفت : خدايش بگشاد ، چه بس استوار كار بود و چه صنعتگر دستى داشت ؟\r\nشاپور از آن پس ، به دار الملك خويش باز گشت . و بدين گونه آن مناره تا هم امروز پايدار مانده است . يكى از شاعران ، در اين باره گويد :\r\nمن به هر شهرى بناهاى مردمان ديده‌ام ، و هيچ بنايى چونان ذات - الحوافر نديدم .\r\n\r\n\r\n","description":"","footnote":"\r\n( 1 ) - در نسخهء عكسى چنين است : « او را چوبى دادند و او با خود ابزار درودگرى داشت . بدين گونه براى خويشتن بالهايى ساخت و آنها را چونان پر پرندگان ساخت . برخى را با برخى بپيوست . و در يكى از شبها كه شبى باد خيز بود ، آن بالها را بر خويشتن ببست و باد در آنها بيفكند ، بدين سان آن بالهاى چوبين ، بى آسيب او را به زمين رساندند . . . » ( ورق 135 ب ) ، در اساطير يونانى نيز شبيه اين داستان هست ، كه ايكاروس ( معمار يونانى و سازندهء دالان هزار خم اقريطس ) چون در آن دالان زندانى شد ، با پدرش دايدالوس ، به كمك بالهايى كه از پر و موم ساخته بودند از آن جزيره و دالان گريخت و چون بسيار به خورشيد نزديك شده بود ، موم آب شد و بالها جدا گشت و او به دريا افتاد .\r\n","page_name":" 81 ","page_number":107},
  {"content":"\r\n\r\nبنايى است شگفت‌انگيز كه مردمان همانندش نديده‌اند و از روزگاران پيشين نيز نشنيده‌اند .\r\n\r\nذكر كالاهايى كه خداوند بزرگ ويژهء شهرها كرده است :\r\nخداوند ، عز و جل ، به لطف خويش ، هر كالايى را ويژهء شهرى كرده است * 118 و هر اقليمى را چيزى بخشيده است ، كه ديگر جايها خود آن را ندارند .\r\nاگر جز اين مىبود ، شالودهء بازرگانى ريخته نمىشد ، و بنياد صنعتها از ميان مىرفت ، هيچ كس خود را به غربت نمىافكند ، و هيچ مرد رنج سفر بر خود هموار نمىكرد ، مردم ارمغان آوردن را رها مىكردند و خريد و فروش و داد و ستدى نمىماند .\r\nجز اينكه خداى ، عز و جل ، هر ناحيتى را ، در هر هنگام ، گونه‌يى محصول داد و ديگران را از آن محروم داشت ، تا هر يك به شهر آن ديگرى سفر كند ، و هر مردمى از كالاهاى مردم ديگر بهره يابند ، تا قسمت بندگان به اعتدال باشد ، و اندازهء معاش و زندگى همگان منظم ماند .\r\nخداوند ، عز و جل ، خود فرموده است : «  نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا ، وَ رَفَعْنا بَعْضَهُمْ فَوْقَ بَعْضٍ دَرَجاتٍ ، لِيَتَّخِذَ بَعْضُهُمْ بَعْضاً سُخْرِيًّا  * 119 - ما در جهان وسائل زندگى را ميان خلقها بخش كرديم . و برخى را در مرتبهء بالاتر نهاديم ، تا گروهى ، گروه ديگر را به كار وا دارند « 1 » . » و در تفسير اين كلام خدا : «  وَ قَدَّرَ فِيها أَقْواتَها  * 120 - و در هر سرزمينى روزى آن را اندازه كرد . » « 2 » گويد : اين است كه مثلا كاغذ را در سمرقند « 3 » و\r\n\r\n\r\n","description":"","footnote":"\r\n( 1 ) - قسمتى از آيهء 32 ، سورة 43 « زخرف » .\r\n( 2 ) - قسمتى از آيهء 10 ، سورهء 41 « فصلت » .\r\n( 3 ) - و از وى كاغذ خيزد كى به همه جهان ببرند ، حدود ص 108 ، كاغذ سمرقند شهرت بسيار داشت . لسترنج ص 501\r\n","page_name":" 82 ","page_number":108},
  {"content":"\r\n\r\nبردى « 1 » را در مصر جاى داد .\r\nپس همين حكمت راست كه خداى ، عز و جل ، انواع بوى خوش و جواهر چون ياقوت و الماس و ديگر سنگهاى گرانبها ، و كرگدن و پيل و طاوس و انواع عود و عنبر و ميخك ( قرنفل ) * 121 و سنبل * 122 و خسرو دارو ( خولنجان ) * 123 و دارچين و نارگيل و هليله و توتيا * 124 و نيزه و تعليمى و دارپرنيان ( بقم ) « 2 » و چندن ( صندل ) و آبنوس * 125 و فلفل و چيزهاى شگفت بسيار به هند و سند داد .\r\nو مردم چين را اهل صنعت كرد . و كالاهايى ويژه به آنان داد ، چون حرير و ظروف چينى و انواع زين * 126 ، و ديگر ابزارهاى استوار شگفت ساختهء نيك پرداخته . چينيان مشك نيز دارند ، ليكن خوب نيست . گويند هنگام آوردن از راه دريا ، به خاطر دورى راه ، فاسد شود .\r\nو به روميان ، علوم و آداب و فلسفه و قوانين و هندسه داد . نيز مهارت در ساختن آب انبارها * 127 و اركها و دژها و چاه غله‌ها و پلهاى كوچك و بزرگ و كيمياگرى و نيز ديباى رومى و بزيون * 128 و ميعه * 129 و مصطكى * 130 ( كندر رومى ) .\r\nسپس اين شهر نوبه * 131 و ويژگيى كه در تير اندازى دارد . زيرا آنان تيراندازانى ماهرند ، و نيز آنان راست اسبان شگفت‌انگيز و بس تيزرو . و در شهرهاى آنان ، كان زبرجد و زر هست . و زى آنان ، چون زى عرب است . گوييا سرزمينشان بخشى از يمن است .\r\n\r\n\r\n","description":"","footnote":"\r\n( 1 ) - متن : و القراطيس بمصر . و ظاهرا مراد كاغذ مصرى است كه همان بردى باشد كه از گياه حفاء مىساختند . بردى (  bardi  ) گياهى از تيرهء جگن‌ها ، اصل اين گياه در سواحل شط نيل است و امروزه در قبرس و سيسيل ( صقليه ) نيز ديده مىشود .\r\nاز الياف ياخته‌هاى قابل انعطاف اين گياه ، نوعى كاغذ مىسازند . رك : فرهنگ فارسى معين .\r\n( 2 ) - دارپرنيان ، بقم را گويند و بدان چيزها رنگ كنند . رك : برهان .\r\n","page_name":" 83 ","page_number":109},
  {"content":"\r\n\r\nو مردم مغرب راست استرهاى بربرى و كنيزكان اندلسى و نمور * 132 زنگبارى .\r\nو مصريان راست نيل و ماهيان شگفت انگيزى كه در آن است و اسب و نهنگ ( تمساح ) * 133 و هم آنان راست ماهى رعاد * 134 و ريگ ماهى ( اسقنقور ) * 135 و جامه‌هاى دبيقى و شطوى و كتانهاى نرم موزون و مسير * 136 .\r\nو ديگر انواع لباسها و جامه‌هاى كتان و پشمى و استرهاى مصرى و الاغهاى مريسى و پوشاكهاى تنسى و اسكندرانى .\r\nو مردم يمن راست حله‌هاى يمانى و جامه‌هاى سعيدى و عدنى و در شهرهاى آنان است اسپرك ( ورس ) و كندرو اسبهاى مهرى و شمشيرهاى يمانى .\r\nو در آنجاها بوزينه و نسناس نيز هست و عجايب ديگر .\r\nسپس عراق است كه خود قلب زمين و خزانهء پادشاه بزرگ است .\r\nخداوند ، عز و جل ، اهل كوفه را به ويژه ، بافتن وشى * 137 و خز داده است و هم گونه گونه ميوه‌ها و خرماها و خرماى قسب * 138 كه مانند آن در بصره و اهواز و بغداد و حجاز نيست ، چونان هيرون و مشان و قسب العنبر و نرسيان ، و روغنهاى خوشبوى فراوان .\r\nو خود دربارهء عجايب بغداد هر چه خواهى بگوى ، زيرا آنچه كه از انواع بازرگانى و صنعت در شهرها پراكنده است ، در بغداد گرد آمده است .\r\nو آنان راست چيزهايى كه ديگران را نيست . يعني : جامه‌هاى سپيد مروى و جامهاى بلورين محكم و بشقابهاى چوبين و جامها و آبخوريها و كاسه‌هاى سنگى « 1 » بزرگ و نيز دارش ( چرم سياه ) و لكاء ( چرم سرخ ) * 139 ويژهء بغداديان است . و در اين دو ، شگفت مايه‌يى است ، و آن اين است كه دارش را در اين سو درست كنند و لكاء را در آن سو « 2 » . بدان گونه كه اگر دارش‌سازان بكوشند تا در آن سو كه لكاء سازند دارش بسازند نتوانند . و همين سان ،\r\n\r\n\r\n","description":"","footnote":"\r\n( 1 ) - يا كاسه‌هاى سفالين ، يا كاسهء بزرگ گلين ، متن غضاير . رك : مقدمهء الادب .\r\n( 2 ) - ظ : مراد دو سوى دجله است .\r\n","page_name":" 84 ","page_number":110},
  {"content":"\r\n\r\nلكاءسازان اگر بكوشند تا در آن سوى كه دارش سازند ، لكاء بسازند نخواهند توانست . آنان خود اين را آزموده‌اند و ديده‌اند كه تباه شده است .\r\nو « 1 » همانا معتصم بالله ، كاغذسازان را به سر من رأى ( سامرا ) آورد ، كه داراى آن آب و هواست ، و آنان را امر كرد تا در آنجا كاغذ بسازند . ليكن ساخته نشد مگر كاغذهاى خشكى كه زود خرد مىشد .\r\nو مردم خورهء دجله و عراق و ميشان ( ميسان ) و دشت ميشان ( دست ميسان ) « 2 » راست ساختن و بافتن پرده‌ها و فرشها و ميسانى « 3 » و حرير و درانك * 140 و دورنك * 141 و جز آن از ديگر انواع فرش و گستردنى كه ديگران را نيست .\r\nو بصريان راست نخلستانها و انواع خرما كه مانند آن در همهء خورده‌هاى خرما دار نيست .\r\nجاحظ آورد كه به روزگار معتصم ، مردم اقسام درختان خرماى بصره را بر شمردند . همانا ، بجز خرمابنان مدينه و مصر و يمامه و بحرين و عمان\r\n\r\n\r\n","description":"","footnote":"\r\n( 1 ) - در نسخهء عكسى ( ورق 133 آ ) چنين است : « و مانند اين ، [ يعنى دارش و لكاء 
  ] چيزهاى بسيارى است . از آن جمله قراطيس ( كاغذ ، بردى ) است كه تنها در مصر ساخته شود نه در جاى ديگر و همانا معتصم . . . » .\r\n( 2 ) - آقاى دكتر معين ، در فرهنگ فارسى ، از معجم البلدان چنين آورند ، « دستميسان ( دشت ميشان ) ناحيه‌اى بود بزرگ واقع بين واسط و بصره و اهواز ، نزديكتر به اهواز ، قصبهء آن ، بسامتى . بعضى گفته‌اند : « دستميسان خره‌اى است كه قصبهء آن ، ابله است . بنا بر اين قول ، بصره جزو اين خره باشد . » و در ذيل دشت ميشان ، گويند :\r\n« معرب آن دستميسان ، بنى طرف ( قديم ) ، منطقه‌اى وسيع و هموار ، واقع در مغرب خوزستان ، در امتداد مرز ايران و عراق . و آن شهرستانى است از استان ششم ، شامل بخشهاى بستان ، موسيان ، هويزه ، مركز آن سوسنگرد است كه به وسيلهء راه شوسهء هموارى به اهواز مربوط است . در 1314 ه ش . به موجب تصويب نامهء هيئت دولت ، نام بنى طرف ، به دشت ميشان مبدل شد .\r\n( 3 ) - نوعى جامه .\r\n","page_name":" 85 ","page_number":111},
  {"content":"\r\n\r\nو فارس و كرمان و كوفه و اطراف آن و خيبر و دهستانهايش و اهواز و خرما بنانش ، به سيصد و شصت قسم رسيد ، همه نخلهايى پر حاصل و معروف * 142 و نفيس و زبانزد و نو ظهور و كم مانند و خوشبو و شگفت‌انگيز .\r\nو اهوازيان راست گونه گونه شكر و خرما .\r\nو مردم شوش راست به ويژه ، و جندىشاپوريان را ، مهارت در بافتن جامه‌هاى ابريشم و ديبا . و شوشتريان را نيز همين ويژگى هست .\r\nسپس شهرهاى جبل است و شگفتيهاى آنها ، چون ميوهء سرهء بسيار و زعفران و انواع پنبه و گونه گونه فراوردهء دلپذير از شير چون پنير و لور * 143 .\r\nو مردمان همدان راست به ويژه ، مهارت در ساختن اقسام آينه و كفچهء خوان و بخوردان و طبلهاى مذهب كه در ساختن آن بر همهء مردم زمين سرند .\r\nو مردم رى راست سينىهاى رنگ روغنى و حرير و ابزار بسيارى كه از چوب سازند چونان اقسام شانه و نمكدان و كفچليز . چنان كه آنان راست پوشاكيهاى سپيد طرازى « 1 » و طيلسانهاى « 2 » سپيد سره و جامه‌هاى منيره « 3 » .\r\nسپس بغداد دوم بود ، يعنى اصفهان ، و مواهبى كه مردمش از آنها بر خور دارند . چونان هواى خوش و آب گوارا و استادى در انواع صنعتها .\r\nزيرا آنان راس اقسام جامه‌هاى مروى و عتابى « 4 » و ملحم‌هاى « 5 » شگفت ، و\r\n\r\n\r\n","description":"","footnote":"\r\n( 1 ) - شايد با آنچه در دزى ( فرهنگ البسه مسلمانان ) پايصفحهء صفحات 334 - 335 آمده است ، ارتباط نزديك داشته باشد ، رجوع شود .\r\n( 2 ) - رك : فرهنگ البسه ص 262\r\n( 3 ) - پارچه‌اى آبى ، يا دو بافت . رك : فرهنگ البسه ص 401 و نيز ص 75 - 76 پايصفحه .\r\nمقدسى گويد : از رى انواع منسوجات مخصوصا نوعى از آن كه « منير » نام دارد بيرون مىآيد . رك : مقدسى ، 395 و لسترنج 245\r\n( 4 ) - به ضم عين ، منسوب به يكى از محلات بغداد . رك : فرهنگ البسه ، ص 105 ، پايصفحه و نيز ص 409\r\n( 5 ) - پارچه‌اى است كه تنها تارش ابريشم است . و همين تفاوت آن است با ديباج ( ديبا ) كه تار و پودش ابريشم است . رك : فرهنگ البسه ، ص 108 پايصفحه .\r\n","page_name":" 86 ","page_number":112},
  {"content":"\r\n\r\nحله‌هاى ابريشمين دست بافت و دست نا بافت و جامه‌هاى سعيدى .\r\nو مردم فارس راست برترى در ساختن ابزارهاى آهنين ظريف و استوار ، تا آنجا كه يكى از حكيمان ، هنگامى كه برخى ابزار ظريف ساخت فارس را ، نزديك پادشاهى ديد ، گفت : همانا خداى ، عز و جل ، آهن را براى مردم فارس نرم كرده است و مسخر آنان ساخته است ، تا جايى كه هر چه از آهن خواسته‌اند ساخته‌اند . اين است كه مردم فارس در ساختن گونه گونه گردن بند * 144 و قفل ( كليد ) و آينه و پرداخت انواع شمشير و زره و جوشن « 1 » از همه ماهرتراند . چنان كه نيز آنان راست جامه‌هاى جبايى و سينيزى ( شينيزى ) و گلاب جورى ( گورى ) و گل [ حمام 
  ] سيرافى و لباسهاى فسايى و روغنهاى « 2 » شاپورى و جامه‌هاى كازرونى .\r\nو مردم سيستان راست ساختن مشربه‌هاى سيستانى ، و گونه گونه كوزه و ابزار بسيارى ديگر كه از برنج و روى سازند .\r\nو مردم طبرستان و ديلمستان و قزوين راست بافتن پوشاكهاى رويانى و آملى و تهيهء دستارچه * 145 و دستار * 146 و گونه‌هاى بسيارى از جامه‌هاى پنبه‌اى و پشمى و ابريشمى و كتانى .\r\nو گرگانيان راست آن ابريشم كه ديگران ندارند و از گرگان به همهء شهرها برند . نيز آنان راست استاديى در بافتن ديبا و با شامه و جامه‌ها و پرده‌هاى گوناگون و جز آن .\r\nو نيشابوريان راست جامه‌هاى ملحم و طاهرى و تاخته و راخته * 147 و اين جز در نيشابور نيست .\r\nو مردم مرو راست جامه‌هاى مروزى و ملحم‌هاى سره كه بهترين نوع\r\n\r\n\r\n","description":"","footnote":"\r\n( 1 ) - جوشن : زره دراز دامن - مقدمة الادب .\r\n( 2 ) - عبارت متن ( ص 254 ) : « الادهان الطيبة الكثيرة » است نيز ( ص 252 ) الادهان السابورية . ليكن در كتب جغرافيايى قديم ، ادهان به اصطلاح ديگرى نيز آمده است ، كه شامل زفت و زيبق و عنبر و گوگرد و . . . مىشود . رك : مستوفى ص 206\r\n","page_name":" 87 ","page_number":113},
  {"content":"\r\n\r\nملحم است .\r\nو در خراسان ميوه‌هاى سرهء بسيار و انگورهاى خوش طعم هست و نيز آنان راست مويز كشمهانى * 148 و كشمش و خربوزه‌اى كه خشك ( كشته ) كنند [ و به بغداد برند « 1 » 
  ] و بس خربوزهء خراسان شيرين و لذتبخش و معطر است ، در گذشته آن را در ديگهاى مسين مىگذاردند و به نزديك خلفا مىبردند . نيز مردم خراسان راست اشترغاز * 149 و انجدان * 150 و غوشته * 151 و كيلكان * 152 و رخبين * 153 و ملبن « 2 » و در آنجاست كان پيروزه و لاجورد و كان نقرهء پنج هير * 154 . و نيز آنان راست تنگهاى ساخت گرجستان و اسبان بخارايى و ركابهاى ساخت مرو و جامه‌هاى بافت سمرقند ، نيز در خراسان است اشكن * 155 و خلنج * 156 و ختو * 157 .\r\nو در شهرهاى ترك ، پوست سمور و فنك هست . و در تبت مشك تبتى است و سپرهاى چرمين تبتى .\r\nو چنين پندارند كه هر كس به درون تبت شود ، همواره بخندد و شادمانه باشد .\r\nپس پاكا كردگارى كه هر شهرى را گونه‌اى حاصل و بركت و قسمى صنعت و حرفت بخشود .\r\nو سپس اينها همه ، مردم مغرب و مصر و شهرهاى جبل و خراسان را چيزهاى شگفتى است كه در ديگر جايها نيست چونان : منارهء اسكندريه * 158 و ستون عين شمس * 159 و هرمين * 160 ( اهرام ) و پل آذنه و پل سنجه و كليساى رها و ابلق فرد و مشقر و غمدان و برهوت و بلهوت و نهنگ و ماهى رعاد و سقنقور\r\n\r\n\r\n","description":"","footnote":"\r\n( 1 ) - نسخهء عكسى ( ورق 134 ، الف )\r\n( 2 ) - ملبن ، حلوايى است كه در خاييدن بس نرم باشد ، يا حلوايى كه گردو در آن زنند ( حلواى جوزى ) ، يا آنكه با شكر و گلاب و نشاسته سازند ، و شايد همان راحة الحلقوم عامه يا آنكه هم اكنون برخى از مردم خراسان « ما قوت » گويند ؟ و در لهجه تهران ، لرزانك\r\n","page_name":" 88 ","page_number":114},
  {"content":"\r\n\r\nو اسب آبى در مصر ، و اسبى كه در دورترين نقطهء مغرب است . و ايوان مداين و تخت شبديز و بهستون ( بغستان ) « 1 » و ستونهاى قصر دزدان و طاق تبنابر همدان ، و ماهى و گاو نهاوند و شگفتيهاى روميه و نيل روميه « 2 » و منارهء ذات الحوافر در همدان ، و جز اينها از شگفتيهايى كه شمارش نشوند . فتبارك الله احسن الخالقين .\r\n\r\nكوشك بهرام گور و گور آهو\r\nدر سه فرسنگى همدان ، در دهكده‌اى به نام جوهسته ، گور آهو ( ناووس الظبيه ) و كوشك بهرام گور جاى دارد . همگى آن كوشك يك تخته سنگ پرداخته است . و در سرتاسر آن ، كتيبه‌اى است به فارسى كه فارسى دانان آن را بخوانند . همهء آن ، گزارش و تاريخ است و همه امرى شگفت است . و در هر گوشه از پايه‌هاى كوشك ، چهرهء دختركى را نگاشته‌اند .\r\nاينك اگر اين كوشك از تخته سنگهاى چندى است كه آن را بدين گونه تراز كرده‌اند و رخنه‌ايش نگذاشته‌اند تا جايى كه درز سنگها به ديد نيايد ، پس اين خود كارى شگفت است . و اگر همهء آن يك سنگ است - و ناشدنى است اين - كه مردان آن را با ابزار سنگ تراشى تراشيده‌اند و در آن چنين نگاره‌ها پديد آورده‌اند ، اين شگفت‌تر است « 3 » .\r\nپس از نيم فرسنگ از اين كوشك ، ناووس * 161 است كه فراز تپه‌اى افتاده است . علت ساختن اين گور سنگى آن بود كه روزى بهرام گور ، به شكار بيرون شد ، با كنيزك جوانى كه از ديگر كنيزكانش دوست‌تر مىداشت و به نزديك او از همه گراميتر بود . چون از شكار دست بداشت ، بدين كوشك\r\n\r\n\r\n","description":"","footnote":"\r\n( 1 ) - در جهان نامه - ص 57 - گويد : « بهستون كه او را بيستون خوانند ميان بغداد و همدان باشد . . . »\r\n( 2 ) - رومين - ارومين - رضائيهء كنونى . و نيل روميه همان درياچهء رضائيه است .\r\n( 3 ) - چنين وصفى را مؤلف ، از قول بزرگى از آل ابو طالب ( ع ) دربارهء قصر فرعون در منف مصر نيز ذكر مىكند . رك : متن چاپى دخويه ص 58 ، و نيز افست بغداد .\r\n","page_name":" 89 ","page_number":115},
  {"content":"\r\n\r\nآمد ، و با دختر به باده‌گسارى نشست . چون مستى باده آن دو را گرفت ، بهرام روى به كنيزك جوان كرد و گفت : از من چيزى بخواه ، چشم آن دختر جوان به آهويى افتاد كه در آن نزديكى بر فراز كوهكى مىچريد و مىچميد .\r\nگفت : خواهم كه اين آهو را آماج سازى و با يك تير سم و گوش و شاخش به هم دوزى ! بهرام از اين پيشامد سرگشته شد . سپس با خود گفت چون اين كار را نكنم مردم سرزنشم كنند كه بهرام بر آوردن خواستهء يك زن نتوانست .\r\nبدين گونه دست به كمان‌گروهه برد و آهو را به تير زد . تير به گوش آهو رسيد . آهو پاى بر آورد تاثير از گوش در آورد . آن تير به سم او نيز رسيد و بدين گونه گوش و سم و شاخ آهو را به هم دوخت . از آن پس ، بهرام از جاى خاست و دختر را نيز به دم شمشير داد ، و با آن آهو ، در همان جاى ، به خاك كرد ، و بر خاك دختر و آهو صندوقى سنگى گذارد ، و داستان را به فارسى بر آن نگاره كرد ، كه آن سنگ ( ناووس ) تا به امروز به جاى مانده است .\r\nيكى از شاعران ، در اين باره ، اين ابيات برايم خواند :\r\nمن از داستان بهرام و آن آهو كه در دشتهاى بى آب و سبزهء دور دست مىچميد و مىرفت در شگفتم .\r\nبهرام آن روز ، با دخترى سياه چشم بود ، دخترى كه گويى فروغ خورشيد بود كه ميان سبزه‌زارهاى سرزمينهاى غربى افتاده بود .\r\nدختر سياه چشم به بهرام گفت : بگير و آماجش ساز و بپيوند با ناوكهاى سخت دلدوز . . .\r\nسراسر گوش و سر سم آن را . اگر اين كار نكنى ، تو را اى زادهء نام آوران ، هيچ بهانه‌اى نخواهد بود .\r\nبهرام تيرى رها كرد و آنچه را دختر مىخواست به هم بپيوست * 162 ، آنگاه خشم گرفت و برخاست و با شمشير بران بر سر دختر رفت .\r\nشاعرى ديگر ، به شعرى دراز ، چنين گويد :\r\nپادشاهى كه شاهان سند و هند و معمورهء چين وى را باج گزارند ،\r\n\r\n","description":"","footnote":"","page_name":" 90 ","page_number":116},
  {"content":"\r\n\r\nچنان نديده است * 163 .\r\nو نيز اردشير پارسى ، و شاهنشاه خسرو در صحبت شيرين ، چنان نديده‌اند .\r\nچون آن هنگام كه آن كنيزك خنياگر بىخرد ، آنگاه كه چشمانش به آهويى افتاد ، كه با گله گاوهاى دشتى افسانه خوان مىخراميد ، گفت :\r\nاى بهرام ، مرا خوش آيد كه به يك تير ، سم اين آهو را با شاخش به هم بر بندى .\r\nبهرام از اين خواسته نگران شد ، و اندامش بلرزيد از اينكه سنج زنان ، روزى ، به سرزنش او سخن گويند .\r\nبدين گونه آهو را كمين كرد ، تا او گوش خود با سم بخاريد و آن سم به كنار شاخ و گوشش رسيد ، پس آنگاه با تيرى شمشير سان و پيكان آبداده و تيز ، سم و شاخ و گوش آن آهو را به هم بر بست .\r\nعبد الرحمن بن ازهر گويد : عمر بن خطاب را شنيدم كه مىگفت :\r\nخدايا مرا با فرزندان زنان همدان و استخر روبرو مكن - و چند دهكده ديگر از دهكده‌هاى فارس بر شمرد - كه اينان را دل عجم و زبان عرب همراه است .\r\nمردم عقيده دارند كه آن همدان كه عمر در اينجا گفته است ، از دهكده‌هاى استخر است نه همدان جبل .\r\nو از كعب [ الاحبار 
  ] نقل كرده‌اند كه گفته است : ما در كتب چنين ديده‌ايم كه همهء آباديهاى زمين ، چهل سال پيش از شام ويران گردد : مكه را حبشيان ويران كنند ، مدينه را جوع ويران كند ، بصره را آب ويران كند ، كوفه را رها كردن « 1 » مردم ويران كند ، شهرهاى جبال ، در اثر صاعقه و بادهاى\r\n\r\n\r\n","description":"","footnote":"\r\n( 1 ) - عبارت متن ( ص 257 ) : « و الكوفه الترك » با فتح تاء - نسخهء بدل ، ترك است با ضم تاء .\r\n","page_name":" 91 ","page_number":117},
  {"content":"\r\n\r\nزلزله آور نابود شود ، خراسان با انواع عذاب از ميان رود ، رى با غلبهء ديلميان و طبرستانيان تباه شود ، ارمينيه و آذربايجان را سم ستوران لشكر و صاعقه و بادهاى زلزله خيز از ميان برد و مردم آنجا بيش از هر جاى ديگر سختى بينند ، حلوان به گونهء نابود شدن زوراء نابود شود و مردمش چونان بوزينگان و خوكان شوند - از خداى از چنين حالتى عافيت مىطلبيم - اما كوفه ، مردى به نام عنبسه ، از آل بو سفيان ، به آنجا شود و آن را ويران كند و دخترى جوان و مردى صالح از آل على ( ع ) بگيرد و هر دو را به قتل آرد و در پشتشان چوب نهد و بردار آويزد و گويد اين فاطمه است و اين على . آنگاه مردى از جهينه ، ناجيه نام ، در آيد و به مصر شود ، واى بر مصريان از او . او وارد بيت المقدس نشود . خداوند به قدرت خود ، او را از آنجا باز دارد . و واى بر مردم دمشق و افريقيه ، اما سيستان ، چند روز ، سخت تار گردد و بادهاى سخت بتوفد ، آنگاه در پى صدايى ويرانگر ، از ميان رود ، اما كرمان و سپاهان و فارس ، صيحه‌اى كارشان بسازد ، و بيشتر ويرانيشان از ملخ و سلطان باشد ، ويرانى هند از سوى سند باشد ، ويرانى خراسان از سوى تبت باشد ، ويرانى تبت از سوى چين باشد ، و ويرانى شام از سوى حماسهء بزرگ « 1 » .\r\nگفته است : چون چنين شد ، قسطنطنيه بر دست مردى از بنى هاشم « 2 » گشوده شود و ويرانى همدان از سوى لشكر ديلمان باشد ، كه وارد همدان شوند و آن را ويران كنند . و بعد از آن ديگر همدانى نخواهد بود .\r\n\r\n\r\n","description":"","footnote":"\r\n( 1 ) - متن ( ص 258 ) : « و خراب الشام من قبل الملحمة الكبيرة » . ملحمه در لغت به معناى جنگ بزرگ پر كشتار است . بعدها بر اشعار ملى و حماسى اطلاق شده است .\r\nما در اينجا ، ملحمهء كبيره را « حماسهء بزرگ » ترجمه كرديم ، به عنايتى ، نه از باب خلط دو معناى ملحمه در قديم و اكنون . و مقصود از آن خروج مهدى ( ع ) است .\r\n( 2 ) - با توجه به لحن اخبار ملاحم مقصود : شورشى پسين روزگار ، مهدى ، است از اولاد فاطمه عليها السلام .\r\n","page_name":" 92 ","page_number":118},
  {"content":"\r\n\r\n\r\nگفتار دربارهء نهاوند\r\nكلبى گويد : نهاوند را بدين نام خوانده‌اند كه آنجا را از نخست با همين نام ديده‌اند . نيز گويد : نهاوند را نوح ( ع ) ساخته است . و در اصل نوح آوند بوده است . و آن كهنترين شهر كوهستان ( جبل ) است .\r\nنهاوند را در روز چهارشنبه به سال نوزده - و گويند به سال بيست - گشودند .\r\nگويند : سماك بن عبيد عبسى ، روزى در جنگ ، يكى از مردم سپاه نهاوند را دنبال كرد تا او را بكشت . ديگر هيچ كس با وى نبرد نمىكرد ، مگر آنكه كشته مىشد . تا اينكه بجز يك مرد نماند . او نيز تسليم گشت و سلاح افكند و گرفتار شد . وى به فارسى سخن مىگفت . براى او ترجمانى آوردند و نزد حذيفه‌اش بردند ، حذيفه با او صلح كرد ، بدان شرط كه خراج و جزيه * 164 بپردازد . آنگاه نهاونديان را بر اموال و باغها و خانه‌هايشان زينهار داد . سپس نهاوند را ، ماه دينار ، ناميدند .\r\nگويند : نهاوند از سرزمينهايى است كه مردم كوفه‌اش گشودند و دينور از سرزمينهايى است گشوده شده به دست بصريان . از اين روى چون مسلمانان در كوفه بسيار شدند ، نياز يافتند كه ناحيه‌هاى خراجگزار را - كه بر اساس خراج گزاردن با مردم آنها صلح شده بود - فزون كنند ، تا كفاف\r\n\r\n","description":"","footnote":"","page_name":" 93 ","page_number":119},
  {"content":"\r\n\r\nمردم بدهد . اين شد كه دينور را به كوفه دادند و در عوض آن ، نهاوند را به مردم بصره واگذاشتند . زيرا نهاوند نزديك اصفهان بود . بدين گونه مقدار افزونى خراج دينور بر نهاوند از آن كوفه شد . از اينجا نهاوند را ماه البصره و دينور را ماه الكوفه خواندند . و اين به روزگار معاوية بن ابى سفيان بود .\r\nبر روى كوه ايزاى نهاوند ، دو طلسم است به صورت ماهى و گاو كه از برف ساخته شده است ، و هيچ گاه آن دو در زمستان و تابستان آب نشود .\r\nاز خود شهر ، روشن و واضح به نظر آيد كه صورت گاوى است ايستاده و ماهيى كه گاو را دنبال كند . گويند : اين دو ، طلسم آب‌اند تا هيچ گاه آب آنجا به كاستن ننشيند .\r\nو در نهاوند است قصب الذريره كه همان كافور است ، و آن ، تا هنگامى كه در صحراى نهاوند افتاده است چونان چوب است و بوييش نيست ، اما همين كه از گردنهء ركابش گذراندند و به درون نهاوندش آوردند ، بوى آن بپراكند .\r\nآن را به شهرها ببرند .\r\nدر نهاوند در روستاى اسفيدهان ، جايى است ، به نام « وازواز البلاعة » .\r\nدر آنجا سنگى است كه در هر روز يك بار يا دو بار از آن آب بجوشد و خروشان بيرون آيد ، و آن زمينها را آب دهد . آنگاه پس زند .\r\nكلبى گويد : آن سنگ طلسمى است كم و بيش نشدن آب را . و آن چنين است كه برزيگر ، هنگام نيازمندى به آب ، با بيل خويش بيايد و كنار آن سنگ ايستد ، آنگاه از دل سنگ ، بانگى چون بانگ به هم خوردن در گرمابه شنيده شود و آب بيرون آيد . و چون به اندازهء كفايت رسيد ، كاستن گيرد و پس باز رود .\r\nنيز در آنجا سنگى هست كه كيلانش خوانند ، و در آن محل ، صخره‌اى بزرگ است و در آن شگفت مايه‌اى است . و آن چنين است كه هر كس خواهد حال غائبى بداند ، يا گريخته‌اى ، يا دزديده‌اى ، تا كنار آن صخره آيد\r\n\r\n","description":"","footnote":"","page_name":" 94 ","page_number":120},
  {"content":"\r\n\r\nو در آن جاى به خواب رود ، در خواب هر چه نياز دارد ببيند ، و غايب و گريخته را چنان بيند كه بر همان گونه‌اند .\r\nبر دو كنار رود نهاوند ، گل سياهى است چون زفت كه مهر كردن و بستن را خوب است . و آن نيك‌ترين گل است . مردمان نهاوند گويند .\r\nخرچنگها آن را بياورند و بر دو سوى رود ريزند . و چنين پندارند كه اگر براى به دست آوردن ، درون نهر را ده گز بكنند ، نشانى از آن نيابند ، مگر همان كه خرچنگها آورند .\r\nدر روستاى جوانق ، در خورهء نهاوند ، در دهكده‌اى به نام كنخواست تصوير اسبى است از علف ، كه مردم ، آن را در تابستان و زمستان سبز بينند .\r\nگويند ، آن طلسم سبزه و گياه است . و گياه نهاوند از همهء شهرهاى خدا فزونتر است .\r\nيكى از ايشانم « 1 » گفت : در نهاوند جوانى كاتب « 2 » ديدم . به دو گفتم :\r\nحالت چون است ؟ در پاسخ اين اشعار برايم خواند :\r\nاى دير پاى شب نهاوندم ، كه تا بامدادان با پريشان خيالى و اندوه به سر آوردم .\r\nيك بار دربارهء آرزويى مىانديشيدم كه هيچ سودى نداشت و بهره‌يى نمىبخشيد .\r\nو يك بار چنان به بانگ بلند براى خود ترانه مىخواندم كه هر بار ناله‌ام از جگر بر مىآمد .\r\nباز روزگار مرا به گشت و گذار در آورد تا از نهاوند به بروجرد رسيدم .\r\nخداى را بر آنچه پيش از من و پس از من مقدر كرده است سپاس .\r\n\r\n\r\n","description":"","footnote":"\r\n( 1 ) - عبارت متن ( ص 260 ) : « و قال لى بعضهم » ، ممكن است ضمير « هم » به اهل نهاوند راجع شود ، ممكن است نيز ، بنا بر سنت مؤلفان ، به اهل خبر و روايت و گزارندگان تاريخ و قصص .\r\n( 2 ) - كاتب - دبير ، به اصطلاح پيشين .\r\n","page_name":" 95 ","page_number":121},
  {"content":"\r\n\r\n\r\nگفتار دربارهء اصفهان\r\nكلبى گويد : اصفهان را به نام اصفهان بن فلوج بن سام بن نوح خوانده‌اند . اصفهان از سرزمينهاى صلحى است [ كه بى كارزار به دست اسلام افتاده است 
  ] . زيرا عمر بن خطاب ، عبد الله بن بديل بن ورقاء را در سال 23 بدانجاى فرستاد . گويند ، بل عمر به ابو موسى اشعرى نامه كرد و او را فرمود تا سپاهى به سوى اصفهان فرستد . ابو موسى ، عبد الله بن بديل را فرستاد . عبد الله آن سامان را بىكارزار گشود ، بر آن پيمان كه مردمش خراج و جزيه گزارند .\r\nو عبد الله بن بديل خود ، احنف بن قيس را كه در سپاه او بود ، به يهوديه فرستاد . مردم يهوديه با احنف صلح كردند بر همان پيمان صلح اصفهان .\r\nابن بديل بدين سان بر اصفهان دست يافت . سپس عثمان ، بعد از عبد الله ، سائب بن اقرع را والى اصفهان كرد . فتح اصفهان در سال 23 و 24 شد .\r\nكلبى گويد : نياى ابو دلف قاسم بن عيسى بن ادريس بن معقل عجلى ، عطر فروش بود و گوسفند مىآورد . بدين گونه با گروهى از بستگان خويش به بلاد جبل آمدند و در دهكده‌اى از دهكده‌هاى همدان منزل كردند . در آنجا ثروتى فراهم آوردند و كشتزارهااى خريدند .\r\n\r\n","description":"","footnote":"","page_name":" 96 ","page_number":122},
  {"content":"\r\n\r\nروزى ، ادريس بن معقل ، به مردى از بازرگانان كه از او طلبى داشت حمله آورد و او را خپه كرد و مال خويش بگرفت . بدين گونه ادريس را گرفتند و به كوفه بردند و در آنجا بندى كردند . اين به روزگارى بود كه يوسف بن عمر ثقفى ، در عهد هشام بن عبد الملك ، والى عراق بود .\r\nپس از آن ، عيسى بن ادريس به كرج آمد و بر آن سامان استيلا يافت و بارو افراشت . و چون كار ابو دلف بالا گرفت و نزديك سلطان ارجمند شد ، آن بارو را بزرگ كرد و دامنه داد . و آنجا را كرج ناميد . مردم آنجا را كرج ابو دلف گفتند . امروز كرج ، خود ميان شهرها شهرى است . پيش از اين از روستاى اصفهان بود . ليكن اكنون را ، به تنهايى ، استقلال دارد و ايغارين نام گرفته است .\r\nچون يهوديان ، هنگام گريختن از بخت نصر ، از بيت المقدس كوچ كردند ، مقدارى از آب و خاك آنجا همراه برداشتند و پيوسته به هر جايى و شهرى كه شدند آب و خاكش را وزن كردند ، تا به اصفهان شدند . در آنجا در محلى به نام بنيحنا فرود آمدند . اين كلمه عبرى است و « فرود آييد كه بدان جاى رسيديد » معنى دهد . بدين گونه در آن محل بار افكندند و چون آب و خاكش را وزن كردند و با آب و خاك بيت المقدس هموزن ديدند ، آنجا را منزلگاه كردند . و دست به ساختن زدند و زاد و رود كردند . جاى آنان اكنون يهوديه نام دارد .\r\nخود شهر ، جى نام دارد ، كه اسكندر آن را بر آن شكل كه مارى رفته بود بساخت . زيرا اسكندر چندين بار آنجا را مربع و مدور ساخت ، ليكن بناى آن فرو بريخت . سپس با خويشتن سوگند خورد كه از آنجا نخيزد تا آن را نسازد . در يكى از روزها ، مارى بديد كه از سوراخ خود بيرون شد و به شتاب در گرداگرد شهر گشت ، سپس به سوراخ خود باز آمد .\r\nاسكندر فرمود تا شهر را بر خط خزيدن و شكل رفتن آن مار بنا كنند . و چنان كردند . و بدين گونه آن بنا تا هم اكنون برپاست ، ليكن كژ گونه‌اى .\r\n\r\n","description":"","footnote":"","page_name":" 97 ","page_number":123},
  {"content":"\r\n\r\nخاك اصفهان سالم است و هوايش خوش و آبش گوارا . ابن عيينه * 165 گويد : از ابن شبرمه * 166 شنيدم كه مىگفت : يك شبانه روز در حيره * 167 ماندن از دو سال مداوا بهتر است « 1 » . گويد : سعيد بن مسيب گفته است : اگر من از قريش نمىبودم ، مىخواستم از مردم فارس باشم ، نيز دوست داشتم كه اصفهانى باشم .\r\nشعبى * 168 گويد : چون يزدگرد از مداين هزيمت كرد ، به نهاوند شد .\r\nو چون از آنجا نيز هزيمت يافت ، از ميان سپاه خود ، هزار اسوار و هزار سنج‌زن و هزار خباز و هزار حلوايى برگزيد و رفت تا به مرو فرود آمد .\r\nچون در آنجا كشته شد ، اسواران به بلخ و سنج‌زنان به هرات رفتند و خبازان در مرو ماندند . اين راست كه مردم مرو نانهاى گوناگون دارند . حلواييان به اصفهان آمدند . اين راست كه اصفهانيان در پختن شيرينى از همهء خلق استادترند .\r\nهيثم بن عدى * 169 گويد : در فارس ، مردم دو خوره از همهء خوره‌هاى آن نيرومندترند . آن دو يكى جلگه‌اى است و آن كسكر * 170 است و ديگرى كوهستانى است و آن اصفهان است . خراج هر خوره دويست هزار درهم بوده است .\r\nمساحت اصفهان هشتاد فرسنگ در هشتاد فرسنگ است و آن هفده روستاست .\r\nدر هر روستا سيصد و شصت دهكدهء كهن است ، جز دهكده‌هاى نو آباد .\r\nاكنون خراج اصفهان ، هفت هزار هزار درهم است . اصفهان سرزمينى است پهناور و پر ساختمان ، با خاكى سالم و كم حشره .\r\nروستاهاى اصفهان عبارتند از : جى ، و ماربين ، و النجان ، و براعان ، و برخوار ، و رويدشت ، و اردستان ، و كروان ، و برزاوند ، و دارك ، و فريدين ، و قهستان ، و قامدار ، و جرم قاسان ( گرم كاشان ) و سرد قاسان ( سرد كاشان ) و ارزنان ، و تيمرهء كوچك و تيمرهء بزرگ .\r\n\r\n\r\n","description":"","footnote":"\r\n( 1 ) - مطلب ناقص است . رك : تعليقات .\r\n","page_name":" 98 ","page_number":124},
  {"content":"\r\n\r\n\r\nقم\r\nگويند : قم را قمسار ساخت . ابو موسى اشعرى روايت كند كه از امير المؤمنين على بن ابى طالب ، دربارهء سالمترين زمينها و بهترين جاها ، به هنگام نزول فتنه و نمودارى بلا و گرفتارى پرسيدم ، فرمود : « در آن روز ، سالمترين جاها ، زمين جبل است . هر گاه خراسان بياشفت و ميان گرگان و طبرستان جنگ افتاد و سيستان ويران گشت به جبل رو ، زيرا كه در آن روز ، سالمترين جاها قصبهء قم است . اين همان شهرى است كه ياران مردى كه از بهترين خاندانهاست * 171 ، از آن به در آيند . و اين همان جاست كه « زهراء » ناميده شود . در قم جاى پاى جبرئيل ( ع ) است روزى كه به سوى مردم لوط برفت . و همان جاى جوششگاه آن آب است كه هر كس آن را بياشامد از درد ايمن ماند . با همان آب گلى كه عيسى آن را به شكل پرنده ساخت خمير شد ، و در آن آب رضا خود را بشويد * 172 . و از همان جاى قوچ ابراهيم و عصاى موسى و انگشترى سليمان در آمد .\r\nو جزيره از همهء شهرها برتر است ، مردمانش را سايهء امن و رفاه و بركت و عزت و قدرت و پيروزى و فكر سالم و هواى خوب فراگيرد . » محمد ابن ابى مريم مرا گفت : در خورهء قم ، مبلغ خراج مقرر با مداخل حسبه و آنچه آل عجل و كسانى كه در ناحيهء آنان بودند بايستى بپردازند و آن كه مردم اطراف بايستى بدهند ، سه هزار هزار و دويست و سى هزار درهم است . و آنچه به كشتزارهايى كه به اين خوره انتقال يافته است ، تعلق گيرد ، دويست و بيست هزار و سيصد و سى درهم است . بدين گونه همهء مبلغ ، سه هزار هزار و چهار صد و پنجاه هزار و سيصد و سى درهم شود كه معادل است با دويست و دو هزار و پانصد و چهل و نه دينار ، بنا بر صرف\r\n\r\n","description":"","footnote":"","page_name":" 99 ","page_number":125},
  {"content":"\r\n\r\nهر هفده درهم به يك دينار « 1 » .\r\nبخشهاى قم چنين است : بخش ليجرود و بخش رودبار [ و 
  ] بخش ابرسيحان و سحاران [ و 
  ] و بخش سراحه « 2 » [ و 
  ] بخش واركرود .\r\nروستاى جبل ساوه است ، و سيا ، و جرىسو [ و 
  ] ميلادجرد ، و خورده‌هاى چندى ديگر .\r\nو چون قباد بليناس رومى را فرمود تا آفات اقليمش را طلسم كند ، بليناس به قم آمد و در برابر درخت ملاحه ، چند چاه كند و آنها را طلسمى قرار داد ، تا آب چشمهء ملاحه روان باشد . ليكن برخى عموم را از استفادت از آن باز داشتند و بدين گونه تا مردم را از بهره‌مندى از آن باز دارند آن چشمه خشك شود .\r\nدر قم طلسم ديگرى ساخت تا كان زر و سيم آن نهان ماند . طلسم ديگرى براى دفع مار ساخت و بر روى مناره‌هايى قرار داد ، و بدين‌سان مارها همه به كوهى رفتند و در آنجا لانه كردند .\r\nبليناس سپس به فراهان شد . در فراهان سنگلاخى بود كه ستوران را با بار و سواران را با اسب از پاى در مىآورد . او دو طلسم در گرداگرد آن كرد ، تا مردم از آن آسيب نيز آسودند .\r\nچون « 3 » طهمورث پادشاه شد ، در اصفهان ، در روستاى ماربين و رويدشت ساختمان كرد .\r\nدر روزگار سلطنت فيروز بن يزدگرد بن بهرام ، هفت سال ، مردم باران نديدند . آنگاه مردى در جوانق در گذشت . فيروز كسانى براى تحقيق حال آن مرد فرستاد . فرستادگان ديدندش كه او را سه انبار گندم بوده است . اين\r\n\r\n\r\n","description":"","footnote":"\r\n( 1 ) - عبارت متن ( ص 264 ) چنين است كه در بالا آمد . و اندكى با نتيجهء محاسبه بنا بر صرف هر 17 درهم به يك دينار فرق دارد .\r\n( 2 ) - نسخهء عكسى : سراجه . ( ورق 138 ، ب ) . نيز رك : البلدان يعقوبى ، چاپ دخويه ، ضميمهء « الاعلاق النفيسه » ص 273 - و ترجمهء مرحوم آيتى ، ص 49\r\n( 3 ) - از اينجا باز سخن دربارهء اصفهان است .\r\n","page_name":" 100 ","page_number":126},
  {"content":"\r\n\r\nخبر را به فيروز دادند ، فيروز آن كس را كه اين مژده آورده بود ، چهار هزار درهم بداد و گفت : سپاس خداوند را كه هفت سال مملكت مرا باران نداد و با اين همه يك تن از گرسنگى نمرد . جوانق تا آن روزگار از ماهات بود و ملك مردمى بود با خطر و شأن . ليكن آنان از فيروز خواستند تا آن را به اصفهان بپيوندد . و فيروز بپيوست .\r\nپس از آن به آبان روز از فروردين ماه ، باران آمد ، مردم از اين شادمانى كه پس از روزگارى دراز باران بيايد بر يك ديگر آب پاشيدند . اين كار تا امروز چونان آيينى * 173 در ماه و همدان و اصفهان و دينور و آن اطراف ، بر جاى مانده است .\r\nدر اصفهان رودخانه‌اى است به نام زر نرود « 1 » ، كه از دهكده‌اى به نام بناكان خيزد و روستاهاى اصفهان را آب دهد ، سپس در پايان آن روستاها ، در ريگ رود به كرمان ، در شصت فرسنگى جايى كه در آن فرو رفته است ، بيرون آيد و زمينهاى كرمان را آب دهد ، سپس در درياى شرقى ريزد . از آنجا دانسته‌اند از كرمان سر در آورد ، كه بر پاره‌اى چوب نوشته‌اند و آن را در آب افكنده‌اند ، سپس آن چوب از كرمان در آمده است .\r\nو اين ابيات صفت آب گواراى اصفهان كند :\r\nمرا حسرت هيچ چيز اصفهان نيست جز آب زلال ميگونش .\r\nو نسيم صبا و گذرگاههاى پيچان باد و آسمانش كه در هر حال صاف و بى ابر است .\r\nاصفهان راست زعفران و انگبين سره و هم اسبانى كه همواره در زير برگستوان ايستاده‌اند ، يك دست را بالا نگاه داشته .\r\nگويند هنگامى كه بليناس رومى ، طلسم كردن آفات اصفهان را بدان سامان مىشد ، به روستايى گذشت كه آب به كشتشان زيان رسانيده بود . آنان\r\n\r\n\r\n","description":"","footnote":"\r\n( 1 ) - ما فروخى ، زرين رود . ضبط كرده است و گويد : به معنى رود طلايى و رودخانهء زرين است . رك : محاسن اصفهان ، ص 48\r\n","page_name":" 101 ","page_number":127},
  {"content":"\r\n\r\nرا در دل چاهى طلسمى ساخت تا هر گاه نيازى به آب يافتند آن چاه فراوان آب دهد و همهء زمينهاى ايشان سيراب كند ، و پس از آن ، ماندهء آب به چاه باز گردد و فرونشيند .\r\nاز آن پس بليناس به درون اصفهان شد ، و دفع حشرات را طلسمى كرد . حشرات كاستن گرفتند . در رود دشت نيز طلسمى ساخت تا آب آنجا در تابستان به زمين فرو رود و مردم از آن بهره‌مند نشوند ، و در زمستان از زمين جوشد و مردم را آزار رساند . اين كار را بدان روى كرد كه مردمانش او را خشمگين كرده بودند .\r\nدر زير يكى از دروازه‌هاى شهر ، به نام « طهره مردوم » نيز طلسمى ساخت كه هر گاه آن را باز مىكردند ، در مردم و با مىافتاد . در زير درختى ، در يك فرسنگى شهر ، باز طلسمى ساخت كه هر گاه آن درخت را آب مىدادند و دروازه را باز مىكردند ، و با از ميان مىرفت . و طلسمى بد كارى را ساخت و آن بد كارى در آنجا آشكار بود .\r\nنيز ترس را در هر يك از راههاى آن طلسمى بساخت . اصفهان را هفت راه است ، و بدين گونه هميشه راههايش ترسناك است .\r\nگويند : هيچ بنايى از گچ و آجر ، شكوهمندتر از ايوان كسرى نيست در مداين . هيچ بنايى سنگى ، زيباتر از قصر شيرين نيست . هيچ ستونى شگفت انگيزتر از ستونهاى قصر دزدان نيست . هيچ طاقى دل انگيزتر از طاق شبديز نيست . و هيچ بنايى از خشت و گل ، خوش منظرتر از بناى نمور - روستايى در اصفهان - نيست . و در اين بنا تصويرها و اخبار و پندهاى شگفت‌انگيز است .\r\nدر اصفهان دهكده‌اى است به نام انبارجى ، مردم آن مهره‌اى دارند زمردفام و در آن رگه‌هايى است به رنگ سفيد و زرد .\r\nمردم پندارند كه آن طلسم سرماست . بدين گونه هر گاه در بهاران از آسيب رساندن سرما به كشت و ميوه‌شان بهراسند ، آن مهره را بيرون كنند\r\n\r\n","description":"","footnote":"","page_name":" 102 ","page_number":128},
  {"content":"\r\n\r\nو روى چوب نيزه‌اى نهند و در روزى معين ، از سال ، در جايى معين كه عيدگاه ايشان است نصب كنند . آنگاه از درون آن بانگى چون بانگ زنبور عسل شنيده شود . گويند بدين گونه سرما به دشت بيايد ، ليكن به دشتهاى آباد زيان نرساند و چيزى از ميان نبرد و راه دشتهاى افتاده در پيش گيرد .\r\nاين دو بيت منصور بن باذان راست :\r\nمن نه از مردم شهر جى و نه از دهكدهء گروه يهودانم .\r\nمن از مردان آنان دل خوشى ندارم و در پى زنانشان نيز نيستم .\r\nيكى از راويان « 1 » كه شهرها را گشته بود ، گفت : من شهرى نديده‌ام كه به اندازهء اصفهان زانى و جولاهه و يهودى داشته باشد .\r\nاين اشعار ابو محمد عبدى راست كه خود خواند :\r\nاين آثار خانهء كيست كه مرا به روشنى پاسخ نمىگويد با آنكه سر شك تو « 2 » ، با ريزش بى امان خود ، بس روشن مىپرسد .\r\nاشك خويش پيوسته كن چرا كه درست آن است كه هر چه بيشتر اشك خونين بر منزلگاه دوستان فرو ريزيم .\r\nآيا از دست حرص روزگار [ به ويرانگرى 
  ] و آنچه با آثار و نشانه‌هاى خانهء رباب كرد اندوهگين نگشتى ؟\r\nبه ياد شبهايى افتم كه در كنار آن كس بودم كه مىخواستمش . و آن شبها در كنار او چونان روزهاى جوانى بود .\r\nاما جدايى ، چهرهء زيباى شبهايم را بگرفت ، و شبهائيم داد همانند روزهاى جنگ كلاب .\r\n[ سفر به اصفهان مرا از يار دور كرد 
  ] بر اصفهان و ساكنانش نفرينها باد و نابودى بهرهء آن . . . باد .\r\nو مباد كه روزى باد صبا دل در گرو آن جاى داشته باشد تا ابرهاى سپيده\r\n\r\n\r\n","description":"","footnote":"\r\n( 1 ) - مقصود راويان جغرافيايى و سرگذشتهاى شهرها و مردمان است .\r\n( 2 ) - مقصود خود او است . يعنى با آنكه سر شك من ، و التفات است .\r\n","page_name":" 103 ","page_number":129},
  {"content":"\r\n\r\nبار را دامنكشان به جنبش در آورد .\r\nمن در اصفهان گاهى با شمشير براى زندگى مىكوشيدم و گاه با علم بلاغت ( ادب ) و حساب .\r\nليكن نه شمشير ، پيروزم ساخت و نه ادب و حساب مرا توشه‌اى بهره كرد .\r\nو كسانى چونان من چگونه مىتوانند در جايى پر از . . . فيروزى يابند ؟\r\nو در حديث است كه آدم را به هند بر روى كوه سرنديب ، و حواء را به جده و ابليس نفرينى را به ميسان و آن مار را به اصفهان هبوط دادند . و دجال از اصفهان بيرون شود .\r\nخاك اصفهان سالم است و آبش گوارا و هوايش خوب و حشراتش اندك . در آنجا حبوبات چندين برابر شهرهاى ديگر ماند كند « 1 » . و خداوند داناتر و حكيمتر است .\r\n\r\n\r\n","description":"","footnote":"\r\n( 1 ) - و من در همهء زمين پارسى گويان شهرى نيكوتر و جامع‌تر و آبادانتر از اصفهان نديدم . و گفتند اگر گندم و جو و ديگرى حبوب بيست سال نهند تباه نشود . و بعضى گفتند پيش از اينكه بارو نبود هواى شهر خوشتر از اين بود و چون بارو ساختند متغير شد ، چنان كه بعضى چيزها بزيان مىآيد . اما روستا همچنان است كه بود .\r\nناصر خسرو - سفرنامه ، 138 - 139\r\n","page_name":" 104 ","page_number":130},
  {"content":"\r\n\r\n\r\nگفتار دربارهء رى و دنباوند\r\nابن كلبى گويد : رى را به نام روى « 1 » ، از فرزندان بيلان « 2 » بن اصفهان بن فلوج بن سام بن نوح خوانده‌اند . در آغاز ، در جاى شهر ، بوستانى بوده است . روزى دختر روى به آن بوستان شد ، تذروى بديد كه انجير همى خورد .\r\nدختر گفت : بور انجير . يعنى تذرو انجير همى خورد . [ بدين گونه اين جمله نام آن سامان شد 
  ] پس نام [ اصلى 
  ] رى ، بور انجير است . ليكن مردم رى ، آن را تغيير دهند و بهر زير گويند .\r\nگويد : عمر بن خطاب ، دو ماه پس از جنگ نهاوند به عمار ياسر - كه از طرف او كاردار كوفه بود - نامه نوشت و او را امر كرد تا عروة بن زيد الخيل طائى را با هشت هزار نفر ، به روى و دستبى فرستد . عمار او را فرستاد . عروه بدان سوى شد . ديلميان جنگ را با او گرد آمدند . مردم رى آنان را يارى دادند و همه با عروه كارزار كردند . اما خداوند عروه را فيروزى داد . او از آنان بسيار بكشت و يكسره مغلوبشان ساخت .\r\nگويد : مسجد رى را مهدى به روزگار خلافت منصور ساخت . شهر آنجا را نيز او ساخت . و در گرداگرد آن خندق كند . اين كار به\r\n\r\n\r\n","description":"","footnote":"\r\n( 1 ) - نسخهء عكسى ( ورق 140 ، ب ) : رى\r\n( 2 ) - ضبط ياقوت به نقل دخويه : شيلان .\r\n","page_name":" 105 ","page_number":131},
  {"content":"\r\n\r\nدستيارى عمار بن ابى الخصيب انجام يافت و نام او را بر ديوار مسجد جامع نوشته‌اند . او ساختن شهر را به سال 158 به پايان رسانيد . و درون بارهء شهر بارويى كوچكتر ( فصيل ) نيز بساخت . كه پارگين در گرداگرد « 1 » آن جاى داشت ، و آنجا را محمديه ناميد . مردم رى شهر داخلى را مدينه ( شهر ) خوانند و آن فصيل « 2 » را شهر خارج ( خارج شهر ) * 174 .\r\nدژ زينبدى ( زبيدى « 3 » ) در داخل شهر بود . مهدى امر كرده بود تا آن را مرمت كنند . و خود بدان جاى آمده بود . اين دژ بر مسجد جامع و دار الاماره مشرف بود . آنجا را بعدها زندان كرده بودند . سپس ويران شده بود .\r\nباز رافع بن هرثمه به سال 278 آن را تعمير كرد . پس از بيرون آمدن رافع از رى ، مردم آن را ويران كردند .\r\nدر رى خاندانى زندگى كنند ، معروف به حريش ، كه پس از ساختن شهر ، نخستين كسان بوده‌اند كه به رى آمده‌اند .\r\nگويند : رى در جاهليت ، ازارى نام داشته است . گفته مىشود ، ازارى در زمين فرو رفته است . و اين ازارى بر دوازده فرسنگى رى كنونى ، بر سر راه خوار بوده است . بناهاى آن هنوز هست . و قلعهء فرخان ، همان دژى است كه در سر ، زندان جرايم است .\r\nعمرو بن معدى كرب و محمد بن حسن فقيه - كه گروهى را فقه آموخت - و على بن حمزهء كسائى و حجاج بن ارطاة نخعى را در رى به خاك سپرده‌اند .\r\nكسائى با رشيد و حجاج ، كه كنيه‌اش ابو ارطاة بود ، با مهدى به رى آمده بودند . نيز قبر محمد و احمد ، فرزندان خالد بن يزيد بن مزيد شيبانى ، در رى است . احمد به روزگار واليگرى موسى بن بغا و محمد بن روزگار خلافت معتضد ، هنگام اقامت مكتفى در رى ، در گذشتند .\r\n\r\n\r\n","description":"","footnote":"\r\n( 1 ) - نسخهء عكسى ( ورق 140 ، ب ) : در برابر كندهء نخستين .\r\n( 2 ) - مقصود قسمتى است كه درون با روى كوچك بوده است . نيز رك : تعليقات .\r\n( 3 ) - ضبط بلاذرى ، به نقل دخويه .\r\n","page_name":" 106 ","page_number":132},
  {"content":"\r\n\r\nقصر جابر ، در دستبى ( دستبا ) به جابر ، يكى از فرزندان زمان « 1 » بن تيم الله بن ثعلبه منسوب است .\r\nخراج رى هميشه ، دوازده هزار هزار درهم بود . تا آنكه مأمون ، در باز گشت از خراسان به بغداد ، هنگامى كه از رى مىگذشت ، دو هزار هزار درهم از آن كاست . و بدان مبلغ به مردم نوشته داد .\r\nيكى از راويان نقل كند كه در تورات نوشته است : رى يكى از دروازه‌هاى جهان و تجارتخانهء مردمان است .\r\nمحمد بن اسحاق گويد : رى راست هواى خوب و بناهاى شگفت و آن دروازهء تاجران « 2 » و جايگاه فاجران است . رى عروس جهان است و شاهراه دنيا و ميانجى خراسان و گرگان و عراق و طبرستان ، و در خلقت ، بهترين سرزمين است . و آن راست سر و سربان . و بازرگانى ارمينيه و آذربايجان و خراسان و خزر و بلاد بر جان با آنجاست . زيرا بازرگانان از راه دريا ، از مشرق به مغرب و از مغرب به مشرق ، سفر كنند و ديبا و خز خوب از فرنگ به فرما * 175 آرند و از قلزم به دريا شوند . بدين گونه اين كالاها را به چين ببرند . و دارچينى و ماميران * 176 و همهء كالاهاى چين را تا به قلزم آورند .\r\nسپس به فرما باز روند . اينان بازرگانان يهودند ، كه راهدانيه‌شان گويند . زبان فارسى و رومى و عربى و فرنگى بدانند . از فرما بيرون شوند و مشك و عود و هر چه كالاى فرنگى دارند بفروشند . آنگاه به انطاكيه ، سپس به بغداد و بعد به ابله شوند . بازرگانان صقالبه ( اسلاوها ) از دورترين نقاط صقلبه ، پوست روباه و خز آورند و به درياى روم آيند . حاكم روم ، از آنان ده يك بگيرد . سپس از راه دريا تا سمكوش « 3 » اليهود آيند . بعد به سوى صقالبه روند . يا از درياى صقالبه ، به رودى كه آن را رود صقالبه ( صقلبىها ) گويند\r\n\r\n\r\n","description":"","footnote":"\r\n( 1 ) - ظ : مازن .\r\n( 2 ) - رك : سفينة البحار ، ج 1 ، ص 542\r\n( 3 ) - ن ل : سمكرس .\r\n","page_name":" 107 ","page_number":133},
  {"content":"\r\n\r\nشوند ، تا به خليج خزر رسند . حاكم خزر از آنان ده يك بگيرد . آنگاه به درياى خراسان روند . بدين سان چه بسا ، به گرگان آيند و همهء كالاهاشان بفروشند و همه به رى آيد .\r\nو شگفتتر اين كه رى شاهراه جهان است . اين است كه عمر بن سعد بن ابى وقاص ، هنگامى كه ميان كشتن حسين بن على ( ع ) و حكومت رى مخير شده بود چنين گفت :\r\nآيا ملك رى را رها كنم با آنكه رى خواستنى است ، يا براى هميشه سرزنش قتل حسين را به خود بخرم ؟\r\nكيفر كشتن او آتشى است كه نمىتوان از آن هيچ گونه حايلى داشت و ملك رى روشنى چشم است .\r\nاين قصيده ، از ابن كربويهء رازى ، يكى از ياران حسين بن احمد علوى است كه در قزوين سروده است :\r\nاى همهء آرزويم كه در جان من شوق و اندوه برانگيخته‌اى ! مرا از خود مران كه دورى از آن خانه توانم بفرسود .\r\nاى مايهء آرامش تو را به بر گشته مژگانت « 1 » سوگند كه مبادا گرفتار چنگ دردها و اندهانم سازى .\r\nهنگامى كه تو ، اى محبوبه‌ام ، از من دور شوى آرزوى ديدن تو بر سر آن است كه جانم را بگيرد . تا باز خيال توام به خواب آيد و جان بخشد .\r\nاى جفاى دوستانه كه جگرم ريش كردى ، چرا براى عاشقى دور افتاده و سر گردان ، سوگوار نيستى ؟\r\nعاشقى ، مژگان به خون نشسته‌اى ، نزارتنى ، سوخته جانى ، كار افتاده‌اى ، اندوهگينى ، ريش دلى ، آتش گرفته‌اى .\r\n\r\n\r\n","description":"","footnote":"\r\n( 1 ) - عبارت ( ص 271 ) : « انى اعيذك بالاجفان » اجفان ( - پلك‌ها ) را ، در شعر و به تناسب مقام ، با اندك معونه‌يى بر گشته مژگان گرفتيم .\r\n","page_name":" 108 ","page_number":134},
  {"content":"\r\n\r\nعاشقى كه بى آنكه بخواهد ، در قزوين مانده است ، دستخوش دلفگاريها و اندوه‌ها .\r\nمىگويد : روزى كه يك ديگر را ديديم ، دو كبوتر روى دو غصن ( - شاخهء ) درخت بان ( - بيد مشك ) مىخواندند .\r\nاكنون مىبينم كه آن غصن براى من غصص ( - غصه‌ها ) و آن « بان » « بين » و جدايى زود رس و پر شتابى بيش نبود .\r\nمن در آمدم و سرزمينها در نشيب و فرازهاى خويش فرويم بردند و بالايم آوردند و سير شبها اركان وجودم را درهم ريخت .\r\nچه شده است كه فرياد كنم و كس پاسخم ندهد . همين من كه اگر در رى بودم ، بشتاب پاسخم مىدادند و بر خيم بودند .\r\nاكنون اى دل ، ناشكيب مباش و جامهء تسلى در پوش ، زيرا آن كس كه از دوستان دور شد همو خود بدى انگيخت .\r\nمرا اين دو بيت ، كه شاعرى گمراه كننده و نادان و در نادانى بىهمتا سروده است ، فريب داد :\r\n « لا يمنعنك خفض العيش فى بلد * نزوع نفس الى اهل و اوطان\r\nتلقى بكل بلاد انت ساكنها * اهلا باهل و جيرانا بجيران » « 1 » \r\nتا زندگانى لذت بخشى را كه در شهر خويش داشتم ، از دست هشتم و بدين گونه خانه‌ام از كنار دودمان و برادرانم دور افتاد .\r\nآرزوهايى مرا به قزوين كشانيد كه همه باطل گشت و خوابم در ربود و هماره سرشك از ديدگانم روان ساخت .\r\nدريغا از آن آرزوها كه به دست نيفتاد و تن و روان مرا نيز از دستم گرفت .\r\n\r\n\r\n","description":"","footnote":"\r\n( 1 ) - « مبادا كشش دل به دوستان و وطن ، تو را از خوشگذرانى در شهرى باز دارد .\r\nزيرا تو در هر شهرى باشى ، به جاى دوستان و همسايگان پيشين ، دوستان و همسايگانى تازه خواهى داشت . »\r\n","page_name":" 109 ","page_number":135},
  {"content":"\r\n\r\nاكنون اى دوستان ، من شما را بر حذر مىدارم . به سخنم گوش فرا داريد كه سخنانى پندآميز است از دوستى وفا پيشه .\r\nهمانا مرگ در رى ، براى مقيمان آن كوى ، از زندگى در قزوين و زنجان بهتر است .\r\nكجا در خيابانهاى قزوين و زنجان ، بهشتهايى است كه هر بوستان و ميدانى را پوشانده است ؟\r\nكجا دو نهر بزرگ رى ، و خيابانى كه از مصلى به دشت ازدان كشيده‌اند ، در آنجاها هست ؟\r\nتو امروز ، جز سربان ، كه از دروازهء حرب تا ميدان عفان كشيده است ، بهارگاه خرم ديگرى نشان ده .\r\nچهار نهر دارد كه گرداگرد آنها پر از گل و شكوفه است ، بدان‌سان كه چشم هر بيننده‌اى خيره ماند .\r\nو خيابان سر كه چپ و راست آن ، از جويباران و شاخساران پوشيده است .\r\nو پولادين قصر اسحاق كه بر چمنزارى كه تا دروازهء فليسان ( بليسان ) « 1 » رفته است ، مشرف است .\r\nو در روذه ، چه تپه‌ها و چشم اندازهاى زيبا هست كه همه به راه باريك دروازهء باطان ( باطاق ) « 2 » رسد .\r\nو در ناهك ، چه سرايهاست كه من دل در گرو آنها دارم و چه آهوانى كه در دامنهء آبگيرها همى چمند .\r\nو چه آهوروشان ناز سرشتى كه رخسارشان چون ماه شب چهارده بتابد و با كرشمه در جامه‌هاى زيباى خود بخرامند با فتنهء ديگرى سر گرم بازى .\r\n\r\n\r\n","description":"","footnote":"\r\n( 1 ) - رك : لسترنج 232\r\n( 2 ) - لسترنج ، 232\r\n","page_name":" 110 ","page_number":136},
  {"content":"\r\n\r\nاى رى ، خداى تو را رحمت كناد و هيچ گاه ژاله بارهاى پيوسته را از تو دريغ مداراد ! سراهاى رى و ساكنان آنها ، از زن و پير و جوان ، همه زنده و پايدار باد ! مگر باقيماندهء آن نابكاران روى زمين ، كه از سر ناباورى و دشمن دلى ، دين خداى مهيمن را باور نكردند .\r\nگروهى از آنان ، همهء نصر آباد را گرفته‌اند . آنان فرزندان روسپيان و مردان بىغيرتند .\r\nو گروهيشان ، در محلهء ساسان هستند ، اينان نيز زادگان زنان معروفه و مردان زن بمزدند .\r\nهم اينان بودند كه مرا از جوار خان‌ومان و خانهء دوستان باز داشتند ، و ميان من و دودمان و دوستانم جدايى افكندند .\r\nاز همدمان و فرزندانم جدايم كردند ، تا ناگزير به كوههاى قصران « 1 » پناهنده شدم .\r\nو در اخبار آل محمد ( ص ) است كه رى نفرين شده است . و آن بر كرانهء دريايى غبار خيز * 177 جاى دارد . و خاكش از ديلمان است . و همى از پذيرش حق سرباز زند .\r\nو اين دو بيت آدم بن عبد العزيز * 178 راست .\r\nاى دوستان مرا چه با رى و پيرامنش كه ميان ترك و ديلم قرار گرفته است .\r\nزمينى كه كند زبان در آنجا زبان آور است ، و زبان آور ، چونان كند زبان ، درمانده .\r\nهارون الرشيد مىگفت : دنيا چهار جاى است ، كه من به سه جاى رفته‌ام . يكى دمشق است . ديگرى رقه است . و سوم رى . و در همهء اين جاها ،\r\n\r\n\r\n","description":"","footnote":"\r\n( 1 ) - قلعهء طبرك به جانب شمال ( رى ) در پاى كوه افتاده است . ولايت قصران در پس آن كوه افتاده است . نزهه 53\r\n","page_name":" 111 ","page_number":137},
  {"content":"\r\n\r\nزيباتر از سربان « 1 » نديده‌ام . آن خيابانى است در رى ، ميان آن نهرى است و دو سوى آن را درختانى پوشانده است پيوسته و سر درهم . و در ميان آنها بازار است . چهارمين جاى سمرقند است .\r\nو چون قباد ، بليناس رومى را به رى فرستاد ، او طلسمى دفع غرق را ساخت و مردمان از آن آسودند . زيرا كه رى بر كرانهء درياى غبار * 179 جاى داشت .\r\nمردم رى بليناس را آزار رساندند . بدين گونه او طلسمى ساخت ، تا هر كس ، بدانجاى فرود آيد و ازدحام شود . اين راست كه هيچ كس از خراسان نيايد ، جز آنكه در آنجا بماند . طلسمى نيز براى گرانى نرخها ساخت و در آنجا هميشه گرانى است .\r\nاز آن پس بليناس گزارش كار خود را به قباد نامه كرد ، و از او اذن رفتن به خراسان خواست . قباد به او نوشت كه قباد بزرگ براى آباديهاى پس از رى ، تا رد بلخ و خراسان و گرگان و سيستان ، دويست و پنجاه طلسم كرده است . و از ما وراء النهر به آن سوى هم كه ديگر چيزى نيست .\r\nشاعر گويد :\r\nدر رى نرخها از همه جا گرانتر است ، تا آنجا كه درهم و دينارى براى آدمى نگذارند .\r\nتازه وارد در بازار رى سر گردان شود ، و دست و دل لرزان به هر سوى بنگرد .\r\nهر روز بايد براى چاشت خود خواسته‌اى به دست آورد ، اگر چه براى چاشت [ روز پيش 
  ] خواسته‌اى بس زياد داشته است .\r\n\r\n\r\n","description":"","footnote":"\r\n( 1 ) - تعريف سربان در نسخهء عكسى ( ورق 142 ، ب ) آمده است كه خيابان زيبايى بوده كه از ميان شهر مىگذشته است و از دو سويش درختان انبوه سر درهم قد كشيده بودند و بازارهايى در اين خلال نهاده بوده است . نيز رك : در مورد سخن امام صادق عليه السلام ، دربارهء دولاب و شجرهء آن و اخبار امام از دقايقى . . .\r\nنسخهء عكسى ( ورق 142 ، الف ) .\r\n","page_name":" 112 ","page_number":138},
  {"content":"\r\n\r\nدر رى مردمى هستند كه بدترين فروشندگانند و حق هيچ تازه واردى رعايت نكنند .\r\nآنان با همه زشتيها پرورش يافته‌اند . اين راست كه پرمكرترين و ناپاكترين كسانىاند كه ننگ و عار را زيور خود ساختند .\r\nراست نگويند و حتى يك بار راست گفتن را ننگ شمرند . و همه‌شان دشمن نيكانند .\r\nاگر تو شربتى آب از آنان طلبى خواهند گفت : دور شو ، از بدان دور شو .\r\nما [ مردم رى 
  ] جامهء عار در پوشيده‌ايم تا جايى كه ما را جز جامهء فضيحت و رسوايى پوشش و پوشاكى نيست .\r\nرى ، هفده روستاست . كه از آنهاست : خوار و دنباوند و ويمه و شلنبه .\r\nاينها روستاهايى است كه در آنها منبر هست .\r\nدر تاريخ ايرانيان است كه چون فريدون ، بيوراسب ( ضحاك ) را از مغرب به مشرق مىآورد تا بنديش كند ، به خورهء اصفهان گذر كرد . در آنجا كسانى خواست كه تا او چاشت خورد بيوراسب را نگاه دارند و نيافت . پس گروه بسيارى از مردم گرد كرد ، باز نگهدارى او نيارستند . آنگاه فريدون او را به چندين ستون و زنجير ببست و زنجيرها را به دور كوهى بياورد و بر آن استوار بكرد و بنشست تا چاشت خورد . بيوراسب زنجيرها بكشيد و ستونها و كوه از جاى بر كند و با همان كوه به آسمان پرواز كرد . فريدون او را دنبال كرد و در شهر بهر زير كه همان رى است به او رسيد و در دم با پتكهاى آهنين كه در دست داشت بر سر او كوفت . بيوراسب بيهوش بر زمين افتاد و آن كوه كه از اصفهان آورده بود ، در رى ، در زمين جايگير شد و مشرف بر شهر بايستاد . فريدون آن كوه را نفرين كرد و از خداوند خواست كه گياهى بر\r\n\r\n","description":"","footnote":"","page_name":" 113 ","page_number":139},
  {"content":"\r\n\r\nآن نروياند . خداوند خواهش فريدون بر آورد . آنگاه فريدون بيوراسب را به دنباوند آورد و او را در كوه دهكدهء آهنگران بندى كرد . و ارمائيل * 180 را بر او بگماشت . در پيش روى او ، بر خاليگاه قله ، صورت فريدون را نقش كرد و براى او طلسمى بكرد . در گرداگرد كوه ، دكانها ساخت و آهنگران را در آنها جاى داد ، تا پيوسته ، و يكى در جاى ديگرى ، پتكها بر سندانها بكوبند ، در شب و روز و زمستان و تابستان ، و هيچ درنگ نكنند .\r\nسپس فريدون به كشور خويش باز آمد و ارمائيل را به نگاه داشتن و خوراك دادن بيوراسب گمارد . ارمائيل هر روز دو كس مىكشت ، تا او از مغز آنان خوراك كند . ليكن از كشتن مردمان بسى نگران بود . تا آنكه براى رهايى مردم چاره‌اى انديشيد و آزاد كردن خلق را كارى با پاداش ديد . اين را به دهكده‌اى مندان نام برفت و بر كوه شرقى آن كوشكى بساخت با بوستانها و سراهاى خوب و چشمه‌سارانى در ميان آن بوستانها روان . در آن سراها خانه‌اى بساخت از چوب ساج و آبنوس ، پر از نقش و نگار ، كه هيچ كس را در مشرق ، خانه‌اى بدان بلندى و شكوه و زيبائى نبود . اين بنا همى به پا بود تا كه مهدى ، فرزند مسمغان « 1 » را با زينهار از قلهء عيرين فرود آورد ، چون او را به رى آوردند ، مهدى به رى بود . فرمود تا گردنش بزدند . چون رشيد خليفگى يافت و به رى آمد ، خبر آن جا و آن بنا به او دادند . بدانجاى شد تا به آن كوشك رسيد و امر كرد تا بنا را خرد كنند و به مدينة السلام آرند .\r\nارمائيل ، همين‌سان اسيران را رها همى كرد و در كوه غربى دهكدهء مندان جاى همى داد . او را بر همين گونه حال سى سال بشد .\r\nدهكدهء مندان بر دو كوه جاى داشت ، كه از ميان آنها رودخانه‌اى بس پر آب و گوارا مىگذشت ، كه زمستان و تابستان بريده نمىشد . و بر دو ساحل رود ، درختان ميوه‌دار بود و چشمه‌سارانى كه به رود مىريخت . ارمائيل گرفتارانى را كه آزاد مىكرد ، زمينى مىبخشيد و در كوه باخترى جايشان\r\n\r\n\r\n","description":"","footnote":"\r\n( 1 ) - متن ( ص 275 ) : « ابن المصمغان » كه تعريب مسمغان ( مه مغان ) است .\r\n","page_name":" 114 ","page_number":140},
  {"content":"\r\n\r\nمىداد و مىفرمود تا هر كدام ، براى خود ، بنايى بر پا دارند . آنان چنان مىكردند .\r\nخداوند ، طلسم‌گرى را به ارمائيل رسانيد . طلسم‌گر گفت : اگر خوراكى را كه به اين نفرينى همى دهى ، طلسم كنم و تا پايان زندگانى وى در درونش نگاه دارم ، بدين‌سان كه در امعايش به حركت آيد و به گلويش رسد و در گرداگرد دهانش گردد و چون خواست به در افكند بازش دارم ، دربارهء من چه خواهى كرد ؟\r\nارمائيل گفت : هر چه دوست مىدارى بخواه .\r\nگفت : اگر سركردگى اين ناحيه تو را شد ، مرا در آن سركردگى و نعمت با خويشتن انباز ساز ، و ميان من و خود پيمان دوستى پايدار بند .\r\nارمائيل پذيرفت و اين تعهد بكرد . طلسم‌گر خوردنى و آشاميدنى آن نفرينى را در درون او طلسم كرد . بدين گونه آن خوراك تا پايان زندگانى او همين‌سان در درونش بگردد .\r\nاز آن سوى ، گزارش رهائى گرفتاران ، به فريدون رسيد . او بسيار شادمانه شد . بدان كوه بيامد و از نزديك كار ارمائيل بديد . به او بخشش كرد و تاج بر سرش نهاد و درجتش بالا برد . و او را مسمغان ( مه مغان ) ناميد و به فارسى به او گفت : وس ماناكته آزاذ كردى . يعني : چه بس خانواده‌ها كه تو آزاد كردى . از آن روزگار تا كنون ، دودمان مسمغان ، در آن ناحيه ، شناخته‌اند .\r\nفريدون را چنان پيش آمد كه بيوراسب را ، در نيمهء ماه مهر و روز مهر * 181 ، به زندان كرد . اين بود كه آن روز را جشن مهرگان ساخت . گويند : قد فريدون نه نيزه بوده است - و به آرش او هر يك نيزه سه آرش بوده است - و پشتش سه نيزه بوده است و پهناى سينه‌اش چهار نيزه و دور كمرش دو نيزه ، محمد بن ابراهيم گويد : به روزگار مأمون ، در طبرستان ، در خدمت موسى ابن حفص طبرى بودم . روزى يكى از سرهنگان مأمون « 1 » نزد وى آمد . مأمون\r\n\r\n\r\n","description":"","footnote":"\r\n( 1 ) - با صد و پنجاه سوار ، و با او نامه‌اى بود از مأمون كه موسى بن حفص را امر كرده بود تا به جايگاه بيوراسب . . . نسخهء اصلى ( ورق 145 ، ب )\r\n","page_name":" 115 ","page_number":141},
  {"content":"\r\n\r\nاو را امر كرده بود تا با موسى بن حفص به جايگاه بيوراسب در دهكدهء آهنگران روند - و اين به سال 217 بود - و از كار و سر گذشت او آگهى يابند و درستى اين داستان روشن كنند .\r\nمحمد بن ابراهيم گويد : به دهكده آهنگران شديم ، چون نزديك آن كوه رسيديم كه بيوراسب در آن ببود ، گرگهايى ديديم به كلانى استر و پرندگانى چونان شتر مرغ ، به اندازه و شكل گوساله . قلهء كوه را نگريستيم كه در برف پوشيده بود و كرمهايى چونان ساقهء درخت خرما از آن برف به سوى دامنه پايين مىآمدند .\r\nآن مرغان بر آنها مىجستند و فروشان مىدادند . سر انجام به قلهء كوه راه نبرديم و چگونگيهايش را ندانستيم .\r\nدر اين ميان ، كهنسال مردى پيش جست و چراى آمدن ما را بدان كوه باز جست . داستان خويش به او گفتيم . در آنجا بر روى كوه بس دكان بود . در آن دكانها ، گرداگرد قله ، آهنگرانى بودند ، و چند تن ديگر ، نائبان همى در كنارشان [ كه تا از كار بخستند كار از آنان بگيرند . 
  ] اينان پيوسته و دمادم ، با پتكهاى خويش بر سندانها مىكوبيدند . و هنگام فرود آوردن پتكها ، و هماهنگ با ضربهء آنها ، جمله‌هايى موزون زمزمه مىكردند . در اين كار ، آنى سستى و درنگ نمىداشتند .\r\nپير را از اين دكانها پرسيدم ، گفت : اين آهنگران طلسم بيوراسب‌اند تا او بند خود نگشايد . او همواره بند و زنجيرهاى خود بليسد و آنها را نازك كند . چون اين پتكها كوفته شود ، زنجيرها به حال نخستين خود باز گردند . اگر خواهيد بر اين كار و سر گذشت اين جانور بندى وقوف يابيد ، راه آن به شما بنمايم .\r\nسرهنگ گفت : براى همين كه گفتى بدين كوه آمده‌ايم . پير نردبانى ، كه از چرم و پاره‌هاى آهن ساخته بودند ، آورد و جوانان آن ده را گرد كرد ، تا يكى از آنان بر آن نردبان بر آمد و از پاى قله تا اندازهء صد گز بالا شد ، آنگاه در سوى شرقى قله ، در طلوعگاه خورشيد ، حفرهء بزرگى نشان داد كه بر آن ، آستانهء زبرين درى آهنين بود و روى آن ، ميخهاى آهنينى زراندود . بر آن سر در ، بر هر ميخى ، هزينهء ساختن آن را ، به فارسى ، نوشته بودند . بالاى سر در نيز\r\n\r\n","description":"","footnote":"","page_name":" 116 ","page_number":142},
  {"content":"\r\n\r\nنوشته‌اى بود و چنين مىگفت كه بر فراز قله هفت در آهنين دو اشكوبه است و بر هر اشكوبى چهار قفل است . بر روى هر يك از بازوان درها نوشته‌اند : او را پايانى است كه بدان برسد و سر انجامى است كه از آن در نگذرد . پس مبادا خلقى در صدد باز كردن هيچ يك از آنها بر آيند . نكند كه از اين جانور ، آفتى به مردم اقليم رسد كه چاره نپذيرد . و راهيتان براى باز گردانيدن آن نماند .\r\nدر اينجا ، موسى بن حفص گفت : وايتان باد ! جاندارى از هزارها سال همين گونه بى خوراك بزيد ؟ آن پير گفت : خوراكى كه از همان ديرين خورده است ، در درونش طلسم شده است . آن خوراك در شكمش به حركت در آيد و به دهانش رسد ، تا آن را پر كند ، ليكن او بيرون دادن آن نتواند . اين خوراك اوست . پس آنگاه همه از آنجاى باز گشتند و كارى نكردند ، تنها اين سر گذشت را به مأمون نامه كردند . مأمون نوشت تا متعرض آن نشوند .\r\nاز مردى از قبيلهء كلب نقل كنند كه گويد : ضحاك ، غيور و رشك بر بود .\r\nروزى به شكار رفت . فريدون ميان سواران او آمد و بر خانهء او دست يافت . چون ضحاك باز گشت ، فريدون را در خانهء خويش با زنان خويش ديد . آتش رشك جانش را به كام گرفت . بيهوش شد و از اسب فرو افتاد . فريدون جست و او را بست . پس يكايك پيروان او را نيز بندى كرد . و اين در روز مهر از ماه مهر بود .\r\nبدين گونه آن روز را جشن مهرگان كردند .\r\nفريدون ، مسمغان را نيز دستگير كرد و گفت : تو بدترين كارگزاران ضحاك بودى . و تو همان كشتارگر مردمان ، براى او ، بودى . من چنان كه تو مردم را بكشتى تو را بكشم .\r\nمسمغان گفت : من در اين كار ، آزمون خويش داده‌ام .\r\nفريدون گفت : چيست آن ؟ گفت : مرا فرمان داده بود ، تا هر روز دو تن بكشم . من تنى مىكشتم و تنى آزاد مىكردم . فريدون گفت : آزادشدگانت كجايند ؟ گفت : سوار شو تا نشانشان دهم . فريدون با او سوار شدند و رفتند تا بر فراز كوههاى ديلم و شرز رسيدند . آن مردمان در آنجا زاد و رود كرده بودند .\r\n\r\n","description":"","footnote":"","page_name":" 117 ","page_number":143},
  {"content":"\r\n\r\nگفت : اينان همه آزادشدگان منند . فريدون گفت : « وس ماناكته آزاد كردى » من پادشاهى آنان تو را دادم . و مملكت دنباوند او را داد .\r\nضحاك همين سان شش ماه پيش او در بند بود . سپس به روز نوروز او را كشت . پارسيان گفتند : امروز نوروز . يعنى روزگار را با روز نو آغاز كرديم . و آن را جشن كردند .\r\nاز قاسم بن سليمان نقل كنند كه گويد : ابجد و هوز و حطى و كلمن و سعفص و قرشت ، پادشاهان ستمكارى بودند . روزى قرشت در انديشه فرو رفت و گفت : « تبارك اللّه احسن الخالقين » . خداوند او را به صورت اژدها در آورد « 1 » . همو داراى هفت سر است و در دنباوند زندانى است .\r\nبرخى از محدثان عقيده دارند كه زندانى دنباوند ، صخر جنى است » كه انگشترى سليمان بن داود بر بود . چون خداوند ملك سليمان باز گردانيد » سليمان صخر را در دنباوند به بند كرد .\r\nاين دو بيت طائى * 182 راست :\r\nاو بدانچه فرعون و هامان و قارون در جهان داشتند ، دست نيافت .\r\nبلكه او چون ضحاك است كه بر مردمان خشمها مىگرفت و تو فريدونى .\r\nعلى بن ربن آورده است كه [ مازيار « 2 » 
  ] گروهى از مردم ديلم و طبرستان را بدين كوه فرستاد ، تا آن سر گذشت را معلوم كنند . آنان چنين گفتند كه مدت دو شبانروز و برخى از روز سوم ، از آن ، بالا رفته‌اند . قلهء آن را ، با آنكه از دور چون گنبدى مخروطى شكل به چشم آيد ، داراى مساحتى ديده‌اند به اندازهء سى جريب و بالاى آن پر از ريگ ، بدان گونه كه پا در آن فرو مىرفته است . و بر آن ، جنبنده‌اى نديده‌اند . چه از بسيارى سرما و بادهاى سخت توفنده پرنده و جانورى بدان فراز نرسد . نيز بر آن قله ، سى دهنه بديده‌اند كه از درون آنها ، دود گوگرد بيرون زند و بر دهانهء آنها گوگردى زرد چون زر بوده است . چند\r\n\r\n\r\n","description":"","footnote":"\r\n( 1 ) - رك ، طبرى ، بخش 1 ص 203 - 204\r\n( 2 ) - نسخهء عكسى ( ورق 147 ، الف )\r\n","page_name":" 118 ","page_number":144},
  {"content":"\r\n\r\nانبان از آن براى ما آورده بودند . اين دسته مىگفتند كوههاى اطراف را چون توده‌هاى خاك ديده‌اند و دريا نيز به اندازهء نهرى كوچك ، با آنكه ميان كوه و دريا بيش از بيست فرسنگ فاصله است .\r\n\r\n","description":"","footnote":"","page_name":" 119 ","page_number":145},
  {"content":"\r\n\r\n\r\nگفتار دربارهء قزوين و زنجان و أبهر\r\nبكر بن هيثم گويد : دژ قزوين را ، به فارسى كشوين ، نام بوده است ، كه به معناى مرز محفوظ است . ميان قزوين و ديلم ، كوهى فاصله است . و همواره از سوى مردم فارس ، گروهى مرابط ، از اسواران جنگى ، در آن كوه‌اند .\r\nتا هر گاه ميان آنان و ديلميان صلحى نباشد ديلميان را برانند .\r\nگويند : اين اسواران به دهكده‌اى آمدند به نام سسين ، به آن گفتند :\r\nجش اين . سپس به دهكده‌اى شدند به نام فاسقين ، به آن گفتند : بس اين ، سپس به دهكدهء سروين رفتند . پس انذر « 1 » رئيس لشكر ( اسواران ) گفت : سروين .\r\nدستبى ، ميان رى و همدان تقسيم شده بود . يك قسمت آن را دستباى رى گفتند ، و آن چندين « 2 » دهكده بود ، كه چندى از آنها را ، در اين وقت ، سلطان - اعز اللّه - براى خويش گرفته است و خالصه قرار داده است . علت حيازت سلطان ، ورود اذكوتكين بن ساتكين ترك به قزوين بود و استيلا بر آن و گرفتار كردن محمد بن فضل و گرفتن اين كشتزاران از دست او .\r\n\r\n\r\n","description":"","footnote":"\r\n( 1 ) - عبارت متن ( ص 280 ) : « ثم دخلوا قرية سروين ، فانذر صاحب الجيش قال سروين » و درست روشن نيست كه « انذر » اسم صاحب جيش است يا فعل است از باب انذار . در اين خرداد به ( ص 261 ) كه از مآخذ ابن فقيه است اين عبارت نيست . ممكن است در عبارت افتاده‌اى باشد يا دگرگونى .\r\n( 2 ) - ياقوت ، نزديك نود دهكده ، به نقل دخويه .\r\n","page_name":" 120 ","page_number":146},
  {"content":"\r\n\r\nقسمت ديگر دستبى را ، همدانى ( - دستباى همدان ) خواندند . خراج اين دستبى را به همدان مىفرستادند . تا قزوين خود خوره‌اى مستقل گشت .\r\nدر آن وقت ، در قزوين به دست طاهر بن الحسين ، عدالت حكمفرما بود و در همدان به دست موالى معتصم بالله امير المؤمنين ستم و بيداد مىشد . مردى به نام محمد بن ميسره ، از دست مردى ديگر از اهل قزوين به نام احمد بن نضر بن سعيد ، داد خواهى كرد و كسانى از خود به نيشابور گسيل داشت . و از ديوانيان خواست تا روستاى نسا و سلقان رود را تابع قزوين كنند . حاكم خراسان ، در اين باره حكمى نوشت و آن جاها تابع قزوين بشد .\r\nمغيرة بن شعبه ، والى كوفه ، و جرير بن عبد الله ، والى همدان ، و براء ابن عازب ، والى قزوين ، بودند . 228 براء را جرير بن عبد الله ولايت قزوين داده بود و امر كرده بود كه بدان سامان رود و چنانچه خداوند آنجا را به دست او گشايد ، از همان سو با ديلمان كارزار كند . پيش از آن ، جاى جنگ دستبى بود .\r\nو قزوين را هيچ بنايى نبود جز همان شهر داخلى ، كه آن را شاپور ذو الاكتاف ، هنگام آمدن به قزوين ، در همين جا كه گفتيم بنا كرده بود .\r\nبراء بن عازب ، در حالى كه حنظلة بن زيد الخيل با او بود ، آمد تا به ابهر رسيد . و بر كنار دژ آن اقامت كرد .\r\nآن دژ همان است كه شاپور ذو الاكتاف بر آورد . شاپور شهر قزوين را بساخت . و ابهر را بر فراز چشمه‌هايى ، كه آنها را با پوست گاو و پشم بسته بود ، پى افكند . نخست بر روى آنها ، سكويى بساخت ، آنگاه دژ را بر روى آن سكو بيفراشت .\r\nمردم ابهر با براء جنگيدند . سپس از او زينهار خواستند ، به همان پيمان كه حذيفه ، نهاونديان را زينهار داده بود . سپس براء با دژنشينان قزوين به كارزار پرداخت و سپاه خويش در آن جاى فرود آورد . آنان چون چنان ديدند ، صلح خواستند . او همان شرطها كه با ابهريان كرده بود بدانان گفت .\r\n\r\n","description":"","footnote":"","page_name":" 121 ","page_number":147},
  {"content":"\r\n\r\nفزوينيان از پرداخت جزيه سرباز زدند و اظهار اسلام كردند .\r\nگويند : آنان نيز چون اسواران بصره مسلمان شدند ، كه با هر قبيله كه خواهند پيمان حمايت بندند . اين را به كوفه شدند و با زهرة بن حويه ، پيمان بستند « 1 » . آنان را از آن پس « حمراء ديلم » خواندند .\r\nبرخى ديگر گويند : آنان مسلمان شدند و در همان قزوين بماندند و سرزمينهاشان چنان كه شرط كرده بودند ، عشريه ، ( - ده يك گزار ) شد . و بدين گونه براء بن عازب ، طليحة بن خويلد اسدى را با پانصد سوار بر دستبى گمارد .\r\nاين سواران در آن جاى زاد و رود كردند . فرزندان و فرزندزادگانشان تا امروز در قزوين و دستبى هستند . و كشتزارانى به ارث برده‌اند .\r\nاين كشتزاران ، از طرف سلطان ، با قبالهء پنجاه ساله و بيشتر و كمتر ، در دست آنان بود . چه ، كسى را در آن زمينها و كشتها حقى نيست ، زيرا كه آنان خود آنجاها را آبادان كرده‌اند و نهرهايشان روان ساخته‌اند . از اينجاست كه برزيگران آنجا را ، متقبلان ( - قباله داران ) خوانده‌اند ، كه آنان براى آن كشتها از سلطان قباله گرفته‌اند .\r\nيكى از مردم قزوين ، فرزند خويش را كه در ركاب براء بن عازب [ سردار اسلامى 
  ] جهاد مىكرد ، اين سان به كارزار وا مىداشت :\r\nهنگامى كه تو كارزار كنى ، ديلميان به خوبى بدانند كه فرزند عازب به جان سپاهشان افتاده است ، و همانا گمان پيروزى مشركان تباه است .\r\nبراء از آن پس با ديلميان جنگيد ، تا خراج گزاردند ، آنگاه با جيل ( گيلان ) و ببر و طيلسان كارزار كرد و زنجان را كارزار گشود .\r\nوليد بن عقبة بن ابى معيط ، از سوى عثمان ولايت كوفه داشت . او نيز با ديلمان از نواحى قزوين جنگ كرد . با آذربايجان و گيلان و موغان ( موقان ) و ببر و طيلسان نيز بجنگيد . سپس باز گشت .\r\n\r\n\r\n","description":"","footnote":"\r\n( 1 ) - عبارت متن ( ص 281 ) : حالفوا . از همان حلف و حليف ، كه گويند حليف بنى فلان .\r\n","page_name":" 122 ","page_number":148},
  {"content":"\r\n\r\nپس از وليد ، سعيد بن العاص بن اميه « 1 » ، والى شد و با ديلم جنگيد و قزوين را شهرسازى كرد .\r\nهنگامى كه موسى الهادى به رى مىشد ، به قزوين آمد و امر كرد تا در برابر قزوين ، شهرى ساختند . آن شهر را به نام مدينهء ( شهر ) موسى شناسند .\r\nوى رستم آباد را بخريد و وقف هزينهء آن شهر كرد . والى آن ، عمرو رومى بود . سپس فرزندش محمد بن عمرو والى شد .\r\nمبارك ترك ، در آن جاى شهرى « 2 » ساخت كه به دو منسوب است . رشيد در راه سفر خراسان به درون قزوين شد . و چون جنگ و جهادشان با دشمن بديد ، مسجد جامع آن را بساخت و دكانها و مستغلاتى وقف آن كرد . از خراجشان نيز كاست و آن را ده هزار درهم كرد .\r\nهنگامى كه قاسم بن رشيد ، ولايت گرگان و طبرستان و قزوين يافت ، مردم زنجان كشتهاى خويش در حمايت او در آوردند ، تا هم به دو نزديك شده باشند و هم از دست راهزنان و عاملان رهايى يابند . بدين گونه با او پيمان نامه نوشتند و به مزارعه براى او دست به كار شدند . و امروز آنها از ضياع ( خالصه ) است .\r\nقاقزان نيز ده يك گزار بود . زيرا مردمش بر همين پيمان اسلام پذيرفتند و پس از اسلام آن را آباد كردند . آنجا را نيز در حمايت قاسم در آوردند ، بر اين شرط ، كه بجز ده يك بيت المال ، ده يك ديگرى نيز به او پردازند . آنجا\r\n\r\n\r\n","description":"","footnote":"\r\n( 1 ) - در متن ( ص 282 ) سعيد بن العاص بن سعيد بن العاص بن اميه . ظ : غلط مطيعى است .\r\nدر متن ( ص 184 ) : سعيد بن الغاص . نيز ( ص 307 ) : سعيد بن العاص بن اميه . در فهرست اعلام كتاب : سعيد بن العاص . نيز رك : فهرست راهنما (  Lndex  ) طبرى ، چاپ بريل :\r\nو ج 13 الكامل .\r\n( 2 ) - ن ل : حصنى ( قلعه - دژ ) . لسترنج گويند : اسم يكى از دو شهر قزوين موسى بود و ديگرى را شهر مبارك و همچنين مباركيه مىناميدند ، رك : ص 236 و ظاهرا مراد او شهر موسى است .\r\n","page_name":" 123 ","page_number":149},
  {"content":"\r\n\r\nنيز جزء ضياع ( خالصه ) « 1 » شد .\r\nدستبى همچنان دو بهره بود ، بهره‌اى از رى و بهره‌اى از همدان ، تا آنكه مردى از ساكنان قزوين ، كه تميمى و از بنى رياح بود و او را حنظلة بن خالد ، ابو مالك مىگفتند ، دربارهء آن به كوشش بر خاست ، تا همهء دستبى يكسره شد و به قزوين پيوست . مردى از مردم قزوين شنيد كه حنظله گويد : كورتها و انا ابو مالك - دستبى را استان كردم ، و من ابو مالكم . آن مرد گفت : بل افسدتها و انت ابو هالك - دستبى را تباه كردى ، تو ابوهالكى .\r\nابو مجالد صنعانى روايت كند و گويد : قزوين و عسقلان « 2 » دو عروس جهانند . و شهيدان آنجا در رستاخيز ، چونان عروسان ، آراسته و شادمان به پيشگاه خداوند بار يابند .\r\nبو هريره و ابن عباس روايت كنند و گويند : نزد پيامبر ( ص ) بوديم كه چشمان خويش به آسمان دوخت ، گويى انتظار چيزى مىداشت . سپس گريست تا اشك بر گونه‌هايش دويد و از دو سوى محاسنش همى ريخت . در آن حال سه بار گفت : « خداى برادرانم را در قزوين بيامرزاد . » پرسيديم : اى پيامبر ، آن برادرانت در قزوين كيانند كه با يادشان گريستى ؟ فرمود : « مرا در قزوين برادرانى است . آنجا از سرزمينهاى ديلم است . به زودى به دست امت من گشوده شود .\r\nدر آخر الزمان ، قزوين براى دسته‌هايى از امت من ، رباطى خواهد بود . هر كس در آن زمان باشد ، بايد نصيب خويش از فضيلت رباط قزوين بر گيرد . چه در آنجا مردمى به شهادت رسند كه همانند شهيدان بدرند . » حجاج بن يوسف ، كس پيش فرستادگان ديلم فرستاد و به اسلام يا پرداخت جزيه‌شان فرا خواند . آنان تن زدند . حجاج فرمان داد تا نقشهء ديلم را با دشتها و كوهها و گردنه‌ها و جنگلهاى آن بكشند ، آنگاه كسانى از ديلميان را كه در نزد خود داشت خواست و به آنان گفت : نقشهء شهر شما را برايم كشيده‌اند .\r\n\r\n\r\n","description":"","footnote":"\r\n( 1 ) - كلمهء خالصه كه گاه بعد از ضياع يا ضيعه افزوده شده است ، توضيح مدلولى است نه لغوى .\r\n( 2 ) - شهرى است از شام ، با نعمت و كشت و خواستهء بسيار . رك : حدود ص 171 - 172\r\n","page_name":" 124 ","page_number":150},
  {"content":"\r\n\r\nآن نقشه مرا به طمع افكنده است . اكنون پيش از آنكه سپاهيان به جنگتان فرستم و آباديها ويران كنم و جنگندگان بكشم و خاندانها اسير كنم ، آنچه شما را بدان خوانده‌ام بپذيريد . گفتند : آن نقشه كه تو را به طمع ما و شهرهاى ما افكنده است به ما بنما . حجاج نقشه را خواست . آنان ديدند و گفتند : درست نقشه‌اى است كه از شهرهاى ما كشيده‌اند ، همين است جز اينكه نقشه كشان ، چهرهء سوارانى كه از اين گردنه‌ها و كوهها نگهبانى كنند نكشيده‌اند ، و تو چون خويشتن در تكلف جنگ افكنى آنان را بشناسى .\r\nحجاج سپاهيان به جنگشان روانه كرد . و محمد بن حجاج را بر آن سپاه گماشت . ليكن كارى نكردند و به قزوين باز گشتند . محمد براى مردم قزوين مسجدى ساخت و منبرى نهاد . آن مسجد همان مسجد توث « 1 » است . كه نزديك دروازهء محلهء طايفه‌اى است به نام جنيديه ( جنيديان ) .\r\nگويند : كارداران خالد بن عبد اللّه قسرى ، على بن ابى طالب « 2 » را بر منبر ( قزوين ) لعن كردند . حبيش بن عبد اللّه ، كه از موالى يا عموزادگان جنيد بود ، بر خاست و شمشير كشيد و بر منبر رفت و آن عامل را بكشت و گفت : ما بر لعن على بن ابى طالب شما را بر نتابيم . پس از اين واقعه ، ديگر لعن على ، رضوان اللّه عليه « 3 » ، بريده گشت .\r\n\r\n\r\n","description":"","footnote":"\r\n( 1 ) - ن ل : توت . ياقوت : ثور . لسترنج گويد : محمد بن قزوين وارد شد و در آنجا مسجدى ساخت كه ياقوت دربارهء آن گويد : اين مسجد نزديك دروازهء قصر بنى جنيد واقع است و مسجد الثور ، نام دارد . رك : ص 236 ح .\r\n( 2 ) - ن ل : صلوات الله عليه . نيز : رضى الله عنه و لعن مبغضيه . رك : متن ص 284 ح .\r\n( 3 ) - ن ل : و على اولاده . رك : متن ص 284 ح .\r\n","page_name":" 125 ","page_number":151},
  {"content":"\r\n\r\n\r\nگفتار درباره آذربايجان\r\nابن مقفع گويد : آذربايجان [ به نام « 1 » 
  ] آذرباد بن ايران بن اسود بن سام بن نوح [ ناميده شده « 1 » 
  ] است و گويند : آذرباد بن بيوراسب .\r\nآنجا را مغيرة بن شعبه ، در سال 22 با كارزار گشود و بر آن خراج نهاد .\r\nواقد مرا خبر داد كه چون عرب به آذربايجان شدند ، عشاير آنان نيز از مصر و شام به سوى ايشان آمدند . و هر قوم ، بر هر چه توانستند دست يافتند بدين گونه مردم آذربايجان به مزارعه براى آنان به كار پرداختند .\r\nدر آن هنگام ، ورثان تپه‌اى بود . مروان بن محمد بن مروان حكم آن را بساخت و زمينهايش را آبادان كرد و برايش دژ بر آورد و بدين گونه ضيعه ( خالصه ) شد . سپس از بنى اميه گرفته شد و از آن ام جعفر زبيده ، دختر جعفر بن منصور . شد ، و ورثانى خود را موالى زبيده بود .\r\nبر زند دهكده‌اى بود . افشين در روزگار جنگ با بابك ، آنجا را لشكر گاه كرد و از همين رو ، آن را ساخت و بارويش بيفراشت .\r\nمراغه را افراهرود مىگفتند . و آن . جاى مراغه « 3 » كردن چهارپايان\r\n\r\n\r\n","description":"","footnote":"\r\n( 1 ) - از ياقوت افزوده شد . متن چنين است : قال ابن المقفع . « آذربايجان آذرباد بن ايران بن الاسود بن سام بن نوح و يقال آذرباد بن بيوراسف » ص 284 .\r\n( 3 ) - غلتيدن ستور در خاك .\r\n","page_name":" 126 ","page_number":152},
  {"content":"\r\n\r\nمروان بن محمد ، والى ارمينيه ، و چهارپايان يارانش بود . اين بود كه آنجا را ، قرية المراغه گفتند . سپس مردم ، لفظ قريه را بر داشتند و « المراغه » گفتند مراغيان آنجا را در حمايت مروان در آورده بودند . بدين گونه همراه ضياع بنى اميه گرفته شد و از آن يكى از دختران رشيد گشت .\r\nچون و جناء ازدى و صدقة بن على - مولاى ازد - دست به آشوب و تباهيگرى زدند ، خزيمة بن خازم ، در خلافت رشيد ، والى ارمينيه و آذربايجان شد . او با روى مراغه را ساخت و دژش را افراشت و آن را شهر كرد . و لشكرى انبوه در آن جاى داد . چون بابك در ارمينيه نمودار شد ، مردمان به مراغه پناه آوردند و در آن جاى كردند و به دژ نشستند .\r\nمرند ، دهكده‌اى كوچك بود . ابو البعيث براى آن ، بار و ساخت . سپس بعيث و سپس فرزندش محمد ، دژ آن را بر آوردند . محمد در آن كوشكى نيز بساخت .\r\nاما ارميه شهرى كهن است . مجوس پندارند كه پيامبرشان زردشت از آنجاست . صدقة بن على بر آن دست بيافت و در آن كوشكها بساخت .\r\nاما تبريز ، رواد ازدى بدانجاى فرود آمد ، سپس و جناء بن رواد . و در آن بنا كردند . و گرداگرد شهر بارو افراشتند . اين شد كه مردم نيز ، با و جنا ، به تبريز شدند و جاى گرفتند .\r\nميانه و جيلبايا ، منزلگاه همدانيان است و خوره برزه از آن اوديان .\r\nتبزيز ديهى بود و كوشكى كهن و ويران داشت . مر بن عمرو موصلى طائى بدان جاى فرود آمد و بنا كرد . و او و فرزندانش در آنجا ساكن شدند . و زان پس مستقل از كاردار آذربايجان ، خود متصرف امور آن سامان شدند .\r\nدر سراة جماعتى كندى از فرزندان آن كسان كه با اشعث بن قيس آمده بودند ، جاى دارند .\r\nمكحول شامى * 183 روايت كند و گويد : ارمنستان از همه جاى زمين زودتر ويران شود . پرسند : چه چيز آنجا را ويران كند ؟ گويد : سم ستوران ، گويى\r\n\r\n","description":"","footnote":"","page_name":" 127 ","page_number":153},
  {"content":"\r\n\r\nهم اكنون پاى پاىبرنجن‌هاى زنان قيس را نگرم كه از تاخت و تاز لشكر در ميان آنان ، تاب خورد .\r\nحد آذربايجان از مرز برذعه ( بردع ) تا مرز زنجان است . و از شهرهاى آن است : بر كرى ، و سلماس ، و موقان ، و خوى ، و ورثان ، و بيلقان ، و مراغه ، و نيريز ، و تبريز . حد ديگر آن از سوى مشرق ، به شهرهاى ديلمستان و طرم و گيلان پيوسته است . و از شهرهاى ايشان « 1 » است : برزه ، و شاپور خواست ، و خونه ، و ميانه ، و مرند ، و خوى ، و كولسره ، و بر زند ، كه ويران بود ، افشين آن را شهر كرد و در آن فرود آمد .\r\nاز برزند تا ورثان كه پايان قلمرو آذربايجان است ، دوازده فرسنگ است . و از آذربايجان است : جنزه * 184 و جابروان و ارميه - شهر زردشت - و شيز - و در اين ، آتشكدهء آذر گشنسب بود و آن نزديك مجوس بس ارجمند بود - و روستاى سلق ، و روستاى سندبايا ، و بذ ، و روستاى ما ينهرج ( ما ينمرج ) و روستاهاى ارم .\r\nخراج آذربايجان دو هزار هزار درهم است . و ورثان پايان قلمرو آذربايجان است از اين سو « 2 » .\r\n\r\n\r\n","description":"","footnote":"\r\n( 1 ) - مردم مشرق آذربايجان . ( آذربايجان شرقى )\r\n( 2 ) - مغرب آذربايجان . ( آذربايجان غربى )\r\n","page_name":" 128 ","page_number":154},
  {"content":"\r\n\r\n\r\nگفتار دربارهء ارمنستان ( ارمينيه )\r\nابو المنذر هشام بن محمد بن سائب كلبى گويد : ارمينيه را به نام ارمينى ابن لنطى ، فرزند يونان بن يافث ، خوانده‌اند .\r\nحد ارمينيه از برذعه تا باب الابواب است و تا حد روم از اين سو ، و تا كوه قبق و ملك سرير و ملك لكز ، و از پايان قلمرو آذربايجان كه ورثان است تا آغاز قلمرو ارمينيه ، هشت سكه * 185 است و از برذعه تا تفليس ده سكه است .\r\nارمينيه اول ، سيسجان و اران و تفليس است ، كه آن را حبيب بن مسلمه گشود . برذعه نيز از ارمينيهء اول است . آن را قباد بزرگ ساخت . باب الابواب ( دربند ) را نيز او ساخت . آنجا را چونان كوشكهايى بساخت . آن را ابواب ناميدند چه بر سر راههايى در كوه ساخته شده است . و آن سيصد و شصت كوشك است تا باب اللان . صدوده كوشك تا زمين طبرسران در دست مسلمانان است و باقى كوشك‌ها در زمين فيلان و صاحب سرير است تا باب اللان .\r\nشهر باب منزلگاه تركان بود . سلمان بن ربيعه با آنان جنگ كرد . او و يارانش كه چهار هزار نفر بودند شهيد شدند .\r\nعبد الرحمن باهلى ، به ياد سلمان بن ربيعه و به خاك سپردن او در پشت نهر بلنجر در باب الابواب ، چنين گويد :\r\n\r\n","description":"","footnote":"","page_name":" 129 ","page_number":155},
  {"content":"\r\n\r\nهمانا ما را دو گور است ، گورى در بلنجر و گورى در چيستان ، وه چه گورى ! آن گور كه در چين است گشايشهايش همگان را بهره‌مند ساخته است .\r\nو اين [ كه در بلنجر است 
  ] همان است كه با قطرات زلال باران سيراب همى شود . ( رحمت بر آن همى بارد . ) « 1 » بيلقان و قبله و شروان نيز از شهرهاى ارمينيهء اول است . ارمينيهء دوم جرزان است و صغدبيل و باب فيروز قباد و لكز ارمينيهء سوم ، بسفرجان است و دبيل ، و سراج طير ، و بغروند ، و نشوى . ارمينيهء چهارم - كه قبر صفوان بن معطل سلمى ، صحابى پيغمبر ( ص ) ، در آن است ، ميان آن و دژ زياد ، و برفرازش درختى است كه ميوه آن شناخته نشود و چونان بادام باشد و مزه آن از انگبين خوشتر - شمشاط است و خلاط ، و قاليقلا ، و ارجيش و باجنيس .\r\nخوره‌هاى اران و سيسجان در سرزمين خزر بوده است .\r\nو در سر گذشت موسى [ كه قرآن فرمايد 
  ] :  قالَ أَ رَأَيْتَ إِذْ أَوَيْنا إِلَى الصَّخْرَةِ  « 2 » - گفت : آيا ديدى چون نشستيم به سوى سنگ » * 186 گويد « 3 » : سنگ سنگ شروان ، و دريا درياى گيلان ، و دهكده باجروان است .\r\nشهرهاى بيلقان ، و برذعه ، و قبله و سدلبن ( سد آجرين ) را نيز قباد بساخت . و بر آن سد ، سيصد و شصت شهر « 4 » كرد كه از ساختن باب الابواب ، همه به ويرانى رفت . پس از قباد فرزندش خسرو انوشيروان پادشاه شد . او شهرهاى شايران و مسقط و كركره و سپس باب الابواب « 5 » را بساخت - آنجا را از آن رو ابواب ناميدند كه بر سر راههايى در كوه ساخته شده است « 6 » - در سرزمين\r\n\r\n\r\n","description":"","footnote":"\r\n( 1 ) - يا : قطرات زلال باران به بركت آن مىبارد . رك متون اشعار .\r\n( 2 ) - قسمتى از آغاز آيهء 63 سوره 18 « كهف » : ترجمه از ابو الفتوح .\r\n( 3 ) - ظ : مشام\r\n( 4 ) - مقصود همانهاست كه در پيش گفت به صورت سيصد و شصت كوشك ساخته‌اند\r\n( 5 ) - متن : الباب و الابواب\r\n( 6 ) - اين وجه تسميه در پيش نيز گفته شد .\r\n","page_name":" 130 ","page_number":156},
  {"content":"\r\n\r\nاران ، ابواب شكى و ابواب دودانيان ( دودانيه ) - و اينان مردمىاند كه خود را از فرزندان دودان بن اسد بن خزيمه دانند - و درزوقيه را ساخت . درزوقيه دوازدهء باب است و در هر باب كوشكى است از سنگ .\r\nانوشيروان در سرزمين جرزان نيز شهرى بساخت به نام سغدبيل و گروهى از مردم سغد و برخى از مردم فارس را در آن جاى بداد . و آن را مسلحه * 187 كرد . و باب اللان و باب سمسخى را بساخت و قلعهء جردمان و قلعهء شمسلدى ، و بلنجر و سمندر و خزران و شكى را بنا كرد . او همهء شهرهايى را كه در دست روميان بود بگشود . و شهر دبيل را معمور كرد و براى آن بارو بساخت . و شهر نشوى را بنا بنهاد . و آن شهر خورهء بسفرجان است . و دژ ويص را بيفراشت و قلعه‌هايى در زمين سيسجان بنا كرد كه از آنها بود قلعهء كلاب و شاهبوش ، كه در آن گروهى از سيابجهء پهلوان و دلاور خويش را مسكن داد . و ميان آنجا و خزر ، با سنگ و سرب ، ديوارى به پهناى سيصد گز بساخت . و آن را تا سر كوهها بالا آورد و تا درون دريا دامنه داد . و براى آن ديوار ( سد ) درهايى آهنين بساخت . از آن پس آنجا را صد مرد نگهبانى همى كرد . با آنكه پيشتر از آن ، به پنجاه هزار نگهبان نياز داشت .\r\nدر تاريخ ايرانيان است كه چون انوشيروان از ساختن سد مرز بلنجر بياسود ، و دامن آن را چون پاره‌اى روييده از كوه ، در درون دريا استوار كرد ، بدان كار بس شادمانه شد . و فرمود تا بر آن دامن كوهين ، براى او تختى زرين نهند . آنگاه بر آن گاه بالا رفت و خداى را بستود و ثنا خواند ، و گفت : اى پروردگار همگان ، تو مرا در دل افكندى كه اين مرز را بر بندم و دشمن را ريشه كنم . پس تور است ستايش . اكنون مرا پاداشى نيكو ده و از اين غربتم به وطن بازرسان . سپس تعظيم كرد و سر به سجده فرو هشت . بعد بر خاست و بر جايگاه خود ، به پشت خفت و اندكى به خواب رفت .\r\nدر اين هنگام از دريا ، چيزى بيرون شد كه همهء افق را از درازاى خويش بگرفت و همراه آن ، ابرى بر آمد و فروغ خورشيد را در پوشيد . او\r\n\r\n","description":"","footnote":"","page_name":" 131 ","page_number":157},
  {"content":"\r\n\r\nبه سوى پايگاه تخت روى آورد . اسواران دست به كمانها بردند . انوشيروان بيمناك بيدار شد . گفت : چه مىكنيد ؟ داستان را گفتند . گفت : دست از سلاح بر گيريد كه خداى ، عز و جل ، چنان نيست كه به من الهام كند كه دوازده سال از وطن خويش به در آيم و اين سدرا استوار سازم ، تا براى بندگانش پناهگاهى شود و براى مردمان اقليمش آسايشى ، آنگاه چهارپايى از چهارپايان دريا بر من چيره سازد .\r\nبدين گونه اسواران به كنار شدند . و او بدان پايهء كوهين « 1 » آمد تا بر آن بالا شد و گفت : « اى پادشاه ، من ساكنى از ساكنان اين دريابم . همانا اين سد را هفت بار بسته ديده‌ام و هفت بار ويران ديده‌ام . خداى ، عز و جل ، ما ساكنان اين دريا را آگاه كرده است كه پادشاهى ، كه روزگارش روزگار تو و رخسارش رخسار تو است ، براى بستن اين سد برانگيزد . او اين سد را ببندد تا جاودان .\r\nو تو خود همان پادشاهى . اكنون خداى ، نيكو پاداشت دهاد و بر نيكوكارى تواناييت بخشاد و روزگارت را دراز كناد و در روز هراس بزرگ ، بيمت را آرام گرداناد . » پس از اين گفتار ، در ژرفاى دريا فرو رفت .\r\nانوشيروان شهر شروان را نيز بساخت . و آن بلنجر كه داخل زمين خزر است ، بلنجر بن يافث بنا كرده است .\r\nچون انوشيروان از ساختن پايهء كوهين ، كه در دريا پيش رفته بود ، بياسود ، از چگونگى آن دريا پرسيد . گفتند : اى پادشاه اين دريا كردبيل نام دارد ، و سيصد فرسنگ در سيصد فرسنگ است . فاصلهء ما تا بيضاء خزر ، بر اين ساحل ، چهار ماه راه است . از بيضاء خزر تا سدى كه اسفنديار با آهن بسته است ، دو ماه راه است .\r\nانوشيروان گفت : ناگزير بايد از آن سد آگهى يافت . گفتند : راهى به آن نيست كه بتوان در نوشت . و در آن جايى است كه دهان شير گويند . در آن\r\n\r\n\r\n","description":"","footnote":"\r\n( 1 ) - مقصود همان پشت پايهء سد است كه انوشيروان تا درون دريا كشيده بود . تعبير متن ( ص 288 - 289 ) « الفند » است . الفند : پاره‌اى از كوه به درازنا . رك : السامى 476\r\n","page_name":" 132 ","page_number":158},
  {"content":"\r\n\r\nگردابى است كه كس در گذاره شدن آن طمع نبندد . و هيچ كشتى از آن رهايى نيابد .\r\nخسرو گفت : از در نوشتن دريا گزيرى نيست و رسيدن بر سر آن گرداب و ديدن آن سد . گفتند : اى پادشاه نگهداشت جان خود و همراهانت را از خداى بپرهيز . او نپذيرفت و گفت : همانا خداوندى كه مرا از آن جاندار كه از دريا به سويمان در آمد رهايى داد ، از گرداب دريا نيز تواندمان رهايى دادن .\r\nپس آنگاه ، براى خسرو ، كشتيها آماده كردند . انوشيروان با خود ، تنى چند از پارسايان و عابدان نيز سوار كشتى كرد . و همگان به ميان دريا شدند و روزهايى چند راه سپردند تا به جايگاه گرداب رسيدند . در آن جاى سر گردان ماندند . نه راهنشانى مىديدند تا براى خود نشان راهى كنند ، و نه كوهى تا براى باز گشت خويش آن را نشانى گيرند . آنگاه بود كه سرزنش كنان به نزديك خسرو شدند . انوشيروان گفت : آهنگ خويش ويژهء خداوند سازيد و به درگاه او زارى كنيد . و خداى ، عز و جل ، را بخوانيد و بس . و خود نذر كرد كه چون خداوند رهاييش بخشد ، خراج هفت سال را به مستمندان كشور خويش صدقه دهد .\r\nدر چنين حالى كه چنان گرفتار بودند ، از دور جزيره‌اى ديدند ، كه خيزابه‌ها بر آن مىريخت و بالاى آن تنديس شيرى بود به بزرگى كوهى ، كه آب در پس آن مىرفت و از دهانش بدان گرداب مىريخت . در آن ميان ، بناگاه ، خداى عز و جل ، سگ ماهيى * 188 بزرگتر از اژدها فرستاد ، كه به شتاب بر سر آب همى رفت ، تا در دهان شير جست و گرداب آرام شد و كشتيها گذشتند .\r\nبدين گونه خسرو بدان جاى كه بخواست برسيد . پس به گرگان باز گشت و نذر خود بگزاشت .\r\nاحمد بن واضح اصفهانى « 1 » آورده است كه وى روزگارى دراز در شهرهاى ارمينيه جاى داشته است و براى تنى چند از شاهان و كارداران آن شهرها\r\n\r\n\r\n","description":"","footnote":"\r\n( 1 ) - مقصود يعقوبى است . رك : البلدان يعقوبى ، چاپ دخويه ، ص 364\r\n","page_name":" 133 ","page_number":159},
  {"content":"\r\n\r\nدبيرى كرده است . و خود شهرى پرخيرتر و بزرگ جانورتر از آنها نديده است . گويد : آن ، صد و سيزده ملك است . كه از آنهاست مملكت صاحب السرير ميان لان و باب الابواب . و تنها دو راه دارد ، راهى به شهرهاى خزر و راهى به شهرهاى ارمينيه . و آن ( ارمينيه ) هژده هزار دهكده است . اران نخستين ملك ارمينيه است و در آن چهار هزار دهكده است . و بيشتر آنها دهكده‌هاى صاحب السرير است .\r\nو گويد : باب الابواب ، ديوارى است كه انوشيروان ساخته است . يك طرف آن در درياست و پايه‌اش را تا آنجا حفر كرده‌اند كه ديگر هيچ راهى بدان نيست . و هفت فرسنگ پيش برده‌اند تا به جاى جنگلى سر درهم و كوهى دشوار گذار كه پيمودنى نيست . آن ديوار را با سنگهاى تراشيدهء چهار گوشه ساخته‌اند ، كه يك سنگ از آنها كمتر از توان پنجاه مرد نيست . اين سنگها را ، پاى بر جاى كرده‌اند و با ميخهاى آهنين با يك ديگر پيوسته‌اند و استوار كرده .\r\nانوشيروان ، در سر تا سر اين هفت فرسنگ ، هفت معبر « 1 » قرار داد . و در هر يك از آنها شهرى ساخت كه در آن ، گروهى مقاتله « 2 » از پارسيان كه آنان را سياسيكين * 189 خوانند ، گمارده شده‌اند .\r\nو گويد : وظيفهء مردانى كه آن ديوار و درها را نگهبانى كنند بر مردم ارمينيه است . و هر معبرى را درى ساخته‌اند . و پهناى ديوار ، در بالا ، به اندازه‌اى است كه بيست سوار ، از كنار يك ديگر بر آن بروند . و در شهر باب روى ديوار باب الجهاد ، دو ستون سنگى است كه بر هر يك ، نقش شيرى است از سنگ سپيد . پايين‌تر نيز دو سنگ است كه بر آن دو ، نقش دو درنده است نزديك باب « 3 » نيز نقش مردى است از سنگ كه در ميان دو پايش روباهى است و\r\n\r\n\r\n","description":"","footnote":"\r\n( 1 ) - عبارت متن : مسلك است و ظاهرا مراد « در بند » است به قرينهء چند سطر بعد : و هر معبرى را درى ساخته‌اند .\r\n( 2 ) - مقصود جنگاوران مرزى است .\r\n( 3 ) - ظ : مراد باب الجهاد است .\r\n","page_name":" 134 ","page_number":160},
  {"content":"\r\n\r\nدر دهان آن خوشهء انگورى . در كنار شهر صهريجى « 1 » ( حوض بزرگى ) است كه آن را صهريج معروف گويند . در آن پله‌اى است كه هنگام كمى آب ، از آن پله به درون صهريج روند . بر دو پهلوى پله دو شير سنگى است و بر پشت يكى نقش مردى است از سنگ . و بر باب الاماره نيز ، نقش دو شير است از سنگ ، از ديوار بيرون آمده . مردم گويند اين دو ، طلسمهاى ديوارند .\r\nقالىقلا [ نام 
  ] زنى بود كه شهر قالىقلا را بساخت . و آن شهر بدون منسوب بگشت . معناى آن ، احسان ( نيكويى كردن قالى بود . درياچهء طريخ « 2 » پيوسته [ شكار ماهى آن 
  ] آزاد بود . تا محمد بن مروان والى جزيره و ارمينيه شد و شكار آن را ، از آن خويش كرد . سپس از آن محمد بن مروان شد ، تا از او نيز گرفتند .\r\nحبيب بن مسلمه ، شهرهاى بسيارى از ارمينيه را ، براى عثمان بن عفان بگشود . عبد الله بن حاتم بن نعمان بن عمرو باهلى ، از سوى معاويه والى آنها شد . سپس فرزندش « 3 » عبد العزيز والى شد . و شهر دبيل را در كنار برذعه و شهرهاى چندى بساخت . حبيب بن مسلمه از ارمينيه براى عثمان بن نعمان ، جراخ ، و كسفر ، و كسال ، و خنان ، و سمسخى ، و جردمان ، و كسفىبيس ، و شوشيت و بازليت را ، بى كارزار بگشود ، بدان پيمان كه جزيه و خراج بگزارند .\r\nبه همين گونه نيز با صناريه و مردم قلرجيت و دودانيه صلح كرد .\r\nشمكور شهرى كهن بود . سلمان بن ربيعه كس فرستاد و آن را گشود . و مردم در آن همى بودند ، تا ساورديه ويرانش كردند . اينان مردمى بودند كه به\r\n\r\n\r\n","description":"","footnote":"\r\n( 1 ) - صهريج ، معرب ساروج است . در اينجا مقصود حوض بزرگ است ، يا حوض ساروجى و آبريزگاه سد . نيز نوعى حوض بزرگ چاه مانند كه در پشت سد مىساخته‌اند ، تا آب را با آن وسيله كه در عمق آن قرار مىداده‌اند ، ببندند ، يا كم و زياد كنند . چنان كه آنچه هم اكنون در بند فريمان خراسان هست ، شايد نمونه‌اى از آن باشد .\r\n( 2 ) - طريخ ، ماهى نمك سود خرد است .\r\n( 3 ) - برادرش . بلاذرى ، به نقل دخويه .\r\n","page_name":" 135 ","page_number":161},
  {"content":"\r\n\r\nروزگار باز گشت يزيد بن اسيد از ارمينيه ، گرد آمدند و كارشان بزرگ شد و صدمه‌هاشان فراوان گشت - سپس بغا ، مولاى معتصم بالله ، آن را آبادان كرد و دژ بساخت و بازرگانان را بدان جاى بياورد و متوكليه‌اش بناميد .\r\nسلمان بن ربيعه ، شهر بيلقان را نيز ، بى كارزار بگشود ، و سپاهيان خويش گسيل داشت تا سيسر ، و مسقوان ، و اوذ ، و مصربان « 1 » و مهر جليان - كه روستايى است آبادان - و جاهاى ديگرى از اران را گشودند . او كردهاى بلاسجان را به اسلام خواند . آنان با او كارزار كردند . سلمان بر آنان فيروز شد . بدين گونه برخى از آنان جزيه گزاردن پذيرفتند و برخى زكات ادا كردند .\r\nسپس سلمان به بر خورد گاه رودهاى كر و رس ( ارس ) در پشت برديج برفت و از كر بگذشت و قبله را بگشود . شكن ، و قميبران ، و خيزان ، و شاه شروان ، و ديگر شاهان جبال و مردمان مسقط ، و شابران ، و شهر باب با او صلح كردند . و پس از او ديگر اين باب را بستند .\r\nخاقان و سپاهيان او ، در پشت نهر بلنجر ، به سلمان بر خورد كردند . و سلمان ، رحمه الله ، در آن جاى ، با چهار هزار مسلمان كشته شد . او نخستين كس بود ، كه در كوفه قاضى شد و چهل روز بماند كه يك تن مدعى نزديك او نيامد . او از عمر بن خطاب روايت كرده است .\r\nگويند : چون حبيب ، شهرهاى ارمينيه را گشود ، گزارش فتح را به عثمان نامه كرد . نيز نامهء مرگ سلمان به عثمان رسيد . عثمان خواست تا حبيب را والى آن شهرها كند . سپس چنان انديشيد كه او را بر كار جنگ نهد و براى مرزهاى شام و جزيره بدارد . اين بود كه مرز ارمينيه را به حذيفة بن يمان عبسى داد . سپس او را بر داشت . حبيب به سوى شام آمد و با روم بجنگيد ، تا به حمص شد . معاويه او را به دمشق آورد . او در همان جاى در گذشت . معاوية مغيرة ابن شعبه را والى ارمينيه كرد . سپس او را بر داشت و قاسم بن ربيعهء ثقفى را والى كرد .\r\n\r\n\r\n","description":"","footnote":"\r\n( 1 ) - كذا فى المتن ( ص 293 ) يعنى بدون نقطهء حرف چهارم .\r\n","page_name":" 136 ","page_number":162},
  {"content":"\r\n\r\nاز سوى على بن ابى طالب ، اشعث بن قيس والى ارمينيه و آذربايجان شد .\r\nسپس تنى چند والى شدند تا مروان بن محمد والى آن سامان شد و شهرهاى خزر بگشود ، و در مردم آنجا سخت نفوذ يافت .\r\nبعد از اين دولت عباسى بر سر كار آمد . و ابو جعفر ، در دوران خلافت برادرش ابو العباس ، والى جزيره و ارمينيه شد . سپس ابو جعفر خود به خلافت رسيد و يزيد بن اسد سلمى والى آنجاها شد . او باب اللان را گشود و نگهبانانى از مردم ديوان در آن بگمارد . و صناريه را فرو دست كرد تا آنان خراج گزاردند .\r\nمردم ارمينيه ، در روزگار والى بودن حسن بن قحطبهء طائى ، پس از بر كنارى يزيد بن اسيد ، سر عصيان بر داشتند . منصور ، حسن را كمك‌هايى به فرماندهى عامر بن اسماعيل فرستاد . حسن با موشايل سردار آنان سخت پيكار كرد و گروه او را بپراكند و كار برايش راست و روان شد . او همان است كه « نهر حسن » در بيلقان و « باغ حسن » در برذعه و كشتزاران معروف به « حسنيه » به دو منسوب است .\r\nپس از حسن ، عثمان بن عماره و روح بن حاتم مهلبى ، و خزيمة بن خازم ، و يزيد بن مزيد شيبانى ، و عبيد الله بن مهدى ، و فضل بن يحيى ، و سعيد بن مسلم ، و محمد بن يزيد بن مزيد ، يكى پس از ديگرى ، والى ارمينيه شدند . خزيمه در واليگرى از همهء اينان سخت‌تر بود . و او بود كه در دبيل و نشوى ، مساحت * 190 را آيين نهاد ، با آنكه از آن پيش چنين نبود .\r\nدر خلافت مأمون ، خالد بن يزيد بن مزيد ، والى مردم ارمينيه شد . سپس معتصم بالله ، حسن بن على بادغيسى معروف به مأمونى را ولايت آنجا داد . همان كه با بطريقان ارمينيه ، همواره دوستى و پيوند داشت . و در برابرشان نرمى مىكرد تا بر او شوريدند . بعد از آن ، پيوسته كاردارانى ارمينيه را در تصرف داشتند كه از مردمان به اندك خواسته‌اى بسنده مىكردند . تا متوكل خليفه شد و در دومين سال خلافت خويش ، يوسف بن محمد بن يوسف مروزى را ، بدان سوى گسيل داشت .\r\n\r\n","description":"","footnote":"","page_name":" 137 ","page_number":163},
  {"content":"\r\n\r\nگويند : بزرگترين جانور ارمينيه گوسپند است . و گاو و سگ و استرهاى آنجا خردند . اشترانش نيز خردند ، بدان سان كه سينه‌هاشان به نزديك زمين رسد و همانند اشتران ترك‌اند . در كوه قبق ، هفتاد و دو زبان است . و هر كس زبان آن ديگرى نفهمد مگر با ترجمانى . درازاى اين كوه ، پانصد فرسنگ است و به شهرهاى روم پيوسته است تا به مرز خزر و لان . و نيز پيوسته است به شهرهاى صقالبه . و در آن نيز نژادى از صقالبه هستند و ديگران ارمن‌اند .\r\nگويند : اين كوه ( قبق ) همان كوه عرج است كه ميان مدينه و مكه است كه تا شام كشيده شود و از حمص به لبنان و از دمشق به سنير بپيوندد . سپس تا به كوههاى انطاكيه و مصيصه كشيده شود و در آنجا لكامش بنامند . بعد به كوههاى ملطيه و شمشاط و قالىقلا بپيوندد تا درياى خزر . و در آن باب الابواب جاى دارد و در آنجا قبق خوانند .\r\nگويند : از چيزهاى شگفت ، خانه‌اى است در قالىقلا ، در كليسايى از ترسايان ، كه هنگام فرا رسيدن شب شعانين * 191 از جايى از آن خانه ، خاكى سپيد بيرون آيد تا بامدادان و چون بامدادان شود ، به جاى خويش باز شود ، تا همان هنگام از سال آينده . راهبان از آن خاك بر گيرند و به مردم دهند . و آن براى زهر و گزيدن كژدم و مار سود دارد . دانگى از آن را با آب بياميزند ، كژدم گزيده و مار گزيده آن را بياشامد و در جاى ، درد آرام گيرد .\r\nو در آن شگفت مايهء ديگرى است ، بدين گونه كه اگر آن خاك را بفروشند و در ازاء آن چيزى از خواستهء دنيا ستانند ، آن خاصيت برود و كس را از درد بهبودى نبخشد .\r\nنيز از شگفتيهاى ارمينيه ، درياچه خلاط است ، كه ده ماه در آن هيچ وزغ و خرچنگ و ماهى ديده نشود . سپس دو ماه در آن ماهى پيدا شود و ماهى آن همه مستراث * 192 است .\r\nابو المنذر گويد : كوش بن حام بن نوح ، و ضحاك مار دوش ، و ذو القرنين ، و يوسف بن يعقوب ، و موسى بن عمران ، و حلوان عمليقى ، و بليناس رومى ،\r\n\r\n","description":"","footnote":"","page_name":" 138 ","page_number":164},
  {"content":"\r\n\r\nو قانبوس طلسم ساخته‌اند .\r\nحد آذربايجان ، تا دو رود رس ( ارس ) و كراست در ارمينيه . جاى بيرون شدن رود رس قالىقلاست . سپس از اران بگذرد و نهر اران در آن ريزد سپس از ورثان بگذرد و به برخوردگاه دو رود آيد و بدين گونه با رود كر بر خورد كند .\r\nميان اين دو شهر بيلقان است . سپس اين دو رود بروند تا به درياى گرگان ريزند . رس رودخانه‌اى شگفت است . در آن چندين گونه ماهى هست . و شور ماهى نيز در آن رود باشد و جز در آن ، در جاى ديگر نباشد .\r\nاين ماهى در هر سال ، به هنگامى معلوم بيايد ، چونان ديگر انواع ماهيان دريا و ماهيان قواطع ( مهاجر ) . چه آنها نيز در هنگام‌هاى معين بيايند .\r\nمانند استور * 193 و جراف * 194 و پرستوك ( برستوج ) * 195 زيرا كه اين ماهيان نيز ، از دورترين نقاط ، درياها به بصره آيند . و در آن هنگام ، آب بصره را گوارا يابند .\r\nهان كه برستوج از زنگبار به بصره آيد و آب دجلهء بصره را گوارا يابد .\r\nاين را همهء دريابانان بدانند . و اينان پندارند كه فاصلهء بصره تا عمان ، از فاصلهء بصره تا زنگبار ( زنج ) بيشتر است . و همانا مردم خطا كرده‌اند كه پنداشته‌اند چين دور تر است . زيرا درياى زنگبار حفيره‌اى گود و پهناور است و موجهاى گران خيز دارد ، و بادى سخت توفنده ، و از عمان تا زنگبار دو ماه راه است .\r\nليكن چون دريا ژرف است و باد سخت توفنده است و موجها گران خيز است - و نعمت در شهرهاى زنگبار اندك است « 1 » - و چون دريانوردان بادبان پايين نياورند و با وتر « 2 » راه‌نوردند نه با قوس « 2 » ، و طوفان * 196 و لنگرگاه * نشناسند روزهايى كه در آن به سوى زنگبار روند نزديكتر ( اندك‌تر ) است . بدين گونه\r\n\r\n\r\n","description":"","footnote":"\r\n( 1 ) - عبارت متن ( ص 296 ) همين‌سان است كه ترجمه شد . ليكن ظاهرا يا تصحيفى در آن است يا جمله معترضه است .\r\n( 2 ) - مقصود از وتر ، وتر هندسى است و آن خطى است كه دو طرف قوى را به هم مىپيوندد و از قوس كمتر است . رك : الحيوان جاحظ ، ج 3 ص 262 - پايصفحه .\r\n","page_name":" 139 ","page_number":165},
  {"content":"\r\n\r\nبرستوج ، امواج دريا را بنوردد و از زنگبار به بصره شناكنان بيايد . سپس آنچه از شكار مردم بماند به شهرهاى خود باز گردد . « فتبارك الله احسن الخالقين » .\r\nو چون شور ماهى ، خوشمزه و لذيذ و پر چربى و گوشتش تر و تازه است ، از ميان ديگر ماهيان اين رود ، معروف شده است .\r\nارمنستانيان گويند : ما راست من فراوان - و آن ترنجبين است - و قرمز « 1 » ، كه ديگران ندارند و آن كرمى است سرخ كه در بهاران پيدا شود . آن را بگيرند و بپزند و بدان پشم رنگ كنند . نيز در ارمينيه اشق هست . و آن جانورى است چونان سنور ، داراى بندهايى نرم و پوستى كركين كه يكى آن ، جامه‌اى تمام شود . نيشهاى اشق براى دوستى خوب است . نيشها و چنگالهاى او را بگيرند و بخشكانند . چون آن را به هر كس دوست بدارى بنوشانى ، سخت تو را دوست بدارد . و گويند : ما راست روناس بسيار .\r\nنيز در ارمينيه ، كان جيوه ( زيبق ) « 2 » و زاج كبود ( قلقند ) « 3 » و زاج شتر دندان ( قلقطار ) « 3 » و سرب هست . و مردم ارمينيه ، گاوهاى ارمنستانى و شاه بلوط و خلنج « 5 » * 197 بسيار دارند . و از اين ، چيزهاى شگفت بسازند .\r\nآن را از بيشه‌اى انبوه ، در ناحيهء برذعه ، كه پر درخت و گياه است و به خزر پيوسته است و به ناحيهء خوارزم گذرد و غيضة الرحمن ( بيشهء رحمان ) نام دارد ، آرند .\r\nخراج مقرر * 198 ارمينيه ، دو هزار هزار و سى و سه هزار و نهصد و هشتاد و پنج درهم است .\r\n\r\n\r\n","description":"","footnote":"\r\n( 1 ) - در عربى : دود الصباغين گويند : رك : برهان و حاشيه و لسترنج ص 198 . نيز قرمز - دانه ، رك : فرهنگ فارسى معين .\r\n( 2 ) - رك : برهان و حاشيهء آن ، ذيل جيوه و ژيوه و مآخذ آن .\r\n( 3 ) - رك : برهان و حاشيهء آن ذيل زاج و زاگ و شب و قلقديس و قلقطار و قلقند و قلنديس و قلقنطار ، و مآخذ آقاى دكتر معين .\r\n( 5 ) - رك : توضيحات .\r\n","page_name":" 140 ","page_number":166},
  {"content":"\r\n\r\nدر بيرون شهر باب ، ملك سور و لكز و ملك لان و ملك فيلان و ملك مسقط و صاحب سرير و شهر سمندر افتاده است . از گرگان ، تا خليج خزر - هر گاه باد موافق باشد - هشت روز راه است . مردم خزر همه يهودند و به تازگى يهودى شده‌اند . از شهرهاى خزر تا جايگاه سد دو ماه راه است .\r\nخداى ، عز و جل ، در سورهء « كهف » فرموده است : «     وَ يَسْئَلُونَكَ عَنْ ذِي الْقَرْنَيْنِ ، قُلْ سَأَتْلُوا عَلَيْكُمْ مِنْهُ ذِكْراً . إِنَّا مَكَّنَّا لَهُ فِي الْأَرْضِ وَ آتَيْناهُ مِنْ كُلِّ شَيْءٍ سَبَباً . فَأَتْبَعَ سَبَباً . حَتَّى إِذا بَلَغَ مَغْرِبَ الشَّمْسِ وَجَدَها تَغْرُبُ فِي عَيْنٍ حَمِئَةٍ     - تا فرمايد : -  إِنَّ يَأْجُوجَ وَ مَأْجُوجَ مُفْسِدُونَ فِي الْأَرْضِ  * 199 - مىپرسند از ذو القرنين ، بگو آرى بر شما خوانم از او يادى و قصه‌اى . ما او را دست رس داديم در زمين و از هر چيز وى را چاره‌اى داديم و دانشى . تا بر آن چاره و دانش برفت راه‌جويان . تا آنكه رسيد به آنجا كه آفتاب فرو شود . آفتاب را يافت كه در چشمه‌اى گرم فرو شد - تا آنجا كه فرمايد - اين يأجوج و مأجوج تباهى مىكنند در زمين « 1 » .\r\nگويد : اينان ، در روزهاى بهار ، به زمينهاى آن مردم مىشدند . و هيچ تر و خشكى نمىهشتند جز آنكه مىخوردند و مىبردند .  قالَ ما مَكَّنِّي فِيهِ رَبِّي خَيْرٌ فَأَعِينُونِي بِقُوَّةٍ أَجْعَلْ بَيْنَكُمْ وَ بَيْنَهُمْ رَدْماً  - ذو القرنين گفت : آن دسترس و توان كه الله ، تعالى ، مرا داد اين كار را ، آن بهتر از خراج شما ، شما مرا به نيروى تن يارى دهيد تا ميان شما و ميان ايشان ديوارى برهم نهم » « 2 » گفتند : چه چيز مىخواهى ؟ گفت : «  زُبَرَ الْحَدِيدِ  » « 3 » . يعنى پاره‌هاى آهن .\r\n\r\n\r\n","description":"","footnote":"\r\n( 1 ) - آيه‌هاى 83 و 84 و 85 و قسمتى از آيهء 86 و قسمتى از آيهء 94 سورهء 18 « كهف » .\r\nترجمه از ميبدى .\r\n( 2 ) - آيهء 90 سورهء 18 : « كهف » رك : توضيحات . آيه با كلمهء « قال » آغاز مىشود ، بدون فاء . مؤلف در متن ( ص 298 ) « فقال » آورده است . ممكن است تضمين باشد و فاء را براى ربط با كلام خود افزوده باشد .\r\n( 3 ) - اين جمله نيز از آغاز آيهء 96 سورهء « كهف » است . رك : توضيحات .\r\n","page_name":" 141 ","page_number":167},
  {"content":"\r\n\r\nآنگاه فرمود تا از آهن خشتهاى بزرگ بزدند ، و مس بگداخت . ملاط خشتها را از مس كرد و آن گشادگى ميان دو كوه بگرفت و با دو چكاد همتراز كرد چون از ساختن آن بياسود ، فرمود تا مس را گداختند و از فراز آن ريختند .\r\nبدين گونه چون مصمت « 1 » شد . و هنگامى كه از اين كار فراغ يافت از آن سرزمين بگذشت و در باز گشت چهار ماه راه پيمود .\r\nو در خبر است كه چون ذو القرنين به جايگاه سد رسيد ، خلقى انبوه نزديك او آمدند و گفتند : اى پادشاه فيروز ، همانا در پس اين كوه ، جمعيتهايى هستند كه جز خداى ، عز و جل ، كس شمارشان نداند . اينان شهرهاى ما و كشتهاى ما را ويران كردند . گفت : ايشان چگونه‌اند ؟\r\nگفتند : مردمىاند كوتاه بالا و پهن چهره و موى پيش سر ريخته . گفت :\r\nچند صنف‌اند ؟ گفتند : گروههايى بسيارند كه كس جز خداى شمارشان نداند .\r\nگفت : نامهاشان چيست ؟ گفتند : آنان كه نزديك مايند شش قبيله‌اند : يأجوج و مأجوج و تاويل و تاريس و منسك و كمارى . و هر قبيله از اينان ، به اندازهء همهء مردمان روى زمينند . و آنان كه از ما دورند قبيله‌هاشان نمىشناسيم .\r\nو اينان را گذرگاهى به سوى ما نيست جز از همين سو و همين شكاف ميان دو كوه .\r\n«  فَهَلْ نَجْعَلُ لَكَ خَرْجاً  - تو را ضريبه‌اى سازيم و خراجى نهيم بر آن * 200 تا اين گشادگى به روى ايشان بر بندى و ما را كفايت كار آنان كنى ؟ گفت :\r\nخوراكشان چيست ؟ گفتند : دريا در هر سال ، ايشان را دو تا ماهى بيرون افكند ، كه اندازهء هر يك از آن دو ماهى ، ده روزه راه است .\r\nگويد : پس آن سد را بساخت .\r\nو در خبر است كه گويد : آن سد ، يك رده سرخ است و از مس ، و يك رده سياه است و از آهن . و يأجوج و مأجوج بيست و چهار قبيله‌اند . يك قبيله‌شان [ به هنگام بستن سد 
  ] در جنگ بودند و ايشان ترك‌اند . بدين گونه ذو القرنين\r\n\r\n\r\n","description":"","footnote":"\r\n( 1 ) - مصمت : تو پر ، يك لخت .\r\n","page_name":" 142 ","page_number":168},
  {"content":"\r\n\r\nسد را بر روى بيست و سه قبيله ببست .\r\nمقاتل بن سليمان گويد : آنان را ترك ناميدند ، زيرا كه در پشت سد تركشان كردند .\r\nگويند : هنگامى كه عيسى ( ع ) فرود آيد و دجال نفرينى را بكشد ، يأجوج و مأجوج پيدا شوند . عيسى در ميان مسلمانان به خطبه خواندن ايستد .\r\nخداى را بستايد و ثنا كند و گويد : بار خدايا اين گروه اندك بفرمان را ، بر آن گروه بسيار نابفرمان پيروز گردان . پس خداوند مؤمنان را ، بر آنان پيروز كند .\r\nو در خبر است از وهب بن منبه كه گويد : ايشان مردمىاند كه قامت هر كدام چونان نيمى از قامت مردى چهارشانه است از ما ، و در جاى ناخن ، آنان را چنگال است و نيز دندان و نيش دارند چونان درندگان . و گوشهايى بزرگ دارند كه يكى را بگسترانند و ديگرى را بالا پوش كنند . و هر نر و ماده‌اى از ايشان اندازهء عمر خود بداند . و اين چنان است كه ماده نميرد مگر پس از زادن هزار فرزند و چنين است حال مردانشان . و آنان در بهار نهنگ خورند و چنان كه مردمان در هنگام باران ، باران طلبند ، ايشان نيز به هنگام ، نهنگ طلبند . و اين قوم چنانچون كبوتران يك ديگر را بخوانند و چونان گرگ زوزه كشند و هر جا كه به هم رسند بر هم جهند چنانچون بر هم جهيدن جانوران .\r\nذو القرنين چون اين حالت از آنان بديد به ميانهء دو كوه شد و فاصلهء آن دو را اندازه كرد - و آن پايان سرزمين ترك است از سوى مشرق - و آن را يك فرسنگ بديد - و يك فرسنگ سه ميل است - به فرمان او پيى گود كردند تا به آب رسيد .\r\nسپس آن را يك ميل پهن كرد و درون آن را با پاره آهن‌هايى چونان صخره‌ها پر كرد . و گلش از مس گداخته كرد . كه گداختند و بر آن ريختند . بدين گونه چنانچون ريشه‌اى شد از كوه در درون زمين . سپس بر آن پى سد را بالا آورد و با خشتهاى آهن و مس گداخته بر افراشت . و در لابلاى آن ، ورقه‌ها از مس زرد بهشت . بدانسان كه از زردى و سرخى مس و سياهى آهن ، پيكر سد به گونهء بردى ( جامه‌اى ) راه‌راه در آمد . و چون از ساختن سد آسوده شد\r\n\r\n","description":"","footnote":"","page_name":" 143 ","page_number":169},
  {"content":"\r\n\r\nو آن را نيك استوار كرد ، از آنجا راه باز گشت گرفت .\r\nابن عباس گويد : زمين شش جزء است پنج جزء آن يأجوج و مأجوج‌اند و يك جزء ، ديگر خلق « 1 » .\r\nمعلى بن هلال كوفى گويد : من در مصيصه بودم ، مردمان آنجا را شنيدم كه مىگفتند گاه چند شبانه روز از دريا موجى نخيزد و بانگى سخت از آن شنيده شود . گويند اين تنها بخاطر چيزى است كه جنبندگان دريا را آزار ترساند ، تا به درگاه خداى ، تعالى ، ناله كنند .\r\nگويد : سپس ابرى آيد تا به درون دريا نهان شود . و در پس آن ، ابرى ديگر آيد و ابرى ديگر - و تا هفت ابر بر شمرد - پس آنگاه آن ابر ، از سوى ديگر دريا بالا آيد و تند برود . ابرى كه پس از آن آمده بود نيز در پى آن بالا آيد و باد بر پيكر ابرها خورد ، سپس همهء ابرها به آسمان روند ، در حالى كه چيزى از دريا بيرون آورده‌اند و مردم بينند « 2 » كه آن چيز ، آن نهنگ است [ ابرها آن را ببرند 
  ] تا ناپيدا شود . و ما بينيمش در حالى كه سر آن در ميغهاست و دمش تكان خورد . بدين‌سان ابر آن را به نزديك يأجوج و مأجوج افكند . و بدين روى دريا [ از آن بانگ و آشوب 
  ] بيارامد .\r\nمنصورى گويد : ابر گمارده بر نهنگ ، هر جاى آن را ببيند بربايد ، چنانچون آهنربا كه آهن بربايد . تا بدانجا كه نهنگ ، از بيم ابر ، سر خويش از آب بيرون نكند ، مگر به ندرت و به آن هنگام كه آسمان بى ميغ باشد . و گاه ابر آن را بر گيرد و او خويشتن رها كند و در آب فرو افتد . آن ابر باز با بانگى سهمگين ، همراه تندر و برق بيايد و به درون دريا شود و نهنگ را باز بيرون كشد . و گاه در راه ، بر درختهاى بس كهن بگذرد و آنها را از ريشه بر آرد و بر صخره‌هاى كلان گذرد و آنها را از جاى بكند .\r\n\r\n\r\n","description":"","footnote":"\r\n( 1 ) - مقصود ، مبالغه در كثرت ايشان است .\r\n( 2 ) - يا : مردم نظر دهند كه . . .\r\n","page_name":" 144 ","page_number":170},
  {"content":"\r\n\r\nوقتى حكيمى بود كه او را ابقراط مىگفتند . [ در روزگار او « 1 » 
  ] در دهكده‌هاى آنجا ، مرگ و مير بسيار شد . اين ابقراط به جستجوى علت آن شد . به نهنگى رسيد كه ابر آن را از دريا بر آورده بود و نهنگ خويشتن از ابر رها كرده بود و بر زمين افتاده بود و گنديده بود . ابقراط واقعه را به مردم آن ديهها رسانيد و خود رفت و به گرد آوردن درم پرداخت و از همهء آن ديه‌نشينان سهم گرفت . با آن درمها نمك خريد و بر روى آن مردار پاشيد ، تا بوى آن فرو نشست و خداى مردم آن آباديها را سلامت كرد .\r\nابقراط گفته است : من به نزديك آن رفتم تا بنگرم كه چيست . درازايش را دو فرسنگ ديدم و پهنايش را چندين گز بسيار و پيكرش را دايره‌گون و رنگش را همانند رنگ پلنگ . و چونان ماهيان پولك داشت و دو بال بزرگ داشت كه همانند بالهاى ماهى ، نزديك سر او بود ، كه از آن سر نيز سرهاى ديگرى جدا مىشد . و سر او در خلقت چونان انسان بود و به اندازهء تپه‌اى بزرگ .\r\nو دو گوش داشت دراز و پهن چونان گوشهاى پيل . از سر ، شش گردن جدا مىشد هر يك به درازاى ده گز و بر هر گردن ، سرى بود چونان سر مار * 201 .\r\nسلام ترجمان حكايت كند كه همانا واثق بالله الخ - « 2 » سلام گويد :\r\nبدين گونه ما از نزد واثق ، از سر من راى بيرون آمديم و پس از بيست و هشت ماه به نزديك او بازگشتيم .\r\n\r\n\r\n","description":"","footnote":"\r\n( 1 ) - عبارت متن ( 301 ) : « و كان فى بعض زمان ، حكيم يقال له بقراطيس . » مىتوان زمان را به حكيم اضافه كرد . در اين صورت ترجمه چنين مىشود ( و به زمان حكيمى كه او را . . . ) و ديگر نيازى بدان جمله كه در [ 
  ] آورديم نيست . اما سياق عبارت چنين اقتضا مىكند كه حكيم مرفوع خوانده شود .\r\n( 2 ) - ابن فقيه با همين اشاره گذشته است و داستان سلام ترجمان را ذكر نكرده است . در اين خرداد به ص 163 - 170 و مقدسى ص 362 - 365 و ياقوت ، ذيل سد ، اين داستان آمده است .\r\n","page_name":" 145 ","page_number":171},
  {"content":"\r\n\r\n\r\nگفتار دربارهء طبرستان\r\nگويند : آنجا را طبرستان گفتند * 202 ، زيرا مردمى از گيلان ( جيلان ) داخل آن جاى شدند ، در آن درختان بسيار بود و چنان بود كه از بسيارى و انبوهى درختان زمين را نمىديدند . گفتند خوب است اين درختان را با تبرها ببريم و در اين زمين فرود آييم و آن را آباد كنيم ، اين كار را كردند و به زبان خود ، آن جاى را طبرستان ناميدند ، به نام تبرها .\r\nمؤلف گويد : ببر و طيلسان و طالقان و ديلم و خراسان - جز مردم خوارزم - از فرزندان اشبق بن ابراهيم ( ع ) هستند .\r\nگويند : در زندانهاى خسرو مردمى بسيار فراهم آمده بودند . خسرو كشتن آنان نمىخواست . از اين روى درباره‌شان راى زد . به دو گفتند به غربتشان افكن . گفت : جايى را در نظر آريد تا در آن زندانيشان كنم . همهء شهرها را گشتند تا به كوههاى طبرستان رسيدند . گزارش آنجا را به خسرو دادند . خسرو بنديان را بدان كوه فرستاد و در آنجاى تنهاشان گذارد . درى ساخت و بر روى آنان ببست . آن كوه در آن روزگار ساكنى نداشت . بدين گونه آنان را يك سال باز هشت و از حالشان نپرسيد . پس از يك سال كس فرستاد تا خبرشان بداند .\r\nفرستادهء كسرى بر سر آنان رسيد . زندانيان را زنده ديد . با ايشان سخن گفت\r\n\r\n","description":"","footnote":"","page_name":" 146 ","page_number":172},
  {"content":"\r\n\r\nو پرسيد : چه مىخواهيد ؟ گفتند : تبرها ، تبرها « 1 » يعنى تبرهايى خواهيم تا با آنها درختان را ريشه كنيم . گزارش اين خواست به خسرو دادند . فرمود تا براى ايشان بفرستند . آنان درختان را بر انداختند و در آنجا بنا ساختند .\r\nخسرو باز ، سال ديگر ، فرستادهء خود به سوى آنان فرستاد . پيك خسرو بديشان رسيد و از حالشان پرسيد . گفتند : زنان ، زنان ، يعنى زنانى خواهيم .\r\nگزارش اين خواست نيز به خسرو دادند ، فرمود تا زنانى كه در زندانهايش بودند ، براى آنان فرستند . بدين گونه آنان زاد ورود كردند . مردمان اين كلمه را تعريب كردند و گفتند : طبرستان . نخست تبرزنان « 2 » بود . يعنى : تبرها وزنها .\r\nشهر ( مركزى ) * 203 طبرستان آمل است . و آن جايگاه واليان است . و خود بزرگترين شهر طبرستان است . سپس ممطير ( مامطير ) است . و ميان اين دو شهر ، شش فرسنگ است . سپس ترنجه « 3 » است كه شهرى كوچك است . و از ممطير ، شش فرسنگ فاصله دارد . سپس ساريه ( سارى ) است . سپس طميش « 4 » است . و آن شانزده فرسنگ با ساريه فاصله دارد . و در مرز گرگان افتاده است اين پايان طبرستان است از سوى خراسان .\r\nو از سوى ديلم ، بر سر پنج فرسنگ از آمل ، شهرى است به نام ناتل .\r\nچون از ناتل گذرى شالوس « 5 » است ، و اين به مرز ديلم است . اينها همه شهرهاى جلگه‌اند .\r\nشهرهاى كوهستانى ، يكى كلار است و اين نيز مرز است . سپس شهرى\r\n\r\n\r\n","description":"","footnote":"\r\n( 1 ) - متن ( ص 302 ) به صورت : طبرها .\r\n( 2 ) - در متن ( ص 302 ) : طبرزنان . ولى بى گمان ، چون سخن از اصل و ريشهء كلمه است ، بايد مؤلف صورت پارسى آن را ، ضبط مىكرد . زيرا تاء در تعريب « طاء » شده است . نيز رك : توضيحات .\r\n( 3 ) - حدود : ترجى ، ص 145 . مسالك و ممالك : برجى ، ص 175\r\n( 4 ) - تميشه ، تميسه .\r\n( 5 ) - سالوش ، سالوس ، چالوس .\r\n","page_name":" 147 ","page_number":173},
  {"content":"\r\n\r\nاست به نام سعيد آباد ، و آن شهرى كوچك است ، ليكن منبر دارد . سپس رويان است . و اين بزرگترين شهر كوهستان است . در كوهستان ، از ناحيهء [ حدود 
  ] « 1 » خراسان شهرهايى [ 
  ] است به نام لارز و شرز و دهستان « 2 » . چون از لارز گذرى در كوههاى و نداد هرمز افتى . چون از اين كوهها گذرى ، در كوههاى شروين افتى . و اين مملكت « 3 » [ مازيار 
  ] بن قارن است . سپس ديلم است ، سپس گيلان .\r\nبلاذرى گويد : طبرستان هشت خوره است . [ ز آنهاست 
  ] خورهء ساريه و آمل . و از روستاهاى آمل است ، ارم خواست بالا ، ارم خواست پايين و مهروان و اصبهبدان ( اسپهبدان ) و ناميه ( نامشه ) و طميش .\r\nميان ساريه و شلنبه ، از راه كوه ، سى فرسنگ است و بيشتر آن از گرگان است و برخى از طبرستان . ميان ساريه و ناميه و طميش بيست فرسنگ است . ميان ساريه و مهروان ده فرسنگ است . ميان ساريه و دريا سه فرسنگ است . ميان آمل و ساريه سيزده فرسنگ است . ميان آمل و رويان دوازده فرسنگ است . ميان آمل و شالوس ، كه در ناحيهء گيلان است ، بيست فرسنگ است و ميان گيلان و رويان دوازده فرسنگ است . شالوس و لارز و شرز و ونداشورج ، از شهرهاى رويان است . سپس گيلان است . درازاى طبرستان ، از گرگان تا رويان سى و شش فرسنگ است و پهنايش بيست فرسنگ . و نخستين كس كه دامنه‌ها به او واگذار شد شروين بود . . . بنداد هرمزد « 4 » .\r\nبنداد هرمزد ، زينهار يافته ، نزد رشيد رفت . رشيد او را اسپهبد خراسان كرد .\r\n\r\n\r\n","description":"","footnote":"\r\n( 1 ) - نسخهء عكسى ( ورق 150 ، الف ) .\r\n( 2 ) - رك : حدود ص 144 .\r\n( 3 ) - عبارت متن ( ص 303 س 7 ) : « ملكة ابن قارون » و غلط چاپى است . نسخهء عكسى :\r\nمملكه . . . ( ورق 150 ، آ ) .\r\n( 4 ) - كذا . متن ص 304\r\n","page_name":" 148 ","page_number":174},
  {"content":"\r\n\r\nاز آغاز طبرستان تا مرز ديلم ، سى و يك مسلحه « 1 » افتاده است . و در هر مسلحه ، از دويست تا هزار مرد هست . نخستين شهر طبرستان از سوى گرگان طميش است . و آن در مرز گرگان افتاده است . و دروازه‌اى كلان دارد كه هيچ يكى از طبرستانيان نتوانند از آن جاى بيرون آيند و به گرگان شوند ، جز از همين دروازه . زيرا ديوارى از آجر و آهك از كوه تا دل دريا كشيده شده است .\r\nآن ديوار را خسرو انوشيروان ساخت تا ترك را از تاراج طبرستان باز دارد .\r\nدر طميش خلق بسيارى هستند و مسجد جامعى است و منبرى و سرهنگى راتبه‌دار با دو هزار مرد . پس از آن ، در جلگه ، شهر مهروان است . در آن نيز مسجد و منبر است . پس از آن شهر ساريه است . در آن نيز منبر و مسجد است . بيرون اين شهر ، هزار جريب زمين از آن بنداد هرمزد است كه بر در شهر واقع است ، و همانهاست كه از اموال خالصه ، از جرير بن يزيد والى طبرستان خريد . پس از آن ، شهر آمل است و در آن مسجد و منبر و دار الاماره است . فرشهاى طبرى را در آن بافند و بيشتر فراهم آمدن مردم در آن باشد .\r\nپس از آن ممطير است و در آن نيز مسجد و منبر است . ميان آمل و ممطير ، روستاهايى فراوان نهاده است و دهكده‌هايى آبادان .\r\nو پنداشته است « 2 » كه رويان جزء طبرستان نيست ، بلكه خود خوره‌اى تك است و مستقل . و شهرهاى بزرگ دارد و نهرها و چشمه ساران و نعمتهاى انبوه و كوههايى بزرگ و ولاياتى چند آن را در ميان گرفته‌اند . در گذشته ، جزء ولايت ديلم بود . سپس از آن عمر بن علا ، صاحب جوسق « 3 » - در ازدان رى - شد .\r\nدر آنجا شهرى ساخت و منبرى نهاد .\r\nميان كوههاى رويان و ديلم . روستاهايى فراوان افتاده است كه از آنها از چهار صد تا هزار مرد به در شود . و از همهء آنها ، بيش از پنجاه هزار جنگاور\r\n\r\n\r\n","description":"","footnote":"\r\n( 1 ) - پادگان ( در اصطلاح امروز ، تقريبا ) رك : تعليقات ارمنستان\r\n( 2 ) - ظاهرا ، بلاذرى . بنا بر حواشى دخويه : ياقوت .\r\n( 3 ) - جوسه - كوشك .\r\n","page_name":" 149 ","page_number":175},
  {"content":"\r\n\r\nدر آيد . خراج آن بر آن جيره كه رشيد بست ، چهار صد و پنجاه هزار درهم است . والىنشين رويان ، شهر كجه ( كچه ) است . كوههاى رويان ، به كوهها و كشتزارهاى رى پيوسته است . و از سوى رى از همان راه كوهها به رويان شوند . ميان رى و شالوس هشت فرسنگ است . شالوس شهرى بود كه در يكى از مرزهاى ديلم افتاده است ، در سينهء دشمن * 204 ، و در آن منبر و مسجد است . در برابر آن ، روبروى كجه ، شهرى است كه آن را كبيره گويند . در آن نيز منبر است . از شهر شالوس تا شهر نو بنيادى « 1 » كه در ديلم واقع است « 1 » و مسجد و منبر دارد ، چهار فرسنگ است . دامنه‌هاى اين كوه به دريا پيوسته است و در آن زينهار يافتگانى زندگى كنند كه از عمر بن علا زينهار خواسته بودند . نيز در آن مردمى زيند با ديانت و گروش كه مسجدها ساخته‌اند . و شالوسيان از آنان همسر گرفته‌اند و بدانان همسر داده‌اند . آن سوى اينان ، مردمى از ديلم‌اند كه هرگز سر به فرمانى ننهاده‌اند . دهكده‌ها و كوههاى اينان به ارمينيه و باب الابواب پيوسته است . سپس دهكده‌اى است به نام مزن ، كه در آنجا واليان گرد آيند و از همان جاى با ديلم كارزار كنند .\r\nو چون مازيار بن قارن ، از كشتن عموهاى خويش و بزرگان فرزندان بنداسفجان « 2 » و سرهنگان ايشان فراغ يافت ، نتوانست فرزندان شروين بن شهريار را بكشد ، از بسيارى خواسته و مردانى كه داشتند . و هم از آن روى ، كه جايگاه شروين در كوههاى طبرستان بود از سوى قومس و ميان كوههاى شروين و كوههاى بنداد هرمزد و بنداسفجان ، جاده‌ها و تنگه‌هايى دشوار بود ، و كاروانهاى بازرگانى ، از همين جاده‌ها به بيرون طبرستان مىشدند .\r\nاين را بود كه مازيار ، به فرزندان شروين نيكى و بزرگداشت و علاقه نشان همى داد ، و هر گاه يكى از ايشان نزد او مىشد ، صله‌اش مىبخشيد و نيكوييش مىكرد و جامه‌اش در مىپوشانيد . تا با او خو گرفتند و به دو دل آرامى\r\n\r\n\r\n","description":"","footnote":"\r\n( 1 ) - كه آن را طالقان گويند . نسخهء عكسى ( ورق 151 ، ب ) .\r\n( 2 ) - برادر بنداد هرمزد . نسخهء عكسى ( ورق 151 ، ب ) .\r\n","page_name":" 150 ","page_number":176},
  {"content":"\r\n\r\nيافتند . سپس مازيار چنان آشكار كرد كه سر آن دارد تا با ديلم بجنگد و آن سامان را بگشايد و در آن منبرها نهد و مسجدها سازد . و خود در فريم منبرى نهاد . و بر اين گونه يك سال بگذاشت و به كار دار خراسان نامه كرد و خواست تا هزار شتر حامل ساز و برگ و خواربار براى جنگ ديلم فرستد . ديگر هيچ گمانى نمىبردند جز اينكه قصد ديلم دارد . به فرزندان شروين نيز نامه نوشت و خواست تا با او به در آيند . و امر كرد تا منبرى به ارم آورند . و فقيهى از ساريه خواست و مردم را فرمود تا گرد آيند . مردم گرد آمدند . فرزندان شروين نيز حاضر شدند . پس آن فقيه مردم را خطبه خواند و چون خطبه به انجام آورد فرمودش تا به ساريه باز گردد . و هر كس از فرزندان شروين و ديگران حاضر بود ، فرمود تا به سراى او آيند . آنان همه شادمان رفتند .\r\nچون به سراى مازيار رسيدند و طعام آوردند ، امر داد تا ساز و برگ آنان ستاندند و آن همه را كشتند . ديگر ديلم رفتن را باز هشت و به والى گرگان نوشت كه نيازيش به رفتن ديلم نيست .\r\nپس از اين هنگام ، به دو سال « 1 » ، سرهنگى با بيست هزار كس روانه كرد .\r\nو با آنها بيل و كلنگ همراه كرد . و سرهنگ را فرمود ، رود تا به ديلم رسد و گويد « 2 » : يا همه سر به فرمان من نهيد ، يا گروگان خود نزد من فرستيد ، و گر نه شما را بكشم و خانه‌هاتان را از ريشه بر كنم . بدين گونه ديلميان سر به فرمانش نهادند و گروگانش فرستادند .\r\n\r\n\r\n","description":"","footnote":"\r\n( 1 ) - عبارت متن ( ص 306 ) : « ثم وجه بعد هذا الوقت بالسرى قائدا . . . ) و كلمهء « السرى » را در اينجا معنايى مناسب نيست . اين بود كه اين كلمه را از روى نسخهء عكسى ترجمه كرديم . نسخهء عكسى ( ورق 152 ، الف ) چنين است : « ثم وجه بعد هذا الوقت بالسنتين قائدا . . . » و احتمال تصحيف كاملا قوى است .\r\n( 2 ) - در اينجا عبارت متن ( ص 306 ص 16 و 17 ) از نظر افعال اندكى مغشوش است .\r\nرك : نسخهء عكسى نيز . چنان كه « او » در سطر 17 ظاهرا درست نيست و بايد « و » باشد ، همان گونه كه در نسخهء عكسى هست و نيز سطر 18 مؤيد آن است .\r\n","page_name":" 151 ","page_number":177},
  {"content":"\r\n\r\nپس از اين آن زينهار يافتگان را فرمود تا از ايشان ده هزار مرد به در آيد و شهر رياسه را ويران كند . آنان اين كار كردند . اين زينهار يافتگان در روستايى بزرگ مىبودند به نام مزن . و عمر بن علا خود بدين جاى رسيده بود . و از اينجا واليان طبرستان با ديلمان مىجنگيدند « 1 » . و ايشان به ديلم و قزوين و باب الابواب و شهرهاى بابك پيوستگى داشتند .\r\nاين زينهار يافتگان اگر مسلمانان را نيرومند مىديدند با آنان بودند و اگر دشمن را نيرومند مىديدند با دشمن .\r\nپس از اينجا كوهى است كه به قزوين و شهرهاى بابك پيوندد و در حدود بيست فرسنگ است . و تا آنجا است كه واليان ديلمى و كارگزاران آنان رفته‌اند . و زان سوتر كس نرفته است تا گزارشى باز آرد .\r\nطبرستان را استوارى دژ و نگهبانى مرزبانان ، در پيش نيز ، همين سان بود كه هم اكنون هست . پادشاهان فارس همواره مردى بر آن به سرپرستى مىگماردند ، و او را اسپهبد مىناميدند . پيوسته همين گونه بود تا اسلام آمد .\r\nو ولايتهاى پيوسته به طبرستان بگشود . در اين هنگام صاحب طبرستان ، با اندك چيزى مصالحه مىكرد . مسلمانان به خاطر دشوارى و ناهموارى راه آنجا مىپذيرفتند . تا آنكه عثمان بن عفان ، سعيد بن عاص بن اميه را ، در سال 29 والى كوفه كرد . مرزبان طوس ، به او و به عبد اللّه بن عامر بن كريز - والى بصره - نامه كرد . و آنان را به خراسان خواند ، بدين پيمان كه هر يك پيروز شدند ، او را بر خراسان فرمانروايى دهند . ابن عامر زودتر به سوى خراسان رفت .\r\nسعيد از كوفه در آمد و به جهاد با طبرستان پرداخت . در اين جنگ حسن و حسين دو فرزند على ، عليه السلام ، با سعيد بودند . سعيد از شهرهاى طبرستان ، طميش و ناميه را گشود ، و با شاه گرگان بر پرداخت دويست هزار درهم بغليهء\r\n\r\n\r\n","description":"","footnote":"\r\n( 1 ) - عبارت متن ( ص 307 ) « تغزو » است از مادهء غزو ، كه البته غير از حرب است و مقصود جنگ مسلمين است با ديگران ( جهاد ) . ممكن است جايى ديگر ، تغزو را مطلق جنگ ترجمه كرده باشيم كه از قرينه مورد معلوم خواهد بود .\r\n","page_name":" 152 ","page_number":178},
  {"content":"\r\n\r\nوافيه * 205 صلح كرد . او آن درهمها را به جنگندگان مسلمان مىپرداخت . نيز از طبرستان رويان و دنباوند را گشود . و مردمان جبال به دو خواسته‌اى دادند .\r\nسپس معاويه والى « 1 » شد . او مصقلة بن هبيرة بن شبل را والى طبرستان كرد .\r\nمصقله بر آن سر شد كه با همراهانش به درون شهرهاى طبرستان شود . ليكن به هنگام گذشتن از تنگه‌ها ، دشمن راه بر آنان بگرفت و خرسنگها بر سر آنان بغلتانيد ، تا همه نابود شدند . و مصقله نيز نابود شد . مردمان او را مثل كردند و گفتند :\r\n« حتى يرجع مصقلة من طبرستان - تا مصقله از طبرستان باز گردد . » سپس عبيد اللّه بن زياد بن ابى سفيان ، محمد بن اشعث كندى را والى طبرستان كرد . محمد با طبرستانيان صلح كرد و آنان را پيمان نامه‌اى نوشت . بدين گونه او را مهلت دادند تا پا به درون طبرستان نهاد . در آن حال ، تنگه را بر او گرفتند و فرزندش ابو بكر را كشتند و چشمش را در آوردند . ليكن محمد خود رهايى يافت . از آن پس مسلمانان در آن مرز مىجنگيدند و ليكن از رفتن به درون زمين دشمن پرهيز همى داشتند .\r\nپس از آن ، يزيد بن مهلب والى خراسان شد و به آهنگ طبرستان رفت . اسپهبد ديلم مردم را به يارى بشوراند . يزيد با او به كارزار پرداخت . سپس بر پرداخت چهار هزار هزار و هفتصد هزار درهم مثقالى « 2 » در هر سال ، و چهار صد خروار زعفران و چهار صد مرد ، كه هر يك را بر سر سپرى باشد و به دست جامى سيمين و بالشى ابريشمين ، صلح كرد . يزيد رويان و دنباوند را نيز ، به شرط گرفتن مال و جامه و ظرف ، بگشود .\r\nمردم طبرستان چنان بودند كه گاه شرط صلح به جا مىآوردند و گاه نه ، تا به روزگار مروان بن محمد كه قرار به سر نياوردند و پيمان شكستند . آنگاه ابو العباس امير المؤمنين خليفه شد و كاردار خود به سوى آنان گسيل داشت .\r\n\r\n\r\n","description":"","footnote":"\r\n( 1 ) - مقصود والى ولايت شام است .\r\n( 2 ) - مقصود درهمى است كه وزنش يك درهم ( معمولى ) و سه هفتم درهم باشد . رك :\r\nكشاف اصطلاحات الفنون ، ج 1 ، ص 500 - 501\r\n","page_name":" 153 ","page_number":179},
  {"content":"\r\n\r\nطبرستانيان با او صلح كردند . باز نيز بى عهدى كردند و پيمان شكستند . در خلافت منصور ، مسلمانان را نيز كشتند . منصور ، خازم بن خزيمهء تميمى و روح بن حاتم مهلبى را با مرزوق ابو الخصيب به سوى طبرستانيان روانه كرد .\r\nچون كار دراز شد و به سختى انجاميد ، مرزوق از آن دو خواست تا وى را بزنند و سر و رويش بتراشند . آنان چنين كردند و او بدين گونه خود پيش اسپهبد رسانيد و گفت : اين دو خائنم شمردند و اين كار كه مىنگرى در باره‌ام روا داشتند . حال اگر تو آمدن مرا به نزديك خود پذيرى و مرا نزد خويش آن منزلت كه شايسته‌ام دهى ، تو را به رخنه‌گاههاى عرب راهنمايى كنم . اسپهبد او را جامه در پوشيد و بخشش داد و دل به دو استوار داشت و با او راى زدن گرفت . و او چنان مىنمود كه پندگوى اسپهبد است . تا چون از كارها و راه و رخنه‌هاى او آگهى يافت ، به خازم و روح ، آنچه بايد بنوشت .\r\nو براى دروازه چاره‌اى بجست تا آن را بگشود . بدين گونه مسلمانان وارد شهر شدند و آن را گشودند .\r\nعمر بن علا « 1 » قصابى بود از مردم رى ، كه گروهى گرد آورد و به پيكار پرداخت و به نيكى از عهدهء كار بر آمد . جهور بن مرار عجلى او را نزديك منصور برد . منصور او را سرهنگى سپاه داد و مرتبه ييش مقرر داشت . سپس ولايت طبرستان يافت و در روزگار خلافت مهدى شهيد شد .\r\nموسى بن حفص بن عمر بن علاء و مازيار بن قارن ، كوههاى شروين را از طبرستان ، در خلافت مأمون گشودند . و آن كوهها از هر كوه سخت‌تر و افراشته‌تر بود . سپس مأمون مازيار را كاردار قلمرو طبرستان و دنباوند كرد و او را محمد ناميد ، و بدون مرتبهء اسپهبدى داد . او همواره والى آن سامانها بود تا مأمون بمرد و معتصم بالله خليفگى يافت . معتصم نيز همچنان او را بر كار خود بگذاشت . پس از آن در سال ششم خلافت معتصم ، مازيار كافر شد و ناپيمانى كرد . معتصم به عبد اللّه بن طاهر بن حسين بن مصعب - كاردار او در\r\n\r\n\r\n","description":"","footnote":"\r\n( 1 ) - مقصود همان عمر بن علاى مذكور است .\r\n","page_name":" 154 ","page_number":180},
  {"content":"\r\n\r\nخراسان و رى و قومس و گرگان - نامه كرد . و او را به جنگيدن با مازيار فرمان داد . عبد اللّه ، حسن بن حسين را با مردان خراسان بفرستاد . معتصم نيز محمد بن ابراهيم بن مصعب را با گروهى از لشكريانى كه در حضور داشت بفرستاد .\r\nسپاهها چون در شهرهاى مازيار به هم رسيدند با او كارزار كردند . مازياربى هيچ عهد و پيمانى گرفتار شد ، و در سال 225 او را به سر من راى بردند و در حضور معتصم ، با تازيانه بس سخت زدند تا در گذشت و با بابك ، بر كنار بيشه‌اى در ميدان شرطه خانه به دار آويخته شد . طبرستان بدين گونه گشوده گشت و عبد اللّه بن طاهر و سپس طاهر بن عبد اللّه ولايت آنجا يافتند .\r\nپيش از اينكه خلافت به ابو جعفر منصور بالله برسد « 1 » چنان بود ، كه هر - گاه صاحب « 2 » طبرستان ، كاردار خراسان را كم توان مىديد ، سر به فرمان نمىداشت چون منصور خلافت يافت و ابو مسلم را كشت و آن كار كرد ، اسپهبد طبرستان را در دل بيم افتاد و به دو نامه نوشت و فرستاده فرستاد و فرمان پذيرفت و هديه‌ها روانه كرد . سپس باز در روزگار منصور ، اسپهبد سر بر آورد و فرستادهء خويش را فرمود تا از دربار منصور باز گردد ، و از پيشكش فرستادن براى منصور دست بداشت . اين بود تا چون عبد الجبار بن عبد الرحمن بر منصور شوريدن گرفت . منصور ابو عون سرهنگ را با ابو الخصيب بر سر عبد الجبار فرستاد تا در خراسان گرفتارش كردند . منصور به ابو الخصيب نامه كرد و ولايت قومس و گرگان و طبرستان به دو داد و فرمود تا او از راه گرگان و ابو عون از راه قومس به طبرستان شوند . اين دو نيز خود وعده كردند تا از آن دو سوى ، پاى به آن سامان نهند . اسپهبد در آن هنگام در شهرى به نام اسپهبدان بود كه تا دريا دو ميل فاصله داشت . چون گزارش رسيدن سپاه به دو\r\n\r\n\r\n","description":"","footnote":"\r\n( 1 ) - عبارت متن در اينجا ( ص 309 س 17 و 18 ) اندكى مغشوش است . رك : نسخه عكسى ( ورق 153 ، ب ) .\r\n( 2 ) - مقصود همان اسپهبد است .\r\n","page_name":" 155 ","page_number":181},
  {"content":"\r\n\r\nرسيد به كوه گريخت . به جايى به نام طاق « 1 » - و اين جاى خزانهء پادشاهان فارس بود و نخستين كس كه اينجا را خزانه كرده بود منوچهر بود و آن نقبى بود در كوهى ، كه دو مرد آن را نگهبانى همى كردند . اين دو مرد هميشه توشه با خود داشتند و نردبانيشان بود از ريسمان كه از سر كوه ، به سوى هر كس كه مىخواستند بالايش برند مىآويختند . و گر نه بى گمان هيچ گونه راهى بدان نبود . آن خزانه سپس به دست مازيار افتاد و او آنچه در آن بود بر گرفت .\r\nسليمان بن عبد اللّه گويد : در كنار اين طاق جايى است چونان دكانى و چنان است كه اگر انسانى بدانجا رود و آن را با پليدى بيالايد ، ابرهايى شگفت بالا آيند و بر آن بارند تا آن را شست و شو دهند و پاكش كنند . اين در آنجا مشهور است و مردم آن ناحيه بدانند . بدين گونه هيچ پليديى بر آن نماند نه در تابستان و نه در زمستان .\r\nچون اسپهبد بدان طاق گريخت ، ابو الخصيب سرهنگانى چند و سپاهى در پى او فرستاد . و خود به ساريه آمد . و در آنجا منبرى نهاد . در آمل نيز منبرى نهاد . و دو مسجد در اين دو شهر بساخت و بر مردم خراج و جزيه بگذاشت . چون ابو الخصيب در شهر جايگزين بشد ، اسپهبد به ديلم بگريخت .\r\nو از آن پس يك سال بزيست و پس از آن در گذشت .\r\nابو الخصيب يك سال و نيم والى طبرستان بود . سپس ابو العباس طوسى والى آن سامان شد . بعد از اين دو كس ، ابن خزيمه دو سال ، و روح بن حاتم بن ماهويه دو سال و نيم ، و خالد بن برمك پنج سال والى آنجا شدند . خالد در آنجا كارهايى شگفت كرد و بر گنجينه‌هاى پادشاهان ايران در آن طاق ، و دختران مسمغان دست يافت . [ پس از خالد 
  ] عمر بن علا چهار سال ، و سعيد بن دعلج دو سال ، سپس باز عمر بن علا دو سال ، و تميم بن سنان سه سال والى طبرستان شدند . سپس گروهى بسيار يكى پس از ديگرى ، يك سال و دو سال و بيشتر\r\n\r\n\r\n","description":"","footnote":"\r\n( 1 ) - رك : لسترنج ص 399 .\r\n","page_name":" 156 ","page_number":182},
  {"content":"\r\n\r\nو كمتر ولايت طبرستان داشتند . تا آنكه طاهر بن حسين و فرزندش عبد الله بن طاهر و محمد بن طاهر والى آنجا شدند .\r\nجانشين محمد در طبرستان ، سليمان بن عبد اللّه بن طاهر بود . در آن هنگام ، حسن بن زيد علوى ، در سال 250 در آمد و بر سليمان بشوريد و او را از طبرستان براند . تا آنكه حسن بن زيد در سال 271 در گذشت . و در مقام او برادرش محمد بن زيد بنشست .\r\nابو يزيد بن ابى غياث « 1 » گويد : در سال 248 در خواب ديدم و در آن هنگام در رى بودم ، و آن شب را در انديشهء اختلاف ميان معتقدان به شمشير * 206 و قائلان به امامت بسر آورديم . يكى از ما به بيدارى گفت : امير المؤمنين فرموده است : « خير به شمشير است و خير در شمشير است و خير با شمشير است » .\r\nديگرى گفت : دين به شمشير است . خداى ، عز و جل ، پيامبرش را فرمود تا دين را با شمشير به پاى دارد . پس از آن از يك ديگر جدا شديم . و چون پاره‌اى از شب شده بود و من به خوابگاه خويش رفتم ، در خواب ديدم كه پندارى گوينده‌اى گويد :\r\nاين زادهء زيد است كه به سويتان آمده است . او شورشيى خشم گرفته است و همى خواهد ايمان را كه پايه‌هايش سستى يافته است با شمشير به پاى دارد .\r\nاو از خاوران ، در ماه شعبان ، سر به شورش بر دارد ، در حالى كه شمشير پيامبر ، همان برگزيدهء خداى يگانهء بى نياز ، را آخته در دست دارد .\r\nاو دشتها و كوهها بگشايد و از كلار به چالاكى تا درون گرگان پيش رود .\r\nسپس آمل و بعد شالوس را بگشايد . آنگاه هر چه ميان اين جزيره‌هاست چونان رويان و شهر پس از آن .\r\nپس از سه سال ، سپاه را از آن جاها باز بگرداند و به آهنگ\r\n\r\n\r\n","description":"","footnote":"\r\n( 1 ) - نسخهء عكسى ( ورق 155 ، الف ) : ابى عتاب .\r\n","page_name":" 157 ","page_number":183},
  {"content":"\r\n\r\nزوراء * 207 برود .\r\nاو بارهء زوراء را ويران سازد و سپس آن را تاراج كند . آنگاه خشمگين و شورشى ، آهنگ مرز قزوين كند .\r\nفرزند زيد فرمانرواى ناحيهء خراسان و ساكنان آن شود ، تا آن هنگام كه تا جاودان ستاره‌اى در دل آفاق بدرخشد .\r\nمؤلف گويد : در سال 250 محمد بن رستم كلارى ، و محمد بن شهر - ياران رويانى ، از خاندان معدان ، وارد رى شدند . اين دو مرد ، معتقد به شمشير بودند . در رى در جستجوى مردى بزرگ از آل على بر آمدند تا او را سرپرست طبرستان كنند ، و به دست او ستم سليمان بن عبد اللّه را از سر خلق دور سازند . بدين گونه پيوسته بجستند و بررسى بكردند تا حسن بن زيد را بگزيدند . در ماه رمضان آن سال با او بيعت كردند . روز دوشنبه هفت روز از ماه رمضان سال دويست و پنجاه مانده بيرون آمدند . و در روز عيد فطر در كلار و رويان به نام حسن خطبه خواندند . و هنوز مدت ولايت حسن به عيد قربان نرسيده بود كه سليمان را بخاطر بدرفتاريش از آنجا بدر كرد . و طاهريان نيز در خراسان كم توان شدند .\r\nبدين گونه چون مرگ حسن بن زيد در رسيد ، كار را به برادرش محمد بن زيد « 1 » سپرد .\r\nمحمد پيوسته رئيس طبرستان بود ، تا سال 84 آمد . پيش از اين ، معتضد به عمرو ليث صفار نامه نوشته بود و او را فرموده بود كه با رافع پيكار كند .\r\nزيرا به معتضد خبر رسيده بود كه رافع به محمد بن زيد گرايش دارد و كشته شدن معتمد و نشستن معتضد را براى خلافت پذيرا نشده است . عمرو به خراسان رفت و در كار رافع حيله كرد و او را در پيكارى سخت گرفت . رافع شكست يافت و در نزديكى خوارزم به دست افتاد و كشته شد و سرش به مدينة السلام بردند .\r\n\r\n\r\n","description":"","footnote":"\r\n( 1 ) - رك : « مقاتل الطالبيين » ص 429 به بعد .\r\n","page_name":" 158 ","page_number":184},
  {"content":"\r\n\r\nاينك خراسان از آن صفار شد . و چون در سال دويست و هشتاد و پنج باز معتضد به صفار نامه نوشت و او را فرمان داد تا آهنگ اسماعيل بن احمد [ سامانى 
  ] كند و قلمرو ولايت او از آن صفار باشد ، و همين گونه نيز به اسماعيل بن احمد نوشته بود ، صفار با سپاه خويش به سوى اسماعيل برفت . در ناحيهء نسا و بيورد به هم بر خوردند . ميانشان كشتارى بزرگ روى داد ، و هر يك به شهرهاى خويش باز گشتند . تا سال دويست و هشتاد و هفت رسيد و اسماعيل آهنگ صفار كرد .\r\nصفار با صد هزار كس در بلخ بود . اسماعيل او را در ميان گرفت . صفار به در آمد . چون دو سپاه روى در روى شدند ، سپاه صفار از هم بپراكند و او با گروهى از سرهنگان برجستهء خويش گرفتار شد . صفار را به سمرقند بردند ، سپس او را به بغداد فرستادند . اين گزارش به محمد بن زيد رسيد . دل در گرگان ببست و به آهنگ آن سامان روان گشت و در آنجاى فرود آمد . اسماعيل ، محمد بن هارون را به سوى او فرستاد آنان بر دروازهء گرگان به كارزار شدند . محمد بن زيد هزيمت يافت . و يارانش آسيب ديدند . و او را در كشاكش سپاه ، در همان جاى كشته يافتند . فرزندش زيد نيز اسير شد . اين به روز آدينه پنجم شوال سال 287 بود .\r\nياران محمد پس از آن پا به راه گذاشتند تا به طبرستان رسيدند . چون در طبرستان گرد آمدند ، راى زدند و يك راى شدند كه كار به مهدى بن محمد بن زيد سپارند . مهدى در آن روز ، كودكى نابالغ بود . و اين به روز آدينه بود . مردم را آواز دادند كه همگان براى بيعت گرد آيند . ميان سرهنگان او مردى بود كه او را زراد مىخواندند . زراد ، در آغاز ، مردم را بر اين كار ، كه در آن يك راى شده بودند ، همراهى كرد . ليكن چون خلق به نزديكى در مسجد رسيدند درفشهايى سياه فراز كرد و شمشير در ميان ياران محمد بن زيد گذاشت ، و از آنان بسيارى بكشت . و در آن سال ، كه دويست و هشتاد و هفت بود ، بر منبرهاى طبرستان به نام المعتضد بالله خطبه خوانده شد . بدين گونه حكومت آل على در طبرستان ، از آغاز تا پايان آن سى و هشت سال شد .\r\nگويند : از شگفتيهاى طبرستان ، جنبنده‌اى است سياه و رخشان كه تنها\r\n\r\n","description":"","footnote":"","page_name":" 159 ","page_number":185},
  {"content":"\r\n\r\nبه هنگام انگور پيدا شود . درازاى آن از انگشت خرد كمتر است و داراى هزار پاست ، پاهايى كوچك كه بر شكمش روييده است و چون راه رودگويى موجهايى است در جنبش .\r\nو در آنجا جانورى است به اندازهء روباه ، مويى دارد چونان دله و بالهايى دارد چسبيده چونان شب‌پره و نيشهايى دارد و ميوه خورد . نيز از خراسان براى متوكل روباهى آوردند كه دو بال داشت و مىپريد « 1 » . نيز [ مرغ 
  ] كلوا * 208 از طبرستان است .\r\nابو الدوانيق ( منصور ) خالد بن برمك را براى جنگ با اسپهبد فرستاد .\r\nخسروان هنگام گريختن از عراق ( مداين ) به مرو ، اموال نفيس خويش در اين كوه ، نهان كرده بودند . زيرا كه بس دشوار راه بود و مردم در خزانه‌هاى آنان ، آن اندازه جواهر و افسر و كمربند و شمشير آراسته به مرواريد و ياقوت و زمرد يافتند كه به بها در نمىگنجيد . مردم طبرستان پس از فتح خالد ، بر روى - سپرهاى خود ، چهرهء خالد و منجنيقهاى او كه با همانها ايشان را آماج كرده بود نقش همى كردند « 2 » . ليكن اسپهبد زهر نوشيد و در گذشت . مسمغان همراه زنان خود نزد خالد آمد و در پيش او بر خاك نشست . خالد را دل بر او نازك شد و بر فرشش نشانيد . و او را با دخترانش و مادرشان ، كه دختر اسپهبد بود ، نزد منصور فرستاد . يكى از آنان از آن مهدى شد و اسماعيل بن محمد را براى او بزاد . ديگر از آن عباس بن محمد بن على برادر ابو الدوانيق شد و ابراهيم بن عباس را براى او بزاد . شكله ، مادر ابراهيم ، از جملهء اينان بود كه از آن عبد الصمد بن على شد . سپس از آن مهدى گشت و ابراهيم را براى او بزاد .\r\nخالد در طبرستان منصوره را بنا كرد و براى آن بازارى بساخت .\r\n\r\n\r\n","description":"","footnote":"\r\n( 1 ) - رك : احسن التقاسيم ، ص 368\r\n( 2 ) - فتأمل . . .\r\n","page_name":" 160 ","page_number":186},
  {"content":"\r\n\r\n\r\nگفتار دربارهء خراسان\r\nدغفل * 209 گويد : چون زبانها گوناگون شد ، خراسان و هيطل ، دو فرزند عالم بن سام بن نوح ، در يك روز ، در آمدند . و هر يك به جايى شدند كه تا كنون به نام آنان است . فرزندان هيطل از آن سوى نهر بلخ‌اند ، و آن شهرها هياطله * 210 نام دارد . و از اين سوى آن ، خراسان است .\r\nشريك بن عبد اللّه گويد : خراسان تركش خداوند است . هر گاه بر مردمى خشم گيرد ، از اين تركش به تيرشان بزند .\r\nشعبى گويد : من نيك بينم كه اين علم « 1 » به خراسان شود .\r\nابو محمد « 2 » بن مسلم بن قتيبه گفته است : مردم خراسان بر پاى دارندگان دعوت و ياران دولتند . خراسانيان پيوسته در بيشتر دوران شاهنشاهى ، مردمى سركش و عاصى بوده‌اند [ و باج و خراج نمىپرداخته‌اند 
  ] « 3 » . هم اينان فيروز بن يزدجرد بن بهرام پادشاه فارس و خسرو بن قباد بن هرمز را كشتند . هم اينان سلطنت را از امويان ، آن هم از خليفه‌اى از بنى اميه كه از همه سالخورده‌تر و پر آزمونتر و با تدبيرتر و پرتوش و توانتر و پر سپاهتر بود و دبير و وزيرى از\r\n\r\n\r\n","description":"","footnote":"\r\n( 1 ) - مقصود علوم اسلام است -\r\n( 2 ) - نسخهء عكسى ( ورق 157 ، ب ) : عبد الله بن . . .\r\n( 3 ) - نسخهء عكسى ( ورق 157 ، ب ) .\r\n","page_name":" 161 ","page_number":187},
  {"content":"\r\n\r\nهمه خردمندتر داشت ، گرفتند و به ابو العباس ( سفاح ) دادند .\r\nمحمد بن على بن عبد اللّه [ بن عباس 
  ] هنگامى كه خواست داعيان خويش به شهرها فرستد ، به آنان چنين گفت : كوفه و اطراف آن شيعهء على و آل علىاند .\r\nبصره و اطراف آن عثمانىاند و معتقد به خوددارى ، مىگويند تو آن بندهء مقتول مىباش و بندهء قاتل مباش . مردم جزيره « 1 » حرورى مذهب‌اند و خارجى و عربهايىاند چونان كافران عجم و مسلمانانىاند با خلق و خوى نصارى * 211 . مردم شام ، جز آل ابو سفيان و طاعت فرزندان مروان چيزى ندانند و دشمنيى ريشه‌دار و نادانيى بسيار دارند . و بر مكه و مدينه ابو بكر و عمر چيره‌اند . اكنون بر شما باد روى آوردن به مردم خراسان . زيرا در خراسان شمارهء بسيار و چالاكى نمودار و سينه‌هاى سالم و دلهاى آسوده هست ، كه خواست‌هاى گوناگون آنها را از هم جدا نكرده است و تباهيگيرى پراكنده‌شان نساخته است . مردم خراسان سپاهى كاملند ، داراى كالبد و پيكر و شانه و دوش و سر و ريش و بروت ، با فريادهايى هول‌انگيز و واژه‌هايى پر طنين و پيكرهايى ستبر . پس از اين همه ، من روى آوردن به مشرق ( خراسان ) و طلوعگاه چراغ جهان و مشعل خلقها را به فال نيك همى گيرم .\r\nقحطبة بن شبيب گويد : محمد بن على بن عبد اللّه [ بن عباس 
  ] گفت : خداى ، عز و جل ، جز اين نمىخواهد كه پيروان ما مردم خراسان باشند . آنان ما را\r\n\r\n\r\n","description":"","footnote":"\r\n( 1 ) - مقصود از جزيره ، بين النهرين علياست ، كه آبهاى دجله و فرات عليا جلگه‌هاى آنجا را در بر مىگرفت . اين سرزمين را به سه قسمت تقسيم مىكردند و هر يك را ديار مىگفتند ( ديار جمع دار است و به معناى مسكن و محل ) اين ديار عبارت بود از :\r\n1 - ديار ربيعه كه موصل در ساحل دجله بزرگترين شهر آن بود .\r\n2 - ديار مضر كه رقه در ساحل فرات مركز آن بود .\r\n3 - ديار بكر كه آمد در ساحل دجلهء عليا بزرگترين شهر آن بود . شهرى را كه در زمان ساسانيان در محل موصل كنونى واقع بود « بوذ اردشير » مىناميدند .\r\nرك : تعليقات فارس . نيز : لسترنج ، ص 93 - 94 .\r\n","page_name":" 162 ","page_number":188},
  {"content":"\r\n\r\nيارى كنند و ما آنان را يارى كنيم . همانا از خراسان هفتاد هزار شمشير آخته به در آيد كه دلهاى آن شمشيريان چونان تخته‌هاى پولاد باشد . نامهاى آنان به كنيه باشد و نسبتهاشان به روستاها و مويهاشان بلند و چونان يال شيران بيشه‌اى بر دوشهاشان ريخته . اينان طومار سلطنت بنى اميه در هم پيچند و سلطنت را به ما سپارند .\r\nو اين اشعار عصابهء جرجرايى راست :\r\nكاخ در همهء جهان دو تاست : ايوان مداين و غمدان يمن و سلطنت دو - تاست : ساسان و قحطان .\r\nمردم ايرانيانند و كشور بابل است و اسلام در مكه است و جهان خراسان است .\r\nو آن دو جانب خطير كه همواره از آنها بيم رفته است بخارا و بلخ شاه و اران « 1 » است .\r\nهمانا مردمان را دسته دسته بررسى كرده است و مرتبه داده است بدين گونه آنان مرزبانند و بطريق و دهقان .\r\nخراسان را هوايى خوب است و آبى گوارا و خاكى سالم و ميوه‌هايى خوش طعم . مردم خراسان آفرينشى استوار دارند و اندامى كامل و قامتى بلند و چهره‌اى زيبا ، و ايشان راست مركب‌هايى چست و چالاك چون انواع استر و اسبان تاتارى و شتر و الاغ و خود ساز و برگ جنگى و زره و پوشاك خوب دارند . و در استوار كارى صنعتها چنانند كه گويى خراسان بهره‌اى است از چين . و خراسانيان خود ، خداوندان تجارت و حكمت و فقه و دانشند . همسايگان ( هم‌مرزان ) خراسانيان تركانند ، كه از هر دشمنى سرسخت‌ترند و كوههاشان بلندتر است و شكيباييشان بر سختى بيشتر است و خوشگذرانيشان كمتر . بدين گونه خراسانيان در برابر ترك ، براى دنياى اسلام ، خود سپراند . و گاه و بيگاه در تركان افتند و سخت و بسيار از\r\n\r\n\r\n","description":"","footnote":"\r\n( 1 ) - نسخه : بلخ الشاهداران .\r\n","page_name":" 163 ","page_number":189},
  {"content":"\r\n\r\nآنان بكشند و بگيرند و بر بندند و در حديث است كه ترك را مادامى كه تركتان گفته‌اند ، ترك كنيد « 1 » و از بريده روايت كنند كه گويد : پيامبر ( ص ) فرمود : « اى بريده همانا پس از من لشكرهايى به هر سوى گسيل دارند . چون چنين شد تو در لشكر مشرق باش ، و از آن نيز در لشكر خراسان ، و از آن در لشكرى كه به سرزمينى به نام مرو رود . و چون بدانجا رسيدى در شهر آن در آى ، كه ذو القرنين آن را ساخته است و عزير در آن نماز گزارده است . نهرهاى با بركت در آن روان باشند و تا رستاخيز بر هر نهرى فرشته‌اى آخته شمشير ايستاده باشد تا از مردمش بدى را باز راند . » اين بود كه بريده بر مرو آمد و هم در آن جاى در گذشت .\r\nو بسا كه ملامت‌گرى كوشيده باشد تا مردم خراسان را به بخل نسبت كند . و بدين سخن ثمامه * 212 : « خروس هر شهر ، خود از زمين دانه‌چيند و خروس مرو دانه از منقار مرغان ربايد . » بد آنان گويد ، ليكن اين دروغى آشكار است . چه ، به چشم ديده شود كه خروس مرو نيز چونان همه خروسهاى ديگر جاهاى روى زمين است .\r\nو مردم خراسان راست بخشندگانى از همگان برتر و بزرگانى بر قلهء بزرگيها رسيده كه كس پا بپايشان رفتن نتواند . و بدان قله‌ها رسيدن نيارد .\r\nاز اينانند برمكيان . كه ما يك تن نشناسيم كه تا به پايهء آنان به سلطان نزديك شده باشد ، و به اندازهء آنان دل و دست بخشندگى باز هشته باشد ، و به كردار خوب دست يازيده باشد ، و در حفظ و سرپرستى بيت المال ، در\r\n\r\n\r\n","description":"","footnote":"\r\n( 1 ) - اين گونه احاديث را كه مؤلفان در سياق كلام ، ذكر مىكنند و بدون ذكر سند به استناد به حافظه باز مىگويند ، بايد بر موازين و قواعد علم حديث عرضه كرد تا صحت و سقم آنها درست معلوم گردد . ظاهرا اين گونه احاديث ، با نظر انسانى و ديد جهانى اسلام ، و فلسفهء راقى  إِنَّ أَكْرَمَكُمْ عِنْدَ اللَّهِ أَتْقاكُمْ  ( سورهء 49 « حجرات » آيهء 14 ) منافى است و بدين گونه صحت آنها مخدوش است .\r\n","page_name":" 164 ","page_number":190},
  {"content":"\r\n\r\nخزانه‌هاى خلفا ، چونان ايشان باشد .\r\nاز سرگذشتهاى مشهور برامكه است كه خالد بن برمك ، براى هر يك از برادران خويش ، به قدر كفاف او ، خانه ساخت . و براى برادرزادگان خويش ، خواسته‌هايى وقف كرد تا هميشه زندگيشان را بگرداند . نيز همهء فرزندانى كه برادرانش داشتند از كنيزكانى بودند كه بديشان بخشيده بود .\r\nو ديگر بزرگان و اجواد خراسان ، خاندان قحطبه و على بن هشام و عبد اللّه بن طاهراند . آورده‌اند كه عبد اللّه ، تنها در يك جاى ، هزار هزار دينار بخشيد .\r\nو اين مقدار را اگر كسى مالك باشد بس مهم است تا چه جاى آن كه ببخشد .\r\nو اين عبد اللّه بن مبارك است با آن بخشندگى و پارسائى ويژه خويش .\r\nبر روى هم ، كشور مردم فارس ، در روزگاران گذشته ، از همهء ممالك بزرگتر بود ، و خواسته‌اى فزونتر داشتند و ساز نبردشان بيشتر بود . و عرب خود ، آنان را آزادگان مىخواندند . چه ، پارسيان دشنام مىدادند ليكن كس دشنامشان نمىداد ، خدمتگار مىگرفتند و خود خدمتگار كسى نمىشدند . تا آنگاه كه خداوند اسلام را آشكار كرد . بدين گونه آن شكوه ديرين چونان آتشى شد كه به خاموشى گرايد و خاكسترى كه بر باد رود . اين شد كه آنان پراكنده شدند . و ديگر در دوران اسلام از آنان بزرگوارى نام آور نماند . مگر اينكه عبد اللّه بن مقفع و فضل بن سهل چنين باشند .\r\nمردم خراسان ، اسلام را از روى گرايش و خواهانى پذيرا شدند و بدان گرويدند .\r\nگويند : همهء گيتى بيست و چهار هزار فرسنگ است . [ و از آن 
  ] دوازده هزار فرسنگ كشور سياهان است . سه هزار فرسنگ كشور روميان است . سه هزار فرسنگ كشور پارسيان است ، و هزار فرسنگ سرزمين عرب است . بدين گونه مردم خراسان ، در شمار از فارس‌اند ، اگر چه خود خراسان پهناورتر از آن است .\r\nو در حديث است كه مردى على بن ابى طالب ( ع ) را گفت : اين\r\n\r\n","description":"","footnote":"","page_name":" 165 ","page_number":191},
  {"content":"\r\n\r\nحمراء ، يعنى عجم ، بر ما چيره شدند . على فرمود : « از پيامبر ( ص ) شنيدم كه گفت : ديگر بار پارسيان ، در راه دين ، بر سر شما فرو كوبند ، چنان كه در آغاز ، براى دين ، شما بر سر آنان فرو كوفتيد . » و ما هر گاه مصداق اين سخن را در عجم باز جوييم ، آن را در مردم خراسان يابيم . زيرا آنان بودند كه براى دين خدا خشم گرفتند و بر سر عرب شمشير آختند و آيين بنى اميه را آيين اسلام نديدند و سلطنت را از شام به عراق « 1 » آوردند .\r\nزيد بن ابى زياد ، از ابراهيم بن علقمه از عبد اللّه بن مسعود روايت كند كه پيامبر ( ص ) فرمود : « همانا پس از من ، خاندان من دچار گرفتارى شوند و از حق خود دورشان كنند . تا آنكه مردمى با درفشهاى سياه از مشرق بيايند و حق را بجويند و كسى حق را به ايشان ندهد ، تا پيكار كنند و پيروز شوند .\r\nآنگاه آنچه را خواستند به آنان بدهند . ليكن اين قوم ، نپذيرند و به مردى از خاندان من سپارند . او جهان پر از داد كند چنان كه آنان پر ستم كرده باشند .\r\nپس هر يك از شما آن واقعه را درك كند ، [ بدان جمع پيوندند ، اگر چه خويشتن بر روى برف بكشاند 
  ] « 2 » .\r\nنيز از پيامبر ( ص ) روايت كنند كه چون عبد اللّه بن حذافهء « 3 » سهمى را\r\n\r\n\r\n","description":"","footnote":"\r\n( 1 ) - البته با توجه به اينكه خراسانيان در آغاز كه لادينى حكومت اموى را ديدند و به بيگانگى آنان با اسلام يقين كردند ، براى نجات اسلام و خلق برخاستند و خروج كردند تا حكومت را به آل على دهند ، ليكن عباسيان غدار ، ابو مسلم را به حيلت كشتند و خود به اسم خلافت اسلام و با نيروى مردم خراسان - كه در اصل براى احقاق حق به كار رفته بود - روى كار آمدند و صد ره بيش از امويان جنايت و خيانت و لادينى و فجور كردند و آزادگان دنياى اسلام را به خون كشيدند و . . .\r\n( 2 ) - متن چاپى در اينجا ( ص 318 س 8 ) اندكى افتاده دارد كه از نسخهء عكسى ( ورق 160 ، ب ) افزوده شد .\r\n( 3 ) - نسخهء عكسى ( ورق 160 ، ب ) : خنيس بن عبد الله . . . و صحيح همان عبد الله بن حذافه است . رك : طبرى بخش 1 ، ص 1560\r\n","page_name":" 166 ","page_number":192},
  {"content":"\r\n\r\n[ نزد خسرو 
  ] « 1 » فرستاد و براى او نامه نوشت « 2 » ، در آن نامه از خويشتن آغاز كرد . خسرو چون آن نامه خواند خشم گرفت و نامه را پاره كرد و مشتى خاك براى پيامبر فرستاد . پيامبر ( ص ) فرمود : « او نامهء ما را پاره كرد ، هان كه به دست مردم خويش پاره شود « 3 » . او ما را خاك فرستاد ، هان كه شما مالك خاك او شويد » .\r\nاكنون آنان را كه پيامبر ( ص ) خبرمان داد كه طومارشان از هم دريده خواهد شد ، چسان باز مانده‌اى خواهد بود . ناگزير ايشان بىنام و نشان شدند و از ميان رفتند و پراكنده گشتند . و يك سخن بسنده است ، كه شاعر گويد :\r\nدر برانگيختن كينه براى من همين بس كه سخنى بگويم كه از گفتن آن ناگزير نيستم .\r\nعلى بن محمد مدائنى گويد : نخستين فتحهاى خراسان ، فتح طبسين بود - و اين دو طبس ، دو دروازهء خراسان‌اند - عبد اللّه بن بديل بن ورقاء آنها را گشود .\r\nاز رى تا دامغان هشتاد فرسنگ است . و از دامغان تا نيشابور همين اندازه راه است . بدين گونه از رى تا نيشابور صد و شصت فرسنگ است . نيشابور كهندژ ( قهندز ) دارد و خود يكى از خوره‌هاى خراسان است . شهرستانهاى نيشابور عبارت‌اند از : زام ، و باخرز ، و جوين ، و بيهق . نيشابور را دوازده روستاست كه در هر روستايى صد و شصت دهكده است . از نيشابور تا سرخس چهل فرسنگ است . و از سرخس تا مرو - شهر مركزى خراسان - سى فرسنگ است ، و آن را مرو شاهجان نامند ، چون آن ، ويژهء شاه بوده است . شاه\r\n\r\n\r\n","description":"","footnote":"\r\n( 1 ) - نسخهء عكسى ( ورق 160 ، ب ) .\r\n( 2 ) - عبارت متن در اينجا ( ص 318 س 20 به بعد ) اندكى افتاده دارد و كلمهء « فيه » در جاى « اليه » آمده است . با مقايسه با نسخهء عكسى متن را تصحيح و سپس ترجمه كرديم . رك : ورق 160 ، ب .\r\n( 3 ) - يا مردم او پراكنده شوند . رك : متن ص 318 . و نيز نسخهء عكسى ( ورق 160 ، ب )\r\n","page_name":" 167 ","page_number":193},
  {"content":"\r\n\r\nهمان ملك است و جان همان نفس است . پس مرو شاهجان گفتند يعنى شاه آميخته با جان * 213 . و مرو رود را بدين نام ناميدند ، زيرا در آنجا بنايى نبود .\r\nخسرو كسانى از مردم عراق بدان جاى فرستاد تا آن را ساختند و در آن نشيمن كردند .\r\nچنين گويند : چون اردشير بر سر زمين نبطيان دست يافت ، و زيبايى و خردشان را ديد ، گفت : چه ترسناك است كه اگر براى من پيشامدى شود ، پادشاهى به دست اينان افتد . اين بود كه براى آنان مقرريهايى نهاد . و دسته‌هايى از آنان به هر سوى روانه كرد . و به پيكار با اهل خراسانشان بداشت - بدين گونه مردم مرو از نبطيان‌اند - و در شهرها پراكنده‌شان كرد ، مگر ناتوانانى كه زحمت او نمىداشتند و هزينه‌ييشان نمىبود .\r\nو از قتاده ، دربارهء اين آيت :  لِتُنْذِرَ أُمَّ الْقُرى وَ مَنْ حَوْلَها  « 1 » تا بيم كنى اهل مكه را و هر كه دور آن است » روايت كنند كه گفته است : ام القرى « 2 » در حجاز مكه است و در خراسان مرو .\r\nو چون طهومرت ( طهمورث ) پادشاه شد ، كهندژ مرو را بساخت و شهر بابل و ابرايين را بنا كرد . - ابرايين در سرزمين قوم موسى است - و در هند نيز شهرى بر سر كوهى بساخت كه آن را افرق گويند .\r\nگويند . طهومرت كهندژ مرو را بر دست هزار مرد بساخت . بدين سان كه براى آنان از خوردنى و آشاميدنى بازارى بپاى داشت . شامگاهان هر مردى را يك درم مىدادند . مرد با آن درم خوراك و ديگر نيازهاى خود مىخريد . بدين گونه آن درم به جاى خويش باز مىگشت . بنا را كه به پايان آورد ، اندازه كردند و حساب گرفتند ، چنان ديدند كه فقط هزار درم هزينه برده است .\r\nدر مرو خانه‌اى بوده است كه آن را كى مرزبان مىگفته‌اند . ساختمانى\r\n\r\n\r\n","description":"","footnote":"\r\n( 1 ) - قسمتى از آيهء 7 سورهء 42 « شورى » .\r\n( 2 ) - مادر شهرها ، اصل شهرها ، مادر آباديها ، مادر ديه‌ها .\r\n","page_name":" 168 ","page_number":194},
  {"content":"\r\n\r\nشگفت داشته است . مرويان چنين پندارند كه آن خانه طلسمى بوده است كه بعدها رو به ويرانى نهاده است .\r\nيكى از اهل خراسان ، فرزانه و اديب و آشنا به مردم آن سامان ، بر يكى از خلفا وارد شد . آن خليفه او را گفت : مرا خبر ده كه راستگوترين مردم خراسان كيان‌اند ؟ گفت : بخاراييان . گفت : مهمان نوازترين ايشان كيان‌اند ؟ گفت : جوزجانيان . گفت : خوش‌پذيرايىترين ايشان كيان‌اند ؟ گفت :\r\nسمرقنديان . گفت : نافرمانترين و جان تباهترين ايشان كيان‌اند ؟ گفت :\r\nخوارزميان . گفت : هوشيارترين و ژرف‌بين‌ترين ايشان كيان‌اند ؟ گفت : مرو - روديان . گفت : درست انديشترين ايشان كيان‌اند ؟ گفت : طوسيان - اگر مردم نسا را خوش آيد - گفت : ژاژخايترين و فتنه‌انگيزترين ايشان كيان‌اند ؟\r\nگفت : سرخسيان . گفت : سست‌انديشترين و بىتدبيرترين ايشان كيان‌اند ؟\r\nگفت : نيشابوريان . گفت : بىرشك‌ترين ايشان كيان‌اند ؟ گفت : هرويان .\r\nگفت : خدانشناسترين ايشان كيان‌اند ؟ گفت : بو شنجيان . گفت : تيراندازترين ايشان كيان‌اند ؟ گفت : مردم جرجانيه خوارزم . گفت : تنگ‌نظرترين ايشان كيان‌اند ؟ گفت : مرويان و اين اشعار بخواند :\r\nتوانگران مرو * 214 چنان‌اند كه هر كس ميهمان خود را ، شكنبه‌اى آورد ، همانند حاتم خواهد بود .\r\nو هر كس بر در خانهء خويش مشتى آب پاشد ، در او همهء خويهاى مكرمت و بزرگوارى فراهم است .\r\nاينان شكم گوسپند را طاوس سور عروسى خود نامند ، و در پاى گوشت پخته بر سرهم كوبند .\r\nخداوند به آن سرزمين و آبادى فرهء پاكى مدهاد كه طاوسهاشان ، شكمهاى چهارپايان است .\r\nمأمون مىگفت : مردم مرو ، از شريف و فرومايه ، در برخوردارى از سه چيز برابراند : خربزهء با رنگ * 215 و آب سرد - يعنى آب يخ - و پنبهء نرم .\r\n\r\n","description":"","footnote":"","page_name":" 169 ","page_number":195},
  {"content":"\r\n\r\nو در مرو رود ، دو رودخانهء شگفت‌انگيز رزيق و ماجان جاى دارد كه برزيگران كشتها و روستاها را از آنها آبيارى كنند .\r\nاز ابراهيم بن شماس روايت كنند كه گفته است : در راه سمرقند به مرو ، نزديك عبد اللّه بن مبارك شدم . او دستم بگرفت و از شهر بيرون آورد و گرداگرد باروى مرو گردانيد . سپس گفت : اى ابراهيم سازندهء اين شهر كيست ؟ گفتم : اى ابو عبد الرحمن ندانم . گفت : شهرى چونان اين ( مرو ) سازنده‌اش را نشناسند . و سفيان ثورى ، با آنكه مرد در حالى كه كفن نداشت ، نامش تا رستاخيز زنده است .\r\nابو حفص عمر بن مدرك روايت كند و گويد : روزى در مرو ، بر ساحل رزيق ، در مسجد جامع ، نزد ابو اسحاق طالقانى بودم ، ابو اسحاق گفت : ما نزد ابن مبارك بوديم ، كهندژ مرو فرو ريخته بود و جمجمه‌هايى از آن به هر سوى افتاده بود . از آن ميان جمجمه‌اى شكسته بود و دندانهايش پراكنده شده بود .\r\nدو دندان از آنها وزن كردند ، هر يك دو من چهار رطلى « 1 » بشد . آن دو دندان را نزد ابن مبارك بياوردند . ابن مبارك يكى را بر گرفت و با دست خود [ برهه‌يى 
  ] « 2 » وزن بكرد . سپس اين شعر بخواند :\r\nدو دندان پيش من آوردند كه از بارو افكنده شده بود ، هنگامى كه دفينه را مىكاويدند .\r\nيكى از آن دو را ، دو من وزن است و دست از سنگينى آن خسته شود .\r\nسى دندان ديگر به همين اندازه است . اى خداى كه بهترين - آفرينندگانى تو خجسته و فرخنده‌اى .\r\nآيا چه چيز در برابر اين دهانها تاب مىآورد و چه چيز اين شكمها را پر مىكرد .\r\nهنگامى كه من پيكرهاى آنان را به ياد آورم ، در نظر خود كوچك\r\n\r\n\r\n","description":"","footnote":"\r\n( 1 ) - رك : تعليقات همدان .\r\n( 2 ) - نسخهء عكسى ( ورق 162 ، ب ) .\r\n","page_name":" 170 ","page_number":196},
  {"content":"\r\n\r\nو بىمقدار شوم .\r\nآنان با اين همه ، به سر منزل مرگ و نيستى رسيدند ، نابود شدند و هم اكنون ساكن ديار خاموشان‌اند .\r\nبلاذرى گويد : خراسان چهار جزء است . جزء نخستين ايرانشهر است ، و آن نيشابور است و قهستان و طبسين و هرات و بوشنج و بادغيس و طوس - كه نام آن طابران است . جزء دوم ، مرو شاهجان است و سرخس و نسا و باورد و مرورود و طالقان * 216 و خوارزم و زم و آمل - و اين دو بر ساحل نهر بلخ‌اند - و بخارا . جزء سوم ، كه در طرف باخترى نهر است و تا نهر هشت فرسنگ فاصله دارد ، فارياب است و جوزجان و طخارستان ( تخارستان ) عليا - و آن طالقان است - و ختل - و آن وخش است - و قواديان ، و خست و اندرابه ، و باميان ، و بغلان ، و والج - و اين شهر مزاحم بن بسطام است - و روستاى بنك ، و بدخشان - و اين و رودگاه مردم است به تبت - و اندرابه ، راه ورود مردمان است به كابل - و ترمد - و آن در خاور بلخ است - و چغانيان و زم و طخارستان سفلى و خلم و سمنجان . جزء چهارم ما وراء النهر است و چاچ ، و طراربند ، و سغد - و آن كس ( كش ) است - و نسف ( نخشب ) و روبستان ، و اسروشنه ، و سنام - دهكدهء مقنع - و فرغانه ، و شم ، و سمرقند ، و اباركت و بناكت و ترك .\r\nسمرقند را چهار دروازه است . دروازهء كس و دروازهء چين و دروازهء اسروشنه و دروازهء آهنين « 1 » . ميان سمرقند و اسروشنه بيست و چند فرسنگ است .\r\nخجنده در سمت راست اسروشنه ، به سوى كوه ، و باميان به سوى كابل افتاده‌اند .\r\nاز مرو دو راه است ، يكى به چاچ و ديگرى به بلخ و طخارستان . از مرو تا شهر بلخ صد و بيست و شش فرسنگ است . و آن بيست و دو منزل است .\r\nبلخ را ذو القرنين بساخت . و نوبهار كه از ساختمانهاى برمكيان است در\r\n\r\n\r\n","description":"","footnote":"\r\n( 1 ) - رك : لسترنج ، ص 470\r\n","page_name":" 171 ","page_number":197},
  {"content":"\r\n\r\nبلخ است .\r\nبرمكيان در بلخ پيش از ملوك طوايف ، خود از بزرگان روزگار بودند و آيين بت‌پرستى داشتند . مردم ، مكه و چگونگى كعبه و اعتقاد قريش و عرب را به كعبه ، براى ايشان وصف كردند . بدين گونه برمكيان در بلخ بر - فراز بت ، خانه‌اى ساختند ، كه آن را نوبهار گويند ، و معناى آن نوين « 1 » است .\r\nعجم آن خانه را بزرگ داشتند و به قصد آن برفتند و پيشكش بردند و حرير پوشانيدند و علمها بر گنبد آن ، كه اشبت نام داشت ، بيفراشتند . آن گنبد صد گز در صد گز بود با رواقهايى گرد كه در پيرامون آن جاى داشت . در گرداگرد خانه سيصد و شصت مقصوره بود كه خادمان و نگهبانان نوبهار در آنها ساكن بودند . هر خادم خدمت يك روزه داشت تا سال آينده ، ديگر ، بر سر خدمت نمىشد . پرده‌دار بزرگ نوبهار را برمك گفتند . يعنى كه او در مكه و والى مكه ( برمكه ) است . بدين گونه هر كس از آنان را كه بر نوبهار گمارده مىشد برمك مىناميدند .\r\nپادشاهان چين و كابل شاه به همان عقيده گروش داشتند و هر گاه به نوبهار مىآمدند بت بزرگ را سجده مىكردند . بدينسان زمينهاى گرداگرد نوبهار و هفتصد جوى آب و روستايى در طخارستان به نام زوان را كه هشت فرسنگ در چهار فرسنگ بود ، از آن برمك كردند . مردمان اين روستا همه بردگان بودند ، و پيوسته برمكى پس از برمكى سرپرست آن روستا مىشد ، تا به روزگار عثمان بن عفان كه خراسان گشوده گشت . در آن هنگام پرده‌دارى نوبهار از آن برمك پدر برمك پدر خالد بود . او را با گروگانها « 2 » نزديك عثمان فرستادند . برمك وارد مدينه شد و خواهان اسلام گشت و مسلمان شد و عبد اللّه ناميده شد . سپس پيش فرزندان خود باز آمد و مقام برمكى به دست برخى از فرزندانش افتاد .\r\n\r\n\r\n","description":"","footnote":"\r\n( 1 ) - « . . . بلخ كه ( نواوها را ) يعنى بتكدهء نو ، در آنجاست . » مقالهء ملك الشعراى بهار - مجلهء مهر - سال اول ، شمارهء 3 ص 225\r\n( 2 ) - نسخهء عكسى ( 164 ، الف ) با دهقان‌ها\r\n","page_name":" 172 ","page_number":198},
  {"content":"\r\n\r\nيكى از پادشاهان ، برمك را نامه نوشت و پذيرش اسلام او را بس گران شمرد و به باز گشت به دين پدرانش فرايش خواند . برمك به او نوشت :\r\nمن بى هيچ بيمى و اميدى ، تنها با گزينش و بينش خويش و دانستن برترى اسلام مسلمان شدم و ديگر به دينى رسوا و بى آبرو باز نگردم . آن پادشاه خشم گرفت و سپاهى گران بر سر برمك فرستاد . برمك به دو نوشت : تو خود دانى كه من صلح را دوست همى دارم و همانا اگر من از پادشاهان كمك خواهم مرا در برابر تو كمك همى كنند . پس باز گرد و گر نه آهنگ پيكار تو كنم .\r\nاو باز گشت و برمك را آسوده هشت . ليكن اين پادشاه كه نامش نازك طرخان بود ، همواره در راه فريفتن برمك بود و او را مىجست تا سر انجام بر او شبيخون زد و او را با ده پسرش بكشت .\r\nبدين گونه ديگر نوبهاريان را برمكى ، جز برمك پدر خالد نماند . و او را كه خردسال بود ، مادرش بر داشت و به شهرهاى كشمير بگريخت . برمك .\r\nباليدن گرفت و ستاره شناسى و طب و اقسام حكمت بياموخت . و همين گونه در شرك مىبود ، تا در نوبهاريان و با در افتاد . و از اينجا دست بر داشتن از آيين خود را به فال بد گرفتند و به برمك نامه كردند . برمك پيش آنان آمد .\r\nآنان او را در جاى پدرش نشانيدند و بدين گونه او سر كار نوبهار شد . و برمك نام گرفت . و دختر پادشاه چغانيان را بگرفت . اين دختر براى او حسن - كه كنيهء برمك از نام او بود - و خالد و عمرو وام خالد را بزاد . سليمان بن برمك از زن ديگرى بود از مردم بخارا . نيز حاكم بخارا برمك را كنيزكى فرستاد و اين كنيزك براى برمك كال وام قاسم و دخترى ديگر بزاد . سرگذشت برمكيان بسيار است ، و ما به مناسبت نوبهار اين بهره را بويژه باز گفتيم .\r\nرود جيحون در بلخ است . جيحون همان رود بزرگ آن سامان است .\r\nاز جيحون تا بلخ دوازده فرسنگ است . ترمد بر ساحل جيحون افتاده است .\r\nبخارا و كوهها و چشمه‌ساران و نهرهايش دور تر از جيحون و در شمال آن جاى دارند . هر رودى كه از خاور و باختر آيد در جيحون ريزد . جيحون برود تا\r\n\r\n","description":"","footnote":"","page_name":" 173 ","page_number":199},
  {"content":"\r\n\r\nاز ميان خوارزم بگذرد و در درياى خراسان ريزد « 1 » ، تا به چين شود . از بلخ تا جيحون دوازده فرسنگ است . در سوى راست جيحون خورهء ختل و نهر ضرغام « 2 » نهاده است . و در سوى چپ مرو و خوارزم است و نام آن بيل « 3 » است . اين همان دو ساحلى است كه جيحون از ميانشان بگذرد . نهر بلخ از آنجا برود تا به ترمد « 4 » رسد و به با روى آن خورد و از كنارهء راه چغانيان به شهر نزديك شود .\r\nاز ترمد تا راشت « 5 » شصت فرسنگ است . راشت دورترين جاى خراسان است از اين سوى ، و ميان دو كوه افتاده است . رخنه‌گاه تركان يغماگر همين جا بود .\r\nاز اين روى فضل بن يحيى بن خالد بن برمك در آنجا در بندى بساخت . از بلخ تا طخارستان عليا بيست و هشت فرسنگ است .\r\nچنين گويد : ميان خراسان و سرزمين هند ، مورچگانى است چونان سگ سلوقى « 6 » . و آن زمينها زمين طلاست . مردمان براى بدست آوردن زر به آنجا آيند . هنگامى كه از رسيدن مورچگان بيمناك شوند ، پاره‌هاى گوشت پيش آنها افكنند . مورچگان سرگرم خوردن گوشت شوند ، و مردم چندان كه توانند زر بر گيرند . سپس از بيم مورچه با شتاب بگريزند .\r\nراه مرو به چاچ : از مرو تا آمل سى و شش فرسنگ است . بدين گونه :\r\nاز مرو به كشماهن ، سپس به ديوان ، سپس به منصف ، سپس به احساء ، سپس به بئر عثمان ، سپس به آمل . و از آمل تا ساحل رود بلخ يك فرسنگ است .\r\n\r\n\r\n","description":"","footnote":"\r\n( 1 ) - در نسخهء عكسى ( ورق 164 ، ب ) چنين است : « . . . تا مرغاب آيد ، سپس به آمويه گذرد و خوارزم را دو نيمه كند و به درياى خراسان رود و آن بحر خزر است » .\r\n( 2 ) - دزعام ، حدود ، ص 41 .\r\n( 3 ) - نسخهء عكسى ( ورق 164 ، ب ) : خيل .\r\n( 4 ) - ظاهرا مراد چغانيان رود است . رك : حدود ، ص 41\r\n( 5 ) - ژاشت ، رك : حدود ، ص 120\r\n( 6 ) - منسوب است به سلوق ، دهكده‌اى در يمن . نيز سگ سبك پا و شكارى .\r\n","page_name":" 174 ","page_number":200},
  {"content":"\r\n\r\nو از آمل تا بخارا هفده فرسنگ است . بخارا كهندژ دارد . شهرهاى آن عبارت‌اند از : كرمينيه ، و طواويس ، و فربر ، و وردانه ، و بيكند - مركز بازرگانى .\r\nو از بخارا تا سمرقند سى و هفت فرسنگ است . سمرقند نيز كهندژ دارد .\r\nشهرهاى آن عبارت‌اند از : دبوسيه ، و اربنجن ، و كشان ، و كش و نخشب و خجنده .\r\nخجنده شهرى است خوش آب و هوا و پر بركت . يكى از خجنديان اين اشعار برايم بخواند :\r\nمن در خاوران و باختران شهرى به پاكيزگى و سالم هوايى خجنده نديده‌ام .\r\nخجنده شهرى است زيبا و خوش منظر كه بينندگان خود را در شگفتى فرو برد و آن در فارسى به معناى دل ببرده است .\r\nگويند : سمرقند را اسكندر ساخته است . پيرامون با روى سمرقند دوازده فرسنگ است و دوازده دروازه دارد كه از هر دروازه تا دروازهء ديگر يك فرسنگ است . بر بلندترين جاى با روى سمرقند بناهايى سر بر افراشته و برجهايى جنگ را ساخته‌اند . دوازده دروازهء سمرقند از چوب است و دو اشكوبى است . در پشت دروازه دو در ديگر است . ميان اين دو در ، جايگاه دروازه - بان است .\r\nچون از كشت زارها بگذرى به ربض ( ديوار گرداگرد شهر ) رسى كه درون آن نيز ساختمان شده است . ربض با نهر آب آن ، شش هزار جريب را گرفته است . باروى شهر ، روستاها و باغها و بوستانهاى سمرقند را در درون گرفته است « 1 » . و دروازه‌هاى دوازده‌گانه در اين بارو است .\r\nسپس به شهر شوى كه پنج هزار جريب است و آن را چهار دروازه\r\n\r\n\r\n","description":"","footnote":"\r\n( 1 ) - عبارت متن ( ص 326 ) : « و الحائط محاط على . . . » بدين گونه خالى از خللى نيست . بايد « محيط على . . . » باشد ، يا « محاط ب . . . » و به معناى احاطه شده بر فرض كه مقصود آن باشد . رك : نسخهء عكسى كه به تفاصيل ديگرى و گونهء ديگرى سمرقند را گزارش داده است ( ورق 165 ، ب ) .\r\n","page_name":" 175 ","page_number":201},
  {"content":"\r\n\r\nاست كه نام آنها را در همين جا گفتيم « 1 » .\r\nپس از اين به شهر داخل شوى كه مساحت آن دو هزار و پانصد جريب است . مسجد جامع سمرقند در اين قسمت است . نيز كهندژ و نشيمنگاه سلطان در اينجاست . در اين قسمت آب روانى نيز هست . اما رودها و نهرها ، درون باروى بزرگ « 2 » افتاده است .\r\nكهندژ سمرقند را دو در آهنين است يكى بر سر و يكى در ته . شمر بن - افريقيس آن را ويران كرد . از اين رو آن را شمركند ناميدند . سپس تبع بن اقرن ، فرزندزادهء شمر ، آن را بساخت و بهتر از آنچه بود بپرداخت . تبع پس از اين كار ، به درون سرزمين چين پيش رفت . پادشاه آنجا را بكشت و شهر تبت را بنا كرد ، و يك سپاه از سپاهيان خويش در آن جاى داد كه تا اكنون نيز در آن جاى هستند و سوارانى چابك‌اند . پادشاهان زمين همه به فرمان تبع گردن نهادند . تبع اين اشعار بسرود . . . « 3 » اصمعى گويد : بر دروازهء سمرقند ، با خط حميرى نوشته است : از اين شهر تا صنعا هزار فرسنگ است ، و از بغداد تا افريقيه هزار فرسنگ است ، و از سيستان تا دريا دويست فرسنگ است .\r\n\r\n\r\n","description":"","footnote":"\r\n( 1 ) - ص 171 .\r\n( 2 ) - مقصود باروى بزرگ دوازده دروازه‌اى است كه شهر داخلى و فصيل را در درون مىگرفته است .\r\n( 3 ) - در متن چاپى ( ص 326 ) اشعار تبع نيامده است و با نقطه گذارى نشان داده شده كه در نسخ مآخذ دخويه افتاده بوده است . در نسخهء عكسى ( ورق 165 و 166 ) پس از تفصيلى در اين باب ، نه بيت ذكر كرده است بدين آغاز :\r\n انا تبع ذو المجد من آل حمير * ملكنا عباد الله فى الزمن الخالى . \r\n","page_name":" 176 ","page_number":202},
  {"content":"\r\n\r\nشهرهاى سغد عبارت‌اند از : كرمانيه « 1 » و دبوسى « 2 » و سمرقند و سروشنه « 3 » و چاچ و نخشب [ و 
  ] استوركت [ و 
  ] انوذكت [ و 
  ] و سام سرك [ و 
  ] بنكت [ و 
  ] نوكت [ و 
  ] نوشكت [ و 
  ] تونكت [ و 
  ] نكت [ و 
  ] سيج [ و 
  ] برنمد « 4 » .\r\nگويند : هيچ شهرى در جهان ، پاكيزه‌تر و خوش آب و هواتر و خوش منظره‌تر از سمرقند نيست . حضين بن منذر رقاشى در تشبيه سمرقند گفته است :\r\nسمرقند از خرمى و سر سبزى چونان آسمان است . كاخهاى سر افراشته‌اش چونان ستارگان است . رود ميانش چونان كهكشان است و باروى گردش چونان خورشيد است .\r\nاز سمرقند تا زامين هفده فرسنگ است . زامين جاى جدا شدن دو راه است ، راهى به چاچ و ترك و راهى به فرغانه . از زامين تا چاچ بيست و پنج فرسنگ است . از چاچ تا پنج هير - معدن نقره - هفت فرسنگ است . و تا باب الحديد ( درب آهنين ) دو ميل است . از چاچ تا بارجاخ چهل فرسنگ است .\r\nبارجاخ تپه‌اى بزرگ است كه گرداگرد آن هزار چشمه است كه به سوى خاور آن دشتها رود و بر كوب ناميده شود ، يعنى آب باژگونه « 5 » . شكار آنجا تذروهاى سياه است .\r\nاز چاچ تا اسپيجاب بيست و دو فرسنگ است . از اسپيجاب تا جايگاه پادشاه كيماك هشتاد روز راه است كه مسافران در آن راه ، خوراك با خود ببرند .\r\nراه زامين به فرغانه [ بدين گونه است 
  ] : از زامين تا سباط دو فرسنگ\r\n\r\n\r\n","description":"","footnote":"\r\n( 1 ) - در صفحهء 175 ، كرمينيه گذشت .\r\n( 2 ) - در صفحهء 175 ، دبوسيه گذشت .\r\n( 3 ) - همان اسروشنه است كه گذشت .\r\n( 4 ) - در ضبط اين نامها ، در متون و نسخه بدلها ، بسى اختلاف است . رك : مقدسى ، ص 261 - 269\r\n( 5 ) - نسخهء عكسى ( ورق 167 ، ب ) : آن آب از مشرق به سوى مغرب آيد و آن را بركوب آب نامند . يعنى آب سرازير ، باژگونه .\r\n","page_name":" 177 ","page_number":203},
  {"content":"\r\n\r\nاست ، سپس تا سروشنه هفت فرسنگ است . بدين گونه از سمرقند تا سروشنه بيست و شش فرسنگ است ، و از سباط تا علوك شش فرسنگ است ، سپس تا خجنده چهار فرسنگ است . پس از سمرقند تا فرغانه پنجاه و سه فرسنگ « 1 » است .\r\nاز سمرقند تا اوزكند صد و بيست فرسنگ است . نزديك اوزكند ، بر سر هفت فرسنگى آن ، شهر اوش نهاده است . و اوش همان است كه خياره بدان باز گردد « 2 » .\r\nو از نوشجان بالا تا شهر خاقان تغزغز سه ماه راه است . همه در ميان دهكده‌هاى بزرگ و پر نعمت .\r\nهمهء خراج خراسان و خوره‌ها و بخشهاى سپرده به عبد اللّه بن طاهر چهار صد و چهل هزار هزار و هشتصد و چهل و هفت هزار درهم است ، با سيزده اسب « 3 »\r\n\r\n\r\n","description":"","footnote":"\r\n( 1 ) - ظاهرا در اين ميان ، چند جاى افتاده است . چنان كه در نسخهء عكسى بدانها اشاره شده است . رك : ورق 167 ، ب .\r\n( 2 ) - عبارت متن در اينجا ( ص 328 ص 6 و 7 ) چنين است : « و بقرب اوزكند مدينة اوش ، على مسيرة 7 فراسخ ، و هى التى ينصرف الحناره بها » ظاهرا تصحيف يا غلط مطبعى در آن است . و مراد اين است كه اوش محل پاسبانانى بوده است كه يغماگران ترك را باز مىرانده‌اند و ظاهرا جمله به گونه‌اى بوده است كه اين معنى را افاده مىكرده است . و خياره به معناى گروه زبده و نخبه است و معلوم است كه كلمهء « الحناره » همان « الخياره » است . حدود گويد : « اوش جايى آبادان است و بسيار نعمت ، و مردمانى جنگى و به براكوه نهاده است و برين كوه پاسبان است و ديده‌بان است كى كافر ترك را نگاه دارد » ص 113 . خياره به معناى اسبان خوب و زبده نيز هست . چنان كه در تاريخ بيهقى ( ص 122 . از چاپ آقاى دكتر فياض ) آمده است : « و امير بخفت و وى [ نوشتگين خاصه خادم 
  ] به وثاق خويش آمد و سوارى از ديوسواران خويش نامزد كرد ، با سه اسب خيارهء خويش » .\r\n( 3 ) - تعبير متن ( ص 328 ) دابه است كه به معناى مطلق چهارپاست . ليكن ما به اعتبار بحث خراج و نزديكى آن با فقه ، اسب ترجمه كرديم ، از باب وضع تعينى خاص اين كلمه . البته ممكن است همان مطلق چهارپا مراد باشد . در نسخهء عكسى ( ورق 169 ، ب ) چنين است : « و من الدواب ثلثة عشر الف الف دابة »\r\n","page_name":" 178 ","page_number":204},
  {"content":"\r\n\r\nو دو هزار گوسپند و هزار و بيست و دو تن اسير و هزار و سيصد بيل و تخته آهن دولا .\r\n[ از 
  ] نژادهاى ترك ، تغزغز است . شهرهاى ايشان بزرگترين شهرهاى ترك است . و مرزشان چين است و تبت و خرلخ و غز بجناك و تركش و اركش و خفجاخ و خرخيز . همهء شهرهاى ترك شانزده شهر است . و تغزغز ، عرب ترك‌اند « 1 » .\r\nگويند : در سرزمين ترك گوسپند كمتر از چهار بره نزايد . و چون فزون كند پنج يا شش بره آورد ، چونان ماده سگ . و به ندرت يك يا دو بره آورد . و گوسپندان آنجا سخت بزرگ‌اند و دنبه‌هايى گران دارند كه بر زمين بكشند . نيز در شهرهاى ترك سمور بسيار و فنك هست . و تركان خود تير - اندازانى ماهرند . نيز در شهرهاشان ختوى خوب بدست آيد . و آن شاخى است در پيشانى جانورى كه در آنجا هست « 2 » .\r\nبيشتر تركان آيين زنديقان دارند و از شگفتيهاى آنان ، سنگريزه‌اى است كه به وسيلهء آن هر چه بخواهند باران و برف بارد . اين ، به نزديكشان مشهور است و يك تن نيست كه نداند . آن سنگريزه تنها نزد پادشاه تغزغز است و نزد ديگر پادشاهان ترك نيست .\r\nگويند : آن سنگريزه را تركان از سرزمينهاى بر آمدگاه خورشيد ، از آهوانى كه در آنجا بودند و خود را با آن از تابش خورشيد پوشيده مىداشتند تا نسوزند ، به چنگ آورده‌اند .\r\nاسماعيل بن احمد [ سامانى 
  ] نقل كرده است كه چون تركان با او به كارزار پرداختند ، همان كار را انجام دادند . [ يعنى بدان وسيله كه داشتند برف و باران فرود آوردند . 
  ] اما اسماعيل ، خود ، سرما را بر سر آنان باز بگردانيد و همه‌شان را از ميان ببرد . [ پس از ظهور سرما و ابر و احاطهء آن بر لشكرگاه ،\r\n\r\n\r\n","description":"","footnote":"\r\n( 1 ) - از نظر چادرنشينى و سفر و كوچيدن . رك : نسخهء عكسى ( ورق 170 ، الف )\r\n( 2 ) - رك : تعليقات همدان .\r\n","page_name":" 179 ","page_number":205},
  {"content":"\r\n\r\nامير سامانى 
  ] « 1 » اسماعيل خود به درگاه خداوند زاريد و گريست و خداى را خواند تا همه باز گشتند و او بر ايشان فيروز گشت .\r\nافلاطون گويد : در تركان وفا و در روميان سخا و در خزريان حيا و در زنگيان اندوه و در صقلبيان دلاورى و در سنديان پاكدامنى نيست .\r\nدر جاى گفتگو از طبرستان ، اين سخن بيفتاد : نام شهر مركزى گرگان ، شهرستان است . از آن كه چهارده فرسنگ بسپرى به استرآباد رسى . از استرآباد تا طميش هفت فرسنگ است . از طميش تا ناميه هفت فرسنگ است . از ناميه تا لمراسك هشت فرسنگ است . حد گرگان از مرز طبرستان تا رباط حفص است .\r\nميان اين دو نه فرسنگ است . و از آن ، تا شهر گرگان هفت فرسنگ است .\r\nاين مختصر پايان گرفت و الحمد للّه رب العالمين و صلواته على نبيه محمد و آله اجمعين .\r\n\r\n\r\n","description":"","footnote":"\r\n( 1 ) - اين داستان در نسخهء عكسى ( ورق 174 ، الف ) به تفصيل ذكر شده است و هم تفصيل كار اسماعيل سامانى در مواجهه با اين رخداد ناگهانى در كارزار .\r\n","page_name":" 180 ","page_number":206},
  {"content":"\r\n\r\n\r\nتوضيحات و تعليقات\r\n\r\n","description":"","footnote":"","page_name":" 181 ","page_number":207},
  {"content":"\r\n\r\n\r\nمقدمهء مؤلف\r\n( 1 ) 3 / 4 و 5 : اگر چه آن خود مستقل است - عبارت متن « و اصبهان خاصة و ان كانت من المفردات » .\r\nظاهرا مقصود از اينكه اصفهان از مفردات ( يعنى خوره‌اى تك و مستقل است ) ، خروج آن است از تقسيط سى هزار هزار درهمى حكمرانان فارس . چنان كه در نسخهء عكسى ( ورق 125 ب و 126 آ ) چنين است : « قال ابن عياش :\r\nكانت الفرس تقسط على آذربيجان و طبرستان و دباوند ( دنباوند ) و قرميسين و مهرجان‌قذق و قومس و حلوان و الرى و همذان - و لم تكن اصبهان تدخل فى هذا التقسيط - ثلثين الف الف درهم . »\r\n( 2 ) 3 / 10 : و علت دراز شدن كتاب را گفتيم - مؤلف در آغاز ( متن چاپى دخويه نيز افست بغداد ص 2 - 3 ) چنين گويد : « كتاب من شامل گونه‌هايى چند از تاريخ شهرها و شگفتيهاى خوره‌ها و بنيانهاست . بدين گونه هر اديب و دانشورى كه آن را بخواند ، بايد در آن به ديدهء انصاف بيند و دربارهء آن ، خوش برخوردى و نيك راييش را به ما عاريت دهد . . . و به خاطر اعترافم از لغزشم در گذرد و به جهت اقرارم از اهمالم ، چه من در اين كتاب ، تواريخ و اشعار و شواهد و امثالى را كه به ذهن اندوخته داشتم ، و از دانشيان مىشنيدم آورده‌ام . » و از برخى جاها روشن مىشود كه مؤلف تنها در صدد نقل مطلبى است مسموع .\r\n( 3 ) 4 / 12 : زهير بن ابى سلمى - ( 530 - 631 ميلادى ) شاعرى حكيم و مصلح و گزارشگر طبيعت بود . در دوران جاهليت مىزيست . شاگرد بشامه ، خردمند عرب ، و اوس بن حجر ، پيشواى مدرسهء اوسيه بود . و روحى بزرگ و اخلاقى برتر داشت . معجم الشعراء ، ص 205 ، شرح القصائد السبع الطوال الجاهليات ، ص 271 - 328 ، اغانى ، ج 9 ، ص 139 ، كامل مبرد ، ص 445 ، اللسان و المقاييس ( مادهء حرم ) ، الشعر و الشعراء ، ص 90 ، خزانة الادب الكبرى ، ج 1 ، ص 75 ، تاريخ آداب اللغة العربية ، جزء 1 ، ص 105 - 106 و جمهرة اشعار العرب ، ص 167 . رك : الاعلام زر كلى ، ج 3 ، ص 87 ، نيز مآخذ او ، و مقدمهء ديوان زهير ، ص 1 .\r\n( 4 ) 4 / 12 : يكى از سه شاعر برجسته - آن دو ديگر امرؤ القيس و نابغهء ذبيانى بودند . تاريخ آداب اللغة العربيه ، جزء 1 ، ص 105\r\n( 5 ) 4 / 13 : حوليات محككه - يعنى ، قصيده‌هايى كه يك سال بر آنها مىگذشت و در اين مدت همواره بر انجمن‌هاى ادبى و استادان عرضه مىشد و با تأمل و ذوق ورزى بيشتر خود شاعر\r\n\r\n","description":"","footnote":"","page_name":" 182 ","page_number":208},
  {"content":"\r\n\r\nتهذيب مىيافت و تراش مىخورد و حك و اصلاح مىديد و پيراسته مىگشت . و اين از احتياط كامل در كار هنر بود . و در پايان نيز تا استادى بزرگ تجويز نمىكرد آن را عرضه نمىداشتند . چنان كه در مورد كار ادبى نابغه در بازار عكاظ ، و داستان كميت و فرزدق مشهور است . رك : الغدير ، ج 2 ، و اخبار شعراء الشيعه ، ص 65 به بعد ( چاپ نجف - تحقيق استاد محمد هادى امينى ) بجز حوليات ، به آن گونه قصايد ، مقلدات منقحات و محكمات نيز مىگفته‌اند . به همان مناسبت‌هاى مذكور ، رك : الخصائص ابن جنى ، ج 1 ، ص 330 ، المؤتلف و المختلف ، ص 10 ، ديوان كعب بن زهير ، ص 59 - 60 ، مصادر الشعر الجاهلى و قيمتها التاريخيه ، ص 118 - 121\r\n( 6 ) 4 / 13 : حطيئه - جرول بن اوس ، از بنى عبس ، و از شاعران بر جسته و فصيح و توانا بود و در ساختن هر نوع شعر توانايى فراوان داشت و از قافيه‌هاى نابفرمان بهره مىگرفت .\r\nاو از مخضرمان بود و تا روزگار معاويه بزيست ديوان حطيئه در لايپزيك ( 1893 ) چاپ شده است ، و نيز در مصر و بيروت ، الشعر و الشعراء ابن قتيبه ، ص 280 ، عقد الفريد ، ج 1 ، ص 80 ، و ج 3 ، ص 111 ، المستطرف ، ج 1 ، ص 139 ، اغانى ، ج 20 ، ص 157 - 202 ( چاپ دار الكتب ) ، شعر المخضرمين و اثر الاسلام فيه ، ص 242 ، تاريخ آداب اللغه ، جزء 1 ، ص 151 - 152 ، رك : الاعلام زركلى ، ج 2 ، ص 110\r\n( 7 ) 5 / 13 : احمد بن يوسف - ( م 213 ) ابو جعفر احمد بن يوسف بن قاسم بن صبيح . نويسنده‌اى شاعر و بليغ و داراى نثرى ساده و دور از تكلف . و خود از دانشمندان بود و متصدى ديوان رسائل مأمون و وزير او . تاريخ الادب العربى ، ص 472 - 473 ، امراء البيان ، ج 1 ، الاعلام ، ج 1 ، ص 257 - 258 ، الفخرى ، ص 148 ، و الوزراء و الكتاب جهشيارى ، ص 304\r\n( 8 ) 5 / 13 : و در فصل استوارتر - عبارت متن چنين است : « و لا امتن فضلا » با ضاد ، ولى ظاهرا صحيح « فصلا » با صاد است در سياق « وصلا » ، و نظر به اصطلاح بلاغى معروف « فصل و وصل » . فصل و وصل مهمترين اصل بلاغى و دقيقترين و مؤثرترين رمز سخندانى است تا جايى كه گفته‌اند :\r\n« البلاغة هى معرفة الفصل من الوصل » . دانشمندان علوم بلاغت در اين باره بس به دقت بحث كرده‌اند . دلائل الاعجاز جرجانى ، مفتاح العلوم سكاكى ، و تلخيص المفتاح قزوينى ، شروح تفتازانى ( مطول و مختصر ) و رسالهء اسرار البلاغهء شيخ بهاء الدين عاملى .\r\n( 9 ) 5 / 16 : ابراهيم بن عباس [ صولى 
  ] - ابو اسحاق ابراهيم بن عباس بن محمد بن صول تكين ترك .\r\nاين ابراهيم را صولى نيز گويند . او عموى پدر ابو بكر صولى معروف ، مؤلف كتاب « الوزراء و الكتاب » است و خواهرزادهء احنف بن قيس شاعر مشهور . نژادش خراسانى\r\n\r\n","description":"","footnote":"","page_name":" 183 ","page_number":209},
  {"content":"\r\n\r\nاست و پرورشش بغدادى . چون شعر مىسرود ، در آغاز ابيات سست آن را به دور مىريخت ، سپس ابيات متوسط را ، باز آنچه مانده بود برمىگزيد . بدين گونه از يك قصيده ، جز اندكى نمىماند و گاه يك يا دو بيت به جاى مىگذاشت . او دوست محمد بن عبد الملك زيات وزير بود . هنگامى كه مأمون ولايت‌عهدى ممالك اسلام را به امام ابو الحسن على بن موسى الرضا ، عليه السلام ، داده بود ، ابراهيم به حضور امام مشرف شد و اين شعر بخواند :\r\n ازالت عزاء القلب بعد التجلد * مصارع اولاد النبي محمد \r\nامام دو هزار درهم ، از آن درهمها كه به نامشان زده بودند ، به او دادند . ابراهيم آن درهمها را پيوسته پيش خويش مىداشت ، و از جمله مقدارى را براى تجهيز و دفن خود نگاه داشته بود . دائرة المعارف بستانى ، ج 2 ، ص 133 - 134 و مآخذ آن .\r\n( 10 ) 5 / 20 : عبد الحميد - عبد الحميد بن يحيى بن سعد عامرى ، معروف به كاتب . دانشمند ادب و از پيشوايان نويسندگى بود و در بلاغت ضرب المثل . و اين جمله دربارهء او و ابن العميد ، استاد صاحب بن عباد ، معروف است : « فتحت الرسائل بعبد الحميد و ختمت بابن العميد » .\r\nالاعلام ، ج 4 ، ص 60 - 61 ، شريشى ج 2 ، ص 253 ، ثمار القلوب ، ص 155 ، الوزراء و الكتاب ، ص 72 - 83 ، امراء البيان ، ج 2 ، ص 38 - 98 . در كتاب اخير ، دربارهء سبك او بحثى سرشار شده است ( رك : الاعلام ، ج 4 ، ص 60 - 61 ) و او جز ابن عبد الحميد كاتب بود . اين ابن عبد الحميد ابو الفضل محمد بن احمد بن عبد الحميد كاتب سيره‌دان بود و كتابى بزرگ در اخبار خلفاى عباسى نوشت . فهرست ابن النديم ، ص 157\r\n( 11 ) 6 / 2 : ابو العيناء - ( م 283 ) ابو عبد اللّه محمد بن قاسم بن خلاد ، شاعرى بود نويسنده و سخنران و زبان آور و اديب و نكته سنج . ابن خلكان گويد : او از پرحافظه‌ترين مردمان و نكته - سنج‌ترين خلق جهان بود . او را نوادر و اخبار و سرگذشت‌هاى بسيارى است كه در كتب آمده است . دائرة المعارف بستانى .\r\n( 12 ) 6 / 5 : سهل بن هارون - از نژاد پارسى بود و در دشت ميشان ، ميان بصره و اهواز ، تولد يافت .\r\nسهل ، به يحيى بن خالد برمكى و مأمون پيوست و از دست مأمون قيم بيت الحكمه شد .\r\nو در حكمت و دانايى چنان بود كه بوذرجمهر اسلامش مىخواندند . او از شاگردان مدرسهء عبد الحميد بود و چون ديگر شاگردان آن مدرسه ، روش پارسى را با ادب عربى در آميخت . و چنان كه برترى ابن مقفع در ترجمه و گرداندن بود ، برترى سهل در تصنيف و نوشتن بود . او راست كتاب « ثعله و عفراء » به آيين كليله و دمنه ، و كتاب « تدبير الملك و السياسة » و كتاب « الوامق و العذراء » و كتاب‌هاى ديگر .\r\n\r\n","description":"","footnote":"","page_name":" 184 ","page_number":210},
  {"content":"\r\n\r\nفهرست ، ص 119 ، دائرة المعارف فارسى ، ج 1 ، تاريخ آداب اللغه ، جزء 2 ، ص 134 ، تاريخ الادب العربى ، ص 473 - 474 ، الاعلام ، ج 3 ، ص 211 و مآخذ آن .\r\n( 13 ) 6 / 10 : يزيدى - ( 138 - 202 ) ابو محمد يحيى بن مبارك يزيدى بصرى ، يكى از آموزگاران مأمون بود و داراى تأليفات . النجوم الزاهره ، ج 2 ، ص 173 ، تاريخ بغداد ، ج 14 ، ص 146 ، طبقات النحويين زبيدى ، ص 60 - 65 ، غاية النهايه ، ج 2 ، ص 375 ، مرآت الجنان ، ج 2 ، ص 3 ، و الاعلام ج 9 ، ص 205 بايد دانست كه سه تن به نام يزيدى معروفند ، يكى همان يحيى بن مبارك . دوم :\r\nابراهيم بن يحيى بن مبارك ( 000 - 225 ) نديم مأمون ، رك : الاعلام ، ج 1 ، ص 74 و معجم الادباء ، ج 1 ، ص 360 . سوم : محمد بن عباس بن محمد ، رك :\r\nبغية الوعاة ، ص 50 ، الاعلام ، ج 7 ، ص 52 ، و الوافى بالوفيات ، ج 3 ، ص 199\r\n( 14 ) 6 / 10 : دربارهء عباسيان - مأمون جاحظ را امر كرده بود تا آن كتاب را دربارهء بنى عباس بنگارد . البيان و التبيين ، ج 3 ، ص 223 ، الجاحظ فى البصرة و بغداد و سامراء ، ص 367 - 368\r\n\r\n- فارس\r\n( 15 ) 8 / 2 : فارس - لسترنج گويد : « ايالت فارس ، موطن پادشاهان هخامنشى و مركز دولت آنهاست . يونانيان اين ايالت را به نام پرسيس  Persis  مىشناختند . و اين كلمه را كه فقط اسم آن ايالت بود ، اشتباها بر تمام ايران اطلاق مىكردند . و اين اشتباه يونانيان تاكنون در تمام اروپا باقى و شايع است . و ما اروپائيان تمام مملكت ايران را به نام  Persia  كه مشتق از همان  Persis  است مىخوانيم . در صورتى كه خود ايرانيان مملكت خود را ايران مىنامند . و فارس كه همان پرسيس قديم باشد ، فقط يكى از ايالت‌هاى جنوبى ايران است . » سرزمينها ، ص 267\r\n( 16 ) 8 / 11 : پارسيان - اين روايت كه در البلدان ابن فقيه ، از انس بن مالك نقل شده است ، در نزهة القلوب ، چنين آمده است : و حضرت رسول ( ص ) در حق فارس فرموده ،\r\n« ان اللّه خير بين خلقه من العرب قريش ، و من العجم فارس . »\r\nو بدين جهت اهل\r\n\r\n","description":"","footnote":"","page_name":" 185 ","page_number":211},
  {"content":"\r\n\r\nآنجا را ، « اخيار الفرس » خوانند - ص 112 .\r\nليكن بايد دربارهء اسناد اين گونه روايات رسيدگى دقيق كرد ، زيرا نوع اين مضامين و اين احاديث ، با انديشهء مساواتگرايانه پيامبر و تعليمات عادل اسلام و منطق اعلاى  إِنَّ أَكْرَمَكُمْ عِنْدَ اللَّهِ أَتْقاكُمْ  - آيهء 13 ، سورهء 49 - الحجرات » منافى است . و دور است كه پيامبر اكرم چنين فرموده باشد . و مىشود كه زاييدهء انديشهء موهوم گراى نژادپرستى باشد و - احيانا به لحاظى - از مجعولات شعوبيه .\r\n( 17 ) 8 / 14 : بهراء و تغلب - رك : نهاية الارب فى معرفة انساب العرب ، و معجم قبائل العرب ج 1 ، ص 110 و 120 و . . .\r\n( 18 ) 8 / 15 : ابن لهيعه - ( 97 - 174 ) ابو عبد الرحمن عبد اللّه بن لهيعة بن عقبهء حضرمى . در عصر عباسى اول ( 132 - 232 ) « 1 » از محدثان و فقيهان بود . منصور ، در آغاز سال 155 قضاوت مصر را به او داد و او نخستين قاضى بود كه از سوى خليفه به مصر مىرفت . دائرة المعارف بستانى ، ج 3 ، ص 491\r\n( 19 ) 9 / 1 :  . . . أَنْ يَتَخَطَّفَكُمُ النَّاسُ  - قسمتى از آيهء 26 ، سورهء 8 « انفال » همهء آيه :  وَ اذْكُرُوا إِذْ أَنْتُمْ قَلِيلٌ مُسْتَضْعَفُونَ فِي الْأَرْضِ ، تَخافُونَ أَنْ يَتَخَطَّفَكُمُ النَّاسُ ، فَآواكُمْ وَ أَيَّدَكُمْ بِنَصْرِهِ وَ رَزَقَكُمْ مِنَ الطَّيِّباتِ لَعَلَّكُمْ تَشْكُرُونَ  .\r\nرك : ابو الفتوح . ج 2 ، ص 517 ، طبرى ، ج 9 ، ص 219 ، ترجمهء طبرى ، ج 3 ، ص 580 ، مجمع ، ج 4 ، ص 535 به بعد .\r\n( 20 ) 9 / 2 : وهب بن منبه - ( 34 - 110 / 14 / 20 ) ابو عبد الله وهب بن منبه بناوى صنعانى ذمارى . از كتب پيشينيان بسى روايت مىكرد و به اساطير و افسانه‌هاى گذشتگان « 2 »\r\n\r\n\r\n","description":"","footnote":"\r\n( 1 ) - دوران خلافت بنى عباس ( 132 ه . ق تا 656 ه . ق ) به چهار عصر تقسيم شده است :\r\n1 - عصر عباسى اول ، از ظهور دولت عباسى تا آغاز خلافت متوكل ( 132 - 232 ) 2 - عصر عباسى دوم ، از خلافت متوكل تا استقرار دولت بويهيان در بغداد ( 232 - 334 ) 3 - عصر عباسى سوم ، از استقرار دولت بويهيان در بغداد تا ورود سلجوقيان به بغداد ( 334 - 447 ) 4 - عصر عباسى چهارم ، از ورود سلجوقيان به بغداد تا سقوط دولت عباسى به دست مغول ( 447 - 656 ) . تاريخ آداب اللغة العربيه ، جزء 2 ، ص 9\r\n( 2 ) - نوعا همين گونه اشخاص ، راوى اسرائيليات بوده‌اند . چنان كه گروه‌ها گروه ديگر در ساير موارد و مسائل مخصوصا مسئله خلافت كه به شكل حكومت مربوط بوده است ، بسى احاديث جعل كرده‌اند تا تأييد حكام و زمامداران كذايى باشد . رك : الغدير علامهء امينى ، ج 5\r\n","page_name":" 186 ","page_number":212},
  {"content":"\r\n\r\nنيك آشنا بود . او در شمار تابعان بود و در « طبقات الخواص » است كه سيزده سال مصاحبت ابن عباس كرد . از كلمات اوست : « هر گاه هديه از در وارد شود ، حق از دريچه بيرون رود » . تاريخ ذهبى ، ج 5 ، ص 14 - 16 ، طبقات ابن سعد ج 5 ، ص 395 ، شذرات الذهب ، ج 1 ، ص 150 ، تهذيب التهذيب ، ج 11 ، ص 166 ، طبقات الخواص . ص 161 و الاعلام ، ج 9 ، ص 150\r\n( 21 ) 9 / 4 :  . . . ثُمَّ لا يَكُونُوا أَمْثالَكُمْ  - قسمتى از آيهء 38 ، سورهء 47 « محمد » . همهء آيه  ها أَنْتُمْ هؤُلاءِ تُدْعَوْنَ ، لِتُنْفِقُوا فِي سَبِيلِ اللَّهِ ، فَمِنْكُمْ مَنْ يَبْخَلُ وَ مَنْ يَبْخَلْ فَإِنَّما يَبْخَلُ عَنْ نَفْسِهِ ، وَ اللَّهُ الْغَنِيُّ وَ أَنْتُمُ الْفُقَراءُ ، وَ إِنْ تَتَوَلَّوْا يَسْتَبْدِلْ قَوْماً غَيْرَكُمْ . ثُمَّ لا يَكُونُوا أَمْثالَكُمْ  - شماها گوش داريد ، مىخوانند شما را و مىفرمايند تا نفقه كنيد از بهر خداى ، از شما كس هست كه مىدست فرو بندد ، و هر كه دست به بخل فروبندد از خود فروبندد و اللَّه بى نياز است . و شما نيازمندان و درويشان‌ايد و اگر برگرديد ، اللَّه به جاى شما گروهى آرد جز شما و آنگه چون شما نباشند و كوشنده‌تر از شما باشند » كشف ، ج 9 ، ص 190 ، طبرى ، ج 26 ، ص 65 - 67 ، مجمع ، ج 9 ، ص 107 - 108 در مجمع ، ذيل  ثُمَّ لا يَكُونُوا أَمْثالَكُمْ  آمده است : بلكه آنان بهتر از شمايند و نسبت به امر خدا بفرمان‌تر . ابو هريره روايت كند كه گروهى از صحابيان نزد رسول ( ص ) بودند ، گفتند : اى پيامبر اينان كيان‌اند كه خداى در كتاب خويش يادشان كرده است ؟ - و در آن حال سلمان در كنار پيامبر بود - پيامبر دست روى زانوى سلمان زد و گفت : اين و قوم اين به خداوندى كه جان من به دست اوست اگر ايمان به پروين آويخته باشد مردان پارسى بدان دست يابند . رك : مجمع ، ج 9 ، ص 118\r\n( 22 ) 9 / 12 : يعنى اسلام - اين حديث ، با تعبير « علم » نيز آمده است و در فارسنامهء ابن البلخى چنين ترجمه شده است : « اگر اين علم از ثريا آويخته بودى ، مردانى از پارس بيافتندى » « 1 » . و روشن است كه در اين سه تعبير ، اسلام ، ايمان و علم ، به حسب تحليل ، منافاتى نيست . و بر فرض صبحت براى پارسيان فضيلتى بزرگ است\r\n( 23 ) 9 / 15 :  . . . أُولِي بَأْسٍ شَدِيدٍ  - قسمتى از آيهء 16 ، سورهء 48 « الفتح » همهء آيه :\r\n قُلْ لِلْمُخَلَّفِينَ مِنَ الْأَعْرابِ سَتُدْعَوْنَ إِلى قَوْمٍ أُولِي بَأْسٍ شَدِيدٍ تُقاتِلُونَهُمْ أَوْ يُسْلِمُونَ \r\n\r\n\r\n","description":"","footnote":"\r\n( 1 ) - به نقل آقاى دكتر معين ، در مزديسنا ، ج 1 ، ص 565 .\r\n","page_name":" 187 ","page_number":213},
  {"content":"\r\n\r\n فَإِنْ تُطِيعُوا يُؤْتِكُمُ اللَّهُ أَجْراً حَسَناً ، وَ إِنْ تَتَوَلَّوْا كَما تَوَلَّيْتُمْ مِنْ قَبْلُ يُعَذِّبْكُمْ عَذاباً أَلِيماً  - بگو مر بازماندگان از عرب‌ها را زود خوانده شويد به سوى گروهى صاحب ستيز سخت ، كارزار كنيدشان يا گردن نهند ، پس اگر پيروى كنيد مىدهند شما را خدا اجر نيكو و اگر روى گردانيد - چنان كه روى گردانيديد از پيش - شكنجه كند شما را شكنجهء دردناك . ابو الفتوح ، ج 5 ، ص 85 و كشف ، ج 9 ، ص 205 به بعد :\r\n( 24 ) 10 / 4 : ابو البخترى - ( م 200 ) وهب بن وهب بن كبير بن عبد اللَّه بن زمعه . از قريش بود و دانا به اخبار و انساب ليكن متهم به جعل حديث ، بخصوص در نظر احمد حنبل . از آثار اوست : « نسب ولد اسماعيل » و « طسم و جديس » فهرست ، ص 146 ، ابن خلكان ، ج 2 ، ص 181 ، نسب قريش ، ص 222 ، تاريخ بغداد ، ج 13 ، ص 451 ، رغبة الآمل ، ج 5 ، ص 88 - نام او ابو البخترى ، به فتح با و تاست ، و ليكن در مرآة الجنان ( ج 1 ، ص 463 ) با ضم با و تا ضبط شده است - و اعلام زركلى ، ج 9 ، ص 150 - 151\r\n( 25 ) 10 / 11 : قبط - ( به كسر اول و سكون دوم ) اهل مصر را گويند به لغت عبرى ، و يكى از ايشان را قبطى خوانند . فرانسوى آن  Copte  است . دربارهء اشتقاق اين نام سخن بسيار گفته‌اند . و امروزه بر آنند كه اين كلمه تحريف  Euptios  - مصر ) است . دائرة المعارف الاسلاميه ، و برهان و حاشيهء آن\r\n( 26 ) 10 / 12 : سواد - طبيعت جلگهء پهناور بين النهرين را كه فرات ، و دجله در آن جارى است ، دو قسمت نموده است : قسمت شمالى كه سرزمين قديم آشور باشد ، بيشتر از مراتعى تشكيل يافته كه جلگه‌اى سنگلاخى را پوشانده‌اند . قسمت جنوبى كه بابل قديم باشد ، سرزمينى است حاصلخيز ، كه خاكى رسوبى و نخيلاتى پر بركت دارد و نهرهايى كه در آنجا كشيده شده ، آن سرزمين را سيراب مىكند . و به همين لحاظ مردم خاور زمين ، آن خطه را يكى از جنات اربعهء دنيا مىدانستند . عرب قسمت شمالى بين النهرين را « جزيره » و قسمت جنوبى را « عراق » مىناميد عراق به معناى صخره‌هاى كنار دريا و به معنى ساحل نيز آمده ، ولى معلوم نيست اصل اين كلمه چه بوده ، شايد از اسم كهنه‌اى مأخوذ شده باشد كه اكنون آن هم از ميان رفته ، يا از اسمى كه معنى ديگرى داشته پيدا شده باشد . اساسا سرزمين رسوبى را اعراب « سواد » يعنى خاك سياه مىناميدند . كلمهء سواد رفته رفته به طورى استعمال شد كه مفهوم آن با كلمهء عراق يكى گرديد . يعنى سواد و عراق\r\n\r\n","description":"","footnote":"","page_name":" 188 ","page_number":214},
  {"content":"\r\n\r\nيك معنى داشت و عبارت بود از سرزمين بابل . نيز كشتزارهاى اطراف هر شهر را سواد مىگويند . و سواد بغداد و سواد كوفه و سواد بصره يا سواد شهر ، به طور مطلق ، به اين معنى است . سرزمينها ، ص 26 . و گاه به معناى مطلق زمين سبز و خرم آمده است : « . . . و اندر وى كوه است . . . و سوادهاء خرم » حدود ، ص 155 . نيز رك در وجه تسميهء عراق ، قاموس و لسان و المزهر سيوطى ، ج 1 ، ص 280 . در لسان گويد : اصل آن ايراق بوده و در تعريب عراق شده است . اصمعى گويد : اصل آن اران شهر بوده است . المزهر ج 1 ، ص 280\r\n( 27 ) 10 / 20 : و كرامت گوهر - عبارت متن : « فان ارضنا وضعت بين الارضين موضع السرة من الجسد في البسطة و الكرم . . . » ( ص 197 ) . ممكن است نيز كرم را در اينجا به معناى بخشندگى زمين گرفت كه همان داشتن آب فراوان و خاك و هواى خوب و دادن محصول بسيار باشد . در كتاب صفة جزيرة العرب همدانى ، تقسيم اقاليم ، از هرمس حكيم نقل شده و بابل اقليم چهارم و در وسط اقاليم فرض شده است . رك : ص 6\r\n( 28 ) 11 / 8 : به سرزمين ما آورند - در اينجا در عبارت متن ( ص 198 ، ص 4 ) ، دخويه مستشرق فاضل كلمهء « تجلب » را به صيغهء مجهول ضبط كرده و « منافعها » را نايب فاعل گرفته است . در حالى كه با دقت در مجموع عبارت ، ناگزيريم « تجلب » را به معلوم ضبط كرده و « منافعها » را منصوب بدانيم و ما بر اساس همين تركيب جمله را ترجمه كرده‌ايم\r\n( 29 ) 11 / 10 : نخستين كس - رك : مسعودى و طبرى و ايران در زمان ساسانيان و ايران باستان و شاهنامه و غرر اخبار ملوك الفرس و سيرهم و . .\r\n( 30 ) 11 / 19 : حضر - الحضر ، همان « حترا » ى روميان است ، كه ابن سرابيون گويد :\r\nرود ثرثار در نيمهء راه بين سنجار « 1 » و محل التقاى آن با رودخانهء دجله ، كه نزديكى تكريت است از آن مىگذرد . و هنوز خرابه‌هاى قصر بزرگ پارت‌ها در آنجا ديده مىشود . ياقوت در اين باره گويد : بانى آن ساطرون « 2 » بود و آن را از تخته سنگهاى\r\n\r\n\r\n","description":"","footnote":"\r\n( 1 ) - سنجر ، بدون الف نيز\r\n( 2 ) - در مورد هجوم پارسيان به سرزمين ساطرون ، ابو داود گويد :\r\n وارى الموت قد تدلى على الحض * ر على رب اهله الساطرون \r\nنسخهء عكسى ( ورق 92 ، آ ) . نيز : ابن اثير ، ج 1 ، ص 387\r\n","page_name":" 189 ","page_number":215},
  {"content":"\r\n\r\nمربع شكل ساخت . در اين قصر خانه‌هاى بسيار بود كه همه سقفها و درهايى داشتند از سنگ تراشيده . و نقل كنند كه آن شهر شصت برج عظيم داشت و بين هر يك از آن برجها با برج ديگر ، نه برج كوچك بود و مقابل هر برجى قصرى رك : لسترنج ، ص 106 - 107 و مآخذ او : ابن سرابيون 12 - 18 ، اصطخرى 73 - 74 ، ابن حوقل 139 - 148 - 150 ، مقدسى 140 - 141 ، ياقوت ، ج 1 ، 464 - 921 ، ج 2 ، 281 ، ج 3 ، 109 - 158 ، ج 4 ، 962 ، مستوفى 166 - 219 ، ابن بطوطه ، ج 2 ، 141 ، قزوينى ج 2 ، 263 . نيز در نزهه ( ص 266 ) گويد : آب ثرثار از هرماس برمىخيزد و بر حضر گذشته به دجله مىريزد . نيز هتره ، هترا (  Hatra  ) شهرى در جنوب غربى موصل كه چند مرتبه روميان بر آن تسلط يافتند . شاپور اول ، پادشاه ساسانى ، آن را فتح كرد . و زلزله آن را خراب و ويران ساخت . فرهنگ فارسى معين ، ج 5 ، ذيل : الخضراء\r\n( 31 ) 11 / 20 : مسكن - در شمال بغداد غربى ، لسترنج ، ص 56\r\n( 32 ) 12 / 4 : سوق الاهواز - ابتدا نام اهواز ، سوق الاهواز بوده است ، سپس به صورت الاهواز مخفف شده است . ايالت خوزستان از تمامى زمينهاى رسوبى كه رود كارون و شعب متعدد آن ايجاد كرده‌اند تشكيل مىشود . اعراب رود كارون را - چون از اهواز مىگذشت - دجيل الاهواز مىناميدند ( دجيل - با ضم دال و فتح جيم - صيغهء تصغير ، و به معنى دجلهء كوچك است ) تا با نهر دجيل كه از رود دجله جدا شده و از شمال بغداد مىگذرد اشتباه نشود . كلمهء خوزستان به معنى كشور خوزهاست . و خوز را به صورتهاى « هوز » و « حوز » نيز مىنوشتند . و جمع هوز در زبان عربى اهواز است كه نام كرسى ايالت خوزستان است . اسم دجيل نيز تغيير كرده و اكنون آن را كارون گويند كه - چنان كه گفته مىشود - از كلمهء كوهرنگ مأخوذ است . كوهرنگ نام كوههايى است كه رود كارون از آنجا سر چشمه مىگيرد . لسترنج ، ص 250 - 251 و مآخذ او . در وجه تسميه اهواز ، سخنان ديگرى نيز هست\r\n( 33 ) 12 / 11 : روستا - روستا كه در مقدمة الادب ، رستاى و روسته ضبط شده است ، و در تعريب آن ، رستاق و نيز رزداق گفته‌اند ، در استعمالات قديم - كه در ترجمهء متن نيز همان گونه به كار رفته است - به معناى مجموعهء دهكده‌هاى يك استان است . چنان كه از اين عبارت حدود معلوم مىشود : « و از آنجا بگذرى ناحيتى آيد ، او را روستاء ملحم خوانند » ( ص 121 ) كه به ناحيت تعبير كرده است . و نيز : « نجارا و . . . او را ناحيتى است تا به حدود بدخشان بكشد ، و او را روستابيك خوانند » ( ص 119 ) . صريحتر ،\r\n\r\n","description":"","footnote":"","page_name":" 190 ","page_number":216},
  {"content":"\r\n\r\nاين عبارت مسالك و ممالك است : « و شبورقان روستاست ، و قصبهء آن را كنددرم خوانند » ، ( ص 213 ) كه مىبينيم قصبه را براى روستا آورده است . ياقوت مىگويد :\r\n« مقصود فارسيان از رستاق ( معرب روستا ) هر جايى است كه در آن كشتزارها و دهكده‌هايى باشد و آن را بر شهرها ، امثال بصره و بغداد ، اطلاق نمىكنند . بنا بر اين روستا نزد فارسيان به منزلهء « سواد » است در نزد مردم بغداد » . رك : مقدمهء معجم البلدان ، ليكن بعدها به معنى مطلق دهكده به كار رفته است ، بخصوص در كتب غير جغرافيايى ، چنان كه در اين عبارت گلستان است : « نوشيروان عادل را در شكارگاه صيدى كباب كردند و نمك نبود ، غلامى به روستا رفت تا نمك حاصل كند ( ص 41 ) مصحح قريب » از حاشيهء برهان ، ذيل روستا .\r\nطسوج ( معرب تسوى فارسى ) به معنى بخش است .\r\nخوره كه معرب آن ، كوره است ، به معنى ولايت ( استان ) است . در مقدمة الادب ، خوره را شهر خرد و شهر و شهرستان ترجمه كرده است ، و اين بهر اعتبار بوده و شايد در آغاز نامگذارى - بجز استعمال آن است در كتب جغرافيايى كه داراى همان معنى ولايت است . پس طسوج ، نام اجزاى روستاست و روستا نام اجزاى خوره و خوره با ولايت هم معنى است .\r\n( 34 ) 12 / 13 : ميشان - در قسمت پايين بستر شرقى دجله ، كه دجلهء زمان ساسانى و زمان ما باشد ، در قرون وسطى ، چنان كه گفتيم ، آبهائى پس زده مىشد و سدى در انتهاى شمالى آن وجود داشت . اين آبهاى پس زده شده را نهر « مذار » مىناميدند . و شش فرسخ طول آن بود و تا شهر عبدسى ( يا : عبداسى ) و مذار كه محل صحيح آنها معلوم نيست ، كشيده مىشد . مذار در زمان فتوحات اسلامى ، شهرى مهم و كرسى ولايت ميسان بود كه آن را دشت ميسان هم مىگفتند . چنين گفته‌اند كه مذار تا بصره چهار روز راه فاصله دارد و در آن مسجدى زيبا و مزار « عبد اللّه بن على بن ابى طالب » واقع است .\r\nمقبرهء عبد اللّه بن على ، اكنون زيارتگاه است . سرزمينها ، ص 46\r\n( 35 ) 12 / 17 : ميان گرگان و ايرانشهر - عبارت متن ( ص 199 ) چنين است : « و بين جرجان و ايران شهر » و ظاهرا بايد ارجان و ابر شهر باشد ، چنان كه در ياقوت است ، به نقل دخويه ، ج 3 ، ص 344\r\n( 36 ) 13 / 1 : درارجان پلى است - دربارهء پل و موميايى ارجان ، رك : مسالك و ممالك ، ص 132 - 133 ، و لسترنج ص 316 . موميايى را نيز به دارابگرد نسبت داده‌اند .\r\nحدود ، ص 134 و مسالك و ممالك ، ص 135\r\n\r\n","description":"","footnote":"","page_name":" 191 ","page_number":217},
  {"content":"\r\n\r\n( 37 ) 13 / 3 : موميايى - بر وزن روستايى ، نامى است مر جسمى را كه مانند زفت و قار سياه باشد و بعضى گويند اصل آن ، موم آيين است . و آنجا كه موميايى حاصل شود رطوبتى دارد مجملا و آن دو قسم مىباشد : معدنى و عملى . معدنى در زمان فريدون بهم رسيد . . . .\r\nرك : برهان . نام موميا مشتق از موم فارسى است . رك : عقار ، ص 234 . در عربى به معناى داروى حنوط و نيز اجساد حنوط شده به كار رود . رك : محيط المحيط . و در تحفه چنين است : « موميا ، لغة يونانى و به معناى حافظ الاجساد است ، و به فارسى موميايى نامند . آب چشمه‌اى است كه در بلاد فارس مانند قير منجمد شود . و در بعضى جبال گيلانات و لرستان نيز موجود است و عرق الجبال نيز نامند . و آنچه در سواحل درياى مغرب يافت مىشود ، به خوبى فارس و بلاد ايران نيست » سپس به ذكر انواع و خواص آن مىپردازد . انورى گويد :\r\n مرا از شكستن چنان درد نايد * كه از ناكسان خواستن موميايى \r\nرك : برهان - حاشيه\r\n( 38 ) 13 / 14 : نوبندگان - خمايجان ( خمايگان ) در حوالى بيضاء ، در ساحل يكى از شعب رودخانهء كر واقع است . در غرب خمايجان ولايت انبوران است كه شهر عمدهء آن ، نوبندجان ، نوبندگان يا نوبنجان بود . اين شهر در زمان اصطخرى « 1 » از كازرون بزرگتر بود .\r\nو هوائى گرم و نخيلاتى فراوان داشت .\r\n( 39 ) 13 / 16 : مبرد - ( 210 - 285 ) ابو العباس محمد بن يزيد بن عبد الاكبر ثمالى . نحودان و لغوى معروف و از استادان نحو و لغت بود و شاگرد ابو عثمان مازنى يعنى ( نخستين كس كه علم صرف را تدوين كرد « 2 » ) و معاصر ابو العباس ثعلب ( 200 - 291 ) .\r\nدر الفهرست ، چهل و چهار تأليف ، در لغت و نحو و عروض و بلاغت و قرآن ، از وى ذكر شده است . و معروفتر از همهء كتابهايش « الكامل » است . تاريخ آداب اللغه ، جزء 2 ، ص 186 - 187 ، ابن خلكان ، ج 1 ، ص 495 ، طبقات الادباء ، ص 279 ، و فهرست ، ص 59\r\n( 40 ) 13 / 17 : شعب بوان - « شعب بوان نزديك نوبندجان است ، بر دو فرسنگى . ديه‌هاى بسيار و آب روان و درختان فراوان چنان كى آفتاب ، دشوار در او جهد . در همهء پارس چنان تماشا گاهى نيست » . اصطخرى ، ص 113 . مقدسى گويد : از دو فرسخى\r\n\r\n\r\n","description":"","footnote":"\r\n( 1 ) - م 240 ه . ق\r\n( 2 ) - رك : تأسيس الشيعه ، ص 141 ، به بعد و تاريخ آداب اللغه ، جزء 2 ، ص 180\r\n","page_name":" 192 ","page_number":218},
  {"content":"\r\n\r\nنوبندگان درهء معروفى كه مسلمانان آن را يكى از جنات اربعهء دنيا مىشمردند يعنى شعب بوان ، آغاز مىشود . كه آبهاى آن به رود كر ، واقع در ولايت اصطخر ، مىريزد . طول اين دره سه فرسخ و نيم و عرض آن ، يك فرسخ و نيم است . در خرمى و شادابى آن را نظيرى نبود . به سبب آنكه مستوفى گويد : « در ميان دره رودى بزرگ روان است و بر هر دو طرف ، سر آن كوهها اكثر اوقات از برف خالى نبود و درين عرصهء مذكور قطعا از كثرت درختستان آفتاب بر زمين نتابد و چشمه‌سارهاى بسيار و آبهايش زلال است » سرزمينها ، ص 285 ، و مستوفى 129 ، نيز مستوفى گويد :\r\n« حكما گفته‌اند كه من محاسن الدنيا اربعة ، غوطة دمشق ، و سغد سمرقند ، و شعب بوان و مرجع شيدان . و از اين چهار موضع ، دو موضع : شعب بوان و مرج شيدان از حساب ملك فارس است . » ص 129\r\n( 41 ) 13 / 20 : بتندى روان است - در متن ( ص 200 ) اين بيت چنين ضبط شده است :\r\n و الفاه بطن كالحريرة مسه * و مطرد يجرى من البارد العذب \r\nيعنى با رفع « بطن » در مصرع اول و « مطرد » در مصرع دوم و « طيب ثمار » در بيت بعد ، در صورتى كه اين ضبط درست نيست . زيرا بطن مفعول دوم « الفاه » است ، و بايد منصوب باشد . و چنين است نيز مطرد و طيب ثمار ، كه عطف بر آن است .\r\nدر نسخهء عكسى ( ورق 95 ، آ ) نيز با رفع دو كلمهء بطن و مطرد آمده است ، ليكن در آنجا صحيح است ، زيرا در جاى « الفاه » « الهاه » آمده است ، و در اين صورت ، بطن فاعل فعل مذكور است . و رفع آن ، بجاست . در ضبط ياقوت نيز ( معجم ، ذيل بوان ) « الهاه » ذكر شده است ، ليكن با « الفاه » كه در متن آمده اعراب درست همان نصب است و ترجمه بر اساس همين تركيب است . بايد دانست كه از نظر تناسب معنوى ، همان « الهاه » درست است ، زيرا در صورت روايت شعر با « الفاه » در معطوف دوم ( و طيب ثمار ) معنى مناسب نخواهد بود .\r\n( 42 ) 13 / 23 : باد جنوب - ابو على مرزوقى ، در اقسام بادها گويد :\r\n1 - جنوب ، بادى است كه از طلوعگاه سهيل تا طلوعگاه ثريا ( پروين ) و زد .\r\n2 - شمال ، از بنات نعش ( هفت برادران ، هفتورنگ ) تا محل سقوط نسر طاير وزد .\r\n3 - دبور ( با فتح دال ) از محل سقوط نسر طاير تا طلوعگاه سهيل وزد .\r\n4 - صبا ( باد خاوران ) از طلوعگاه ثريا تا هفتورنگ وزد . و نكباء ( جمع آن ، نكب ، با ضم نون - بادساى كژ ) آن باد است كه از وزشگاههاى معين شده انحراف\r\n\r\n","description":"","footnote":"","page_name":" 193 ","page_number":219},
  {"content":"\r\n\r\nيابد و در ميان يكى از دو باد وزد . كتاب الازمنة و الامكنة ، ج 2 ، ص 75 و مقدمة الادب . نيز رك در تفصيل رياح ، التنبيه و الاشراف مسعودى ، ص 16 به بعد .\r\n( 43 ) 13 / 24 : به شعب بوان برسان - در متن ( ص 200 ) اين شعر چنين است :\r\n فبالله يا ريح الجنوب تحملى * الى شعب بوان سلام فتى صب \r\nو چگونه كسى كه خود در شعب بوان است و اين ابيات را بر صخره‌اى مىنگارد ، باز درود خويش را به پايمردى باد جنوب به شعب بوان مىفرستد ؟ پس ظاهرا روايت صحيح اين بيت ، همان است كه در نسخهء عكسى ( ورق 93 ، آ ) آمده است .\r\n فباله يا ريح الجنوب تحملى * الى ارض بغداد سلام فتى صب \r\nو در روايت ياقوت : « الى اهل بغداذ » است . معجم ذيل « بوان » .\r\n( 44 ) 14 / 6 : تككى - با كسر تا و فتح كاف اول - جمع تكه ( بند شلوار ) - در انساب سمعانى ، بدين نسبت ( تككى ) چند تن ذكر شده‌اند ، ليكن هيچ كدام احمد بن ضحاك نيست .\r\nدر ابن ماكولا و برخى مآخذ ديگر نيز يافته نشد . ضبط ياقوت - به نقل دخويه - الفلكى است . نيز نسخهء عكسى ( ورق 93 ، آ ) : الفلكى است . نيز رك : اللباب فى تهذيب الانساب ، ج 1 ص 179 ، و ج 2 ، ص 221 - 222\r\n( 45 ) 14 / 16 : بر خيره به يك سو نگرند - عبارت متن ( ص 201 ، س 2 ) : « تر نوبحدق تولب » است .\r\nتولب - بر وزن كوكب - به معناى كرهء خر گوره « 1 » است . در اين تعبير ، كنايه‌اى لطيف است كه حالت سر سبزى و طراوت باغ را ، كه درختانش سر كشيده و در غرور خرمى خود غرق ايستاده‌اند ، به حالت نگريستن و كيفيت نگاه كرهء خر يا كرهء گوره‌خر تشبيه كرده است ، كه همين‌سان به يكسو بى پروايى مىنگرد .\r\n( 46 ) 15 / 3 : و به يادگار تو - عبارت متن ( ص 201 ، س 9 ) چنين است ، « و شربت لك يادكارا » دخويه ( ص  LIII  ) گويد : يعنى به ياد تو نوشيدم . البته اين كلمه - چنان كه روشن است - همان يادگار فارسى است و گويا اين تعبير ، از اين بيت ابو نواس ( م 198 ) گرفته شده است :\r\n\r\n\r\n","description":"","footnote":"\r\n( 1 ) - بلكه مطلق كره خر و خر خرد ، التولب ، الحمار الصغير .\r\n فيوما على سرب نفى جلوده * و يوما على بيدانة ام تولب \r\nالاشتقاق ، ص 184\r\n","page_name":" 194 ","page_number":220},
  {"content":"\r\n\r\n و اذا غاب فتى منا شربنا اليادكارا \r\nديوان ابو نواس ، ص 262 در ضبط ياقوت ، از نامهء تككى - به نقل دخويه - نيز در نسخهء عكسى ( ورق 93 ب ) « تذكارا » به جاى « يادكارا » آمده است .\r\n( 47 ) 15 - 9 : دورق - رود كرخه ، از طرف باخترى جارى شده ، زير اهواز به دجيل مىريزد .\r\nدر سمت خاور پايين‌تر از اين نقطه رودخانهء دورق به آن ملحق مىشود ، كه در ساحل آن شهرى به همين نام واقع است « 1 » . و كرسى ولايت سرق است . اين شهر را دروق الفرس ، يعنى دروق ايران ، مىگويند . سرزمينها ، 260 ، حدود 137 ، و مستوفى 110 .\r\n( 48 ) 16 / 2 : نساتك - بالاى مرودشت ناحيهء كامفيروز است كه قسمت عمدهء آن در ساحل رود كر قرار گرفته و مركز آن شهر بيضاء بوده كه هنوز هم مركز آن ناحيه است . اعراب به اين جهت آن را « بيضاء » گفتند ، كه قلعهء سفيد رنگ آن از مساحت دور مىدرخشد . ابن حوقل گويد : اسم فارسى آن نساتك است و چنان كه ياقوت مىگويد ، معنى آن خانهء سفيد يا كاخ سفيد ( ابيض ) است . سرزمينها ، 300 - 301 نسا ، در اوستا و پارسى باستان  Nisaya  و در يونانى و رومى  Nisaia  است . در پارسى نسا ، به فتح و كسر اول هر دو آمده و آن در اصل به معنى آباد و آباده بود . چنان كه اكنون نام بسيارى از ديه‌ها ، مختوم به آباد است ( جعفر آباد ، حسن آباد ، على آباد ) ، در سابق نسا به كار برده مىشد . اين كلمه از دو جزء مشتق است :  Ni  ( پيشوند ، به معنى فرو ، پايين كه دروازه‌هاى : نهادن ، نشستن به جا مانده است ) +  Si  ( آسودن ) . پس نسا به معناى نشستگاه ، فرودگاه ، زيستگاه و آبادى است . بسيارى از شهرهاى ايران بدين اسم نام گرفتند 1 - نسا ، واقع ميان شهر مرو و بلخ ، پايتخت تيرداد ، دومين پادشاه اشكانى ( 248 - 214 م ) شاهنامه دو بار از اين شهر نام برده است . به قول سايكس\r\n\r\n\r\n","description":"","footnote":"\r\n( 1 ) - در قرن چهارم ، به قول ابن مهلهل ، هنوز در دورق ابنيهء شگفت آورى از عهد ساسانيان و نيز آتشكده‌اى از آن زمان باقى بوده است . نزديك باسيان ، جزيرهء دورقستان واقع بود كه به قول ياقوت و قزوينى ، كشتيهايى كه از هندوستان مىآمدند در آنجا لنگر مىانداختند . سرزمينها ، 261\r\n","page_name":" 195 ","page_number":221},
  {"content":"\r\n\r\nانگليسى ، اين شهر در ده ميلى جنوب اسك‌آباد ( عشق آباد حاليه ) واقع بوده است .\r\n2 - نسا ، واقع در ماد ، كه داريوش در كتيبهء بهستان از آن نام مىبرد . همين شهر است كه به داشتن اسبان نيك نژاد مشهور بوده است .\r\n3 - نسا ، در بم .\r\n4 - نسا در كرمان .\r\n5 - نسا ، در فارس ، كه همان شهر بيضاء ( عهد اسلامى ) است .\r\n6 - نسا ، در ميانه ( ميانك ) از شهرهاى خراسان . . . كه امروز آن را ميمند گويند ، در حوالى سرحد تركستان و افغانستان . نقل از حواشى برهان قاطع ، ص 2136 و مسالك و ممالك ص 112\r\n( 49 ) 16 / 13 : زومه - اين كلمه در متون عربى ، به صورت زم ( با ضم زاى و تشديد ميم - مفرد ) و زموم ( جمع ، چون سم و سموم ) به كار رفته است . مفاتيح العلوم ، ص 74 - 75 ، ابن فقيه ( متن ) 203 و 204 ، و ابن خردادبه ، 47 ليكن در ترجمهء اصطخرى « رم » آمده است و در فهرست لغات و تركيبات آن كتاب چنين است ، « رم كه جمع آن رموم آمده ، بر محل سكناى قبايل كرد كه در فارس چادرنشين و گوسفندچران بوده‌اند اطلاق گرديده و ظاهرا مرتبط با كلمهء فارسى « رمه » است .\r\nياقوت مىنويسد كه اين كلمه از لغات اهل فارس است . در فارسنامهء ابن البلخى ( ص 168 ) و معجم البلدان ياقوت ، ذيل رم ، به همين شكل ضبط است . اما در بعضى از مآخذ ديگر ، به صورت « زم » نقل شده است ، مانند صورة الارض ابن حوقل ، چاپ كريمر ص 264 دخويه در جلد چهارم از سلسلهء متون جغرافيايى عربى ، زم را تصحيف رم مىداند ، مثل اردشير كه تصحيف اردشير است . ص 250 » . رك : ترجمهء مسالك و ممالك ، ص 281 ستون 1 .\r\nاما لسترنج مىگويد : « در ناحيهء كوهستانى فارس كه بعد به كوه گيلويه معروف گرديد ، پنج قبيلهء كرد سكنى اختيار كرده بودند ، كه به آنها زم كردها مىگفتند و در اين ناحيه در قرن چهارم « 1 » چراگاه‌ها و مساكن آنها قرار داشت » . آنگاه در پايصفحه گويد :\r\n« زم در زبان كردى به معنى قبيله است ( و كتابت صحيح آن زومه است ) و اشتباها اغلب آن را زم نوشته‌اند . به ترجمهء پرفسور دگويه ( دخويه ) از ابن خردادبه ، حاشيهء صفحهء 33 رجوع كنيد » ، سرزمينها ، 287 . بنا بر گفتهء لسترنج مىبايست در عربى ، جمع آن را\r\n\r\n\r\n","description":"","footnote":"\r\n( 1 ) - و با توجه به ابن خردادبه و ابن فقيه در قرن سوم نيز .\r\n","page_name":" 196 ","page_number":222},
  {"content":"\r\n\r\nزومات گويند . ليكن محتمل است كه زم كه لسترنج آن را كتابت اشتباهى مىداند ، صورت تعريب همان زومه باشد .\r\nدر هر حال ما با ترجيح دادن نظر لسترنج كه صحيح آن را زومه و كلمه را كردى مىداند ، و هم به لحاظ تطابقى كه اين نظر با موارد استعمال ( محال اكراد ) دارد ، همان زومه را در ترجمه آورديم . و در مورد متون عربى ، نسبت اشتباه را ، به احتمال تعريب ، نپذيرفتيم .\r\nاضافه مىكنم كه در نسخهء عكسى ( ورق 94 آ ) به صورت زموم و رموم و زم و رم هر دو كتاب شده است . و از جمله گويد : « زموم الاكراد بفارس و تفسير الرموم محال الاكراد و منازلهم » . و روشن است كه در اين متن صورت مكتوب ( با راء ) ، تصحيف كاتبان است .\r\n( 50 ) 17 / 2 : پنج خوره - ايالت فارس به پنج ولايت تقسيم شده است بدين قرار :\r\n1 - كورهء اردشير خره كه شيراز كرسى آن كوره و هم مركز ولايت آن بود .\r\n2 - كورهء شاپور خره ، كه كرسى آن شهر شاپور بود .\r\n3 - ارجان كه شهرى به همين نام كرسى آن بود .\r\n4 - اصطخر كه شهر قديمى پرس پليس ، پايتخت فارس در عهد ساسانيان ، كرسى آن بود . و بالاخره كورهء دارابجرد كه شهرى به همين نام كرسى آن بود . در زبان فارسى قديم ، كلمهء خره به معنى روشنى است . بنا بر اين ، ايالت اردشير خره و شاپور خره ، به ياد بود و به افتخار اردشير ، مؤسس سلسلهء ساسانى ، پسرش شاپور ، كه يونانيان او را ساپور مىناميدند ، نام گذارى شده بود . جغرافى نويسان عرب ، فارس را به دو منطقه ، قسمت مىكردند . منطقهء گرم كه آن را « جروم » و منطقهء سرد كه آن را « صرود » مىخواندند . سرزمينها ، 267 - 268\r\n( 51 ) 17 / 5 : با كارزار - عبارت متن - على المعمول - : « افتتحت عنوة ( ص 204 ) » عنوة ( بر وزن رحمت ) به معناى قهر و اجبار است : « اخذته عنوة ، اى : قسرا و قهرا ، من باب اتيته عدوا » . و شهرى و سرزمينى را مفتوح عنوه گويند كه با كارزار و مقاتله گرفته و فتح شده باشد :\r\n« فتحت هذه البلدة ، عنوة ، اى : فتحت بالقتال » . در برابر آن « مفتوح صلحا » است . يعنى شهرى كه بى كارزار گرفته شود . ازهرى گويد : عنوه هم به معنى غلبه است و هم تسليم و طاعت ، و از اين است شعر كثير عزه كه فراء روايت كرده است :\r\n فما اخذوها عنوة عن مودة * و لكن ضرب المشرفى استقالها \r\nاخفش گويد : العانى ( از مصدر عنوة ) به معنى اسير است . و از اين است سخن پيامبر ( ص )\r\n« اطعموا الجائع و فكوا العانى\r\n- گرسنگان را غذا دهيد و اسيران را رها سازيد »\r\n\r\n","description":"","footnote":"","page_name":" 197 ","page_number":223},
  {"content":"\r\n\r\nلسان العرب . ما در ترجمهء اين كلمه ( كه حالت اصطلاح به خود گرفته و بلكه در فقه نيز مصطلح است ) آنچه به كار رفته بود نمىپسنديديم ، چنان كه گذاشتن خود عنوة را . چه با تاى كشيده بنويسيم و صورت فارسى به آن دهيم و چه به صورت مصدر منون عربى .\r\nسرانجام در ترجمهء آن ، با كارزار ، و در برابر آن ، بى كارزار ( صلحا ) را آورديم و اين هم ترجمه‌اى است و چنين به نظر مىآيد كه اين ترجمه رسا و گوياى تمامت كلمهء اصل است .\r\n( 52 ) 18 / 3 : مجمعه - در متن ( ص 205 ، س 1 ) محامع با حاء ضبط شده است ، و بى گمان تصحيف است يا از كاتبان ( كه دخويه نيز آن را به جا هشته است ) يا از چاپ ، ليكن خود دخويه در توضيحات مجامع و مجمعه ضبط كرده است . در نسخهء عكسى نيز مجامع است ( ورق 94 ب )\r\n( 53 ) 18 / 4 : اصمعى گويد - نظر اصمعى « 1 » را مؤلف ، در ص 104 متن ، چنين نقل كرده است ، بهشتهاى جهان سه است : غوطهء دمشق و رودخانهء بلخ و رودخانهء ابله . بوستانهاى جهان سه است : ابله و سيراف و عمان . و دو عروس جهان رى است و دمشق .\r\n\r\n- كرمان\r\n( 54 ) 20 / 14 : قفص - كوههاى قفص را حد جنوبى درياست و شمالى حدود جيرفت و رودان و كوهستان بو غانم و شرقى خواش و بيابانى كى قفص و مكران است . و غربى آن بلوچ و حدود منوجان و نواحى هرموز . گويند هفت كوه است . و بلوچ در پايان كوه قفص باشد . و قفص به پارسى كوچ باشد . مسالك و ممالك ، ص 141 . در صور الاقاليم گويد : كوه قفص به كرمان مسكن قوم بلوچ است . مستوفى ، 198 - 199 ، لسترنج ، 346 و حدود 127\r\n( 55 ) 20 / 15 : و آن شهر سيستان است - عبارت متن ( ص 206 ) چنين است : « و جيرفت و هى مدينة سجستان » ليكن به هيچ گونه درست به نظر نمىرسد . و لو با نظر به گفتهء ابن حوقل كه جيرفت را تجارتخانهء خراسان و سيستان دانسته است بنا بر اين ، عبارت نسخهء عكسى صحيح است ( ورق 95 آ ) : « و جيرفت و هى اعظم مدنها » كه ضمير مدنها به كرمان راجع است ، نيز عبارتى كه دخويه از ابن خردادبه نقل مىكند :\r\n« و هى اعظم مدن كرمان » ، كه ضمير هى به جيرفت راجع است . در شرح جيرفت ، لسترنج گويد : تمام نصف جنوبى ايالت كرمان ، تا ساحل دريا ، داخل در ولايت جيرفت ( با فتح\r\n\r\n\r\n","description":"","footnote":"\r\n( 1 ) - عبد الملك اصمعى ، اديب و لغوى معروف ، در گذشته به سال 214 هجرى قمرى .\r\n","page_name":" 198 ","page_number":224},
  {"content":"\r\n\r\nو كسر جيم و ضم را ) بوده است . جيرفت در قرون وسطى ، شهرى بسيار مهم بوده و رودخانه‌اى از ميان آن مىگذشته كه جغرافى نويسان ، جز آن ، رودخانهء ديگرى را در اين اقليم نام نبرده‌اند . اكنون خرابه‌هاى جيرفت ( كه نام آن فقط بر ولايت جيرفت اطلاق مىشود نه بر شهرى ) به شهر دقيانوس ( شهر امپراطور  Decius  ) معروف است . اين دقيانوس ، در مشرق زمين ، ضرب المثل استبداد و ستمگارى است . و در زمان پادشاهى او بود كه هفت نفر اصحاب كهف داخل آن غار شدند ( قرآن كريم » سورهء 18 ، آيهء 8 ) « 1 » و داستان آنها معروف است . از حوالى آن خرابه‌ها رودخانه‌اى مىگذرد كه آن را خليل - رود يا حليل رود مىگويند . و همان است كه جغرافى نويسان عرب و ايران ، آن را ديو - رود گويند . چون جريانى بسيار تند دارد . اين رودخانه يكى از رشته‌هاى رود بم‌پور است . و به خاور هامون ، يعنى با تلاق مىريزد . سرزمينها ، 336 - 337\r\n( 56 ) 20 / 19 : نوشادر - عبارت متن ، ضمن ذكر معدنهاى كرمان ، چنين است : « . . . و النحاس و النوشاذر و الصفر و معدنه بجبل يقال له دنباوند » در اينجا قواعد ايجاب مىكند كه ضمير « معدنه » را به آخرين مرجع مذكور در قبل « الصفر » بر گردانيم . اما چنين ارجاعى با توجه به متون ديگر و خارج واقع ( كه در كوه دنباوند دمندان ، كان نوشادر است ) صحيح نيست . در نسخهء عكسى ( ورق 95 آ ) چنين است : « و الفضة و النوشاذر و معدنه بجبل يقال له دنباوند » اين عبارت كاملا صريح است كه بايد مرجع ضمير ، نوشادر باشد .\r\nاين بود كه در ترجمه ، نوشادر ، مرجع ضمير گرفته شد .\r\n( 57 ) 21 / 14 : صليب آن ترسا - داستان اين چوب و ترسايان ، در نسخهء عكسى ( ورق 95 آ ) چنين آمده است : و در آن ( خبيص ) چوبى است كه آتش آن را نسوزاند با آنكه آن را در آتش افكنند و بس درنگ كنند و سپس بيرون آورند در حالى كه درست است و نسوخته نصارى با اين چوب مردم را بفريبند و گويند از چوبى است كه - به اعتقاد ايشان - مسيح عليه السلام با آن بر دار شده است . با يكى از راهبان چليپايى ( صليبى ) ازين چوب بود و خلقى را بدان فريفته كرده بود . بدان خاطر ، كه آن را ساعتها از روز در آتش مىافكند سپس آن را بيرون مىكرد و آتش در آن نگرفته بود . او پيوسته اين كار مىكرد تا كه مردى از ساكنان همين شهر ، بدان راز راه برد و پاره چوبى كه با خود\r\n\r\n\r\n","description":"","footnote":"\r\n( 1 ) - نيز رجوع كنيد به فصل دهم همين كتاب ( سرزمينها ص 164 ) . در آنجا در ذكر رم ، يا آسياى صغير ، گويد : بندرافسيس در نزد جغرافى نويسان قديم ، به نام « افسوس » يا « ابسوس » معروف بود و چون غار اصحاب كهف ، كه ذكر آنان در قرآن آمده ، در آن بوده ، شهرتى داشته است .\r\n","page_name":" 199 ","page_number":225},
  {"content":"\r\n\r\nداشت بياورد و همان كار كه راهب مىكرد بكرد و بدين گونه كردار آن راهب باطل گشت .\r\n( 58 ) 21 / 21 : نام شهر اغفطوس است - عبارت متن ( ص 207 ) چنين است : « . . . ان فى المشرق طيرا يقال له بنجس ، فى مدينة يقال لها مدينة الشمس . . . و تسمى المدينة اغفطوس » چنان كه ظاهر اين عبارت مىرساند ، يك بار نام اين شهر را ، مدينة الشمس ( شهر خورشيد ) و يك بار اغفطوس گفته است . و ظاهرا نوعى تحريف يا تصحيف در عبارت هست . جاحظ در الحيوان ( ج 3 ، ص 515 ) گويد ، « و ذكر صاحب المنطق ان الطير الكبير ، الذي يسمى باليونانية اغتيولس يحكم عشه و . . . و روى انهم يزعمون ان هذا الطائر يجلب الدارصينى من موضعه فيفرش به عشه . . . » از اين بيان جاحظ چنين مىفهميم كه نام آن مرغ اغتيولس است . اكنون ممكن است اغفطوس متن ابن فقيه ، همين اغتيولس باشد و تسمى المدينة صحيح نباشد .\r\n( 59 ) 22 / 16 : زمين داور - مقدسى گويد ، حوالى بست و قلعهء آن ، حومه‌هاى پهناورى ، در يك فرسخى بالاى ملتقاى رودخانهء خرد روى ( ارگنداب امروز ) با هيرمند وجود دارد و داراى مسجدى نيكو و بازارهايى معمور است ، به فاصله نيم فرسخ ، در راه غزنه ، شهرك عسكر واقع بود كه سلطان در آنجا مسكن مىگرفت . ياقوت در قرن هفتم گويد : روى هم رفته بست خراب است ، و از جملهء بلاد گرمسير است ، و آب فراوان و باغستان بسيار دارد در پايان قرن هشتم ، هنگام لشكر كشى امير تيمور از بست به زرنج ، اين شهر و حول و - حوش آن ويران شد . و در ضمن همين لشكر كشى ، بند عظيم هيرمند ، كه « بند رستم » نام داشت ، خراب شد . اين بند تمام روستاهاى باختر سيستان را مشروب مىكرد . هنوز درهء پهناورى كه وقتى رود هيرمند از جبال هندوكش « 1 » به طرف بست فرود مىآيد ، در آن جارى مىگردد ، زمين داور خوانده مىشود . جغرافى نويسان عرب ، اين اسم را به تمامى اين ولايت دادند و معرب آن ، ارض داور ، يا بلد داور « 2 » است . معناى اين هر دو - صورت ( تلفظ فارسى و عربى ) يكى است . و مراد از آن « معبرهاى كوهستان » است . اين بلاد در قرون وسطى ، بسيار حاصلخيز و آباد و پر جمعيت بود . و چهار شهر بزرگ داشت :\r\nدر تل ، درغش ، بغثين و شيروان . شهرهاى مزبور ، داراى روستاها و قريه‌هاى بسيار بود . مهمترين شهر اين ناحيه « درتل » يا چنان كه اصطخرى نقل نموده « تل » بود و\r\n\r\n\r\n","description":"","footnote":"\r\n( 1 ) - در وجه تسميهء آن ، رك : ابن بطوطه ، ج 3 ، ص 184 ، و لسترنج ، ص 375\r\n( 2 ) - البته در حالت تعريب بايد مضاف اليه با الف و لام باشد و ارض الداور يا بلد الداور گفته شود . در ابن فقيه ( ص 192 و 208 ) بلاد الداور آمده است .\r\n","page_name":" 200 ","page_number":226},
  {"content":"\r\n\r\nظاهرا با شهر داور كه مقدسى ذكر كرده است تطبيق مىكند . سرزمينها ، 369 - 371 بلاذرى ، 394 - 434 ، اصطخرى 244 - 245 ، شرف الدين على يزدى ، ج 1 ، ص 370 ، نيز ساير مآخذ لسترنج .\r\nاكنون هيچ يك از شهرهاى زمين داور باقى نيستند . ولى ظاهرا در تل ، مركز بلاد مزبور ، در محل گيرشك كنونى قرار داشته است . سرزمينها ، 371\r\n( 60 ) 22 / 21 : مكران - با ضم ميم و سكون كاف ، واژه‌اى است غير عربى ، اگر عربى باشد ، جمع ما كر است چون فرسان و فارس يا جمع مكر است چون بطنان و بطن . حمزه گويد : آن ناحيه‌ها به ماه نسبت دارد ، زيرا ماه در فراوانى نعمت و خرمى اثر دارد ، بدين گونه هر شهرى فراوان نعمت و خرم باشد بدان منسوب است . مكران را به نام مكران بن فارك بن سام بن نوح ( ع ) نام كرده‌اند . مكران برادر كرمان بود و هنگام گونه‌گون شدن زبانها در بابل ، او به مكران آمد و آن سامان را وطن كرد . مكران ولايتى است پهناور كه كرمان در غرب آن ، و سيستان در شمال آن و دريا در جنوب آن و هند در شرق آن جاى دارند . ياقوت ذيل مكران ، تاريخ حمزة ، لسترنج ، 345 به بعد ، اصطخرى ( ترجمهء مسالك و ممالك ) ص 150 به بعد و 184 و حدود ص 124 و 125 و 127 مكران ( با فتح ميم ) جايى است در بلاد عرب . جميع بن طريف گويد :\r\n كأن راعينا يحدو بنا حمرا * بين الابارق من مكران فاللوب \r\nرك : ياقوت .\r\n\r\n- كوهستان\r\n( 61 ) 23 / 5 : جبل - جبل يا جبال ( يا بلاد جبل ، يا بلاد جبال ، يا ايالت جبل ، يا ايالت جبال ) نام ناحيهء كوهستانى پهناورى است كه يونانيان آن را مديا « 1 » مىگفتند . و از باختر به جلگه‌هاى بين النهرين « 2 » و از خاور به كوير بزرگ ايران محدود بود . و شاهراه بزرگ خراسان كه از بغداد به سوى مشرق ، به آخرين حدود كشورهاى اسلامى مىرفت ، پس از عبو از جلگهء بين النهرين در حلوان ، از ايالت جبال وارد ناحيهء كوهستانى ايران مىشد .\r\nسرزمينها ، 200 و 206 . در نوع متون جغرافيايى فارسى نيز كلمهء جبال و جبل را بر اين ايالت اطلاق كرده‌اند و آنچه در اين گونه متون ، بيشتر با ذهن مطالعه كنندگان مأنوس\r\n\r\n\r\n","description":"","footnote":"\r\n( 1 ) -  Media  چه آنجا سرزمين ماد بوده است .\r\n( 2 ) - رك : توضيح 10 / 12\r\n","page_name":" 201 ","page_number":227},
  {"content":"\r\n\r\nاست همان است . البته برخى از متون فارسى ، كوهستان نيز گفته‌اند . در برخى از متون فارسى و عربى نيز قهستان و قوهستان آمده است . مستوفى براى اين سرزمين ، عراق عجم نيز به كار برده است كه ما اين تعبير را براى ثبت در متن اصلا نپسنديديم . لسترنج نيز آن را درست نمىداند و مىگويد ، به غلط در زمان سلجوقيان - براى تميز از عراق عرب - مصطلح شده بود ( سرزمينها ، 200 ) . اما كلمهء كوهستان از اشتراك به - دور نيست و اگر مطلقا در متنى آورده شود ، چه بسا خواننده نياز به مراجعه و سؤال پيدا كند . اين است كه مىنگريم كه نوع جغرافى نويسان فارسى نيز از آوردن كلمهء جبال خود - دارى نكرده‌اند و حتى در متون عربى دست اول نيز همان جبال به كار رفته است نه قوهستان . در صورتى كه اگر اسم مشهور و معين اين سرزمين كوهستان بود ، لازم بود نويسندگان عربى از استعمال معرب آن عدول نكنند تا اين توهم پيش نيايد كه نام خاص را ترجمه كرده‌اند . پس با اينكه كلمه جبال عربى است و فارسى آن كوهها ، كوهستان است ، در اين نوع متون ، اسم خاص اين ولايت شده است . و از كوهستان اخص است و از قوهستان اجلى دلالة . در اطلس تاريخ اسلامى ( تاليف  Harray . W . Hazard  ترجمهء آقاى محمود عرفان ) نيز ، نام اين سرزمين « جبال » آمده است . رك : ص 11 نقشهء مربوط به قرن سوم ( عصر مؤلف البلدان ، ابن فقيه ) . در جهان نامهء ابن بكران نيز چنين است : « قهستان عراق - اين ولايت جبال خوانند و آن رى و همدان و قم و قاسان و سپاهان باشد » رك . ص 57 بايد فرق قهستان و قوهستان را نيز در نظر داشت .\r\nدر اينجا براى نوعى فايدت ، مطلب ذيل را نقل مىكنيم : « در باب اينكه مهاجرت آرين‌ها ، از قسمت شرقى به سمت غربى ايران ، در چه تاريخ و به چه منوال بوده ما اطلاع نداريم .\r\nاولين دفعه كه نام مديها ذكر مىشود ، در سال 830 ( قبل از ميلاد ) در كتيبهء سالمانسار ( سالمنصر ) دوم ، پادشاه آشور است . و ضمنا معلوم نشده كه آيا مديها از نژاد آرين بوده‌اند ، يا اينكه فاتحين آريايى ، اسم ساكنين سابق مملكت را اختيار كرده‌اند . اسامى خاص آريايى فقط در كتيبه‌هاى سارگن ( 721 - 705 ق م ) ديده مىشود و نيز ما نمىدانيم كه آيا مهاجرت آرين‌ها فقط از راه شمال ، يعنى همان راهى كه مديها رفته بودند به عمل آمده ، يا اينكه از راه جنوب هم كه از سيستان به كرمان و از آنجا به فارس مىرفت ، صورت گرفته است - شق اخير ، ظاهرا بيشتر قريب به صحت است .\r\nهرودوت گويد : هدروس‌ها ( در اصل متن - ده روسيايوى ) و كرمان ( در اصل متن - كرمانى اوى ) در جزو ايرانيانى به شمار مىروند كه در فارس سكونت اختيار كرده بودند .\r\nيعنى تمام قسمت جنوبى ايران كنونى را يك شاخه از ايرانيان ، كه خود را پارسه مىناميدند\r\n\r\n","description":"","footnote":"","page_name":" 202 ","page_number":228},
  {"content":"\r\n\r\nاشغال كرده بودند . چون مديها در ورود به عرصهء تاريخ بر ايرانيان سبقت جستند لهذا احتمال كلى مىرود كه مهاجرت از راه شمالى زودتر به وقوع پيوسته باشد .\r\nايزيدور خارا كسى گويد : راه از ولايت قوميسنه ( اعراب قومس گويند ) كه دامغان و سمنان از بلاد آن بودند ، رو به شمال به هيركانيا ، يعنى سواحل رود گرگان كه به بحر خزر مىريزد ، مىرفت ، و از آنجا متوجه ولايت پارتها مىشد كه قديمترين - پايتخت‌هاى آنان ، استاكا يا ارساكا - كه در محل خبوشان دورهء اعراب ، يا قوچان كنونى واقع بود - و نسايا كه اعراب نسا گويند و خرابه‌هاى آن امروز ، در نزديكى عشق آباد نمايان است ، در سمت شمالى شاهراهى كه بعد داير شده قرار گرفته بودند . احتمال دارد كه مهاجرت آرين‌ها ، با سواحل گرگان نيز تماس داشته است . . . رك : تاريخ نيشابور حاكم - مقدمه ص ، و - ز .\r\n( 62 ) 27 / 9 : بليناس - رك : « بليناس حكيم » به قلم آقاى دكتر محمد معين ، مجلهء دانش ، سال اول ( 1328 ) ص 454 ، نيز فرهنگ فارسى معين ( بخش اعلام ) ج 1 - ابلونيوس (  abollunius  ) يا ابولونيوس ( -  abulu  ) صورتهاى نام يونانى آپولونيوس (  apollonios  ) در مآخذ اسلامى . اين نام يونانى را در مآخذ مذكور بلينوس (  balinus  ) و بليناس (  balinas  ) نيز ضبط كرده‌اند . رك : دايرة المعارف فارسى ، ذيل ابلونيوس .\r\n( 63 ) 27 / 10 : طلسم - طلسم ، و عمل آن : تمزيج قواى سماويهء فعاله است با قوابل ارضيهء منفعله براى حصول امرى خارق العاده . كشاف اصطلاحات الفنون گويد : « طلسم ( با فتح طاء و كسر لام مخفف - يا ، كسر طاء و لام مشدد [ نيز لام مخفف 
  ] نيروى خارقى است كه مبدأ آن قواى سماوى فعال است كه با مواد ( قوابل ) ارضى منفعل مزج شده تا بدان وسيله امورى غريبه حادث شود . زيرا براى حدوث كائنات عنصرى كه اسباب آنها قواى سماوى است ، شرايط مخصوصى است . . . » رك : ص 927 . نيز رك : شمس المعارف بونى ، مفتاح - السعاده ، ج 1 ، ص 331 ، اخوان الصفا - چاپ بيروت ج 1 ، ص 104 به بعد ، و ج 4 ، ص 312 ، ( فى خواص الاشكال الهندسية ) ، دستور العلماء ، جزء 2 ، ص 278 ، الذريعة ، ج 15 ، ص 177 به بعد ، جامع العلوم ، ص 170 به بعد ، معجم المصنفين ، ج 1 ، ص 327 328 . نيز رك : غاية الحكيم مجريطى ( صفحات 14 و 187 و 242 و بعضى فصول ديگر اين كتاب ) دربارهء برخى از فوايد و مبانى طلسم و اسرار فلسفى آن .\r\n( 64 ) 28 / 4 : براى آدميان - اين سه بيت ، بيتهاى 35 و 41 و 43 ، از قصيدهء مشهور بحترى است در وصف ايوان كسرى . قصيده داراى پنجاه و شش بيت است و با اين مطلع آغاز\r\n\r\n","description":"","footnote":"","page_name":" 203 ","page_number":229},
  {"content":"\r\n\r\nمىشود :\r\n صنت نفسى عما يدنس نفسى * و ترفعت عن جدا كل جبس \r\nديوان ، 108 - 110 ابن معتز گويد : عرب را قصيده‌اى ديگر ، بدين قافيه ، همانند آن نيست . اخبار - البحترى ، تاليف : ابو بكر صولى ، 72 . و از جملهء ابيات اين قصيده است :\r\n و المنايا مواثل و انوشروان * يزجى الصفوف تحت الدرفس\r\nفى اخضرار من اللباس على اصفر * يختال فى صبيغة ورس \r\nنيز رك : ثمار القلوب ثعالبى - ايوان كسرى - ص 141 .\r\n( 65 ) 28 / 5 : ابن حاجب - در متن ( ص 241 ) محمد بن احمد الحاجب . محمد بن احمد ، معروف به ابن - الحاجب ، دوست ابن الرومى « 1 » شاعر معروف بود . صاحب « الغدير » گويد : ابن - رومى را با شاعر توانا ابن حاجب محمد بن احمد ، دوستى و مودت بود و ميان آنان احوال و نوادرى . آنگاه داستانى از معجم الشعراء مرزبانى مىآورد .\r\nالغدير ، ج 3 ، ص 51 - 52 و معجم الشعراء ، ص 410 - 411 .\r\nاحتمال مىرود كه احمد بن محمد كه در صفحهء 216 و 217 متن آمده و شعرى درباره طاق بستان و شعرى درباره دكان كرمانشاهان از او آورده شده است ، همين محمد بن احمد معروف به ابن الحاجب باشد ( به قرينه سبك و مضامين ) و در كتابت آن نام تصحيفى روى داده باشد .\r\n( 66 ) 29 / 8 : ابو المنذر - ابن فقيه از اين مأخذ به چندين گونه نام برده است : ابو المنذر ( ص 37 و 149 و 213 و 296 ) و الكلبى ( ص 17 و 33 و 35 و 56 و 67 و 259 و . . . ) و ابن الكلبى ( ص 27 و 103 و 205 و . . . ) و هشام بن الكلبى ( ص 188 ) و ابو المنذر هشام بن السائب الكلبى ( ص 209 ) و ابو المنذر هشام بن محمد بن السائب الكلبى ( ص 286 ) ، و مقصود نسابه و مورخ معروف عرب ، ابو المنذر هشام بن محمد بن سائب بن بشر كلبى ( م 206 ) است . او نسب شناس و عالم اخبار و تواريخ و جنگهاى عرب بود . نزد پدرش محمد بن سائب ( م 146 ) كه خود از مفسران كوفه و عالمان اخبار و ايام عرب بود ، درس خواند .\r\nاز هشام در حدود صد تأليف به جاى مانده كه تفصيل آنها در فهرست ابن نديم ( 96 - 98 )\r\n\r\n\r\n","description":"","footnote":"\r\n( 1 ) - ابن الرومى ، ابو الحسن على بن عباس بن جريح بغدادى ( م 283 ) رك : تاريخ آداب اللغة - العربيه و المنتظم ، ج 5 ص 163 به بعد . شرح حال كامل او در ( الغدير ) ج 3 ، چاپ سوم ( بيروت ) ص 29 - 56 آمده است .\r\n","page_name":" 204 ","page_number":230},
  {"content":"\r\n\r\nذكر شده است . الاعلام ، ج 9 ، ص 87 ، نزهة الألباء ، ص 116 ، الذريعة ، ج 1 ، ص 323 ، تاريخ العرب قبل الاسلام ، ج 1 ، ص 47 ، ابن خلدون ، ج 2 ، ص 262 ، ابن خلكان ، ج 2 ، ص 195 ، طبقات الادباء ، ص 116 ، دائرة المعارف فريد و جدى ، و دائرة المعارف الاسلاميه .\r\n( 67 ) 29 / 15 : مناره - در اينجا عبارت متن چنين است : « و آخر للمنارة فنصبت . . . » و ظاهرا نه مناره صحيح است و نه نصبت با صاد . در توضيحات دخويه كلمه « الماره » به معنى رهگذران ذكر شده است كه آن نيز مناسبت ندارد . در نسخهء عكسى « ورق 98 آ » كلمه‌اى به صورت « القبارة » ذكر شده و عين القير - چشمهء قير « زفت » ، تفسير شده است . و ظاهرا همين درستتر است كه چشمهء قيرى در آنجا بوده است و استفاده از آب را تباه مىكرده است .\r\nبنا بر اين « نصبت » كه با صاد و به صيغهء مجهول ضبط شده بايد « نضبت » با ضاد و به صيغهء معلوم باشد « از مصدر نضوب » به معناى ته نشستن و فرو رفتن آب در زمين . چنان كه در توضيح بعد نيز بدان اشاره مىشود .\r\n( 68 ) 29 / 17 : معدن نفت - مقصود از تعبير متن : نفاطة « ص 214 » نفت انداز نيست ، بلكه چشمه و معدن و چاه نفت است و جايى است كه نفت از آن بيرون مىآيد . در توضيحات دخويه نيز به اين مطلب اشاره شده است و در لسان العرب گويد : « النفاطة ( با تشديد فاء ) و النفاطة : الموضع الذي يستخرج منه النفط . و النفاطات : ادوات تعمل من النحاس ، يرمى فيها بالنفط و النار » . و به اين معنى است كلمهء « نفاط » كه در قديم مستعمل بوده است و در اين بيت رودكى آمده :\r\n نفاط ، برق روشن و تندرش طبل زن * ديدم هزار فيل و نديدم چنو مهيب \r\nديوان - ص 14 بنا بر اين و بلكه به طور قطع ، در عبارت متن « ص 214 ، س 2 » ، « نصبت » به صيغهء مجهول و با صاد ، درست نيست . و بايد « نضبت » باشد . و ما به همين علت در ترجمه در برابر اين كلمه ، معناى كلمه صحيح الاحتمال « نضبت » را گذاشتيم . در توضيحات دخويه نيز نضبت آمده است .\r\n( 69 ) 29 / 23 : چشمهء آب گرم ترمان - در مورد اين چشمه و كيفيت آن ، عبارت نسخهء عكسى كه اينك ترجمه مىشود كاملتر و گوياتر است : « و در دهكده‌اى از دهكده‌هاى ماسندان « ماسبذان » به نام تومان « ترمان » طلسمى ساخت بيشه‌اى را كه در آنجا بود ، كه در زمستان هر كس از آن مىگذشت ، در گل فرو مىشد . و در همين دهكده نيز طلسمى ساخت چشمهء آب گرمى را كه در آنجا بود ، كه آب آن سخت گرم بود و تنها در زمستان آب مىداد و در تابستان خشك مىشد . و چون بليناس آن طلسم را براى آن ساخت ، آب\r\n\r\n","description":"","footnote":"","page_name":" 205 ","page_number":231},
  {"content":"\r\n\r\nآن چشمه در همهء زمستان و تابستان جارى بود و در همهء سال هيچ گاه بريده نمىشد » ( ورق 98 آ ) .\r\n( 70 ) 30 / 7 : در شب ميلاد - عبارت متن « ص 214 » در اينجا چنين است : « . . . و من اخذ من طينها ليلة الميلاد فطين به داره . . . » كلمهء ليلة الميلاد ، در اينجا هيچ گونه مناسب نمىنمايد و درست نيست . عبارت نسخهء عكسى چنين است : « و طين به حيطان داره فى اى بلد كان . . . » « ورق 98 آ » گمان مىرود كلمهء ليلة الميلاد ، تصحيفى است از « اى بلد » و بلكه « اى البلاد » كه به دست ناسخان و كاتبان و در اثر در هم آميختگى حروف كلمات آن ، يا كلمات مجاور آن ، پديد آمده است . و مقصود آن است كه از آن گل ، در هر جاى ، مىتوانسته‌اند استفاده كنند و براى آن مقصود به هر جاى مىتوانسته‌اند ببرند و بهره گيرند و اختصاصى به آن دهكده نداشته است . چنان كه صريح نسخهء عكسى همين معنى است .\r\n( 71 ) 30 / 11 : شبديز - نام اسب خسرو و پرويز بوده است . گويند رنگ آن سياه بود و وجه تسميهء آن شب رنگ است . چه ديزبه معنى رنگ باشد . گويند از همهء اسبان جهان ، چهار وجب بلندتر بوده و آن را از روم آورده بودند . بعضى گويند شبديز و گلگون هر دو از يك ماديان به هم رسيده‌اند . و چون او را نعل بستندى به ده ميخ بر دست و پايش محكم كردى و هر طعامى كه خسرو خوردى او را نيز خورانيدندى و چون شبديز بمرد ، خسرو او را كفن و دفن كرده صورت او را فرمود كه بر سنگ نقش كردند و هر گاه بدان نگريستى بگريستى و صورت شبديز كه خسرو بر آن سوار مىشد در كرمان « 1 » است .\r\nگلگون ، نام اسب شيرين معشوقهء فرهاد بود . گويند گلگون و شبديز ، دو اسب بودند زادهء ماديان دشت ابكله ( يا : و مكله ، رمكله ، رم كله ) . و آن ماديان را جفت نبود . و در آن دشت اسبى بود از سنگ ساخته . و هر گاه آن ماديان را ذوقى به هم مىرسيد ، خود را به آن اسب سنگى مىكشيد ، به قدرت خدا آن ماديان بار مىگرفت .\r\nنظامى گويد « خسرو و شيرين ، ص 57 » ، به دو « 2 »\r\n رهبان فرهنگى چنين گفت * به وقت آنكه درهاى درى سفت\r\nكه زير دامن اين دير غارى است * در و سنگى سيه ، گويى سوارى است\r\nز دشت رم كله در هر قرانى * به گشن آيد تكاور ماديانى\r\nز صد فرسنگى آيد بر در غار * در او سنبد چو در سوراخ خود مار\r\nبدان سنگ سيه رغبت نمايد * به رغبت خويشتن بر سنگ سايد \r\n\r\n\r\n","description":"","footnote":"\r\n( 1 ) - ظ : كرمان شاهان .\r\n( 2 ) - يعنى : به شاپور .\r\n","page_name":" 206 ","page_number":232},
  {"content":"\r\n\r\n به فرمان خدا زو گشن گيرد * خدا گفتى ، شگفتى ، دل پذيرد « 1 »\r\nهر آن كره كزان تخمش بود بار * ز دوران تك برد و زباد رفتار\r\nچنين گويد هميدون مرد فرهنگ * كه شبديز آمدست از نسل آن سنگ \r\nبرهان و حاشيه ذيل شبديز و گلگون .\r\nشبديز ، از شب + ديز است . و ديز رنگ و لون را گويند عموما ، چنان كه اسب سياه خسرو پرويز را شبديز مىگفتند . يعنى شبرنگ . شايد ديز از كلمهء  Daesa  باشد ، به معنى نما و نشان . از مصدر  Daes  اوستايى ، به معنى نمودن و نشان دادن كه از كلمات ، تنديس ، فرخارديس و طاقديس آمده ، بنا بر اين شبديز ، لغة به معنى شب نماست و تبديل سين به زاى در كلمهء اسپريس - اسپريز ، ديده مىشود . رك : برهان و حاشيه و « راه شبديز » نام لحن سيزدهم است از مصنفات باربد .\r\nبرهان .\r\n( 72 ) 34 / 8 : قناطر - زير خرابه‌هاى بابل ، در كنار فرات ، روى نهر سورا ، پلى بوده موسوم به پل قامغان كه به قول ابن سرابيون آب در آنجا به شدت فرو مىريخت . شش فرسخ زير اين پل نزد جامعان ، يعنى حلهء جديد ، نهر سورا دو شاخه مىشد ، شاخهء راست به جنوب مىرفت ، و از حله مىگذشت . شاخهء چپ كه آن را نرس مىناميدند به جنوب خاورى مىرفت ، حمام عمر و دهكده‌هاى ديگر را آب داده به شهر نفر مىرسيد .\r\nاين نهر به مناسبت اينكه نرسى - پادشاه ساسانى - كه در سال 292 ميلادى به سلطنت رسيد ، به كندن آن فرمان داد به نهر نرس موسوم بود . نهر نرس پس از آن كه اندكى به سمت جنوب مىرود ، با نهر سورا هر دو به نهر بداة كه از حاشيهء بطايح شمالى مىگذرد مىريزند .\r\nنهر بداة ( با فتح « ب » ) يا بداة ( با ضم ) نهرى بود كه از جانب چپ فرات كوفه ، در محلى كه يك روز راه تا شمال شهر كوفه فاصله داشت جدا مىگرديد . اين محل دور نيست نزديك شهر قنطرة الكوفه كه قناطر ، پلها ، نيز ناميده مىشد بوده و بى شك معبر جادهء عام از روى نهر بداة بوده است . شهر قناطر در بيست و هفت ميلى جنوب جسر بزرگ نهر سورا و بيست و هشت ميلى شمال كوفه بود . سرزمينها ، 80 .\r\n( 73 ) 34 / 18 : قصر دزدان - قصر اللصوص ، قلعهء دزدان ، « كنكور ، آن را قصر اللصوص خوانده‌اند . . . خسرو پرويز در و قلعه‌اى ساخت و سنگهاى گران به ستون كرده‌اند ، چنان كه هر يك كما بيش ،\r\n\r\n\r\n","description":"","footnote":"\r\n( 1 ) - يعنى چون از طرف خداست هر شگفت و عجيبى دلپذير و قابل قبول است . از تعليق دستگردى . خسرو و شيرين ، ص 57 .\r\n","page_name":" 207 ","page_number":233},
  {"content":"\r\n\r\nده هزار من بود ، و در آن نزديكى چنان سنگ نيست . مونس الاستاد در كنگور جامعى ساخت به غايت خوب و عظيم » . نزهه ، 108 .\r\n\r\n- همدان\r\n( 74 ) 35 / 13 : عامل ( كاردار ) - عامل به « كارگزار » ترجمه شده است . هم اكنون معادل فارسى آن فرماندار است . نكته‌اى كه بايد مورد توجه قرار گيرد اين است كه عامل و والى ، در متون عربى به طور مترادف و متوارد و در جاى يك ديگر به كار برده شده‌اند : مثلا ابن - فقيه در مورد مغيره : « و كان المغيرة بن شعبة والى الكوفة - ص 280 متن » نيز « وجه المغيرة بن شعبة و هو عامل عمر على الكوفة - ص 218 متن » و يعقوبى در البلدان ( چاپ ليدن ) ص 282 . زمخشرى در مقدمة الادب ، عامل را « كاردار » ترجمه كرده است . پس با اين تقريبات كه از متون عربى نقل شد ، مىتوان عامل و والى را تقريبا مترادف دانست .\r\nنيز اين احتمال به ذهن مىرسد كه عامل + على كه در عربى به كار مىرود با عامل در استعمالات فارسى اندك فرقى داشته باشد . مانند برخى لغات ديگر كه از عربى اقتباس شده و در استعمالات فارسى با اصل خويش تفاوت يافته است .\r\n( 75 ) 38 / 3 : كهن‌ترين شهر جبل - در نسخهء عكسى ( ورق 114 آ ) چنين است : « برخى از پيران همدان گويند كه آن قديميترين شهر جبل است و دليلشان باقيماندهء بنايى كهن است . و آن طاقى است بزرك و بلند كه نمىدانند چه كس آن را ساخته است و ناقلان دربارهء آن اخبارى عاميانه دارند . گويند : در آن طاق سنگى يافته‌اند كه بر آن نوشته بوده است .\r\nبامداد از استخر در آمديم و نيمروز در اين طاق بخفتيم و شب در شام خواهيم بود .\r\nو پندارند كه آن را يكى از اصحاب سليمان بن داود نوشته است .\r\n( 76 ) 38 / 8 : و اين طاق ساخته - اين داستان ، در نسخهء عكسى ( ورق 114 آ ) چنين آمده است : « سليمان عليه السلام از اينجا بگذشت . كلاغى ديد كه بر آن طاق نشست - و گويند كلاغ هزار سال زندگى كند - سليمان به دو گفت : داستان اين طاق و سازنده‌اش را براى من باز گو .\r\nكلاغ گفت : ششصد سال است كه در اينجايم . پدرم پيش از آن ، هزار سال در اينجا بوده است . نيايم نيز پيش از آن ، هزار سال در اينجا بوده است . و اين طاق بر همين حالت هست و ما آن را همين گونه ديده‌ايم و دگرگونى نيافته است .\r\n( 77 ) 38 / 11 و 12 : از هر جاى ، گل آورند - در نسخهء عكسى ( ورق 114 آ ) چنين است : بعضى از اهل اخبار گويند كه در يكى از نهانگاههايى كه در قصر معروف ساروق ( سارو )\r\n\r\n","description":"","footnote":"","page_name":" 208 ","page_number":234},
  {"content":"\r\n\r\nهست رقعه‌اى يافته‌اند كه در آن كتابتى به پارسى بوده است و چون ترجمه كرده‌اند چنين بوده است : « پادشاه ، هزار خروار خشت براى اين شهر ، از فلان گل و فلان گل ، بر عهدهء مردم مروهشت » .\r\n( 78 ) 38 / 19 : بس خنك - در اينجا عبارت متن ( ص 220 ) چنين است : « و الناس يزعمون ان الحمة التى على القلة هى التى قالوا انها من عيون الجنة و ذلك انه يخرج ماؤها فى وقت ، معلوم من اوقات السنة يخرج من شق صخرة و هو ماء عذب طيب شديد البرودة خفيف . . . » الحمة كه در متن آمده است ، به معناى چشمه‌اى است كه آب آن گرم باشد و بدان مداوا كنند « 1 » و با رعايت موازين لغت و حدود تباين و ترادف ، بايد آن را به همان معنى گرفت .\r\nنهايت منافاتى كه ميان الحمة و شديد البرودة به ذهن مىرسد ، ممكن است بدين گونه مرتفع گردد كه تعبير شديد البرودة ، نظر به اصطلاح طبى دارد و مقصود اين است كه آن آب مزاج سرد دارد . و اين بر حسب اعتبار نيز درست است . و تعبير « خفيف » نيز به جنبهء طبى و تأييد آن نظر ، نوعى اشعار دارد .\r\n( 79 ) 38 / 20 : رطل ( پيمانه ) - رطل را در مقدمة الادب ، نيم من و پيمانهء نيم منه ترجمه كرده است . در مفاتيح العلوم گويد : رطل ( با كسر و فتح راء ) نيم من است . من ، وزنى است برابر با دويست و پنجاه و هفت درهم و يك هفتم درهم و برابر است با يك صد و هشتاد مثقال و برابر است با بيست و چهار اوقيه . ليكن روشن است كه در اينجا ، رطل ، تجوزا به معناى پيمانه و ظرف معمولى آبخورى است . و عدد « صد » نيز مبالغه در كثرت است . اگر رطل را به معناى خود بگيريم ، بايد آن را نيز مبالغه گرفت . مفاتيح العلوم ( ص 11 ) ، در المرقاة ( ص 33 ) گويد : صد و سى درم سنگ .\r\n( 80 ) 39 / 14 : خشكستان - در اينجا عبارت متن ( ص 221 ) چنين است : « و لولاه ما عرف فضل البستان على الجنان . » اينكه جنان ، جمع جنة و به معناى باغها ، بهشتها باشد ، از ابتدا به نظر درست نمىنمود . زيرا با توجه به اصول بلاغت ، لفظا و معنا ، ناهنجار مىگشت . اما لفظا زيرا كه ميان بوستان و جنان ، هيچ يك از انواع تقابل ( در حيثيت ملحوظ در اين مقام ) كه در تضاد و طباق ملحوظ است وجود ندارد . اما معنى زيرا كه تأثير آب در بوستان و باغستان فرقى ندارد تا بگوييم « اگر آب نبود ، برترى بوستان بر باغستان دانسته نمىشد » . و اصولا آب در هر دو منشأ تأثير است . بلكه با يك نظر مىتوان گفت درختستانها و باغستانها ، براى اهميت و مزيت آب ، مظهريت بيشترى\r\n\r\n\r\n","description":"","footnote":"\r\n( 1 ) - العين الحارة الماء ، يستشفى بها الاعلاء . المخصص ، گويد ، الحمة ، عين حاره يستشفى بالغسل فيها - ج 10 ، ص 33 ، و الفائق ج 1 .\r\n","page_name":" 209 ","page_number":235},
  {"content":"\r\n\r\nدارند ، زيرا كه در آنها درختان كهن و شاخساران پر شكوفه و گل و ميوه‌هاى گوناگون پرورش مىيابد . و بخصوص كه در « البلغه » گويد : « الجنة : بوستانى كه در و درخت بسيار بود » « 1 » و اگر بگوييم دست كم در گمان مصنف چنين بوده است ، باز درست نمىشود . چون ، بيانات او در اين مقام ، چنان كه پر روشن است خطابه است .\r\nو مادهء خطابه ، چنان كه معلوم است مقبولات يا مظنونات است نه مزعومات شخصى .\r\nپس در اينجا ، ابن فقيه در صدد بيان مزيتهاى برجستهء آب است و تأثير آن در اشياء ، و ناگزير بايد به نوعى تضاد و طباق قائل بود تا بتوان مظهريتى براى مزيت آب و تأثير آن در يكى جز ديگرى پيدا كرد .\r\nدخويه به لزوم اين طباق ، توجه يافته است و در توضيحات خود خواسته بدين گونه آن را توجيه كند كه مقصود از بوستان ، آن است كه با دست آبيارى شود و جنان آن است كه از طبيعت ( و به اصطلاح : ديمى ) آب خورد . اين توجيه نيز ( بر فرض صحت ) طباق را درست نمىكند . زيرا مؤلف امتياز را به اصل آب نسبت داده است نه كيفيات آن . اينها بود كه از همان آغاز ، انديشهء وجود تصحيف در ميان بود كه بايد اين كلمه ( جنان ) با كلمه‌اى همشكل خويش تبديل يافته باشد و كارى باشد از ناسخان . در معاجم و از جمله صحاح و قاموس و تاج ، و لسان ، كلمهء الجبان ( با فتح جيم و تشديد باء ) به معناى خشكستان و خشكزار آمده است . و در لسان و تاج از لغوى سلف ( ابن شميل ) نقل كرده‌اند كه در معنى « جبان » گفته است ، « ما استوى من الارض و ملس و لا شجر فيه ، و فيه آكام و جلاه » . اين بود كه در ترجمه ، خشكستان گذاشتيم . و اكنون گمان مىكنم اين نظر دور از صحت نباشد . شكل كتاب اين كلمه در نسخهء عكسى نيز ، اندكى اين احتمال را كمك مىكند .\r\n( 81 ) 39 / 17 : قطامى - ( م ح 130 ه . ق ) ابو سعيد عمير بن شييم بن عمرو بن عباد تغلبى ، معروف به قطامى « با ضم قاف ، و با فتح در لغت قيس » شاعرى غزلسرا و پر توان بوده است مقدار عمده‌اى از شرح زندگى او در معاهد التفصيص آورده شده است . گويند او نخستين كس بود كه « صريع الغوانى » ناميده شد . به خاطر اين بيت :\r\n صريع غوان راقهن و رقنه * لدن شب حتى شاب سود الذوائب \r\nو اين بيت مشهور حكيمانه ، او راست :\r\n قد يدرك المتأنى بعض حاجته * و قد يكون مع المستعجل الزلل \r\nالشعر و الشعراء ، 701 ، معاهد ، ج 1 ، ص 180 . سمط اللئالى ، 132 ، المختلف ، 166 ،\r\n\r\n\r\n","description":"","footnote":"\r\n( 1 ) - نسخهء عكسى كتابخانهء بنياد فرهنگ ايران . ورق 89 ب .\r\n","page_name":" 210 ","page_number":236},
  {"content":"\r\n\r\nجمهرة اشعار العرب ، 151 ، جمهرة الانساب ، 228 ، التاج ، ج 9 ، ص 30 ، جمحى ، 452 - 457 ، المبهج ، ص 28 ، الاعلام ، ج 5 ، ص 264 - 265 و مآخذ آن .\r\n( 82 ) 40 / 1 : خميسيه - اين كلمه در متن ( ص 221 ) به همين صورت آمده است . در معاجم لغت و مآخذ بدين صورت پيدا نشد . در نسخهء عكسى ( ورق 115 آ ) خماسيه آمده است . دخويه مىگويد : احتمالا نام پيمانه‌اى است . البته اين احتمال بس ظاهر است\r\n( 83 ) 40 / 5 : شعبى - ( 19 - 103 ) ابو عمرو عامر بن شراحيل بن عبد ذى كبار شعبى حميرى . از تابعان و بس روايت‌دان بود و در حافظه ضرب المثل . مىگفت : هيچ گاه سياهى بر سپيدى ننوشتم و هيچ كس حديثم نگفت مگر كه آن را حفظ كردم . الاعلام ج 4 ، ص 18 - 19 ، شريشى ، ج 2 ، ص 245 ، حلية الاولياء ، ج 4 ، ص 310 ، و سمط اللئالى 751\r\n( 84 ) 40 / 9 : ابو العتاهيه - صاحب ارجوزهء معروف كه مىگويند در آن چهار هزار مثل را گنجانيده است . از اين ارجوزه آنچه در دست است ، 47 بيت و يك مصرع است ديوان ابى العتاهيه - چاپ بيروت - 1384 ، ص 493 به بعد . اين بيت معروف از همين ارجوزه است :\r\n ان الفراغ و الشباب و الجدة * مفسدة فى المرء اى مفسدة \r\n( 85 ) 41 / 1 :  هذا عَذْبٌ فُراتٌ . . . *  قسمتى است از آيهء 53 ، سورهء 25 « فرقان » ، همهء آيه :  وَ هُوَ الَّذِي مَرَجَ الْبَحْرَيْنِ هذا عَذْبٌ فُراتٌ وَ هذا مِلْحٌ أُجاجٌ وَ جَعَلَ بَيْنَهُما بَرْزَخاً وَ حِجْراً مَحْجُوراً  - و اوست آنكه به هم آميخت دو دريا را ، اين يك شيرين گوارا ، و اين يك شور تلخ ، و قرار داد ميان آنها وسطى را . و حايلى مانع شد » . ترجمه از ابو الفتوح . رك : ج 4 ، ص 84 ، نيز : طبرى ، ج 19 ، ص 23 - 25 ، و مجمع البيان ، ج 7 ، ص 173 به بعد .\r\nنيز همان جملهء مبارك : «  هذا عَذْبٌ فُراتٌ *  » قسمتى است از آيهء 12 ، سورهء 35 « فاطر » همهء آيهء : «  وَ ما يَسْتَوِي الْبَحْرانِ ، هذا عَذْبٌ فُراتٌ سائِغٌ شَرابُهُ وَ هذا مِلْحٌ أُجاجٌ وَ مِنْ كُلٍّ تَأْكُلُونَ لَحْماً طَرِيًّا وَ تَسْتَخْرِجُونَ حِلْيَةً تَلْبَسُونَها ، وَ تَرَى الْفُلْكَ فِيهِ مَواخِرَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ  - و برابر نيستند دو دريا اين آب شيرين و خوشگوار است آشاميدنش ، و اين آب شور تلخ است . و از هر يك از اين دو دريا مىخوريد گوشت تازه را و بيرون مىآوريد از آن پيرايهء مرواريد ، مىپوشيد آن را ، و مىبينى كشتىها را كه مىشكافند دريا را ، تا بجويند از فضل او و تا شايد شما شكر كنيد » . ترجمه از ابو الفتوح ، ج 4 ، ص 381 ، و رك :\r\nمجمع ، ج 8 ، ص 402 به بعد ، و طبرى ، ج 22 ، ص 123 - 124\r\n\r\n","description":"","footnote":"","page_name":" 211 ","page_number":237},
  {"content":"\r\n\r\n( 86 ) 41 / 1 :  وَ اللَّهُ خَلَقَ كُلَّ دَابَّةٍ مِنْ ماءٍ . . .  - قسمتى است از آغاز آيهء 45 ، سوره 24 « نور » همه آيه :  وَ اللَّهُ خَلَقَ كُلَّ دَابَّةٍ مِنْ ماءٍ فَمِنْهُمْ مَنْ يَمْشِي عَلى بَطْنِهِ وَ مِنْهُمْ مَنْ يَمْشِي عَلى رِجْلَيْنِ وَ مِنْهُمْ مَنْ يَمْشِي عَلى أَرْبَعٍ يَخْلُقُ اللَّهُ ما يَشاءُ ، إِنَّ اللَّهَ عَلى كُلِّ شَيْءٍ قَدِيرٌ  - اللّه بيافريد هر جنبنده‌اى از آب ، هست از آن كه بر شكم خويش مىرود ، و هست از آن كه بر دو پاى مىرود ، و هست از آن كه بر چهارپاى مىرود ، مىآفريند اللّه هر چه خواهد ، چنان كه خواهد ، كه اللّه تواناست بر همه چيز » ، ترجمه از ميبدى . كشف الاسرار ، ج 6 ، ص 549 ، نيز : مجمع ، ج 7 ، ص 147 به بعد ، طبرى ، ج 18 ، ص 155 و سور آبادى ، ص 45\r\n( 87 ) 41 / 2 :  وَ جَعَلْنا مِنَ الْماءِ كُلَّ شَيْءٍ حَيٍّ . . .  - قسمتى است از آيهء 30 ، سورهء 21 « انبياء » همهء آيه :\r\n أَ وَ لَمْ يَرَ الَّذِينَ كَفَرُوا أَنَّ السَّماواتِ وَ الْأَرْضَ كانَتا رَتْقاً فَفَتَقْناهُما وَ جَعَلْنا مِنَ الْماءِ كُلَّ شَيْءٍ حَيٍّ ، أَ فَلا يُؤْمِنُونَ  - نمىبينند ناگرويدگان كه آسمانها و زمينها بسته بودند ، بگشاديم آن را هر دو ، و بيافريديم از آب هر چيزى زنده ، بنگروند كه ما تواناييم . » ترجمه از ميبدى . كشف الاسرار ، ج 6 ، ص 224 ، نيز مجمع ، ج 7 ، ص 43 به بعد ، و طبرى ، ج 17 ، ص 17 - 20\r\n( 88 ) 41 / 5 : و آب را نطفه - اطلاق « نطفه » را بر مطلق آب ، علماى بلاغت از كنايات فصيح دانسته‌اند . و از جمله در نهج البلاغه ( خطبهء 58 ) آمده است : هنگامى كه به امام عرض كردند كه خوارج از پل نهروان گذشتند ، فرمود :\r\n« مصارعهم دون النطفة »\r\nيعنى جاى به خاك افتادن آنان كنار اين آب است . جامع نهج البلاغه ، شريف رضى ، فرمايد : « يعنى بالنطفة ماء النهر . و هو افصح كناية و ان كان كثيرا جما » ، نهج البلاغه ، خطبهء 58 ، شرح ابن ميثم ، ج 2 ، ص 152 - 153 و شرح ابن ابى الحديد ، ج 5 ، ص 3\r\n( 89 ) 41 / 7 :  . . . وَ حَبَّ الْحَصِيدِ . . .  - آيهء 9 ، سورهء 50 « ق » ترجمه‌اى كه در متن گذاشته‌ايم از ابو الفتوح رازى است . ج 5 ، ص 130 ، مجمع البيان ج 9 ، ص 141 به بعد ، و طبرى ، ج 26 ، ص 152 - 154 تنبيه : كلمهء آغاز اين آيه ، در متن ( ص 222 ص 1 ) به صورت « انزلنا » ( از باب افعال - اكرام ) ضبط شده است . در نسخهء عكسى ( ورق 115 ب ) نيز چنين است . ليكن صحيح نيست . و كلمهء آغاز اين آيه در قرآن كريم ، « نزلنا » ( از باب تفعيل - تكريم ) است . آياتى چند در قرآن كريم دربارهء آب و فرو\r\n\r\n","description":"","footnote":"","page_name":" 212 ","page_number":238},
  {"content":"\r\n\r\nفرستادن آن از آسمان و تأثيرش در طبيعت ( گياه و . . . ) آمده است ، و در آنها همه ، مانند آيهء 57 ، سورهء 7 « اعراف » و آيهء 22 سورهء 15 « حجر » و آيهء 5 ، سورهء 22 « حج » و آيهء 18 ، سورهء 23 « مؤمنون » و آيهء 48 ، سورهء 25 « فرقان » و آيهء 10 ، سورهء 31 « لقمان » و آيهء 39 ، سورهء 41 « فصلت » و آيهء 14 ، سورهء 78 « نبأ » به صيغهء « انزلنا » ادا شده است . و چون تعبير اين آيات تا حدى نزديك به هم است و بيشتر پس از « انزلنا » ، كلمهء « الماء » آمده است ، همين خود باعث تداخل در ذهن مؤلف شده است . اكنون خوب است ناقلان آيات قرآن كريم در كتب و مقالات و استنادهاى خويش كاملا دقت كنند .\r\n( 90 ) 41 / 12 : عدى بن زيد [ عبادى 
  ] - ابو عمير عدى بن زيد بن حماد بن زيد . . . عبادى . زبانى روان و منطقى سهل داشت . ابو عمرو بن علا گويد : او در شاعران چون سهيل است در ستارگان . اغانى اين سخن را در بارهء عدى از اصمعى و ابو عبيده نقل مىكند .\r\nاو و برادرش عمير بن زيد ، نويسندهء كسرى بودند . كسرى او را احترام مىگذاشت و دوست داشت ، عدى از حيره بود و بزرگ مردم آنجا ، همو كوشيد تا كسرى ، نعمان بن منذر را ، از ميان دوازده پسر منذر ، امير حيره كرد . ليكن نعمان سپس بر او خشم گرفت و به زندانش افكند . عدى پيوسته براى او شعر مىفرستاد . از آن شعرها كه به زندان مىسرود اين بيت است :\r\n لو به غير الماء حلقى شرق * كنت كالغصان بالماء اعتصارى \r\nكه ترجمه‌اش در متن گذشت .\r\nو اين بيت را براى كسى مىخوانند كه از او كمك خواسته و به او پناه برده باشند .\r\nنيز گويند اين بيت مثل است براى آزار ديدن از كسى كه اميد نيكى از او داشته‌اند . عيون الاخبار ، ج 3 ، ص 115 ، تاريخ الخلفاء ، ص 97 ، معجم الشعراء ص 80 - 82 ، طبقات الشعراء ابن قتيبه ، ص 111 - 117 ، اغانى ، ج 2 ص 97 - 156 و ج 2 ، ص 114 تعليق .\r\n( 91 ) 43 / 13 : تياذوس - ظاهرا ثاودوسيوس (  The odosios  ) كه از مردم طرابلس شام بوده است و در سدهء اول پيش از مسيح ، مىزيسته است . علم الفلك ، ص 229 ، نيز الفهرست .\r\n( 92 ) 44 / 5 : تشرين - نام يكى از ماه‌هاى رومى ( سريانى ) است . ماه‌هاى آنان نيز چون ماه‌هاى فارسى اساسش بر حركت خورشيد است . آنها چنين است : تشرين اول ، تشرين آخر ( دوم )\r\n\r\n","description":"","footnote":"","page_name":" 213 ","page_number":239},
  {"content":"\r\n\r\nكانوا اول ، كانون آخر ( دوم ) ، شباط آذار ، نيسان ، ايار ، حزيران ، تموز ، آب و ايلول . و چهار ماه از اينها ( تشرين دوم و نيسان و حزيران و ايلول ) را سى روز حساب مىكنند . و هفت ماه ديگر باقيمانده ( يعنى جز شباط ) را سى و يك روز حساب مىكنند و شباط را در سه سال متوالى بيست و هشت روز حساب مىكنند و در سال چهارم كه كبيسه مىشود بيست و نه روز . اكنون تقريبا تشرين اول موافق با نوزده درجهء ميزان است . يعنى شروع تشرين در نوزدهم ميزان است كه تقريبا در نيمه دوم مهر ماه مىشود . و اگر مراد تشرين دوم باشد كه ظاهرا چنين است ، نيمهء دوم آبان ماه است . و كلمهء تشارين به صورت جمع نيز كنايه از پاييز است . نكته‌اى كه در اينجا هست اين است كه اگر تشرين اشاره به ماه‌هاى پاييز باشد درست نيست . زيرا پس از گذشت پاييز زمستان است و آغاز فصل سرماى سخت ، آن هم در همدان ، با آنكه شاعر در ابيات بعد ، آمدن بهار و ترانه‌خوانى پرندگان را وصف مىكند . و مىگويد : روزگار در اندازه‌گيرى ساعات خود ، چون درهمهاى سپيد يك اندازه شده است يعنى بامدادانى است كه تفاوت نكند ليل و نهار . با اين حساب بر اساس ماه‌هاى رومى ( و با درجه بندى فلكى در زمان ما ) « 1 » مىبايست در جاى تشرين ، آذر ( كه موافق است با نيمه دوم اسفند تا نيمه اول فروردين - حوت و حمل ) يا نيسان ( كه موافق است با نيمه دوم فروردين تا نيمهء اول ارديبهشت - حمل و ثور ) بگويد . پس چرا تشرين گفته است ؟ فقط مىتوان گفت به خاطر صلاحيت كلمه تشرين براى قافيه شدن در اين چكامه ، آن را آورده است و از آن مطلق فصل سرما خواسته است .\r\nنكتهء ديگرى كه ممكن است به اين تعبير كمك كند و تشرين را در شعر معناى مناسب دهد و بلكه قويا محتمل است ، اين است كه « دو ترتيب ، يكى مقدس و ديگرى مدنى ، براى اين ماهها وجود داشت و ماه نيسان ( آوريل ) كه به ترتيب مقدس ، نخستين ماه سال بود به ترتيب مدنى هفتمين ماه شمرده مىشد . و اولين ماه به ترتيب مدنى تشرين اول بوده » نقل از سالامبو ( چاپ جيبى ) ، پايصفحهء 38 ، نيز : قاموس كتاب مقدس .\r\n( 93 ) 46 / 6 : [ دويست 
  ] و هفتاد و يك - شرح حال ابو صالح حذاء ، سرايندهء اين قصيده ، به دست\r\n\r\n\r\n","description":"","footnote":"\r\n( 1 ) - درجه بندى فلكى به حسب زمانهاى بسيار ( ادوار و بلكه اكوار ) تفاوت مىيابد .\r\nبنا بر اين ، هزار و صد سال فاصله‌اى كه تقريبا ما را با مؤلف ، يا شاعر ، هست ، موجب تفاوتى نيست كه استعمال تشرين را توجيه كند .\r\n","page_name":" 214 ","page_number":240},
  {"content":"\r\n\r\nنيامد . اكنون گمان مىكنم از معاصران مؤلف بوده است و به همين اعتبار كلمهء دويست را بر آن افزوديم . زيرا در متن شعر ، فقط « الاحدى و سبعين » ذكر شده است . و بعيد است كه خود همان سنه ، يعنى سال هفتاد و يك هجرى ، تاريخ سرودن شعر باشد . پس يا سال 171 است يا 271 و بعضى از اعتبارات ، از جمله سبك شعر ، بيشتر مىنمايد كه همان 271 باشد . در نسخهء عكسى ( ورق 117 ب ) :\r\n« الاحدى و تسعين » است . بنا بر اين روايت ، بايد 191 باشد . فتأمل .\r\n( 94 ) 46 / 10 : شكيبا بر جدايى - عبارت مصرع ( ص 225 متن ) اين است : « فقلت بقلب للفراق سليم » چون سليم با « ل » استعمال شده است ، نيز صفت قلب قرار گرفته است ، بايد به همان معناى سالم باشد كه ما در اينجا ، به مناسبت ، به معناى سلم و شكيبا گرفته‌ايم . لغويون ، تصريح كرده‌اند كه « قلب سليم اى سالم » . مقتضاى لحن شعرى و قلب للفراق سليم نيز همان معنى است . آرى در نسخهء عكسى ( ورق 117 ب ) روايت اين مصرع چنين است : « فقلت لقلب بالفراق سليم » كه در جاى « ب » در « بقلب » لام ضبط شده است و در جاى « ل » در « للفراق » باء . بنا بر اين ممكن است اين مصرع را چنين ترجمه كرد : . . . آنگاه دلى را كه به خاطر جدايى خسته بود گفتم .\r\nممكن است نيز باى در « بقلب » را به معناى « مع » گرفت ، البته اگر از نظر پيدا شدن مقول قول مناسبى براى « قلت » گيرى پيدا نشود . ولى باز نمىتوان سليم را به معناى مجروح و ملدوغ دانست . چون مادهء « سلم » با لام را چنين معنايى نيست . در اينجا بايد بدين نكتهء دقيق كه در نوع زبانها هست و لازم است در آن دقت كافى شود اشاره كنيم ، و آن موضوع تفاوت عظيم معانى افعال است با حروف مختلف :\r\nاساسا توجه به حروف تعديه و نوع استعمال آنها در زبان عرب ( بلكه مطلق زبانها ) يكى از مهمترين رموز زباندانى و بلاغت است ، كه مثلا نويسنده يا مترجم عربى ، تفاوت ميان « ضرب فيه » و « ضرب له » و « ضربه » و « ضربه به » و « ضرب عليه » و « ضرب بنفسه » و « ضرب بينهم » را بداند . نيز بداند كه حتى معناى « ضرب بنفسه » غير از « ضرب به » است . همين طور ضرب با « على » مثلا : « ضرب عليه » و « ضرب على يده » داراى دو معنى است و اين هر دو باز ، با « ضرب القاضى على يده » فرق دارد . مثال روشن اين موضوع ، « غضبت له » و « غضبت عليه » ، و « زهد فيه » و « زهد عنه » است . اساس البلاغهء زمخشرى حاوى مقدارى از اين نكات است . و رعايت همين\r\n\r\n","description":"","footnote":"","page_name":" 215 ","page_number":241},
  {"content":"\r\n\r\nنكته خود يكى از مهمترين امتيازات مقامات بديع همدانى بر حريرى است . گاهى در جايى كه ظاهرا فعلى در كلام نيست باز حالات حروف فرق مىكند مانند لامين باب استغاثه .\r\n( 95 ) 46 / 19 : درياسان - عبارت مصرع ( ص 225 متن ) چنين است : « و جيرة كبحور تقذف الزبدا » . كه كلمهء « جيره » هم در متن و هم در نسخهء عكسى ( ورق 117 ب ) با راء ضبط شده است و جمع « جار » است و معناى آن همسايگان . در ميان شاعران عرب و عربى سرا ، آيينى است كه ساكنان سرزمينى را كه نوعى درخت در آن بسيار است يا كوهى معروف در آن است ، به عنوان جيران يا جبيره . . . يعنى همسايگان آن درختزار ( آن درختان ) يا همسايگان آن كوه ، نام مىبرند و اين تعبيرى بس لطيف است . چنان كه بوصيرى در مطلع « برده » گويد :\r\n امن تذكر جيران بذى سلم * مزجت دمعا جرى من مقلة بدم \r\nكه ساكنان سلم زار را ، جيران ( همسايگان ) سلم زار گفته است . و صفى الدين حلى ، در مطلع بديعيهء خويش ، گويد :\r\n ان جئت سلعا فسل عن جيرة العلم * و اقر السلام على عرب بذى سلم \r\nكه « جيرة العلم » گفته است و علم نام كوهى است معروف . رك : مراصد و معجم البلدان .\r\nو شيخ بهائى - رحمة اللّه عليه - در قصيدهء معروف خود : « وسيلهء الفوز و الامان فى مدح صاحب الزمان » كه بدين مطلع مىآغازد :\r\n سرى البرق من نجد فجدد تذكارى * عهودا بحزوى و العذيب و ذى قار \r\nمىگويد :\r\n و يا جيرة بالمأزمين خيامهم * عليكم سلام اللّه من نازح الدار \r\nكشكول - چاپ مصر - ص 74 - 76 و مأزمان ، دره‌اى است ميان مشعر الحرام و عرفه ، يا دو كوه مكه است يا دو تنگه .\r\nرك : معجم البلدان .\r\nنيز مطلع بديعيهء سيد على خان كبير مدنى ، چنين است :\r\n حسن ابتدائى بذكرى جيرة العلم * له براعة شوق يستهل دمى \r\nرك : انوار الربيع .\r\nبنا بر اين ، شاعر در اين دو بيت ( ص 225 متن ) وصفى از مجموع اروندآباد مىكند و چنان كه در ترجمه آورديم ، مقصود شاعر از مصراع مذكور ، ساكنان و همسايگان اروند است . و كف خود بيرون ريختن ، كنايه از اين است كه آنان\r\n\r\n","description":"","footnote":"","page_name":" 216 ","page_number":242},
  {"content":"\r\n\r\nنا پاكان و ناسرگان خويش بيرون همى ريزند . يعنى در آنان ديگر هيچ نا شايسته‌اى و بدى و پوچى و كف مانندى و سست عنصرى نيست . بلى مردم گوهرى دارند و كفى و طبقاتى ( اگر به دريا تشبيه كنيم ) و نيز مردم را معادن گفته‌اند . و صاحب بن عباد گفت :\r\n قد قلت قولا صادقا بينا * و ليست النفس به آثمه\r\nلكل شىء فى الورى جوهر * و جوهر الناس بنو فاطمه \r\nو سعادتمندا اجتماعى كه به كمك تربيت ، يا تحول ، كف خود بيرون ريخته باشد .\r\n( 96 ) 49 / 15 و 16 : حسن آبان - عبارت متن ( ص 227 ) . چنين است : « . . . جندىشاپور و لها حسن الآبان » . در اين خردادبه ( به نقل دخويه ) در جاى « الآبان » ، « الاشجار » آمده است . يعنى : جندىشاپور درختان خوب دارد . در نسخهء عكسى ( ورق 118 ب ) اين تعبير را به صورت : « حسن الآبار » دربارهء نيشابور دارد . مقدسى دربارهء جندىشاپور گويد : « و لها الآبان » رك : احسن التقاسيم ، 259 . در هر حال ، ما عبارت متن را عينا گذاشتيم . اما صحت آن درست روشن نيست . و آيا مقصود داشتن پاييز خوب است ( و بس بعيد است لفظا و معنى ) يا نام جايى است يا تصحيف است ، يا همان « آبار » است و مقصود چاه‌هاى آب است . يا « حسن الانهار » است . يعنى نهرهاى خوب ، چنان كه دخويه از ابن خردادبه ( در حاشيهء ص 259 مقدسى ) نقل كرده است . و اين مناسب است با گفتهء مستوفى : « نهر جندىشاپور در كوههاى لر بزرگ برمىخيزد . . . » ، نزهه ص 215 ليكن ظاهر عبارت مقدسى اقتضا مىكند كه حتما آبان بانون باشد و اسم جايى و نزهتگاهى . زيرا وى مىگويد : « در خزانهء عضد الدوله در كتابى فصلى يافتم دربارهء جايهاى خوب و نزهتگاهها كه عبارات آن فصل ، مسجع بود » . سپس مىگويد :\r\n« و من نيز آنچه مشهور است و نمىبايست نا گفته ماند ، بر آن افزودم . آنگاه هر چه نقل مىكند ، سجع كلمات با « ان » ختم مىشود . مثلا : « الرى و فيها السرو السربان . ورزيق و ماجان و . . . » . احسن التقاسيم ، 259\r\n( 97 ) 49 / 21 : راغهاى همدان - عبارت متن ( ص 227 ) « اقبال همدان » است . اين كلمه را دخويه در اينجا و نيز در ص 226 و 236 متن ، با كسر همزه و بر وزن مصدر باب افعال ضبط كرده است . در صورتى كه صحيح آن ، اقبال با فتح همزه است و جمع قبل مانند افراس و فرس يا جمع قبل ، مانند اعناق و عنق ، و به معناى راغ و دامنهء كوه است . ذكر آن نيز در عداد اسماى اماكن به وضوح مىرساند كه نمىتواند\r\n\r\n","description":"","footnote":"","page_name":" 217 ","page_number":243},
  {"content":"\r\n\r\nداراى معناى مصدرى باشد .\r\n( 98 ) 53 / 14 : ابنة الخس - هند بنت خس ايادى . از زنان بس قديم روزگاران جاهليت كه قلمس ، حاكم عرب ، را درك كرده است . او لغات نادر بسيار مىدانسته و در كلمات منقول از او - كه از تجربه و مسائل روزگار حكايت مىكند - بسى از اين گونه لغات به كار برده شده است . ابن الاعرابى در نوادر گويد : به او ابنة الخس و ابنة الخسف گويند و گويند او از عماليق و از بقاياى قوم عاد است .\r\nالمزهر ج 2 ، ص 540 - 545\r\n( 99 ) 59 / 14 : مگس بيابانى - عبارت متن ( ص 234 ) « الجرجس » است . در حيوة الحيوان گويد : جرجس لغتى است در قرقس و آن پشهء ريز است . نيز ذيل قرقس گويد :\r\nقرقس با كسر هر دو قاف ، پشه است . در مقدمة الادب گويد : قرقس ، مگس بيابان ، نيز : الحيوان جاحظ ، ج 7 ، فهرست انواع الحيوان ، ص 287\r\n( 100 ) 59 / 14 و 15 : [ بينى كه درست گفتار ماست 
  ] - در اينجا در متن ( ص 234 ، ص 17 ) عبارت بدين گونه ادامه مىيابد : لان البرد اصلح من الحر ، لانك اذا اضفت البرد الى ما يقاسيه . . . » و تا پايان اين قسمت ، كه قسمتى ديگر با اين جمله : « و ملوك الجبل لا يعدون . . . » آغاز مىشود ، جواب و جزاى شرط نيامده است .\r\nاز اين رو ما آن جمله را در [ 
  ] قرار داديم و عبارت را تكميل كرديم . ليكن در نسخهء عكسى ( ورق 121 ب ) جمله بندى اين قسمت به گونهء ديگرى است و در آن ، جملهء « علمت ان العيش . . . » در آخر آمده و جزاء شرط قرار داده شده است .\r\n( 101 ) 59 / 19 : فنك - با فتح اول و ثانى و سكون كاف ، نام جانورى باشد بسيارى موى كه از پوستش پوستين سازند . بعضى گويند نوعى پوست باشد كه آن از سنجاب گرمتر و از سمور سردتر است . رك : برهان . جانورى است كه از پوست او پوستين سازند و خود آن پوستين را نيز گويند . رك : رشيدى . در عربى فنك به نوعى بسيار كوچك از روباه ، به بزرگى گربه ، اطلاق شود . و آن در نواحى حارهء افريقا ( از حبشه تا شمال افريقا ) وجود دارد . و عرب پوست آن را به كار برند .\r\nدر فرهنگ تركى شرقى گويد : ايرانيان فنك را به روباه كوچك تا تارستان اطلاق كنند . و آن را طبيعى دانان  Canis Corsak  ، و در تركى شرقى قارساق گويند .\r\nدزى ، ج 2 ، ص 285 و برهان - حاشيه .\r\n( 102 ) 59 / 19 : سمور - بر وزن تنور ، جانورى است معروف كه از پوست آن پوستين سازند .\r\n\r\n","description":"","footnote":"","page_name":" 218 ","page_number":244},
  {"content":"\r\n\r\nپهلوى آن  Simor  است . برهان و حاشيه . و فرهنگ اصطلاحات كشاورزى ، ص 303 و 309 و 386\r\n( 103 ) 59 / 19 : قاقم - با ضم حرف سوم ، پوستى باشد سفيد و بسيار گرم و مردمان اكابر پوشند .\r\nعربى آن : قاقوم . فرانسوى آن :  hermine  و آن نوعى از چارپايان است از تيرهء سموريان . دزى ، ج 2 ، ص 296 و برهان و حاشيه . دزى با استناد به تعريف ابن بطوطه گويد : قاقم سمور سفيد است . رك : فرهنگ البسهء مسلمانان ، 338 .\r\n( 104 ) 59 / 19 : حواصل - جمع حوصلة ( با فتح حاء و صاد ) به معناى چينه‌دان مرغ ( ژاغر ) .\r\nدزى گويد : مقصود از حواصل ، پوست سينه و شكم كركس است با همان پرهاى خرد و نازك آن ، كه از آنها پوستين‌هايى مىساخته‌اند سبك و گرم و خوشبو . رك ذيل حصل . در كتاب فقهى « الذكرى » تأليف شهيد اول شمس الدين محمد بن مكى عاملى ، حواصل را به خوارزم نسبت داده است و « الحواصل الخوارزميه » تعبير كرده است . رك : « كتاب الصلاة لباس المصلى . »\r\n( 105 ) 59 / 19 : وشق - با فتح اول و دوم ، جانورى است در تركستان شبيه روباه ، پوست آن را پوستين سازند . حيوانى است بسيار كوچكتر از پلنگ و در رنگ و شكل مانند آن ، و دنبالهء آن كمتر از شبرى . و در تنكابن « پلنگ مول » نامند و در خواص مانند پلنگ و لباس پوست او معين باه و مانع عروض بواسير و موى سوختهء او جهت جراحات مزمنه نافع است . تحفهء حكيم مؤمن ، و برهان و حاشيه . نيز فرهنگ البسهء مسلمانان ، 338\r\n( 106 ) 59 / 20 : دلق - معرب دله ( با فتح اول و دوم ) ، و آن جانورى است كه آن را قاقم گويند .\r\nو گربهء صحرايى را هم گفته‌اند . در طبرى نيز  dala  « نصاب طبرى 355 » رك :\r\nبرهان و حاشيه . و در فرهنگ روستايى چنين است : دله به فرانسه  Martre  ، به لاتينى  Mustela  حيوانى است گوشتخوار با پاهاى كوتاه و پوست نرم و دم بلند پر مو ، قدش 60 - 70 سانتيمتر است . كه ثلث آن را دمش تشكيل مىدهد . رنگش قهوه‌اى است و يك لكه نارنجى زير گلو دارد . رك : فرهنگ روستايى ، ص 644 نيز رك : همين فرهنگ ص 746 : ( سمور - سمور آبى ) و ص 748 : ( سنجاب ) . نيز در همان فرهنگ : دله حيوان گوشتخوارى است كه به نواحى جنگل مازندران و گيلان اختصاص دارد .\r\n( 107 ) 59 / 20 : خز - با فتح اول و تشديد دوم ( در عربى ) جانورى است معروف كه از پوست\r\n\r\n","description":"","footnote":"","page_name":" 219 ","page_number":245},
  {"content":"\r\n\r\nآن پوستين سازند . و جامهء ابريشمى را نيز گفته‌اند .\r\nمقدمة الادب : خز جامهء تار و پود ابريشم . نيز : فرهنگ روستايى ، 534\r\n( 108 ) 59 / 20 : ارمنى - ارمن ( با فتح اول ) بر وزن ارزن ، ولايتى است از كوهستان آذربايجان و زادگاه شيرين مشهور آنجا بوده است ، و ابريشم ارمنى منسوب به آنجاست .\r\nاين نام در كتيبهء بيستون ( بغستان )  Armina  است . اكنون آن ناحيت را ارمنستان گويند .\r\n( 109 ) 59 / 20 : مرغزى - ضبط اين كلمه در متن با عين ( بى نقطه ) است . در دزى ، مرعز با كسر ميم و عين و تشديد زاى آمده است . و گويد : آن پشم نرم و ريزهء بن پشم گوسپند است . در نسخهء عكسى ( ورق 121 ب ) المزعزا آمده است كه ظاهرا تصحيف است . و اصل آن المرعزاء است . مقدمة الادب گويد : مرعزاء ( با كسر ميم و عين ) و مرعزى ( با كسر ميم و عين و زاى مشدد ) پشم بز . در حاشيهء برهان ( ذيل كلمهء مرغز باغين نقطه‌دار ، بر وزن مركز ) ، گويد : نام جايى و مقامى است و با ضم ثالث هم آمده ، موضعى است به حدود غور و هرات . حكيم سنائى گفته :\r\n ابلهى مرغزى به شهرى هرى * سوى بازار برد لاشه خرى \r\n« انجمن آراى ناصرى » « ملحم مرغزى » - تاريخ بيهقى ، چاپ دكتر فياض ص 358 « و شاهسپرغم مرغزى ديوان ناصر خسرو ص 463 » مشهور بوده . مؤلب مجمل التواريخ و القصص ( ص 327 ) مرغزى را در مورد ابو مسلم به معنى مروزى گرفته است . اين نسبت صحيح است زيرا « مرغ » تلفظ لهجه‌اى نام « مرو » و « مرغزى » نسبتى است در جاى « مروزى » . رك : ماركوارت : شهرستان‌هاى ايرانشهر ص 45 به نقل از هرن ، و برهان - حاشيه - ذيل مرغز .\r\n( 110 ) 59 / 21 : تارمه‌ها - عبارت متن ( ص 235 ) : . . . و المطارم . اين كلمه در معاجم لغت نيست . دخويه احتمال مىدهد كه تصحيف طارم - طارمة باشد . و آن را معرب تارمه مىگيرد . طارمه قبه‌اى است كه از چوب‌هاى نفيس بر افراشته مىشود و انواع حرير و ديبا و ابريشم از درون آن به كار مىرود . رك : ترجمهء رسوم دار الخلافه ، ص 161 . احتمالى بعيد نيز هست كه المطارم ، مصحف المماطر باشد كه آن جمع ممطر ( با فتح يا كسر ميم ) يا ممطره است ، و به معناى چترها ( چترهاى زرين و تزيينى شاهان قديم ) يا نوعى لباس كه دزى مىگويد : به طورى كه اشتقاق كلمه نشان مىدهد لباسى است كه براى حفاظت از باران مىپوشند . قاموس گويد ،\r\n\r\n","description":"","footnote":"","page_name":" 220 ","page_number":246},
  {"content":"\r\n\r\nالممطر و الممطر و الممطرة » : ثوب يتوقى به من المطر . فرهنگ البسه ، 383 در نسخهء عكسى اين كلمه نيامده است .\r\n( 111 ) 59 / 21 : گرز - عبارت متن ( ص 235 ) المطارق است . دخويه احتمال مىدهد كه اين كلمه نيز تصحيف طارق باشد و طارق معرب تاره . و تاره البته به معناى طارم آمده است . ليكن هيچ بعيد نيست كه ظاهر كلمه صحيح باشد و آن جمع مطرقه باشد و به معناى خايسك و گرز كه نوعى از وسايل زينت و تشريفات سلاطين بوده است .\r\nو آن را به گونه‌اى نفيس مىساخته و در دست مىگرفته‌اند . اين كلمه نيز در نسخهء عكسى نيست .\r\n( 112 ) 59 / 22 : ايوانها - عبارت متن ( ص 235 ) الابنية است كه در ترجمهء آن ( به تناسب مقام ) ايوانها گذاشته شد و گر نه معناى معروف آن بناها و ساختمانهاست .\r\n( 113 ) 60 / 5 : جلوه كردن نمىگرفت - ضبط اين بيت در متن ( ص 235 ) چنين است :\r\n لو لا الشتاء و لو لا قبح منظره * لما رؤى من ربيع منظر حسن \r\nكه بايد به رعايت وزن ( بحر بسيط ) در مصرع دوم ، لام الفعل ماضى مجهول ( رؤى ) « 1 » را ساكن خواند . و اين گونه سكونى با موازين شعر و سكونهاى مجاز در علم صرف سازگار نيست زيرا آنچه در صرف ( شرح نظام ، جار بردى ، شرح شافيهء رضى و . . . ) در بارهء رد اوزان ، به منظور تخفيف گفته‌اند ، همه در اسكان عين است و نقل حركت آن به فاء ، و در نتيجه رد وزن است به وزن ديگرى كه نسبت به وزن اول فرعى است : و اين نوعا در اسم ثلاثى مجرد است و گاهى در افعالى است مانند « شهد » كه عين آن خلقى است . و به هيچ وجه ربطى به اسكان لام ندارد . رك : شرح نظام - فى امثلة الاسم الثلاثى ، و شرح شافيهء رضى ، چاپ سه استاد ، ص 44 به بعد . اين است كه بهتر ضبط نسخهء عكسى ( ورق 121 ب ) است كه در جاى « رؤى » ، « بدا » آمده است .\r\n( 114 ) 64 / 11 :  . . . إِلَّا قَلِيلٌ مِنْهُمْ . . .  - قسمتى است از آيهء 66 ، سورهء 4 « نساء » همهء آيه :  وَ لَوْ أَنَّا كَتَبْنا عَلَيْهِمْ أَنِ اقْتُلُوا أَنْفُسَكُمْ أَوِ اخْرُجُوا مِنْ دِيارِكُمْ ما فَعَلُوهُ إِلَّا قَلِيلٌ مِنْهُمْ وَ لَوْ أَنَّهُمْ فَعَلُوا ما يُوعَظُونَ بِهِ لَكانَ خَيْراً لَهُمْ وَ أَشَدَّ تَثْبِيتاً  رك : كشف ، ج 2 ، ص 565 - 566 ، طبرى ج 5 ، ص 160 - 161 ، و مجمع ، ج 3 ، ص 69 به بعد .\r\n( 115 ) 66 / 9 : صد چشمه - در متن ( ص 239 ) خانيه را به معناى چشمه گرفته و صد خانيه را\r\n\r\n\r\n","description":"","footnote":"\r\n( 1 ) - يا با املاء رئى ، و ظاهرا همين صحيح است .\r\n","page_name":" 221 ","page_number":247},
  {"content":"\r\n\r\n« مائة عين » ترجمه كرده است ، و صحيح است . خانى بر وزن مانى ، نام هماى دختر دارا باشد . . . و حوض و چشمهء آب را نيز گفته‌اند . پهلوى  Xanik  ( بندهش ، طبع انگلساريا 160 ) نيز  Xan  ( فرهنگ ونديداد . هوشنگ جاماسپ ،  ll  ، 136 ) از مصدر اوستايى  kan  ( كندن ) ، طبرى  Xuni  ( چشمه ) « نصاب طبرى 332 » . باتلاق جنوب شرقى شهر اصفهان كه به نام ( گاخانى ) و ( گاوخونى ) ناميده مىشود از همين نام مشتق است . در كليله و دمنه « باب اليوم و الغربان » ذكر چشمه‌اى به ميان آمده كه در مأخذ كليله يعنى : « پنج تنتره » به نام « چند را سرا » ياد شده يعنى :\r\n( چشمهء ماه ) . در نسخهء سريانى كليله ، كه از پهلوى ترجمه شده ، نام همين چشمه « ماه خانى » آمده است . رك : « اقبال ، ابن المقفع ، ص 48 - 49 » .\r\n ز شرم آب آن رخشنده خانى * به ظلمت رفته آب زندگانى \r\nنظامى گنجوى رك : برهان و حاشيه . نيز رك : راحة الصدور ، ص 60 ، « مساجد و خانيها و چشمه سارها » . ليكن در سرزمينها ( ص 205 ) اندك غفلتى شده و خانيه به معناى خانه گرفته شده است . عبارت سرزمينها چنين است : « در جاى سحنهء « 1 » جديد ، چنان كه ابن خردادبه و قدامه ذكر كرده‌اند ، در قرون وسطى شهر « سيسر » واقع بود ، كه ياقوت گفته معنى آن به فارسى سى سر است . مجاور سيسر مكانى است با چشمه‌هاى فراوانى موسوم به « صدخانيه » ( به معنى صدخانه ) و منابع آب ، زيرا چشمه‌هاى بسيار در آنجا ديده مىشود » معلوم است كه صدخانه درست نيست .\r\nمترجمان عرب اين كتاب نيز ، صدخانيه ( اى البيوت المئه او منابع المياه ) « 2 » .\r\nگفته‌اند . پس صدخانه و البيوت المئه بى مورد است . و همان منابع مياه درست است كه صد چشمه باشد . دقت ترجمهء عربى ، با آوردن كلمهء « او » ترديدى ، بيشتر نموده شده است .\r\n( 116 ) 72 / 6 : كشته نامند - عبارت متن ( ص 243 ) : « و هى كتابة يقال لها الكشتج » كشسه ، با ضم اول و سكون دوم و فتح سين بى نقطه ، به معنى خط و نوشته باشد ، اعم از خط عربى و فارسى و هندى . مصحف كشه با تشديد شين . خط كه اندر كشند كشه گويند . و گداى را كشه خوانند يعنى كه مال مردم به خود كشد . عسجدى مروزى گفت :\r\n\r\n\r\n","description":"","footnote":"\r\n( 1 ) - ضبط فرهنگ فارسى معين « صحنه » با صاد .\r\n( 2 ) - بلدان الخلافة الشرقيه ، ص 225\r\n","page_name":" 222 ","page_number":248},
  {"content":"\r\n\r\n كشه بر بندى گرفتى در گدايى سرسرى * از تبار خود كه ديدى كشه‌اى بر بنددا \r\nلغت فرس ، ص 491 و به معنى خط نيز ، قاسم انوار گويد :\r\n تو به سيه نامگى قاسمى * گر كشه عفو كشى حاكمى \r\nفرهنگ نظام و برهان و حاشيه و در سبك شناسى ( ج 1 ، ص 77 ) چنين است : « در انواع خطوط ايرانى ، خط ديگرى است كه آن را « كستج - ظ : گستك . گويند ، و آن بيست و هشت حرف است ، كه بدان عهود و مواثيق و اقطاعات مىنوشتند و نقش مهرهاى شاهنشاهان پارس و طراز جامه و فرش و سكهء دينار و درهم بدين خط بود . » در پايصفحه گويد : « از اينكه خط مهرها و سكه‌ها را مخصوص به خط گستك دانسته [ يعنى ابن النديم 
  ] معلوم مىشود كه مراد خط پهلوى كتيبهء ساسانى است كه صورت آن در جدول ( ص 75 ) آمد . » نيز در سبك شناسى گويد : « اما اقلام پارسى گوناگون است ، و داراى هفت فن است . و اين معنى را محمد المؤيد معروف به ابو جعفر المتوكلى روايت كرده و چنين گويد كه پارسيان در ايام دولت خويش ، از انواع اراده‌هاى خود به هفت نوع كتابت تعبير مىنمودند و اسامى آن كتابتها بدين قرار بود :\r\n1 - رم دفيره « 1 » .\r\n2 - گشته دفيره .\r\n3 - نيم گشته دفيره .\r\n4 - فرورده دفيره .\r\n5 - راز دفيره .\r\n6 - دين دفيره .\r\n7 - وصف دفيره .\r\nاما معنى « رم دفيره » كتابت همگانى و عامه است . و معنى « گشته دفيره » كتابت تغيير يافته است » . . . - در پايصفحه گويد - : « اين همان است كه ابن النديم آن را\r\n\r\n\r\n","description":"","footnote":"\r\n( 1 ) - ظ : آدم دفيره ( دبيره ) يا هام دفيره . چنان كه در « التنبيه على حدوث التصحيف » حمزهء اصفهانى است ، به نقل ايران كركوده - شمارهء ( 5 ) ص 6 . و معنى آم دبيره ، كتابت عامه است .\r\n","page_name":" 223 ","page_number":249},
  {"content":"\r\n\r\n« الكستج » و « نيم كستج » ضبط كرده بود و ما حدس زديم كه معرب « گشتگ » و « نيم گشتگ » باشد . يعنى : گشته و نيم گشته . رك : ج 1 ، ص 98 . در نسخهء عكسى ( ورق 128 آ ) در مورد اين الواح آمده است كه « يقال نبشت خذايان » .\r\nنيز رك : ايران كركوده ، جزوهء شمارهء ( 5 ) - كشته دبيره .\r\n( 117 ) 72 / 20 و 21 : همى پر از نور باشد - تعبير نور و اطلاق آن دربارهء سخن راست « صدق » در مدارك اسلامى نيز آمده است . و در مورد ائمهء طاهرين ، عليهم السلام ، كه معصوم‌اند و صادق و سخنانشان عين ذات صدق و گوهر راستى است ، گفته شده است :\r\n« و كلامكم نور »\r\nكه ميان روشنى و نور و راستى ، نوعى عينيت است . البته اين موضوع ، رازى دارد در طبيعت كه بر اساس برخى از علوم استوار است . و روحيون بزرگ كه بر موازين شرعى تصفيه كرده باشند بدان مىرسند . و مرحوم علامهء مجلسى از سر همين تشابه و تجانس كتاب « بحار الانوار » را نامگذارى كرده است .\r\n( 118 ) 82 / 4 و 5 : ويژهء شهرى كرده است - مؤلف هنگام گفتگو دربارهء مسافرت و ستايش اغتراب و رفتن به ديگر سامانها ، به تفصيل بيشترى دربارهء كالاهاى ويژهء شهرها و كشورها سخن گفته است و اصطلاحات آن روزگار را ذكر كرده است . در اينجا براى تكميل فايدت و جمع آن اصطلاحات ، عين متن او را مىآوريم :\r\n« . . . الصفائح اليمانية ، و القضب الهندية ، و الرماح البلوصية ، و الا سنة الخزرية ، و الأعمدة الهروية ، و الاجرنة الاسروشنية ، و الخناجر الصغدية ، و السروج الصينية ، و الدروع السابرية ، و الجواشن الفارسية ، و القسى الشاشية ، و الاوتار التركية . و السهام الناوكية ، و الجعاب السجزية ، و الدرق المغربية ، و الاترسة التبتية ، و الجلود الزنجية ، و النمور البربرية ، و اللجم الخانبدية ، و الركب المروزية ، و الستور الصينية ، و الخيل الخزرية ، و الكراسى القمية ، و الشهارى البخارية ، و البغال الأرمنية ، و الحمير المريسية ، و الكلاب السلوقية ، و البزاة الرومية ، و الصوالجة النهاوندية ، و الثياب المنيرة الرازية ، و الاكسية القزوينية ، و الثياب السعيدية ، و الحلل اليمانية ، و الاردية المصرية ، و الملاحم الخراسانية ، و الثياب الطاهرية ، و الحلل الاندلسية ، و الدر العمانى ، و الياقوت السرنديبى ، و الحرير الصينى ، و الخز السوسى ، و الديباج التسترى ، و البزيون الرومى ، و الكتان المصرى ، و الوشى الكوفى ، و العتابى الاصفهانى . . . » رك : متن ص 50 ، از چاپ بريل و نيز افست بغداد .\r\nدر اين ضمن نيز مىتوان آنچه را در قسمت ترجمه شده آمده است با آنچه در بالا\r\n\r\n","description":"","footnote":"","page_name":" 224 ","page_number":250},
  {"content":"\r\n\r\nآورده شد مقايسه كرد .\r\n( 119 ) 82 / 15 و 16 :  . . . لِيَتَّخِذَ بَعْضُهُمْ بَعْضاً سُخْرِيًّا  - قسمتى از آيهء 2 سورهء 33 « زخرف » ، همهء آيه :  أَ هُمْ يَقْسِمُونَ رَحْمَتَ رَبِّكَ ، نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا ، وَ رَفَعْنا بَعْضَهُمْ فَوْقَ بَعْضٍ دَرَجاتٍ ، لِيَتَّخِذَ بَعْضُهُمْ بَعْضاً سُخْرِيًّا ، وَ رَحْمَتُ رَبِّكَ خَيْرٌ مِمَّا يَجْمَعُونَ  . رك : التبيان ، ج 9 ، ص 195 به بعد و مجمع ، ج 9 ص 45 به بعد .\r\n( 120 ) 82 / 18 :  . . . وَ قَدَّرَ فِيها أَقْواتَها  - قسمتى از آيهء 10 ، سورهء 41 « فصلت » همهء آيه :\r\n وَ جَعَلَ فِيها رَواسِيَ مِنْ فَوْقِها ، وَ بارَكَ فِيها ، وَ قَدَّرَ فِيها أَقْواتَها فِي أَرْبَعَةِ أَيَّامٍ ، سَواءً لِلسَّائِلِينَ  - و گردانيد در آن ( زمين ) كوهها را : از بالاى آن ، و بركت داد در آن ، و اندازه كرد در آن روزىهاى آن را ، در چهار روز : يكسان است مر سائلان را . » ترجمه از ابو الفتوح رك ، تفسير او ، ج 4 ، ص 535 ، التبيان ، ج 9 ، ص 107 به بعد و مجمع ، ج 9 ، ص 4 به بعد ، گازر گويد ( ج 8 ، ص 229 ) و در زمين انواع منافع از گياه و درختان و معادن و جز آن بيافريد .\r\nو در زمين تقدير اقوات و ارزاق اهل زمين كرد . » ابو الفتوح گويد ، ( ج 4 ، ص 538 ) « عكرمه و ضحاك گويند : تقدير كرد در هر شهرى از باب اقوات و ارزاق آنچه در دگر شهر نباشد ، تا مردم به تجارت و جلب منفعت از اين به آن شهر برند ، و آن سبب رزق و معيشت ايشان باشد . » طبرى ( رك : ج 24 ، ص 95 - 99 ) اقوالى از مفسران آورده كه نوعا تمثيل است و حاكى از آن كه در هر جاى چيزى قرار داد مناسب آن جاى و وسيلهء رزق مردمان .\r\nاز منقولات طبرى اينهاست : در هر آبادى چيزى جاى داد كه در ديگرى نيست تا سبب بازرگانى گردد . طيلسان را در رى قرار داد و جامه‌هاى شاپورى را در شاپور . برد يمانى را در يمن قرار داد و شاپورى را در شاپور . . . يا در هر جايى به تناسب كوهها ، يا نهرها و درختان قرار داد . كشاف گويد ( مجلد 4 ، ص 188 ) :\r\n« ارزاق اهلها و معايشهم و ما يصلحهم . »\r\n( 121 ) 83 / 4 : قرنفل - با فتح اول و دوم و ضم فاء ، از يونانى  karuophulon  « هرمزد نامه ، ص 159 » . بعضى اصل كلمه را هندى نوشته‌اند « آداب اللغة العربية ، جزء 1 ، ص 41 » « 1 » . و در هندى « كرن پهول » ( به معنى گل گوش ) ، ( كرن به معنى گوش و پهول گل است ) . و وجه تسميه ، آنكه زنان هند ، از قديم ، آنگاه كه گوشواره به گوش نكنند ، به جاى آن ، گل ميخك در سوراخ گوش مىگذراند تا به هم\r\n\r\n\r\n","description":"","footnote":"\r\n( 1 ) - و قد ذكروا ايضا ان القرنفل فارسى ، و الغالب عندنا انه سنسكريتى ، لان اصله من الهند . ج 1 ، ص 41 - 42\r\n","page_name":" 225 ","page_number":251},
  {"content":"\r\n\r\nنيايد ، « فرهنگ نظام » . قرنفل ، ميخك كه بار يا شكوفهء درختى است ، در جزاير هند پيدا مىگردد « منتهى الارب » .\r\nميخك ، از ميخ + ك ( پسوند شباهت ) . ميخك ( فرانسوى :  girofle  ) يكى از ديگ - ابزارها ( ادويهء ) بسيار معروف است . و آن غنچهء نا شكفتهء درختى است به شكل ميخ كوچك ، و درخت آن بومى جزاير مالايى  Malaisie  مىباشد . ميخك مانند دارچين و فلفل و زنجبيل و هل و جز اينها از هند و جزيره‌هاى درياى هند و اقيانوس چين به ايران آورده مىشود . آن را در يونانى  Karouphulon  نامند .\r\nهمين كلمه است كه قرنفل شده و گل ميخك را هم قرنفل نامند .\r\nاما ميخك ( مذكور ) را با گل ميخك نبايد اشتباه كرد . در گياه شناسى گل ميخك ( فرانسوى :  dianthus ( dianthe  خوانده مىشود . در زبان رايج فرانسوى آن را  xillet  نيز نامند ، به مناسبت بوى آن كه همانند بوى ميخك است . رك ، برهان و حاشيه . گل قرنفل  Caryphoylla  گلى است از دستهء ميخكها از تيرهء قرنفليان « گل گلاب ص 214 » برهان و حاشيه .\r\nو همين است كه امرؤ القيس گويد :\r\n اذا اقامتا تضوع المسك منهما * نسيم الصبا جاءت بريا القرنفل \r\n( 122 ) 83 / 4 : سنبل - بر وزن بلبل ، گياهى است دوايى شبيه به زلف خوبان و خوشبوى ، و در عطريات به كار برند ، و آن رومى و جبلى و هندى مىباشد . و هندى آن را به عربى سنبل الطيب خوانند . برهان و حاشيه . نيز رك : فرهنگ فارسى معين ، ذيل ناردين ، و واژه نامهء گياهى .\r\nو فتواى حافظ چنين است :\r\n با چنين زلف و رخى بادش نظر بازى حرام * هر كه روى ياسمين و جعد سنبل بايدش . \r\n( 123 ) 83 / 5 : خولنجان - ( خسرو دارو ) بر وزن سورنجان ، بيخى است دوايى ، و آن را در آشيان باز يابند و به غير از آشيان باز جايى ديگر به هم نمىرسد . چه گويند كه از زمين يونان خيزد ، و خسرو دارو همان است . رك : برهان و تحفه .\r\n( 124 ) 83 / 5 : توتيا - با ضم اول ، اكسيد روى ( اكسيد دو زنگ ) كه در كوره‌هايى كه روى و سرب را مىگدازند حاصل شود . سنگى است كه كوبيدهء آن را بر چشم مالند ، برهان و حاشيه .\r\n( 125 ) 83 / 6 : آبنوس - (  disopyrosebenum  ) چوب معرف و آبنوس [ ساج 
  ] از اين درخت به دست مىآيد . درختى است بلند با پوست سياه پر مغز و سنگين . در ماداگاسكار و\r\n\r\n","description":"","footnote":"","page_name":" 226 ","page_number":252},
  {"content":"\r\n\r\nجزيرهء موريس مىرويد . چوب آبنوس در نجاريهاى ظريفه به كار برده مىشود خيلى گرانبهاست . رك : فرهنگ روستايى ص 8 . و در مقدمهء الادب گويد :\r\nساج : آبنوس ، درخت بزرگ .\r\n( 126 ) 83 / 9 : و انواع زين - عبارت متن ( ص 251 ) ، و السرج . اين كلمه جمع سراج است ( مثل كتب و كتاب ) و به معنى چراغهاست ، اما به قرينهء عبارت صفحهء پنجاه متن : و السروج الصينيه ، معلوم مىشود كه در اينجا نيز همان سروج بوده است جمع سرج ( - زين ) مثل فلوس و فلس . و در اثر نوعى اشتباه از ناسخان يا جز آنان سرج شده و دخويه نيز توجه بدان نيافته است . در نسخهء عكسى « السروج » است . ( ورق 132 آ ) .\r\n( 127 ) 83 / 13 : آب انبارها - عبارت متن : « و الحذق بالابنية و المصانع . . . » شايد مراد ساختن سد باشد كه در آن نيز مهارت كامل لازم است . در فرهنگ روستايى چنين است :\r\nآب انبار . . . در كوهستانات ممكن است از آب زمستانه و بهاره هم استفاده نمود .\r\nبدين ترتيب كه آبگيرهاى بزرگى مانند استخر در نقاطى كه آب كوه سرازير مىشود ، ساخته آب زمستانه و بهاره را در آن ذخيره نموده در زراعت مصرف نمايند . ليكن در كف آن بايد يك مجراى شن بسازند و كثافات را به وسيلهء آب از مجراى مزبور خارج كنند . اين آب انبارها در آذربايجان ( ماكو ) و خراسان و غيره معمول است . فرهنگ روستايى ، ص 4 سعدى از مصانع ( در : سل المصانع ركبا . . . ) شايد همين را مىخواسته است كه در بعضى دشتهاى خراسان اكنون نيز هست ، و شايد مطلق غدير و آبگيرهاى دشتى و كوهى طبيعى را .\r\n( 128 ) 83 / 14 : بزيون - در برهان با ذال ضبط كرده است و گويد بر وزن افيون ، قماش نفيس را گويند .\r\n( 129 ) 83 / 14 : ميعه - صمغى است خوشبوى و داراى انواعى است . در عرائس الجواهر گويد :\r\nلبنى شجرى است . . . وسايل ( ميعهء سايله ) از چوب او مستخرج است . و انواع آن : ميعهء بيضاء و ميعهء حمراء و ميعهء سايله و ميعهء مشك و ميعهء عنبرى و ميعهء يابسه است . عرائس ، ص 273 و . . .\r\n( 130 ) 83 / 14 : مصطكى - كندر ( با ضم اول و سوم ) صمغى است كه آن را مصطكى خوانند .\r\nبعضى گويند مصطكى هم نوعى از كندر است كه كندر لوبان باشد . و بعضى گويند كندر درختى است شبيه به درخت پسته ليكن بارى و ميوه‌اى و تخمى ندارد ، صمغ آن را به نام آن درخت خوانند . و صمغ البطم ( با ضم باء و سكون طاء -\r\n\r\n","description":"","footnote":"","page_name":" 227 ","page_number":253},
  {"content":"\r\n\r\nيا با ضم هر دو ) همان است . و آن شبيه است به مصطكى و طبيعت آن گرم باشد .\r\nنيز : كندر نوعى از صمغ و آن لبان نرينه است . صمغ درختى است قريب به دو ذراع و خارناك ، برگ آن شبيه به برگ آس است . و آن در كوههاى يمن يافته شود .\r\nو به يونانى خندروس  Xondros  گويند . رك : برهان و حاشيه . و نيز عقار ص 26\r\n( 131 ) 83 / 16 : نوبه - عبارت متن ( ص 252 ) : « ثم هذه البلدة و ما خصت به من الرمى . . . » نسخهء عكسى ( ورق 132 آ ) « ثم النوبة و ما قد خصوا به من جودة الرمى . . . » دربارهء نوبه ، رك : حدود 198 ، مسالك و ممالك 39 ، در ذكر ديار مغرب ، و مستوفى 201 و 210 . ياقوت گويد :\r\nنوبه بلاد پهناورى است در جنوب مصر . . . و آغاز شهرهاى ايشان پس از اسوان است . و نام شهر مركزى نوبه « دمقله » است . در حاشيهء برهان گويد : نوبه ( ساحل طلا ) ناحيه‌اى است در افريقا كه شامل نيمهء شمالى سودان است . و قريب سه ميليون سكنه دارد . رك : ذيل نوبه .\r\n( 132 ) 84 / 1 : نمور - بر وزن حضور ، جمع نمر ( با فتح نون و كسر ميم ، و نيز با كسر نون و سكون ميم و فتح نون و سكون ميم ) و به معنى پلنگ است . ليكن در اينجا ظاهرا به عنوان جمع نمره ( با فتح نون و كسر ميم و فتح راء ) به كار رفته است و به معناى نوعى جامه است كه خط خط و چون پوست بلنگ است . گر چه در اين معنى جمع آن نمار ( با كسر نون ) است . نيز نوعى برد است . رك : فرهنگ البسه ، ص 400\r\n( 133 ) 84 / 4 : تمساح - نهنگ . . . صاحب « مؤيد الفضلا » مىگويد : شير آبى است . و بعضى ديگر مىگويند جانورى است آبى به صورت سوسمار و طولش زياده بر پانزده گز مىباشد . و بر خلاف جانوران ديگر ، هنگام خوردن فك اعلايش حركت مىكند . گويند در كرانهء آب و در زير ريگ بيضه نهد . آنچه از آن بيضه ، آب بدان رسد نهنگ شود و آنچه آب نرسد سقنقور . و عربان تمساح خوانند .\r\nدر اوراق مانوى ( پهلوى )  Mhng  به معنى ( تمساح  Crocodile  ) . نهنگ همان جانورى است كه در لاتينى كروكوديلوس  Crocodilus  و در عربى تمساح خوانند . نهنگ رود نيل معروف است . رودكى گويد :\r\n بر كشتى عمر تكيه كم كن * كاين نيل نشيمن نهنگ است . \r\nنهنگ را با وال ( - بال ) نبايد اشتباه كرد . رك : برهان و حاشيه ، و « ماهى وال يا بال » مقالهء آقاى مينوى - يغما ، سال اول ، شمارهء 10 ص 452 - 456 نيز : حيوة الحيوان . ذيل تمساح . و عجائب الاقاليم السبعه ، ص 138 ، و نهاية الارب ، ج 10 ص 314 . و النيل . اميل لودويك ، ترجمهء عادل زعيتر ،\r\n\r\n","description":"","footnote":"","page_name":" 228 ","page_number":254},
  {"content":"\r\n\r\nو معجم المصطلحات العلمية ، ص 93\r\n( 134 ) 84 / 4 : رعاد - به معناى لرزه آور و رعدت آور است . اين ماهى را « سمكة الرعد » نيز گويند . و ماهى برقى همان است . در تعريف آن گويند : ماهيى است كه چون در دام افتد هر كس دست به دام گيرد دچار لرزش شود تا دست خويش بر دارد يا آن ماهى از دام در افتد . در نهاية الارب ( ج 10 ، ص 313 - 314 ) گويد :\r\n« رعاد در نيل مصر است و نشنيدم كه در ديگر جاى باشد . » ليكن در تحفة الالباب غرناطى است كه در درياى روم ماهيى است به نام رعاد . و اين ماهى با همان خواص ، در نيل مصر نيز يافت شود . تحفه ص 101 . در المعجم الزوولوجي الحديث ( فرهنگ حيوان شناسى نوين ) ، ج 3 ، ص 426 ، گويد : جزء دستهء دوم ماهيها ( ماهيهاى غضروفى ) ذكر شده است . نيز گفته شده از قديمترين ماهيهاى شناخته شده كه از فسيلها بر آنها استدلال شده است ، نمونه‌اى كوسه و خفاش بحر و رعاد است . نيز :\r\nنسخهء عكسى ( ورق 132 ب ) . و متن چاپى ابن فقيه ، ص 67 و در اينجا ذكر كوهى نيز آمده است با چنين خاصيتى . نيز : النيل ، اميل لودويك .\r\nنيز : ماهى شناسى و شيلات ، ج 1 ، ص 148 به بعد ، تيرهء  Torpedinidae  ماهى الكتريكى .\r\n( 135 ) 84 / 4 : اسقنقور - سقنقور به لغت رومى جانورى است شبيه به سوسمار ، گويند گزنده است .\r\nو بيشتر از كنار رود نيل آورند . فرانسوى  Scinque  سقنقس « 1 » ( با فتح اول و دوم و سكون سوم و ضم قاف دوم ) به معناى سقنقور است . و آن جانورى باشد مانند سوسمار ، هم در آب و هم در خشكى زندگى تواند كرد . و آن را از كنار درياى نيل آورند و قوت باه دهد . و گويند اين لغت رومى است . ريگزاده به معنى ماهى سقنقور است و آن جانورى است شبيه به ماهى و پيوسته در ريگ مىباشد . ورل ماهى ( بر وزن سحر گاهى ) جانورى است شبيه به سوسمار ، هم در آب و هم در خشكى مىباشد ، آن را به رومى سقنقور خوانند . ورل جانورى است شبيه به سقنقور و تفرقه ميان آنها به آن است كه . . . رك : برهان و حاشيه ، ذيل سقنقور و ورل و . . . و منتهى الارب و عقار ، ص 129 و دزى ، ج 2 ، ص 797 و لغت نامه ، ذيل اسقنقور ، و نهاية الارب ، ج 10 ، ص 315 .\r\n( 136 ) 84 / 5 : موزون و مسير - ظاهرا مقصود از موزون آن است كه يك دست و يك رنك باشد در\r\n\r\n\r\n","description":"","footnote":"\r\n( 1 ) - مصحب « سقيقس » يونانى - برهان و حاشيه .\r\n","page_name":" 229 ","page_number":255},
  {"content":"\r\n\r\nبرابر مسير ( بر وزن مكرر ) كه از سير الثوب است و به معناى راه راه بافتن يا ساختن جامه است . و سيراء ( با كسر سين و فتح ياء ) بردهاى راه راه را گويند ، يا بردهايى كه از ابريشم و زر بافته شده باشد . در دزى و برخى مآخذ ديگر ، بحثى در اين دو كلمه به نظر نرسيد .\r\n( 137 ) 84 / 12 : وشى - نوعى پارچهء گرانبها . نوعى پارچه كه در بافت آن طلا به كار رفته و بسيار زيباست . فرهنگ البسه ، ص 128 ، پايصفحه ، نيز ص 409 .\r\n( 138 ) 84 / 13 : خرماى قسب - با فتح اول و سكون دوم ، نوعى از خرماى خشك باشد ، كه اهل نجد آن را « بر شوم » خوانند . قسب با فتح خرماى خشك باشد كه در دهان ريزه گردد . برهان و منتهى الارب . آقاى دكتر معين در ذيل اين واژه ، ابن مطلب را آورده‌اند : در گلستان مصحح آقاى قريب ( ص 5 ) آمده : ذكر جميل سعدى كه در افواه عوام افتادست وصيت سخنش كه در بسيط زمين رفته و قسب الجيب حديثش كه همچون شكر مىخورند و رقعهء منشآتش كه چون كاغذ زر مىبرند در نسخ ديگر « قصب الجيب » آمده و به حدس علامهء دهخدا اصل آن « قصب انجير » است كه ناسخان تصحيف كرده‌اند . رك : لغت نامه « ذكر » .\r\nو سپس در متن ( ص 252 ) هيرون و مشان و قسب العنبر ( يا القسب العنبرى ، نسخهء عكسى ، ورق 132 ب ) و نرسيان ذكر شده است . اينها همه نام انواع خرماست . رك : المخصص ، جزء 11 ص 133 و 134\r\n( 139 ) 84 / 20 : دارش و لكاء - دارش چرم سياه است . رك : مقدمة الادب . در لسان گويد ، الدارش جلد اسود . دخويه گويد : صورت قديمى دارش ، دارشن است . لكا ، چرم سرخ است . منوچهرى گويد :\r\n كبك چون طالب علم است و درين نيست شكى * مسأله خواند تا بگذرد از شب سيكى\r\nبسته زير گلو از غاليه تحت الحنكى * پيرهن دارد زين طالب علمانه يكى\r\nساخته پايكها را ز لكا موز گكى * وزد و تيريز « 1 » سترده قلم و كرده سياه \r\nديوان ، ص 153\r\n( 140 ) 85 / 7 : دراتك - به گفتهء دخويه ( متن البلدان ص  xxv  ) نوعى فرش است . جواليقى گويد :\r\nجمع در نوك است . رك : المعرب ، ص 68\r\n( 141 ) 85 / 8 : دورنك - به گفتهء دخويه ( ص  xxv  ) نوعى فرش است نيز .\r\n( 142 ) 86 / 2 : همه نخل‌هايى پر حاصل و معروف - عبارت متن در اينجا ( ص 253 ) كه مؤلف\r\n\r\n\r\n","description":"","footnote":"\r\n( 1 ) - تيريز : تريج جامه : بال و پر مرغ ، رك : ديوان منوچهرى ، لغات .\r\n","page_name":" 230 ","page_number":256},
  {"content":"\r\n\r\nاز جاحظ نقل كرده است ، اين است : « من مغل معروف و خارجى موصوف و بديع غريب مع طيب عجيب » ظاهرا اين كلمات : مغل - خارجى ، كه جاحظ به كار برده است ، نام نوع خاصى از خرما نيست و در كنار « بديع غريب » و مانند آن وصف است .\r\nزيرا به اين نامها ( مغل - به صيغهء اسم فاعل از باب افعال كه در متن ضبط شده است - و خارجى ) به عنوان نوعى خرما در نوع معاجم معتبر قديم و نيز دزى « 1 » و لين « 2 » چيزى يافت نشد . و تناسب كلام همان است كه وصف عام باشد براى همهء خرماهاى بصره ، نه نامى خاص . نهايت اين است كه از مادهء « اغلال » وصف مستعمل به صيغهء مفرد مؤنث اسم فاعل آمده است كه مغله باشد در وصف « ضيعه » و گفته‌اند : ضيعة مغله - رك : اساس البلاغة و تاج و لسان . و در فرض بالا جاحظ آن را به صورت مفرد مذكر به كار برده است . احتمالات ديگرى نيز در اينجا هست كه ذكر مىشود :\r\n1 - مغل تصحيف بعل باشد كه در مخصص گويد : بعل ، آن است كه به وسيلهء باران آب خورد ، و برخى گفته‌اند ، نام نخل است ، رك : جزء 11 ، ص 115 2 - خارجى ، تصحيف خاروج باشد . كه مخصص گويد : خاروج و معاليق نوعى نخل است . جزء 11 ، ص 135 . البته در لسان گويد : « الخارجى كل ما فاق جنسه » ، و ترجمه بر اساس اين معنى است .\r\n( 143 ) 86 / 8 : لور - بر وزن مور . . . نوعى از پنير باشد . و آن را از آب پنير تازه ، مانند پنير ، سازند . و ماست چكيده را هم گويند ، در مازندران و قزوين « لور » آب پنير جوشيدهء قوام آورده است ، رك : فرهنگ نظام و برهان و حاشيه .\r\n( 144 ) 87 / 7 : گردن بند - عبارت متن در اينجا ( ص 254 ، س 8 ) در ذكر خواص مردم فارس ، چنين است : « و هم احذق الامة بالجوامع و الاقفال و . . . » جوامع را بايد در اينجا جمع جامع دانست و به معناى نوعى گردن بند ، يا ابزارى براى بستن زيورهايى به گردن . ممكن است نيز به معناى مطلق غل و گردن بند باشد چنان كه دخويه نسخهء بدلى بعنوان « الاغلال » در جاى آن داده است .\r\nمؤلف هنگامى ( ص 205 ، س 1 ) كه دربارهء فارس سخن مىگفت در اين مورد\r\n\r\n\r\n","description":"","footnote":"\r\n( 1 ) - ذيل قواميس عرب  Supplement Aux Dictiomma Ires Arabes Rar  چاپ 1927  R . Dozy \r\n( 2 ) - قاموس عربى - انگليسى ، لين .\r\nچاپ آمريكا - 1955  Arabic - English Lexicon By Edward WiIIiam Lane \r\n","page_name":" 231 ","page_number":257},
  {"content":"\r\n\r\nچنين آورده بود : « و هم احذق امة بالمرايا و المحامع » البته اين ضبط غلط چاپى است ظاهرا و بايد « المجامع » باشد . چنان كه در نسخهء عكسى ( ورق 94 ب ) آمده است . رك : تعليقهء 18 / 3 . در اينجا نيز ضبط نسخهء عكسى ( ورق 133 ب ) « المجامع » است ، بدين گونه معلوم مىشود كه يكى از اين دو مورد ، در متن چاپى ( ص 205 و 254 ) غلط است . و چون در نسخهء عكسى در هر دو مورد ( ورق 94 و 133 ) المجامع است ، چنين به نظر مىرسد كه اينجا نيز بايد مجامع باشد و به همان معناى مذكور .\r\n( 145 ) 87 / 14 : دستارچه - عبارت متن ( ص 254 س 8 ) : « الشستانك » است . دخويه در توضيحات گويد : به معناى منديل است . و نيز صورت شستجه را مىآورد . شستجه در مقدمة - الادب ، دستارچه ترجمه شده است .\r\n( 146 ) 87 / 14 : دستار - عبارت متن ( ص 254 س 8 ) : « المناديل » است . اين كلمه جمع منديل ( با كسر ميم ) است . در مقدمة الادب گويد : منديل : دستار با ريشه . در فرهنگ البسه ( ص 389 - 393 ) در متن و پايصفحه ، دربارهء آن به تفصيل سخن گفته شده است ، از جمله گويد : به معناى دستمال است و عمامه و بقچه و پيش بند و كمربند .\r\n( 147 ) 87 / 19 : تاخته و راخته - اين دو كلمه در فقه اللغهء ثعالبى زير عنوان « و من الملابس » به همان صورت مذكور در متن ( ص 254 ) : التاختج ، الراختج ( با سكون خاء و فتح تاء در هر دو ) آمده است . رك : فقه اللغه ، ص 453 ، چاپ مطبعة الاستقامة - قاهره .\r\nليكن در المزهر سيوطى ( ج 1 ، ص 275 ) چاپ دار احياء الكتب العربيه ، كه اين دو كلمه را - ضمن كلماتى ديگر - زير عنوان : « ذكر امثلة من المعرب » ذكر كرده است ، هر دو را با ضم خاء و سكون تاء ضبط كرده است . و محشيان در پاى صفحه افزوده‌اند كه اين ضبط از فقه اللغه است . البته صفحه‌اى ( 317 ) را كه نشان داده‌اند از چاپ ديگر از فقه اللغه است . دخويه در توضيحات خود مىگويد نوعى جامهء قيمتى است . در مقدسى نيز ( ص 323 - چاپ دخويه ) اين دو كلمه ذكر شده است اما بدون ضبط .\r\n( 148 ) 88 / 3 : كشمهانى - كشميهن ، مسقرى ، ماشان . . . شهركهايىاند خرد و بزرگ همه از عمل مرو است و كشت و برزين همه ناحيتها بر آب رود مروست . حدود 94 - 95 .\r\nيعقوبى نيز در البلدان ( ص 280 - چاپ دخويه ) گويد : از مرو تا آمل شش مرحله است . نخستين كشماهن است و مويز كشمهانى از آنجاست . نيز :\r\n\r\n","description":"","footnote":"","page_name":" 232 ","page_number":258},
  {"content":"\r\n\r\nسرزمينها ، 426\r\n( 149 ) 88 / 6 : اشترغاز - بيخ درخت انجدان است . و صمغ آن را انگوزه خوانند . و بعضى گويند گياهى است كه بيخ آن را آچار « 1 » سازند و معنى آن شوك الجمال ( - خارشترى ) است . عربان زنجبيل العجم خوانند . برهان و الجامع لمفردات الادوية و الاغذية ، ج 1 ، ص 35\r\n( 150 ) 88 / 6 : انجدان - معرب انگدان است ، و آن رستنيى باشد كه اشتر غاز گويند و صمغ آن را به عربى حلتيت و بيخ آن را ، اصل الانجدان خوانند . برهان .\r\n( 151 ) 88 / 6 : غوشنه - ( با ضم اول و سكون واو مجهول و فتح سوم ) گياهى باشد كه آن را در هنگام ترى و تازگى خورند . و چون خشك شود دست بدان شويند و رنگ آن سياه و سفيد مىباشد . بعضى گويند نوعى از كماه است و زنان از آن حلوا پزند و به جهت فربهى خورند . بعضى گويند گياهى است كه به جاى اشنان بدان رخت شويند و بعضى گويند نوعى از فطر ( با ضم فا ) است كه سماروغ باشد . با سكون سوم نيز آمده است . برهان و جهانگيرى و لغت فرس و حواشى برهان\r\n( 152 ) 88 / 6 : كيلكان - بر وزن بىزبان « 2 » ، چوبى باشد سياهرنگ ، در ساحل درياى خزر يابند كه درياى گيلان است . و آن دو قسم مىباشد : نر و ماده و به جهت دفع كدودانه و امراض ديگر نافع است ، و نوعى از گندنا هم هست . برهان\r\n( 153 ) 88 / 6 : رخبين - رخبين : ترف سياه ، ترپ ، ترپك ، ترپه ، كشك سياه است . رك : مقدمة - الادب . حدود دربارهء خوارزم گويد : و از وى روى مخده و قزاگند و كرباس و نمد و ترف و رخبين خيزد . ص 122 نيز : چيزى بود ترش چون كشك و از دوغ ترش بغايت كنند . و آن را قروت گويند : عماره گفت :\r\n بينيت همى بينم چون خانهء كردان * آراسته همواره به شيراز و به رخبين \r\nشيراز ، شير ماست شده آب بيرون رفته « 3 » ، لور . لغت فرس 163\r\n( 154 ) 88 / 7 : پنج هير - رودخانه كابل ، شعبه‌اى از نهر اندس ( نهر مهران ) است . . . در منبع شرقى اين رودخانه ، معدن معروف نقره است كه اعراب آن محمل را پنج هير ( به\r\n\r\n\r\n","description":"","footnote":"\r\n( 1 ) - آچار ، انواع ترشى آلات را گويند . رك : برهان .\r\n( 2 ) - ضبط متن ( ص 255 ، س 2 ) نيز چنين است .\r\n( 3 ) - در زبان خراسان ( مشهد و برخى از آباديهاى ديگر خراسان ) : ماست خيكى ، ماست چكيده . و آن ماستى است كه در پوست يا پارچه ريزند تا آب آن گرفته شود .\r\n","page_name":" 233 ","page_number":259},
  {"content":"\r\n\r\nزبان اهل محل پنج هير ، يعنى پنج كوه ) مىناميدند . از آن معدن مقدار زيادى نقره به دست مىآيد . و از اين جهت پنج هير در زمان صفاريان - يعنى در قرن سوم هجرى - مركز ضرابخانه گرديد . سرزمينها ، 375\r\n( 155 ) 88 / 9 : اشكن - دخويه ( ص  XXXII  ) گويد : از محصولات خراسان و ما وراء النهر است ،\r\n( 156 ) 88 / 9 : خلنج - نام يكى از درختچه‌هاى پيوسته سبز بر قديم - تقريبا مانند شمشاد - و از آن وسايلى مىسازند . رك : توضيحى كه در اين باره ، در دائرة المعارف فارسى آمده است . حدود العالم در ذكر ناحيت خرخيز گويد : و از اين ناحيت مشك بسيار افتد و مويهاء بسيار چوب خدنگ و چون خلنج ص 80 . لسترنج گويد :\r\nمحصول طبيعى آن ( يعنى طبرستان ) چوب خلنج ( چوب شمشاد ) است كه آن را به صورت قطعاتى بريده به خارج مىفرستند و صنعتگران رى از آن كاسه و ظروف ديگر مىسازند . خلنج چوبى است خوشبو به رنگهاى گوناگون كه گاهى دانه‌هاى تسبيح نيز از آن مىسازند و بهترين نوع آن در كوههاى طبرستان يافت مىشود .\r\nسرزمينها ص 401 .\r\n( 157 ) 88 / 10 : ختو - در مورد اين كلمه توضيح بيشترى مىآوريم ، چه در متون قديم چون ابن - فقيه و . . . ذكر شده است و مناسب است اكنون يك جا توضيح داده شود . در جهان نامه گويد : ختو از جملهء جواهر نيست و از حيوان است . ( ص 96 ) ، نيز ( ص 103 ) گويد : و از چين ، ختو آرند . اين كلمه در متون عربى ، با ضم خاء و تاء و تشديد و او ( بر وزن غلو ) ضبط شده است . و در فارسى بدون تشديد واو . ضبط صدر الافاضل ، شارح عتبى ، با فتح خاء است كه از آقاى مينوى نقل خواهد شد .\r\nحدود گويد : و اندرين كوه ( تولس ) سمورست و سنجاب و آهوى مسك بسيار و اندران عطف ، كى به ناحيت خرخيز باز كشد ، حيوان مشك است و ختو و سنجاب و سمور . ص 27 نيز گويد : و از اين ناحيت ( چينستان ) زر بسيار خيزد و حرير و پرند و خاوخير چينى و ديبا و غضاره و دارسينى و ختو كى از [ آن 
  ] دستهاى كار [ د 
  ] كنند و كارهاى بديع از هر جنسى . ص 60 نيز در ذكر ناحيت تبت گويد :\r\nو اندر وى معدنهاء زرست و ازو مشك بسيار خيزد و . . . و ختو . ص 73 و 76 نيز در ذكر ناحيت خرخيز گويد : و از اين ناحيت مشك بسيار افتد و مويهاء بسيار و چوب خدنگ و چوب خلنج و دستهء كار [ د 
  ] ختو خيزد ص 80 .\r\nآقاى مجتبى مينوى ، در تعليقات سيرت جلال الدين گويند :\r\n\r\n","description":"","footnote":"","page_name":" 234 ","page_number":260},
  {"content":"\r\n\r\nختو - در كتب جغرافيا و تاريخ كه از قرن چهارم « 1 » تا هفتم به فارسى يا عربى نوشته‌اند ، ذكر اين حيوان به لفظ ختو آمده است . و از شاخ يگانهء او كه دو ميان پيشانى دارد و از آن دستهء كارد مىساخته‌اند بحث شده است . بعضى از مآخذ مذكور اينجا ياد مىشود : در حدود العالم گويد : در كوههاى خرخيز ( - قرقيزستان امروزى ) حيوان مشك است و ختو . . . ( چاپ دكتر ستوده ص 27 و . . . ) « 2 » و در كتاب البلدان ابن الفقيه آمده است كه : در بلاد اتراك ( من جمله تغزغز ) يقع الختو الجيد و هو قرن يكون في جبهة دابة هناك ( چاپ لايدن ص 329 ) .\r\nو قبل از آن ( ص 255 ) خلنج و ختو را ذكر كرده است ، اما محل آن معلوم نمىشود .\r\nدر تاريخ يمينى ابو النضر عتبى ، طرايف ترك را كه همراه ابو الطيب سهل بن محمد بن سليمان صعلوكى فرستاده بودند ، تعداد كرده و گفته است : « نقر المعادن و نوافج المسك . . . و نصب الختو و احجار اليشب » ، و در شرح آن صدر الافاضل گفته است ، ختو به فتح خاء و ضم تاء حيوانى است كه شاخ او اگر شكافته شود مانند سنگى است و در آن تصاوير و نقوش است . . . و يكى از عباسيان در عمان شاخى ديد كه شكافته بودند و در آن صورت دو مرغ ديده مىشد كه بر درختى ايستاده‌اند . و از شاخ ختو دسته‌هاى كارد مىسازند . و كرمانى گفته است اين دسته‌هاى كارد ختو سنگى است گوهردار و قيمتى و با خاصيت . و نجاتى گفته است كه طوسى ( نصير - الدين ، لا بد در تنوسق نامه ) گفته است كه بعضى آن را شاخ مارى دانسته‌اند و مشهور آن است كه ختو حيوانى است مانند گاو كه در ولايت خرخيز تركستان ، بخصوص در نواحى شمالى آن ولايت موجود است . و دسته‌هاى كارد و قبضه‌هاى شمشير از استخوان پيشانى وى ساخته مىشود . و چنين و چنان . ( الفتح الوهبى ، ج 2 ، ص 31 ديده شود ) مستوفى قزوينى در نزهة القلوب ، در باب مربوط به حيوانات ( كه متن فارسى و ترجمهء انگليسى آن جداگانه منتشر شده است ) قول طوسى را از تنسوق نامه نقل كرده و خود او گفته : « از ختو . . . » « 3 » ثعالبى در لطايف المعارف ، در فصل راجع به خصايص بلاد ترك ذكرى از ختو و خدنگ و يشم مىكند . ( چاپ مصر ، 1379 ، ص 224 ) در زين الاخبار گرديزى ( چاپ تهران ص 66 ) ختو جزء هدايايى كه قدرخان براى سلطان محمود غزنوى فرستاد مذكور است . در آداب الحرب و الشجاعهء فخر الدين مباركشاه ( نسخهء\r\n\r\n\r\n","description":"","footnote":"\r\n( 1 ) - با توجه به ابن الفقيه - چنان كه خود ايشان نيز ذكر كرده‌اند - از قرن سوم نيز .\r\n( 2 ) - رك : آنچه در آغاز اين توضيح از حدود آورده شد .\r\n( 3 ) - رك : آنچه از مستوفى در آغاز اين توضيح آورده شد .\r\n","page_name":" 235 ","page_number":261},
  {"content":"\r\n\r\nخطى « 1 » عبد الحسين ميكده ) در جزء هدايايى كه همراه رسول مىتوان فرستاد ، كاردهاى دسته ختو نام برده شده است . تحقيق در اينكه اصل اين كلمه چينى و كوتو بوده است و دندان فيل دريايى يا شير ماهى (  Walrus  ) بوده است و اينكه افسانه‌هاى نويسندگان ايرانى و عرب از كجا پيدا شده است ، همگى كار برتلدلاوفر است كه مقالهء خاصى در آن باب نوشته بوده و در  Sino - Iranica  از آن بحث مىكند . نيز رجوع شود به لفظ ختو در فرهنگ فولرس ، و « يادداشتهاى قزوينى ، ج 4 ص 190 » رك : تعليقات سيرت جلال الدين مينكبرنى ، ص 325 به بعد .\r\nنصب الختو : مراد از آن دسته‌هاى كارد و شمشير است كه از شاخ يا دندان ميان خالى حيوانى معروف به قطاس يا فيل بحرى مىساخته‌اند . و در نواحى اطراف قطب شمال از راه چين به خراسان مىرسيده است . نيز سيرت جلال الدين ، ص 49 ، پايصفحه . برهان قاطع گويد :\r\nختو شاخ گاوى است كه در ملك چين مىباشد و بعضى گويند شاخ كرگدن است و جمع ديگر گفته‌اند كه در ما بين ملك چين و زنگبار ملكى است خراب و در آنجا مرغى مىشود بغايت بزرگ و اين شاخ آن مرغ است . و از آن زهرگير تراشند و دستهء كارد نيز سازند . گويند خاصيتش آن است كه اگر در جايى چيزى مسموم يا طعامى به زهر آغشته بياورند از آن شاخ علامتى ظاهر مىشود . و بعضى گفته‌اند شاخ ما راست و هر گاه از عمر مار هزار سال بگذرد شاخ بر مىآورد ، و بعضى گويند شاخ افعى است . بعضى ديگر گويند شاخ ماهى وال است و بعضى ديگر گفته‌اند دندان جانورى است . الله اعلم . برهان .\r\nآقاى دكتر معين در حاشيهء برهان ، ذيل ختو ، مىگويند :\r\nبيرونى در « ذكر الختو » آرد : كنت سألت الرسل الواردين من قتاىخان عنه ، فلم اجد عندهم سببا للرغبة فيه غير العرق من اسم و انه عظم جبهة ثور . و هكذا ذكر فى الكتب بزيادة ان هذا الثور يكون بارض خرخيز . و نحن نرى له من الغلظ الزائد على عرض الاصبعين ما يكاد يستحيل معه ان يكون عظم جبهة مع صغر جثة ثيران الترك . و يصير القرن اولى به و لو صدق ما قيل لكان جلبه من الاوعال من خر - خيز اولى به لانهم اليه اقرب و لم يجلب من العراق و خراسان . و قد قيل فيه ايضا انه جبهة كركدن مائى و يسمى فيلا مائيا ، الجماهر ، 208 - 209 و نظير اين مطالب در صيدنهء بيرونى آمده است . دانشمندان قول اخير را صحيح دانسته‌اند\r\n\r\n\r\n","description":"","footnote":"\r\n( 1 ) - متن چاپى ، ص 147\r\n","page_name":" 236 ","page_number":262},
  {"content":"\r\n\r\nچه يك نوع ماهى است كه به فرانسوى  Narval  و به انگليسى  Narwhal  و به آلمانى  Narwal  گويند كه از اسكانديناوى مأخوذ است و در اصطلاح علمى آن را  Monodon monoceros  گويند . و از نوع قطاس  cotaes  ( وابسته به نوع وال يا بال ) است . نرينهء آن در فك اعلى داراى دو دندان است كه به طور افقى دراز شده و طول دندان چپ تا 2 متر و 50 سانتيمتر مىرسد و ديگرى كوتاه مىماند . دندان دراز مزبور شبيه به شاخ است . اين ماهى ، وال قطب شمالى است و ندرة در جنوب 65 درجهء عرض شمالى ديده مىشود . عاج وى نيك است ، اما چون وسط آن مجوف است فقط براى ساختن اشياء كوچك به كار مىرود . و دندان كامل ماهى مزبور در قرون وسطى ، به عنوان سنگ محك براى تشخيص وجود زهر در غذا به كار مىرفت .\r\n« دائرة المعارف بريتانيا » ، « لاروس بزرگ » . رك : حاشيهء برهان ، ذيل ختو در آنجا تصويرى نيز از نروال و ختوى آن داده‌اند . نيز رك : جهان نامه ، ص 96 و در آن آمده است : بعضى گويند ، او شاخ اژدهاست .\r\n( 158 ) 88 / 18 : منارهء اسكندريه - اسكندريه شهرى است از دو سوى با درياى روم و درياى تنيس پيوسته ، و اندر وى يكى مناره است كه گويند كى دويست ارش است . و اندرميان آب نهاده بر سر سنگى و هر گه باد آيد ، آن مناره بجنبد چنانك نتوان ديد .\r\n( حدود 176 ) . و گفته مىشود بر آن مناره آيينه‌اى بوده است كه هر مركبى از ساحل عبور مىكرده در آن ديده مىشده است . رك : احسن التقاسيم ، ص 211 . نيز رك :\r\nجهان نامه ، ص 79 . ظاهرا  Pharved , Alexandrie  ( فانوس دريايى ) كه از عجايب سبعه بوده ، همين است . در فرهنگ فارسى معين ، ذيل « آيينهء اسكندر » و « آيينهء سكندر » به عنوان نتيجهء تحقيقات معاصران چنين گويد : « بندر اسكندريه در شبه جزيره‌اى تشكيل شده ، شامل جزيرهء عمدهء فارس  Pharos  كه بوسيلهء رصيف سنگى طويلى به درازاى هفت استاد يونانى ، به خشكى متصل مىشود . در رأس شمال شرقى فارس ، منارة البحرى بزرگ قرار داشت و آن توسط بطلميوس مخلص (  Ptolemaios Soter  ) بنا شده بود . اين بناى مشهور سرمشق همهء منارة - البحرهاى اروپا گرديد و عموما آن را به منزلهء يكى از عجايب عالم قديم تلقى مىكردند . منارهء مذكور قرنهاى بسيار پس از فتح عرب نيز پايدار ماند .\r\nنويسندگان تازى آن را « مناره » يا « منار » ناميده‌اند . گفته‌اند فارس در عصر اسلام به سبب زلزله‌ها خراب شد و چند بار تجديد عمارت يافت . در سال 882\r\n\r\n","description":"","footnote":"","page_name":" 237 ","page_number":263},
  {"content":"\r\n\r\nه ق . حصن كنونى فارس روى بقاياى مناره به امر قائت بيك ساخته شده است .\r\nآيينهء اسكندرى ، در حقيقت ، آيينهء اسكندريه است ، يعنى آيينه‌اى كه بر فراز منارهء شهر اسكندريه نصب كرده بودند . بعدها به مناسبت آنكه بنياد نهادن شهر اسكندريه و منارهء آن را به اسكندر مقدونى نسبت مىدادند ، آيينه را نيز به دو انتساب دادند .\r\n( 159 ) 88 / 19 : ستون عين شمس - در شهر عين شمس به ديار مصر ، گروه جن به فرمان سليمان عليه السلام ، منارهء مربع از سنگ رخام سرخ منقط به سواد [ ساختند كه 
  ] در بلندى برتر از صد گز باشد . و برو شكل سه آدمى از مس . . . نزهه ، 291\r\n( 160 ) 88 / 19 : هرمين - هرمين ، دو بناست بر سر كوهى نهاده به نزديكى فسطاط ، و ملاط وى از جوهرى است كه هيچ چيز بر وى كار نكند . و هر يكى را از وى چهار صد ارش درازا است اندر چهار صد ارش پهنا ، اندر چهار صد ارش بلندى . و اندر ميان وى خانهاست كرده ، و مر او را يكى در است تنگ . و اين بنا هرمس كرده است . پيش از طوفان ، چون بدانست كى طوفان همى خواهد بود . از بهر آن كرد تا آب او را زيان نتواند كرد و بر اين بنا به تازى نوشته است : « بنيناها بقدرة فمن أراد أن يعلم كيف بنيناها فليخربها » تفسيرش ، بنا كرديم اين را به توانايى و هر كه خواهد كى بداند كى چونش بنا كرديم گو ويران بكن آن را . و بر اين هرمين بسيارى علم به روى كنده است از طب و نجوم و هندسه و فلسفه . حدود ص 176 نيز :\r\nمسالك الابصار ، ص 235 به بعد .\r\n( 161 ) 89 / 17 : ناووس - ناووس ، به معناى سنگى تراشيده است كه در درون آن كالبد مىگذارند و از اين رو ، ناووس الظبيه « گور آهو » ترجمه شد . در كتاب « مجمل التواريخ و القصص » نيز چنين آمده است : باب الثانى و العشرون در ذكر حفاير و نواويس و دفينهء پيغمبران و پادشاهان و . . . ( ص 430 ) در اين باره مطلبى در « راهنماى كتاب » ذكر شده است ، در مقالهء آقاى ايرج وامقى ، كه مناسب است نقل شود : « . . . احتمال دارد كه « تابوت سنگى » ترجمهء كلمهء عربى « ناووس » باشد و ديده‌ام كه برخى ناووس را به اين صورت ترجمه كرده‌اند ( از آن جمله دانشمند فقيد مينورسكى در حواشى سفرنامهء ابو دلف - ترجمهء آقاى ابو الفضل طباطبائى ) و اگر اين حدس درست باشد بايد گفت كه « ناووس » را اعراب به « استودانها » ى زرتشتى اطلاق مىكردند . در اين استودانها كه معمولا در بلنديها و ارتفاعات ساخته مىشد ، مرده را در هواى آزاد مىگذاشتند . پرندگان لاشخور گوشت آن را مىخوردند و بعد استخوانها را درون دخمه‌اى مىريختند و\r\n\r\n","description":"","footnote":"","page_name":" 238 ","page_number":264},
  {"content":"\r\n\r\nدر زبان عربى ضرب المثلى هست كه :\r\n اذا كان الغراب دليل قوم * فناووس المجوس لهم مقام « 1 » \r\nو شاعر ايرانى ، در ترجمهء بيت « ناووس » را « دخمه » آورده كه صحيح‌تر است :\r\n هر كه را رهبرى كلاغ كند * عاقبت دل به دخمه داغ كند \r\nراهنماى كتاب ، سال 11 ، شمارهء 9 ص 518 با ذكر اين مطلب ، بايد ياد آور شد كه در مورد متن ، بايد همان گور ترجمه مىشد و شايد نيز بتوان گفت ، دخمهء آهو . در بعضى فرهنگها آمده است : ناووس : گورستان مجوس .\r\n( 162 ) 90 / 22 : بپيوست - اين كلمه در برابر صك ( به صيغهء ماضى ) كه در بيت آمده است گذاشته شد . نيز در ترجمهء بيت سوم اين قطعه : بپيوند ، ترجمهء صك ( به صيغهء امر ) است . بايد دانست كه صك به معناى پيوست نيست ، بلكه به معناى زدن سخت و تپانچه زدند است . زمخشرى گويد : صك وجهه : بزد رويش را ، بزد برويش . ( مقدمة الادب ) ليكن در اينجا به مناسبت متن منثور قصه ( ص 256 متن ) كه « خاط » آمده است و به معناى دوختن ( و در قصه ، به هم دوختن ) است ، به معناى پيوستن گرفته شد . و شايد تصحيف « سك » با سين باشد كه به معناى كندن گوش است از بن : چنان كه در قطعهء ديگرى كه از شاعرى ديگر ، در همين داستان نقل شده است « سكا » با سين آمده است .\r\n( 163 ) 91 / 1 : چنان نديده است - روايت بيت در متن ( ص 257 ) . « و لا رأى ملكا » است و ظاهرا بايد « و لا رأى ملك » باشد و ملك فاعل رأى . به قرينهء معنى و بيت بعد : « و لا رأى اردشير الفارسى . . . » البته بقيهء اين قطعه ( و بلكه قصيده ) در دست نبود ، تا كاملا تركيب بيت ، با تناسب ابيات قبل از آن ، معلوم شود .\r\n\r\n- نهاوند\r\n( 164 ) 93 / 11 و 12 : خراج و جزيه - خراج آن است كه از اراضى و جزيه آن است كه از افراد گرفته شود . ماوردى گويد : اما الجزية فهى موضوعة على الرءوس ، و اسمها مشتق من الجزاء : اما جزاء على كفرهم لاخذها منهم صغارا ، و اما جزاء على اماننا لهم لاخذها منهم رفقا . و اما الخراج فهو موضوع على رقاب الارض .\r\n\r\n\r\n","description":"","footnote":"\r\n( 1 ) - اين بيت در بعضى از مجاميع ادب چنين نيز ضبط شده است :\r\n اذا كان الغراب دليل قوم * يمر بهم الى جيف الكلار \r\n","page_name":" 239 ","page_number":265},
  {"content":"\r\n\r\nرك : در وجوه فرق خراج و جزيه : « الاحكام السلطانيه » ص 137 به بعد . نيز رك : « الخراج » - يحيى بن آدم ، چاپ ليدن 1895 و « خراج قدامه » و « الخراج في الدولة الاسلامية حتى منتصف القرن الثالث الهجرى » - محمد ضياء الدين الريس - چاپ قاهره - 1957 و ساير مآخذ . شيخ انصارى در مكاسب ( ص 76 ، چاپ تبريز ) گويد : « خراج اجرت زمين است بنا بر اين به رضاى موجر و مستاجر هر دو منوط است » .\r\nبايد دانست كه جزيه در حفظ حدود و منافع و جهات سياسى و اجتماعى جزيه‌پردازان بس مؤثر بوده است و نظر به هزينه‌هاى تأمينى اجتماعى از اخذ آن گزيرى نبوده است . بنا بر اين ، بيان ماوردى شامل همهء فلسفهء دقيق جزيه نيست ، زيرا اخذ جزيه و خراج امرى بوده است بر اساس موافق اجتماعى ، چون كسانى كه در بلاد اسلام زندگى مىكرده‌اند انداز همهء امور عمومى ، چون لزوم پليس ( شرطه ) و شهردارى و نظافت شهر و نوع امور برخوردار بوده‌اند . از مسلمين حقوق شرعى گرفته مىشد و بدين گونه در هزينه ادارهء جمع و جامعه شركت مىكردند .\r\nبنا بر اين لازم بود غير مسلمين وجهى بپردازند تا در بودجه‌اى كه براى مرافق همگان ، به وسيله دولت اسلامى پرداخته مىشود ، سهمى داشته باشند . از اين رو ، فقيه شيعى شيخ انصارى ، به رضايت طرفين در مورد خراج تصريح كرده است . دقت شود . بنا بر اين آنان كه مسئله خراج و جزيه را وسيلهء حمله به حقوق اسلام قرار داده‌اند يا موضوع را درك نكرده‌اند يا سر عناد ورزى داشته‌اند - چنان كه در مسئلهء بردگى و حقوق زن و . . .\r\n( 165 ) 98 / 1 : ابن عيينه - ( م 198 ه . ق ) ابو محمد سفيان بن عيينة بن ابى عمران ميمون كوفى هلالى - سپس مكى - از اتباع تابعان بود . حديث را از دانشمندان بسيارى آموخت و بسيارى از او آموختند ، و همگان بر بزرگى و پارسايى او يك راىاند .\r\nابو يوسف غسونى گويد : نزد ابن عيينه رفتم ، پيش او دو گردهء نان جوين بود .\r\nگفت : چهل سال است كه خوراك من همين دو گردهء جوين است . گويند : او از حكماى محدثان بود . رك : دائرة المعارف بستانى ، ج 3 ص 410 .\r\n( 166 ) 98 / 2 : ابن شبرمه « 1 » - ( م 144 ه . ق ) ابو شبرمه عبد اللّه بن شبرمة بن طفيل بن حسان ضبى ، فقيه و شاعر و اديب بود . منصور او را قاضى كوفه و اطراف آن كرد . او در روزگار خود به جود و درستى راى و سخنان حكيمانه شهرت گرفت . او راست - سرگذشتها و نوادر و اندك شعرى و كلماتى كه در كتب ادب از جمله البيان و التبيين\r\n\r\n\r\n","description":"","footnote":"\r\n( 1 ) - به ضم شين و سكون با و ضم را و فتح ميم .\r\n","page_name":" 240 ","page_number":266},
  {"content":"\r\n\r\nو الحيوان جاحظ و عقد الفريد و اغانى و موشح ذكر شده است .\r\nرك : دائرة المعارف بستانى .\r\n( 167 ) 98 / 2 : يك شبانه روز در حيره - « حيره از مداين سبعهء عراق است . شهرى بزرگ بود و بر يك فرسنگى كوفه ، اكنون خراب است . « سدير » و « خورنق » كه ذكر آن در اشعار و اسمار و افواه مشهور است دو كوشك بوده است در آنجا . نعمان بن منذر جهت بهرام گور ساخته اطلالش بر جاست و عمارتى بس عالى بوده است » :\r\nنزهه ، ص 40 روشن است كه عبارت متن در اينجا ( ص 262 ) ناقص است . زيرا سخن در اصفهان است نه حيره ، و به فرض كه حيره ذكر شود بايد نوعى ربط با اصفهان - كه گفتار دربارهء آن است - داشته باشد . پس در عبارت بىگمان افتاده‌اى است .\r\nدر نسخهء عكسى عبارت كامل است ، اينك ترجمهء آن : « ابن عيينه داستان كند و گويد ابن شبرمه را شنيدم كه گفت يك شبانه روز حيره ، بهتر از يك سال مداوا است من اين سخن به محمد بن موسى بن وزير گفتم ، او گفت : يك شب در اصفهان خفتن بهتر از دو سال مداواست » . رك ، ورق 137 ب .\r\n( 168 ) 98 / 6 : شعبى - عامر بن شراحيل . . . رك : توضيح 40 / 5 .\r\n( 169 ) 98 / 13 : هيثم بن عدى - مورخ و اديب و نسب دان بود و با منصور و مهدى و هادى و رشيد عباسى معاصر . به شناخت نژاد و اصول و اخبار مردم علاقه‌مند بود . در نزد محدثان توثيق نشده است . فهرست 145 - 146 ، لسان الميزان 6 / 209 ، مرآة الجنان 3 / 33 - 34 و الاعلام ، 9 / 114 - 115 .\r\n( 170 ) 98 / 14 : كسكر - كسكر و ميسان دو ولايت قسمت خاورى بطايح به شمار مىآمدند و به گفتهء قزوينى در كسكر برنج بسيار خوب به عمل مىآمد كه به خارج صادر مىشد و در چراگاههاى آن ، گاوميش و بز تربيت مىشدند و در نيزارهاى آن ، مرغابى و اردك صيد مىكردند و در بازارهاى بلاد مجاور فروخته مىشد . از نهرهاى آنجا ماهى چشم سياه ( شبوط ) بسيار مىگرفتند و نمك سود كرده به نواحى ديگر صادر مىكردند . سرزمينها ، ص 46 - 47 در سرزمينها ، كسكر ديگرى ، جزو آباديهاى گيلان ، ذكر شده است . 187\r\n( 171 ) 99 / 8 : كه از بهترين خاندانهاست - عبارت حديث اين است :\r\n« . . . تلك التى يخرج منها انصار خير الناس ابا و اما و جدا و جدة و عما و عمة . . . »\r\nمتن ، ص 264\r\n\r\n","description":"","footnote":"","page_name":" 241 ","page_number":267},
  {"content":"\r\n\r\n( 172 ) 99 / 12 : و در آن آب رضا خود را بشويد - دربارهء اين قسمت از اين حديث ، مؤلف تاريخ اخير قم ( مرحوم شيخ محمد حسين ناصر الشريعه ) بيانى دارد كه نقل آن در اينجا خالى از فايدتى نيست .\r\n( قبلا ياد آور مىشوم كه تاريخ قديم قم را حسن بن محمد بن حسن قمى « 1 » در سال 378 به زبان عربى تأليف كرده و به نام فخر الدولهء ديلمى و صاحب بن عباد قرار داده است . سپس حسن بن على بن حسن بن عبد الملك قمى در سال‌هاى 805 و 806 آن متن را به زبان فارسى نقل كرده است . و در تهران در سال 1313 خورشيدى به كوشش آقاى سيد جلال الدين تهرانى به چاپ رسيده است . رك : مزديسنا ، پايصفحهء 345 ، ج 1 . البته اصل كتاب تاريخ قم ، بسيار مفصل و داراى بيست باب بوده است و ترجمه‌اى كه در دست است تنها ترجمهء پنج باب آن است ، اما فهرست تمام بيست باب در اين ترجمه مذكور است . و از آن مىتوان اهميت و جامعيت اصل كتاب را فهميد . رك : تاريخ قم ناصر الشريعه ص 152 و نيز مقدمه ، صفحهء و - ك . ) بارى ناصر الشريعه در تاريخ قم خود ( ص 56 - 57 ) مىگويد : « اينكه مترجم تاريخ قم « و منه يغتسل الرضا را ترجمه كرده كه امام على بن موسى الرضا عليه السلام ، از آن چشمه آب خورده و بدان موضع غسل فرموده است » خلاف ظاهر عبارت است . چه اين خبر از حضرت امير است و از زمان مستقبل خبر مىدهد . و مترجم به صيغهء ماضى ترجمه نموده ، علاوه [ در حديث 
  ] فقرهء آب خوردن آن حضرت را از آن چشمه ندارد . شايد مصنف يا مترجم تاريخ قم شنيده باشد كه حضرت از آن چشمه آب خورده و از آن چشمه غسل فرموده‌اند ، لذا اين گونه تعبير يا ترجمه نموده . و بعضى ( مرحوم حاج ميرزا محمد قمى - در اربعين الحسينية ) احتمال تصحيف در اين عبارت داده‌اند . كه عبارت خبر « و منه يغتسل المرضى « 2 » » بوده و به تصحيف كتاب و نساخ « و منه يغتسل الرضا » شده ، چه رضا و مرضى در خط كوفى خيلى شبيه به هم است .\r\nدر نسخهء عكسى ( ورق 138 ب ) به جاى « و منه يغتسل الرضا » ، « و منه يغتسل المهدى » آمده است .\r\n\r\n\r\n","description":"","footnote":"\r\n( 1 ) - از شاگردان شيخ صدوق و برادر صدوق ( حسين بن على بن بابويه قمى ) بوده است .\r\nرك : مقدمهء تاريخ قم ناصر الشريعه . ص - و .\r\n( 2 ) - يعنى : در آن چشمه ، بيماران خود را مىشويند .\r\n","page_name":" 242 ","page_number":268},
  {"content":"\r\n\r\nدربارهء وجه تسميهء قم نيز رك : تاريخ قم ناصر الشريعه ، ص 12 - 13 و نيز دربارهء قم رك : بحار الانوار ، ج 14 ص 337 به بعد و ساير مآخذ .\r\n( 173 ) 101 / 8 : چونان آيينى - آبريزگان ، نام جشنى است كه فارسيان در سيزدهم تير ماه ( تيرگان ) كنند و آب بر يك ديگر پاشند . آبريزان روز سيزدهم تير ماه باشد .\r\nگويند در زمان يكى از ملوك عجم ، چند سال باران نباريد . درين روز حكما و بزرگان و خواص و عوام در جايى جمعيت كرده دعا كردند ، همان لحظه باران شد . بدان سبب مردم شادى و نشاط كرده آب بر يك ديگر ريختند . و از آن روز اين رسم بر جاست . تيرگان و آبريزان آبريزگان ( فرهنگ جهانگيرى ) و نوروز طبرى ( بر طبق نسخه‌اى خطى از كتب زرتشتى كه در يادگارنامهء اشپيگل نشر شده ) با هم تطبيق مىشوند . رك : گاه شمارى 191 - 192 و برهان و حاشيه . نيز رك :\r\nعالم آراى صفوى ، ص 324 و تاريخ گيلان ص 205 ( آب پاشان كردن ) . اين دو مأخذ را آقاى يد اللّه شكرى يادآورى كردند .\r\n\r\n- رى و دنباوند\r\n( 174 ) 106 / 5 : و آن فصيل را شهر خارج - آنچه ياقوت از رى نقل كرده است درست روشن نيست او شرحى قديمى مربوط به نقشهء شهر را نقل كرده است بدين قرار :\r\nاول شهر داخلى كه مسجد و دار الاماره در آنجا واقع است و خندقى آن را احاطه كرده و معمولا آن را المدينه ( شهر ) مىگويند . دوم شهر خارجى كه موسوم است به محمديه و قبلا محلهء مستحكمى در خارج شهر بوده و بر قلهء كوهى مشرف بر شهر داخلى ( يا پايينى ) قرار داشته است . و به گفتهء ياقوت قلعهء آن موسوم بوده به زبيديه ( كه در بعضى نسخه‌هاى خطى به صورت زيبندى نوشته شده ) و همان قصرى است كه مهدى عباسى هنگام اقامت در رى در آن سكونت داشت . بعدها آن قلعه به زندان تبديل گرديد . سرزمينها ، 232 - 233 . فصيل ، ديوار كوچك درون حصار يا بارهء شهر نيز ، كه ميان شهر و با روى بزرگ فاصله شده است . ناصر خسرو ، ذيل توصيف « آمد » گويد :\r\n« بنياد شهر بر سنگى يك لخت نهاده . . . و گرد او سورى كشيده است از سنگ سياه . . . و بيرون اين سور ، سورى ديگر هست هم از اين سنگ ، بالاى ( ارتفاع ) آن ده گز . . . چون از دروازه‌هاى سور اول در روند ، مبلغى در فصيل ببايد رفت تا به دروازه‌هاى سور دوم رسند و فراخى فصيل دوازده گز باشد . سفر نامه ، 9\r\n( 175 ) 107 / 14 : فرما - شهرى است بر كنار درياء تنيس اندر ميان ريگ جفار ، و گور جالينوس\r\n\r\n","description":"","footnote":"","page_name":" 243 ","page_number":269},
  {"content":"\r\n\r\nآنجاست . حدود ص 175 . و بر زمين مصر درياچه‌اى هست شور ، و در آن جزيره - هاست و به كشتى بتوان شدن و از جمله تنيس و دمياط است . و از حد اين دريا تا حد شام همه ريگ است گوناگون نيكو [ رنگ 
  ] ، آن را جفار خوانند و يك حد جفار به درياى روم دارد و . . . و ديگر كناره سوى ريف مصر تا حدود قلزم .\r\nفرما بر كنارهء دريا باشد . شهركى خوش و آبادان و از فرما تا تنيس دو فرسنگ باشد در اين دريا . مسالك و ممالك 55 - 56\r\n( 176 ) 107 / 15 : ماميران - نوعى از : « عروق الصفر » . و آن دوايى باشد زرد رنگ به سبزى مايل ، گرم و خشك است در چهارم ، يرقان را نافع است و آن را بقلة الخطاطيف و شجرة الخطاطيف خوانند . گويند چون بچهء پرستوك در آشيانه نابينا شود مادر وى شاخى از ماميران آورده در آشيانه نهد ، چشم بچه‌اش بينا گردد . نيز مير ميران و مريران و خاليدونيون بدان گفته شود . بقلة الخطاطيف ( - سبزى پرستوها ) اسم عربى آن است . رك : تحفه و مخزن و دزى و عقار و برهان ذيل ماميران و خاليدونيون ، و حواشى آقاى دكتر معين ، ماميران دو نوع است :\r\n1 - ماميران كبير - حشيشة الخطاطيف الكبرى  Chelidoniumma Jus  2 - ماميران صغير - بقلة الخطاطيف الصغرى  Ficariaranuncu Ioides  رك : احياء التذكره ، چاپ مصر ، ص 576 - 577\r\n( 177 ) 111 / 16 : دريايى غبار خيز - عبارت متن ( ص 273 ) . « على بحر عجاج » با تشديد جيم .\r\nعجاج به معناى غبارپراكن و غبار خيز است . و يوم عجاج يعنى روزى غباردار و غبار آگين . ظاهرا مراد از وقوع رى بر كنار دريايى غبار خيز ، نزديكى آن است به كوير مركزى . در مورد رى و اخبار درباره آن ، رك : سفينة البحار ، ج 1 ص 542 . دربارهء دولاب و درختى كه در آن بوده است ، در نسخهء عكسى ( ورق 142 آ ) روايتى از حسن بن على فضال ، از حضرت صادق ، عليه السلام ، نقل مىكند كه در آن : اشاراتى به ملاحم است . و آنچه اندكى پس از اين مؤلف آورد كه بليناس براى ايمنى مردم رى از غرق طلسمى ساخت زيرا آن بر كرانه درياى غبار قرار داشت ، ظاهرا مقصود ايمنى مردم است از آمدن خاكها و غبارهاى اطراف و كوير .\r\n( 178 ) 111 / 18 : آدم بن - آدم بن عبد العزيز بن عمر بن عبد العزيز بن مروان بن حكم . ابو العباس سفاح بر او منت نهاد و از ميان امويانى كه يافت و بكشت ، او را معاف داشت .\r\nاز اوست در ستايش ايوان كسرى :\r\n\r\n","description":"","footnote":"","page_name":" 244 ","page_number":270},
  {"content":"\r\n\r\n اقول و راعنى ايوان كسرى * برأس معان اوادر و سفان\r\nو ابصرت النعال مربطات * به من بعد ازمنة حسان\r\nيعز على ابي ساسان كسرى * بموقفكن فى هذا المكان\r\nشربت على تذكر عيش كسرى * شرابا لونه كالزعفران\r\nو رحمت كاننى كسرى إذا ما * علاه التاج يوم المهرجان \r\nاغانى ، ج 15 ، ص 286 - 297\r\n( 179 ) 112 / 5 : درياى غبار - رك : توضيح 111 / 16\r\n( 180 ) 114 / 2 : ارمائيل نام پادشاه‌زاده‌اى است كه او مطبخى ضحاك بود . گويند دو پادشاه زاده بودند ، يكى ارمائيل و ديگرى كرمائيل . و ايشان به واسطهء خير [ خواستن براى 
  ] خلق اللّه ، مطبخى ضحاك بودند و از آن دو كس كه ضحاك مىفرمود بكشند و مغز سرشان را براى مارهايى كه از كتف او بر آمده بودند ، حاضر سازند ، يك تن را آزاد مىكردند و مىگريزانيدند و به جاى مغز سر او ، مغز سر گوسفند مىگذاشتند .\r\nگويند كردان صحرانشين از نسل آن جماعت‌اند . برهان و حاشيه .\r\nحكيم ابو لقاسم فردوسى فرموده است :\r\n دو پاكيزه از كشور پادشا * دو مرد گرانمايهء پارسا\r\nيكى نامش ارمايل پاكدين * دگر نام كرمايل پيش بين\r\nبرفتند و خواليگرى ساختند * خورشها به اندازه پرداختند\r\nاز آن دو « 1 » يكى را بپرداختند * جز اين چاره‌اى نيز نشناختند\r\nبرون كرد مغز سر گوسپند * بر آميخت با مغز آن ارجمند\r\nيكى را به جان داد زنهار و گفت * نگر تا نيارى سر اندر نهفت\r\nخورشگر بر ايشان بزى چند و ميش * بدادى و صحرا نهاديش پيش\r\nكنون كرد از آن تخمه دارد نژاد * كز آباد نايد به دل برش ياد \r\nشاهنامهء بروخيم 1 / 35\r\n( 181 ) 118 / 2 : روز مهر - روز مهر ، روز شانزدهم هر ماه باشد ، و در ماه مهر ، همين روز ، عيد مهرگان است . مهرگان دو است : مهرگان خاصه و مهرگان عامه . مهرگان خاصه روز بيست و يكم باشد و عامه روز شانزدهم مهر ماه . و فارسيان در اين روز جشن كنند . بنا بر آنكه فريدون در اين روز ضحاك را در بابل گرفت و به دماوند فرستاد تا دربند كشيدند . و عجمان گويند كه خداى تعالى زمين را در اين روز\r\n\r\n\r\n","description":"","footnote":"\r\n( 1 ) - آن دو كسى كه ضحاك مىگفت تا بكشند .\r\n","page_name":" 245 ","page_number":271},
  {"content":"\r\n\r\nگسترانيد و اجساد را در اين روز محل و مقر ارواح كرد و درين روز ملائكه مدد كارى كاوهء آهنگر كردند و . . .\r\nرك : برهان و حاشيه .\r\nپس تعبير ابن الفقيه : في النصف من ماه مهر و روز مهر ( ص 276 ) يعنى : در نيمهء ماه مهر و روز مهر ، مسامحه است يا تقريب .\r\n( 182 ) 118 / 13 : طائى - شاعر بزرگ و معروف شيعى عرب ، ابو تمام حبيب بن اوس طائى است .\r\nدو بيت مذكور ، بيتهاى 34 و 35 قصيدهء 36 بيتى اوست در مدح افشين كه چنين مىآغازد .\r\n بذ الجلاد البذ فهو دفين * ما ان به الا الوحوش قطين\r\nلم يقر هذا السيف هذا الصبر في * هيجاء الا عزّ هذا الدين\r\nقد كان عذرة مغرب فافتضها * بالسيف فحل المشرق الافشين \r\nرك : ديوان ابو تمام ، چاپ بيروت ( 1887 ) ص 289 - 291 . ابو تمام در سال 231 در گذشته است ، در شرح حال او ، رك : الغدير تأليف علامهء امينى ج 2 ص 329 - 348 ، اعيان الشيعه ، ج 19 ، شرح خطيب تبريزى بر ديوان او - مقدمه به قلم محمد عبده عزام . و اخبار ابى تمام ، از ابو بكر صولى . و ابو تمام الطائى ، از نجيب محمد بهبيتى . و تاريخ الشعر العربى ص 490 به بعد .\r\n\r\nآذربايجان\r\n( 183 ) 127 / 24 : مكحول شامى - ( م 112 ه . ق ) ابو عبد اللّه مكحول بن ابى مسلم شهراب بن شاذل شامى دمشقى . در عصر خود فقيه شام بود و اصلش از ايران بود و در كابل بزاد . گويند يزيد بن عبد الملك نزد او آمد ، يارانش خواستند جاى دهند و به پاى خيزند ، گفتند : بگذاريد هر جا يافت بنشيند . الاعلام 8 / 212 ، تذكرة الحفاظ 1 / 101 ، حسن المحاضره 1 / 119 ، تاريخ الاسلام ذهبى 5 / 3 - 6 ، ميزان الاعتدال 3 / 198 .\r\n( 184 ) 128 / 10 : جنزه - همان گنزك است . گزن يا گنگ همان است كه يونانيان « كنزكا » « 1 »\r\n\r\n\r\n","description":"","footnote":"\r\n( 1 ) - استرابون  Strabon  ( قرن اول ق . م ) جغرافىدان يونانى . مورخ رومى  Plinius  ( قرن اول . م ) گزن را گزنكا پايتخت آذربايجان ذكر كرده است . « گاتها - چاپ اول ص 23 ) .\r\n","page_name":" 246 ","page_number":272},
  {"content":"\r\n\r\nيا « گادزاكا » يا « گادزا » ناميده‌اند و در زبان ارمنى و سريانى « گندزك » يا « گنزك » خوانده‌اند . مورخان و جغرافى نويسان عرب آن را « جزن » يا « جزنق » « 1 » نام برده‌اند .\r\nدر اوستا « 2 » چئچسته  caecasta  خوانده شده ، همان است كه بعدها به شيز موسوم گرديد .\r\nدر تفسير پهلوى آتش نيايش آمده : « از چچست تا درياچهء ( چچست ) « 3 » چهار فرسنگ است . اين درياچه چهار فرسنگ پهنا و درازا دارد » . از اين عبارت مستفاد مىشود كه اين درياچه به نام شهر مجاور خود نامزد بوده است . و به همين ملاحظه آب درياچهء ارميه به مدلول مندرجات كتاب بندهش مقدس است .\r\nگنگ از همان ريشهء « گنج » پارسى است و برخى از شهرهاى قديم ايران به مناسبت وفور ثروت و ذخاير به ( گنجه ، غزنه ) ناميده شده‌اند . مانند شهر گنجه در شمال آذربايجان و شهر غزنه ( غزنين ) در افغانستان . گزن نيز مقلوب گنز ( گنزك ، گنجك ، گنجه ) مىباشد ، كه نفايس و طرف بسيار داشته و هراكليوس آنها را بغارت برد .\r\nياقوت مىنويسد كه شيز معرب ( جيس ) است و اهل مراغه و آن نواحى اين موضع را « گزن » مىنامند . و در لفظ ( جزنق ) نيز نويسد ، قصبهء آبادى است در آذربايجان ، نزديك مراغه ، و در آنجا آثار خرابه‌هاى عمارت و آتشكده‌اى كه پادشاهان قديم ايران ساخته بودند ديده شود . بعيد نيست كه اصل كلمهء جزنق يعنى گزنك همان كلمهء گنك و كنزك باشد كه در كتب زرتشتى و يونانى نام شهر و آتشكدهء معروف آذربايجان بوده است - آنچه تا كنون در اين توضيح نقل شده از گفتار آقاى دكتر معين است . رك : مزديسنا ، ج 1 ، ص 319 - پايصفحه - و ص 316 و 317 - پايصفحه و متن - نيز رك : ياقوت و ابن خردادبه و لسترنج ص 241 - 242 .\r\nظاهر عبارت ابن الفقيه اين است كه جنزه و شيز دو جايند . رك : متن ( ص 286 ) در دائرة المعارف فارسى گويد : « چيچست (  Cicast  ) اوستائى چئه‌چسته (  Castacae  ) ، نام قديم درياچه‌اى در ولايت آذربايجان كه بر حسب روايت مزديسنان ، مولد زرتشت در كنار آن بوده است . امروز غالبا اين درياچه را درياچهء اورميه ( رضائيه ) كه در زمان حمد اللّه مستوفى « 4 » ظاهرا به همين نام مشهور بوده است تطبيق مىكنند\r\n\r\n\r\n","description":"","footnote":"\r\n( 1 ) - ياقوت و ابن خردادبه .\r\n( 2 ) - يشت 5 ، بند 49\r\n( 3 ) - همان درياچهء ارميه ( - اروميه - رضائيه كنونى ) است .\r\n( 4 ) - قرن هشتم هجرى .\r\n","page_name":" 247 ","page_number":273},
  {"content":"\r\n\r\nو لفظ خنجست (  XanJast  ) را هم ، كه در شاهنامه ، به عنوان نام دريايى كه افراسياب در آن پنهان شد ، ذكر شده است تصحيف همين اسم مىدانند . به موجب روايات مزديسنان ، در عهد كيخسرو ، در كنار اين درياچه بتكده‌اى بوده است كه به امر كيخسرو ويران شده و آتشكدهء آذر گشسب در آنجا به جاى آن بنا گشته است .\r\nاكنون ياد آور مىشوم كه پژوهش و تحقيق دربارهء همهء اعلام اماكن بدين گونه و بلكه از اين نيز گسترده‌تر آرزويى بوده كه در آغاز در خيال بود ، ليكن اين كار بسى از حدود ترجمه و توضيحات و تعليقات ترجمان به دور بود . و به اندازه كافى وقت و مآخذ نيز در دسترس نبود . اكنون اگر جوينده‌اى را آنچه در اين توضيحات آمده است در مواردى مفيد افتد موجب خرسندى خاطر خواهد بود .\r\n\r\n- ارمنستان\r\n( 185 ) 129 / 7 : سكه - ياقوت گويد : « سكه راه مورد استفادهء كاروانهاست كه از آباديى به آباديى بروند . و هر گاه در كتابها گويند ، از آباديى تا آباديى چند سكه است مقصود راه است ، مثلا از بغداد تا موصل پنج سكه است ، يعنى كسى كه مىخواهد از بغداد به موصل رود مىتواند از پنج راه برود . و از برخى نقل كرده‌اند كه سكك البريد كه گويند ، مقصود منازل بريد است در هر روز . ليكن معناى نخست روشنتر و درستتر است » ياقوت ج 1 ص 38 آنچه مسلم است اين است كه معنايى را كه ياقوت اظهر و اصح مىداند ، ابدا نمىتوان در بسيارى از موارد ابن خردادبه و ابن فقيه و امثال آن ، اراده كرد ، زيرا مثلا وقتى ابن خردادبه مىگويد از زنجان تا مراغه يازده سكه است مقصود يازده راه نيست . يا وقتى ابن فقيه مىگويد : « از پايان قلمرو آذربايجان كه ورثان است تا آغاز قلمرو ارمينيه هشت سكه است » ( ص 286 متن ) صريح است در تعيين مسافت و اعتبارا نمىتوان هشت گونه راه دانست . اصولا جغرافى نويسان در تعيين مسافات ، تعبيرات گوناگونى دارند ، مانند : يوم و مرحله و فرسخ و ميل و سكه كه آنها را از اطلاعات محلى يا كاروانسالاران يا دفاتر بريد ( پستخانهء كنونى ) مىگرفته‌اند ، و گاه خصوصيات راهها را با عقبه و شعب ( با كسر شين و سكون عين ) و منزل نيز معين مىكرده‌اند ( رك : مقدسى ) مقدسى براى دقت بيشتر حتى در مورد تعيين مسافات ، خواننده را توجه مىدهد كه كلمهء « واو » و « ثم » و « او » ، كه با نام آباديها ذكر مىشود ، چه معنايى را مىرساند . حتى از اين دقيقتر اين است كه مىگويد ، مرحله شش و هفت فرسخ است و اگر در موردى مرحله بيش از اين بود بر روى هاء دو نقطه مىگذاريم و . . . ( رك : مقدسى ص 106 ) پس سكه در اينجا مقدار مسافتى است كه در روزگاران آن مؤلفان مصطلح بوده است ، يا معناى اخيرى كه ياقوت گفت .\r\n\r\n","description":"","footnote":"","page_name":" 248 ","page_number":274},
  {"content":"\r\n\r\nخوارزمى مىگويد : سكه محلى است كه پيكهاى آماده در آن منزل مىكنند ( يا - مخانه ) از قبيل رباط يا قبه يا خانه يا امثال آن . نيز در مفاتيح العلوم ( ذيل بريد ) گويد : فاصلهء ميان هر دو سكه در حدود دو فرسخ است . مفاتيح العلوم ، ص 42 . دربارهء بريد ، در دائرة المعارف اسلام ( به نقل از حواشى برهان قاطع آقاى دكتر معين ) گويد : بريد به فتح اول ، ظاهرا اصل آن از كلمهء لاتينى  Veredus  گرفته شده ، به معنى چارپاى ، چاپار و اسب چاپار ، و سپس به معناى پيك ، بعدها به اداره و دستگاه چاپار و عاقبت بر منزلى كه بين دو مركز چاپار است اطلاق گرديد .\r\nو اين منزل در بلاد ايران دو فرسنگ سه ميلى ، و در ممالك غربى اسلامى چهار فرسنگ سه ميلى است . اكنون به دست مىآيد كه سكه ( اگر به معناى مسافت باشد ) در حدود دو فرسخ است . مگر سخن از بلاد غربى اسلام باشد و تعيين مسافت آنها كه بنا به گفتهء دائرة المعارف بايد آن را چهار فرسخ سه ميلى دانست .\r\n( 186 ) 130 / 12 :  قالَ أَ رَأَيْتَ . . .  - قسمتى است از آغاز آيهء 63 ، سورهء 18 « كهف » ، همهء آيه ،  قالَ أَ رَأَيْتَ إِذْ أَوَيْنا إِلَى الصَّخْرَةِ فَإِنِّي نَسِيتُ الْحُوتَ ، وَ ما أَنْسانِيهُ إِلَّا الشَّيْطَانُ أَنْ أَذْكُرَهُ ، وَ اتَّخَذَ سَبِيلَهُ فِي الْبَحْرِ عَجَباً  - گفت : آيا ديدى چون نشستيم به سوى سنگ ، پس به تحقيق من فراموش كردم ماهى را و نه از ياد برد مرا ، آن را ، مگر ديو ، كه ياد كنم او را ، و گرفت راه خود را در دريا ، عجبى را » . رك :\r\nابو الفتوح ، ج 3 ، ص 423 . مجمع البيان ، ج 6 ، ص 479 به بعد . الدر المنثور ، ج 4 ، ص 238 به بعد . در متن ( ص 287 ) از آغاز آيه كلمهء « قال » افتاده است\r\n( 187 ) 131 / 5 : مسلحه - با فتح ميم و سكون سين و فتح لام . زمخشرى گويد : ( مقدمة الادب ) شمشير يا نيزه‌داران . مردمان با ساز و برگ نبرد . مردان شمشير زن . ( جمع مسالح ابن الفقيه خود ( ص 304 متن چاپى ) در شرح مسلحه گويد : « در هر مسلحه‌اى از دويست مرد تا هزار مرد هست . » پس مسلحه يعنى جايگاه سلاحداران جايگاهى كه در آن از دويست تا هزار مرد شمشيردار ، يا نيزه‌دار ، براى مأموريت ثغرى و امثال آن ، مىمانده‌اند .\r\n( 188 ) 133 / 19 : سگ ماهيى - عبارت متن ( ص 291 ) چنين است : فبينا هم كذلك اذ بعث اللّه ، جل و عز ، بقرش سمكة اعظم من التنين » : نسخه بدلى دخويه مىدهد كه در جاى « بقرش » ، « تقدس » است . قرش را در « حيوة الحيوان ، با كسر قاف و سكون راء ضبط كرده است و گويد : جانورى بزرگ است از جانوران دريا كه كشتيها را از رفتن باز دارد و آنها را براند تا واژگون كند و بشكند . در برخى\r\n\r\n","description":"","footnote":"","page_name":" 249 ","page_number":275},
  {"content":"\r\n\r\nمعاجم ديگر ، قرش را ( با همان ضبط دميرى ) سك دريايى گفته‌اند كه جانوران را با دندان مىدرد .\r\nناصر خسرو ، ذيل وصف « عيذاب » ، گويد : « و در اين شهر عيذاب ، مردى مرا حكايت كرد كه بر قول او اعتماد داشتم . گفت : وقتى كشتى از اين شهر سوى حجاز مىرفت و شتر مىبردند به سوى امير مكه ، و من در آن كشتى بودم شترى از آن ، بمرد . مردم آن را به دريا انداختند . ماهيى در حال آن را فرو برد ، چنان كه يك پاى شتر قدرى بيرون از دهانش بود . ماهى ديگر آمد و آن ماهى را كه شتر فرو برده بود ، فرو برد كه هيچ اثر از آن بر او پديد نبود . و گفت ، آن ماهى را « قرش » مىگويند . » سفرنامه ، چاپ دكتر دبير سياقى ، ص 84\r\n( 189 ) 134 / 15 : سياسيكين - در برخى مآخذ ، سياسيجين آمده است و ظاهرا همان سيابجه باشد كه در ص 131 گذشت .\r\nسيابجه (  Sayabeja  ) نام قومى قديم ، از اعقاب سوماتراييهاى مهاجر به هند . بر طبق بعضى از مآخذ اسلامى ، سيابجه مانند زطها ، از مردم سند بودند كه ايرانيان آنها را به اسيرى برده بودند و در ارتش ايران به خدمت گماشته بودند . پيش از ظهور اسلام ، سيابجه در سواحل خليج فارس مىزيستند . سيابجه مردمى سپاهى و دريانورد و با انضباط و خدمتگزارانى با وفا بودند . در سال 36 هجرى قمرى ، نگهبانى بيت المال بصره به آنان واگذار شد . در جزء لشكريان كوفه كه به يارى على ( ع ) برخاستند ، گروهى از سيابجه و زطها شركت داشتند . دايرة المعارف فارسى ، ذيل سيابجه و زطها .\r\n( 190 ) 137 / 16 : مساحت - جهشيارى گويد : پيش از انوشيروان ، پادشاهان فارس ، خراج را بر اساس ميوه و غله مقاسمه مىكردند و حد اكثر يك سوم و حداقل يك ششم مىگرفتند .\r\nليكن قباد فرمود تا از زمين بر اساس مساحت و از نخل و درختان ديگر ، بر اساس شماره كردن درخت مقاسمه كنند .\r\nرك : الوزراء و الكتاب ، ص 4 . خزيمه نيز در دبيل و نشوى ، مساحت را در مقاسمهء خراج رسم كرد .\r\n( 191 ) 138 / 13 : شب شعانين - نام يكى از اعياد نصارى است . در متن ( ص 295 ) الشعانين ، و در معالم القربة ( ص 41 ) شعانين ( بدون الف و لام و ليكن در هر دو ) با شين آمده است . در آثار الباقيه ( ص 302 و 308 - چاپ لايپزيك و نيز افست بغداد ) و البدء و التاريخ ( ج 4 ، ص 47 چاپ پاريس ) السعانين با سين ضبط شده\r\n\r\n","description":"","footnote":"","page_name":" 250 ","page_number":276},
  {"content":"\r\n\r\nاست . در التفهيم و عجايب المخلوقات محمد طوسى نيز سعانين است . التفهيم گويد : سعانين آخرين يكشنبه است اندر روزهء بزرگ ايشان ( نصارى ) و تفسير او تسبيح باشد و بدين روز مسيح ، عليه السلام ، به بيت المقدس اندر آمد بر ماده خرى نشسته . . . » ص 249 طوسى گويد : « جبل الطيور - كوهى است به روميه بر آن گنبد ، در آن سوراخى كوچك ، ايشان را عيدى است . آن روز هزاران هزار مرغ آنجا آيند و سرها در آن سوراخ مىبرند و بيرون مىآرند . پس يكى سر در كند و بالها را به هم مىزند و بانگى بكند ، ديگر مرغان بگريزند . آن روز را سعانين خوانند و در كتابى ديگر اين حكايت خواندم . . . » . عجايب المخلوقات طوسى ، ص 134 . و در « فرهنگ فارسى » آقاى دكتر معين نيز شعانين آمده است و آن را به سعانين (  Saanin  ) ارجاع داده‌اند و در ذيل اين كلمه ( سعانين ) گويند : « عيدى است ترسايان را كه در روز يكشنبهء قبل از عيد فصح گيرند . »\r\n( 192 ) 138 / 23 : مستراث - در اينجا سخن دربارهء درياچهء خلاط است . لسترنج مىگويد ، « درياچهء وان ، يا ارجيش ، چنان كه نويسندگان قديم آن را نام داده‌اند ، بالطبع معروفترين درياچه‌هاى ارمينيه بود . و در سواحل آن شهرهاى اخلاط و ارجيش و وان و وسطان جاى داشت . اين درياچه را اصطخرى وصف كرده گويد طول آن بيست فرسخ است .\r\nو ماهى كوچكى از آن صيد مىشود موسوم به ماهى طريخ ( يك نوع ماهى كه هنوز هم به فراوانى از آن درياچه صيد مىشود ) كه آن را نمك مىزدند « 1 » و به بلاد بين - النهرين ، بلكه اقصى بلاد خراسان مىفرستادند . زيرا ياقوت در قرن هفتم گويد ، خود او در بلخ مقدارى از اين ماهى نمك زده را خريده است . آب اين درياچه از بزرگترين نهرهاى ارمينيه به شمار مىآمد . سرزمينهاى ص 198 . نيز : ارمينيه همچنين به داشتن كمربند و لحافهاى بسيار و فرش و جاجيم و چادر و مخده و انجير و شاه بلوط و يك نوع ماهى كه به آن طريخ مىگفتند ، و چنان كه گفتيم از درياچهء وان صيد مىشد ، شهرت داشت . ص 198 - 199 . پس ماهى درياچهء خلاط\r\n\r\n\r\n","description":"","footnote":"\r\n( 1 ) - در كتاب « گيلان » - تأليف آقاى كريم كشاورز - چنين آمده است : « گيلانيان ماهى را سه گونه مىخورند : تازه ، دودى و شور . دو گونه نخست را همه مىشناسد ، اما ماهى شور ، ماهيى است كه در آب اشباع شده از نمك و رناس ، در خمها مىنهند و تا دو سه سال نگاه مىدارند . ص 145 .\r\n","page_name":" 251 ","page_number":277},
  {"content":"\r\n\r\nهمان طريخ است كه ماهى خردى بوده است و نمك مىزده‌اند . اما مقصود از كلمهء « مستراث » در متن به خوبى روشن نيست . آيا كلمه تصحيف است ؟ آيا صحيح است و استعمال خاصى است ؟ چون در كتب حيوان شناسى قديم نيز اثرى از اين كلمه نيست . آيا همان اسم مفعول است از استرثته ( اى استبطأته ) و به معناى كند حركت است « 1 » و نوعى ماهى است ، يا چنان كه ظاهرا از سخن دخويه دستگير مىشود ، دير شكار است ؟\r\nمتأسفانه در نسخهء عكسى نيز اين قسمت نيست تا بتوان از آن روشنيى گرفت .\r\n( 193 ) 139 / 10 : استور - در الحيوان جاحظ ( ج 3 ص 259 ) اسبور ضبط شده است . دخويه نيز چند نسخه بدل داده است . و در عجائب المخلوقات ( ص 116 ) از آن بحث شده است . عبد السلام محمد هارون ، در تعليقات الحيوان جاحظ ( ص 259 ) مىگويد :\r\nمن ضبط درست آن را نيافتم ، زيرا از الفاظى نيست كه در فرهنگ‌هاى مشهور آمده باشد . البته نوع آن را تعيين مىكند .\r\n( 194 ) 139 / 10 : جراف - حيوة الحيوان مىگويد : الجواف با ضم [ جيم 
  ] و تخفيف [ واو 
  ] نوعى ماهى است . بدان جوفى نيز گويند . قاموس گويد : جواف بر وزن غراب . رك :\r\nالحيوان جاحظ ، ج 3 ، ص 259 . پايصفحه . در متن جاحظ نيز جواف ( با واو ) ضبط شده است . در عجايب گويد چون اسبور است . در مخصص ، جزء 10 ص 20 ، جوفى است . جواليقى گويد : « جوفى و جوفياء ، نوعى ماهى است و فكر مىكنم اين دو كلمه ، معرب‌اند » .\r\n( 195 ) 139 / 10 : برستوج - در قاموس گويد : معرب برشتوك است - بر وزن سقنقور - و نوعى ماهى دريايى است . محمد عبد السلام هارون مىگويد : معرب پرستوك فارسى است و شايد بدان جهت اين ماهى را نيز پرستوك گفته‌اند كه مانند پرستو كه از پرندگان مهاجر است ، آن نيز مهاجر است . آنگاه از صاحب عجايب المخلوقات نقل مىكند كه او گفته است ، حال اين ماهى مانند حالى پرستوها و ديگر پرندگان است و پيوسته از جايى به جايى مىرود . رك : عجايب ص 114 ، و الحيوان ج 3 ص 259 - 260 ، و ج 4 ، ص 101 ( قواطع السمك ) ، و ج 6 ، ص 441 . عرب پرستو را خطاف ( با فتح خاء و تشديد طاء ) گويد . و خطاف را نيز بر نوعى ماهى اطلاق كرده‌اند . ابو حامد اندلسى گويد : خطاف ماهيى است در درياى سبته كه دو بال سياه بر پشت دارد . از آب بيرون مىآيد و در هوا مىپرد سپس به دريا باز\r\n\r\n\r\n","description":"","footnote":"\r\n( 1 ) - و چنان كه در تاج العروس است ، استفعال از ريث است ، و استعمالى است نظير « و ما فلان بمستراث النصرة »\r\n","page_name":" 252 ","page_number":278},
  {"content":"\r\n\r\nمىگردد . رك : حيوة الحيوان - ذيل خطاف .\r\n( 196 ) 139 / 20 : طوفان و لنگرگاه - در اينجا عبارت متن چاپى ابن فقيه ( از س 13 ص 296 تا س 2 ص 297 ) مغشوش و مغلوط است . در سطر 1 ص 297 كلمهء « الكتب » با فتح كاف و نون ، و در سطر 2 همين صفحه كلمهء « المكا » با فتح ميم بر وزن صفا ، ذكر شده است ، كه ابدا درست نيست . ما در آغاز به گمان صحت ضبط متن چاپى و نوعى اعتماد به چاپ مستشرق فاضل دخويه ، اين ضبط را درست پنداشتيم و بس وقت تلف ساختيم ، و در معاجم و متون قديم و رسائل منثور و منظوم علم البحر از ابن ماجد و ديگران « 1 » در پى آنها گشتيم ، در لغات به معانيى مىرسيديم كه ابدا مناسب مقام نبود . سر انجام هنگام جستجو دربارهء برستوج و جواف در كتاب الحيوان جاحظ به اين مطلب بر خورديم ، و معلوم شد كه ابن فقيه ، عبارت جاحظ « 2 » را با اندك تصرفى آورده است و سپس ( لا بد از ناسخان ) چنين تصحيف دشواريابى در اين دو كلمه روى داده است . اما « الكتب » بنا بر ظاهر الحيوان ( ج 3 ، ص 262 س 10 ) الخب ( با كسر خاء و تشديد با ) است ، و بنا به توضيح محشى به معناى خيزاب گرفتن و توفانى شدن درياست . اما « المكا » ، مكلا « 3 » است بر وزن « مكرر » و به معناى لنگرگاه است بنا بر اين ترجمه را بر اساس ضبط صحيح كلمه آورديم . در مورد بقيه عبارت كه گفته شد مغشوش است ، بدان روى است كه نسبت به اصل مطلب - كه ظاهرا از جاحظ است - سقط و اعتراض ( چنان كه در پاورقى ياد آور شديم ) دارد . و محل‌هايى كه مسافتشان را تعيين مىكند كاملا ذكر نشده است . نيز مىگويد : و انما غلط الناس ( 296 ) و در جاحظ است كه و انما غلط ناس ( ج 3 ص 262 ) نيز در صفحهء 297 متن ( س 2 ) در كلمه « قسمة الزنج » احتمال تصحيف است كه مثلا جهة الزنج يا الى جهة الزنج بوده است .\r\nاكنون براى تكميل و تعديل عبارت مؤلف بايد رجوع كرد به الحيوان ، عنوانهاى ( مجىء قواطع السمك الى البصرة ) و ( بعد بلاد الزنج و الصين عن\r\n\r\n\r\n","description":"","footnote":"\r\n( 1 ) - چون : الفوائد فى اصول علم البحر و القواعد ، و تحفة الفحول - از شهاب الدين احمد بن ماجد . و منهاج الفاخر فى علم البحر الزاخر - از سليمان بن احمد مهرى محمدى .\r\nو العمدة المهرية في ضبط العلوم البحرية ، و ارجوزهء سبعيه ، و ارجوزهء ذهبيه ، و ارجوزهء هاديه ، و ارجوزهء حاوية الاقتصار فى اصول علم البحار ، و شرح تحفة الفحول .\r\n( 2 ) - ( م 255 )\r\n( 3 ) - از : كلأ السفينة ، ادناها من الشط ، يعنى كشتى را به كرانه كشيد .\r\n","page_name":" 253 ","page_number":279},
  {"content":"\r\n\r\nالبصرة ) و ( البرستوج ) ج 3 ص 261 - 263 . بد نيست متذكر باشيم كه مؤلف خود ، الخب « 1 » را ، در فصل « القول في البحار و عجائب ما فيها » ( ص 13 ) ذكر كرده و در تعريف آن گفته است ، : و هى اخبث الرياح ، يعنى بدترين باد دريايى است . ليكن ما بعدا به آن بر خورديم . جا داشت كه دخويه ، كه از آغاز كتاب ، اشراف داشته متوجه آن مىشد و الكتب . ضبط نمىكرد . و معلوم است كه در سياق الكتب و المكا ، ذهن به الخب و المكلأ راه نمىيابد و گمراه مىشود .\r\n( 197 ) 140 / 14 : خلنج - (  XalanJ  ) نام يكى از درختچه‌هاى پيوسته سبز بر قديم . خلنج معمولى برگهاى كوچك فلس مانند روى هم افتاده دارد و شاخه‌هاى فراوان كه به عنوان جاروب از آنها استفاده مىشود . نام خلنج به اجناس مختلف گياهان نوع (  Erica  ) كه بستگى نزديك با خلنج واقعى دارند نيز اطلاق مىشود ، مثلا : ورسك . دايرة المعارف فارسى .\r\n( 198 ) 140 / 18 : و خراج مقرر - عبارت متن ( ص 297 ) : « و تقرير ارمينيه » است . دخويه ( ص  xl  ) گويد : يعنى ماليات ( خراج ثابت به اقساط .\r\n( 199 ) 141 / 8 :  إِنَّ يَأْجُوجَ وَ مَأْجُوجَ . . .  - آنچه در متن ( ص 298 ) آورده شده است ، آيه‌هاى 83 و 84 و 85 و قسمتى از آيهء 86 و قسمتى از آيهء 94 سورهء 18 « كهف » است .\r\nمؤلف پس از اين ، در همين جا قسمتهاى ديگرى از اين آيات را آورده است . ما در اينجا تمام آيات 86 - 94 ، و سپس ترجمهء آنها را ، كه شرح قرآن كريم است در مورد ذو القرنين ، و هم اكنون گفتگوى متن نيز در همين است : در اينجا مىآوريم :\r\n           حَتَّى إِذا بَلَغَ مَغْرِبَ الشَّمْسِ وَجَدَها تَغْرُبُ فِي عَيْنٍ حَمِئَةٍ ، وَ وَجَدَ عِنْدَها قَوْماً ، قُلْنا يا ذَا الْقَرْنَيْنِ إِمَّا أَنْ تُعَذِّبَ وَ إِمَّا أَنْ تَتَّخِذَ فِيهِمْ حُسْناً . قالَ أَمَّا مَنْ ظَلَمَ فَسَوْفَ نُعَذِّبُهُ ، ثُمَّ يُرَدُّ إِلى رَبِّهِ فَيُعَذِّبُهُ عَذاباً نُكْراً . وَ أَمَّا مَنْ آمَنَ وَ عَمِلَ صالِحاً فَلَهُ جَزاءً الْحُسْنى ، وَ سَنَقُولُ لَهُ مِنْ أَمْرِنا يُسْراً . ثُمَّ أَتْبَعَ سَبَباً . حَتَّى إِذا بَلَغَ مَطْلِعَ الشَّمْسِ وَجَدَها تَطْلُعُ عَلى قَوْمٍ لَمْ نَجْعَلْ لَهُمْ مِنْ دُونِها سِتْراً . كَذلِكَ وَ قَدْ أَحَطْنا بِما لَدَيْهِ خُبْراً . ثُمَّ أَتْبَعَ سَبَباً . حَتَّى إِذا بَلَغَ بَيْنَ السَّدَّيْنِ وَجَدَ مِنْ دُونِهِما قَوْماً لا يَكادُونَ يَفْقَهُونَ قَوْلًا . قالُوا يا ذَا الْقَرْنَيْنِ إِنَّ يَأْجُوجَ وَ مَأْجُوجَ مُفْسِدُونَ فِي الْأَرْضِ ، فَهَلْ نَجْعَلُ لَكَ خَرْجاً عَلى أَنْ تَجْعَلَ بَيْنَنا وَ بَيْنَهُمْ سَدًّا . قالَ ما مَكَّنِّي فِيهِ رَبِّي خَيْرٌ ، فَأَعِينُونِي بِقُوَّةٍ أَجْعَلْ بَيْنَكُمْ وَ بَيْنَهُمْ رَدْماً . آتُونِي زُبَرَ الْحَدِيدِ ، حَتَّى إِذا ساوى بَيْنَ الصَّدَفَيْنِ قالَ انْفُخُوا ، حَتَّى           \r\n\r\n\r\n","description":"","footnote":"\r\n( 1 ) - ضبط متن ، با فتح « خ » و تشديد « ب » است ، بر خلاف ضبط الحيوان جاحظ . و يقين ضبط محقق عربى كه الحيوان را طبع كرده ، از ضبط اين مستشرق اصح است .\r\n","page_name":" 254 ","page_number":280},
  {"content":"\r\n\r\n   إِذا جَعَلَهُ ناراً . قالَ آتُونِي أُفْرِغْ عَلَيْهِ قِطْراً . فَمَا اسْطاعُوا أَنْ يَظْهَرُوهُ وَ مَا اسْتَطاعُوا لَهُ نَقْباً . قالَ هذا رَحْمَةٌ مِنْ رَبِّي ، فَإِذا جاءَ وَعْدُ رَبِّي جَعَلَهُ دَكَّاءَ وَ كانَ وَعْدُ رَبِّي حَقًّا    .\r\n- تا آنكه رسيد به آنجا كه آفتاب فرو شود ، آفتاب را يافت كه در چشمهء گرم فرو شد ، و نزديك آن چشمه مردمانى يافت . ما گفتيم : اى ذو القرنين يا آنكه عذاب كنى ، يا آنكه در ايشان كارى بر دست گيرى ، آن يا آن . ذو القرنين گفت : اما آن كس كه كافرست ، آرى عذاب كنيم ما او را ، آنگه او را با خداوند وى برند تا عذاب كند وى را عذابى سختر و منكرتر . و اما آن كس كه بگرود و خداى را ، جل جلاله ، كار نيك كند ، او راست پاداش نيكويى ، و از كار خويش نيكويى كنيم با او . آنگه بر پى چاره ايستاد و توان جست ، تا آنگه كه به آنجاى رسيد كه آفتاب مىبرآمد ، آفتاب را چنان يافت كه بر مىآمد و بر مىتافت بر گروهى كه ميان ايشان و ميان آفتاب هيچ پوشش نبود . چنان كه اهل مغرب بودند ، در كفر ، و ما دانا به هر چه با اوست و آن اوست و به اوست به آگاهى و دانش خويش . پس آنگه بر پى چاره جستن ايستاد . تا آنگه كه رسيد ميان دو او زار « 1 » آن دو كوه ، جز از آن دو گروه [ كه به مشرق و مغرب يافته بود 
  ] گروهى يافت كه هيچ نكامستندى « 2 » كه سخن هيچ دريافتندى .\r\nآن قوم گفتند : اى ذو القرنين اين يأجوج و مأجوج تباهى كنند در زمين ، ترا ضريبه‌اى سازيم و خراجى نهيم بر آن ، تا ميان ما و ميان ايشان ديوارى سازى .\r\nجواب داد ذو القرنين و گفت : آن دسترس و توان كه اللّه تعالى مرا داد ، اين كار را ، آن بهتر از خراج شما ، شما مرا به نيروى تن يارى دهيد ، تا ميان شما و ميان ايشان ديوارى بر هم نهم . مرا خايها آهن و پولاد دهيد ، تا آنگه كه از زمين تا سر كوه هموار كرد راست به خايهء آهن و پولاد برهم ، گفت : دموزنها سازيد برين ديوار و آن را آتش كنيد ، تا آن را آتشى كرد آهن گداختهء سرخ ، گفت :\r\nمس گداخته دهيد مرا تا برين ريزم . نمىتوانند كه بر سر ديوار آيند و نمىتوانند آن را بسنبند « 3 » . گفت ذو القرنين : اين ديوار بخشايشى است بر شما از خداوند من ، چون هنگام آيد كه خداوند من خواسته است ، اين ديوار را پست كند و نيست و تباه و خرد ، و آن بوده است در كار خداوند من ، براستى كه خواهد بود » .\r\n\r\n\r\n","description":"","footnote":"\r\n( 1 ) - اوزار - افزار و بلندى . برهان .\r\n( 2 ) - كامستن و مشتقات آن در اين كتاب ( تفسير كشف الاسرار ) در ترجمهء « كاد » و مشتقات آن به كار آمده است . كشف ج 5 ، ص 731 - پايصفحه .\r\n( 3 ) - سنبيدن - سفتن ، سوراخ كردن و زير پاى آوردن . برهان .\r\n","page_name":" 255 ","page_number":281},
  {"content":"\r\n\r\nترجمه از كشف الاسرار ، رك ج 5 ، ص 730 - 732 ، مجمع البيان ، ج 6 ص 488 به بعد .\r\nدر جهان نامه گويد : اين را نيز ردم يأجوج خوانند . رك : ص 110 - 112 .\r\nردم ( ردما ) در قرآن كريم نيز آمده چنان كه در آيات مزبور ديده شد . لسان التنزيل گويد : ردما حاجزى استوار . و قيل : ديوارى بر آورده . من الردم ، يعنى رخنه بر آوردن . رك : ص 140\r\n( 200 ) 142 / 17 : و خراجى نهيم بر آن - رك : توضيح پيش .\r\n( 201 ) 145 / 14 : چونان سر مار - ياقوت ، اين قصه را با اين شروع : « و ذكر بقراط الحكيم اليونانى فى كتاب الثراء » نقل كرده است . كه البته بقراط همان بقراطيس است و در آخر داستان چنين است : « . . . يتشعب من عنقه ستة اعناق ، طول كل عنق منها عشرون ذراعا ، فى كل عنق رأس كرأس الحية . » سپس مىگويد : « قلت :\r\nهذه صفة فاسدة لانه قال اولا رأس كرأس الانسان ، ثم قال ستة رؤوس كرؤوس الحية .\r\nو قد نقلته كما وجدته و لكن تركه اولى » « 1 » البته روشن است كه ( صرف نظر از صحت يا سقم آن ) منافاتى در آن نيست ، چه در نقل ابن فقيه ( ص 301 ) و چه نقل خود ياقوت ، ( ذيل سعد ) . زيرا مىگويد سرى داشت چون انسان و سپس از گردن او شش گردن ديگر جدا مىشد و بر هر يك از آنها سرى بود چون سر مار .\r\n\r\n- طبرستان\r\n( 202 ) 146 / 1 : آنجا را طبرستان گفتند - طبرستان ( با فتح اول و دوم و كسر سوم ) ، از طبر + ستان ( پسوند مكان ) ، لغة ناحيهء طبر ( تپور ) ها . ياقوت گويد : طبرستان در بلاد ، به مازندران معروف است . و من نمىدانم از چه تاريخ به نام مازندران ناميده شده است ، زيرا اين نام را در كتب قديم نيافتيم و فقط از مردم طبرستان كلمهء مازندران را شنيده‌ام و شك نيست كه مفهوم هر دو لفظ يكى است . بلاد طبرستان مجاور گيلان و ديلمان و واقع بين رى و قومس ( قومش ) و دريا ( بحر خزر ) و شهرهاى ديلم و گيلان است . رك : ياقوت . طبرستان را مورخان عرب به مازندران اطلاق كرده‌اند . نام قدم اين ايالت  Tapuristan  است . و اين نام را در - سكه‌هاى اسپهبدان ( اخلاف ساسانيان ) با حروف پهلوى و همچنين در مسكوكات حكام عرب آن ناحيه ( كه از جانب خلفاى بغداد حكومت يافته‌اند ) مىبينيم . چينيان آن\r\n\r\n\r\n","description":"","footnote":"\r\n( 1 ) - نيز رك : تاريخ طبرستان ابن اسفنديار ، چاپ مرحوم عباس اقبال ، ص 83 .\r\n","page_name":" 256 ","page_number":282},
  {"content":"\r\n\r\nرا  Tho - Pa - sse - tan  يا  Tho - pa - sa - tan  خوانده‌اند . تپورستان ، مركب است از : تپور ( نام قوم ) + ستان ، و لغة يعنى كشور تپورها . تپورها مانند « كسپ » ها و « مرد » ها از اقوام ما قبل آريايى هستند . اين قوم در طى قرون از طرف ايرانيان مهاجم به سوى نواحى كوهستانى درياى خزر رانده شده‌اند . و بعدها فرهنگ و آيين ايرانى را پذيرفتند . رك : برهان - حاشيه ، ذيل طبر و مآخذ آن .\r\nمازندران - با فتح سوم و پنجم ، مخف آن ، مازندر است . در اوستا  mazainya  دارمستتر در كلمهء مازندران ( و مازندر ) جزو دوم « در » ( - تر ) را علامت تفضيل مىپندارد (  Mazana - tara  ) قس : شوش و شوشتر « دارمستتر زند اوستا  II  ، 373 ح 32 » . اما فرضيهء نولدكه ، بيشتر محتمل است كه گويد  Mazan - dar  ( در و دروازهء مازن  Mazan  ) موضع مخصوصى كه از ديگر بخش‌هاى ناحيه‌اى كه موسوم به  Tapuristan  ( طبرستان ) بود ، مشخص و ممتاز بوده است . رك : برهان - حاشيه ، ذيل مازندر .\r\nنيز نظر نولدكه ، با وجه ، تسميه‌اى كه در كتب و مآخذ جغرافيايى در مورد باب - الابواب آمده است ، از جهاتى نزديك است .\r\nنزهه ( 191 به بعد ) در وصف كوه البرز گويد : و چون به ميان حمص و دمشق رسد لبنان خوانند ، و چون به وسط مكه و مدينه رسد ، عرج ( با فتح عين و سكون راء ) گويند و طوف ( ظ : طرف ) شرقيش كه با جبال اران و آذربايجان پيوسته قفق خوانند . و چون به حدود عراق « 1 » و گيلان رسد طرقل در كوه خوانند ، و چون به وسط قومس و مازندران رسد موز خوانند ، و مازندران در اصل موز اندرون بوده » لسترنج مىگويد : كلمهء طبر در زبان بومى به معنى كوه و بنا بر اين طبرستان به معنى ناحيهء كوهستانى است . ظاهرا از قرن هفتم ، تقريبا مصادف با زمان فتنهء مغول ، اسم طبرستان از استعمال افتاد و كلمهء مازندران جاى آن را گرفت . بسيارى از اوقات اسم مازندران عموميتى پيدا كرده بر ايالت مجاور ، يعنى گرگان نيز اطلاق شده است . سرزمينها 393 - 394\r\n( 203 ) 147 / 9 : شهر ( مركزى ) - اين تعبير را ما در جاى قصبهء حدود و اصطخرى ( ترجمه ) ، و دار الملك مستوفى و كرسى سرزمينها گذاشتيم . ابن فقيه « مدينه » را به دو معنى به كار برده است . الف : كرسى و دار الملك . ب : مطلق شهر و شهرستان . مثلا گويد :\r\nو مدينة طبرستان آمل ( ص 302 ) سپس گويد : و هى اكبر مدنها . كه معلوم است در\r\n\r\n\r\n","description":"","footnote":"\r\n( 1 ) - عراق عجم ، در اصطلاح نزهه .\r\n","page_name":" 257 ","page_number":283},
  {"content":"\r\n\r\nاول ، مقصود كرسى و دار الملك است و دوم مطلق شهر ، و فقط تفاوت به جمع و افراد است . ما در ترجمه از قصبه كه در حدود و اصطخرى آمده است گذشتيم ، زيرا در استعمالات خود ابن فقيه در مواردى مشتركا آمده است . كرسى و دار الملك را نيز نپسنديديم . يعقوبى نيز « مدينه » و گاه « مدينة . . . العظمى » به كار برده است . نيز ابن رسته . مقدسى ( در متن عربى ) ، « قصبة » به كار برده است . مثلا :\r\n« و طابران قصبة طوس » . رك : ص 24 . گاه نيز كلمهء « مصر » را در اين معنى استعمال كرده است : « الاهواز ، مصر خوزستان » رك : ص 25 . ناصر خسرو نيز قصبه گويد رك : سفرنامه ص 7 . مقدسى مصر را به معناى اقليم يا خوره نيز به كار برده است . چنان كه در باره ديلمان زير عنوان : « اقليم الديلم » گويد : « هذا اقليم القز و الصوف . . . كثير الامطار ، مستقيم الاسعار ، مصر ظريف . . . » رك : ص 353 . گر چه « شهر مركزى » با التزام اجمالى اين ترجمه به روش پيشين مناسب نخواهد بود . و يكى از همان تعابير بهتر بود\r\n( 204 ) 150 / 5 : در سينهء دشمن - عبارت متن ( ص 305 ) : « و على حد من حدود الديلم مدينة يقال لها شالوش فى نحر العدو و فيها منبر و . . . » ممكن است تصحيف و تحريف يافته و كلمهء ديگرى در جاى نحر العدو - سينهء دشمن بوده است . و شايد به اين مناسبت كه حالت دفاعى و دژگونه داشته است . و آيا بين اين تعيير و اين گفتهء لسترنج ص 399 ( كه حاصل گفتار مآخذ قديم است ) : « دژ عظيم طاق در مرز ديلم ، كه هنگام هجوم سپاهيان منصور خليفهء عباسى به آن حدود آخرين پناهگاه سپهبد طبرستان قرار گرفت بايد در همين ناحيهء رويان واقع باشد » ارتباطى مىتوان تصور كرد . از نسخهء عكسى ( ورق 151 آ و ب ) چنين استفاده مىشود كه اين آبادى غير از شالوس است و اين كه در نحر العدو - سينه دشمن قرار دارد نامش مالوس ( ظ : سالوس ) است . اين تعبير « نحر العدو » در ديگر مآخذ نيست .\r\n( 205 ) 153 / 1 بغليهء وافيه - بغليه را نيز وافيه گويند . و آن منسوب است به رأس البغل كه ضراب مشهورى بوده است . ضبط كلمه با فتح باء و سكون غين است . برخى گويند با فتح باء و فتح غين و تشديد لام است و منسوب است به شهرى نزديك حله در عراق ، ليكن اول درست‌تر است . و اندازهء آن را يك كف دست در حالى كه ابهام بسته باشد گفته‌اند .\r\nدرهم شرعى اندكى از آن كمتر است .\r\nابن دريد گويد درهم وافى همان بغلى است ( با سكون غين ) و منسوب است به رأس البغل . خليفه دوم آن را با سكهء كسرى زد و وزن آن هشت دانگ است . دربارهء درهم بغلى و وافى در مجمع البحرين ( ماده بغل ) و الجمهرهء ابن دريد و الذكرى ( شهيد اول ) و حيوة الحيوان دميرى و سرائر ابن ادريس حلى و شرايع الاسلام ، ص 41 ،\r\n\r\n","description":"","footnote":"","page_name":" 258 ","page_number":284},
  {"content":"\r\n\r\nو الاوزان و المقادير ، ص 28 ، و مفاتيح العلوم ، ص 74 و مصباح فيومى نيز سخن گفته شده است . نيز برهان قاطع و حاشيه و لغات ديگر و رك : صفحات 42 و 73 - 74 و 111 - 113 و 144 ، از كتاب « العقد المنير فى تحقيق ما يتعلق بالدراهم و الدنانير » وافيه را « السود الوافيه » نيز گويند . العقد المنير ص 144\r\n( 206 ) 157 / 8 : معتقدان به شمشير - مقصود شيعهء زيديه است . زيديه پس از امام چهارم « على بن الحسين زين العابدين عليه السلام » به امامت فرزند ديگر آن امام ، يعنى زيد بن على بن الحسين بن على بن ابى طالب قايل‌اند و در امامت گويند : هر فاطمى عالم زاهد شجاع سخى و قادر بر جنگ در راه حق كه براى مطالبهء حق قيام به سيف كند مىتواند امام باشد . بيان الاديان 518 - 519 المقالات و الفرق سعد بن عبد اللّه اشعرى ، و اوائل المقالات شيخ مفيد 7 - 8 و تبصرة العوام 181 به بعد - چاپ عباس اقبال - و الشيعة بين الاشاعرة و المعتزلة 73 به بعد ، و ساير كتب معتمد ملل و نحل .\r\nبايد دانست كه مذهب تشيع اثنا عشرى نيز ، مذهبى است آفتاب گرفته و عصيانگراى و خاستن آموز و ناشكيبا بر هر ظلمى و مظلمه‌اى و ذلتى . و بلكه آنچه در روحيهء زيد ( امام زيديان ) بود از همين تعليمات بود و از الهام گرفتن از جد ( امام حسين بن على « ع » ) و تربيت دامان پدر ( امام چهارم زين العابدين على بن الحسين « ع » ) و مكتب برادر ( امام پنجم محمد بن على باقر « ع » ) بود . از رواياتى كه از امام صادق « ع » در توثيق زيد ، و از امام كاظم موسى بن جعفر « ع » در تكريم و تعظيم حسين بن على بن الحسن . . .\r\n( قائم و شهيد فخ ) رسيده است به خوبى اين موضوع آشكار است . نيز اصول تعاليم سياسى شيعه چنين است كه از قيام بانوى اكرم حضرت زهرا « س » در مسجد مدينه مىآغازد ، و همينگونه ابو ذر غفارى ، تا حجر بن عدى و . . . و عاشورا . . . و فقهاى شهيد و . . .\r\nتا . . . . رك : صفحات مختلف مجلدات الغدير ، اعيان الشيعه ، فاطمة الزهراء وتر في غمد ، شهداء الفضيله ، الجمعيات السرية و الحركات الهدامة ، الشيعة و الحاكمون ، بطل فخ ، الامام علي صوت العدالة الانسانيه - ( فصل مع الثائرين ) ، عشرة ثورات فى الاسلام - ( فصل نهضة التوابين ) ، سرود جهشها - ( فصل فلسفهء شورشهاى شيعه ) و تواريخ عاشورا و ساير تواريخ شيعه تا اين روزگار . . . و سخن و هدف همه ، يكى بوده و هست :\r\nتمهيد « حكومت اسلامى » و تهديم هر ضد ، يا اضداد آن\r\n( 207 ) 158 / 1 : زوراء - در كتب جغرافياى قديم ، منظور از زوراء ( هنگامى كه به طور اطلاق گفته شود ) بغداد است . مؤلف منتخب التواريخ ، در باب چهاردهم اين كتاب ، روايتى در نكوهش سكنى در تهران ، از مفضل نقل كرده است كه در آن روايت ، تهران « دار الزوراء » ناميده شده است .\r\n« قال الصادق ، عليه السلام ، : يا مفضل ! أ تدري\r\n\r\n","description":"","footnote":"","page_name":" 259 ","page_number":285},
  {"content":"\r\n\r\nاينما وقعت الزوراء ؟ قلت : اللّه و حجته اعلم . قال : اعلم يا مفضل ، ان فى حوالى الرى جبلا اسود ، ابتني فى ذيله بلدة تسمى بالطهران و هى دار الزوراء . . . »\r\nشايد ، بنا بر احتمال بعضى ، بغداد را از آن جهت كه محل آمد و شد جمعيتهاى بسيارى بوده است زوراء گفته‌اند از مادهء زيارت . و همينطور طهران را ، بنا بر اين ، استعمال كلمه ، وصفى است نه اسمى .\r\nنيز در باب چهاردهم منتخب التواريخ از بحار ، از غيبت نعمانى ، روايت ديگرى نقل مىكند كه : « ان القائم من ولد على ( ع ) له غيبة كغيبة يوسف و رجعة كرجعة عيسى بن مريم ، ثم يظهر بعد غيبة مع طلوع النجم الآخر و خراب الزوراء و هى الرى ، الرواية » رك : منتخب التواريخ ، تأليف حاج محمد هاشم خراسانى ، چاپ كتابفروشى اسلاميهء تهران ، 1337 ش ، صفحهء 875\r\nدر شرح ديوان ابن فارض ، ذيل اين مطلع او :\r\n ارج النسيم سرى من الزوراء * سحرا فاحيى ميت الاحياء \r\nگويد : زوراء نام بغداد است و نيز نام دجله و نيز نام موضعى در مدينه ، به نزديكى مسجد پيامبر ( ص ) . رك : ج 2 ص 13 . ليكن ظاهرا مراد از زوراء در متن ( 312 ) رى است و حوالى رى .\r\n( 208 ) 160 / 7 : [ مرغ 
  ] كلوا - عبارت متن ( ص 313 س 21 ) چنين است :\r\n« و كنوا بطبرستان » . در تعليقات دخويه ، چيزى در اين باب كه روشنگر باشد نيست و چنين معلوم مىشود كه وى اين كلمه را فعل پنداشته است . اما به مدد نسخهء عكسى ( ورق 156 آ ) پيداست كه اين كلمه ، نام مرغى است . نسخه مىگويد :\r\n« و قال على بن ربن كاتب المازيار : بطبرستان طائر يسمونه « كلوا » يظهر ايام الربيع » دربارهء اين مرغ و اينكه در طبرستان است ، در دميرى سخن گفته شده است . نيز دميرى و ياقوت ، افسانهء اين مرغ و رفتارش را با گنجشكان آورده‌اند . ياقوت نيز - چون نسخهء عكسى - داستان اين مرغ را از كاتب مازيار ، على بن ربن ، نقل كرده اما نام آن را « ككم » ضبط كرده است . گويد : « و قال على بن ربن « 1 » الطبرى ، كاتب المازيار ، و كان حكيما فاضلا . . . كان فى طبرستان طائر يسمونه ككم ، يظهر ايام الربيع . . . »\r\n\r\n\r\n","description":"","footnote":"\r\n( 1 ) - در معجم البلدان - چاپ بيروت ، 1376 - على بن زين ، ضبط شده است . در معجم امين معلوف ، سخن ياقوت را نقل كرده و على بن رزين ضبط كرده است . و هر دو اشتباه است ، و چه بسا اشتباه چاپى . صحيح در نام پدر اين فاضل ، ربن است با فتح راء و باء و تشديد باء : ابو الحسين على بن ربن (  Rabban  ) طبرى ، دبير مازيار بن قارن تا 224 هجرى قمرى .\r\n","page_name":" 260 ","page_number":286},
  {"content":"\r\n\r\nرك : ذيل طبرستان .\r\nدميرى دربارهء اين مرغ گويد : « پرنده‌اى است در طبرستان ، نيكو و رنگارنگ و داراى دو چشمى بس زيبا . . . » ياقوت گويد : « به اندازهء فاخته است و دمش چون دم طوطى است و چنگالش چنگين » . به هر حال « كنوا » در متن چاپى دخويه صحيح به نظر نمىرسد و ظاهرا تصحيف است . باء در « بطبرستان » ظرفيه است و كنوا تصحيف نام همان مرغ ( كلوا ) چنان كه در نسخهء عكسى و ديگر مآخذ هست .\r\nدربارهء نام اين مرغ ، در مآخذ ، صور و احتمالات بسيارى آمده است : كلواء ، ككم ، كوكو ، كنكر ، هو هو ، قيقوبه ، قيقب ، تكوك ، طكوك ، وقواق ، وقوق ، قوقل ، طاطوى ، مقوقس ، كلاكم ، ككو ، ككر ، ككوا ، كركر . رك : حيوة الحيوان ، معجم الحيوان ، ص 77 - 79 ، المقتطف ، سال 37 ، ص 658 ، مقالهء امين معلوف . برخى از صور مذكور ، ضبطهاى مختلف نسخ خطى است . بايد دانست كه بنا بر احتمالى كه يكى از دوستان فاضل ابراز كرد ، ممكن است الف كلوا جزء كلمه نباشد و علامتى باشد در رسم الخط اسلاف .\r\n( 209 ) 161 / 2 : دغفل - با فتح دو سكون غ و فتح ف ، ( م 65 ه . ق ) ، نامش حجر بن حارث كنانى بود و دغفل لقب وى . گويند دغفل ذهلى نسب شناس ، همان دغفل بن حنظلهء سد و سى است . رك : الفهرست ص 131 - 132 چاپ رحمانيهء مصر . دغفل در نسب دانى ضرب المثل بود و در سخنورى و حافظه كس چون او نديده است ، او نجوم نيز مىدانست . رك : ميزان الاعتدال ، ج 1 ص 328 . المحبر ، ص 478 و الكامل ابن اثير ( چاپ 1387 ) ج 2 ص 333 و ج 4 ص 159 و الاعلام ، ج 3 ص 18 - 19\r\n( 210 ) 161 / 5 : هياطله - مفاتيح العلوم گويد : هياطله گروهى از مردم بودند كه شوكتى داشتند .\r\nتركان خلنج و گنجه از باقيماندگان ايشان‌اند . رك : چاپ 1342 ص 73 . در حاشيهء برهان قاطع گويد : « صحيح اين كلمه هپتال  Heptal  است كه بايد در فارسى و عربى هبتال و هبطال ، و جمع آن در عربى هباطله شود . و در رسم الخط عربى به غلط آن را هيطال و هياطله نوشتند و خواندند » . ليكن ممكن است غلط نباشد ، بلكه نوعى تعريب باشد ، دقت شود .\r\n( 211 ) 162 / 6 : با خلق و خوى نصارى - فيليپ حتى ، در تاريخ عرب ، از همين جاى ابن فقيه ، مطلبى نقل كرده است ، در مورد مردم جزيره ، كه سخت اشتباه كرده و عبارت سادهء ابن فقيه را فهم نكرده است ، چنان كه در موارد چندى ديگر ، از جمله دربارهء اساس تشيع و جريانهاى سياسى و اجتماعى تاريخ زندگانى امام حسن مجتبى ، عليه السلام ،\r\n\r\n","description":"","footnote":"","page_name":" 261 ","page_number":287},
  {"content":"\r\n\r\nدچار اشتباهاتى سخيف شده ، و عباراتى بىخود نوشته ، و مطالبى دور از مآخذ و نصوص تاريخ آورده است . و استنباطاتى غلط عرضه داشته است . متأسفانه مترجمان فارسى اين گونه كتب نيز ، در اين موارد ، هيچ پا نوشتى نمىافزايند ، گويى اين مترجمان ، هيچ تعهدى و مسئوليتى نشناسند ؟ ! - در نوع كتب مستشرقين « 1 » نيز ( مخصوصا مبشران و كشيشان ) و از جمله دائرة المعارف الاسلاميه ، در اين گونه مسائل ، همينسان اشتباهاتى و بلكه اعمال غرضهايى روى داده است ، كه به هر بابت ، جنايت به علم و تاريخ و ارزشهاى بشرى است ، و ميرانندهء روح حماسه است در نسلها ، و به هيچ گونه قابل چشم پوشى و اغماض نيست . از باب نمونه ، شرح حال امام حسن مجتبى عليه السلام ، در دائرة المعارف الاسلاميه ، با كتاب « صلح الحسن » - تأليف علامه شيخ راضى آل ياسين - مقايسه شود ، يا نوشتهء همين مؤلف سبك نويس ، در مورد امام مجتبى ، با كتاب « حياة الامام الحسن » - تأليف باقر شريف القرشى - يا آنچه دربارهء مبدأ تشيع ، اين گونه كسان ، گفته‌اند ، با « الغدير » و « عبقات الانوار » و « المراجعات » و « اصل الشيعة و اصولها » « عبد اللّه بن سبا » و . . .\r\n( 212 ) 164 / 12 : ثمامه - ( م 213 ) ابو معن ثمامة بن اشرس نميرى . از بزرگان معتزله و يكى از فصيحان و بليغان روزگار بود . با رشيد و مأمون پيوستگى داشت . مأمون وزيرى خود به او داد و او نپذيرفت . جاحظ خوش بيانى و بلاغتش را ستوده است . مؤلفان از او نوادر و ظرايفى نقل كرده‌اند . ثمامه دارى آراى خاصى بود و پيروانش را ثماميه گويند .\r\nرك : الاعلام ، ج 2 ص 86 و خطط ، ج 2 ص 347 و لسان الميزان ، ج 2 ص 83 و ميزان الاعتدال ، ج 1 ص 173 ، و البيان و التبيين ، ج 1 ص 61 .\r\n\r\n\r\n","description":"","footnote":"\r\n( 1 ) - خاورشناسان ، تنها متد بحث و روش كارشان جالب است ، كه بايد محققان خودى با آن آشنا شوند ، چنان كه برخى شده‌اند ، اما استنباطات و اظهار نظرهاشان ، اكثر ، دور است از درك كنهى و جوهرى ، سواى مواردى كه غرض آلود است و طرارانه ، بخصوص به هنگام سخن گفتن دربارهء دقايق و لطايف زبان و اشعار ، ( چه در عربى چه فارسى ) يا دربارهء فهم و هضم معارف اسلامى و جريانات تاريخى اسلام . و گاه مىشود كه قسمتهاى بى ارزش را اهميت مىدهند و آنچه را ارجمند است ناديده مىانگارند ( مانند قلم كذاب و خائن اب لامنس - مثلا ) تا نسلهاى جهان نسبت به اسلام و ارزشهاى آن ، انحراف يابند و اغفال شوند ، و در نتيجه اينان ، به غرض از مأموريت خويش برسند ، يعنى تخريب وجههء مذهب زندگيساز بردگى سوز استعمار شكن .\r\n","page_name":" 262 ","page_number":288},
  {"content":"\r\n\r\n( 213 ) 168 / 12 : آميخته با جان - در اينجا عبارت متن ( ص 319 س 3 و 4 ) اندكى مغشوش و چه بسا مغلوط است . عبارت اين است : « و تسمى مرو الشاهجان لانها كانت للملك خاصة و الشاه الملك و الجان النفس . فقيل تلك مزح الروح » .\r\nجملهء آخر : « فقيل تلك مزح الروح » ظاهرا نادرست است . در جاى « مزح » در نسخهء بدل و نيز نسخهء عكسى « مزج » آمده است . يكى از دوستان دانشمند احتمال داد كه در جاى تلك ، ملك باشد ، يعنى فقيل ملك مزج الروح ، و مزج با جيم . ترجمهء ما بر اساس اين احتمال است ، زيرا احتمالات ديگر بعيدتر است . در نسخهء عكسى ( ورق 161 ب ) كلمهء تلك را ندارد .\r\nاما در مورد اين كلمه بايد به ياد داشت كه جان معرب گان است كه به معناى لايق و سزاوار است و پسوند نسبت و لياقت است . و شاهجان معرب شاهگان است . منسوب به شاه و لايق او . و شايگان نيز همان است ، مانند راهگان و رايگان . يعنى منسوب به راه و چيزى كه در راه يابند . رك : برهان - حاشيه ، ذيل گان .\r\n( 214 ) 169 / 16 : توانگران مرو - عبارت شعر ( ص 320 ) : « مياسير مرو » است . مياسير جمع ميسور است ، پس ترجمهء آن به توانگران بىمعونه‌اى نيست .\r\n( 215 ) 169 / 25 : با رنگ - دخويه [ ص  XVI  
  ] گويد : وصف جنس خوبى از خربوزه است كه در مرو بوده است و در خوارزم . در لطايف ثعالبى با رنج است كه بدون شك همان با رنگ [ و تعريب آن 
  ] است ، ابن بيطار اين نوع را بطيخ مأمونى گفته است . رك : الجامع ، ج 1 ، ص 98 به بعد .\r\n( 216 ) 171 / 7 : و طالقان - آقاى دكتر فياض ، در تعليق بر اين عبارت بيهقى : « گفت بدان وقت كه امير سبكتگين ، رضى الله عنه ، بست بگرفت و بايتوزيان « 1 » بر افتادند ، زعيمى بود به ناحيت طالقان ، وى را احمد بو عمرو گفتندى ، مردى پير و سديد و توانگر . . . » « 2 » مىگويد :\r\n« در حاشيهء مربوط به اين كلمه نوشته شده بود كه به مناسبت مقام اينجا بايد نام محلى باشد از توابع بست ، غير از آن طالقان ديگر كه از توابع جوزجان است . نگارنده پس از آن بر خوردم به اينكه مقدسى نيز جزء توابع بست شهرى\r\n\r\n\r\n","description":"","footnote":"\r\n( 1 ) - بايتوز ، نام والى بست بود كه به دست سبكتگين بر افكنده شد . رجوع كنيد به تاريخ عتبى .\r\n( 2 ) - تاريخ بيهقى ، ص 203\r\n","page_name":" 263 ","page_number":289},
  {"content":"\r\n\r\nبه نام طالقان ذكر مىكند ( احسن التقاسيم ص 397 ) و بدين طريق ، حدس مزبور تأييد مىشود . اگر صحيح اين كلمه طالقان باشد ، بايد گفت ، طالقان چهارمى بر طالقانهاى سه‌گانه ( طالقان عراق ، اصفهان و جوزجان ) افزوده مىشود .\r\nتتبع كنندگان جغرافى قديم را بايد توجه باشد كه كلمهء ديگرى هست قابل التباس با طالقان ، و آن « طايقان » است ، قريه‌اى در بلخ ، كما فى « معجم البلدان » .\r\nتاريخ بيهقى ، ص 697 در داستان بهرام چوبين نيز ، از ترجمهء طبرى ، چنين آمده است : « . . . و او ( هرمز ) بلخ بگذاشت و به خراسان آمد و به طالقان ، و از آنجا به حد هرات و باد غيس آمد . »\r\n\r\n","description":"","footnote":"","page_name":" 264 ","page_number":290},
  {"content":"\r\n . \r\n","description":"","footnote":"","page_name":" 265 ","page_number":291},
  {"content":"\r\n . \r\n","description":"","footnote":"","page_name":" 266 ","page_number":292},
  {"content":"\r\n . \r\n","description":"","footnote":"","page_name":" 267 ","page_number":293},
  {"content":"\r\n . \r\n","description":"","footnote":"","page_name":" 268 ","page_number":294},
  {"content":"\r\n . \r\n","description":"","footnote":"","page_name":" 269 ","page_number":295},
  {"content":"\r\n . \r\n","description":"","footnote":"","page_name":" 270 ","page_number":296},
  {"content":"\r\n . \r\n","description":"","footnote":"","page_name":" 271 ","page_number":297},
  {"content":"\r\n . \r\n","description":"","footnote":"","page_name":" 272 ","page_number":298},
  {"content":"\r\n . \r\n","description":"","footnote":"","page_name":" 273 ","page_number":299},
  {"content":"\r\n . \r\n","description":"","footnote":"","page_name":" 274 ","page_number":300},
  {"content":"\r\n . \r\n","description":"","footnote":"","page_name":" 275 ","page_number":301},
  {"content":"\r\n . \r\n","description":"","footnote":"","page_name":" 276 ","page_number":302},
  {"content":"\r\n . \r\n","description":"","footnote":"","page_name":" 277 ","page_number":303},
  {"content":"\r\n . \r\n","description":"","footnote":"","page_name":" 278 ","page_number":304},
  {"content":"\r\n . \r\n","description":"","footnote":"","page_name":" 279 ","page_number":305},
  {"content":"\r\n . \r\n","description":"","footnote":"","page_name":" 280 ","page_number":306},
  {"content":"\r\n . \r\n","description":"","footnote":"","page_name":" 281 ","page_number":307},
  {"content":"\r\n . \r\n","description":"","footnote":"","page_name":" 282 ","page_number":308},
  {"content":"\r\n . \r\n","description":"","footnote":"","page_name":" 283 ","page_number":309},
  {"content":"\r\n . \r\n","description":"","footnote":"","page_name":" 284 ","page_number":310},
  {"content":"\r\n . \r\n","description":"","footnote":"","page_name":" 285 ","page_number":311},
  {"content":"\r\n . \r\n","description":"","footnote":"","page_name":" 286 ","page_number":312},
  {"content":"\r\n . \r\n","description":"","footnote":"","page_name":" 287 ","page_number":313},
  {"content":"\r\n . \r\n","description":"","footnote":"","page_name":" 288 ","page_number":314},
  {"content":"\r\n . \r\n","description":"","footnote":"","page_name":" 289 ","page_number":315},
  {"content":"\r\n . \r\n","description":"","footnote":"","page_name":" 290 ","page_number":316},
  {"content":"\r\n . \r\n","description":"","footnote":"","page_name":" 291 ","page_number":317},
  {"content":"\r\n . \r\n","description":"","footnote":"","page_name":" 292 ","page_number":318},
  {"content":"\r\n . \r\n","description":"","footnote":"","page_name":" 293 ","page_number":319},
  {"content":"\r\n . \r\n","description":"","footnote":"","page_name":" 294 ","page_number":320},
  {"content":"\r\n . \r\n","description":"","footnote":"","page_name":" 295 ","page_number":321},
  {"content":"\r\n . \r\n","description":"","footnote":"","page_name":" 296 ","page_number":322},
  {"content":"\r\n . \r\n","description":"","footnote":"","page_name":" 297 ","page_number":323},
  {"content":"\r\n . \r\n","description":"","footnote":"","page_name":" 298 ","page_number":324},
  {"content":"\r\n . \r\n","description":"","footnote":"","page_name":" 299 ","page_number":325},
  {"content":"\r\n\r\n\r\nياد آورى و استدراك\r\nدر اين قسمت از كتاب « مختصر البلدان » ( ص 192 - 310 ، چاپ دخويه ) نزديك به 350 بيت آمده است ، كه در اين ترجمه ، آن ابيات نيز گردانيده شد ، بدون آوردن متن اشعار . در آغاز منظور چنان بود كه متون اشعار ، يك جا ، در اين پايان آورده شود ، با اعراب صحيح و دقيق . ليكن سرعت در آماده كردن كتاب ( كه هم اكنون پيش آمد ) اين فرصت را از دست گرفت .\r\nما در راه ترجمه - گاه گاه - به سهوهايى ( صرفى ، نحوى ، لغوى ، عروضى ) بر مىخورديم كه مستشرق فاضل دخويه ، بدانها دچار شده بود . ( از اين رو ، ترجمه گاه بر اساس ضبط و اعرابى است كه صحيح يا انسب دانسته شده است ) . نيز ضمن ضبط اعراب دقيق اشعار ، به چندين مورد ديگر برخورديم كه در پا نوشت متون اشعار يا كرده بوديم و هم به مواردى نيازمند استدراك .\r\nاما بدينسان ما ديگر با خواننده در تمام نيستيم ، تا آنچه را كه مىانديشيدم گفتنش لازم يا مناسب است ، باز گوييم ، بدين گونه در اين فرصت ، چند نكتهء ذيل را ياد مىكنيم :\r\n( 217 ) 1 - ص 27 س 22 و 23 : در گردانيدهء اين بيت بحترى ، كلمهء « مرغى » در برابر « جوب » بيجاست .\r\nاين بيت به گونه‌هايى ديگر نيز ترجمه شده است . بنا بر توضيحى كه در المجانى آمده است - كه ياد شد - ترجمهء بيت چنين خواهد بود : « گويى ايوان كسرى ، با بناى شگفت‌انگيز خود ، سپرى است در كنار مردى خشن اندام كانا » .\r\n( 218 ) 2 - ص 328 س 24 : « بر بلند جايگاهى » بايد چنين باشد ، « بر پيش سرايى »\r\n( 219 ) 3 - ص 29 س 3 : « جنگاورى ايستاده است » بايد چنين باشد : « پيادگانى ايستاده‌اند » - ( رجل ، در متن ، جمع راجل است چون ركب و راكب ) .\r\n( 220 ) 4 - ص 32 س 18 : « حالى كه سگها كمينشان كرده‌اند » ، بايد جنين باشد : « حالى كه سگها گرداگرد آنها در مىآمدند تا به دامگاه آيند » .\r\n( 221 ) 5 - ص 33 س 11 : « هر چيزى را كه به اندازه صورتگرى كند » ، بايد چنين باشد : « هر چيزى را آن هنجار كار ( استاد ) صورتگرى كرد » . گرچه ممكن است در اين بيت ( متن چاپى ،\r\n\r\n","description":"","footnote":"","page_name":" 300 ","page_number":326},
  {"content":"\r\n\r\nص 216 ) مقوم را به فتح « و » خواند ، بنا بر آنكه نعت مقطوع « شىء » باشد و در اين صورت ترجمه همان است كه گذشت . و شايد اين ضبط انسب باشد .\r\n( 222 ) 6 - ص 33 س 13 : « با زعفران ساختند » - « با زعفران بياميختند »\r\n( 223 ) 7 - ص 39 س 3 و 4 : « با آبهاى قلهء كوهساران » - « با آب درون صراحى ( شراب ) »\r\n( 224 ) 8 - ص 42 س 15 : « تا او شاد نگردد » - « تا او خشنود نگردد » .\r\n( 225 ) 9 - ص 44 س 5 : تضمين عبارت سعدى است كه سهوا به جاى « صولت » ، « سورت » آمده ، و به جاى « اوان » « ايام » كه لفظا و معنا نزديكند .\r\n( 226 ) 10 - ص 47 س 22 : « و هر دوان بر اندام گلستانها فروغ پاشند » - « و هر دوان در ميان گلستانها بدرخشند » .\r\n( 227 ) 11 - ص 52 س 15 : در ترجمهء اين بيت ( متن چاپى ص 230 س 6 ) ، سهوى شگفت رخ نموده است و از سر خلطى بصرى - ذهنى ، الضباب ، در بيت الضباع ( جمع ضبع ، با فتح « ض » و ضم « ب » كفتار ) پنداشته شده است و بدين گونه بر گردانيده شده . ( اگر چه ، لفظا اگر چنين مىبود ، اين خود تعبيرى بود و معنايى و خود بسته بودن گريبان كفتارها عظمت و سرما و گواهى ) ، اما ضبط متن الضباب ( جمع ضبابه ) است ، يعنى : تارميغ ، نژم ( مقدمة الادب ) و بدين گونه گردانيدهء درست بيت چنين خواهد بود :\r\n« روزى است زمهريرى و سرما زدهد ، كه بر [ پيكر 
  ] آن ، گريبان ابرها تكمه شده است . »\r\n( 228 ) 12 - ص 121 س 10 : « دژ قزوين را به فارسى ، كشوين نام بوده است . » در بارهء وجه تسميهء قزوين سخنان چندى است از قدما و متأخران . عبارت مؤلف ( ص 279 - 280 ) با آنچه ساير مآخذ از وى نقل كرده‌اند ، و هم فى حد نفسها ، مغشوش و محرف است . ظاهرا ، و روى هم ، اشاره است به اين مطلب كه مستوفى از « التبيان - ابو عبد اللّه برقى » نقل كرده است كه : « يكى از سلاطين قديم لشكرى به جانب ديلم فرستاد كه در صحراى قزوين صف كشيدند . فرمانده در صف لشكر خللى ديد ، به يكى از اتباع خود گفت : اين كش وين ، يعنى بدين كج نگر و لشكر راست كن . و نام كشوين بر اين موضع بماند . چون آنجا شهر شد كشوين خواندند و اعراب معرب كردند و قزوين گفتند . » تاريخ گزيده ، ص 773 . رجوع شود به مقالهء مبسوط « قزوين » مجلهء بررسيهاى تاريخى ، شمارهء 4 سال 4 ، ص 105 - 106 و بعد .\r\nبنا بر اين ، ترديدى كه در پاورقى صفحهء 121 اين ترجمه ، در مورد كلمهء « انذر » آورده شد - و ظاهر عبارت متن ، موجب آن بود - ممكن است منتفى باشد .\r\n\r\n","description":"","footnote":"","page_name":" 301 ","page_number":327},
  {"content":"\r\n . \r\n\r\n","description":"","footnote":"","page_name":" 302 ","page_number":328}
  ]