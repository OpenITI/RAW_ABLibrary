[
  {"content":"\r\n[ جلد دوازدهم 
  ]\r\n\r\n‹ 17 › سوره اسراء جلد دوازدهم تفسير نمونه جزء پانزدهم اين سوره در مكه نازل شده و 111 آيه است\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\nسوره اسراء قبل از ورود در تفسير اين سوره توجه به چند نكته لازم است :\r\n\r\n1 - نامهاى اين سوره و محل نزول آن\r\nنام مشهور اين سوره « بنى اسرائيل » است و نامهاى ديگرى نيز از قبيل « اسراء » و « سبحان » دارد ( 1 ) .\r\nروشن است كه هر يك از اين نامها به تناسب مطالبى است كه در اين سوره در رابطه با آن وجود دارد ، اگر نام « بنى اسرائيل » بر آن گذارده شده به خاطر آنست كه بخش قابل ملاحظه اى در آغاز و پايان اين سوره پيرامون بنى اسرائيل است .\r\nو اگر به آن « اسراء » گفته مىشود به خاطر نخستين آيه آن كه پيرامون اسراء ( معراج ) پيامبر ص سخن مىگويد ، و « سبحان » نيز از نخستين كلمه اين سوره گرفته شده است .\r\nولى در رواياتى كه فضيلت اين سوره را بيان مىكند تنها به نام بنى اسرائيل برخورد مىكنيم ، و به همين جهت غالب مفسران همين نام را براى سوره ، برگزيده‌اند .\r\nبه هر حال مشهور و معروف اين است كه تمام يكصد آيه اين سوره در مكه نازل شده است ، و مفاهيم و محتواى آن نيز كاملا متناسب با سوره‌هاى مكى است\r\n\r\n","description":"","footnote":"\r\n( 1 ) تفسير آلوسى جلد 15 صفحه 2 .\r\n","page_name":" 3 ","page_number":3},
  {"content":"\r\nهر چند بعضى از مفسران معتقدند پاره اى از آيات آن در مدينه نازل شده است ، ولى گفتار مشهور صحيحتر به نظر مىرسد .\r\n\r\n2 - فضيلت اين سوره\r\nاز پيامبر ص و همچنين از امام صادق ع اجر و پاداش فراوانى براى كسى كه اين سوره را بخواند نقل شده است از جمله اينكه :\r\nدر روايتى از امام صادق ع چنين مىخوانيم : من قرء سورة بنى اسرائيل فى كل ليلة جمعه لم يمت حتى يدرك القائم و يكون من اصحابه : « كسى كه سوره بنى اسرائيل را هر شب جمعه بخواند از دنيا نخواهد رفت تا اينكه » قائم « را درك كند و از يارانش خواهد بود » .\r\nكرارا گفته‌ايم پاداشها و فضيلتهايى كه براى سوره‌هاى قرآن بيان شده هرگز براى خواندن تنها نيست ، بلكه خواندنى است كه توأم با تفكر و انديشه ، و سپس الهام گرفتن براى عمل بوده باشد .\r\nمخصوصا در يكى از همين روايات مربوط به فضيلت اين سوره مىخوانيم فرق قلبه عند ذكر الوالدين : « كسى كه اين سوره را بخواند و به هنگامى كه به توصيه‌هاى خداوند در ارتباط با پدر و مادر در اين سوره مىرسد ، عواطف او تحريك گردد و احساس محبت بيشتر نسبت به پدر و مادر كند » داراى چنان پاداشى است .\r\nبنا بر اين الفاظ قرآن هر چند بلا شك محترم و پر ارزش است ، ولى اين الفاظ مقدمه اى است براى معانى و معانى مقدمه اى است براى عمل .\r\n","description":"","footnote":"","page_name":" 4 ","page_number":4},
  {"content":"\r\n\r\n3 - محتواى اين سوره در يك نگاه كوتاه\r\nگفتيم اين سوره بنا بر مشهور از سوره هايى است كه در مكه نازل شده است و طبعا ويژگيهاى سوره‌هاى مكى در آن جمع است ، از جمله دعوت مؤثر به توحيد ، و توجه دادن به معاد ، و نصائح سودمند ، و مبارزه با هر گونه شرك و ظلم و انحراف .\r\nبطور كلى مىتوان گفت آيات اين سوره بر محور امور زير دور مىزند .\r\n1 - دلائل نبوت مخصوصا قرآن و نيز معراج .\r\n2 - بحثهايى مربوط به معاد ، مساله كيفر و پاداش و نامه اعمال و نتائج آن .\r\n3 - بخشى از تاريخ پر ماجراى بنى اسرائيل كه در آغاز سوره و پايان آن آمده است .\r\n4 - مساله آزادى اراده و اختيار و اينكه هر گونه عمل نيك و بد ، نتيجه اش به خود انسان بازگشت مىكند .\r\n5 - مساله حساب و كتاب در زندگى اين جهان كه نمونه اى است براى جهان ديگر .\r\n6 - حقشناسى در همه سطوح ، مخصوصا درباره خويشاوندان ، و بخصوص پدر و مادر .\r\n7 - تحريم « اسراف و تبذير » و « بخل » و « فرزندكشى » و « زنا » و « خوردن مال يتيمان » و « كمفروشى » و « تكبر » و « خونريزى » .\r\n8 - بحثهايى در زمينه توحيد و خداشناسى .\r\n9 - مبارزه با هر گونه لجاجت در برابر حق و اينكه گناهان ميان انسان و مشاهده چهره حق پرده مىافكند .\r\n10 - شخصيت انسان و فضيلت و برترى او بر مخلوقات ديگر .\r\n11 - تاثير قرآن براى درمان هر گونه بيمارى اخلاقى و اجتماعى .\r\n12 - اعجاز قرآن و عدم توانايى مقابله با آن .\r\n","description":"","footnote":"","page_name":" 5 ","page_number":5},
  {"content":"\r\n13 - وسوسه‌هاى شيطان و هشدار به همه مؤمنان به راههاى نفوذ شيطان در انسان .\r\n14 - بخشى از تعليمات مختلف اخلاقى .\r\n15 - و سرانجام فرازهايى از تاريخ پيامبران به عنوان درسهاى عبرتى براى همه انسانها و شاهدى براى مسائل بالا .\r\nبه هر صورت مجموعه بحثهاى عقيدتى و اخلاقى و اجتماعى در اين سوره نسخه كاملى را تشكيل مىدهد براى ارتقاء و تكامل بشر در زمينه‌هاى مختلف ، و جالب اينكه اين سوره با « تسبيح خدا » شروع مىشود و با « حمد و تكبير او » پايان مىگيرد ، تسبيح نشانه اى است براى پاكسازى و پيراستن از هر گونه عيب و نقص ، و حمد نشانه اى است براى آراستن به صفات فضيلت ، و تكبير رمزى است به پيشرفت و عظمت .\r\n","description":"","footnote":"","page_name":" 6 ","page_number":6},
  {"content":"\r\n\r\n[ سوره الإسراء ‹ 17 › : آيه 1 
  ]\r\nبِسْمِ اللَّه الرَّحْمنِ الرَّحِيمِ\r\nسُبْحانَ الَّذِي أَسْرى بِعَبْدِه لَيْلًا مِنَ الْمَسْجِدِ الْحَرامِ إِلَى الْمَسْجِدِ الأَقْصَى الَّذِي بارَكْنا حَوْلَه لِنُرِيَه مِنْ آياتِنا إِنَّه هُوَ السَّمِيعُ الْبَصِيرُ ‹ 1 ›\r\n\r\nترجمه :\r\nبنام خداوند بخشنده مهربان 1 - پاك و منزه است خدايى كه بنده اش را در يك شب از مسجد الحرام به مسجد اقصى كه گرداگردش را پر بركت ساختيم برد ، تا آيات خود را به او نشان دهيم او شنوا و بيناست .\r\n\r\nتفسير :\r\n\r\nمعراج گاه پيامبر ص\r\nنخستين آيه اين سوره از مساله « اسراء » يعنى سفر شبانه پيامبر ص از مسجد الحرام به مسجد اقصى ( بيت المقدس ) كه مقدمه اى براى معراج بوده است سخن مىگويد ، اين سفر كه در يك شب و مدت كوتاهى صورت گرفت حد اقل در شرايط آن زمان از طرق عادى به هيچوجه امكان پذير نبود ، و جنبه اعجاز آميز و كاملا خارق العاده داشت .\r\n","description":"","footnote":"","page_name":" 7 ","page_number":7},
  {"content":"\r\nنخست مىگويد : « منزه است آن خداوندى كه بنده اش را در يك شب از مسجد الحرام به مسجد اقصى برد » ( * ( سُبْحانَ الَّذِي أَسْرى بِعَبْدِه لَيْلًا مِنَ الْمَسْجِدِ الْحَرامِ إِلَى الْمَسْجِدِ الأَقْصَى ) * ) .\r\nاين سير شبانه خارق العاده : « به خاطر آن بود كه بخشى از آيات عظمت خود را به او نشان دهيم » ( * ( لِنُرِيَه مِنْ آياتِنا ) * ) .\r\nو در پايان اضافه مىكند « خداوند شنوا و بينا است » ( * ( إِنَّه هُوَ السَّمِيعُ الْبَصِيرُ ) * ) .\r\nاشاره به اينكه اگر خداوند پيامبرش را براى اين افتخار برگزيد بىدليل نبود ، زيرا او گفتار و كردارى آن چنان پاك و شايسته داشت كه اين لباس بر قامتش كاملا زيبا بود ، خداوند گفتار پيامبرش را شنيده و كردار او را ديده و لياقتش را براى اين مقام پذيرفته بود .\r\nبعضى از مفسران اين احتمال را نيز در جمله فوق داده‌اند كه منظور از آن تهديد منكران اين اعجاز است كه خداوند سخنانشان را مىشنود و اعمالشان را مىبيند و از توطئه آنها آگاه است .\r\nاين آيه در عين فشردگى بيشتر مشخصات اين سفر شبانه اعجاز آميز را بيان مىكند :\r\n1 - جمله « اسرى » نشان مىدهد كه اين سفر ، شب هنگام واقع شد ، زيرا « اسراء » در لغت عرب به معنى سفر شبانه است ، در حالى كه كلمه « سير » به مسافرت در روز گفته مىشود .\r\n2 - كلمه « ليلا » در عين اينكه تاكيدى است براى آنچه از جمله « اسراء » فهميده مىشود ، اين حقيقت را نيز بيان مىكند كه اين سفر ، بطور كامل در يك شب واقع شد ، و مهم نيز همين است كه فاصله ميان مسجد الحرام و بيت المقدس كه بيش از يكصد فرسخ است و در شرائط آن زمان مىبايست روزها يا هفته‌ها به طول\r\n","description":"","footnote":"","page_name":" 8 ","page_number":8},
  {"content":"\r\nبيانجامد ، تنها در يك شب رخ داد .\r\n3 - كلمه « عبد » نشان مىدهد كه اين افتخار و اكرام به خاطر مقام عبوديت و بندگى پيامبر ص بود ، چرا كه بالاترين مقام براى انسان است كه بنده راستين خدا باشد ، جز بر پيشگاه او جبين نسايد ، و در برابر فرمانى جز فرمان او تسليم نگردد ، هر كارى مىكند براى خدا باشد و هر گام برمىدارد رضاى او را بطلبد .\r\n4 - همچنين تعبير به « عبد » نشان مىدهد كه اين سفر در بيدارى واقع شده . و اين سير جسمانى بوده است نه روحانى ، زيرا سير روحانى معنى معقولى جز مساله خواب يا حالتى شبيه به خواب ندارد ، ولى كلمه « عبد » نشان مىدهد كه جسم و جان پيامبر ص در اين سفر شركت داشته ، منتها كسانى كه نتوانسته‌اند اين اعجاز را درست در فكر خود هضم كنند احتمال روحانى بودن را به عنوان توجيهى براى آيه ذكر كرده‌اند ، در حالى كه مىدانيم اگر كسى به ديگرى بگويد من فلان شخص را به فلان نقطه بردم مفهومش اين نيست كه در عالم خواب يا خيال بوده يا تفكر انديشه او به چنين سيرى پرداخته است .\r\n5 - آغاز اين سير ( كه مقدمه اى بر مساله معراج به آسمانها بوده و بعدا دلائل آن ذكر خواهد شد « مسجد الحرام » در مكه و انتهاى آن « مسجد الاقصى » در « قدس » بوده است .\r\nالبته در اينكه پيغمبر ص از كنار خانه كعبه به اين سير پرداخت و يا در خانه يكى از بستگانش بود ، ( و از آنجا كه به همه شهر مكه گاهى به عنوان احترام ، مسجد الحرام گفته مىشود اين تعبير در آيه ذكر شده است ) در ميان مفسران گفتگو است ، ولى بدون شك ظاهر آيه اين است كه مبدء سير او مسجد الحرام بوده است .\r\n6 - هدف از اين سير ، مشاهده آيات عظمت الهى بوده ، همانگونه كه دنباله\r\n","description":"","footnote":"","page_name":" 9 ","page_number":9},
  {"content":"\r\nاين سير در آسمانها نيز به همين منظور انجام گرفته است تا روح پر عظمت پيامبر ص در پرتو مشاهده آن آيات بينات ، عظمت بيشترى يابد ، و آمادگى فزونترى براى هدايت انسانها پيدا كند ، نه آن گونه كه كوته فكران مىپندارند كه پيامبر ص به معراج رفت تا خدا را ببيند ! ، به گمان اينكه خدا محلى در آسمانها دارد ! ! به هر حال پيامبر ص گرچه عظمت خدا را شناخته بود ، و از عظمت آفرينش او نيز آگاه بود ، « ولى شنيدن كى بود مانند ديدن » ! در آيات سوره نجم كه به دنباله اين سفر ، يعنى معراج در آسمانها اشاره مىكند نيز مىخوانيم لَقَدْ رَأى مِنْ آياتِ رَبِّه الْكُبْرى : « او در اين سفر آيات بزرگ پروردگارش را مشاهده كرد » .\r\n7 - جمله « * ( بارَكْنا حَوْلَه ) * » بيانگر اين مطلب است كه مسجد الاقصى علاوه بر اينكه خود سرزمين مقدسى است اطراف آن نيز سرزمين مبارك و پر بركتى است و اين ممكن است اشاره به بركات ظاهرى آن بوده باشد ، چرا كه مىدانيم در منطقه اى سرسبز و خرم و مملو از درختان و آبهاى جارى و آباديها واقع شده است .\r\nو نيز ممكن است اشاره به بركات معنوى آن بوده باشد ، زيرا اين سرزمين مقدس در طول تاريخ كانون پيامبران بزرگ خدا ، و خاستگاه نور توحيد و خدا پرستى بوده است .\r\n8 - جمله « * ( إِنَّه هُوَ السَّمِيعُ الْبَصِيرُ ) * » همانگونه كه گفتيم اشاره به اين است كه بخشش اين موهبت به پيامبر ص بى حساب نبوده بلكه به خاطر شايستگيهايى بوده كه بر اثر گفتار و كردارش پيدا شد و خداوند از آن به خوبى آگاه بود .\r\n9 - ضمنا كلمه « سبحان » دليلى است بر اينكه اين برنامه پيامبر ص خود نشانه اى بر پاك و منزه بودن خداوند از هر عيب و نقص است .\r\n10 - كلمه « من » در « * ( مِنْ آياتِنا ) * » نشان مىدهد كه آيات عظمت خداوند\r\n","description":"","footnote":"","page_name":" 10 ","page_number":10},
  {"content":"\r\nآن قدر زياد است كه پيامبر ص با تمام عظمتش در اين سفر پر عظمت تنها گوشه اى از آن را مشاهده كرده است .\r\n\r\nمساله معراج\r\nمشهور و معروف در ميان دانشمندان اسلام اين است كه پيامبر ص به هنگامى كه در مكه بود در يك شب از مسجد الحرام به مسجد اقصى در بيت المقدس به قدرت پروردگار آمد ، و از آنجا به آسمانها صعود كرد ، و آثار عظمت خدا را در پهنه آسمان مشاهده نمود و همان شب به مكه بازگشت .\r\nو نيز مشهور و معروف آنست كه اين سير زمينى و آسمانى را با جسم و روح تواما انجام داد .\r\nولى از آنجا كه اين يك موضوع فوق العاده شگرفى است ، جمعى به توجيه آن پرداخته و آن را به معراج روحانى تفسير كرده‌اند كه چيزى شبيه يك خواب يا مكاشفه روحى خواهد بود ، اما همانگونه كه گفتيم اين موضوع كاملا با ظواهر آيات مخالف است چرا كه ظاهر آيات به مساله جسمانى بودن گواهى مىدهد .\r\nبه هر حال پيرامون اين بحث سؤالات فراوانى وجود دارد از جمله :\r\n1 - چگونگى معراج از نظر قرآن و حديث و تاريخ .\r\n2 - اعتقاد دانشمندان اسلامى اعم از شيعه و اهل تسنن در اين زمينه .\r\n3 - هدف معراج .\r\n4 - امكان معراج از نظر علوم روز .\r\nهر چند بحث طولانى پيرامون اين مسائل از عهده يك بحث تفسيرى خارج است ولى ما سعى مىكنيم فشرده اين مسائل را براى خوانندگان عزيز ذيلا بياوريم .\r\n","description":"","footnote":"","page_name":" 11 ","page_number":11},
  {"content":"\r\n\r\n1 - معراج از نظر قرآن و حديث\r\nدر دو سوره از سوره‌هاى قرآن به اين مساله اشاره شده است :\r\nنخست همين سوره اسراء است كه تنها بخش اول اين سفر را بيان مىكند ( يعنى سير از مكه و مسجد الحرام به مسجد اقصى و بيت المقدس ) .\r\nاما در سوره نجم طى شش آيه از آيه 13 تا 18 قسمت دوم معراج يعنى سير آسمانى آمده است ، آنجا مىفرمايد : وَلَقَدْ رَآه نَزْلَةً أُخْرى . عِنْدَ سِدْرَةِ الْمُنْتَهى . عِنْدَها جَنَّةُ الْمَأْوى . إِذْ يَغْشَى السِّدْرَةَ ما يَغْشى . ما زاغَ الْبَصَرُ وَما طَغى . لَقَدْ رَأى مِنْ آياتِ رَبِّه الْكُبْرى : خلاصه مفاد اين شش آيه چنين است كه « پيامبر ص براى دومين بار فرشته وحى جبرئيل را به صورت اصلى مشاهده و ملاقات كرد ( مرتبه اول در آغاز نزول وحى در كوه حرا بود ) .\r\nاين ملاقات در نزد بهشت جاويدان صورت گرفت .\r\nپيغمبر ص در مشاهده اين منظره دچار خطا و اشتباه نشد .\r\nآيات و نشانه‌هاى بزرگى را از عظمت خدا مشاهده كرد .\r\nاين آيات كه به گفته اكثر مفسران از معراج سخن مىگويد نيز نشان مىدهد كه اين حادثه در بيدارى اتفاق افتاده است ، مخصوصا جمله ما زاغَ الْبَصَرُ وَما طَغى ( چشم پيامبر دچار خطا و انحراف و طغيان نشد ) گواه ديگر بر اين موضوع است از نظر حديث ، روايات بسيار زيادى در زمينه مساله معراج در كتب معروف اسلامى نقل شد كه بسيارى از علماى اسلام تواتر يا شهرت آن را تصديق كرده‌اند ، به عنوان نمونه :\r\nفقيه و مفسر بزرگ شيخ طوسى در تفسير « تبيان » ذيل آيه مورد بحث چنين مىگويد : « علماى شيعه معتقدند خداوند در همان شبى كه پيامبرش را از مكه به بيت المقدس برد او را به سوى آسمانها عروج داد ، و آيات عظمت خود را در آسمانها\r\n","description":"","footnote":"","page_name":" 12 ","page_number":12},
  {"content":"\r\nبه او ارائه فرمود ، و اين در بيدارى بود نه در خواب » .\r\nمفسر عاليقدر مرحوم طبرسى در تفسير خود مجمع البيان ذيل آيات سوره نجم چنين مىگويد « مشهور در اخبار ما اين است كه خداوند پيامبر را با همين جسم در حال بيدارى و حيات به آسمانها برد و اكثر مفسران را نيز عقيده همين است » .\r\nمحدث شهير علامه مجلسى در بحار الانوار مىگويد : « سير پيامبر اسلام ص از مسجد الحرام به بيت المقدس و از آنجا به آسمانها از جمله مطالبى است كه آيات و احاديث متواتر شيعه و سنى بر آن دلالت دارد ، و انكار امثال اين مسائل يا تاويل و توجيه آن به معراج روحانى ، يا خواب ديدن پيامبر ناشى از عدم اطلاع از اخبار ائمه هدى و يا ضعف يقين است » .\r\nسپس اضافه مىكند « اگر بخواهيم اخبارى را كه در اين باره رسيده جمع آورى كنيم كتاب بزرگى خواهد شد » ( 1 ) .\r\nاز ميان دانشمندان اهل تسنن منصور على ناصف كه از علماى معاصر و از دانشمندان الازهر و نويسنده كتاب معروف التاج است در كتاب خود احاديث معراج را جمع آورى كرده است .\r\nفخر رازى مفسر معروف در ذيل آيه مورد بحث پس از ذكر يك رشته استدلالات عقلى بر امكان وقوع معراج مىگويد « از نظر حديث ، احاديث معراج از روايات مشهوره است كه در كتب صحاح اهل سنت نقل شده و مفاد آنها سير پيامبر ص از مكه به بيت المقدس و از آنجا به آسمانها است » .\r\nشيخ عبد العزيز بن عبد اللَّه بن باز رئيس ادارات « بحوث علميه و افتاء و دعوت و ارشاد » كه از علماى متعصب وهابى معاصر است ، در كتاب « التحذير من البدع » مىگويد : « شك نيست كه اسراء و معراج از نشانه‌هاى بزرگى است\r\n\r\n","description":"","footnote":"\r\n( 1 ) بحار الانوار جلد ششم ط قديم صفحه 368 .\r\n","page_name":" 13 ","page_number":13},
  {"content":"\r\nكه دلالت بر صدق پيامبر ص و بلندى مقام و منزلت او مىكند » تا آنجا كه مىگويد : « اخبار متواتر از پيامبر ص نقل شده كه خدا او را به آسمانها برد و درهاى آسمان را به روى او گشود » ( 1 ) .\r\nذكر اين نكته كاملا ضرورت دارد كه در لابلاى روايات معراج احاديث مجعول يا ضعيفى به چشم مىخورد كه به هيچوجه قابل قبول نيست .\r\nلذا مفسر بزرگ مرحوم طبرسى ذيل همين آيه مورد بحث احاديث معراج را به چهار گروه تقسيم كرده است :\r\n1 - رواياتى كه به حكم تواتر قطعى است ، مانند اصل موضوع معراج .\r\n2 - احاديثى كه قبول آنها هيچ مانع عقلى ندارد و در روايات به آن تصريح شده است ، مانند مشاهده بسيارى از آيات عظمت خدا در پهنه آسمان .\r\n3 - رواياتى كه با ضوابط و اصولى كه در دست داريم مخالف است ولى مىتوان آنها را توجيه كرد ، مانند احاديثى كه مىگويد پيامبر ص در آسمانها جمعى را در بهشت و گروهى را در دوزخ ديد كه بايد گفت منظور مشاهده صفات بهشتيان و دوزخيان بوده است ( يا بهشت و دوزخ برزخى ) .\r\n4 - رواياتى كه مشتمل بر امور نامعقول و باطل مىباشد و وضع آنها گواه روشنى بر ساختگى بودن آنها است ، مانند رواياتى كه مىگويد پيامبر ص خدا را آشكارا ديد ، با او سخن گفت ، و با او نشست كه با هيچ منطقى سازگار نمىباشد بلكه مخالف دليل عقل و نقل است ، و بدون شك اين گونه روايات مجعول است .\r\nدر تاريخ وقوع معراج در ميان مورخان اسلامى اختلاف نظر است ، بعضى آن را در سال دهم بعثت شب بيست و هفتم ماه رجب دانسته ، و بعضى آن را در سال دوازدهم شب 17 ماه رمضان ، و بعضى آن را در اوائل بعثت ذكر كرده‌اند ، ولى اختلاف در تاريخ وقوع آن مانع از اتفاق در اصل وقوع آن نيست .\r\n\r\n","description":"","footnote":"\r\n( 1 ) التحذير صفحه 7 .\r\n","page_name":" 14 ","page_number":14},
  {"content":"\r\nذكر اين نكته نيز لازم است كه اين تنها مسلمين نيستند كه عقيده به معراج دارند ، اين عقيده در ميان پيروان اديان ديگر كم و بيش وجود دارد از جمله در مورد حضرت عيسى ع به صورت سنگينترى ديده مىشود ، چنان كه در انجيل مرقس باب 6 ، و انجيل لوقا باب 24 ، و انجيل يوحنا باب 21 ، مىخوانيم كه عيسى پس از آنكه به دار آويخته و كشته و دفن شد از مردگان برخاست و چهل روز در ميان مردم زندگى كرد سپس به آسمانها صعود نمود ( و به معراج هميشگى رفت ) .\r\nضمنا از بعضى از روايات اسلامى نيز استفاده مىشود كه بعضى از پيامبران پيشين نيز داراى معراج بوده‌اند .\r\n\r\nآيا معراج جسمانى بوده يا روحانى ؟\r\nعلاوه بر اينكه مشهور ميان دانشمندان اسلام ( اعم از شيعه و اهل تسنن ) اين است كه اين امر در بيدارى صورت گرفته ظاهر خود آيات قرآن در آغاز سوره اسراء و همچنين سوره نجم ( چنان كه شرح آن در بالا گذشت ) نيز وقوع اين امر را در بيدارى گواهى مىدهد .\r\nتواريخ اسلام نيز گواه صادقى بر اين موضوع است ، زيرا در تاريخ مىخوانيم هنگامى كه پيامبر ص مساله معراج را مطرح كرد مشركان به شدت آن را انكار كردند و آن را بهانه اى براى كوبيدن پيامبر ص دانستند ، اين به خوبى گواهى مىدهد كه پيامبر هرگز مدعى خواب يا مكاشفه روحانى نبوده و گرنه اينهمه سر و صدا نداشت : و اگر در روايتى از حسن بصرى مىخوانيم كه كان فى المنام رؤيا رآها : « اين امر در خواب واقع شده است » و يا خبرى كه از عايشه نقل شده : و اللَّه ما فقد جسد رسول اللَّه و لكن عرج بروحه « به خدا سوگند بدن پيامبر از ميان ما نرفت تنها روح او به آسمانها پرواز كرد » ظاهرا جنبه سياسى\r\n","description":"","footnote":"","page_name":" 15 ","page_number":15},
  {"content":"\r\nداشته و براى خاموش كردن جنجالى بوده است كه درباره مساله معراج در ميان عده اى به وجود آمده بود .\r\n\r\nهدف معراج\r\nبا توجه به بحثهاى گذشته اين مساله براى ما از جمله واضحات است كه هدف از معراج اين نبوده كه پيامبر ص به ديدار خدا در آسمانها بشتابد ! آن چنان كه ساده لوحان پنداشته‌اند كه متاسفانه بعضى از دانشمندان غربى به خاطر ناآگاهى يا دگرگون ساختن چهره اسلام در نظر ديگران ، آن را نقل كرده‌اند ، از جمله اينكه « گيورگيو » در كتاب محمد پيامبرى كه از نو بايد شناخت مىگويد « محمد در سفر معراج به جايى رسيد كه صداى قلم خدا را مىشنيد و مىفهميد كه خدا مشغول نگهدارى حساب افراد مىباشد ! ولى با اينكه صداى قلم خدا را مىشنيد او را نمىديد ! زيرا هيچكس نمىتواند خدا را ببيند و لو پيغمبر باشد » ( محمد پيغمبرى كه از نو بايد شناخت صفحه 125 ) .\r\nاين نشان مىدهد كه مخصوصا قلم از نوع قلم چوبى است ! كه به هنگام حركت روى كاغذ تحرير مىلرزد و صدا مىكند ! ! و امثال اين خرافات و لاطائلات .\r\nنه ، هدف اين بوده كه روح بزرگ پيامبر ص با مشاهده اسرار عظمت خدا را در سراسر جهان هستى ، مخصوصا عالم بالا كه مجموعه اى است از نشانه‌هاى عظمت او مشاهده كند ، و باز هم درك و ديد تازه اى براى هدايت و رهبرى انسانها بيابد .\r\nاين هدف صريحا در آيه يك سوره اسراء و آيه 18 سوره نجم آمده است .\r\nروايت جالبى نيز در اين زمينه از امام صادق ع در پاسخ سؤال از علت معراج نقل شده است كه فرمود :\r\nان اللَّه لا يوصف به مكان ، و لا يجرى عليه زمان ،\r\n","description":"","footnote":"","page_name":" 16 ","page_number":16},
  {"content":"\r\nو لكنه عز و جل اراد ان يشرف به ملائكته و سكان سماواته ، و يكرمهم بمشاهدته ، و يريه من عجائب عظمته ما يخبر به بعد هبوطه :\r\n« خداوند هرگز مكانى ندارد ، و زمان بر او جريان نمىگيرد ، و لكن او مىخواست فرشتگان و ساكنان آسمانش را با قدم گذاشتن پيامبر در ميان آنها احترام كند و نيز از شگفتيهاى عظمتش به پيامبرش نشان دهد تا پس از بازگشت براى مردم بازگو كند » ( 1 ) .\r\n\r\nمعراج و علوم روز\r\nدر گذشته بعضى از فلاسفه كه معتقد به افلاك نه گانه بطلميوسى پوست پيازى بودند مانع مهم معراج را از نظر علمى وجود همين افلاك و لزوم خرق و التيام در آنها مىپنداشتند ( 2 ) .\r\nولى با فرو ريختن پايه‌هاى هيئت بطلميوسى مساله خرق و التيام بدست فراموشى سپرده شد ، اما با پيشرفتى كه در هيئت جديد به وجود آمد مسائل تازه اى در زمينه معراج مطرح شده و سؤالاتى از اين قبيل :\r\n1 - براى اقدام به يك سفر فضايى نخستين مانع نيروى جاذبه است كه بايد با وسائل فوق العاده بر آن پيروز شد ، زيرا براى فرار از « حوزه جاذبه زمين » سرعتى لا اقل معادل چهل هزار كيلومتر در ساعت لازم است ! .\r\n2 - مانع ديگر ، فقدان هوا در فضاى بيرون جو زمين است كه بدون آن انسان نمىتواند زندگى كند .\r\n3 - مانع سوم گرماى سوزان آفتاب و سرماى كشنده اى است كه در قسمتى كه آفتاب مستقيما مىتابد و قسمتى كه نمىتابد وجود دارد .\r\n\r\n","description":"","footnote":"\r\n( 1 ) تفسير برهان جلد 2 صفحه 400 .\r\n( 2 ) « خرق » به معنى شكافتن و « التيام » به معنى به هم آمدن است ، بعضى از فلاسفه قديم معتقد بودند كه اين امر در افلاك امكان پذير نيست .\r\n","page_name":" 17 ","page_number":17},
  {"content":"\r\n4 - مانع چهارم اشعه‌هاى خطرناكى است كه در ما وراء جو وجود دارد ، مانند اشعه كيهانى و اشعه ما وراء بنفش و اشعه ايكس ، اين پرتوها هر گاه به مقدار كم به بدن انسان بتابد زيانى بر ارگانيسم بدن او ندارد ، ولى در بيرون جو زمين اين پرتوها فوق العاده زياد است و كشنده و مرگبار ، اما براى ما ساكنان زمين وجود قشر هواى جو مانع از تابش آنها است .\r\n5 - مشكل بىوزنى است ، گر چه انسان تدريجا مىتواند به بىوزنى عادت كند ولى براى ما ساكنان روى زمين اگر بىمقدمه به بيرون جو منتقل شويم و حالت بىوزنى دست دهد ، تحمل آن بسيار مشكل يا غير ممكن است .\r\n6 - و سرانجام مشكل زمان ششمين مشكل و از مهمترين موانع است ، چرا كه علوم روز مىگويد سرعتى بالاتر از سرعت سير نور نيست و اگر كسى بخواهد در سراسر آسمانها سير كند بايد سرعتى بيش از سرعت سير نور داشته باشد .\r\n\r\nدر برابر اين سؤالات توجه به چند نكته لازم است :\r\n1 - ما مىدانيم كه با آن همه مشكلاتى كه در سفر فضايى است بالآخره انسان توانسته است با نيروى علم بر آن پيروز گردد ، و غير از مشكل زمان همه مشكلات حل شده و مشكل زمان هم مربوط به سفر به مناطق دور دست است .\r\n2 - بدون شك مساله معراج ، جنبه عادى نداشته بلكه با استفاده از نيرو و قدرت بىپايان خداوند صورت گرفته است ، و همه معجزات انبياء همين گونه است ، به عبارت روشنتر معجزه بايد عقلا محال نباشد ، و همين اندازه كه عقلا امكان پذير بود بقيه با استمداد از قدرت خداوند حل شدنى است .\r\nهنگامى كه بشر با پيشرفت علم توانايى پيدا كند كه وسائلى بسازد سريع ، آن چنان سريع كه از حوزه جاذبه زمين بيرون رود ، سفينه هايى بسازد كه مساله\r\n","description":"","footnote":"","page_name":" 18 ","page_number":18},
  {"content":"\r\nاشعه‌هاى مرگبار بيرون جو را حل كند ، لباسهايى بپوشد كه او را در برابر سرما و گرماى فوق العاده حفظ نمايد ، با تمرين به بىوزنى عادت نمايد ، خلاصه جايى كه انسان بتواند با استفاده از نيروى محدودش ، اين راه را طى كند آيا با استمداد از نيروى نامحدود الهى حل شدنى نيست ؟ ! ما يقين داريم كه خدا مركب سريع السيرى كه متناسب اين سفر فضايى بوده باشد در اختيار پيامبرش گذارده است ، و او را از نظر خطراتى كه در اين سفر وجود داشته زير پوشش حمايت خود گرفته ، اين مركب چگونه بوده است و چه نام داشته ؟ براق ؟ رفرف ؟ يا مركب ديگر ؟ در هر حال مركب مرموز و ناشناخته اى است از نظر ما ؟ .\r\nاز همه اينها گذشته فرضيه حد اكثر سرعت كه در بالا گفته شد ، امروز در ميان دانشمندان متزلزل شده ، هر چند « اينشتاين » در فرضيه معروف خودش به آن سخت معتقد بوده است .\r\nدانشمندان امروز مىگويند امواج جاذبه بدون نياز به زمان در آن واحد از يك سوى جهان به سوى ديگر منتقل مىشود و اثر مىگذارد ، و حتى اين احتمال وجود دارد كه در حركات مربوط به گستردگى جهان ( مىدانيم جهان در حال توسعه است و ستاره‌ها و منظومه‌ها به سرعت از هم دور مىشوند ) منظومه هايى وجود دارند كه با سرعتى بيش از سرعت سير نور از مركز جهان دور مىشوند ( دقت كنيد ) .\r\nكوتاه سخن اينكه مشكلاتى كه گفته شد هيچكدام به صورت يك مانع عقلى در اين راه نيست ، مانعى كه معراج را به صورت يك محال عقلى در آورد ، بلكه مشكلاتى است كه با استفاده از وسائل و نيروى لازم قابل حل است .\r\nبه هر حال مساله معراج نه از نظر استدلالات عقلى غير ممكن است و نه از\r\n","description":"","footnote":"","page_name":" 19 ","page_number":19},
  {"content":"\r\nنظر موازين علم روز و خارق العاده بودن آن را نيز همه قبول دارند بنا بر اين هر گاه با دليل قاطع نقلى ثابت شود بايد آن را پذيرفت ( 1 ) .\r\nدر زمينه مباحث معراج مطالب ديگرى هست كه به خواست خدا در ذيل سوره نجم خواهد آمد .\r\n\r\n","description":"","footnote":"\r\n( 1 ) براى توضيح بيشتر به كتاب « همه مىخواهند بدانند » كه در زمينه معراج و شق القمر و عبادت در قطبين بحث كرده‌ايم مراجعه فرمائيد .\r\n","page_name":" 20 ","page_number":20},
  {"content":"\r\n\r\n[ سوره الإسراء ‹ 17 › : آيات 2 تا 8 
  ]\r\nوَ آتَيْنا مُوسَى الْكِتابَ وَجَعَلْناه هُدىً لِبَنِي إِسْرائِيلَ أَلَّا تَتَّخِذُوا مِنْ دُونِي وَكِيلًا ‹ 2 › ذُرِّيَّةَ مَنْ حَمَلْنا مَعَ نُوحٍ إِنَّه كانَ عَبْداً شَكُوراً ‹ 3 › وَقَضَيْنا إِلى بَنِي إِسْرائِيلَ فِي الْكِتابِ لَتُفْسِدُنَّ فِي الأَرْضِ مَرَّتَيْنِ وَلَتَعْلُنَّ عُلُوًّا كَبِيراً ‹ 4 › فَإِذا جاءَ وَعْدُ أُولاهُما بَعَثْنا عَلَيْكُمْ عِباداً لَنا أُولِي بَأْسٍ شَدِيدٍ فَجاسُوا خِلالَ الدِّيارِ وَكانَ وَعْداً مَفْعُولًا ‹ 5 › ثُمَّ رَدَدْنا لَكُمُ الْكَرَّةَ عَلَيْهِمْ وَأَمْدَدْناكُمْ بِأَمْوالٍ وَبَنِينَ وَجَعَلْناكُمْ أَكْثَرَ نَفِيراً ‹ 6 ›\r\nإِنْ أَحْسَنْتُمْ أَحْسَنْتُمْ لأَنْفُسِكُمْ وَإِنْ أَسَأْتُمْ فَلَها فَإِذا جاءَ وَعْدُ الآخِرَةِ لِيَسُوؤُا وُجُوهَكُمْ وَلِيَدْخُلُوا الْمَسْجِدَ كَما دَخَلُوه أَوَّلَ مَرَّةٍ وَلِيُتَبِّرُوا ما عَلَوْا تَتْبِيراً ‹ 7 › عَسى رَبُّكُمْ أَنْ يَرْحَمَكُمْ وَإِنْ عُدْتُمْ عُدْنا وَجَعَلْنا جَهَنَّمَ لِلْكافِرِينَ حَصِيراً ‹ 8 ›\r\n","description":"","footnote":"","page_name":" 21 ","page_number":21},
  {"content":"\r\n\r\nترجمه :\r\n2 - ما به موسى كتاب آسمانى داديم و آن را وسيله هدايت بنى اسرائيل نموديم ( و گفتيم ) غير ما را تكيه گاه خود قرار ندهيد .\r\n3 - اى فرزندان كسانى كه با نوح ( بر كشتى ) سوار كرديم ، او بنده شكرگزارى بود .\r\n4 - ما به بنى اسرائيل در كتاب ( تورات ) اعلام كرديم كه دو بار در زمين فساد خواهيد كرد ، و برترى جويى بزرگى خواهيد نمود .\r\n5 - هنگامى كه نخستين وعده فرا رسد مردانى پيكار جو را بر شما مىفرستيم ( تا سخت شما را در هم كوبند حتى براى بدست آوردن مجرمان ) خانه‌ها را جستجو مىكنند ، و اين وعده اى است قطعى .\r\n6 - سپس شما را بر آنها چيره مىكنيم و اموال و فرزندانتان را افزون خواهيم كرد و نفرات شما را بيشتر ( از دشمن ) قرار مىدهيم .\r\n7 - اگر نيكى كنيد بخودتان نيكى مىكنيد ، و اگر بدى كنيد باز هم به خود مىكنيد ، و هنگامى كه وعده دوم فرا رسد ( آن چنان دشمن بر شما سخت خواهد گرفت كه ) آثار غم و اندوه در صورتهايتان ظاهر مىشود و داخل مسجد ( اقصى ) مىشوند ، همانگونه كه در دفعه اول وارد شدند ، و آنچه را زير سلطه خود مىگيرند درهم مىكوبند ! 8 - اميد است پروردگارتان به شما رحم كند ، هر گاه برگرديد ما باز مىگرديم ، و جهنم را زندان سخت كافران قرار داديم .\r\n\r\nتفسير : دو طوفان بزرگ\r\nاز آنجا كه نخستين آيه اين سوره از سير پيامبر ص از « مسجد الحرام » به « مسجد اقصى » در يك شب به عنوان يك اعجاز و اكرام پيامبر ص سخن\r\n","description":"","footnote":"","page_name":" 22 ","page_number":22},
  {"content":"\r\nمىگفت ، و اين گونه موضوعات غالبا از طرف مشركان و مخالفان مورد انكار واقع مىشد كه چگونه ممكن است پيامبرى از ميان ما بر خيزد كه اينهمه افتخار داشته باشد لذا در آيات مورد بحث اشاره به دعوت موسى به كتاب آسمانى او مىكند تا معلوم شود اين برنامه رسالت چيز نوظهورى نيست ، همچنين مخالفت لجوجانه و سرسختانه مشركان نيز در تاريخ گذشته مخصوصا تاريخ بنى اسرائيل ، سابقه دارد .\r\nبه همين دليل در نخستين آيه مورد بحث مىگويد : « ما به موسى كتاب آسمانى داديم » ( * ( وَآتَيْنا مُوسَى الْكِتابَ ) * ) .\r\n« و آن را مايه هدايت بنى اسرائيل قرار داديم » ( * ( وَجَعَلْناه هُدىً لِبَنِي إِسْرائِيلَ ) * ) .\r\nبدون شك منظور از « كتاب » در اينجا « تورات » است كه خداوند براى هدايت بنى اسرائيل در اختيار موسى ع گذاشت .\r\nسپس به هدف اساسى بعثت پيامبران از جمله موسى اشاره مىكند كه « به آنها گفتيم غير مرا وكيل و تكيه گاه خود قرار ندهيد » ( * ( أَلَّا تَتَّخِذُوا مِنْ دُونِي وَكِيلًا ) * ) ( 1 ) .\r\nاين يكى از شاخه‌هاى اصلى توحيد است ، توحيد در عمل كه نشانه توحيد در عقيده است ، كسى كه مؤثر واقعى را در جهان هستى تنها خدا مىداند به غير او تكيه نخواهد كرد ، و آنها كه تكيه گاههاى ديگر براى خود انتخاب مىكنند دليل بر ضعف توحيد اعتقاديشان است .\r\nعاليترين تجليات هدايت كتب آسمانى ، بر افروختن نور توحيد در دلها است كه نتيجه آن « از همه بريدن و به خدا پيوستن » و بر او تكيه كردن است .\r\n\r\n","description":"","footnote":"\r\n( 1 ) از نظر تركيب نحوى ، بعضى از مفسران جمله * ( أَلَّا تَتَّخِذُوا مِنْ دُونِي وَكِيلًا ) * را در تقدير لئلا تتخذوا . . . دانسته‌اند ، و بعضى « ان » را زائده و جمله « و قلنا لهم » را در تقدير گرفته‌اند كه مجموعا چنين مىشود ، و قلنا لهم لا تتخذوا من دونى وكيلا .\r\n","page_name":" 23 ","page_number":23},
  {"content":"\r\nدر آيه بعد براى اينكه عواطف بنى اسرائيل را در رابطه با شكرگزارى از نعمتهاى الهى مخصوصا نعمت معنوى و روحانى كتاب آسمانى برانگيزد آنها را مخاطب ساخته مىگويد : « اى فرزندان كسانى كه با نوح در كشتى حمل كرديم » ( * ( ذُرِّيَّةَ مَنْ حَمَلْنا مَعَ نُوحٍ ) * ) ( 1 ) .\r\nفراموش نكنيد كه « نوح بنده شكرگزارى بود » ( * ( إِنَّه كانَ عَبْداً شَكُوراً ) * ) .\r\nشما كه فرزندان ياران نوح هستيد چرا به همان برنامه نياكان با ايمانتان اقتدا نكنيد ؟ چرا در راه كفران گام بگذاريد ؟ ! « شكور » صيغه مبالغه و به معنى بسيار شكرگزار است ، و اينكه بنى اسرائيل را به عنوان فرزندان همراهان نوح شمرده ، شايد بخاطر آنست كه طبق تواريخ معروف ، نوح داراى سه فرزند بنامهاى « سام » و « حام » و « يافث » بود كه مردم روى زمين پس از طوفان نوح از آنها گسترش يافتند از جمله مخصوصا بنى اسرائيل .\r\nبدون شك همه پيامبران بنده شكرگزار خدا بودند ، ولى براى نوح ، ويژگيهايى در احاديث وارد شده كه او را شايسته اين توصيف نموده است ، از جمله اينكه هر زمان كه لباس مىپوشيد ، يا آب مىنوشيد ، يا غذايى مىخورد و يا نعمت ديگرى به او مىرسيد فورا به ياد خدا مىافتاد و شكرگزارى مىكرد .\r\nدر حديثى از امام باقر ع و امام صادق ع مىخوانيم : « نوح ، همه روز صبحگاهان و عصرگاهان اين دعا را مىخواند :\r\nاللهم انى اشهدك ان ما اصبح او امس بى من نعمة فى دين او دنيا فمنك ، وحدك لا شريك لك ، لك الحمد و لك الشكر بها على حتى ترضى ، و بعد الرضا .\r\n\r\n","description":"","footnote":"\r\n( 1 ) جمله * ( ذُرِّيَّةَ مَنْ حَمَلْنا مَعَ نُوحٍ ) * ، « جمله ندائيه » است ، و در تقدير يا ذرية من حملنا مع نوح بوده است ، اما اين احتمال كه « ذريه » بدل از « وكيلا » يا مفعول ثانى « تتخذوا » بوده باشد بسيار بعيد است و با جمله * ( إِنَّه كانَ عَبْداً شَكُوراً ) * سازگار نيست ( دقت كنيد ) .\r\n","page_name":" 24 ","page_number":24},
  {"content":"\r\n: « خداوندا من ترا گواه مىگيرم كه هر نعمتى صبح و شام به من مىرسد ، چه دينى و چه دنيوى ، چه معنوى و چه مادى ، همه از سوى تو است ، يگانه اى و شريكى ندارى ، حمد مخصوص تو است و شكر هم از آن تو ، آن قدر شكرت ميگويم تا از من خشنود شوى و حتى بعد از خشنودى » .\r\nسپس امام افزود شكر نوح اين گونه بود ( 1 ) .\r\nسپس به ذكر گوشه اى از تاريخ پر ماجراى بنى اسرائيل پرداخته و مىگويد :\r\n« ما در كتاب تورات به بنى اسرائيل اعلام كرديم كه شما در زمين ، دو بار فساد خواهيد كرد ، و راه طغيان بزرگى را در پيش خواهيد گرفت » ( * ( وَقَضَيْنا إِلى بَنِي إِسْرائِيلَ فِي الْكِتابِ لَتُفْسِدُنَّ فِي الأَرْضِ مَرَّتَيْنِ وَلَتَعْلُنَّ عُلُوًّا كَبِيراً ) * ) .\r\n« قضاء » گر چه داراى معانى مختلفى است اما در اينجا به معنى « اعلام » است .\r\nمنظور از كلمه « الارض » به قرينه آيات بعد سرزمين مقدس فلسطين است كه « مسجد الاقصى » در آن واقع شده است .\r\nدر آيات بعد به شرح اين دو فساد بزرگ و حوادثى كه بعد از آن به عنوان مجازات الهى واقع شد پرداخته چنين مىگويد .\r\n« هنگامى كه نخستين وعده فرا رسد و شما دست به فساد و خونريزى و ظلم و جنايت بزنيد ، ما گروهى از بندگان رزمنده و جنگجوى خود را به سراغ شما مىفرستيم » تا به كيفر اعمالتان شما را درهم بكوبد ( * ( فَإِذا جاءَ وَعْدُ أُولاهُما بَعَثْنا عَلَيْكُمْ عِباداً لَنا أُولِي بَأْسٍ شَدِيدٍ ) * ) .\r\nاين قوم جنگجو آن چنان بر شما هجوم مىبرند كه حتى براى يافتن نفراتتان\r\n\r\n","description":"","footnote":"\r\n( 1 ) مجمع البيان ذيل آيه .\r\n","page_name":" 25 ","page_number":25},
  {"content":"\r\n« هر خانه و ديارى را جستجو مىكنند » ( * ( فَجاسُوا خِلالَ الدِّيارِ ) * ) .\r\n« و اين يك وعده قطعى و تخلف ناپذير خواهد بود » ( * ( وَكانَ وَعْداً مَفْعُولًا ) * ) .\r\nسپس الطاف الهى بار ديگر به سراغ شما آمد و شما را بر آن قوم مهاجم پيروز كرديم « ( * ( ثُمَّ رَدَدْنا لَكُمُ الْكَرَّةَ عَلَيْهِمْ ) * ) .\r\n« و شما را بوسيله اموال و ثروت سرشار و فرزندان و نفرات بسيار تقويت نموديم » ( * ( وَأَمْدَدْناكُمْ بِأَمْوالٍ وَبَنِينَ ) * ) .\r\nآن چنان كه نفرات شما بر نفرات دشمن فزونى گرفت « ( * ( وَجَعَلْناكُمْ أَكْثَرَ نَفِيراً ) * ) ( 1 ) .\r\nاين گونه الطاف الهى شامل حال شما مىشود شايد به خود آئيد و به اصلاح خويشتن بپردازيد دست از زشتيها برداريد و به نيكىها رو آريد ، چرا كه :\r\n« اگر نيكى كنيد به خود نيكى كرده‌ايد و اگر بدى كنيد به خود بدى كرده‌ايد » ( * ( إِنْ أَحْسَنْتُمْ أَحْسَنْتُمْ لأَنْفُسِكُمْ وَإِنْ أَسَأْتُمْ فَلَها ) * ) .\r\nاين يك سنت هميشگى است نيكىها و بديها سرانجام به خود انسان باز مىگردد ، هر ضربه اى كه انسان مىزند بر پيكر خويشتن زده است ، و هر خدمتى به ديگرى مىكند در حقيقت به خود خدمت كرده است ، ولى مع الاسف نه آن مجازات شما را بيدار مىكند و نه اين نعمت و رحمت مجدد الهى باز هم به طغيان مىپردازيد و راه ظلم و ستم و تعدى و تجاوز را پيش مىگيريد و فساد كبير در زمين ايجاد مىكنيد و برترى جويى را از حد مىگذرانيد .\r\n\r\n","description":"","footnote":"\r\n( 1 ) « نفير » اسم جمع و به معنى گروهى از مردان است ، بعضى گفته‌اند جمع « نفر » و در اصل از ماده نفر ( بر وزن عفو ) به معنى كوچ كردن و به چيزى روى آوردن است و به همين جهت به جماعتى كه قدرت بر تحرك به سوى چيزى داشته باشند ، نفير گفته مىشود .\r\n","page_name":" 26 ","page_number":26},
  {"content":"\r\nسپس وعده دوم الهى فرا مىرسد : « هنگامى كه اين وعده دوم فرا مىرسد باز گروهى جنگجو و پيكارگر بر شما چيره مىشوند ، آن چنان بلائى به سرتان مىآورند كه آثار غم و اندوه از صورتهاى شما مىبارد ( * ( فَإِذا جاءَ وَعْدُ الآخِرَةِ لِيَسُوؤُا وُجُوهَكُمْ ) * ) .\r\nآنها حتى بزرگ معبدتان بيت المقدس را از دست شما مىگيرند « و در آن داخل مىشوند همانگونه كه بار اول داخل شدند » ( * ( وَلِيَدْخُلُوا الْمَسْجِدَ كَما دَخَلُوه أَوَّلَ مَرَّةٍ ) * ) .\r\nآنها به اين هم قناعت نمىكنند ، « تمام بلاد و سرزمينهايى را كه اشغال كرده‌اند درهم مىكوبند و ويران مىكنند » ( * ( وَلِيُتَبِّرُوا ما عَلَوْا تَتْبِيراً ) * ) .\r\nبا اين حال باز درهاى توبه و بازگشت شما به سوى خدا بسته نيست باز هم « ممكن است خداوند به شما رحم كند » ( * ( عَسى رَبُّكُمْ أَنْ يَرْحَمَكُمْ ) * ) .\r\n« و اگر به سوى ما بازگرديد ما هم لطف و رحمت خود را به شما باز مىگردانيم ، و اگر به فساد و برترىجويى گرائيد باز هم شما را به كيفر شديد گرفتار خواهيم ساخت » ( * ( وَإِنْ عُدْتُمْ عُدْنا ) * ) .\r\nو تازه اين مجازات دنيا است « و ما جهنم را براى كافران زندان سختى قرار داده‌ايم » ( * ( وَجَعَلْنا جَهَنَّمَ لِلْكافِرِينَ حَصِيراً ) * ) ( 1 ) .\r\n\r\nنكته‌ها :\r\n\r\n1 - دو فساد بزرگ تاريخى بنى اسرائيل\r\nدر آيات فوق ، سخن از دو انحراف اجتماعى بنى اسرائيل كه منجر به فساد\r\n\r\n","description":"","footnote":"\r\n( 1 ) « حصير » از ماده « حصر » به معنى حبس است ، و به هر نقطه اى كه راه خروج ندارد ، حصير گفته مىشود ، و اگر حصير معمولى را هم حصير مىگويند به خاطر آن است كه قسمتهاى مختلف آن به هم بافته و محصور شده است .\r\n","page_name":" 27 ","page_number":27},
  {"content":"\r\nو برترى جويى مىگردد به ميان آمده است ، كه به دنبال هر يك از اين دو ، خداوند مردانى نيرومند و پيكار جو را بر آنها مسلط ساخته تا آنها را سخت مجازات كنند و به كيفر اعمالشان برسانند .\r\nگر چه تاريخ پر ماجراى بنى اسرائيل ، فراز و نشيب بسيار دارد ، و پيروزيها و شكستها در آن فراوان ديده مىشود اما در اينكه قرآن به كداميك از اين حوادث اشاره مىكند در ميان مفسران گفتگو بسيار زياد است ، كه به عنوان نمونه چند قسمت از آنها را ذيلا مىآوريم .\r\n1 - آنچه از تاريخ بنى اسرائيل استفاده مىشود اين است كه نخستين كسى كه بر آنها هجوم آورد و بيت المقدس را ويران كرد ، بختالنصر پادشاه بابل بود ، و هفتاد سال بيت المقدس به همان حال باقى ماند ، تا يهود قيام كردند و آن را نوسازى نمودند ، دومين كسى كه بر آنها هجوم برد قيصر روم اسپيانوس بود كه وزيرش « طرطوز » را مامور اين كار كرد ، او به تخريب بيت المقدس و تضعيف و قتل بنى اسرائيل كمر بست ، و اين حدود يكصد سال قبل از ميلاد بود .\r\nبنا بر اين ممكن است دو حادثه اى كه قرآن به آن اشاره مىكند همان باشد كه در تاريخ بنى اسرائيل نيز آمده است ، زيرا حوادث ديگر در تاريخ بنى اسرائيل آن چنان شديد نبود كه حكومت آنها را به كلى از هم متلاشى كند ، ولى حمله بختالنصر ، قدرت و شوكت آنها را به كلى درهم كوبيد ، اين تا زمان « كورش » ادامه داشت ، و پس از آن بنى اسرائيل مجددا به قدرت رسيدند و اين وضع ادامه داشت تا بار ديگر قيصر روم بر آنها هجوم برد و حكومتشان را متلاشى كرد و اين دربدرى هم چنان ادامه يافت ( تا در اين اواخر كه به كمك قدرتهاى جهانخوار و استعمارگر حكومتى براى خود دست و پا كردند ) ( 1 ) .\r\n2 - « طبرى » در تفسير خود نقل مىكند كه پيامبر ص فرمود : مراد\r\n\r\n","description":"","footnote":"\r\n( 1 ) تفسير الميزان جلد 13 صفحه 46 .\r\n","page_name":" 28 ","page_number":28},
  {"content":"\r\nاز فساد اول قتل حضرت زكريا و گروهى ديگر از پيامبران ، و منظور از وعده نخستين ، وعده انتقام الهى از بنى اسرائيل به وسيله « بختالنصر » مىباشد ، و مراد از فساد دوم شورشى است كه بعد از « آزادى بوسيله يكى از سلاطين فارس » مرتكب شدند ، و دست به فساد زدند ، و مراد از وعده دوم هجوم « انطياخوس » پادشاه روم است .\r\nاين تفسير با تفسير اول تا اندازه اى قابل انطباق است ، ولى هم راوى اين حديث مورد وثوق نيست و هم انطباق تاريخ « زكريا » « و يحيى » بر تاريخ « بخت النصر » و « اسپيانوس يا انطياخوس » محرز نمىباشد ، بلكه بنا به گفته بعضى بخت النصر معاصر « ارميا » يا « دانيال » پيامبر بوده ، و قيام او حدود ششصد سال پيش از زمان يحيى صورت گرفته بنا بر اين چگونه قيام بختالنصر مىتواند براى انتقام خون يحيى اقدام كرده باشد .\r\n3 - بعضى ديگر گفته‌اند بيت المقدس يك بار در زمان داود و سليمان ساخته شد و بختالنصر آن را ويران كرد كه اين همان وعده اولى است كه قرآن به آن اشاره مىكند ، و بار ديگر در زمان پادشاهان هخامنشى ساخته و آباد شد و آن را « طيطوس » رومى ويران ساخت ( توجه داشته باشيد طيطوس يا طرطوز كه در بالا ذكر شد قابل انطباق است ) و از آن پس هم چنان ويران ماند تا در عصر خليفه دوم كه آن سرزمين بوسيله مسلمانان فتح شد ( 1 ) :\r\nاين تفسير نيز چندان منافات با دو تفسير بالا ندارد .\r\n4 - در برابر تفسيرهاى فوق و تفاسير ديگرى كه كم و بيش با آنها هماهنگ است ، تفسير ديگرى داريم كه سيد قطب در تفسير فى ظلال احتمال آن را داده است كه با آنچه گفته شد به كلى متفاوت مىباشد ، و آن اينكه :\r\n\r\n","description":"","footnote":"\r\n( 1 ) تفسير ابو الفتوح رازى جلد 7 پاورقى صفحه 209 به قلم دانشمند گرانمايه مرحوم شعرانى .\r\n","page_name":" 29 ","page_number":29},
  {"content":"\r\nاين دو حادثه تاريخى در گذشته و در زمان نزول قرآن واقع نشده بوده بلكه مربوط به آينده است كه يكى از آنها احتمالا فساد آنها در آغاز اسلام بود كه منجر به قيام مسلمانان به فرمان پيامبر ص بر ضد آنان شد و به كلى از جزيره عرب بيرون رانده شدند ، و ديگرى مربوط به قيام نازيهاى آلمان به رياست هيتلر بر ضد يهود بوده است ( 1 ) .\r\nولى اشكال اين تفسير اين است كه در هيچيك از آنها داخل شدن قوم پيروزمند در بيت المقدس تا چه رسد به ويران كردن آن ، وجود ندارد .\r\n5 - آخرين احتمال اينكه بعضى احتمال داده‌اند اين دو حادثه مربوط به رويدادهاى بعد از جنگ جهانى دوم و تشكيل حزبى بنام « صهيونيسم » و تشكيل دولتى بنام « اسرائيل » در قلب ممالك اسلامى است ، منظور از فساد اول بنى اسرائيل و برترى جويى آنها همين است ، و منظور از انتقام اولى آن است كه ممالك اسلامى در آغاز كه از اين توطئه آگاه شدند دست به دست هم دادند و توانستند بيت المقدس و قسمتى از شهرها و قصبات فلسطين را از چنگال يهود بيرون آورند ، و نفوذ يهود از مسجد اقصى به كلى قطع شد .\r\nو منظور از فساد دوم هجوم بنى اسرائيل با اتكاى نيروهاى استعمارى جهانخوار و اشغال سرزمينهاى اسلامى و گرفتن بيت المقدس و مسجد الاقصى است .\r\nو به اين ترتيب بايد مسلمانان در انتظار پيروزى دوم بر بنى اسرائيل باشند بطورى كه مسجد اقصى را از چنگال آنها بيرون آورند و نفوذشان را از اين سرزمين اسلامى به كلى قطع كنند ، اين همان چيزى است كه همه مسلمين جهان در انتظار آنند و وعده فتح و نصرت الهى است نسبت به مسلمانان ( 2 ) .\r\n\r\n","description":"","footnote":"\r\n( 1 ) تفسير فى ظلال جلد 5 صفحه 308 .\r\n( 2 ) از مجله مكتب اسلام شماره 12 و يك سال 13 از بحث تفسيرى آقاى ابراهيم انصارى .\r\n","page_name":" 30 ","page_number":30},
  {"content":"\r\nو تفاسير ديگرى كه ذكر آنها چندان قابل ملاحظه نيست .\r\nالبته در تفسير پنجم و چهارم بايد فعلهاى ماضى كه در آيه ذكر شده است همه به معنى مضارع باشد ، و البته اين معنى در جايى كه فعل بعد از حروف شرط واقع مىشود از نظر ادبيات عرب بعيد نيست .\r\nولى ظاهر آيه * ( ثُمَّ رَدَدْنا لَكُمُ الْكَرَّةَ عَلَيْهِمْ وَأَمْدَدْناكُمْ بِأَمْوالٍ وَبَنِينَ وَجَعَلْناكُمْ أَكْثَرَ نَفِيراً ) * آن است كه حد اقل فساد اول بنى اسرائيل و انتقام آن در گذشته واقع شده است .\r\nاز همه اينها گذشته مساله مهمى كه بايد در اينجا مورد توجه قرار گيرد اين است كه ظاهر تعبير * ( بَعَثْنا عَلَيْكُمْ عِباداً لَنا أُولِي بَأْسٍ شَدِيدٍ ) * ( ما گروهى از بندگان خود را كه قدرت جنگى زيادى داشتند بر ضد شما مبعوث كرديم ، نشان مىدهد كه گروه انتقام گيرنده مردان با ايمان بودند كه شايسته نام « عباد » و عنوان « لنا » و همچنين « بعثنا » بوده‌اند و اين معنى در بسيارى از تفاسير كه در بالا گفته شد ديده نمىشود ) .\r\nالبته نمىتوان انكار كرد كه عنوان بعث ( برانگيختن ) هميشه در مورد پيامبران و مؤمنان به كار نرفته ، بلكه در غير آنها نيز در قرآن استعمال شده مانند آنچه در داستان « هابيل » و « قابيل » مىخوانيم : فَبَعَثَ اللَّه غُراباً يَبْحَثُ فِي الأَرْضِ : « خداوند كلاغى را برانگيخت كه زمين را جستجو مىكرد » ( مائده آيه 31 ) .\r\nو در مورد عذابهاى زمينى و آسمانى اين كلمه به كار رفته است قُلْ هُوَ الْقادِرُ عَلى أَنْ يَبْعَثَ عَلَيْكُمْ عَذاباً مِنْ فَوْقِكُمْ أَوْ مِنْ تَحْتِ أَرْجُلِكُمْ ( انعام - 65 ) .\r\nو نيز كلمه « عباد » و يا « عبد » در افرادى كه مورد مذمتند احيانا به كار رفته است ، از جمله به كار رفتن اين كلمه در مورد گنهكاران در آيه 58 فرقان وَكَفى بِه بِذُنُوبِ عِبادِه خَبِيراً و در آيه 27 سوره شورى در مورد طغيانگران\r\n","description":"","footnote":"","page_name":" 31 ","page_number":31},
  {"content":"\r\nوَ لَوْ بَسَطَ اللَّه الرِّزْقَ لِعِبادِه لَبَغَوْا فِي الأَرْضِ و در مورد خطاكاران و منحرفان از اصل توحيد در آيه 118 سوره مائده مىخوانيم : إِنْ تُعَذِّبْهُمْ فَإِنَّهُمْ عِبادُكَ .\r\nولى با همه اوصاف نمىتوان انكار كرد كه اگر قرينه قاطعى قائم نشود ظاهر آيات مورد بحث در به دو نظر آنست كه جمعيت انتقام گيرنده مردمى باايمانند .\r\nبه هر حال آيات فوق اجمالا به ما مىگويد كه بنى اسرائيل دو بار سخت به فساد دست زدند و استكبار ورزيدند و خدا از آنها انتقام سختى گرفت ، و هدف از بيان اين موضوع درس عبرتى براى آنها و ما و همه انسانها است تا بدانيم ستمگريها و فسادانگيزىها در پيشگاه خدا بدون مجازات نمىماند ، هنگامى كه قدرت يافتيم حوادث دردناكى را كه در آينده در انتظار ما است فراموش نكنيم و از تواريخ گذشتگان اين درس را بياموزيم .\r\n\r\n2 - هر چه كنيد به خود كنيد !\r\nدر آيات فوق به اين اصل اساسى اشاره شده كه خوبيها و بديهاى شما به خودتان بازمىگردد ، گر چه ظاهرا مخاطب اين جمله بنى اسرائيلند ولى بديهى است بنى اسرائيل در اين مساله خصوصيتى ندارند ، اين قانون هميشگى در طول تاريخ بشر است ، و خود تاريخ گواه آن است ( 1 ) .\r\nبسيار بودند كسانى كه سنتهاى زشت و ناروا و قوانين ظالمانه و بدعتهاى غير انسانى گذاردند و سرانجام دامان خودشان و دوستانشان را گرفت ، و در همان چاهى كه براى ديگران كنده بودند افتادند .\r\n\r\n","description":"","footnote":"\r\n( 1 ) در آيات فوق خوانديم * ( إِنْ أَحْسَنْتُمْ أَحْسَنْتُمْ لأَنْفُسِكُمْ وَإِنْ أَسَأْتُمْ فَلَها ) * در حالى كه قاعدتا بايد « عليها » گفته شود زيرا بدى كردن به سود انسان نيست به زيان انسان است ، اين تعبير يا به خاطر هماهنگى ميان دو بخش جمله است ، و يا از اين نظر است كه لام در اينجا به معنى اختصاص است نه به معنى نفع و سود ، بعضى از مفسران نيز احتمال داده‌اند كه لام در اينجا بمعنى « الى » است .\r\n","page_name":" 32 ","page_number":32},
  {"content":"\r\nمخصوصا ايجاد فساد در روى زمين ، و برترى جويى و استكبار ( علو كبير ) از امورى است كه اثرش در همين جهان دامان انسان را مىگيرد ، و به همين دليل بنى اسرائيل بارها گرفتار شكستهاى سخت و پراكندگى و بدبختى شدند ، چرا كه دست به فساد در ارض زدند .\r\nهم اكنون گروهى از قوم يهود يعنى « صهيونيستها » اقدام به غصب سرزمينهاى ديگران و آواره ساختن آنها از وطنهايشان و كشتن و نابود كردن فرزندانشان كرده‌اند و حتى احترام خانه خدا بيت المقدس را نيز رعايت نكردند .\r\nآنها در برخورد با مسائل جهانى ، عملا نشان داده‌اند كه تابع هيچ قانون و معيارى نيستند ، هر گاه فرضا يك جنگجوى فلسطينى به سوى آنها شليك كند آنها در عوض اردوگاههاى آوارگان و كودكستانها و بيمارستانهاى آنان را بمباران مىكنند ، و در مقابل كشته شدن يك نفر از آنها ، گاهى صدها نفر بيگناه را درو مىكنند و خانه‌هاى زيادى را منفجر مىسازند ! آنها به هيچيك از مصوبات مجامع بينالمللى خود را پايبند نمىدانند و علنا و آشكارا همه را زير پا مىگذارند ، بدون شك اينهمه قانونشكنى و بيدادگرى و اعمال ضد انسانى به خاطر آنست كه به قدرت جهانخوارى همچون « آمريكا » متكى هستند ، ولى اين نيز قابل ترديد نيست كه خود اين قوم و جمعيت از نظر اخلاقى و فكرى نمونه كاملى از جنايت و ناديده گرفتن همه مسائل انسانى مىباشند ، و اين خود مصداقى است از فساد در ارض و برترى جويى و استكبار و بايد در انتظار اين بود كه باز « * ( عِباداً لَنا أُولِي بَأْسٍ شَدِيدٍ ) * » بر آنها چيره شوند و وعده قطعى خدا را درباره آنها عملى سازند .\r\n\r\n3 - تطبيق آيات بر تواريخ اسلامى\r\nدر روايات مختلفى مىبينيم كه آيات فوق بر حوادث تاريخ مسلمانان نيز\r\n","description":"","footnote":"","page_name":" 33 ","page_number":33},
  {"content":"\r\nتطبيق شده است از جمله فساد اول و دوم اشاره به قتل على ع و ضربه بر پيكر امام حسن ع است و يا منظور از * ( بَعَثْنا عَلَيْكُمْ عِباداً لَنا أُولِي بَأْسٍ شَدِيدٍ ) * حضرت مهدى ع ( قائم ) و يارانش مىباشند .\r\nو در بعضى ديگر اشاره به جمعيتى گرفته شده است كه قبل از مهدى ع قيام مىكنند ( 1 ) .\r\nپر واضح است كه هرگز مفهوم اين احاديث تفسير آيات فوق در محتواى لفظيش نيست ، چرا كه اين آيات با صراحت تمام از بنى اسرائيل سخن مىگويد ، بلكه منظور اين است كه مشابه همان برنامه در اين امت از فسادها و مجازاتها رخ مىدهد ، و اين دليل روشنى است بر اين كه برنامه فوق هر چند در مورد بنى اسرائيل ذكر شده اما يك قانون كلى است در همه اقوام و ملل و يك سنت جارى عمومى است در طول تاريخ بشر .\r\n\r\n","description":"","footnote":"\r\n( 1 ) نور الثقلين جلد 3 صفحه 138 .\r\n","page_name":" 34 ","page_number":34},
  {"content":"\r\n\r\n[ سوره الإسراء ‹ 17 › : آيات 9 تا 12 
  ]\r\nإِنَّ هذَا الْقُرْآنَ يَهْدِي لِلَّتِي هِيَ أَقْوَمُ وَيُبَشِّرُ الْمُؤْمِنِينَ الَّذِينَ يَعْمَلُونَ الصَّالِحاتِ أَنَّ لَهُمْ أَجْراً كَبِيراً ‹ 9 › وَأَنَّ الَّذِينَ لا يُؤْمِنُونَ بِالآخِرَةِ أَعْتَدْنا لَهُمْ عَذاباً أَلِيماً ‹ 10 › وَيَدْعُ الإِنْسانُ بِالشَّرِّ دُعاءَه بِالْخَيْرِ وَكانَ الإِنْسانُ عَجُولًا ‹ 11 › وَجَعَلْنَا اللَّيْلَ وَالنَّهارَ آيَتَيْنِ فَمَحَوْنا آيَةَ اللَّيْلِ وَجَعَلْنا آيَةَ النَّهارِ مُبْصِرَةً لِتَبْتَغُوا فَضْلًا مِنْ رَبِّكُمْ وَلِتَعْلَمُوا عَدَدَ السِّنِينَ وَالْحِسابَ وَكُلَّ شَيْءٍ فَصَّلْناه تَفْصِيلًا ‹ 12 ›\r\n\r\nترجمه :\r\n9 - اين قرآن به راهى هدايت مىكند كه مستقيمترين راههاست ، و به مؤمنانى كه عمل صالح انجام مىدهند بشارت مىدهد كه براى آنها پاداش بزرگى است .\r\n10 - و اينكه آنها به قيامت ايمان نمىآورند عذاب دردناكى برايشان آماده ساخته‌ايم .\r\n11 - و انسان ( بر اثر شتابزدگى ) بديها را طلب مىكند آن گونه كه نيكيها را مىطلبد ، و انسان همواره عجول است .\r\n12 - ما شب و روز را دو نشانه ( توحيد و عظمت خود ) قرار داديم سپس نشانه شب را محو كرده و نشان روز را روشنى بخش ساختيم ، تا فضل پروردگار را ( در پرتو آن ) بطلبيد ( و به تلاش زندگى برخيزيد ) و عدد سالها و حساب را بدانيد و هر چيزى را بطور مشخص ( و آشكار ) بيان كرديم .\r\n","description":"","footnote":"","page_name":" 35 ","page_number":35},
  {"content":"\r\n\r\nتفسير : مستقيمترين راه خوشبختى\r\nدر آيات گذشته سخن از بنى اسرائيل و كتاب آسمانيشان تورات و تخلفشان از اين برنامه الهى و كيفرهايشان در اين رابطه در ميان بود .\r\nاز اين بحث به قرآن مجيد كتاب آسمانى مسلمين كه آخرين حلقه كتب آسمانى است منتقل مىشود و مىگويد : « اين قرآن مردم را به آئينى كه مستقيم ترين و پابرجاترين آئينها است هدايت مىكند » ( * ( إِنَّ هذَا الْقُرْآنَ يَهْدِي لِلَّتِي هِيَ أَقْوَمُ ) * ) .\r\n« اقوم » از ماده « قيام » گرفته شده است ، و از آنجا كه انسان به هنگامى كه مىخواهد فعاليت پىگيرى انجام دهد قيام مىكند و به كار مىپردازد از اين نظر قيام كنايه از حسن انجام امور و آمادگى براى فعاليت آمده است ، ضمنا « استقامت » كه از همين ماده گرفته شده است و « قيم » كه آن هم از اين ماده است به معنى صاف و مستقيم و ثابت و پا بر جا است .\r\nو از آنجا كه « اقوم » صيغه « افعل تفضيل » است به معنى صافتر و مستقيمتر و پابرجاتر مىآيد و به اين ترتيب ، مفهوم آيه فوق چنين است كه « قرآن به طريقه اى كه مستقيمترين و صافترين و پابرجاترين طرق است دعوت مىكند » .\r\nصاف و مستقيم از نظر عقائدى كه عرضه مىكند ، عقائدى روشن ، قابل درك خالى از هر گونه ابهام و خرافات ، عقائدى كه دعوت به عمل دارد ، نيروهاى انسانى را بسيج مىكند و ميان انسان و قوانين عالم طبيعت هماهنگى برقرار مىسازد .\r\nصافتر و مستقيمتر از اين نظر كه ميان ظاهر و باطن ، عقيده و عمل ، تفكر و برنامه ، همگونى ايجاد كرده و همه را به سوى « اللَّه » دعوت مىكند .\r\nصافتر و مستقيمتر از نظر قوانين اجتماعى و اقتصادى و نظامات سياسى كه\r\n","description":"","footnote":"","page_name":" 36 ","page_number":36},
  {"content":"\r\nبر جامعه انسانى حكم فرما است كه هم جنبه‌هاى معنوى را پرورش مىدهد و هم از نظر مادى ، تكامل آفرين است .\r\nبه افراط و تفريط عبادت و همچنين برنامه‌هاى اخلاقى كه انسان را از هر گونه تمايل به افراط و تفريط و آز و حرص و طمع و اسراف و تبذير و بخل و حسد و ضعف و استكبار رهايى مىبخشد .\r\nو بالآخره صافتر و مستقيمتر از نظر نظام حكومتى كه برپادارنده عدل است و درهم كوبنده ستم و ستمگران .\r\nآرى قرآن هدايت به طريقه و روشى مىكند كه در تمام زمينه‌ها صافترين و مستقيمترين و ثابتترين طريقه است .\r\nدر اينجا اين سؤال پيش مىآيد كه مفهوم « افعل تفضيل » ، اين معنى را مىرساند كه در مذاهب و اديان موجود اقوام ديگر ، اين استقامت و عدالت وجود دارد ولى در قرآن بيشتر است اما با توجه به چند نكته پاسخ اين سؤال روشن مىشود ، زيرا :\r\nاولا اگر طرف مقايسه اديان آسمانى ديگر باشد ، بدون شك آنها نيز هر كدام در زمان و عصر خود آئينى مستقيم و صاف و پا بر جا بودند ، ولى طبق قانون تكامل ، هنگامى كه به مرحله نهايى يعنى مرحله خاتميت برسيم ، آئينى وجود خواهد داشت كه صافترين و پابرجاترين است .\r\nثانيا اگر طرف مقايسه غير مذاهب آسمانى باشد باز هم افعل تفضيل در اينجا مفهوم دارد زيرا مكتبهاى ديگر مىكوشند كه سهمى از استقامت و صافى را داشته باشند ولى در مقايسه با اشتباهاتشان و در مقايسه مجموع آنها با قرآن روشن مىشود كه اين آئين از همه مستقيمتر و صافتر و با ساختمان روح و جسم و جان انسان هماهنگتر و به همين دليل پابرجاتر است :\r\nثالثا همانگونه كه سابقا هم اشاره كرده‌ايم ، « افعل تفضيل » ، هميشه دليل\r\n","description":"","footnote":"","page_name":" 37 ","page_number":37},
  {"content":"\r\nبر اين نيست كه طرف مقايسه ، حتما سهمى از آن مفهوم را دارا است ، چنان كه در قرآن مجيد مىخوانيم أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى : « آيا كسى كه به سوى حق دعوت مىكند شايسته تر براى رهبرى است يا آن كس كه راهى به حق ندارد مگر اينكه او را رهبرى كنند » ( يونس - 35 ) .\r\nضمنا توجه به اين نكته لازم است كه با در نظر گرفتن اين معنى كه يكى از معانى « اقوم » ثابتتر و پابرجاتر است ، و با در نظر گرفتن اينكه طرف مقايسه در عبارت ذكر نشده و به اصطلاح « حذف متعلق دليل بر عموم است » روشن مىشود كه اين آيه از آياتى است كه اشاره اى به مساله خاتميت اسلام و پيامبر نيز دارد ، چرا كه مىگويد اين آئين از همه آئينها ثابتتر و پابرجاتر است ( دقت كنيد ) .\r\nسپس از آنجا كه موضعگيريهاى مردم در برابر اين نامه مستقيم الهى مختلف است ، به دو نوع موضعگيرى مشخص و نتائج آن اشاره كرده مىفرمايد :\r\n« اين قرآن به مؤمنانى كه عمل صالح انجام مىدهند مژده مىدهد كه براى آنان پاداش بزرگى است ( * ( وَيُبَشِّرُ الْمُؤْمِنِينَ الَّذِينَ يَعْمَلُونَ الصَّالِحاتِ أَنَّ لَهُمْ أَجْراً كَبِيراً ) * ) .\r\n« و به آنها كه ايمان به آخرت و دادگاه بزرگش ندارند ( و طبعا عمل صالحى نيز انجام نمىدهند ) نيز بشارت مىدهد كه عذاب دردناكى براى آنها آماده كرده‌ايم » ( * ( وَأَنَّ الَّذِينَ لا يُؤْمِنُونَ بِالآخِرَةِ أَعْتَدْنا لَهُمْ عَذاباً أَلِيماً ) * ) .\r\nتعبير به بشارت در مورد مؤمنان دليلش روشن است ، ولى در مورد افراد بىايمان و طغيانگر در حقيقت يك نوع استهزاء است ، و يا بشارتى است براى مؤمنان كه دشمنانشان به چنين سرنوشتى گرفتار مىشوند ( 1 ) .\r\n\r\n","description":"","footnote":"\r\n( 1 ) در ذيل آيه 138 سوره نساء گفتيم كه « بشارت » در اصل از « بشرة » به معنى « صورت » گرفته شده و هر گونه خبرى را كه در صورت انسان اثر بگذارد او را مسرور يا غمآلود كند شامل مىشود .\r\n","page_name":" 38 ","page_number":38},
  {"content":"\r\nضمنا پاداش مؤمنان را در عبارت كوتاه « * ( أَجْراً كَبِيراً ) * » و كيفر افراد بىايمان را در عبارت جامع « * ( عَذاباً أَلِيماً ) * » خلاصه كرده كه مفهوم هر دو آن چنان وسيع است كه هر گونه پاداش و كيفر معنوى و مادى ، جسمى و روحانى را شامل مىشود .\r\nو اما اينكه در صفات دوزخيان تنها روى « عدم ايمان به آخرت » انگشت گذارده و سخن از اعمالشان نيست ، ممكن است از اين جهت باشد كه اعتقاد به آن دادگاه بزرگ بيش از هر چيز انسان را در مقابل گناهان كنترل مىكند ، و از اين گذشته انكار قيامت به انكار خدا نيز بازمىگردد ، زيرا چگونه ممكن است خداوند عادل و حكيم مردم اين جهان را در شرائطى كه مىبينيم به حال خود رها كند ، و جهان ديگرى در كار نباشد ، اين نه با حكمت او سازگار است و نه با عدالتش ، از همه گذشته چون بحث در آيه از پاداش و كيفر است تناسب با مساله آخرت و دادگاه عدل پروردگار دارد .\r\nدر آيه بعد به تناسب بحث گذشته به يكى از علل مهم بىايمانى كه عدم مطالعه كافى در امور است اشاره كرده چنين مىفرمايد : « انسان همانگونه كه نيكيها را طلب مىكند به خاطر دستپاچگى و عدم مطالعه كافى به طلب بديها برمىخيزد » ( * ( وَيَدْعُ الإِنْسانُ بِالشَّرِّ دُعاءَه بِالْخَيْرِ ) * ) .\r\n« چرا كه انسان ذاتا عجول است » ( * ( وَكانَ الإِنْسانُ عَجُولًا ) * ) .\r\n« دعا » در اينجا معنى وسيعى دارد كه هر گونه طلب و خواستن را شامل مىشود ، اعم از اينكه با زبان بخواهد ، و يا عملا براى بدست آوردن چيزى به پا خيزد و تلاش و كوشش كند .\r\nدر حقيقت عجول بودن انسان براى كسب منافع بيشتر و شتابزدگى او در تحصيل خير و منفعت سبب مىشود كه تمام جوانب مسائل را مورد بررسى قرار\r\n","description":"","footnote":"","page_name":" 39 ","page_number":39},
  {"content":"\r\nندهد ، و چه بسيار كه با اين عجله ، نتواند خير واقعى خود را تشخيص دهد ، بلكه هوى و هوسهاى سركش چهره حقيقت را در نظرش دگرگون سازد و به دنبال شر برود .\r\nو در اين حال همانگونه كه انسان ، از خدا تقاضاى نيكى مىكند ، بر اثر سوء تشخيص خود ، بديها را از او تقاضا مىكند ، و همانگونه كه براى نيكى تلاش مىكند ، به دنبال شر و بدى مىرود ، و اين بلاى بزرگى است براى نوع انسانها و مانع عجيبى است در طريق سعادت .\r\nچه بسيارند كسانى كه بر اثر شتابزدگى خود را به پرتگاههاى خطرناك افكنده‌اند به گمان اينكه به محل امن و امان مىروند ، در بيراهه‌ها گام گذارده‌اند به تصور اينكه به سوى منزل سعادت پيش مىروند ، در زشتيها و بدبختيها غوطه ور شده‌اند به پندار اينكه در مسير افتخار راه مىروند و اين نتيجه شوم عجله و شتابزدگى است .\r\nاز آنچه گفتيم روشن شد كه مفهوم آيه نه منحصر به دعاى لفظى است ، و نه طلب كردن عملى بلكه همه را در يك معنى جامع قرار مىگيرد و اگر بعضى از مفسران آن را در يك قسمت محدود كرده‌اند دليلى بر آن وجود ندارد .\r\nو نيز اگر در بعضى از روايات تنها مساله دعاى لفظى مطرح شده از قبيل ذكر مصداق است نه تمام مفهوم ، چنان كه در حديثى از حضرت امام صادق ع نقل شده كه فرمود :\r\nو اعرف طريق نجاتك و هلاكك ، كى لا تدعوا اللَّه بشىء عسى فيه هلاكك ، و انت تظن ان فيه نجاتك ، قال اللَّه تعالى * ( وَيَدْعُ الإِنْسانُ بِالشَّرِّ دُعاءَه بِالْخَيْرِ وَكانَ الإِنْسانُ عَجُولًا ) * :\r\n« راه نجات و هلاك خود را درست بشناس مبادا از خدا چيزى بطلبى كه نابودى تو در آن است ، در حالى كه گمان مىبرى ، نجات تو در آن است ، خداوند متعال مىگويد انسان دعاى شر مىكند آن گونه كه دعاى خير مىكند چرا كه\r\n","description":"","footnote":"","page_name":" 40 ","page_number":40},
  {"content":"\r\nانسان ، عجول است » ( 1 ) .\r\nبنا بر اين تنها راه رسيدن به خير و سعادت آنست كه انسان در هر كار قدم مىگذارد با نهايت دقت و هوشيارى و دور از هر گونه عجله و شتابزدگى تمام جوانب را بررسى كند و خود را در انتخاب راه ، از هر گونه پيشداورى و قضاوتهاى آميخته با هوى و هوس بر كنار دارد ، از خدا در اين راه يارى بطلبد تا راه خير و سعادت را بيابد و در پرتگاه و بيراهه گام ننهد .\r\nآيه بعد سخن از آفرينش شب و روز و منافع و بركات اين دو و وجود حساب و كتاب در عالم مىكند تا هم دليلى باشد بر توحيد و شناخت خدا و بحث گذشته معاد را تكميل كند و هم شاهدى باشد بر لزوم دقت در عواقب كارها و عدم شتابزدگى مىگويد :\r\n« ما شب و روز را دو نشانه از نشانه‌هاى خود قرار داديم » ( * ( وَجَعَلْنَا اللَّيْلَ وَالنَّهارَ آيَتَيْنِ ) * ) .\r\n« سپس نشانه شب را محو ، و نشانه روز را كه روشنى بخش است به جاى آن قرار داديم » ( * ( فَمَحَوْنا آيَةَ اللَّيْلِ وَجَعَلْنا آيَةَ النَّهارِ مُبْصِرَةً ) * ) .\r\nو از اين كار دو هدف داشتيم « نخست اينكه از فضل پروردگارتان بهره گيريد » ( * ( لِتَبْتَغُوا فَضْلًا مِنْ رَبِّكُمْ ) * ) .\r\nشبها به استراحت پردازيد ، و روزها به تلاش و كوشش و كار ، و در پرتو آن از مواهب الهى بهره گيريد .\r\nهدف ديگر اينكه : « عدد سالها و حساب كارهاى زمان بندى شده خود را بدانيد » ( * ( وَلِتَعْلَمُوا عَدَدَ السِّنِينَ وَالْحِسابَ ) * ) .\r\n« و ما هر چيز را مشخص و روشن ساختيم » ( * ( وَكُلَّ شَيْءٍ فَصَّلْناه تَفْصِيلًا ) * )\r\n\r\n","description":"","footnote":"\r\n( 1 ) نور الثقلين جلد 3 صفحه 141 .\r\n","page_name":" 41 ","page_number":41},
  {"content":"\r\nتا جاى هيچگونه شبهه باقى نماند .\r\nدر اينكه منظور از « آية الليل » و « آية النهار » خود شب و روز است كه هر كدام آيه و نشانه اى است از پروردگار ، يا منظور از « آية الليل » قرص ماه و « آية النهار » قرص خورشيد است ؟ در ميان مفسران گفتگو است ( 1 ) .\r\nاما دقت در خود آيه نشان مىدهد كه صحيح همان تفسير اول است ، زيرا تعبير « * ( وَجَعَلْنَا اللَّيْلَ وَالنَّهارَ آيَتَيْنِ ) * » دليل بر آن است كه هر كدام آيه و نشانه اى براى اثبات وجود خدا محسوب مىشود ، و منظور از محو آيه شب آنست كه پرده‌هاى تاريك و ظلمت بار شب در زير پوششى از نور و روشنايى روز محو و نابود مىگردد ، و آنچه در دل شب پنهان گشته بود در پرتو روشنايى روز آشكار مىگردد .\r\nو اگر در بعضى ديگر از آيات قرآن ( سوره يونس آيه 5 ) خورشيد و ماه را وسيله شناسايى سال و ماه و حساب قرار داده منافات با آنچه در بالا گفتيم ندارد ، زيرا پيدايش حساب و كتاب در برنامه زندگى انسان را مىتوان به شب و روز نسبت داد و هم به خورشيد و ماه ، چرا كه هر دو با هم پيوند دارند .\r\nدر نهج البلاغه در خطبه اشباح ضمن بيان نشانه‌هاى عظمت خداوند چنين مىخوانيم :\r\nو جعل شمسها آية مبصرة لنهارها ، و قمرها ، آية ممحوة من ليلها ، و اجراهما فى مناقل مجراهما ، و قدر سيرهما فى مدارج درجهما ، ليميز بين الليل و النهار بهما ، و ليعلم عدد السنين و الحساب بمقاديرهما :\r\n« خورشيد را نشانه روشنى بخش روز ، و ماه را نشانه محو كننده شب قرار داد ، و آن دو را در مجرايشان به جريان انداخت ، و مراحل سيرشان را اندازه گيرى نمود ، تا ميان شب و روز تفاوت ايجاد كند ، و با اندازه گيرى اين دو ، شماره\r\n\r\n","description":"","footnote":"\r\n( 1 ) در صورت اول اضافه « اضافه بيانيه » است و در صورت دوم اضافه « اضافه اختصاصيه » .\r\n","page_name":" 42 ","page_number":42},
  {"content":"\r\nسالها و حساب دانسته شود » ( 1 ) .\r\nاين تعبيرها نيز با آنچه در تفسير اول بيان شد منافاتى ندارد ، زيرا همانگونه كه گفتيم پيدايش حساب و شماره سالها را هم مىتوان به شب و روز نسبت داد و هم به خورشيد و ماه ، چرا كه هر دو با هم مربوطند .\r\n\r\nنكته‌ها :\r\n\r\n1 - آيا انسان ذاتا عجول است ؟\r\nنه تنها در رابطه با عجله و شتابزدگى كه در آيات فوق انسان به آن توصيف شده ، در موارد متعددى ديگر از قرآن نيز مذمتهايى روى عنوان « انسان » ديده مىشود ، از قبيل « ظلوم » و « جهول » و « كفور » و « طغيانگر » و « هلوع » ( كمظرفيت ) و « مغرور » و مانند آن .\r\nاين تعبيرات گاهى اين سؤال را به وجود مىآورد كه چگونه مىتوان اين امور را با برداشتى كه از قرآن در مورد فطرت پاك انسان و حامل روح خدايى بودنش داريم ، هماهنگ ساخت ؟\r\nبه تعبير ديگر انسان از نظر جهان بينى اسلامى ، موجودى است بسيار و الا ، به حدى كه لايق مقام خليفة اللهى و نمايندگى خدا در زمين است ، معلم فرشتگان و برتر از آنهاست ، اين موضوع با نكوهشهاى فوق چگونه سازگار است ؟ ! پاسخ اين سؤال را در يك جمله مىتوان داد كه آن همه مقام و شخصيت و ارزش انسان مشروط به يك شرط است و آن « تربيت تحت نظر رهبران الهى » است ، در غير اين صورت انسان به گونه گياهى خودرو پرورش مىيابد و در ميان هوسها و شهوات غوطه ور مىشود ، سرمايه‌هاى عظيمى را كه بالقوه دارد از دست مىدهد و جنبه‌هاى منفى در وجود او آشكار مىشود .\r\n\r\n","description":"","footnote":"\r\n( 1 ) نهج البلاغه خطبه اشباح خطبه 91 .\r\n","page_name":" 43 ","page_number":43},
  {"content":"\r\nبنا بر اين اگر شرط مزبور تحقق يابد تمام جنبه‌هاى مثبتى كه در قرآن در رابطه با انسان آمده در وجود او بارور مىگردد ، و اگر اين شرط ، تحقق نيابد ، جنبه‌هاى منفى ياد شده آشكار مىشود ، لذا در آيه 19 تا 24 سوره معارج مىخوانيم إِنَّ الإِنْسانَ خُلِقَ هَلُوعاً إِذا مَسَّه الشَّرُّ جَزُوعاً وَإِذا مَسَّه الْخَيْرُ مَنُوعاً إِلَّا الْمُصَلِّينَ الَّذِينَ هُمْ عَلى صَلاتِهِمْ دائِمُونَ .\r\n: « انسان ، هلوع آفريده شده ، هنگامى كه بدى به او برسد بىتابى مىكند ، و هنگامى كه خوبى به او برسد ، بخل مىورزد ، مگر نمازگزاران كه همواره به اين برنامه ادامه مىدهند .\r\nشرح بيشتر اين موضوع را در سوره يونس ذيل آيه 12 نيز بيان كرديم ( تفسير نمونه جلد 8 صفحه 239 ) .\r\n\r\n2 - بلاى شتابزدگى !\r\nعشق آتشين به يك موضوع و افكار سطحى و محدود ، و گاه سيطره هوى و هوس بر انسان ، و خوشبينى بيش از حد به يك مطلب ، عوامل عجله و شتابزدگى در كارها است ، و از آنجا كه بررسيهاى سطحى و مقدماتى غالبا براى پى بردن به حقيقت يك امر و سود و زيان آن كافى نيست ، معمولا عجله و دستپاچگى در انجام كارها ، موجب ندامت و خسران و پشيمانى است .\r\nتا آنجا كه در آيات فوق خوانديم كه گاهى عجله سبب مىشود ، انسان به دنبال بديها برود به همان سرعت كه به دنبال نيكيها مىرود ! تلخكامىها و شكستها و مصائبى كه دامان انسان را در طول تاريخ بر اثر عجله و شتابزدگى گرفته است ، بيش از آن است كه قابل احصا و شماره باشد ، و خود ما در طول زندگى نمونه‌هاى آن را آزموده‌ايم ، و ثمرات تلخش را چشيده‌ايم ! .\r\nنقطه مقابل عجله « تثبت » و « تانى » يعنى درنگ كردن ، و با تفكر و تامل و بررسى همه جوانب كارى را انجام دادن است .\r\n","description":"","footnote":"","page_name":" 44 ","page_number":44},
  {"content":"\r\nدر حديثى از رسول خدا ص نقل شده كه فرمود :\r\nانما اهلك الناس العجلة و لو ان الناس تثبتوا لم يهلك احد :\r\nمردم را عجله هلاك مىكند ، اگر مردم با تامل كارها را انجام مىدادند كسى هلاك نمىشد » ( 1 ) .\r\nدر حديث ديگرى از امام صادق ع مىخوانيم\r\nمع التثبت تكون السلامة ، و مع العجلة تكون الندامة :\r\n« با درنگ كردن سلامت است و با عجله ندامت » ! ( 2 ) و نيز پيامبر ع مىفرمايد :\r\nان الاناة من اللَّه و العجلة من الشيطان ! :\r\n« تانى و ترك شتابزدگى از ناحيه خدا است و عجله از شيطان است » ! ( 3 ) .\r\nالبته در روايات اسلامى بابى در زمينه « تعجيل در كار خير داريم » ، از جمله در حديثى از رسول خدا ص مىخوانيم :\r\nان اللَّه يحب من الخير ما يعجل :\r\n« خداوند كار نيكى را دوست دارد كه در آن شتاب شود » ( 4 ) .\r\nو روايات در اين زمينه بسيار است كه منظور از عجله در اين روايات همان « سرعت » است در مقابل اهمال كارى و تاخيرهاى بى جا و امروز و فردا كردن ، كه غالبا سبب بروز مشكلات و موانعى در كارها مىگردد .\r\nشاهد اين سخن حديثى است كه در همين باب از امام صادق ع نقل شده است :\r\nمن هم بشىء من الخير فليعجله فان كل شىء فيه تاخير فان للشيطان فيه نظرة :\r\nكسى كه تصميم به كار خيرى گرفت بايد عجله كند زيرا هر كارى را كه در آن تاخير كنيد شيطان در آن حيله اى مىكند » ( 5 ) .\r\nبنا بر اين بايد گفت : « سرعت و جديت در كارها آرى ، اما عجله و شتابزدگى نه » ! .\r\nو به تعبير ديگر ، عجله مذموم آنست كه به هنگام بررسى و مطالعه در جوانب كار و شناخت صورت گيرد ، اما سرعت و عجله ممدوح آنست كه بعد از تصميمگيرى\r\n\r\n","description":"","footnote":"\r\n( 1 ، 2 ، 3 ، 5 ) سفينة البحار جلد اول صفحه 129 .\r\n( 4 ) اصول كافى جلد اول كتاب ايمان و كفر تعجيل فعل الخير .\r\n","page_name":" 45 ","page_number":45},
  {"content":"\r\nلازم ، در اجرا درنگ نشود ، و لذا در روايات مىخوانيم : « در كار خير ، عجله كنيد » يعنى بعد از آنكه خير بودن كارى ثابت شد ديگر جاى مسامحه نيست .\r\n\r\n3 - نقش عدد و حساب در زندگى انسانها .\r\nتمام جهان هستى بر محور حساب و اعداد مىگردد ، و هيچيك از نظامات اين عالم بدون حساب نيست ، طبيعى است انسان كه جزئى از اين مجموعه است نمىتواند بى حساب و كتاب زندگى كند .\r\nبه همين دليل در آيات مختلف قرآن يكى از نعمتهاى خدا وجود ماه و خورشيد يا شب و روز ، به عنوان يك عامل ايجاد نظم و حساب در زندگى انسانها شمرده شده است ، چرا كه هرج و مرج و نبودن حساب و نظم در زندگى عامل فنا و نابودى است .\r\nجالب اينكه در آيات فوق براى نعمت شب و روز ، دو فايده ذكر شده است يكى ابتغاء فضل اللَّه كه در قرآن معمولا به معنى كسب و كار مفيد و ارزنده است ، و ديگرى دانستن عدد سالها و حساب ، شايد ذكر اين دو در كنار هم دليلى بر اين باشد كه « ابتغاء فضل اللَّه » بدون استفاده از « حساب و كتاب » ممكن نيست .\r\nو شايد اين سخن در زمانهاى گذشته مانند امروز تا اين حد آفتابى و روشن نبود ، اما در دنياى امروز كه دنياى آمارها و اعداد و ارقام است و در كنار هر سازمان و تشكيلات اقتصادى و اجتماعى و سياسى و نظامى و علمى و فرهنگى ، يك سازمان آمارى وجود دارد ، به خوبى مىتوان به عمق اين اشاره قرآنى پى برد ، و دانست كه قرآن نه تنها با گذشت زمان كهنه نمىشود بلكه هر قدر زمان بر آن مىگذرد تازه تر مىگردد ( 1 ) .\r\n\r\n","description":"","footnote":"\r\n( 1 ) در ذيل آيه 5 سوره يونس نيز در اين زمينه ، شرح مبسوطى داشتيم ( به جلد 8 تفسير نمونه صفحه 228 مراجعه فرمائيد ) .\r\n","page_name":" 46 ","page_number":46},
  {"content":"\r\n\r\n[ سوره الإسراء ‹ 17 › : آيات 13 تا 15 
  ]\r\nوَ كُلَّ إِنسانٍ أَلْزَمْناه طائِرَه فِي عُنُقِه وَنُخْرِجُ لَه يَوْمَ الْقِيامَةِ كِتاباً يَلْقاه مَنْشُوراً ‹ 13 › اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً ‹ 14 › مَنِ اهْتَدى فَإِنَّما يَهْتَدِي لِنَفْسِه وَمَنْ ضَلَّ فَإِنَّما يَضِلُّ عَلَيْها وَلا تَزِرُ وازِرَةٌ وِزْرَ أُخْرى وَما كُنَّا مُعَذِّبِينَ حَتَّى نَبْعَثَ رَسُولًا ‹ 15 ›\r\n\r\nترجمه :\r\n13 - اعمال هر انسانى را به گردنش قرار داده‌ايم ، و روز قيامت كتابى براى او بيرون مىآوريم كه آن را در برابر خود گشوده مىبيند .\r\n14 - ( اين همان نامه اعمال او است ، به او مىگوئيم ) كتابت را بخوان ! كافى است كه امروز خود حسابگر خود باشى ! 15 - هر كس هدايت شود براى خود هدايت يافته ، و آن كس كه گمراه گردد به زيان خود گمراه شده است ( و ضررش متوجه خود او است ) و هيچكس بار گناه ديگرى را به دوش نمىكشد ، و ما هرگز ( شخص يا قومى را ) مجازات نخواهيم كرد مگر آنكه پيامبرى مبعوث مىكنيم ( تا وظائفشان را بيان كند ) .\r\n\r\nتفسير : چهار اصل مهم اسلامى\r\nاز آنجا كه در آيات گذشته سخن از مسائل مربوط به « معاد » و « حساب » در ميان بود ، در آيات مورد بحث به مساله « حساب اعمال انسانها » و چگونگى آن در روز قيامت پرداخته مىگويد : « اعمال هر انسانى را به گردنش قرار داده‌ايم »\r\n","description":"","footnote":"","page_name":" 47 ","page_number":47},
  {"content":"\r\n( * ( وَكُلَّ إِنسانٍ أَلْزَمْناه طائِرَه فِي عُنُقِه ) * ) .\r\n« طائر » به معنى پرنده است ، ولى در اينجا اشاره به چيزى است كه در ميان عرب معمول بوده كه به وسيله پرندگان ، فال نيك و بد مىزدند ، و از چگونگى حركت آنها نتيجه گيرى مىكردند .\r\nمثلا اگر پرنده اى از طرف راست آنها حركت مىكرد آن را به فال نيك مىگرفتند ، و اگر از طرف چپ حركت مىكرد آن را به فال بد مىگرفتند .\r\nلذا غالبا اين كلمه به معنى فال بد زدن به كار مىرود ، در حالى كه « تفال » بيشتر به فال نيك زدن گفته مىشود .\r\nدر آيات قرآن نيز كرارا « تطير » به معنى فال بد آمده است مانند :\r\nوَ إِنْ تُصِبْهُمْ سَيِّئَةٌ يَطَّيَّرُوا بِمُوسى وَمَنْ مَعَه : « هر گاه ناراحتى به فرعونيان مىرسيد آن را از شوم بودن وجود موسى و همراهانش مىدانستند » ! ( اعراف - 131 ) و در سوره نمل آيه 47 مىخوانيم : قالُوا اطَّيَّرْنا بِكَ وَبِمَنْ مَعَكَ :\r\nمشركان قوم صالح ع به اين پيامبر بزرگ « گفتند ما تو و يارانت را شوم مىدانيم و به فال بد مىگيريم » ! در احاديث اسلامى مىخوانيم كه از « تطير » نهى شده است ، و راه مبارزه با آن « توكل بر خدا » معرفى گرديده است .\r\nبه هر حال ، « طائر » در آيه مورد بحث ، نيز اشاره به همين معنى است ، يا به معنى « بخت و طالع » كه قريب الافق با مساله فال نيك و بد است مىباشد .\r\nقرآن در حقيقت مىگويد : فال نيك و بد ، و طالع سعد و نحس ، چيزى جز اعمال شما نيست كه به گردنتان آويخته است ! .\r\nتعبير به « الزمناه » ( ملازم او ساخته‌ايم ) و تعبير به « فى عنقه » ( در گردن او ) همه دليل بر اين است كه اعمال انسان و نتائج آن در دنيا و آخرت از او جدا نمىشوند ، و بايد در همه حال عهده دار و مسئول آنها باشد ، هر چه هست عمل\r\n","description":"","footnote":"","page_name":" 48 ","page_number":48},
  {"content":"\r\nاست و بقيه همه حرف .\r\nبعضى از مفسران اين احتمال را نيز در اطلاق كلمه « طائر » بر اعمال انسانى داده‌اند كه اعمال خوب و بد انسان گويى همچون پرنده اى از وجود او برمىخيزد لذا به آن « طائر » اطلاق شده است .\r\nمفسران در معنى « طائر » در آيه مورد بحث ، احتمالات متعدد ديگرى نيز ذكر كرده‌اند : از جمله « طائر » به معنى « بهره انسان از خوب و بد » ، يا به معنى « دليل و راهنما » و يا به معنى « نامه اعمال » و يا به معنى « يمن و شوم » است .\r\nولى بعضى از اين تفسيرها به همان معنى كه در آغاز ذكر كرديم بازمىگردد در حالى كه بعضى ديگر از مفهوم آيه بسيار دور است .\r\nقرآن سپس اضافه مىكند « ما روز قيامت كتابى براى او بيرون مىآوريم كه آن را در برابر خود گشوده مىبيند » ( * ( وَنُخْرِجُ لَه يَوْمَ الْقِيامَةِ كِتاباً يَلْقاه مَنْشُوراً ) * ) .\r\nروشن است كه منظور از كتاب چيزى جز كارنامه عمل انسان نيست ، همان كارنامه اى كه در اين دنيا نيز وجود دارد و اعمال او در آن ثبت مىشود ، منتها در اينجا پوشيده و مكتوم است و در آنجا گشوده و باز .\r\nتعبير به « نخرج » ( بيرون مىآوريم ) و همچنين تعبير به منشور ( گشوده ) نيز اشاره به همين معنى است كه آنچه در اينجا پنهان و سربسته است در آنجا آشكار و باز مىشود .\r\nدر باره نامه اعمال و حقيقت آن در ذيل همين آيات ، بحث خواهيم كرد .\r\nدر اين هنگام به او گفته مىشود ، « نامه اعمالت را خودت بخوان » ! ( اقرأ كتابك ) .\r\n","description":"","footnote":"","page_name":" 49 ","page_number":49},
  {"content":"\r\n« كافى است كه خودت امروز حسابگر خويش باشى » ! ( * ( كَفى بِنَفْسِكَ الْيَوْمَ عَلَيْكَ حَسِيباً ) * ) .\r\nيعنى آن قدر مسائل روشن و آشكار است و شواهد و مدارك زنده كه جاى گفتگو نيست و هر كس اين نامه عمل را بنگرد مىتواند قضاوت و داورى كند ، هر چند شخص « مجرم » باشد ، چرا كه اين نامه عمل چنان كه خواهد آمد ، مجموعه اى از آثار خود عمل است ، و يا نفس اعمال ، و به اين ترتيب چيزى نيست كه بتوان آن را حاشا كرد .\r\nآيا اگر من صداى خودم را از نوار ضبط صوت بشنوم ، يا عكس دقيق خود را به هنگام انجام يك عمل نيك يا بد ببينم مىتوانم حاشا كنم ؟ كيفيت تشكيل نامه عمل در قيامت از اين هم زنده تر و دقيقتر است .\r\nآيه بعد ، چهار حكم اساسى و اصولى را در رابطه با مساله حساب و جزاى اعمال او بيان مىكند .\r\n1 - نخست مىگويد « هر كسى هدايت را پذيرا شود به نفع خود هدايت يافته ، و نتيجه اش عائد خود او مىشود » ( * ( مَنِ اهْتَدى فَإِنَّما يَهْتَدِي لِنَفْسِه ) * ) .\r\n2 - « و هر كس گمراهى را بپذيرد ، به زيان خود گمراه شده است » عواقب شومش دامن خودش را مىگيرد ( * ( وَمَنْ ضَلَّ فَإِنَّما يَضِلُّ عَلَيْها ) * ) .\r\nنظير اين دو حكم را در آيه 7 همين سوره خوانديم .\r\n3 - « هيچكس بار گناه ديگرى را بر دوش نمىكشد » و كسى را به جرم ديگرى مجازات نمىكنند ( * ( وَلا تَزِرُ وازِرَةٌ وِزْرَ أُخْرى ) * ) .\r\n« وزر » به معنى بار سنگين است ، و به معنى مسئوليت نيز مىآيد ، چرا كه آن هم يك بار سنگين معنوى بر دوش انسان محسوب مىشود و اگر به وزير ، وزير گفته مىشود به خاطر آن است كه بار سنگينى از ناحيه امير يا مردم بر دوش\r\n","description":"","footnote":"","page_name":" 50 ","page_number":50},
  {"content":"\r\nاو گذارده شده است .\r\nالبته اين قانون كلى كه « هيچكس بار گناه ديگرى را به دوش نمىكشد » هيچگونه منافاتى با آنچه در آيه 25 سوره نحل گذشت كه مىگويد : « گمراه كنندگان بار مسئوليت كسانى را كه گمراه كرده‌اند نيز بر دوش مىكشند » ندارد .\r\nزيرا آنها به خاطر اقدام به گمراه ساختن ديگران ، فاعل آن گناهند ، و يا همچون فاعل آن محسوب مىشوند ، بنا بر اين در حقيقت اين بار گناهان خودشان است كه بر دوش دارند و به تعبير ديگر « سبب » در اينجا در حكم « مباشر » ( انجام دهنده كار ) است .\r\nهمچنين روايات متعددى كه در زمينه سنت نيك و بد گذشت و مفهومش اين بود كه هر كس سنت نيك يا بدى بگذارد در پاداش و كيفر عاملين به آن ، شريك است ، نيز با آنچه در بالا گفتيم تضادى ندارد ، چرا كه « سنتگذار » در واقع از اجزاى علت تامه عمل است و شريك در فاعليت .\r\n4 - سرانجام چهارمين حكم را به اين صورت بيان مىكند كه « ما هيچ شخص و قومى را مجازات نخواهيم كرد مگر اينكه پيامبرى را براى آنها مبعوث كنيم » تا وظائفشان را كاملا تشريح و اتمام حجت كند ( * ( وَما كُنَّا مُعَذِّبِينَ حَتَّى نَبْعَثَ رَسُولًا ) * ) .\r\nدر اينكه منظور از عذاب در اينجا هر نوع عذاب دنيا و آخرت است يا خصوص عذاب استيصال « ( يعنى مجازاتهاى نابود كننده همچون طوفان نوح ) در ميان مفسران گفتگو است ، ولى بدون شك ظاهر آيه مطلق است و هر نوع عذاب را شامل مىشود .\r\nو نيز در اينكه آيا اين حكم ، مخصوص آن دسته از مسائل شرعى است كه تنها راه فهم آنها ادله نقليه است و يا همه مسائل را اعم از اصول و فروع ، عقلى و نقلى\r\n","description":"","footnote":"","page_name":" 51 ","page_number":51},
  {"content":"\r\nشامل مىشود ؟ باز در ميان مفسران گفتگو است .\r\nاما اگر بخواهيم به ظاهر آيه كه اطلاق دارد عمل كنيم بايد بگوئيم همه احكام عقلى و نقلى را در رابطه با اصول و فروع دين شامل مىشود ، و مفهوم اين سخن آن است كه حتى در مسائلى كه عقل مستقلا نيك و بد آن را تشخيص مىدهد ( مانند خوبى عدالت و بدى ظلم ) باز تا پيامبران الهى نيايند و حكم عقل را به وسيله حكم نقل تاييد و تقويت نكنند خداوند به لطفش كسى را مجازات نخواهد كرد ( دقت كنيد ) .\r\nولى از آنجا كه اين مطلب بسيار بعيد به نظر مىرسد ، زيرا مستقلات عقلى نيازى به بيان شرع ندارد و حكم عقل براى اتمام حجت در اين گونه موارد كافى است ، چاره اى جز اين نداريم كه مستقلات عقلى را از آيه استثناء كنيم .\r\nو يا اگر استثناء نكنيم ، عذاب را در اين جمله به معنى « عذاب استيصال بگيريم كه نتيجه اش اين مىشود : خداوند به لطفش ، ستمگران و منحرفان را نابود نمىكند مگر اينكه پيامبران را بفرستد و همه راههاى سعادت را نشان دهند ، حتى مستقلات عقلى را با بيان شرعى تاييد نموده ، اتمام حجت را از دو سو يعنى عقل و نقل به انجام برسانند ( باز هم دقت كنيد ) .\r\n\r\nنكته‌ها :\r\n\r\n1 - تفال و تطير ( فال نيك و بد )\r\nفال « نيك » و « بد » زدن در ميان همه اقوام بوده و هست و به نظر مىرسد سرچشمه آن ، عدم دسترسى به واقعيات و ناآگاهى از علل واقعى حوادث بوده است و به هر حال ، بدون شك اين دو ، اثر طبيعى ندارند ، ولى داراى اثر روانى هستند : فال نيك اميد آفرين است در حالى كه فال بد موجب ياس و نوميدى و ناتوانى مىشود .\r\n","description":"","footnote":"","page_name":" 52 ","page_number":52},
  {"content":"\r\nو از آنجا كه اسلام ، هميشه از مسائل مثبت ، استقبال مىكند ، از فال نيك نهى نكرده ، ولى فال بد را به شدت محكوم كرده است .\r\nحتى در بعضى از روايات آن را در سرحد شرك شمرده‌اند ، از پيامبر ص نقل شده كه فرمود : الطيرة شرك : « فال بد زدن ( و آن را در برابر خدا در سرنوشت خويش مؤثر دانستن ) يك نوع شرك به خدا است » .\r\nو ما در اين زمينه ، مفصلا در ذيل آيه 131 سوره اعراف بحث كرده‌ايم ( 1 ) جالب اينكه اسلام در بسيارى از موارد اين گونه مفاهيم تخيلى و پندارى را در يك كانال صحيح و سازنده قرار داده و از آن بهره بردارى كرده است .\r\nمثلا در مورد آنچه در ميان عوام معروف است كه مىگويند فلان همسر ، خوش قدم بود و يا بد قدم ، و از آن روزى كه به خانه فلان كس گام گذاشت و همسرش شد چنين و چنان گشت كه قطعا به اين صورت خرافه اى بيش نيست ، اسلام به آن شكل سازنده تربيتى داده : در حديثى از امام صادق ع مىخوانيم :\r\nمن شوم المرأة غلاء مهرها و شدة مئونتها . . . : « از بدقدمى زن آنست كه مهرش سنگين باشد و مخارج و هزينه اش زياد ! . . . » ( 2 ) .\r\nو در حديث ديگرى از پيامبر اكرم ص مىخوانيم :\r\nاما الدار فشؤمها ضيقها و خبث جيرانها :\r\n« خانه شوم خانه تنگ و تاريك و خانه اى است كه همسايگان بد داشته باشد » ( 3 ) .\r\nدرست ملاحظه كنيد كه همان الفاظى را كه در مفاهيم خرافى مردم به كار مىبرند استخدام براى مفاهيم واقعى و سازنده كرده است ، و تفكر و انديشه اى كه به بيراهه مىرفت به راه راست هدايت نموده .\r\n\r\n","description":"","footnote":"\r\n( 1 ) تفسير نمونه جلد 6 صفحه 316 به بعد .\r\n( 2 ) وسائل الشيعه جلد 3 صفحه 104 .\r\n( 3 ) سفينة البحار جلد 1 صفحه 680 .\r\n","page_name":" 53 ","page_number":53},
  {"content":"\r\nاين بحث را با حديثى از پيامبر ص كه تاييدى است بر آنچه گفتيم پايان مىدهيم :\r\nاللهم لا خير الا خيرك ، و لا طير الا طيرك و لا رب غيرك :\r\n« خداوندا نيكى تنها از ناحيه تو است ، هيچ فال نيك و بدى جز به اراده تو تحقق نمىيابد و پروردگارى جز تو نيست » .\r\n\r\n2 - كارنامه عجيب اعمال آدمى\r\nدر بسيارى از آيات قرآن و روايات ، سخن از نامه اعمال انسانها به ميان آمده است ، از مجموع اين آيات و روايات استفاده مىشود كه همه اعمال آدمى با تمام جزئيات در نامه اى ثبت مىشود ، و روز رستاخيز اگر انسان نيكوكار باشد نامه اعمالش بدست راست او ، و اگر بدكار باشد نامه اعمالش را بدست چپ او مىدهند .\r\nدر سوره حاقه مىخوانيم فَأَمَّا مَنْ أُوتِيَ كِتابَه بِيَمِينِه فَيَقُولُ هاؤُمُ اقْرَؤُا كِتابِيَه : « اما آنها كه نامه اعمالشان بدست راستشان داده شده با سرفرازى و افتخار مىگويند هان بيائيد و نامه اعمال ما را بخوانيد » ! ( حاقه - 19 ) وَأَمَّا مَنْ أُوتِيَ كِتابَه بِشِمالِه فَيَقُولُ يا لَيْتَنِي لَمْ أُوتَ كِتابِيَه : « اما كسى كه نامه اعمالش در دست چپ او است مىگويد اى كاش نامه اعمالم را به دست من نمىدادند » ! ( حاقه - 25 ) .\r\nو در سوره كهف آيه 49 مىخوانيم : وَوُضِعَ الْكِتابُ فَتَرَى الْمُجْرِمِينَ مُشْفِقِينَ مِمَّا فِيه وَيَقُولُونَ يا وَيْلَتَنا ما لِهذَا الْكِتابِ لا يُغادِرُ صَغِيرَةً وَلا كَبِيرَةً إِلَّا أَحْصاها وَوَجَدُوا ما عَمِلُوا حاضِراً وَلا يَظْلِمُ رَبُّكَ أَحَداً : « نامه‌هاى اعمال بنى آدم گسترده مىشود ، در آن هنگام مجرمان را مىبينى از آنچه در آن ثبت است بيمناكند ، و مىگويند : اى واى بر ما ، اين چه نامه اى است كه هيچ گناه صغيره و كبيره اى نيست مگر آن را ثبت و احصا كرده است ؟ ! و آنچه را انجام داده‌اند حاضر مىيابند ، و پروردگارت به احدى ظلم نمىكند » .\r\nدر حديثى در ذيل آيه مورد بحث ( * ( اقْرَأْ كِتابَكَ ) * . . . ) از امام صادق ع\r\n","description":"","footnote":"","page_name":" 54 ","page_number":54},
  {"content":"\r\nمىخوانيم :\r\nيذكر العبد جميع ما عمل ، و ما كتب عليه ، حتى كانه فعله تلك الساعة ، فلذلك قالوا يا ويلتنا ما لهذا الكتاب لا يغادر صغيرة و لا كبيرة الا احصاها :\r\n« در آن روز انسان آنچه را انجام داده و در نامه عمل او ثبت است همه را به خاطر مىآورد ، گويى همان ساعت آن را انجام داده است ! لذا فرياد مجرمان بلند مىشود و مىگويند : اين چه نامه اى است كه هيچ صغيره و كبيره اى را فروگزار نكرده است » ( 1 ) .\r\nدر اينجا اين سؤال پيش مىآيد كه اين نامه چيست ؟ و چگونه است ؟\r\nبدون شك از جنس كتاب و دفتر و نامه‌هاى معمولى ، نيست ، و لذا بعضى از مفسران گفته‌اند اين نامه عمل چيزى جز « روح انسان » نمىباشد كه آثار همه اعمال در آن ثبت است ( 2 ) زيرا ما هر عملى انجام مىدهيم خواه ناخواه اثرى در روح و جان ما مىگذارد .\r\nيا اينكه اين نامه عمل ، اعضاى پيكر ما حتى پوست تن ما ، و از آن بالاتر زمين و هوا و فضايى است كه در آن اعمال خود را انجام مىدهيم ، چرا كه اعمال ما گذشته از اينكه در جسم و همه ذرات پيكر ما نقش مىبندند ، در هوا و زمين منعكس مىشوند .\r\nگر چه اين آثار براى ما در اين دنيا محسوس و درك كردنى نيست ، اما بدون شك وجود دارد ، و روزى كه در آن روز ديد تازه اى پيدا مىكنيم همه اينها را مىبينيم و مىخوانيم .\r\nتعبير به « خواندن » هرگز نبايد ما را از آنچه در تفسير بالا ذكر شد ، منحرف سازد ، زيرا خواندن نيز مفهوم وسيعى دارد كه هر گونه مشاهده را در معنى وسيعش جاى مىدهد ، مثلا در تعبيرات روزمره گاه مىگوئيم در چشمهاى\r\n\r\n","description":"","footnote":"\r\n( 1 ) نور الثقلين جلد 3 صفحه 144 .\r\n( 2 ) تفسير صافى .\r\n","page_name":" 55 ","page_number":55},
  {"content":"\r\nاو خواندم كه چه تصميمى دارد و يا فلان عمل را كه از فلانى سر زد ، بقيه اش را خواندم ، همچنين تعبير به خواندن ، در مورد عكسهايى كه از بيماران مىگيرند نيز امروز رائج است .\r\nروى همين جهت است كه در آيات فوق خوانديم خطوط اين نامه عمل به هيچوجه قابل انكار نيست ، زيرا كه آثار واقعى و تكوينى خود عمل است ، درست مانند صداى ضبط شده انسان يا عكسى كه از او گرفته‌اند و يا اثر انگشت او .\r\n\r\n3 - بى گناه و با گناه را با هم نمىسوزانند !\r\nبه عكس آنچه معروف است كه عوام مىگويند « آتش كه گرفت خشك و تر مىسوزد » در منطق عقل و تعليمات انبياء هيچ بى گناهى به جرم گناه ديگرى مجازات نخواهد شد ، در تمام شهرهاى لوط يك خانواده مؤمن وجود داشت خدا به هنگام مجازات آن قوم منحرف و آلوده ، آن يك خانواده را نجات داد .\r\nآيات فوق نيز با صراحت مىگويد « * ( وَلا تَزِرُ وازِرَةٌ وِزْرَ أُخْرى ) * » .\r\nبنا بر اين اگر در پاره اى از احاديث غير معتبر چيزى بر خلاف اين قانون كلى اسلام ديده شود حتما بايد آن را كنار گذاشت ، يا توجيه كرد ، مانند روايتى كه مىگويد : « شخص ميت به خاطر گريه و بىتابى بازماندگانش ، معذب مىشود » ( ممكن است منظور از معذب شدن ، عذاب الهى نباشد بلكه ناراحتى است كه روح او بر اثر آگاهى از بىتابى بستگانش پيدا مىكند ) .\r\nو نيز روشن مىشود عقيده كسانى كه مىگويند فرزندان كفار همراه پدرانشان در آتش دوزخ خواهند بود يك عقيده اسلامى نيست ، چرا كه هيچ فرزندى به گناه پدر و مادر مجازات نمىگردد و به همين دليل ما در جاى خود گفته‌ايم كه حتى فرزندان نامشروع ، شخصا هيچ گناهى ندارند و درهاى سعادت و نجات - اگر بخواهند - به روى آنان گشوده است ، هر چند زمينه تربيتى\r\n","description":"","footnote":"","page_name":" 56 ","page_number":56},
  {"content":"\r\nدشوارى دارند .\r\n\r\n4 - اصل برائت و آيه « * ( ما كُنَّا مُعَذِّبِينَ ) * . . . »\r\nدر علم اصول در مباحث « برائت » به آيه فوق ، استدلال شده است ، زيرا حد اقل مفهوم آيه اين است كه در مسائلى كه عقل قادر به درك آن نيست ، خداوند بدون بعث رسولان يعنى بيان احكام و وظائف ، كسى را مجازات نمىكند ، و اين دليل بر نفى مجازات و عقاب در موارد عدم بيان است ، و اصل برائت نيز چيزى جز اين نمىگويد كه عقاب بدون بيان صحيح نيست .\r\nاما اينكه بعضى گفته‌اند كه منظور از عذاب در آيه فوق ، تنها عذاب استيصال يعنى مجازاتهاى نابود كننده همچون طوفان نوح است ، هيچ دليلى بر آن نيست ، بلكه همانگونه كه گفتيم اطلاق آيه آن را نفى مىكند و هر گونه عذاب و مجازات را فرا مىگيرد .\r\n","description":"","footnote":"","page_name":" 57 ","page_number":57},
  {"content":"\r\n\r\n[ سوره الإسراء ‹ 17 › : آيات 16 تا 17 
  ]\r\nوَ إِذا أَرَدْنا أَنْ نُهْلِكَ قَرْيَةً أَمَرْنا مُتْرَفِيها فَفَسَقُوا فِيها فَحَقَّ عَلَيْهَا الْقَوْلُ فَدَمَّرْناها تَدْمِيراً ‹ 16 › وَكَمْ أَهْلَكْنا مِنَ الْقُرُونِ مِنْ بَعْدِ نُوحٍ وَكَفى بِرَبِّكَ بِذُنُوبِ عِبادِه خَبِيراً بَصِيراً ‹ 17 ›\r\n\r\nترجمه :\r\n16 - و هنگامى كه بخواهيم شهر و ديارى را هلاك كنيم نخست اوامر خود را براى « مترفين » آنها ( ثروتمندان مست شهوت ) بيان مىداريم سپس هنگامى كه به مخالفت برخاستند و استحقاق مجازات يافتند آنها را شديدا درهم مىكوبيم ! 17 - چه بسيار مردمى كه در قرون بعد از نوح زندگى مىكردند ( و طبق همين سنت ) آنها را هلاك كرديم ، و كافى است كه پروردگارت از گناهان بندگانش آگاه و نسبت بر آن بيناست .\r\n\r\nتفسير : مراحل چهارگانه مجازات الهى\r\nدر تعقيب آخرين آيه بحث گذشته كه خاطر نشان مىكرد « هرگز فرد يا گروهى را بدون بعث رسولان و بيان دستورات خود مجازات نمىكنيم » در نخستين آيه مورد بحث همين اصل اساسى به صورت ديگرى تعقيب شده است ، مىگويد :\r\nهنگامى كه ما تصميم بر هلاكت قومى بگيريم نخست اوامر خود را براى « مترفين » و سردمداران آنها بيان مىكنيم ، سپس به هنگامى كه آنها به مخالفت و خروج از اطاعت برخيزند و استحقاق مجازات پيدا كنند ، ما آنها را شديدا درهم\r\n","description":"","footnote":"","page_name":" 58 ","page_number":58},
  {"content":"\r\nمىكوبيم و هلاك مىكنيم « ( وَإِذا أَرَدْنا أَنْ نُهْلِكَ قَرْيَةً أَمَرْنا مُتْرَفِيها فَفَسَقُوا فِيها فَحَقَّ عَلَيْهَا الْقَوْلُ فَدَمَّرْناها تَدْمِيراً ) ( 1 ) .\r\nگر چه بسيارى از مفسران احتمالات متعددى در تفسير اين آيه داده‌اند ، ولى به اعتقاد ما آيه طبق ظاهر آن يك تفسير روشن بيشتر ندارد ، و آن اينكه :\r\nخداوند هرگز قبل از اتمام حجت و بيان دستوراتش كسى را مؤاخذه و مجازات نمىكند ، بلكه نخست به بيان فرمانهايش مىپردازد ، اگر مردم از در اطاعت وارد شدند و آنها را پذيرا گشتند چه بهتر كه سعادت دنيا و آخرتشان در آنست ، و اگر به فسق و مخالفت برخاستند و همه را زير پا گذاشتند اينجا است كه فرمان عذاب در باره آنها تحقق مىپذيرد و به دنبال آن هلاكت است .\r\nاگر درست در آيه دقت كنيم ، چهار مرحله مشخص براى اين برنامه بيان شده است :\r\n1 - مرحله اوامر ( و نواهى ) .\r\n2 - مرحله فسق و مخالفت .\r\n3 - مرحله استحقاق مجازات .\r\n4 - مرحله هلاكت .\r\nو همه اين مراحل با فاء تفريع به يكديگر عطف شده‌اند .\r\nدر اينجا اين سؤال پيش مىآيد كه چرا امر شدگان تنها مترفين هستند ؟\r\n( مترفين از ماده « ترفه » به معنى نعمت فراوان يعنى متنعمين و ثروتمندان از خدا بى خبر ) .\r\nدر پاسخ اين سؤال توجه به يك نكته راه گشا است و آن اينكه در بسيارى از جوامع ( منظور جامعه‌هاى ناسالم است ) مترفين ، سردمداران اجتماعند و ديگران\r\n\r\n","description":"","footnote":"\r\n( 1 ) « قول » گر چه معنى وسيعى دارد ولى در اين گونه موارد به معنى فرمان عذاب است .\r\n","page_name":" 59 ","page_number":59},
  {"content":"\r\nتابع و پيرو آنها .\r\nبه علاوه در اين تعبير اشاره به نكته ديگرى نيز هست ، و آن اينكه سرچشمه غالب مفاسد اجتماعى نيز ثروتمندان از خدا بى خبرى هستند كه در ناز و نعمت و عيش و هوس غرقند ، و هر نغمه اصلاحى و انسانى و اخلاقى در گوش آنها ناهنجار است ، به همين دليل هميشه در صف اول در مقابل پيامبران ايستاده بودند ، و دعوت آنها را كه به نفع عدل و داد و حمايت از مستضعفان بوده هميشه بر ضد خود مىديدند .\r\nروى اين جهات از آنها بالخصوص ياد شده است چرا كه ريشه اصلى فساد همين گروهند .\r\nضمنا « دمرنا » و « تدمير » از ماده « دمار » به معنى هلاكت است .\r\nبه هر حال آيه فوق ، هشدارى است به همه مردم با ايمان كه مراقب باشند ، حكومت خويش را بدست مترفين و ثروتمندان مست شهوت ندهند و از آنها دنباله روى نكنند كه جامعه آنان را سرانجام به هلاكت و نابودى مىكشانند .\r\nآيه بعد به نمونه هايى از اين مساله به صورت يك اصل كلى اشاره كرده مىگويد : « چه بسيار مردمى كه در قرون بعد از نوح زندگى مىكردند ( و طبق همين سنت ) هلاك و نابود شدند » ( * ( وَكَمْ أَهْلَكْنا مِنَ الْقُرُونِ مِنْ بَعْدِ نُوحٍ ) * ) .\r\nسپس اضافه مىكند : چنان نيست كه ظلم و ستم و گناه فرد يا جمعيتى از ديده تيز بين علم خدا مخفى بماند ، « همين مقدار كافى است كه خدا از گناهان بندگانش آگاه و نسبت به آن بينا است » ( * ( وَكَفى بِرَبِّكَ بِذُنُوبِ عِبادِه خَبِيراً بَصِيراً ) * ) .\r\n« قرون » جمع « قرن » به معنى جمعيتى است كه در عصر واحدى زندگى مىكنند و سپس به مجموع يك عصر اطلاق شده است .\r\nدر اينكه قرن چند سال است ، نظرات گوناگونى داده‌اند ، بعضى آن را چهل سال ، بعضى هشتاد ، بعضى صد ، و بالآخره بعضى آن را صد و بيست سال دانسته‌اند ، ولى\r\n","description":"","footnote":"","page_name":" 60 ","page_number":60},
  {"content":"\r\nناگفته پيدا است كه اين يك امر قراردادى است كه بر حسب قرار دادها متفاوت مىباشد ، اما معمول در عصر ما اين است كه قرن را به يكصد سال اطلاق مىكنند ( 1 ) .\r\nو اينكه مخصوصا روى « قرون بعد از نوح » تكيه شده ، ممكن است به خاطر آن باشد كه زندگى انسانها قبل از نوح بسيار ساده بود و اينهمه اختلافات مخصوصا تقسيم جوامع به « مترف » و « مستضعف » كمتر وجود داشت و به همين دليل كمتر گرفتار مجازاتهاى الهى شدند .\r\nذكر « خبير » و « بصير » ( آگاه و بينا ) همراه هم اشاره به اين است كه « خبير » به معنى آگاه از نيت و عقيده است و « بصير » به معنى بينا نسبت به اعمال ، بنا بر اين خدا هم از انگيزه‌هاى باطنى اعمال اشخاص با اطلاع است ، و هم از خود اعمالشان ، و چنين كسى هرگز ظلم و ستمى در باره هيچكس روا نمىدارد و حق كسى در حكومتش ضايع نمىشود .\r\n\r\n","description":"","footnote":"\r\n( 1 ) در ذيل آيه 13 سوره يونس نيز به اين موضوع اشاره اى كرديم ( تفسير نمونه جلد 8 صفحه 243 ) .\r\n","page_name":" 61 ","page_number":61},
  {"content":"\r\n\r\n[ سوره الإسراء ‹ 17 › : آيات 18 تا 21 
  ]\r\nمَنْ كانَ يُرِيدُ الْعاجِلَةَ عَجَّلْنا لَه فِيها ما نَشاءُ لِمَنْ نُرِيدُ ثُمَّ جَعَلْنا لَه جَهَنَّمَ يَصْلاها مَذْمُوماً مَدْحُوراً ‹ 18 › وَمَنْ أَرادَ الآخِرَةَ وَسَعى لَها سَعْيَها وَهُوَ مُؤْمِنٌ فَأُولئِكَ كانَ سَعْيُهُمْ مَشْكُوراً ‹ 19 › كُلاًّ نُمِدُّ هؤُلاءِ وَهَؤُلاءِ مِنْ عَطاءِ رَبِّكَ وَما كانَ عَطاءُ رَبِّكَ مَحْظُوراً ‹ 20 › انْظُرْ كَيْفَ فَضَّلْنا بَعْضَهُمْ عَلى بَعْضٍ وَلَلآخِرَةُ أَكْبَرُ دَرَجاتٍ وَأَكْبَرُ تَفْضِيلًا ‹ 21 ›\r\n\r\nترجمه :\r\n18 - آن كس كه ( تنها ) زندگى زودگذر ( دنياى مادى ) را مىطلبد آن مقدار از آن را كه بخواهيم و به هر كس اراده كنيم مىدهيم ، سپس دوزخ را براى او قرار خواهيم داد كه در آتش سوزانش مىسوزد در حالى كه مذموم و رانده ( درگاه خدا ) است .\r\n19 - و آن كس كه سراى آخرت را بطلبد و سعى و كوشش خود را براى آن انجام دهد ، در حالى كه ايمان داشته باشد ، سعى و تلاش او ( از سوى خدا ) پاداش داده خواهد شد .\r\n20 - هر يك از اين دو گروه را از عطاى پروردگارت بهره و كمك مىدهيم ، و عطاى پروردگارت هرگز از كسى منع نشده است .\r\n","description":"","footnote":"","page_name":" 62 ","page_number":62},
  {"content":"\r\n21 - ببين چگونه بعضى را ( در دنيا بخاطر تلاششان ) بر بعضى ديگر برترى بخشيده‌ايم ، درجات آخرت و برتريهايش از اينهم بيشتر است .\r\n\r\nتفسير : خطوط زندگى طالبان دنيا و آخرت\r\nاز آنجا كه در آيات گذشته ، سخن از مخالفت گردنكشان در برابر اوامر الهى و سپس هلاكت آنها بود ، در آيات مورد بحث ، به علت واقعى اين تمرد و عصيان كه همان حب دنيا است اشاره كرده مىگويد : « كسانى كه تنها هدفشان همين زندگى زودگذر دنياى مادى باشد ، ما آن مقدار را كه بخواهيم به هر كس صلاح بدانيم در همين زندگى زودگذر مىدهيم سپس جهنم را براى او قرار خواهيم داد كه در آتش آن مىسوزد در حالى كه مورد سرزنش و دورى از رحمت خدا است » ( * ( مَنْ كانَ يُرِيدُ الْعاجِلَةَ عَجَّلْنا لَه فِيها ما نَشاءُ لِمَنْ نُرِيدُ ثُمَّ جَعَلْنا لَه جَهَنَّمَ يَصْلاها مَذْمُوماً مَدْحُوراً ) * ) .\r\n« عاجله » به معنى نعمتهاى زودگذر يا دنياى زودگذر است .\r\nقابل توجه اينكه نمىگويد هر كس به دنبال دنيا برود ، به هر چه بخواهد مىرسد ، بلكه دو قيد براى آن قائل مىشود ، اول اينكه تنها بخشى از آنچه را مىخواهد به آن مىرسد ، همان مقدارى را كه ما بخواهيم ( * ( ما نَشاءُ ) * ) .\r\nديگر اينكه : همه افراد به همين مقدار نيز نمىرسند ، بلكه تنها گروهى از آنها به بخشى از متاع دنيا خواهند رسيد ، آنها كه بخواهيم ( * ( لِمَنْ نُرِيدُ ) * ) .\r\nو به اين ترتيب نه همه دنيا پرستان به دنيا مىرسند و نه آنها كه مىرسند به همه آنچه مىخواهند مىرسند ، زندگى روزمره نيز اين دو محدوديت را به وضوح به ما نشان مىدهد ، چه بسيارند كسانى كه شب و روز مىدوند و به جايى نمىرسند ، و چه بسيار كسانى كه آرزوهاى دور و درازى در اين دنيا دارند كه تنها بخش كوچكى از آن را بدست مىآورند .\r\n","description":"","footnote":"","page_name":" 63 ","page_number":63},
  {"content":"\r\nو اين هشدارى است براى دنيا پرستان كه اگر خيال كنيد آخرت را به دنيا بفروشيد به تمام هدفتان نائل مىشويد ، اشتباه بزرگى كرده‌ايد ، بلكه گاهى هيچ و گاه به كمى دسترسى پيدا مىكنيد .\r\nو اصولا دامنه آرزوهاى انسان آن قدر گسترده است كه با محدوديت جهان ماده قابل اشباع نيست ، تمام دنيا را به يك نفر بدهند ، بسيار مىشود كه اشباع نمىگردد .\r\nاما آنها كه تلاش مىكنند و به هيچ نمىرسند ، ممكن است به دلائل مختلفى باشد يا بخاطر آنست كه هنوز اميد بيدارى و نجاتشان است ، و خدا به آنها محبت مىكند ، و يا به خاطر آنست كه اگر به جايى برسند آن چنان طغيان مىكنند كه عرصه را بر خلق خدا تنگ مىنمايند .\r\n« يصلى » از ماده « صلى » به معنى آتش افروختن و به آتش سوختن است و منظور در اينجا همان معنى دوم مىباشد .\r\nقابل توجه اينكه كيفر اين گروه ، ضمن اينكه آتش جهنم شمرده شده است ، با دو تعبير « مذموم » و « مدحور » تاكيد گرديده ، كه اولى به معنى مورد سرزنش و نكوهش قرار گرفتن و دومى به معنى دور ماندن از رحمت خدا است .\r\nدر حقيقت آتش دوزخ ، كيفر جسمانى آنها است ، و مذموم و مدحور بودن كيفر روحانى آنها ، چرا كه معاد هم جسمانى است و هم روحانى و كيفر و پاداش آن نيز در هر دو جنبه است .\r\nسپس به شرح حال گروه دوم مىپردازد ، تا با قرينه مقابله ، آن چنان كه روش قرآن است ، مطلب آشكارتر شود ، مىفرمايد : « اما كسى كه آخرت را بطلبد و سعى و كوشش خود را در اين راه به كار بندد ، در حالى كه ايمان داشته باشد ، اين سعى و تلاش او مورد قبول الهى خواهد بود » ( * ( وَمَنْ أَرادَ الآخِرَةَ وَسَعى لَها سَعْيَها وَهُوَ مُؤْمِنٌ فَأُولئِكَ كانَ سَعْيُهُمْ مَشْكُوراً ) * ) .\r\n","description":"","footnote":"","page_name":" 64 ","page_number":64},
  {"content":"\r\nبنا بر اين براى رسيدن به سعادت جاويدان سه امر اساسى شرط است :\r\n1 - اراده انسان آن هم اراده اى كه تعلق به حيات ابدى گيرد ، و به لذات زودگذر و نعمتهاى ناپايدار و هدفهاى صرفا مادى تعلق نگيرد ، همتى و الا و روحيه اى عالى پشت بند آن باشد كه او را از پذيرفتن هر گونه رنگ تعلق و وابستگى آزاد سازد .\r\n2 - اين اراده به صورت ضعيف و ناتوان در محيط فكر و انديشه و روح نباشد بلكه تمام ذرات وجود انسان را به حركت وادارد و آخرين سعى و تلاش خود را در اين به كار بندد ( توجه داشته باشيد كه كلمه « سعيها » كه به عنوان تاكيد ذكر شده نشان مىدهد او آخرين ، سعى و تلاش و كوشش را كه براى رسيدن آخرت لازم است انجام مىدهد و چيزى فروگذار نمىكند ) .\r\n3 - همه اينها توأم با « ايمان » باشد ، ايمانى ثابت و استوار ، چرا كه تصميم و تلاش هنگامى به ثمر مىرسد كه از انگيزه صحيحى ، سرچشمه گيرد و آن انگيزه چيزى جز ايمان به خدا نمىتواند باشد .\r\nدرست است كه سعى و تلاش براى آخرت بدون ايمان نخواهد بود و بنا بر اين مفهوم ايمان در آن نهفته شده است ، ولى از آنجا كه ايمان يك اصل اساسى و پايه اصلى در اين راه است به آن مقدار از دلالت التزامى قناعت نكرده و با صراحت ايمان را به عنوان يك شرط بازگو مىكند .\r\nقابل توجه اينكه در مورد دنيا پرستان مىگويد : « جهنم را براى آنها قرار مىدهيم » ، ولى در مورد عاشقان آخرت مىگويد : « سعى و تلاش آنها مشكور خواهد بود » يعنى مورد تشكر و قدردانى پروردگار .\r\nاين تعبير از اين كه بگويد پاداششان بهشت است بسيار جامعتر و والاتر است ، چرا كه تشكر و قدردانى هر كس به اندازه شخصيت و سعه وجودى او است ، نه به اندازه عملى كه انجام گرفته است ، و روى اين حساب تشكر و قدردانى خدا\r\n","description":"","footnote":"","page_name":" 65 ","page_number":65},
  {"content":"\r\nمتناسب با ذات بى پايان او است انواع نعمتهاى مادى و معنوى و هر آنچه در تصور ما بگنجد و نگنجد در آن جمع است .\r\nگر چه بعضى از مفسران ، « مشكور » را به معنى « اجر مضاعف » ( 1 ) و يا به معنى « قبولى عمل ( 2 ) » گرفته‌اند ، ولى روشن است كه « مشكور » معنى وسيعترى از همه اينها دارد .\r\nدر اينجا ممكن است اين توهم پيش آيد كه نعمتهاى دنيا ، تنها سهم دنيا - پرستان خواهد شد و آخرتطلبان از آن محروم مىگردند ، آيه بعد به اين توهم پاسخ مىگويد كه : « ما هر يك از اين گروه و آن گروه را از عطاى خود بهره مىدهيم و امداد مىكنيم » ( * ( كُلًّا نُمِدُّ هؤُلاءِ وَهَؤُلاءِ مِنْ عَطاءِ رَبِّكَ ) * ) .\r\n« چرا كه بخشش پروردگار از هيچكس ممنوع نيست » و گبر و ترسا و مؤمن و مسلم همه از خوان نعمتش وظيفه مىخورند ( * ( وَما كانَ عَطاءُ رَبِّكَ مَحْظُوراً ) * ) .\r\n« نمد » از ماده « امداد » به معنى افزودن است .\r\nآيه بعد يك اصل اساسى را در همين رابطه بازگو مىكند و آن اينكه :\r\nهمانگونه كه تفاوت تلاشها در اين دنيا باعث تفاوت در بهره گيريها است ، در كارهاى آخرت نيز همين اصل كاملا حاكم است ، با اين تفاوت كه اين دنيا محدود است و تفاوتهايش هم محدود ، ولى آخرت نامحدود ، و تفاوتهايش نيز نامحدود است ، مىگويد :\r\n« بنگر چگونه بعضى از آنها را بر بعضى ديگر ( بخاطر تفاوت در سعى و كوشششان ) برترى داديم ، اما آخرت درجاتش بزرگتر و برتريش بيشتر است »\r\n\r\n","description":"","footnote":"\r\n( 1 ) تفسير قرطبى جلد 6 صفحه 3852 .\r\n( 2 ) تفسير صافى ذيل آيه .\r\n","page_name":" 66 ","page_number":66},
  {"content":"\r\n( * ( انْظُرْ كَيْفَ فَضَّلْنا بَعْضَهُمْ عَلى بَعْضٍ وَلَلآخِرَةُ أَكْبَرُ دَرَجاتٍ وَأَكْبَرُ تَفْضِيلًا ) * ) .\r\nممكن است گفته شود ، افرادى را در اين جهان مىبينيم كه بدون تلاش و كوشش بهره‌هاى وسيع مىگيرند ، ولى بدون شك اينها موارد استثنايى است و نمىتوان در برابر اصل كلى تلاش و كوشش و رابطه آن با ميزان موفقيت به آن اعتنايى كرد ، و اين گونه بهره گيريهاى انحرافى منافات با آن اصل كلى ندارد .\r\nضمنا بايد توجه داشت كه منظور از تلاش و كوشش تنها كميت آن نيست ، گاه مىشود تلاش كم با كميت عالى اثرش بسيار بيشتر از تلاش فراوان با كيفيت پائين باشد .\r\n\r\nنكته‌ها :\r\n\r\n1 - آيا دنيا و آخرت با هم تضاد دارند ؟\r\nدر آيات بسيارى ، مدح و تمجيد از دنيا يا امكانات مادى آن شده است :\r\nدر بعضى از آيات ، مال به عنوان خير ، معرفى شده ( سوره بقره آيه 180 ) .\r\nو در بسيارى از آيات ، مواهب مادى تحت عنوان فضل خدا آمده است وَابْتَغُوا مِنْ فَضْلِ اللَّه ( سوره جمعه آيه 10 ) .\r\nدر جاى ديگر مىفرمايد « همه نعمتهاى روى زمين را براى شما آفريده است » خَلَقَ لَكُمْ ما فِي الأَرْضِ جَمِيعاً ( بقره - 29 ) .\r\nو در بسيارى از آيات آنها را تحت عنوان سخر لكم ( آنها را مسخر شما گردانيد ) ذكر كرده كه اگر بخواهيم اين همه آياتى را كه در رابطه با محترم شمردن امكانات مادى اين جهان جمعآورى كنيم ، مجموعه قابل ملاحظه اى خواهد شد .\r\nولى با اينهمه اهميتى كه به مواهب و نعمتهاى مادى داده شده ، تعبيراتى كه قويا آن را تحقير مىكند در آيات قرآن به چشم مىخورد .\r\n","description":"","footnote":"","page_name":" 67 ","page_number":67},
  {"content":"\r\nدر يك جا آن را عرض و متاع فانى مىشمرد تَبْتَغُونَ عَرَضَ الْحَياةِ الدُّنْيا ( نساء - 94 ) .\r\nو در جاى ديگر آن را مايه غرور و غفلت مىشمرد وَمَا الْحَياةُ الدُّنْيا إِلَّا مَتاعُ الْغُرُورِ ( سوره حديد آيه 20 ) .\r\nو در مورد ديگر آن را وسيله سرگرمى و بازيچه شمرده وَما هذِه الْحَياةُ الدُّنْيا إِلَّا لَهْوٌ وَلَعِبٌ ( عنكبوت 64 ) .\r\nو در جايى ديگر مايه غفلت از ياد خدا رِجالٌ لا تُلْهِيهِمْ تِجارَةٌ وَلا بَيْعٌ عَنْ ذِكْرِ اللَّه ( نور - 37 ) .\r\nاين تعبيرات دوگانه عينا در روايات اسلامى نيز ديده مىشود :\r\nاز يك سو دنيا ، مزرعه آخرت ، تجارتخانه مردان خدا مسجد دوستان حق ، محل هبوط وحى پروردگار ، سراى موعظه و پند ، شمرده شود (\r\nمسجد احباء اللَّه و مصلى ملائكة اللَّه و مهبط وحى اللَّه و متجر اولياء اللَّه\r\n) ( 1 ) .\r\nو از سوى ديگر مايه غفلت و بيخبرى از ياد خدا و متاع غرور و مانند آن .\r\nآيا اين دو گروه از آيات و روايات با هم تضاد دارند ؟\r\nپاسخ اين سؤال را در خود قرآن مىتوان يافت .\r\nچرا كه آنجا كه از دنيا و مواهبش نكوهش مىكند ، كسانى را مىگويد كه اين زندگى تنها هدفشان را تشكيل مىدهد ، در سوره نجم آيه 29 مىخوانيم وَلَمْ يُرِدْ إِلَّا الْحَياةَ الدُّنْيا « كسانى كه جز زندگى دنيا را نخواهند » .\r\nبه تعبير ديگر سخن از كسانى است كه آخرت را به دنيا مىفروشند و براى رسيدن به ماديات از هيچ خلافكارى و جنايتى ابا ندارند .\r\nدر سوره توبه آيه 38 مىخوانيم ا رضيتم بالحياة الدنيا من الآخرة : « آيا راضى شديد كه زندگى دنيا را به جاى آخرت بپذيريد » ؟ !\r\n\r\n","description":"","footnote":"\r\n( 1 ) نهج البلاغه كلمات قصار جمله 131 .\r\n","page_name":" 68 ","page_number":68},
  {"content":"\r\nآيات مورد بحث ، خود شاهد اين مدعا است ، آنجا كه مىگويد : * ( مَنْ كانَ يُرِيدُ الْعاجِلَةَ ) * . . . يعنى تنها هدفشان همين زندگى زودگذر مادى است .\r\nاصولا تعبير به « مزرعه » و يا « متجر » ( تجارتخانه ) و مانند آن خود شاهد زنده اى براى اين موضوع است .\r\nكوتاه سخن اينكه مواهب جهان مادى كه همه از نعمتهاى خدا است و حتما وجودش در نظام خلقت لازم بوده و هست اگر به عنوان وسيله اى براى رسيدن به سعادت و تكامل معنوى انسان مورد بهره بردارى قرار گيرد از هر نظر قابل تحسين است .\r\nو اما اگر به عنوان يك هدف و نه وسيله مورد توجه قرار گيرد و از ارزشهاى معنوى و انسانى بريده شود كه در اين هنگام طبعا مايه غرور و غفلت و طغيان و سركشى و ظلم و بيدادگرى خواهد بود ، درخور هر گونه نكوهش و مذمت است .\r\nو چه زيبا فرموده است على ع در آن گفتار كوتاه و پرمغزش :\r\nمن ابصر بها بصرته و من ابصر اليها اعمته :\r\n« آن كس كه با چشم بصيرت به آن بنگرد ( و آن را وسيله بينايى قرار دهد ) دنيا به او آگاهى مىبخشد ، و آن كس كه به خود آن نگاه كند دنيا او را نابينا خواهد كرد » ( 1 ) .\r\nدر حقيقت تفاوت ميان دنياى مذموم و ممدوح ، همان چيزى است كه از « اليها » و « بها » استفاده مىشود كه اولى هدف را مىرساند و دومى وسيله را .\r\n\r\n2 - نقش سعى و تلاش در پيروزيها\r\nاين نخستين بار نيست كه قرآن با تكيه كردن روى سعى و تلاش به افراد تنبل و بيكار هشدار مىدهد كه سعادت سراى ديگر را تنها با اظهار ايمان و سخن نمىتوان بدست آورد ، بلكه عامل اصلى سعادت سعى و تلاش است .\r\n\r\n","description":"","footnote":"\r\n( 1 ) نهج البلاغه خطبه 82 .\r\n","page_name":" 69 ","page_number":69},
  {"content":"\r\nاين حقيقت در بسيارى از آيات قرآن منعكس است .\r\nدر اينجا انسان را در گرو اعمالش مىشمرد ( كُلُّ نَفْسٍ بِما كَسَبَتْ رَهِينَةٌ ) ( مدثر - 38 ) .\r\nو در جاى ديگر بهره او را تنها در گرو سعيش مىشمرد ( وَأَنْ لَيْسَ لِلإِنْسانِ إِلَّا ما سَعى ) .\r\nو در بسيارى از آيات ، بعد از ذكر ايمان ، روى عمل صالح تكيه مىكند .\r\nتا همگان اين خيال خام را از سر بدر كنند كه بى سعى و تلاش به جايى مىتوان رسيد مواهب دنياى مادى را بى سعى و تلاش نمىتوان بدست آورد ، چگونه مىتوان انتظار داشت كه سعادت جاودانى بدون آن بدست آيد .\r\n\r\n3 - امدادهاى الهى\r\n« نمد » از ماده « امداد » به معنى كمك رساندن است ، راغب در كتاب مفردات مىگويد : كلمه امداد غالبا در مورد كمكهاى مفيد و مؤثر به كار برده مىشود و كلمه « مد » در موارد مكروه و ناپسند .\r\nبه هر حال در آيات مورد بحث مىخوانيم كه خداوند بخشى از نعمتهايش را در اختيار همگان مىگذارد و نيكان و بدان همگى از آن استفاده مىكنند ، اين اشاره به آن بخش از نعمتها است كه ادامه حيات ، متوقف بر آنست و بدون آن نمىتواند يك انتخابگر باشد .\r\nبه تعبير ديگر اين همان مقام رحمانيت خدا است كه فيض عامش ، مؤمن و كافر را شامل مىشود ، ولى در ما وراء اينها نعمتهايى است بىپايان كه مخصوص مؤمنان و نيكان است .\r\n","description":"","footnote":"","page_name":" 70 ","page_number":70},
  {"content":"\r\n\r\n[ سوره الإسراء ‹ 17 › : آيات 22 تا 25 
  ]\r\nلا تَجْعَلْ مَعَ اللَّه إِلهاً آخَرَ فَتَقْعُدَ مَذْمُوماً مَخْذُولًا ‹ 22 › وَقَضى رَبُّكَ أَلَّا تَعْبُدُوا إِلَّا إِيَّاه وَبِالْوالِدَيْنِ إِحْساناً إِمَّا يَبْلُغَنَّ عِنْدَكَ الْكِبَرَ أَحَدُهُما أَوْ كِلاهُما فَلا تَقُلْ لَهُما أُفٍّ وَلا تَنْهَرْهُما وَقُلْ لَهُما قَوْلًا كَرِيماً ‹ 23 › وَاخْفِضْ لَهُما جَناحَ الذُّلِّ مِنَ الرَّحْمَةِ وَقُلْ رَبِّ ارْحَمْهُما كَما رَبَّيانِي صَغِيراً ‹ 24 › رَبُّكُمْ أَعْلَمُ بِما فِي نُفُوسِكُمْ إِنْ تَكُونُوا صالِحِينَ فَإِنَّه كانَ لِلأَوَّابِينَ غَفُوراً ‹ 25 ›\r\n\r\nترجمه :\r\n22 - و با « اللَّه » معبود ديگرى قرار مده كه ضعيف و مذموم و بى يار و ياور خواهى شد .\r\n23 - پروردگارت فرمان داده جز او را نپرستيد و به پدر و مادر نيكى كنيد ، هر گاه يكى از آنها - يا هر دو آنها - نزد تو ، به سن پيرى برسند كمترين اهانتى به آنها روا مدار ، و بر آنها فرياد مزن ، و گفتار لطيف و سنجيده بزرگوارانه به آنها بگو .\r\n24 - بالهاى تواضع خويش را در برابرشان از محبت و لطف فرود آر ، و بگو پروردگارا همانگونه كه آنها مرا در كوچكى تربيت كردند مشمول رحمتشان قرار ده .\r\n","description":"","footnote":"","page_name":" 71 ","page_number":71},
  {"content":"\r\n25 - پروردگار شما از درون دلهاى شما آگاه است ( اگر لغزشى در اين زمينه داشتيد و جبران كرديد شما را عفو مىكند چرا كه ) هر گاه صالح باشيد او توبه كنندگان را مىبخشد .\r\n\r\nتفسير :\r\n\r\nتوحيد و نيكى به پدر و مادر ، سرآغاز يك رشته احكام مهم اسلامى .\r\nآيات مورد بحث سرآغازى است براى بيان يك سلسله از احكام اساسى اسلام كه با مساله توحيد و ايمان ، شروع مىشود ، توحيدى كه خمير مايه همه فعاليتهاى مثبت و كارهاى نيك و سازنده است و هم از اين طريق پيوندى ميان اين آيات و آيات گذشته كه سخن از سعادتمندان و برنامه سه گانه آنها يعنى « ايمان » و « سعى و تلاش » و « اراده سراى آخرت » مىگويد برقرار مىسازد .\r\nو نيز تاكيدى است مجدد بر آنچه قبلا در باره قرآن و دعوت كننده بودنش به صافترين و بهترين راهها ، بيان شده .\r\nنخست از توحيد شروع كرده مىگويد : « با خداوند يگانه ( اللَّه ) هيچ معبودى قرار مده » ( * ( لا تَجْعَلْ مَعَ اللَّه إِلهاً آخَرَ ) * ) .\r\nنمىگويد معبود ديگرى را با خدا پرستش مكن ، بلكه ميگويد « قرار مده » تا معنى وسيعترى داشته باشد ، يعنى نه در عقيده ، نه در عمل ، نه در دعا و تقاضا و نه در پرستش معبود ديگرى را در كنار « اللَّه » قرار مده .\r\nسپس به بيان نتيجه مرگبار شرك پرداخته مىگويد : « اگر شريكى براى او قائل شوى با مذمت و خذلان فرو خواهى نشست » ( * ( فَتَقْعُدَ مَذْمُوماً مَخْذُولًا ) * ) .\r\nانتخاب كلمه « قعود » ( نشستن ) در اينجا اشاره به ضعف و ناتوانى است ، زيرا در ادبيات عرب ، اين كلمه كنايه از ضعف است همانگونه كه گفته مىشود قعد به الضعف عن القتال : « ناتوانى سبب شد كه او از پيكار با دشمن بنشيند » .\r\n","description":"","footnote":"","page_name":" 72 ","page_number":72},
  {"content":"\r\nاز جمله بالا استفاده مىشود كه شرك سه اثر بسيار بد در وجود انسان مىگذارد :\r\n1 - شرك مايه ضعف و ناتوانى و زبونى و ذلت است در حالى كه توحيد عامل قيام و حركت و سرفرازى است .\r\n2 - شرك ، مايه مذمت و نكوهش است ، چرا كه يك خط روشن انحرافى است در برابر منطق عقل و كفرانى است آشكار در مقابل نعمت پروردگار ، و آن كس كه تن به چنين انحرافى دهد درخور مذمت است .\r\n3 - شرك سبب مىشود كه خداوند مشرك را به معبودهاى ساختگيش واگذارد و دست از حمايتش بردارد ، و از آنجا كه معبودهاى ساختگى نيز قادر بر حمايت كسى نيستند و خدا هم حمايتش را از چنين كسان برداشته آنها « مخذول » يعنى بدون يار و ياور خواهند شد .\r\nدر آيات ديگر قرآن نيز همين معنى به شكل ديگرى مجسم شده است ، چنان كه در سوره عنكبوت آيه 41 مىخوانيم : « آنها كه غير خدا را معبود خويش انتخاب مىكنند همانند عنكبوتند كه آن خانه سست و بى اساس را تكيه گاه خود قرار داده و سستترين خانه‌ها خانه عنكبوت است » ( مَثَلُ الَّذِينَ اتَّخَذُوا مِنْ دُونِ اللَّه أَوْلِياءَ كَمَثَلِ الْعَنْكَبُوتِ اتَّخَذَتْ بَيْتاً وَإِنَّ أَوْهَنَ الْبُيُوتِ لَبَيْتُ الْعَنْكَبُوتِ لَوْ كانُوا يَعْلَمُونَ ) .\r\nبعد از اصل توحيد به يكى از اساسىترين تعليمات انسانى انبياء ضمن تاكيد مجدد بر توحيد اشاره كرده مىگويد : « پروردگارت فرمان داده كه تنها او را بپرستيد و نسبت به پدر و مادر نيكى كنيد » ( * ( وَقَضى رَبُّكَ أَلَّا تَعْبُدُوا إِلَّا إِيَّاه وَبِالْوالِدَيْنِ إِحْساناً ) * ) .\r\n« قضاء » مفهوم مؤكدترى از « امر » دارد ، و امر و فرمان قطعى و محكم\r\n","description":"","footnote":"","page_name":" 73 ","page_number":73},
  {"content":"\r\nرا مىرساند و اين نخستين تاكيد در اين مساله است .\r\nقرار دادن توحيد يعنى اساسىترين اصل اسلامى در كنار نيكى به پدر و مادر تاكيد ديگرى است بر اهميت اين دستور اسلامى .\r\nمطلق بودن « احسان » كه هر گونه نيكى را دربرمىگيرد و همچنين ، « والدين » كه مسلمان و كافر را شامل مىشود ، سومين و چهارمين تاكيد در اين جمله است .\r\nنكره بودن احسان ( احسانا ) كه در اين گونه موارد براى بيان عظمت مىآيد پنجمين تاكيد محسوب مىگردد ( 1 ) .\r\nتوجه به اين نكته نيز لازم است كه فرمان ، معمولا روى يك امر اثباتى مىرود در حالى كه در اينجا روى نفى رفته است ( پروردگارت فرمان داده كه نپرستيد جز او را ) .\r\nاين ممكن است به خاطر آن باشد كه از جمله « قضى » فهميده مىشود كه جمله ديگرى در شكل اثباتى در تقدير است و در معنى چنين مىباشد : پروردگارت فرمان مؤكد داده كه او را بپرستيد و غير او را نپرستيد .\r\nو يا اينكه مجموع جمله « نفى و اثبات » ( * ( أَلَّا تَعْبُدُوا إِلَّا إِيَّاه ) * ) در حكم يك جمله اثباتى است ، اثبات عبادت انحصارى پروردگار سپس به بيان يكى از مصداقهاى روشن نيكى به پدر و مادر پرداخته مىگويد :\r\n« هر گاه يكى از آن دو ، يا هر دو آنها ، نزد تو به سن پيرى و شكستگى برسند ( آن چنان كه نيازمند به مراقبت دائمى تو باشند ) از هر گونه محبت در مورد\r\n\r\n","description":"","footnote":"\r\n( 1 ) بعضى معتقدند كه « احسان » غالبا با « الى » متعدى مىگردد ، گفته مىشود احسن اليه ، اما گاهى به وسيله « باء » متعدى مىگردد ، اين تعبير شايد به خاطر آن باشد كه مباشرت را بيان كند يعنى شخصا و بدون واسطه آنها را مورد محبت و احترام قرار دهيد ، و اين ششمين تاكيد در اين مساله است .\r\n","page_name":" 74 ","page_number":74},
  {"content":"\r\nآنها دريغ مدار ، و كمترين اهانتى به آنان مكن ، حتى سبكترين تعبير نامؤدبانه يعنى « اف » به آنها مگو « ( * ( إِمَّا يَبْلُغَنَّ عِنْدَكَ الْكِبَرَ أَحَدُهُما أَوْ كِلاهُما فَلا تَقُلْ لَهُما أُفٍّ ) * ) ( 1 ) .\r\n« و بر سر آنها فرياد مزن » ( * ( وَلا تَنْهَرْهُما ) * ) .\r\nبلكه « با گفتار سنجيده و لطيف و بزرگوارانه با آنها سخن بگو » ( * ( وَقُلْ لَهُما قَوْلًا كَرِيماً ) * ) .\r\nو نهايت فروتنى را در برابر آنها بنما ، « و بالهاى تواضع خود را در برابرشان از محبت و لطف فرود آر » ( * ( وَاخْفِضْ لَهُما جَناحَ الذُّلِّ مِنَ الرَّحْمَةِ ) * ) .\r\n« و بگو بار پروردگارا ! آنها را مشمول رحمت خويش قرار ده همانگونه كه در كودكى مرا تربيت كرده‌اند » ( * ( وَقُلْ رَبِّ ارْحَمْهُما كَما رَبَّيانِي صَغِيراً ) * ) .\r\n\r\nدقت فوق العاده در احترام به پدر و مادر .\r\nدر حقيقت در دو آيه اى كه گذشت ، قسمتى از ريزه كاريهاى برخورد مؤدبانه و فوق العاده احترام آميز فرزندان را نسبت به پدران و مادران بازگو مىكند :\r\n1 - از يك سو انگشت روى حالات پيرى آنها كه در آن موقع از هميشه نيازمندتر به حمايت و محبت و احترامند گذارده ، مىگويد : كمترين سخن اهانت آميز را به آنها مگو ! .\r\nآنها ممكن است بر اثر كهولت به جايى برسند كه نتوانند بدون كمك ديگرى حركت كنند ، و از جا برخيزند و حتى ممكن است قادر به دفع آلودگى از\r\n\r\n","description":"","footnote":"\r\n( 1 ) كلمه « اما » در « اما يبلغن » به گفته بعضى مركب از « ان » شرطيه « و ما » شرطيه است كه براى تاكيد پشت سر هم آمده ( تفسير فخر رازى ) و به گفته بعضى ديگر مركب از ان شرطيه و ماء زائده است كه وجود آن اجازه مىدهد كلمه شرط بر فعلى كه با نون تاكيدى مؤكد است درآيد ( الميزان ) .\r\n","page_name":" 75 ","page_number":75},
  {"content":"\r\nخود نباشند ، در اين موقع آزمايش بزرگ فرزندان شروع مىشود .\r\nآيا وجود چنين پدر و مادرى را مايه رحمت مىدانند ، و يا بلا و مصيبت و عذاب آيا صبر و حوصله كافى براى نگهدارى احترام آميز از چنين پدر و مادرى را دارند و يا هر زمان با نيش زبان ، با كلمات سبك و اهانت آميز و حتى گاه با تقاضاى مرگ او از خدا قلبش را مىفشارند و آزار مىدهند ؟ .\r\n2 - از سوى ديگر قرآن مىگويد : در اين هنگام به آنها اف مگو ، يعنى اظهار ناراحتى و ابراز تنفر مكن ، و باز اضافه مىكند با صداى بلند و اهانت آميز و داد و فرياد با آنها سخن مگو ، و باز تاكيد مىكند كه با قول كريم و گفتار بزرگوارانه با آنها سخن بگو كه همه آنها نهايت ادب در سخن را مىرساند كه زبان كليد قلب است .\r\n3 - از سوى ديگر دستور به تواضع و فروتنى مىدهد ، تواضعى كه نشان دهنده محبت و علاقه باشد و نه چيز ديگر .\r\n4 - سرانجام مىگويد : حتى موقعى كه رو به سوى درگاه خدا مىآورى پدر و مادر را ( چه در حيات و چه در ممات ) فراموش مكن و تقاضاى رحمت پروردگار براى آنها بنما .\r\nمخصوصا اين تقاضايت را با اين دليل همراه ساز و بگو « خداوندا همانگونه كه آنها در كودكى مرا تربيت كردند تو مشمول رحمتشان فرما » ؟\r\nنكته مهمى كه از اين تعبير علاوه بر آنچه گفته شد استفاده مىشود اين است كه اگر پدر و مادر آن چنان مسن و ناتوان شوند كه به تنهايى قادر بر حركت و دفع آلودگيها از خود نباشند ، فراموش نكن كه تو هم در كودكى چنين بودى و آنها از هر گونه حمايت و محبت از تو دريغ نداشتند محبت آنها را جبران نما .\r\nو از آنجا كه گاهى در رابطه با حفظ حقوق پدر و مادر و احترام آنها و تواضعى\r\n","description":"","footnote":"","page_name":" 76 ","page_number":76},
  {"content":"\r\nكه بر فرزند لازم است ممكن است لغزشهايى پيش بيايد كه انسان آگاهانه يا ناآگاه به سوى آن كشيده شود در آخرين آيه مورد بحث مىگويد : « پروردگار شما به آنچه در دل و جان شما است از شما آگاهتر است » ( * ( رَبُّكُمْ أَعْلَمُ بِما فِي نُفُوسِكُمْ ) * ) چرا كه علم او در همه زمينه‌ها حضورى و ثابت و ازلى و ابدى و خالى از هر گونه اشتباه است در حالى كه علوم شما واجد اين صفات نيست .\r\nبنا بر اين اگر بدون قصد طغيان و سركشى در برابر فرمان خدا لغزشى در زمينه احترام و نيكى به پدر و مادر از شما سر زند و بلافاصله پشيمان شديد و در مقام جبران برآئيد مسلما مشمول عفو خدا خواهيد شد : « اگر شما صالح باشيد و توبه كار خداوند توبه كاران را مىآمرزد » ( * ( إِنْ تَكُونُوا صالِحِينَ فَإِنَّه كانَ لِلأَوَّابِينَ غَفُوراً ) * ) .\r\n« اواب » از ماده « اوب » ( بر وزن قوم ) بازگشت توأم با اراده مىگويند ، در حالى كه رجوع هم به بازگشت با اراده گفته مىشود و هم بى اراده ، به همين دليل به « توبه » « اوبه » گفته مىشود ، چون حقيقت توبه بازگشت توأم با اراده به سوى خداست .\r\nو از آنجا كه « اواب » صيغه مبالغه است به كسى گفته مىشود كه هر لحظه از او خطايى سر زند به سوى پروردگار بازمىگردد .\r\nاين احتمال نيز وجود دارد كه ذكر صيغه مبالغه اشاره به تعدد عوامل بازگشت و رجوع به خدا باشد ، زيرا ايمان به پروردگار از يك سو ، توجه به دادگاه عالم قيامت از سوى ديگر ، و جدان بيدار از سوى سوم ، و توجه به عواقب و آثار گناه از سوى چهارم دست به دست هم مىدهند و انسان را مؤكدا از مسير انحرافى به سوى خدا مىبرند .\r\n","description":"","footnote":"","page_name":" 77 ","page_number":77},
  {"content":"\r\n\r\nنكته‌ها :\r\n\r\n1 - احترام پدر و مادر در منطق اسلام\r\nگر چه عواطف انسانى و مساله حقشناسى به تنهايى براى رعايت احترام در برابر والدين كافى است ، ولى از آنجا كه اسلام حتى در مسائلى كه هم عقل در آن استقلال كامل دارد ، و هم عاطفه آن را به وضوح درمىيابد ، سكوت روا نمىدارد ، بلكه به عنوان تاكيد در اين گونه موارد هم دستورات لازم را صادر مىكند در مورد احترام والدين آن قدر تاكيد كرده است كه در كمتر مساله اى ديده مىشود .\r\nبه عنوان نمونه به چند قسمت اشاره مىكنيم :\r\nالف در چهار سوره از قرآن مجيد نيكى به والدين بلا فاصله بعد از مساله توحيد قرار گرفته اين همرديف بودن دو مساله بيانگر اين است كه اسلام تا چه حد براى پدر و مادر احترام قائل است .\r\nدر سوره بقره آيه 83 مىخوانيم : لا تَعْبُدُونَ إِلَّا اللَّه وَبِالْوالِدَيْنِ إِحْساناً :\r\nو در سوره نساء آيه 36 و اعْبُدُوا اللَّه وَلا تُشْرِكُوا بِه شَيْئاً وَبِالْوالِدَيْنِ إِحْساناً .\r\nو در سوره انعام آيه 151 مىفرمايد : أَلَّا تُشْرِكُوا بِه شَيْئاً وَبِالْوالِدَيْنِ إِحْساناً .\r\nو در آيات مورد بحث نيز اين دو را قرين با هم ديديم * ( وَقَضى رَبُّكَ أَلَّا تَعْبُدُوا إِلَّا إِيَّاه وَبِالْوالِدَيْنِ إِحْساناً ) * .\r\nب - اهميت اين موضوع تا آن پايه است كه هم قرآن و هم روايات صريحا توصيه مىكنند كه حتى اگر پدر و مادر كافر باشند رعايت احترامشان لازم است .\r\nدر سوره لقمان آيه 15 مىخوانيم : وَإِنْ جاهَداكَ عَلى أَنْ تُشْرِكَ بِي ما لَيْسَ لَكَ بِه عِلْمٌ فَلا تُطِعْهُما وَصاحِبْهُما فِي الدُّنْيا مَعْرُوفاً : « اگر آنها به تو اصرار كنند كه مشرك شوى اطاعتشان مكن ، ولى در زندگى دنيا به نيكى با آنها معاشرت نما » !\r\n","description":"","footnote":"","page_name":" 78 ","page_number":78},
  {"content":"\r\nج - شكرگزارى در برابر پدر و مادر در قرآن مجيد در رديف شكرگزارى در برابر نعمتهاى خدا قرار داده شده چنان كه مىخوانيم : أَنِ اشْكُرْ لِي وَلِوالِدَيْكَ ( سوره لقمان آيه 14 ) با اينكه نعمت خدا بيش از آن اندازه است كه قابل احصا و شماره باشد ، و اين دليل بر عمق و وسعت حقوق پدران و مادران مىباشد .\r\nد - قرآن حتى كمترين بى احترامى را در برابر پدر و مادر اجازه نداده است . در حديثى از امام صادق ع مىخوانيم كه فرمود :\r\nلو علم اللَّه شيئا هو ادنى من اف لنهى عنه ، و هو من ادنى العقوق ، و من العقوق ان ينظر الرجل الى والديه فيحد النظر اليها :\r\n« اگر چيزى كمتر از » اف « وجود داشت خدا از آن نهى مىكرد ( اف همانطور كه گفتيم كمترين اظهار ناراحتى است ) و اين حد اقل مخالفت و بى احترامى نسبت به پدر و مادر است ، و از اين جمله نظر تند و غضبآلود به پدر و مادر كردن مىباشد » ( 1 ) .\r\nه - با اينكه جهاد يكى از مهمترين برنامه‌هاى اسلامى است ، ما دام كه جنبه وجوب عينى پيدا نكند يعنى داوطلب به قدر كافى باشد ، بودن در خدمت پدر و مادر از آن مهمتر است ، و اگر موجب ناراحتى آنها شود ، جايز نيست .\r\nدر حديثى از امام صادق ع مىخوانيم كه مردى نزد پيامبر ص آمد و عرض كرد من جوان با نشاط و ورزيده اى هستم و جهاد را دوست دارم ولى مادرى دارم كه از اين موضوع ناراحت مىشود ، پيامبر ص فرمود :\r\nارجع فكن مع والدتك فو الذى بعثنى بالحق لانسها بك ليلة خير من جهاد فى سبيل اللَّه سنة :\r\n« برگرد و با مادر خويش باش ، قسم به آن خدايى كه مرا به حق مبعوث ساخته است يك شب مادر با تو مانوس گردد از يك سال جهاد در راه خدا بهتر\r\n\r\n","description":"","footnote":"\r\n( 1 ) جامع السعادات جلد 2 صفحه 258 .\r\n","page_name":" 79 ","page_number":79},
  {"content":"\r\nاست » ( 1 ) ! ولى البته هنگامى كه جهاد ، جنبه وجوب عينى پيدا كند و كشور اسلامى در خطر قرار گيرد و حضور همگان لازم شود ، هيچ عذرى پذيرفته نيست ، حتى نارضايى پدر و مادر .\r\nدر مورد ساير واجبات كفايى و همچنين مستحبات ، مساله همانگونه است كه در مورد جهاد گفته شد .\r\nو - پيامبر ص فرمود :\r\nاياكم و عقوق الوالدين فان ريح الجنة توجد من مسيرة الف عام و لا يجدها عاق :\r\n« بترسيد از اينكه عاق پدر و مادر و مغضوب آنها شويد ، زيرا بوى بهشت از پانصد سال راه به مشام مىرسد ، ولى هيچگاه به كسانى كه در مورد خشم پدر و مادر هستند نخواهد رسيد » ( 2 ) .\r\nاين تعبير اشاره لطيفى به اين موضوع است كه چنين اشخاص نه تنها در بهشت گام نمىگذارند بلكه در فاصله بسيار زيادى از آن قرار دارند ، و حتى نمىتوانند به آن نزديك شوند .\r\nسيد قطب در تفسير فى ظلال حديثى به اين مضمون از پيامبر ص نقل مىكند كه مردى مشغول طواف بود و مادرش را بر دوش گرفته طواف مىداد ، پيامبر ص را در همان حال مشاهده كرد عرض كرد آيا حق مادرم را با اين كار انجام دادم ، فرمود : نه حتى جبران يكى از ناله‌هاى او را ( به هنگام وضع حمل ) نمىكند ( 3 ) ! و اگر بخواهيم عنان قلم را در اينجا رها كنيم سخن بسيار به درازا مىكشد و از شكل تفسير خارج مىشويم ، اما با صراحت بايد گفت هر قدر در اين زمينه گفته شود باز هم كم است چرا كه آنها حق حيات بر انسان دارند .\r\n\r\n","description":"","footnote":"\r\n( 1 ) جامع السعادات جلد 2 صفحه 260 .\r\n( 2 ) جامع السعادات جلد 2 صفحه 257 .\r\n( 3 ) فى ظلال جلد 5 صفحه 318 .\r\n","page_name":" 80 ","page_number":80},
  {"content":"\r\nدر پايان اين بحث ذكر اين نكته را لازم مىدانيم كه گاه مىشود پدر و مادر پيشنهادهاى غير منطقى و يا خلاف شرع به انسان مىكنند ، بديهى است اطاعت آنها در هيچيك از اين موارد لازم نيست ، ولى با اين حال بايد با برخورد منطقى و انجام وظيفه امر به معروف در بهترين صورتش با اين گونه پيشنهادها برخورد كرد سخن خود را در اين زمينه با حديثى از امام كاظم ع پايان مىدهيم : امام ع مىگويد « كسى نزد پيامبر ص آمد و از حق پدر و فرزند سؤال كرد فرمود :\r\nلا يسميه باسمه ، و لا يمشى بين يديه ، و لا يجلس قبله ، و لا يستسب له :\r\n« بايد او را با نام صدا نزند ( بلكه بگويد پدرم ! ) و جلوتر از او راه نرود ، و قبل از او ننشيند ، و كارى نكند كه مردم به پدرش بدگويى كند » ( نگويند خدا پدرت را نيامرزد كه چنين كردى ! ) ( 1 ) .\r\n\r\n2 - تحقيقى پيرامون معنى « قضاء »\r\n« قضى » از ماده « قضاء » در اصل به معنى جدا ساختن چيزى است يا با عمل و يا با سخن ، و بعضى گفته‌اند در اصل به معنى پايان دادن به چيزى است ، و هر دو معنى در واقع قريب الافق مىباشند .\r\nو از آنجا كه پايان دادن و جدا ساختن معنى وسيعى دارد ، اين كلمه در مفاهيم مختلفى به كار رفته است .\r\n« قرطبى » در تفسيرش شش معنى براى آن ذكر كرده :\r\n« قضاء » به معنى « امر » و فرمان مانند * ( وَقَضى رَبُّكَ أَلَّا تَعْبُدُوا إِلَّا إِيَّاه ) * « پروردگارت فرمان داده كه جز او را نپرستيد » .\r\n- « قضاء » به معنى « خلق » مانند فَقَضاهُنَّ سَبْعَ سَماواتٍ فِي يَوْمَيْنِ :\r\n« خداوند جهان را به صورت هفت آسمان ، در دو دوران آفريد » ( سوره فصلت آيه 12 ) .\r\n\r\n","description":"","footnote":"\r\n( 1 ) نور الثقلين جلد 3 صفحه 149 .\r\n","page_name":" 81 ","page_number":81},
  {"content":"\r\n- « قضاء » به معنى « حكم » و داورى مانند فَاقْضِ ما أَنْتَ قاضٍ : « هر داورى مىخواهى بكن » ( سوره طه آيه 72 ) .\r\n- « قضاء » به معنى « فراغت از چيزى » مانند قُضِيَ الأَمْرُ الَّذِي فِيه تَسْتَفْتِيانِ : « كارى را كه در باره آن نظر خواهى مىكرديد پايان يافت » ( سوره يوسف آيه 41 ) .\r\n- « قضاء » به معنى « اراده مانند إِذا قَضى أَمْراً فَإِنَّما يَقُولُ لَه كُنْ فَيَكُونُ » هنگامى كه كارى را اراده كند به آن مىگويد موجود باش ، آن هم موجود مىشود « ( سوره آل عمران آيه 47 ) .\r\n- و « قضاء » به معنى « عهد » مانند إِذْ قَضَيْنا إِلى مُوسَى الأَمْرَ : « هنگامى كه از موسى پيمان و عهد گرفتيم » سوره قصص آيه 44 ) ( 1 ) .\r\n« ابو الفتوح رازى » بر اين معانى اضافه مىكند .\r\n« قضاء » به معنى « اخبار و اعلام » مانند وَقَضَيْنا إِلى بَنِي إِسْرائِيلَ فِي الْكِتابِ : « ما به بنى اسرائيل در تورات اعلام نموديم » ( 2 ) .\r\nو بر اين اضافه مىتوان كرد :\r\n« قضاء » به معنى « مرگ » مانند فَوَكَزَه مُوسى فَقَضى عَلَيْه : « موسى ضربه اى بر او زد و او جان داد » ( سوره قصاص آيه 15 ) .\r\nحتى بعضى از مفسران معانى « قضاء » را بالغ بر سيزده معنى در قرآن مجيد دانسته‌اند ( 3 ) .\r\nولى اينها را نمىتوان معانى متعددى براى كلمه « قضاء » دانست ، زيرا همه آنها جامعى دارند كه در آن جمعند ، و در حقيقت غالب معانى كه در بالا ذكر\r\n\r\n","description":"","footnote":"\r\n( 1 ) تفسير قرطبى جلد 6 صفحه 3853 .\r\n( 2 ) تفسير ابو الفتوح رازى جلد 7 صفحه 188 .\r\n( 3 ) وجوه القرآن تفليسى صفحه 235 .\r\n","page_name":" 82 ","page_number":82},
  {"content":"\r\nشد از قبيل « اشتباه مصداق به مفهوم » است ، چه اينكه هر يك از اينها مصداقى است براى آن معنى كلى و جامع يعنى « پايان دادن و جدا ساختن » .\r\nفى المثل شخص قاضى با حكم خود به دعوا خاتمه مىدهد ، آفريدگار با آفرينش خود به خلقت چيزى پايان مىدهد ، خبر دهنده با اخبارش به بيان چيزى پايان مىدهد ، تعهد كننده و فرمان دهنده با تعهد و فرمانشان مساله اى را خاتمه يافته تلقى مىكنند به گونه اى كه بازگشت در آن ممكن نيست .\r\nولى نمىتوان انكار كرد كه در بعضى از اين مصداقها آن قدر اين لفظ به كار رفته است كه به صورت معنى جديدى درآمده است از جمله قضاء به معنى داورى و به معنى امر و فرمان است .\r\n\r\n3 - تحقيقى پيرامون معنى « اف »\r\n« راغب » در كتاب مفردات مىگويد : « اف » در اصل به معنى هر چيز كثيف و آلوده است ، و به عنوان توهين نيز گفته مىشود ، اين كلمه تنها معنى اسمى ندارد ، بلكه فعل از او نيز ساخته مىشود ، مثلا مىگويند : اففت بكذا يعنى من فلان چيز را آلوده شمردم ، و از آن اظهار نفرت كردم » .\r\nبعضى از مفسران مانند « قرطبى » در تفسير و « طبرسى » در « مجمع البيان » گفته‌اند : « اف » و « تف » در اصل به معنى چركى است كه زير ناخن جمع مىشود ، هم آلوده است و هم ناچيز ، حتى بعضى ميان « اف » و « تف » تفاوت گذاشته‌اند ، اولى را چرك گوشت و دومى را چرك ناخن دانسته‌اند ، سپس مفهوم آن توسعه يافته و به هر چيزى كه مايه ناراحتى است گفته شده ( 1 ) .\r\nمعانى ديگر نيز براى اف گفته‌اند ، از جمله چيز كم ، ناراحتى و ملامت بوى بد .\r\nبعضى ديگر گفته‌اند اصل اين كلمه از اينجا گرفته شده است كه هر گاه\r\n\r\n","description":"","footnote":"\r\n( 1 ) تفسير فخر رازى جلد 20 صفحه 188 .\r\n","page_name":" 83 ","page_number":83},
  {"content":"\r\nخاك يا خاكستر مختصرى روى بدن يا لباس انسان مىريزد ، انسان با فوت كردن آن را از خود دور مىكند ، صدايى كه از دهان انسان در اين موقع بيرون مىآيد چيزى است شبيه « اوف » يا « اف » و بعدا در معنى اظهار ناراحتى و تنفر مخصوصا از چيزهاى كوچك به كار رفته است .\r\nاز جمعبندى آنچه در بالا ذكر شد و قرائن ديگر چنين استفاده مىشود كه اين كلمه در اصل « اسم صوت » بوده است ، ( صدايى كه انسان به هنگام اظهار نفرت يا ابراز تالم و درد جزئى و يا فوت كردن چيز آلوده اى از دهانش خارج مىشود ) .\r\nسپس اين « اسم صوت » به صورت كلمه اى درآمده و حتى افعالى از آن مشتق شده است ، و در ناراحتيهاى جزئى و يا اظهار تنفر به خاطر مسائل كوچكى ، به كار رفته ، معانى مختلفى كه در بالا ذكر شد به نظر مىرسد از مصداقهاى همين معنى جامع و كلى بوده باشد .\r\nبه هر حال ، آيه فوق مىخواهد در يك عبارت كوتاه و در نهايت فصاحت و بلاغت اين معنى را برساند كه احترام پدر و مادر چندان زياد است كه حتى نبايد در برابر آنها كمترين سخنى كه دليل بر ناراحتى از آنها و يا بىميلى و تنفر بوده باشد بر زبان جارى ساخت ،\r\n","description":"","footnote":"","page_name":" 84 ","page_number":84},
  {"content":"\r\n\r\n[ سوره الإسراء ‹ 17 › : آيات 26 تا 30 
  ]\r\nوَ آتِ ذَا الْقُرْبى حَقَّه وَالْمِسْكِينَ وَابْنَ السَّبِيلِ وَلا تُبَذِّرْ تَبْذِيراً ‹ 26 › إِنَّ الْمُبَذِّرِينَ كانُوا إِخْوانَ الشَّياطِينِ وَكانَ الشَّيْطانُ لِرَبِّه كَفُوراً ‹ 27 › وَإِمَّا تُعْرِضَنَّ عَنْهُمُ ابْتِغاءَ رَحْمَةٍ مِنْ رَبِّكَ تَرْجُوها فَقُلْ لَهُمْ قَوْلًا مَيْسُوراً ‹ 28 › وَلا تَجْعَلْ يَدَكَ مَغْلُولَةً إِلى عُنُقِكَ وَلا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً ‹ 29 › إِنَّ رَبَّكَ يَبْسُطُ الرِّزْقَ لِمَنْ يَشاءُ وَيَقْدِرُ إِنَّه كانَ بِعِبادِه خَبِيراً بَصِيراً ‹ 30 ›\r\n\r\nترجمه :\r\n26 - و حق نزديكان را بپرداز و ( همچنين ) مستمند و وامانده در راه را ، و هرگز اسراف و تبذير مكن .\r\n27 - چرا كه تبذيركنندگان برادران شياطينند ، و شيطان كفران ( نعمتهاى ) پروردگارش كرد 28 - و هر گاه از آنها ( يعنى مستمندان ) روى برتابى و انتظار رحمت پروردگارت را داشته\r\n","description":"","footnote":"","page_name":" 85 ","page_number":85},
  {"content":"\r\nباشى ( تا گشايشى در كارت پديد آيد و به آنها كمك كنى ) با گفتار نرم و آميخته لطف با آنها سخن بگو .\r\n29 - هرگز دستت را بر گردنت زنجير مكن ( و ترك انفاق و بخشش منما ) و بيش از حد آن را مگشا تا مورد سرزنش قرار گيرى و از كار فرو مانى .\r\n30 - پروردگارت روزى را براى هر كس بخواهد گشاده يا تنگ مىدارد ، او نسبت به بندگانش آگاه و بيناست .\r\n\r\nتفسير :\r\n\r\nرعايت اعتدال در انفاق و بخشش .\r\nدر اين آيات فصل ديگرى از سلسله احكام اصولى اسلام را در رابطه با اداى حق خويشاوندان و مستمندان و در راه ماندگان ، و همچنين انفاق را بطور كلى ، دور از هر گونه اسراف و تبذير بيان مىكند .\r\nنخست مىگويد : « حق ذى القربى و نزديكان را به آنها بده » ( * ( وَآتِ ذَا الْقُرْبى حَقَّه ) * ) .\r\n« و همچنين مستمندان و در راه ماندگان را » ( و * ( الْمِسْكِينَ وَابْنَ السَّبِيلِ ) * ) :\r\nدر عين حال « هرگز دست به تبذير نيالاى » ( * ( وَلا تُبَذِّرْ تَبْذِيراً ) * ) .\r\n« تبذير » در اصل از ماده « بذر » و به معنى پاشيدن دانه مىآيد ، منتها اين كلمه مخصوص مواردى است كه انسان اموال خود را به صورت غير منطقى و فساد ، مصرف مىكند ، و معادل آن در فارسى امروز « ريختوپاش » است .\r\nو به تعبير ديگر تبذير آنست كه مال در غير موردش مصرف شود هر چند كم باشد ، و اگر در موردش صرف شود تبذير نيست هر چند زياد باشد .\r\nچنان كه در تفسير عياشى از امام صادق ع مىخوانيم : كه در ذيل اين آيه در پاسخ سؤال كننده اى فرمود :\r\nمن انفق شيئا فى غير طاعة اللَّه فهو مبذر و من انفق فى سبيل اللَّه فهو مقتصد :\r\n« كسى كه در غير راه اطاعت فرمان خدا مالى انفاق كند ، تبذير كننده است و كسى كه در راه خدا انفاق كند ميانه رو\r\n","description":"","footnote":"","page_name":" 86 ","page_number":86},
  {"content":"\r\nاست » ( 1 ) و نيز از آن حضرت نقل شده كه روزى دستور داد رطب براى خوردن حاضران بياورند ، بعضى رطب را مىخوردند و هسته آن را به دور مىافكندند ، فرمود : « اين كار را نكنيد كه اين تبذير است و خدا فساد را دوست نمىدارد » ( 2 ) .\r\nدقت در مساله اسراف و تبذير تا آن حد است كه در حديثى مىخوانيم پيامبر ص از راهى عبور مىكرد ، يكى از يارانش بنام سعد مشغول وضوء گرفتن بود ، و آب زياد مىريخت ، فرمود : چرا اسراف مىكنى اى سعد ! عرض كرد : آيا در آب وضو نيز اسراف است ؟ فرمود :\r\nنعم و ان كنت على نهر جار :\r\n« آرى هر چند در كنار نهر جارى باشى » ( 3 ) .\r\nدر اينكه منظور از ذى القربى در اينجا همه خويشاوندان است يا خصوص خويشاوندان پيامبر ص ( زيرا مخاطب در آيه او است ) در ميان مفسران گفتگو است .\r\nدر احاديث متعددى كه در نكات ، بحث آن خواهد آمد مىخوانيم كه اين آيه به ذوى القرباى پيامبر ص تفسير شده ، و حتى در بعضى مىخوانيم كه به داستان بخشيدن سرزمين فدك به فاطمه زهرا ع نظر دارد .\r\nولى همانگونه كه بارها گفته‌ايم اين گونه تفسيرها مفهوم وسيع آيات را محدود نمىكند ، و در واقع بيان مصداق روشن و واضح آن است .\r\nخطاب به پيامبر ص در جمله « و آت » دليل بر اختصاص اين حكم به او نيست ، زيرا ساير احكامى كه در اين سلسله آيات وارد شده ، مانند نهى از تبذير و يا مداراى با سائل و مستمند و يا نهى از بخل و اسراف ، همه به صورت خطاب به پيامبر ص ذكر شده ، در حالى كه مىدانيم اين احكام جنبه اختصاصى ندارد ، و مفهوم آن كاملا عام است .\r\n\r\n","description":"","footnote":"\r\n( 1 و 2 و 3 ) بنا به نقل تفسير صافى ذيل آيه مورد بحث .\r\n","page_name":" 87 ","page_number":87},
  {"content":"\r\nتوجه به اين نكته نيز لازم است كه نهى از تبذير بعد از دستور به اداى حق خويشاوندان و مستمند و ابن سبيل اشاره به اين است كه مبادا تحت تاثير عواطف خويشاوندى و يا عاطفه نوعدوستى در مقابل مسكين و ابن السبيل قرار بگيريد و بيش از حد استحقاقشان به آنها انفاق كنيد و راه اسراف را بپوئيد كه اسراف و تبذير در همه جا نكوهيده است .\r\nآيه بعد به منزله استدلال و تاكيدى بر نهى از تبذير است ، مىفرمايد : « تبذير كنندگان برادران شياطين هستند » ( * ( إِنَّ الْمُبَذِّرِينَ كانُوا إِخْوانَ الشَّياطِينِ ) * ) .\r\n« و شيطان ، كفران نعمتهاى پروردگار كرد » ( * ( وَكانَ الشَّيْطانُ لِرَبِّه كَفُوراً ) * ) .\r\nاما اينكه شيطان ، كفران نعمتهاى پروردگار را كرد روشن است ، زيرا خداوند نيرو و توان و هوش و استعداد فوق العاده اى به او داده بود ، و او اينهمه نيروها را در غير موردش يعنى در طريق اغوا و گمراهى مردم صرف كرد .\r\nو اما اينكه تبذير كنندگان برادران شياطينند ، به خاطر آنست كه آنها نيز نعمتهاى خداداد را كفران مىكنند و در غير مورد قابل استفاده صرف مىنمايند .\r\nتعبير به « اخوان » ( برادران ) يا به خاطر اين است كه اعمالشان همرديف و هماهنگ اعمال شياطين است ، همچون برادرانى كه يكسان عمل مىكنند ، و يا به خاطر آنست كه قرين و همنشين شيطان در دوزخند ، همانگونه كه در آيه 39 از سوره زخرف بعد از آنكه قرين بودن شيطان را با انسانهاى آلوده بطور كلى بيان مىكند مىفرمايد : وَلَنْ يَنْفَعَكُمُ الْيَوْمَ إِذْ ظَلَمْتُمْ أَنَّكُمْ فِي الْعَذابِ مُشْتَرِكُونَ :\r\n« امروز اظهار برائت و تقاضاى جدايى از شيطان سودمند به حال شما نيست چرا كه همگى در عذاب مشتركيد » .\r\n","description":"","footnote":"","page_name":" 88 ","page_number":88},
  {"content":"\r\nو اما اينكه « شياطين » در اينجا به صورت جمع ذكر شده ممكن است اشاره به چيزى باشد كه از آيات سوره « زخرف » استفاده مىشود كه هر انسانى روى از ياد خدا برتابد ، شيطانى برانگيخته مىشود كه قرين و همنشين او خواهد بود ، نه تنها در اين جهان كه در آن جهان نيز همراه او است وَمَنْ يَعْشُ عَنْ ذِكْرِ الرَّحْمنِ نُقَيِّضْ لَه شَيْطاناً فَهُوَ لَه قَرِينٌ . . . حَتَّى إِذا جاءَنا قالَ يا لَيْتَ بَيْنِي وَبَيْنَكَ بُعْدَ الْمَشْرِقَيْنِ فَبِئْسَ الْقَرِينُ ( سوره زخرف آيه 36 و 38 ) .\r\nو از آنجا كه گاهى مسكينى به انسان رو مىآورد و امكاناتى براى پاسخ گويى به نياز او در اختيارش نيست ، آيه بعد طرز برخورد صريح با نيازمندان را در چنين شرائطى بيان مىكند و مىگويد « اگر از اين نيازمندان به خاطر ( نداشتن امكانات و ) انتظار رحمت خدا كه به اميد آن هستى روى برگردانى نبايد اين روىگرداندن توأم با تحقير و خشونت و بىاحترامى باشد ، بلكه بايد با گفتارى نرم و سنجيده و توأم با محبت با آنها برخورد كنى » حتى اگر مىتوانى وعده آينده را به آنها بدهى و مايوسشان نسازى ( * ( وَإِمَّا تُعْرِضَنَّ عَنْهُمُ ابْتِغاءَ رَحْمَةٍ مِنْ رَبِّكَ تَرْجُوها فَقُلْ لَهُمْ قَوْلًا مَيْسُوراً ) * ) .\r\n« ميسور » از ماده « يسر » به معنى راحت و آسان است ، و در اينجا مفهوم وسيعى دارد كه هر گونه سخن نيك و برخورد توأم با احترام و محبت را شامل مىشود .\r\nبنا بر اين اگر بعضى آن را به عبارت خاصى تفسير كرده‌اند ، و يا به معنى وعده دادن براى آينده ، همه از قبيل ذكر مصداق است .\r\nدر روايات مىخوانيم كه بعد از نزول اين آيه هنگامى كه كسى چيزى از پيامبر ص مىخواست و حضرت چيزى نداشت كه به او بدهد مىفرمود :\r\nيرزقنا اللَّه\r\n","description":"","footnote":"","page_name":" 89 ","page_number":89},
  {"content":"\r\nو اياكم من فضله :\r\n« اميدوارم خدا ما و تو را از فضلش روزى دهد » ( 1 ) .\r\nدر سنتهاى قديمى ما به هنگام برخورد با سائل چنين بوده و هست كه هنگامى كه تقاضا كننده اى به در خانه مىآمد و چيزى براى دادن موجود نبود به او مىگفتند : « ببخش » ، اشاره به اينكه آمدن تو بر ما حقى ايجاد مىكند و از نظر اخلاقى از ما چيزى طلبكار هستى و ما تقاضا داريم كه اين مطالبه اخلاقى خود را بر ما ببخشى چرا كه چيزى كه پاداش آن باشد موجود نداريم ! و از آنجا كه رعايت اعتدال در همه چيز حتى در انفاق و كمك به ديگران ، شرط است ، در آيه بعد روى اين مساله تاكيد كرده مىگويد : « دست خود را بر گردن خويش بسته قرار مده » ( * ( وَلا تَجْعَلْ يَدَكَ مَغْلُولَةً إِلى عُنُقِكَ ) * ) .\r\nاين تعبير كنايه لطيفى است از اينكه دست دهنده داشته باش ، و همچون بخيلان كه گويى دستهايشان به گردنشان با غل و زنجير بسته‌اند و قادر به كمك و انفاق نيستند مباش .\r\nاز سويى ديگر « دست خود را فوق العاده گشاده مدار ، و بذل و بخشش بى حساب مكن كه سبب شود از كار بمانى ، و مورد ملامت اين و آن قرار گيرى ، و از مردم جدا شوى » ( * ( وَلا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً ) * ) .\r\nهمانگونه كه « بسته بودن دست به گردن » كنايه از بخل ، « گشودن دستها به طور كامل » آن چنان كه از جمله « * ( وَلا تَبْسُطْها كُلَّ الْبَسْطِ ) * » استفاده مىشود كنايه از بذل و بخشش بى حساب است .\r\nو « تقعد » كه از ماده « قعود » به معنى نشستن است كنايه از توقف و از كار افتادن مىباشد .\r\nتعبير به « ملوم » ، اشاره به اين است كه گاه بذل و بخشش زياد نه تنها\r\n\r\n","description":"","footnote":"\r\n( 1 ) تفسير مجمع البيان ذيل آيه .\r\n","page_name":" 90 ","page_number":90},
  {"content":"\r\nانسان را از فعاليت و ضروريات زندگى بازمىدارد بلكه زبان ملامت مردم را بر او مىگشايد .\r\n« محسور » از ماده « حسر » ( بر وزن قصر ) در اصل معنى كنار زدن لباس و برهنه ساختن قسمت زير آن است ، به همين جهت « حاسر » به جنگجويى مىگويند كه زره در تن و كلاه خود بر سر نداشته باشد .\r\nبه حيواناتى كه بر اثر كثرت راه رفتن خسته و وامانده مىشوند ، كلمه « حسير » و « حاسر » اطلاق شده است ، گويى تمام گوشت تن آنها يا قدرت و نيرويشان كنار مىرود و برهنه مىشوند .\r\nو بعدا اين مفهوم توسعه يافته به هر شخص خسته و وامانده كه از رسيدن به مقصد عاجز است « محسور » يا « حسير » و « حاسر » گفته مىشود .\r\n« حسرت » به معنى غم و اندوه نيز از همين ماده گرفته شده ، چرا كه اين حالت به انسان معمولا در مواقعى دست مىدهد كه نيروى جبران مشكلات و شكستها را از دست داده ، گويى از توانايى و قدرت برهنه شده است .\r\nدر مورد مساله انفاق و بخشش اگر از حد بگذرد و تمام توان و نيروى انسان جذب آن گردد ، طبيعى است كه انسان از ادامه كار و فعاليت و سامان دادن به زندگى خود وامىماند ، برهنه از نيروها و سرشار از غم مىگردد ، و طبعا از ارتباط و پيوند با مردم نيز قطع خواهد شد .\r\nدر بعضى از روايات كه در شان نزول اين آيه نقل شده اين مطلب به وضوح ديده مىشود ، در روايتى مىخوانيم پيامبر ص در خانه بود سؤال كننده اى بر در خانه آمد چون چيزى براى بخشش آماده نبود ، و او تقاضاى پيراهن كرد ، پيامبر ص پيراهن خود را به او داد ، و همين امر سبب شد كه نتواند آن روز براى نماز به مسجد برود .\r\nاين پيش آمد زبان كفار را باز كرد ، گفتند : محمد خواب مانده يا مشغول\r\n","description":"","footnote":"","page_name":" 91 ","page_number":91},
  {"content":"\r\nلهو و سرگرمى است و نمازش را بدست فراموشى سپرده است .\r\nو به اين ترتيب اين كار هم ملامت و شماتت دشمن ، و هم انقطاع از دوست را در پى داشت ، و مصداق « ملوم حسور » شد ، آيه فوق نازل گرديد و به پيامبر ص هشدار داد كه اين كار تكرار نشود .\r\nدر مورد تضادى كه اين دستور ظاهرا با مساله « ايثار » دارد و پاسخ آن را در نكات آينده بحث خواهيم كرد .\r\nبعضى نيز نقل كرده‌اند كه گاهى پيامبر ص آنچه را در بيت المال داشت به نيازمند مىداد به گونه اى كه اگر بعدا نيازمندى به سراغ او مىآمد ، چيزى در بساط نداشت و شرمنده مىشد ، و چه بسا شخص نيازمند ، زبان به ملامت مىگشود و خاطر پيامبر ص را آزرده مىساخت ، لذا دستور داده شد كه نه همه آنچه را در بيت المال دارد انفاق كند و نه همه را نگاهدارد ، تا اين گونه مشكلات پيش نيايد .\r\n\r\n[ چرا بعضى از مردم محروم و نيازمندند ؟ 
  ]\r\nدر اينجا اين سؤال مطرح مىشود كه اصلا چرا بعضى از مردم محروم و نيازمند و مسكين هستند كه لازم باشد ما به آنها انفاق كنيم آيا بهتر نبود خداوند خودش به آنها هر چه لازم بود مىداد تا نيازى نداشته باشند كه ما به آنها انفاق كنيم .\r\nآخرين آيه مورد بحث گويى اشاره به پاسخ همين سؤال است ، مىفرمايد :\r\n« خداوند روزيش را بر هر كس بخواهد گشاده مىدارد و بر هر كس بخواهد تنگ ، چرا كه او نسبت به بندگان آگاه و بينا است ( * ( إِنَّ رَبَّكَ يَبْسُطُ الرِّزْقَ لِمَنْ يَشاءُ وَيَقْدِرُ إِنَّه كانَ بِعِبادِه خَبِيراً بَصِيراً ) * ) .\r\nاين يك آزمون براى شما است و گرنه براى او همه چيز ممكن است ، او مىخواهد به اين وسيله شما را تربيت كند ، و روح سخاوت و فداكارى و از خود\r\n","description":"","footnote":"","page_name":" 92 ","page_number":92},
  {"content":"\r\nگذشتگى را در شما پرورش دهد .\r\nبه علاوه بسيارى از مردم اگر كاملا بى نياز شوند راه طغيان و سركشى پيش مىگيرند ، و صلاح آنها اين است كه در حد معينى از روزى باشند ، حدى كه نه موجب فقر گردد نه طغيان .\r\nاز همه اينها گذشته وسعت و تنگى رزق در افراد انسان ( بجز موارد استثنايى يعنى از كار افتادگان و معلولين ) بستگى به ميزان تلاش و كوشش آنها دارد و اينكه مىفرمايد خدا روزى را براى هر كس بخواهد تنگ و يا گشاده مىدارد ، اين خواستن هماهنگ با حكمت او است و حكمتش ايجاب مىكند كه هر كس تلاشش بيشتر باشد سهمش فزونتر و هر كس كمتر باشد محرومتر گردد .\r\nبعضى از مفسران در پيوند اين آيه با آيات قبل ، احتمال ديگرى را پذيرفته‌اند و آن اينكه آيه اخير در حكم دليل براى نهى از افراط و تفريط در انفاق است ، مىگويد حتى خداوند با آن قدرت و توانايى كه دارد در بخشش ارزاق حد اعتدال را رعايت مىكند ، نه آن چنان مىبخشد كه به فساد كشيده شوند ، و نه آن چنان تنگ مىگيرد كه به زحمت بيفتند ، همه اينها براى رعايت مصلحت بندگان است .\r\nبنا بر اين سزاوار است كه شما هم به اين اخلاق الهى متخلق شويد ، طريق اعتدال در پيش گيريد ، و از افراط و تفريط بپرهيزيد ( 1 ) .\r\n\r\nنكته‌ها :\r\n\r\n1 - منظور از ذى القربى در اينجا كيانند ؟\r\nكلمه « ذى القربى » همانگونه كه گفتيم به معنى بستگان و نزديكان است و در اينكه منظور از آن در اينجا معنى عام است يا خاص در ميان مفسران بحث است .\r\n\r\n","description":"","footnote":"\r\n( 1 ) الميزان جلد 13 صفحه 88 .\r\n","page_name":" 93 ","page_number":93},
  {"content":"\r\n1 - بعضى معتقدند مخاطب ، همه مؤمنان و مسلمانان هستند ، و منظور پرداختن حق خويشاوندان به آنها است .\r\n2 - بعضى ديگر مىگويند مخاطب پيامبر ص است و منظور پرداختن حق بستگان پيامبر ص به آنها است ، مانند خمس غنائم و ساير اشيايى كه خمس به آن تعلق مىگيرد و بطور كلى حقوقشان در بيت المال .\r\nلذا در روايات متعددى كه از طرق شيعه و اهل تسنن نقل شده مىخوانيم كه به هنگام نزول آيه فوق ، پيامبر ص فاطمه ع را خواند و سرزمين « فدك » را به او بخشيد ( 1 ) .\r\nدر حديثى كه از منابع اهل تسنن از ابو سعيد خدرى صحابه معروف پيامبر ص نقل شده مىخوانيم :\r\nلما نزل قوله تعالى * ( وَآتِ ذَا الْقُرْبى حَقَّه ) * أعطى رسول اللَّه ( ص ) فاطمه فدكا :\r\n« هنگامى كه آيه * ( وَآتِ ذَا الْقُرْبى حَقَّه ) * نازل شد پيامبر ص سرزمين فدك را به فاطمه ع داد » ( 2 ) .\r\nاز بعضى از روايات استفاده مىشود كه حتى امام سجاد ع به هنگام اسارت\r\n\r\n","description":"","footnote":"\r\n( 1 ) فدك زمين آباد و محصول خيزى در نزديكى خيبر بود ، و از مدينه حدود 140 كيلومتر فاصله داشت ، و بعد از خيبر ، نقطه اتكاء يهوديان در حجاز به شمار مىرفت ( به كتاب مراصد الاطلاع ماده فدك مراجعه شود ) .\r\nبعد از آن كه يهوديان اين منطقه بدون جنگ تسليم شدند پيامبر ص اين سرزمين را طبق تواريخ و اسناد معتبر به فاطمه ع بخشيد ، اما بعد از رحلت آن حضرت ، مخالفان آن را غصب نمودند و ساليان دراز به صورت يك حربه سياسى در دست آنها بود اما بعضى از خلفا اقدام به تحويل آن به فرزندان فاطمه ع نمودند .\r\n( 2 ) اين حديث را « بزار » و « ابو يعلى » و « ابن ابى حاتم » و « ابن مردويه » از « ابو سعيد » نقل كرده‌اند ( به كتاب ميزان الاعتدال جلد 2 صفحه 288 و كنز العمال جلد 2 صفحه 158 مراجعه شود ) - طبرسى در مجمع البيان و همچنين در المنثور در ذيل آيه مورد بحث اين حديث را از طرق شيعه و اهل تسنن آورده‌اند .\r\n","page_name":" 94 ","page_number":94},
  {"content":"\r\nدر شام با همين آيه به شاميان استدلال فرمود و گفت : منظور از آيه « * ( آتِ ذَا الْقُرْبى حَقَّه ) * » مائيم كه خدا به پيامبرش دستور داده كه حق ما ادا شود ( و اين چنين شما شاميان همه اين حقوق را ضايع كرديد ) ( 1 ) .\r\nولى با اينهمه همانگونه كه قبلا هم گفتيم اين دو تفسير با هم منافات ندارد ، همه موظفند حق ذى القربى را بپردازند پيامبر ص هم كه رهبر جامعه اسلامى است موظف است به اين وظيفه بزرگ الهى عمل كند ، در حقيقت اهل بيت پيامبر ص از روشنترين مصداقهاى ذى القربى و شخص پيامبر ص از روشنترين افراد مخاطب به اين آيه است .\r\nبه همين دليل پيامبر ص حق ذى القربى را كه خمس و همچنين فدك و مانند آن بود به آنها بخشيد ، چرا كه گرفتن زكات كه در واقع از اموال عمومى محسوب مىشد براى آنها ممنوع بود .\r\n\r\n2 - بلاى اسراف و تبذير\r\nبدون شك ، نعمتها و مواهب موجود در كره زمين ، براى ساكنانش كافى است ، اما به يك شرط و آن اينكه بيهوده به هدر داده نشوند ، بلكه به صورت صحيح و معقول و دور از هر گونه افراط و تفريط مورد بهره بردارى قرار گيرد ، و گرنه اين مواهب آن قدر زياد و نامحدود نيست كه با بهره گيرى نادرست ، آسيب نپذيرد .\r\nو اى بسا اسراف و تبذير در منطقه اى از زمين باعث محروميت منطقه ديگرى شود ، و يا اسراف و تبذير انسانهاى امروز باعث محروميت نسلهاى آينده گردد .\r\nآن روز كه ارقام و آمار ، همچون امروز دست انسانها نبود ، اسلام هشدار داد كه در بهره گيرى از مواهب خدا در زمين ، اسراف و تبذير روا مداريد .\r\n\r\n","description":"","footnote":"\r\n( 1 ) نور الثقلين جلد 3 صفحه 255 .\r\n","page_name":" 95 ","page_number":95},
  {"content":"\r\nقرآن در آيات فراوانى شديدا مسرفان را محكوم كرده است :\r\nدر جايى مىگويد : « اسراف نكنيد كه خدا مسرفان را دوست ندارد » وَلا تُسْرِفُوا إِنَّه لا يُحِبُّ الْمُسْرِفِينَ ( انعام - 141 - اعراف 31 ) .\r\nدر مورد ديگر « مسرفان را اصحاب دوزخ مىشمرد » وَأَنَّ الْمُسْرِفِينَ هُمْ أَصْحابُ النَّارِ ( غافر - 43 ) .\r\nو « از اطاعت فرمان مسرفان ، نهى مىكند » وَلا تُطِيعُوا أَمْرَ الْمُسْرِفِينَ ( شعراء - 151 ) .\r\nو مجازات الهى را در انتظار مسرفان مىشمرد مُسَوَّمَةً عِنْدَ رَبِّكَ لِلْمُسْرِفِينَ ( ذاريات - 34 ) .\r\nو اسراف را يك برنامه فرعونى قلمداد مىكند وَإِنَّ فِرْعَوْنَ لَعالٍ فِي الأَرْضِ وَإِنَّه لَمِنَ الْمُسْرِفِينَ ( يونس - 83 ) .\r\nو مسرفان دروغگو را محروم از هدايت الهى مىشمرد إِنَّ اللَّه لا يَهْدِي مَنْ هُوَ مُسْرِفٌ كَذَّابٌ ( غافر - 28 ) .\r\nو سرانجام سرنوشت آنها را هلاكت و نابودى معرفى مىكند وَأَهْلَكْنَا الْمُسْرِفِينَ ( انبياء - 9 ) .\r\nو همانگونه كه ديديم آيات مورد بحث نيز تبذير كنندگان را برادران شيطان و قرين آنها مىشمرد .\r\n« اسراف » به معنى وسيع كلمه هر گونه تجاوز از حد در كارى است كه انسان انجام مىدهد ، ولى غالبا اين كلمه در مورد هزينه‌ها و خرجها گفته مىشود .\r\nاز خود آيات قرآن به خوبى استفاده مىشود ، اسراف نقطه مقابل تنگ گرفتن و سختگيرى است آنجا كه مىفرمايد وَالَّذِينَ إِذا أَنْفَقُوا لَمْ يُسْرِفُوا وَلَمْ يَقْتُرُوا وَكانَ بَيْنَ ذلِكَ قَواماً : « كسانى كه به هنگام انفاق ، نه اسراف مىكنند\r\n","description":"","footnote":"","page_name":" 96 ","page_number":96},
  {"content":"\r\nو نه سختگيرى و بخل ميورزند بلكه در ميان اين دو « حد اعتدال و ميانه را مىگيرند » ( فرقان - 67 ) .\r\n\r\n3 - فرق ميان اسراف و تبذير\r\nدر اينكه ميان اسراف و تبذير چه تفاوتى است ، بحث روشنى در اين زمينه از مفسران نديده‌ايم ، ولى با در نظر گرفتن ريشه اين دو لغت چنين به نظر مىرسد كه وقتى اين دو در مقابل هم قرار گيرند « اسراف » به معنى خارج شدن از حد اعتدال ، بى آنكه چيزى را ظاهرا ضايع كرده باشد ، و يا غذاى خود را آن چنان گرانقيمت تهيه كنيم كه با قيمت آن بتوان عده زيادى را آبرومندانه تغذيه كرد .\r\nدر اينجا از حد گذرانده‌ايم ولى ظاهرا چيزى نابود نشده است .\r\nاما « تبذير » و ريختوپاش آنست كه آن چنان مصرف كنيم كه به اتلاف و تضييع بيانجامد مثل اينكه براى دو نفر ميهمان غذاى ده نفر را تهيه ببينيم ، آن گونه كه بعضى از جاهلان مىكنند و به آن افتخار مىنمايند ، و باقيمانده را در زباله دان بريزيم و اتلاف كنيم .\r\nولى ناگفته نماند بسيار مىشود كه اين دو كلمه درست در يك معنى به كار مىرود و حتى به عنوان تاكيد پشت سر يكديگر قرار مىگيرند .\r\nعلى ع طبق آنچه در نهج البلاغه نقل شده مىفرمايد . الا ان اعطاء المال فى غير حقه تبذير و اسراف و هو يرفع صاحبه فى الدنيا و يضعه فى الآخرة و يكرمه فى الناس و يهينه عند اللَّه : « آگاه باشيد مال را در غير مورد استحقاق صرف كردن ، تبذير و اسراف است ، ممكن است اين عمل انسان را در دنيا بلند مرتبه كند اما مسلما در آخرت پست و حقير خواهد كرد ، در نظر توده مردم ممكن است سبب اكرام گردد ، اما در پيشگاه خدا موجب سقوط مقام انسان خواهد شد » .\r\n","description":"","footnote":"","page_name":" 97 ","page_number":97},
  {"content":"\r\nدر شرح آيات مورد بحث خوانديم كه در دستورهاى اسلامى آن قدر روى نفى اسراف و تبذير تاكيد شده كه حتى از زياد ريختن آب براى وضوء و لو در كنار نهر آب باشد نهى فرموده‌اند ، و نيز از دور افكندن هسته خرما امام نهى مىفرمايد .\r\nدنياى امروز كه احساس مضيقه در پاره اى از مواد مىكند ، سخت به اين موضوع توجه كرده است تا آنجا كه از همه چيز استفاده مىكند ، از زباله بهترين كود مىسازند ، و از تفاله‌ها ، وسائل مورد نياز ، و حتى از فاضل آبها پس از تصفيه كردن آب قابل استفاده براى زراعت درست مىكنند ، چرا كه احساس كرده‌اند مواد موجود در طبيعت نامحدود نيست كه به آسانى بتوان از آنها صرف نظر كرد ، بايد از همه به صورت « دورانى » بهره گيرى نمود .\r\n\r\n4 - آيا ميانه روى در انفاق با ايثار تضاد دارد ؟ !\r\nبا در نظر گرفتن آيات فوق كه دستور به « رعايت اعتدال در انفاق » مىدهد اين سؤال پيش مىآيد كه در سوره « دهر » و آيات ديگر قرآن و همچنين روايات ستايش و مدح ايثارگران را مىخوانيم كه حتى در نهايت سختى از خود مىگيرند و به ديگران مىدهند ، اين دو چگونه با هم سازگار است ؟ ! دقت در شان نزول آيات فوق ، و همچنين قرائن ديگر ، پاسخ اين سؤال را روشن مىسازد و آن اينكه : دستور به رعايت اعتدال در جايى است كه بخشش فراوان سبب نابسامانيهاى فوق العاده اى در زندگى خود انسان گردد ، و به اصطلاح « ملوم و محسور » شود .\r\nو يا ايثار سبب ناراحتى و فشار بر فرزندان او گردد و نظام خانوادگيش را به خطر افكند ، و در صورتى كه هيچيك از اينها تحقق نيابد مسلما ايثار بهترين راه است .\r\nاز اين گذشته رعايت اعتدال يك حكم عام است و ايثار يك حكم خاص كه مربوط به موارد معينى است و اين دو حكم با هم تضادى ندارند .\r\n","description":"","footnote":"","page_name":" 98 ","page_number":98},
  {"content":"\r\n\r\n[ سوره الإسراء ‹ 17 › : آيات 31 تا 35 
  ]\r\nوَ لا تَقْتُلُوا أَوْلادَكُمْ خَشْيَةَ إِمْلاقٍ نَحْنُ نَرْزُقُهُمْ وَإِيَّاكُمْ إِنَّ قَتْلَهُمْ كانَ خِطْأً كَبِيراً ‹ 31 › وَلا تَقْرَبُوا الزِّنى إِنَّه كانَ فاحِشَةً وَساءَ سَبِيلًا ‹ 32 › وَلا تَقْتُلُوا النَّفْسَ الَّتِي حَرَّمَ اللَّه إِلَّا بِالْحَقِّ وَمَنْ قُتِلَ مَظْلُوماً فَقَدْ جَعَلْنا لِوَلِيِّه سُلْطاناً فَلا يُسْرِفْ فِي الْقَتْلِ إِنَّه كانَ مَنْصُوراً ‹ 33 › وَلا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ حَتَّى يَبْلُغَ أَشُدَّه وَأَوْفُوا بِالْعَهْدِ إِنَّ الْعَهْدَ كانَ مَسْؤُلًا ‹ 34 › وَأَوْفُوا الْكَيْلَ إِذا كِلْتُمْ وَزِنُوا بِالْقِسْطاسِ الْمُسْتَقِيمِ ذلِكَ خَيْرٌ وَأَحْسَنُ تَأْوِيلًا ‹ 35 ›\r\n\r\nترجمه :\r\n31 - و فرزندانتان را از ترس فقر به قتل نرسانيد ، ما آنها و شما را روزى مىدهيم ، مسلما قتل آنها گناه بزرگى است .\r\n32 - و نزديك زنا نشويد كه كار بسيار زشت و بد راهى است .\r\n33 - و كسى را كه خداوند خونش را حرام شمرده به قتل نرسانيد ، جز به حق ، و آن\r\n","description":"","footnote":"","page_name":" 99 ","page_number":99},
  {"content":"\r\nكس كه مظلوم كشته شده براى وليش سلطه ( حق قصاص ) قرار داديم ، اما در قتل اسراف نكند ، چرا كه او مورد حمايت است .\r\n34 - و به مال يتيم - جز به طريقى كه بهترين طريق است - نزديك نشويد تا به سرحد بلوغ برسد ، و به عهد ( خود ) وفا كنيد كه از عهد سؤال مىشود .\r\n35 - و به هنگامى كه پيمانه مىكنيد حق پيمانه را ادا نمائيد و با ترازوى درست وزن كنيد اين براى شما بهتر و عاقبتش نيكوتر است .\r\n\r\nتفسير :\r\n\r\nشش حكم مهم\r\nدر تعقيب بخشهاى مختلفى از احكام اسلامى كه در آيات گذشته آمد آيات مورد بحث به بخش ديگرى از اين احكام پرداخته و شش حكم مهم را ضمن 5 آيه با عباراتى كوتاه اما پرمعنى و دلنشين شرح مىدهد .\r\n\r\n[ 1 - تحريم قتل فرزندان 
  ]\r\nنخست به يك عمل زشت جاهلى كه از فجيعترين گناهان بود اشاره كرده مىگويد : « فرزندان خود را از ترس فقر به قتل نرسانيد » ( * ( وَلا تَقْتُلُوا أَوْلادَكُمْ خَشْيَةَ إِمْلاقٍ ) * ) .\r\nروزى آنها بر شما نيست ، « آنها و شما را ما روزى مىدهيم » ( * ( نَحْنُ نَرْزُقُهُمْ وَإِيَّاكُمْ ) * ) :\r\n« چرا كه قتل آنها گناه بزرگى بوده و هست » ( * ( إِنَّ قَتْلَهُمْ كانَ خِطْأً كَبِيراً ) * ) .\r\nاز اين آيه به خوبى استفاده مىشود كه وضع اقتصادى اعراب جاهلى آن قدر سخت و ناراحت كننده بوده كه حتى گاهى فرزندان دلبند خود را از ترس عدم توانايى اقتصادى به قتل مىرساندند .\r\nدر اينكه عرب جاهلى آيا فقط دختران را به زير خاك پنهان مىكرد ، و يا پسران را نيز از ترس فقر به قتل مىرساند در ميان مفسران گفتگو است .\r\n","description":"","footnote":"","page_name":" 100 ","page_number":100},
  {"content":"\r\nبعضى معتقدند اينها همه اشاره به زنده به گور كردن دختران است كه به دو دليل اين كار را انجام مىدادند يكى اينكه مبادا در آينده در جنگها به اسارت دشمنان در آيند نواميس آنان به چنگال بيگانه بيفتد ! ! ديگر اينكه فشار فقر و عدم توانايى بر تامين هزينه زندگى آنها سبب قتلشان مىشد ، چرا كه دختر در آن جامعه توليد كننده نبوده بلكه غالبا مصرف كننده محسوب مىشد .\r\nدرست است كه پسران نيز در آغاز عمر مصرف كننده بودند ولى عرب جاهلى هميشه به پسران به عنوان يك سرمايه مهم مىنگريست و حاضر به از دست دادن آنها نبود .\r\nبعضى ديگر عقيده دارند كه آنها دو نوع قتل فرزند داشتند : نوعى كه به پندار غلط خودشان به خاطر حفظ ناموس بود و اين اختصاص به دختران داشت ، و نوعى ديگر كه از ترس فقر صورت مىگرفت و آن جنبه عمومى داشت و پسر و دختر در آن تفاوت نمىكرد .\r\nظاهر تعبير آيه كه ضمير جمع مذكر در آن به كار رفته ( قتلهم ) مىتواند دليلى بر اين نظر بوده باشد ، زيرا اطلاق جمع مذكر به پسر و دختر به طور مجموع از نظر ادبيات عرب ممكن است ولى براى خصوص دختران بعيد به نظر مىرسد .\r\nاما اينكه گفته شد پسران قادر بر توليد بودند و سرمايه اى محسوب مىشدند كاملا صحيح است ، ولى اين در صورتى است كه توانايى بر هزينه آنها در كوتاه مدت داشته باشند ، در حالى كه گاهى آن قدر در فشار بودند كه حتى توانايى بر اداره زندگى آنها در كوتاه مدت هم نداشتند ( و به همين دليل تفسير دوم صحيحتر به نظر مىرسد ) .\r\nبه هر حال اين يك توهم بيش نبود كه روزى دهنده فرزندان پدر و مادرند ، خداوند اعلام مىكند كه اين پندار شيطانى را از سر بدر كنند و به تلاش و كوشش هر چه بيشتر برخيزند ، خدا هم كمك نموده ، زندگى آنها را اداره مىكند .\r\nقابل توجه اينكه ما از اين جنايت زشت و ننگين وحشت مىكنيم ، در حالى\r\n","description":"","footnote":"","page_name":" 101 ","page_number":101},
  {"content":"\r\nكه همين جنايت در شكل ديگرى در عصر ما و حتى به اصطلاح در مترقىترين جوامع انجام گيرد ، و آن اقدام به سقط جنين در مقياس بسيار وسيع به خاطر جلوگيرى از افزايش جمعيت و كمبودهاى اقتصادى است ( براى توضيح بيشتر به تفسير آيه 151 سوره انعام جلد 6 تفسير نمونه صفحه 33 مراجعه فرمائيد ) .\r\nتعبير به « * ( خَشْيَةَ إِمْلاقٍ ) * » نيز اشاره لطيفى به نفى اين پندار شيطانى است ، در واقع مىگويد اين تنها يك ترس است كه شما را به اين خيانت بزرگ تشويق مىكند ، نه يك واقعيت .\r\nضمنا بايد توجه داشت كه جمله « * ( كانَ خِطْأً كَبِيراً ) * » با توجه به اينكه « كان » فعل ماضى است اشاره و تاكيد بر اين موضوع است كه قتل فرزندان گناهى است بزرگ كه از قديم در ميان انسانها شناخته شده ، و زشتى آن در اعماق فطرت جاى دارد ، لذا مخصوص به عصر و زمانى نيست .\r\n\r\n[ 2 - زنا 
  ]\r\nگناه بزرگ ديگرى كه آيه بعد به آن اشاره مىكند مساله زنا و عمل منافى عفت است مىگويد : « نزديك زنا نشويد چرا كه عمل بسيار زشتى است و راه و روش بدى است » ( * ( وَلا تَقْرَبُوا الزِّنى إِنَّه كانَ فاحِشَةً وَساءَ سَبِيلًا ) * ) .\r\nدر اين بيان كوتاه به سه نكته اشاره شده .\r\nالف - نمىگويد زنا نكنيد ، بلكه مىگويد به اين عمل شرمآور نزديك نشويد ، اين تعبير علاوه بر تاكيدى كه در عمق آن نسبت به خود اين عمل نهفته شده ، اشاره لطيفى به اين است كه آلودگى به زنا غالبا مقدماتى دارد كه انسان را تدريجا به آن نزديك مىكند ، چشمچرانى يكى از مقدمات آن است ، برهنگى و بى حجابى مقدمه ديگر ، كتابهاى بدآموز و « فيلمهاى آلوده » و « نشريات فاسد » و « كانونهاى فساد » هر يك مقدمه اى براى اين كار محسوب مىشود .\r\nهمچنين خلوت با اجنبيه ( يعنى بودن مرد و زن نامحرم در يك مكان خالى و تنها ) عامل وسوسه انگيز ديگرى است .\r\n","description":"","footnote":"","page_name":" 102 ","page_number":102},
  {"content":"\r\nبالآخره ترك ازدواج براى جوانان ، و سختگيريهاى بى دليل طرفين در اين زمينه ، همه از عوامل « قرب به زنا » است كه در آيه فوق با يك جمله كوتاه همه آنها را نهى مىكند ، و در روايات اسلامى نيز هر كدام جداگانه مورد نهى قرار گرفته است .\r\nب - جمله « * ( إِنَّه كانَ فاحِشَةً ) * » كه مشتمل بر سه تاكيد است ( ان و استفاده از فعل ماضى و تعبير به فاحشه ) عظمت اين گناه آشكار را آشكارتر مىكند .\r\nج - جمله « * ( ساءَ سَبِيلًا ) * » ( راه زنا بد راهى است ) بيانگر اين واقعيت است كه اين عمل راهى به مفاسد ديگر در جامعه مىگشايد .\r\n\r\nفلسفه تحريم زنا\r\n1 - پيدايش هرج و مرج در نظام خانواده ، و از ميان رفتن رابطه فرزندان و پدران ، رابطه اى كه وجودش نه تنها سبب شناخت اجتماعى است ، بلكه موجب حمايت كامل از فرزندان مىگردد ، و پايه‌هاى محبتى را كه در تمام طول عمر سبب ادامه اين حمايت است مىگذارد .\r\nخلاصه ، در جامعه اى كه فرزندان نامشروع و بى پدر فراوان گردند روابط اجتماعى كه بر پايه روابط خانوادگى بنيان شده سخت دچار تزلزل مىگردد .\r\nبراى پى بردن به اهميت اين موضوع كافى است يك لحظه چنين فكر كنيم كه چنانچه زنا در كل جامعه انسانى مجاز گردد و ازدواج برچيده شود ، فرزندان بى هويتى كه در چنين شرائطى متولد شوند تحت پوشش حمايت كسى نيستند ، نه در آغاز تولد و نه به هنگام بزرگ شدن .\r\nاز اين گذشته از عنصر محبت كه نقش تعيين كننده اى در مبارزه با جنايتها و خشونتها دارد محروم مىشوند ، و جامعه انسانى به يك جامعه كاملا حيوانى توأم با خشونت در همه ابعاد ، تبديل مىگردد .\r\n","description":"","footnote":"","page_name":" 103 ","page_number":103},
  {"content":"\r\n2 - اين عمل ننگين سبب انواع برخوردها و كشمكشهاى فردى و اجتماعى در ميان هوسبازان است ، داستانهايى را كه بعضى از چگونگى وضع داخل محله‌هاى بدنام و مراكز فساد نقل كرده و نوشته‌اند به خوبى بيانگر اين واقعيت است كه در كنار انحرافات جنسى بدترين جنايات رخ مىدهد .\r\n3 - تجربه نشان داده و علم ثابت كرده است كه اين عمل باعث اشاعه انواع بيماريها است و با تمام تشكيلاتى كه براى مبارزه با عواقب و آثار آن امروز فراهم كرده‌اند باز آمار نشان مىدهد كه تا چه اندازه افراد از اين راه سلامت خود را از دست داده و مىدهند .\r\n4 - اين عمل غالبا سبب سقوط جنين و كشتن فرزندان و قطع نسل مىگردد ، چرا كه چنين زنانى هرگز حاضر به نگهدارى اين گونه فرزندان نيستند ، و اصولا وجود فرزند مانع بزرگى بر سر راه ادامه اعمال شوم آنان مىباشد ، لذا هميشه سعى مىكنند آنها را از ميان ببرند .\r\nو اين فرضيه كاملا موهوم كه مىتوان اين گونه فرزندان را در مؤسساتى زير نظر دولتها جمعآورى كرد شكستش در عمل روشن شده ، و ثابت گرديده كه پرورش فرزندان بى پدر و مادر به اين صورت چقدر مشكلات دارد ، و تازه محصول بسيار نامرغوبى است ، فرزندانى سنگدل : جنايتكار بى شخصيت و فاقد همه چيز ! 5 - نبايد فراموش كرد كه هدف از ازدواج تنها مساله اشباع غريزه جنسى نيست ، بلكه اشتراك در تشكيل زندگى و انس روحى و آرامش فكرى ، و تربيت فرزندان و همكارى در همه شئون حيات از آثار ازدواج است كه بدون اختصاص زن و مرد به يكديگر و تحريم زنان هيچيك از اينها امكان پذير نيست .\r\nامام على بن ابى طالب ع در حديثى مىگويد : از پيامبر شنيدم چنين مىفرمود :\r\nفى الزنا ست خصال : ثلث فى الدنيا و ثلث فى الآخرة :\r\nفاما اللواتى فى الدنيا فيذهب بنور الوجه ، و يقطع الرزق ، و يسرع\r\n","description":"","footnote":"","page_name":" 104 ","page_number":104},
  {"content":"\r\nالفناء .\r\nو اما اللواتى فى الآخرة فغضب الرب و سوء الحساب و الدخول فى النار - او الخلود فى النار - :\r\n« در زنا شش اثر سوء است ، سه قسمت آن در دنيا و سه قسمت آن در آخرت است .\r\nاما آنها كه در دنيا است يكى اين است كه صفا و نورانيت را از انسان مىگيرد روزى را قطع مىكند ، و تسريع در نابودى انسانها مىكند .\r\nو اما آن سه كه در آخرت است غضب پروردگار ، سختى حساب و دخول - يا خلود - در آتش دوزخ است » ( 1 ) .\r\n\r\n[ 3 - قتل نفس 
  ]\r\n- حكم ديگر كه آيه بعد به آن اشاره مىكند احترام خون انسانها و حرمت شديد قتل نفس است مىگويد : « كسى كه خداوند خونش را حرام كرده است به قتل نرسانيد مگر آنجا كه به حق باشد » ( * ( وَلا تَقْتُلُوا النَّفْسَ الَّتِي حَرَّمَ اللَّه إِلَّا بِالْحَقِّ ) * ) .\r\nاحترام خون انسانها و حرمت قتل نفس از مسائلى است كه همه شرايع آسمانى و قوانين بشرى در آن متفقند ، و آن را يكى از بزرگترين گناهان مىشمرند ، ولى اسلام اهميت بيشترى به اين مساله داده است تا آنجا كه قتل يك انسان را همانند كشتن همه انسانها شمرده است : مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الأَرْضِ فَكَأَنَّما قَتَلَ النَّاسَ جَمِيعاً ( سوره مائده آيه 32 ) .\r\nو حتى از بعضى از آيات قرآن چنين استفاده مىشود كه مجازات خلود در آتش كه مخصوص كفار است براى قاتل تعيين شده كه سابقا گفتيم ممكن است اين تعبير دليل آن باشد كه افرادى كه دستشان به خون بى گناهان آلوده مىشود با ايمان از دنيا نخواهند رفت ! وَمَنْ يَقْتُلْ مُؤْمِناً مُتَعَمِّداً فَجَزاؤُه جَهَنَّمُ خالِداً\r\n\r\n","description":"","footnote":"\r\n( 1 ) تفسير مجمع جلد 6 صفحه 414 .\r\n","page_name":" 105 ","page_number":105},
  {"content":"\r\nفيها ( سوره نساء آيه 93 ) .\r\nحتى در اسلام براى كسانى كه اسلحه به روى مردم بكشند مجازات سنگينى به عنوان « محارب » تعيين شده است كه شرح آن در كتب فقهى آمده و ما در ذيل آيه 33 سوره مائده به آن اشاره كرديم .\r\nنه تنها قتل نفس بلكه كمترين و كوچكترين آزار يك انسان از نظر اسلام مجازات دارد ، و مىتوان با اطمينان گفت اينهمه احترام كه اسلام براى خون و جان و حيثيت انسان قائل شده است در هيچ آئينى وجود ندارد .\r\nولى درست به همين دليل مواردى پيش مىآيد كه احترام خون برداشته مىشود ، و اين در مورد كسانى است كه مرتكب قتل و يا گناهى همانند آن شده‌اند ، لذا در آيه فوق بعد از ذكر يك اصل كلى در زمينه حرمت قتل نفس بلا فاصله با جمله « الا بالحق » اين گونه افراد را استثناء مىكند .\r\nدر حديث معروفى از پيامبر اسلام ص مىخوانيم :\r\nلا يحل دم امرء مسلم يشهد ان لا إله الا اللَّه و ان محمدا رسول اللَّه الا باحدى الثلاث : النفس بالنفس ، و الزانى المحصن ، و التارك لدينه المفارق للجماعة :\r\n« خون هيچ مسلمان كه شهادت به وحدانيت خدا و نبوت پيامبر اسلام مىدهد حلال نيست مگر سه گروه : قاتل ، زانى محصن ، و آن كس كه دين خود را رها كند و از جماعت مسلمين بيرون رود » ( 1 ) .\r\nاما قاتل كه تكليفش روشن است و در قصاص او حيات جامعه و تامين امنيت نفوس است ، و اگر حق قصاص به اولياى مقتول داده نشود قاتلان جسور و جرى مىشوند و امنيت جامعه مختل مىگردد .\r\nو اما زانى محصن قتل او در برابر يكى از زشتترين گناهان است كه با خون برابرى مىكند .\r\n\r\n","description":"","footnote":"\r\n( 1 ) صحيح بخارى و صحيح مسلم بنا به نقل تفسير فى ظلال جلد 5 صفحه 323 .\r\n","page_name":" 106 ","page_number":106},
  {"content":"\r\nو قتل مرتد جلو هرج و مرج را در جامعه اسلامى مىگيرد ، و همانگونه كه قبلا گفته‌ايم اين حكم يك حكم سياسى براى حفظ نظام اجتماعى در مقابل امورى است كه نه تنها امنيت اجتماعى بلكه اصل نظام اسلام را تهديد مىكند .\r\nاصولا اسلام كسى را مجبور به پذيرش اين آئين نمىكند ، بلكه برخورد آن با پيروان آئينهاى ديگر تنها يك برخورد منطقى توام با بحث آزاد است ، ولى اگر كسى اسلام را با ميل خود پذيرفت و جزء جامعه اسلامى شد ، و طبعا از اسرار مسلمين آگاه گرديد ، سپس تصميم گرفت از اين آئين بازگردد و عملا اساس نظام را تضعيف كند و تزلزل در اركان جامعه اسلامى ايجاد نمايد مسلما اين كار قابل تحمل نيست و با شرائطى كه در فقه اسلامى آمده است حكم آن اعدام است ( 1 ) .\r\nالبته احترام به خون انسانها در اسلام مخصوص مسلمانها نيست ، بلكه غير مسلمانانى كه با مسلمين سر جنگ ندارند و در يك زندگى مسالمتآميز با آنها بسر مىبرند ، جان و مال و ناموسشان محفوظ است و تجاوز به آن حرام و ممنوع .\r\nسپس به حق قصاص كه براى اولياى دم ثابت است اشاره كرده ، مىگويد :\r\n« كسى كه مظلوم كشته شود براى ولى او سلطه قرار داديم » ( سلطه قصاص قاتل ) ( * ( وَمَنْ قُتِلَ مَظْلُوماً فَقَدْ جَعَلْنا لِوَلِيِّه سُلْطاناً ) * ) .\r\nاما در عين حال « او نبايد بيش از حق خود مطالبه كند و در قتل اسراف نمايد چرا كه او مورد حمايت است » ( * ( فَلا يُسْرِفْ فِي الْقَتْلِ إِنَّه كانَ مَنْصُوراً ) * ) .\r\nآرى اولياى مقتول ما دام كه در مرز اسلام گام برمىدارند و از حد خود تجاوز نكرده‌اند مورد نصرت الهى هستند .\r\nاين جمله اشاره به اعمالى كه در زمان جاهليت بود ، و در امروز نيز گاهى\r\n\r\n","description":"","footnote":"\r\n( 1 ) در زمينه ارتداد و فلسفه سختگيرى در مجازات آن بحث مشروحى ذيل آيه 106 سوره نحل در جلد يازدهم تفسير نمونه داشتيم .\r\n","page_name":" 107 ","page_number":107},
  {"content":"\r\nصورت مىگيرد كه احيانا در برابر كشته شدن يك نفر از يك قبيله ، قبيله مقتول خونهاى زيادى را مىريزند .\r\nو يا اينكه در برابر كشته شدن يك نفر افراد بى گناه و بى دفاع ديگرى غير از قاتل را به قتل ميرسانند ، چنان كه در رسوم عصر جاهليت مىخوانيم هر گاه فرد سرشناسى از قبيله اى كشته مىشد قبيله مقتول به كشتن قاتل قانع نبود ، بلكه لازم بود رئيس قبيله قاتل و يا فرد سرشناس ديگرى را به قتل برسانند هر چند هيچگونه شركتى در قتل نكرده باشد ( 1 ) .\r\nدر عصر ما نيز گاهى جناياتى رخ مىدهد كه روى جانيان عصر جاهليت را سفيد مىكند و ما شاهد اين گونه صحنه‌ها مخصوصا از ناحيه اسرائيل غاصب هستيم كه هر گاه يك جنگجوى فلسطينى سربازى از آنها را بكشد بلا فاصله بمبهاى خود را بر سر زنان و كودكان فلسطينى فرومىريزند و گاه دهها نفر انسان بى دفاع و بى گناه را در برابر يك نفر به خاك و خون مىكشند .\r\nعين همين معنى را در جنگ تحميلى كه مزدوران بعث امروز بر ضد كشور اسلامى ما به راه انداخته‌اند مشاهده مىكنيم باشد كه تاريخ آينده در اين زمينه قضاوت كند .\r\nمساله رعايت عدالت حتى در مورد قاتل در آن حد و پايه است كه در وصاياى امير مؤمنان على ع مىخوانيم كه فرمود :\r\nيا بنى عبد المطلب لا الفينكم تخوضون دماء المسلمين خوضا تقولون قتل امير المؤمنين ، الا لا تقتلن بى الا قاتلى ، انظروا اذا انا مت من ضربته هذه فاضربوه ، ضربة بضربة ، و لا تمثلوا بالرجل :\r\n« اى فرزندان عبد المطلب ! مبادا بعد از شهادت من در خون مسلمانان غوطه ور شويد و بگوئيد امير مؤمنان كشته شد ، و به بهانه آن خونهايى بريزيد ، آگاه باشيد تنها قاتل من ( عبد الرحمن بن ملجم مرادى ) كشته خواهد شد ،\r\n\r\n","description":"","footnote":"\r\n( 1 ) تفسير آلوسى ( در روح المعانى ) ذيل آيه مورد بحث .\r\n","page_name":" 108 ","page_number":108},
  {"content":"\r\nدرست دقت كنيد هنگامى كه من از اين ضربه اى كه او بر من زده است شهيد شوم تنها يك ضربه كارى بر او بزنيد و بعد از كشتنش بدن او را مثله نكنيد » ( 1 ) .\r\n\r\n[ 4 - اهميت حفظ مال ايتام 
  ]\r\nآيه بعد چهارمين دستور از اين سلسله احكام را شرح مىدهد نخست به اهميت حفظ مال يتيمان پرداخته و با لحنى به آنچه در مورد عمل منافى عفت در آيات قبل گذشت مىگويد : « به اموال يتيمان نزديك نشويد » ( * ( وَلا تَقْرَبُوا مالَ الْيَتِيمِ ) * ) .\r\nنه تنها اموال يتيمان را نخوريد بلكه حتى حريم آن را كاملا محترم بشماريد .\r\nولى از آنجا كه ممكن است اين دستور دستاويزى گردد براى افراد ناآگاه كه تنها به جنبه‌هاى منفى مىنگرند ، و سبب شود كه اموال يتيمان را بدون سرپرست بگذارند و به دست حوادث بسپارند ، لذا بلا فاصله استثناء روشنى براى اين حكم ذكر كرده مىگويد : « مگر به طريقى كه بهترين طرق است » ( * ( إِلَّا بِالَّتِي هِيَ أَحْسَنُ ) * ) .\r\nطبق اين تعبير جامع و رسا ، هر گونه تصرفى در اموال يتيمان كه به منظور حفظ ، اصلاح ، تكثير و اضافه بوده باشد ، و جهات لازم براى پيشگيرى از هدر رفتن اين اموال در نظر گرفته شود مجاز است ، بلكه خدمتى است آشكار به يتيمان كه قادر بر حفظ مصالح خويشتن نيستند .\r\nالبته اين وضع تا زمانى ادامه دارد كه به حد رشد فكرى و اقتصادى برسد آن گونه كه قرآن در ادامه آيه مورد بحث از آن ياد مىكند : « تا زمانى كه به حد قدرت برسد » ( * ( حَتَّى يَبْلُغَ أَشُدَّه ) * ) .\r\n« اشد » از ماده « شد » ( بر وزن جد ) به معنى « گره محكم » است ،\r\n\r\n","description":"","footnote":"\r\n( 1 ) نهج البلاغه بخش نامه‌ها شماره 47 .\r\n","page_name":" 109 ","page_number":109},
  {"content":"\r\nسپس توسعه يافته و به هر گونه استحكام جسمانى و روحانى گفته شده است ، و منظور از « اشد » در اينجا رسيدن به حد بلوغ است ، ولى بلوغ جسمانى در اينجا كافى نيست ، بلكه بايد بلوغ فكرى و اقتصادى نيز باشد ، به گونه اى كه يتيم بتواند اموال خود را حفظ و نگهدارى كند و انتخاب اين تعبير براى همين منظور است كه البته بايد از طريق آزمايش قطعى مشخص گردد .\r\nبدون شك در هر جامعه اى بر اثر حوادث گوناگون ايتامى وجود دارند كه ملاحظات انسانى و هر حساب ديگر ايجاب مىكند كه اين يتيمان در تمام جهات زير پوشش حمايت خير خواهان جامعه قرار گيرند ، به همين دليل اسلام به اين مساله فوق العاده اهميت داده است كه بخشى از آن را در ذيل آيه 2 سوره نساء آورديم ( به جلد سوم تفسير نمونه صفحه 249 مراجعه فرمائيد ) .\r\nچيزى كه در اينجا بايد اضافه كنيم اين است : در بعضى از روايات يتيم در معنى وسيعترى استعمال شده و به كسانى كه از امام و پيشواى خود جدا شده‌اند و صداى حق به گوش آنها نمىرسد يتيم اطلاق گرديده است ، و اين يك نوع توسعه در مفهوم يتيم و استفاده معنوى از يك حكم مادى است .\r\n\r\n[ 5 - وفاى به عهد 
  ]\r\nسپس به مساله وفاى به عهد پرداخته مىگويد : « به عهد خود وفا كنيد چرا كه از وفاى به عهد سؤال كرده مىشود » ( * ( وَأَوْفُوا بِالْعَهْدِ إِنَّ الْعَهْدَ كانَ مَسْؤُلًا ) * ) .\r\nبسيارى از روابط اجتماعى و خطوط نظام اقتصادى و مسائل سياسى همگى بر محور عهدها و پيمانها دور مىزند كه اگر تزلزلى در آنها پيدا شود و سرمايه اعتماد از بين برود به زودى نظام اجتماع فرو مىريزد و هرج و مرج وحشتناكى بر آن حاكم مىشود ، به همين دليل در آيات قرآن تاكيد فراوان روى مساله وفاى به عهد شده است .\r\nعهد و پيمان معنى وسيعى دارد كه هم شامل عهدهاى خصوصى در ميان افراد\r\n","description":"","footnote":"","page_name":" 110 ","page_number":110},
  {"content":"\r\nدر رابطه با مسائل اقتصادى و كسب و كار و زناشويى و امثال آن مىگردد ، و هم شامل عهد و پيمانهايى كه در ميان ملتها و حكومتها برقرار مىگردد ، و از آن بالاتر شامل پيمانهاى الهى و رهبران آسمانى نسبت به امتها و امتها نسبت به آنها نيز مىشود ( 1 ) .\r\n\r\n[ 6 - مبارزه با كم فروشى 
  ]\r\nآخرين حكم در آخرين آيه مورد بحث در رابطه با عدالت در پيمانه و وزن و رعايت حقوق مردم و مبارزه با كمفروشى است مىفرمايد : « هنگامى كه با پيمانه چيزى را مىسنجيد حق آن را اداء كنيد » ( * ( وَأَوْفُوا الْكَيْلَ إِذا كِلْتُمْ ) * ) .\r\n« و با ميزان و ترازوى صحيح و مستقيم وزن كنيد » ( * ( وَزِنُوا بِالْقِسْطاسِ الْمُسْتَقِيمِ ) * ) .\r\n« چرا كه اين كار به سود شما است ، و عاقبت و سرانجامش از همه بهتر است » ( * ( ذلِكَ خَيْرٌ وَأَحْسَنُ تَأْوِيلًا ) * ) .\r\n\r\nنكته‌ها : زيان كمفروشى\r\nنخستين نكته اى كه بايد در اينجا مورد توجه قرار گيرد اين است كه در قرآن مجيد كرارا روى مساله مبارزه با كمفروشى و تقلب در وزن و پيمانه تكيه و تاكيد شده است ، در يك جا رعايت اين نظم را در رديف نظام آفرينش در پهنه جهان هستى گذارده مىگويد : وَالسَّماءَ رَفَعَها وَوَضَعَ الْمِيزانَ أَلَّا تَطْغَوْا فِي الْمِيزانِ :\r\n« خداوند آسمان را برافراشت و ميزان و حساب در همه چيز گذاشت ، تا شما\r\n\r\n","description":"","footnote":"\r\n( 1 ) در زمينه اهميت وفاى به عهد و سوگند در جلد يازدهم تفسير نمونه ذيل آيه 91 تا 94 سوره نحل بحث مشروحى داشتيم .\r\n","page_name":" 111 ","page_number":111},
  {"content":"\r\nدر وزن و حساب تعدى و طغيان نكنيد « ( سوره رحمن آيه 7 و 8 ) .\r\nاشاره به اينكه مساله رعايت عدالت در كيل و وزن مساله كوچك و كم اهميتى نيست ، بلكه جزئى از اصل عدالت و نظم است كه حاكم بر سراسر هستى است .\r\nدر جايى ديگر با لحنى شديد و تهديد آميز مىگويد : وَيْلٌ لِلْمُطَفِّفِينَ الَّذِينَ إِذَا اكْتالُوا عَلَى النَّاسِ يَسْتَوْفُونَ ، وَإِذا كالُوهُمْ أَوْ وَزَنُوهُمْ يُخْسِرُونَ ، أَ لا يَظُنُّ أُولئِكَ أَنَّهُمْ مَبْعُوثُونَ لِيَوْمٍ عَظِيمٍ : « واى بر كمفروشان ! آنها كه به هنگام خريد ، حق خود را بطور كامل مىگيرند ، و به هنگام فروش از كيل و وزن كم مىگذارند ، آيا آنها گمان نمىكنند كه در روز عظيمى برانگيخته خواهند شد ، روز رستاخيز در دادگاه عدل خدا » ( سوره مطففين آيات 1 - 4 ) .\r\nحتى در حالات بعضى از پيامبران در قرآن مجيد مىخوانيم كه لبه تيز مبارزه آنها بعد از مساله شرك متوجه كمفروشى بود ، و سرانجام آن قوم ستمگر اعتنايى نكردند و به عذاب شديد الهى گرفتار و نابود شدند ( به جلد ششم تفسير نمونه صفحه 249 ذيل آيه 85 سوره اعراف پيرامون رسالت شعيب در مدين مراجعه فرمائيد ) .\r\nاصولا حق و عدالت و نظم و حساب در همه چيز و همه جا يك اصل اساسى و حياتى است ، و همانگونه كه گفتيم اصلى است كه بر كل عالم هستى حكومت مىكند ، بنا بر اين هر گونه انحراف از اين اصل ، خطرناك و بد عاقبت است ، مخصوصا كمفروشى سرمايه اعتماد و اطمينان را كه ركن مهم مبادلات است از بين مىبرد ، و نظام اقتصادى را به هم مىريزد .\r\nبسيار جاى تاسف است كه گاه مىبينيم غير مسلمانان در رعايت اين اصل از بعضى از مسلمانان وظيفه ناشناس ، پيشقدمترند ، و سعى مىكنند اجناسشان را درست با همان وزن و پيمانه اى كه روى آن نوشته‌اند بى كم و كاست به بازارهاى\r\n","description":"","footnote":"","page_name":" 112 ","page_number":112},
  {"content":"\r\nجهان بفرستند و اعتماد ديگران را از اين راه جلب كنند .\r\nآرى آنها مىدانند كه اگر انسان اهل دنيا هم باشد راهش همين است كه در معامله خيانت نكند .\r\nاين موضوع نيز قابل توجه است كه از نظر حقوقى كمفروشان ضامن و بدهكار در برابر خريداران هستند و لذا توبه آنها جز به اداى حقوقى را كه غصب كرده‌اند ممكن نيست ، حتى اگر صاحبانش را نشناسند بايد معادل آن را به عنوان رد مظالم از طرف صاحبان اصلى به مستمندان بدهند .\r\n2 - نكته ديگر اينكه گاهى مساله كمفروشى تعميم داده مىشود به گونه اى كه هر نوع كمكارى و كوتاهى در انجام وظائف را شامل مىشود ، به اين ترتيب كارگرى كه از كار خود كم مىگذارد ، آموزگار و استادى كه درست درس نمىدهد كارمندى كه به موقع سر كار خود حاضر نمىشود و دلسوزى لازم را نمىكند ، همه مشمول اين حكمند و در عواقب آن سهيمند .\r\nالبته الفاظ آياتى كه در بالا گفته شد مستقيما شامل اين تعميم نيست ، بلكه يك توسعه عقلى است ولى تعبيرى كه در سوره « الرحمن » خوانديم : وَالسَّماءَ رَفَعَها وَوَضَعَ الْمِيزانَ أَلَّا تَطْغَوْا فِي الْمِيزانِ اشاره اى به اين تعميم دارد .\r\n3 - « قسطاس » به كسر قاف و ضم آن ( بر وزن مقياس و گاهى هم بر وزن قرآن نيز استعمال شده ) به معنى ترازو است ، بعضى آن را كلمه اى رومى ، و بعضى عربى مىدانند ، و گاهى گفته مىشود در اصل مركب از دو كلمه « قسط » به معنى عدل و « طاس » به معنى كفه ترازو است ، و بعضى گفته‌اند « قسطاس » ترازوى بزرگ است در حالى كه « ميزان » به ترازوهاى كوچك هم گفته مىشود ( 1 ) .\r\nبه هر حال قسطاس مستقيم ترازوى صحيح و سالمى است كه عادلانه وزن كند ، بى كم و كاست ! .\r\n\r\n","description":"","footnote":"\r\n( 1 ) تفسير الميزان و تفسير فخر رازى و تفسير مجمع البيان ذيل آيه مورد بحث .\r\n","page_name":" 113 ","page_number":113},
  {"content":"\r\nجالب اينكه در روايتى از امام باقر ع در تفسير اين كلمه مىخوانيم :\r\nهو الميزان الذى له لسان :\r\n« قسطاس ترازويى است كه زبانه دارد » ( 1 ) .\r\nاشاره به اينكه ترازوهاى بدون زبانه حركات كفه‌ها را به طور دقيق نشان نمىدهد ، اما هنگامى كه ترازو زبانه داشته باشد كمترين حركات كفه‌ها روى زبانه منعكس مىشود ، و عدالت كاملا رعايت مىگردد .\r\n\r\n","description":"","footnote":"\r\n( 1 ) تفسير صافى ذيل آيه مورد بحث .\r\n","page_name":" 114 ","page_number":114},
  {"content":"\r\n\r\n[ سوره الإسراء ‹ 17 › : آيات 36 تا 40 
  ]\r\nوَ لا تَقْفُ ما لَيْسَ لَكَ بِه عِلْمٌ إِنَّ السَّمْعَ وَالْبَصَرَ وَالْفُؤادَ كُلُّ أُولئِكَ كانَ عَنْه مَسْؤُلًا ‹ 36 › وَلا تَمْشِ فِي الأَرْضِ مَرَحاً إِنَّكَ لَنْ تَخْرِقَ الأَرْضَ وَلَنْ تَبْلُغَ الْجِبالَ طُولًا ‹ 37 › كُلُّ ذلِكَ كانَ سَيِّئُه عِنْدَ رَبِّكَ مَكْرُوهاً ‹ 38 › ذلِكَ مِمَّا أَوْحى إِلَيْكَ رَبُّكَ مِنَ الْحِكْمَةِ وَلا تَجْعَلْ مَعَ اللَّه إِلهاً آخَرَ فَتُلْقى فِي جَهَنَّمَ مَلُوماً مَدْحُوراً ‹ 39 › أَ فَأَصْفاكُمْ رَبُّكُمْ بِالْبَنِينَ وَاتَّخَذَ مِنَ الْمَلائِكَةِ إِناثاً إِنَّكُمْ لَتَقُولُونَ قَوْلًا عَظِيماً ‹ 40 ›\r\n\r\nترجمه :\r\n36 - از آنچه نمىدانى پيروى مكن ، چرا كه گوش و چشم و دلها همه مسئولند ! .\r\n37 - روى زمين با تكبر راه مرو ، تو نمىتوانى زمين را بشكافى و طول قامتت هرگز به كوه‌ها نمىرسد ؟\r\n38 - همه اينها گناهش نزد پروردگار تو منفور است .\r\n39 - اين احكام از حكمتهايى است كه پروردگارت به تو وحى فرستاده ، و هرگز معبودى با اللَّه قرار مده كه در جهنم مىافتى در حالى كه مورد سرزنش خواهى بود و رانده\r\n","description":"","footnote":"","page_name":" 115 ","page_number":115},
  {"content":"\r\nشده ( درگاه خدا ) .\r\n40 - آيا خداوند پسران مخصوص شما قرار داد و خودش دخترانى از فرشتگان انتخاب كرد ؟ ! شما سخن بزرگ ( و بسيار زشتى ) مىگوئيد !\r\n\r\nتفسير :\r\n\r\n1 - تنها از علم پيروى كن\r\nدر آيات گذشته يك سلسله از اصولىترين تعليمات و احكام اسلامى را خوانديم ، از توحيد كه خمير مايه اين تعليمات است گرفته تا دستوراتى مربوط به شئون مختلف زندگى فردى و اجتماعى انسانها .\r\nدر آيات مورد بحث به آخرين بخش از اين احكام مىرسيم كه در آن به چند حكم مهم اشاره شده است .\r\n1 - نخست سخن از لزوم تحقيق در همه چيز به ميان آورده ، مىفرمايد :\r\n« از آنچه به آن علم ندارى پيروى مكن » ( * ( وَلا تَقْفُ ما لَيْسَ لَكَ بِه عِلْمٌ ) * ) .\r\nنه در عمل شخصى خود از غير علم پيروى كن ، و نه به هنگام قضاوت در باره ديگران ، نه شهادت به غير علم بده ، و نه به غير علم اعتقاد پيدا كن .\r\nو به اين ترتيب ، نهى از پيروى از غير علم معنى وسيعى دارد كه مسائلى اعتقادى و گفتار و شهادت و قضاوت و عمل را شامل مىشود ، و اينكه بعضى از مفسران آن را به بخشى از اين امور محدود كرده‌اند دليل روشنى ندارد ، زيرا لا تقف از ماده قفو ( به وزن عفو ) به معنى دنباله روى از چيزى است ، و مىدانيم دنباله روى از غير علم ، مفهوم وسيعى دارد كه همه آنچه را گفتيم شامل مىشود .\r\nروى اين زمينه الگوى شناخت در همه چيز ، علم و يقين است ، و غير آن خواه « ظن و گمان » باشد يا « حدس و تخمين » يا « شك و احتمال » هيچكدام قابل اعتماد نيست .\r\nآنها كه بر اساس اين امور اعتقادى پيدا مىكنند ، يا به قضاوت و داورى\r\n","description":"","footnote":"","page_name":" 116 ","page_number":116},
  {"content":"\r\nمىنشينند ، يا شهادت مىدهند ، و يا حتى در عمل شخصى خود طبق آن رفتار مىكنند بر خلاف اين دستور صريح اسلامى گام برداشته‌اند .\r\nو به تعبير ديگر نه شايعات مىتواند مقياس قضاوت و شهادت و عمل گردد و نه قرائن ظنى و نه اخبار غير قطعى كه از منابع غير موثق بما مىرسد .\r\nو در پايان آيه دليل اين نهى را چنين بيان مىكند كه : « گوش و چشم و دل همگى مسئولند » و در برابر كارهايى كه انجام داده‌اند از آنها سؤال مىشود ( * ( إِنَّ السَّمْعَ وَالْبَصَرَ وَالْفُؤادَ كُلُّ أُولئِكَ كانَ عَنْه مَسْؤُلًا ) * ) .\r\nاين مسئوليتها به خاطر آن است كه سخنانى را كه انسان بدون علم و يقين مىگويد يا به اين طريق است كه از افراد غير موثق شنيده ، و يا مىگويد ديده‌ام در حالى كه نديده ، و يا در تفكر خود دچار قضاوتهاى بى ماخذ و بى پايه اى شده كه با واقعيت منطبق نبوده است ، به همين دليل از چشم و گوش و فكر و عقل او سؤال مىشود كه آيا واقعا شما به اين مسائل ايمان داشتيد كه شهادت داديد ، يا قضاوت كرديد ، يا به آن معتقد شديد و عمل خود را بر آن منطبق نموديد ؟ ! گر چه بعضى از مفسران گفته‌اند كه منظور از سؤال كردن از اين اعضاء سؤال از صاحبان آنها است ، ولى با توجه به اينكه قرآن در آيات ديگر ( مانند آيه 21 فصلت ) تصريح مىكند كه روز قيامت ، اعضاء پيكر انسان و حتى پوست تنش به سخن در مىآيند و حقايق را بازگو مىكنند ، هيچ دليلى ندارد كه ما ظاهر آيه را رها سازيم و نگوئيم از خود اين اعضاء سؤال مىشود .\r\nاما اينكه چرا از ميان حواس انسان تنها اشاره به چشم و گوش شده است ، دليلش روشن است ، زيرا معلومات حسى انسان غالبا از اين دو طريق حاصل مىشود و بقيه تحت الشعاع آنها هستند .\r\n","description":"","footnote":"","page_name":" 117 ","page_number":117},
  {"content":"\r\n\r\nيك درس مهم براى برقرارى نظم اجتماعى\r\nدر آيه اى كه خوانديم به يكى از مهمترين اصول زندگى اجتماعى اشاره شده است كه ناديده گرفتن آن نتيجه اى جز هرج و مرج اجتماعى و از بين رفتن روابط انسانى و پيوندهاى عاطفى نخواهد داشت .\r\nو اگر براستى اين برنامه قرآنى در كل جامعه انسانى و همه جوامع بشرى بطور دقيق اجرا شود بسيارى از نابسامانيها كه از شايعه سازى و جوسازى و قضاوتهاى عجولانه و گمانهاى بى اساس و اخبار مشكوك و دروغ سرچشمه مىگيرد برچيده خواهد شد .\r\nدر غير اين صورت ، هرج و مرج در روابط اجتماعى همه جا را فرا خواهد گرفت ، هيچكس از گمان بد ديگرى در امان نخواهد بود ، هيچكس به ديگرى اطمينان پيدا نخواهد كرد ، و آبرو و حيثيت افراد همواره در مخاطره قرار خواهد گرفت .\r\nدر بسيارى ديگر از آيات قرآن و روايات اسلامى روى اين موضوع تكيه شده است از جمله :\r\n1 - آياتى كه افراد بى ايمان را نسبت به پيروى از ظن و گمان شديدا مورد نكوهش قرار داده است مانند : وَما يَتَّبِعُ أَكْثَرُهُمْ إِلَّا ظَنًّا إِنَّ الظَّنَّ لا يُغْنِي مِنَ الْحَقِّ شَيْئاً : « اكثر آنها در قضاوتهاى خود تنها از ظن و گمان پيروى مىكنند در حالى كه ظن و گمان به هيچوجه انسان را به حق و حقيقت نمىرساند » ( سوره يونس آيه 36 ) .\r\n2 - در جاى ديگر پيروى از گمان در رديف پيروى از هواى نفس قرار داده شده : إِنْ يَتَّبِعُونَ إِلَّا الظَّنَّ وَما تَهْوَى الأَنْفُسُ : « آنها تنها پيروى از گمان و هواى نفس مىكنند » ( نجم آيه 23 ) .\r\n3 - در حديثى از امام صادق ع مىخوانيم :\r\nان من حقيقة الايمان ان\r\n","description":"","footnote":"","page_name":" 118 ","page_number":118},
  {"content":"\r\nلا يجوز منطقك علمك :\r\n« از حقيقت ايمان اين است كه گفتارت از علمت فزونتر نباشد و بيش از آنچه مىدانى نگويى » ( 1 ) .\r\n4 - در حديث ديگرى از امام موسى بن جعفر ع مىخوانيم كه از پدرانش چنين نقل مىكند\r\nليس لك ان تتكلم بما شئت ، لان اللَّه عز و جل يقول * ( وَلا تَقْفُ ما لَيْسَ لَكَ بِه عِلْمٌ ) * :\r\n« تو نمىتوانى هر چه را مىخواهى بگويى ، زيرا خداوند متعال مىگويد از آنچه علم ندارى پيروى نكن » ( 2 ) .\r\n5 - در حديث ديگرى از پيامبر ص مىخوانيم كه فرمود :\r\nاياكم و الظن فان الظن اكذب الكذب :\r\n« از گمان بپرهيزيد كه گمان بدترين دروغ است » ( 3 ) .\r\n6 - كسى خدمت امام صادق ع رسيد و عرض كرد من همسايگانى دارم كه كنيزان خواننده اى دارند ، مىخوانند و مىنوازند ، و من گاهى كه براى قضاء حاجت ( به دستشويى ) مىروم نشستن خود را طولانىتر مىكنم ، تا نغمه‌هاى آنها را بشنوم در حالى كه براى چنين منظورى نرفته‌ام امام صادق ع فرمود :\r\nمگر گفتار خداوند را نشنيده اى كه مىفرمايد : * ( إِنَّ السَّمْعَ وَالْبَصَرَ وَالْفُؤادَ كُلُّ أُولئِكَ كانَ عَنْه مَسْؤُلًا ) * : « گوش و چشم و قلب همگى مسئولند » او عرض كرد گويا هرگز اين آيه را از هيچكس نه عرب و نه عجم نشنيده بودم و من اكنون اين كار را ترك مىگويم و بدرگاه خدا توبه ميكنم ( 4 ) .\r\nدر بعضى از منابع حديث در ذيل اين روايت مىخوانيم كه امام به او دستور داد برخيز و غسل توبه كن و به مقدارى كه مىتوانى نماز بگذار چرا كه كار بسيار بدى انجام مىدادى كه اگر در آن حال ميمردى مسئوليت تو عظيم بود !\r\n\r\n","description":"","footnote":"\r\n( 1 ) وسائل الشيعه جلد 18 صفحه 16 .\r\n( 2 ) وسائل جلد 18 صفحه 17 .\r\n( 3 ) وسائل جلد 18 صفحه 38 .\r\n( 4 ) نور الثقلين جلد 3 صفحه 164 .\r\n","page_name":" 119 ","page_number":119},
  {"content":"\r\nاز اين آيات و احاديث كه از پيامبر ص و ائمه هدى ع نقل شده است روشن مىشود كه اسلام چگونه چشم و گوش انسان را مسئول مىشمرد ، تا نبيند نگويد ، تا نشنود قضاوت نكند ، و بدون تحقيق و علم و يقين نه به چيزى معتقد شود ، نه عمل كند و نه داورى نمايد .\r\nپيروى از گمان و حدس و تخمين و شايعات و هر آنچه غير از علم و يقين است ، خطرات بزرگى براى فرد و جامعه ايجاد مىكند كه هر كدام به تنهايى ضايعات بزرگى دارد از جمله :\r\n1 - تكيه بر غير علم سرچشمه پايمال شدن حقوق افراد و يا دادن حق به غير مستحق است .\r\n2 - پيروى از غير علم ، آبروى افراد آبرومند را به خطر مىاندازد و خدمتگزاران را دلسرد مىكند .\r\n3 - اعتماد بر غير علم ، بازار شايعات و شايعه سازان را داغ و پر رونق مىكند .\r\n4 - پيروى از غير علم ، روحيه تحقيق و كنجكاوى را از انسان گرفته و او را فردى زود باور و ساده انديش بار مىآورد .\r\n5 - پيروى از غير علم ، روابط گرم و دوستانه را در خانه و بازار و مركز كار و همه جا به هم زده و مردم را نسبت به يكديگر بدبين مىسازد .\r\n6 - پيروى از غير علم ، استقلال فكرى ما را از بين مىبرد و روح را براى پذيرش هر گونه تبليغات مسموم آماده مىسازد .\r\n7 - پيروى از غير علم سرچشمه قضاوتهاى عجولانه و انتخابهاى فورى ، در مورد همه كس و همه چيز است كه اين خود مايه انواع ناكاميها و پشيمانيها است .\r\n","description":"","footnote":"","page_name":" 120 ","page_number":120},
  {"content":"\r\n\r\nراه مبارزه با پندارگرايى\r\nتنها سؤالى كه در اينجا باقى ميماند اين است كه ما چگونه مىتوانيم خود و جامعه را از اين عادت زشت و نكبتبار و عواقب دردناك آن رهايى بخشيم .\r\nپاسخ اين سؤال نياز به بحث طولانى دارد ولى به عنوان يك دستور العمل فشرده بايد به نكات زير توجه كرد :\r\nالف - بايد عواقب دردناك اين عمل را از طرق مختلف پى در پى به مردم گوشزد كرد و از آنها خواست كه در آثار شوم پيروى از غير علم بينديشند .\r\nب - بايد طرز تفكر و جهان بينى اسلامى را در انسانها زنده كرد تا بدانند خداوند در همه حال مراقب آنها است ، او سميع و بصير است و حتى از افكار ما آگاه است يَعْلَمُ خائِنَةَ الأَعْيُنِ وَما تُخْفِي الصُّدُورُ ( سوره غافر آيه 19 ) : « هر سخنى مىگوئيم ثبت و ضبط مىشود و هر گامى برمىداريم در حساب ما نوشته مىشود ، و مسئول تمام اعمال و قضاوتها و اعتقادات خود هستيم .\r\nج - بايد سطح رشد فكرى را بالا برد چرا كه پيروى از غير علم غالبا كار عوام ساده لوح و افراد ناآگاه است كه با شنيدن يك شايعه بىاساس فورا به آن مىچسبند و داورى مىكنند ، و الگوى كار خود را از آن مىگيرند .\r\n\r\n2 - متكبر مباش !\r\nآيه بعد به مبارزه با كبر و غرور برخاسته و با تعبير زنده و روشنى مؤمنان را از آن نهى مىكند ، روى سخن را به پيامبر ص كرده ، مىگويد : « در روى زمين از روى كبر و غرور ، گام برمدار » ( * ( وَلا تَمْشِ فِي الأَرْضِ مَرَحاً ) * ) ( 1 ) .\r\n« چرا كه تو نمىتوانى زمين را بشكافى ! و طول قامتت به كوه‌ها نمىرسد » !\r\n\r\n","description":"","footnote":"\r\n( 1 ) « مرح » ( بر وزن فرح ) به معنى شدت خوشحالى در برابر يك موضوع باطل و بى اساس است .\r\n","page_name":" 121 ","page_number":121},
  {"content":"\r\n( * ( إِنَّكَ لَنْ تَخْرِقَ الأَرْضَ وَلَنْ تَبْلُغَ الْجِبالَ طُولًا ) * ) .\r\nاشاره به اينكه افراد متكبر و مغرور غالبا به هنگام راه رفتن پاهاى خود را محكم به زمين مىكوبند تا مردم را از آمد و رفت خويش آگاه سازند ، گردن به آسمان مىكشند تا برترى خود را به پندار خويش بر زمينيان مشخص سازند ! ولى قرآن مىگويد : آيا تو اگر پاى خود را به زمين بكوبى هرگز مىتوانى زمين را بشكافى يا ذره ناچيزى هستى بر روى اين كره عظيم خاكى .\r\nهمانند مورچه اى كه بر صخره بسيار عظيمى حركت مىكند و پاى خود را بر آن صخره مىكوبد و صخره بر حماقت و كمى ظرفيتش ميخندد .\r\nآيا تو مىتوانى - هر قدر گردن خود را برفرازى - هم طراز كوه‌ها شوى يا اينكه حد اكثر مىتوانى چند سانتيمتر قامت خود را بلندتر نشان دهى در حالى كه حتى عظمت بلندترين قله‌هاى كوه‌هاى زمين در برابر اين كره ، چيز قابل ذكرى نيست ، و خود زمين ذره بى مقدارى است در مجموعه جهان هستى .\r\nپس اين چه كبر و غرورى است كه تو دارى ؟ ! .\r\nجالب توجه اينكه قرآن ، تكبر و غرور را كه يك خوى خطرناك درونى است مستقيما مورد بحث قرار نداده بلكه روى پديده‌هاى ظاهرى آن ، حتى ساده ترينش ، انگشت گذاشته ، و از طرز راه رفتن متكبران و مغروران خودخواه و بى مغز سخن گفته است ، اشاره به اينكه تكبر و غرور ، حتى در سطح ساده ترين آثارش ، مذموم و ناپسند و شرمآور است .\r\nو نيز اشاره به اينكه صفات درونى انسان ، هر چه باشد خواه و ناخواه خود را در لابلاى اعمالش نشان مىدهد ، در طرز راه رفتنش ، در نگاه كردنش ، در سخن گفتنش و در همه كارش .\r\nبه همين دليل تا به كوچكترين پديده اى از اين صفات در اعمال برخورديم بايد متوجه شويم كه خطر نزديك شده و آن خوى مذموم در روح ما لانه كرده\r\n","description":"","footnote":"","page_name":" 122 ","page_number":122},
  {"content":"\r\nاست و فورا به مبارزه با آن برخيزيم .\r\nضمنا از آنچه گفتيم به خوبى مىتوان دريافت كه هدف قرآن از آنچه در آيه فوق آمده ( همچنين در سوره لقمان و بعضى ديگر از سوره‌هاى قرآن ) اين است كه كبر و غرور را به طور كلى ، محكوم كند ، نه تنها در چهره خاصى يعنى راه رفتن .\r\nچرا كه غرور سرچشمه بيگانگى از خدا و خويشتن ، و اشتباه در قضاوت ، و گم كردن راه حق ، و پيوستن به خط شيطان ، و آلودگى به انواع گناهان است .\r\nعلى ع در خطبه « همام » در باره صفات پرهيزگاران مىفرمايد :\r\nو مشيهم التواضع :\r\n« آنها متواضعا راه مىروند » ( 1 ) .\r\nنه تنها در كوچه و بازار كه خط مشى آنها در تمام امور زندگى و حتى در مطالعات فكرى و خط سير انديشه‌ها توأم با تواضع است .\r\nبرنامه عملى پيشوايان اسلام سرمشق بسيار آموزنده اى براى هر مسلمان راستين در اين زمينه است .\r\nدر سيره پيامبر ص مىخوانيم : هرگز اجازه نمىداد به هنگامى كه سوار بود افرادى در ركاب او پياده راه بروند ، بلكه مىفرمود : « شما به فلان مكان برويد و من هم مىآيم و در آنجا به هم مىرسيم ، حركت كردن پياده در كنار سواره سبب غرور سوار و ذلت پياده مىشود » ! و نيز مىخوانيم : پيامبر ص بر روى خاك مىنشست ، و غذاى ساده همچون غذاى بردگان مىخورد ، و از گوسفند شير مىدوشيد ، بر الاغ برهنه سوار مىشد .\r\nاين گونه كارها را حتى در زمانى كه به اوج قدرت رسيد - مانند روز فتح مكه - انجام مىداد ، تا مردم گمان نكنند همين كه به جايى رسيدند باد كبر و\r\n\r\n","description":"","footnote":"\r\n( 1 ) نهج البلاغه خطبه 193 .\r\n","page_name":" 123 ","page_number":123},
  {"content":"\r\nغرور در دماغ بيفكنند و از مردم كوچه و بازار و مستضعفان فاصله بگيرند و از حال توده‌هاى زحمت كش بيگانه شوند .\r\nدر حالات على ع نيز مىخوانيم كه او براى خانه آب مىآورد و گاه منزل را جارو مىكرد .\r\nو در تاريخ امام مجتبى ع مىخوانيم كه با داشتن مركبهاى متعدد ، بيست مرتبه پياده به خانه خدا مشرف شد و مىفرمود : من براى تواضع در پيشگاه خدا اين عمل را انجام مىدهم ( 1 ) .\r\nآيه بعد به عنوان تاكيدى بر تمام احكامى كه در مورد تحريم شرك و قتل نفس و زنا و فرزند كشى و تصرف در مال يتيمان و آزار پدر و مادر و مانند آن در آيات پيشين گذشت مىگويد : « تمام اينها گناهش نزد پروردگارت منفور است » ( * ( كُلُّ ذلِكَ كانَ سَيِّئُه عِنْدَ رَبِّكَ مَكْرُوهاً ) * ) ( 2 ) .\r\nاز اين تعبير روشن مىشود كه بر خلاف گفته پيروان مكتب جبر ، خدا هرگز اراده نكرده است گناهى از كسى سر بزند ، چرا كه اگر چنين چيزى را اراده كرده بود با كراهت و ناخشنودى كه در اين آيه روى آن تاكيد شده است سازگار نبود .\r\nو نيز ضمنا روشن مىشود كه تعبير مكروه در لسان قرآن حتى در مورد بزرگترين گناهان نيز به كار مىرود .\r\n\r\n","description":"","footnote":"\r\n( 1 ) در جلد ششم تفسير نمونه صفحه 106 و 107 نيز در باره زيانهاى كبر و غرور سخن گفته‌ايم .\r\n( 2 ) ضمير سيئه به « ذلك » و يا به « كل » برمىگردد ، و مفرد بودنش به خاطر مفرد بودن اين دو لفظ مىباشد هر چند در اينجا معنى جمع دارد .\r\n","page_name":" 124 ","page_number":124},
  {"content":"\r\n\r\n3 - مشرك مشو ؟\r\nباز براى تاكيد بيشتر و اينكه اين احكام حكيمانه همگى از وحى الهى سرچشمه مىگيرد ، اضافه مىكند : « اينها از امور حكمتآميزى است كه پروردگارت به تو وحى فرستاده است » ( * ( ذلِكَ مِمَّا أَوْحى إِلَيْكَ رَبُّكَ مِنَ الْحِكْمَةِ ) * ) .\r\nتعبير به « حكمت » اشاره به اين است كه اين احكام آسمانى در عين اينكه از وحى الهى سرچشمه مىگيرد با ترازوى عقل ، نيز كاملا قابل سنجش و قابل درك است ، چه كسى مىتواند زشتى شرك يا قتل نفس ، يا آزار پدر و مادر و همچنين قبح زنا ، و كبر و غرور ، و ظلم به يتيمان ، و عواقب شوم پيمانشكنى و مانند آن را انكار كند .\r\nبه تعبير ديگر اين احكام هم از طريق حكمت عقلى ، اثبات شده است ، و هم از طريق وحى الهى ، و اصول همه احكام الهى چنين است هر چند جزئيات آن را در بسيارى از اوقات با چراغ كم فروغ عقل نمىتوان تشخيص داد و تنها در پرتو نورافكن نيرومند وحى بايد درك كرد .\r\nبعضى از مفسران از تعبير « حكمت » اين استفاده را نيز كرده‌اند كه احكام متعددى كه در آيات پيشين گذشت از احكام ثابت و مستحكم و غير قابل نسخ است كه در همه اديان آسمانى بوده است ، فى المثل شرك و قتل نفس و زنا و پيمانشكنى ، چيزى نيست كه در هيچ مذهبى ، مجاز شمرده شده باشد ، پس اين احكام جزء محكمات و قوانين ثابت محسوب مىشود .\r\nسپس همانگونه كه آغاز اين احكام از تحريم شرك شروع شده بود با تاكيد بر تحريم شرك آن را پايان مىدهد و مىگويد : « هرگز براى خداوند يگانه شريكى قائل مباش و معبود ديگرى را در كنار » اللَّه « قرار مده » ( * ( وَلا تَجْعَلْ مَعَ اللَّه إِلهاً آخَرَ ) * ) .\r\nچرا كه اين امر سبب مىشود كه در آتش سوزان دوزخ بيفتى در حالى كه هم سرزنش خلق خدا دامنگير تو شود و هم طرد و قهر خالق « ( * ( فَتُلْقى فِي جَهَنَّمَ\r\n","description":"","footnote":"","page_name":" 125 ","page_number":125},
  {"content":"\r\n* ( مَلُوماً مَدْحُوراً ) * ) .\r\nدر حقيقت شرك و دوگانه پرستى ، خميرمايه همه انحرافات و جنايات و گناهان است ، لذا بيان اين سلسله احكام اساسى اسلام از شرك شروع شد و به شرك نيز پايان يافت .\r\nدر آخرين آيه مورد بحث ، به يكى از افكار خرافى مشركان اشاره كرده و پايه منطق و تفكر آنها را به اين وسيله روشن مىسازد و آن اينكه : بسيارى از آنها معتقد بودند كه فرشتگان دختران خدا هستند در حالى كه خودشان از شنيدن نام دختر ، ننگ و عار داشتند و تولد او را در خانه خود مايه بدبختى و سرشكستگى مىپنداشتند ! .\r\nقرآن از منطق خود آنها اتخاذ سند كرده ، مىگويد : « آيا پروردگار شما پسران را تنها در سهم شما قرار داد و خود از فرشتگان دخترانى انتخاب كرد » ( * ( أَ فَأَصْفاكُمْ رَبُّكُمْ بِالْبَنِينَ وَاتَّخَذَ مِنَ الْمَلائِكَةِ إِناثاً ) * ) .\r\nبدون شك فرزندان دختر همانند فرزندان پسر از مواهب الهى هستند و هيچگونه تفاوتى از نظر ارزش انسانى ندارند ، اصولا بقاء نسل بشر بدون هيچ يك از آنها امكان پذير نيست و به همين دليل تحقير دختران كه مخصوص جوامع جاهلى بوده و هست يك فكر خرافى است كه ريشه‌هاى آن را در بحثهاى گذشته بيان كرده‌ايم ( 1 ) .\r\nولى هدف قرآن اين است آنها را با منطق خودشان محكوم سازد كه شما چگونه افراد نادانى هستيد براى پروردگارتان چيزى قائل مىشويد كه خود از آن عار داريد .\r\nسپس در پايان آيه به صورت يك حكم قاطع مىگويد : « شما سخن بسيار\r\n\r\n","description":"","footnote":"\r\n( 1 ) به جلد يازدهم تفسير نمونه ذيل آيات 58 و 59 سوره نحل مراجعه فرمائيد .\r\n","page_name":" 126 ","page_number":126},
  {"content":"\r\nبزرگ و كفر آميزى مىگوئيد « ( * ( إِنَّكُمْ لَتَقُولُونَ قَوْلًا عَظِيماً ) * ) .\r\nسخنى كه با هيچ منطقى سازگار نيست و از چندين جهت بىپايه است زيرا .\r\n1 - اعتقاد به وجود فرزند براى خدا اهانت عظيمى به ساحت مقدس او است ، چرا كه نه او جسم است نه عوارض جسمانى دارد ، نه نياز به بقاء نسل ، بنا بر اين اعتقاد به فرزند براى او صرفا از عدم شناخت صفات پاكش سرچشمه مىگيرد .\r\n2 - چگونه شما فرزندان خدا را همه دختر مىدانيد ؟ در حالى كه براى دختر پائينترين منزلت را قائليد اين اعتقاد سفيهانه اهانت ديگرى از نظر پندارهاى شما به خدا است .\r\n3 - از همه گذشته اين عقيده اهانتى به مقام فرشتگان الهى است كه فرمانبران حقند و مقربان درگاه او شما از شنيدن نام دختر ، وحشت داريد ولى اين مقربان الهى را همه دختر مىدانيد .\r\nآرى با توجه به اين امور به خوبى روشن مىشود كه اين سخن ، سخن بسيار عظيم و بزرگى است ، بزرگ از نظر انحراف از واقعيات ، بزرگ از نظر گناه و كيفر و بالآخره بزرگ از نظر عرف و عادت خودتان ، همان عرف و عادت زشتى كه دختران معصوم را تحقير مىكرد و احترام آنها را مىكاست .\r\nاما اينكه چرا مشركان ، مشركان عرب ، فرشتگان را دختران خدا مىپنداشتند ؟ و همچنين چرا عرب جاهلى دختران را زنده بگور مىكرد و از شنيدن نام آنها وحشت داشت ؟ ! و نيز نقش اسلام در احياى ارزش و مقام زن و مبارزه با هر گونه تحقير جنس زن بحثهاى مشروحى در جلد يازدهم در ذيل آيات 57 تا 59 سوره نحل آمده است كه مطالعه مجدد آن را توصيه مىكنيم .\r\n","description":"","footnote":"","page_name":" 127 ","page_number":127},
  {"content":"\r\n\r\n[ سوره الإسراء ‹ 17 › : آيات 41 تا 44 
  ]\r\nوَ لَقَدْ صَرَّفْنا فِي هذَا الْقُرْآنِ لِيَذَّكَّرُوا وَما يَزِيدُهُمْ إِلَّا نُفُوراً ‹ 41 › قُلْ لَوْ كانَ مَعَه آلِهَةٌ كَما يَقُولُونَ إِذاً لابْتَغَوْا إِلى ذِي الْعَرْشِ سَبِيلًا ‹ 42 › سُبْحانَه وَتَعالى عَمَّا يَقُولُونَ عُلُوًّا كَبِيراً ‹ 43 › تُسَبِّحُ لَه السَّماواتُ السَّبْعُ وَالأَرْضُ وَمَنْ فِيهِنَّ وَإِنْ مِنْ شَيْءٍ إِلَّا يُسَبِّحُ بِحَمْدِه وَلكِنْ لا تَفْقَهُونَ تَسْبِيحَهُمْ إِنَّه كانَ حَلِيماً غَفُوراً ‹ 44 ›\r\n\r\nترجمه :\r\n41 - ما ، در اين قرآن انواع بيانات مؤثر را آورديم تا متذكر شوند ، ولى ( گروهى از كوردلان ) جز بر نفرتشان نمىافزايد .\r\n42 - بگو اگر با او خدايانى - آن چنان كه آنها مىپندارند - بود ، سعى مىكردند راهى به سوى ( خداوند ) صاحب عرش پيدا كنند .\r\n43 - پاك و برتر است او از آنچه آنها مىگويند ، بسيار برتر ! 44 - آسمانهاى هفتگانه و زمين و كسانى كه در آنها هستند همه تسبيح او مىگويند ، و هر موجودى تسبيح و حمد او مىگويد ، ولى شما تسبيح آنها را نمىفهميد او حليم و آمرزنده است\r\n","description":"","footnote":"","page_name":" 128 ","page_number":128},
  {"content":"\r\n\r\nتفسير :\r\n\r\nچگونه از حق فرار مىكنند ؟ !\r\nاز آنجا كه سخن در آيات گذشته به مساله توحيد و شرك منتهى شد ، در آيات مورد بحث اين مساله با بيان روشن و قاطعى دنبال مىشود .\r\nنخست از لجاجت فوق العاده جمعى از مشركان در برابر دلائل مختلف توحيد سخن به ميان آورده مىگويد : « ما در اين قرآن انواع استدلالات و بيانات مؤثر را آورديم تا آنها متذكر شوند و در راه حق گام بردارند ، ولى اين همه بيان و استدلال جز بر نفرت و فرار آنها نيفزود » ( * ( وَلَقَدْ صَرَّفْنا فِي هذَا الْقُرْآنِ لِيَذَّكَّرُوا وَما يَزِيدُهُمْ إِلَّا نُفُوراً ) * ) .\r\n« صرف » از ماده « تصريف » به معنى تغيير دادن و دگرگون ساختن است ، و مخصوصا با توجه به اينكه از باب « تفعيل » است ، معنى كثرت را نيز در بردارد .\r\nو از آنجا كه بيانات قرآن در زمينه اثبات توحيد و نفى شرك ، گاهى در لباس استدلال منطقى ، گاهى فطرى ، زمانى در شكل تهديد ، گاهى تشويق ، و خلاصه از انواع طرق و فنون مختلف كلام براى آگاه ساختن و بيدار كردن مشركان استفاده شده است ، تعبير به « صرفنا » در مورد آن بسيار مناسب است .\r\nقرآن با اين تعبير مىگويد : ما از هر درى وارد شديم ، و از هر راهى استفاده كرديم تا چراغ توحيد را در دل اين كوردلان بيفروزيم ، اما گروهى از آنها آن قدر لجوج و متعصب و سرسختند كه نه تنها اين بيانات آنها را به حقيقت نزديك نمىسازد بلكه بر نفرت و دورى آنها مىافزايد ! در اينجا اين سؤال به ذهن مىرسد كه اگر اين بيانات گوناگون نتيجه معكوس دارد ، ذكر آنها چه فائده اى خواهد داشت ؟ ! پاسخ اين سؤال روشن است و آن اينكه قرآن براى يك فرد يا يك گروه\r\n","description":"","footnote":"","page_name":" 129 ","page_number":129},
  {"content":"\r\nخاص نازل نشده بلكه براى كل جامعه انسانى است ، و مسلما همه انسانها اين گونه نيستند ، بلكه بسيارند كسانى كه اين دلائل مختلف را مىشنوند و راه حق را بازمىيابند ، هر دسته اى از اين تشنگان حقيقت از يك نوع بيان قرآن بهره مىگيرند و بيدار مىشوند ، و همين اثر ، براى نزول اين آيات ، كافى است ، هر چند كوردلانى از آن نتيجه معكوس بگيرند .\r\nبه علاوه اين گروه متعصب لجوج گر چه راهشان خطا است و خود بدبختند ، ولى حقطلبان مىتوانند در مقايسه كردن خويش با آنها راه حق را بهتر بيابند كه در مقابله نور و ظلمت ارزش نور بيشتر معلوم مىشود و ادب را حتى از بىادبان مىتوان آموخت .\r\nضمنا از اين آيه اين درس را در زمينه مسائل تربيتى و تبليغى مىتوان فرا گرفت كه بايد براى رسيدن به هدفهاى عالى تربيتى ، تنها از يك طريق استفاده نكرد ، بلكه از طرق گوناگون و وسائل مختلف بهره گرفت ، كه مردم ذوقها و استعدادهاى مختلفى دارند ، و براى نفوذ در هر يك بايد از راهى وارد شد و يكى از فنون بلاغت نيز همين است .\r\n\r\nدليل تمانع\r\nآيه بعد به يكى از دلائل توحيد ، اشاره مىكند كه در لسان دانشمندان و فلاسفه به عنوان « دليل تمانع » معروف شده است ، مىگويد :\r\nاى پيامبر « به آنها بگو اگر با خداوند قادر متعال ، خدايان ديگرى بود - آن چنان كه آنها مىپندارند - اين خدايان سعى مىكردند راهى به خداوند بزرگ صاحب عرش پيدا كنند و بر او غالب شوند » ( * ( قُلْ لَوْ كانَ مَعَه آلِهَةٌ كَما يَقُولُونَ إِذاً لَابْتَغَوْا إِلى ذِي الْعَرْشِ سَبِيلًا ) * ) .\r\nگر چه جمله « * ( إِذاً لَابْتَغَوْا إِلى ذِي الْعَرْشِ سَبِيلًا ) * » مفهومش اين است كه آنها\r\n","description":"","footnote":"","page_name":" 130 ","page_number":130},
  {"content":"\r\nراهى به سوى صاحب عرش پيدا مىكردند ، ولى طرز سخن نشان مىدهد كه منظور پيدا كردن راهى براى غلبه بر او ، مخصوصا تعبير به « * ( ذِي الْعَرْشِ ) * » به جاى « اللَّه » اشاره به همين مطلب مىكند يعنى آنها هم مىخواستند « مالك عرش اعلا » شوند ، و بر پهنه جهان هستى حكومت كنند و به همين جهت به مبارزه با او برمىخاستند .\r\nبه هر حال طبيعى است كه هر صاحب قدرتى مىخواهد قدرت خود را كاملتر و قلمرو حكومت خويش را بيشتر كند و اگر راستى خدايانى وجود داشت اين تنازع و تمانع بر سر قدرت و گسترش حكومت در ميان آنها در مىگرفت ( 1 ) .\r\nدر اينجا ممكن است گفته شود چه مانعى دارد كه خدايان متعدد با همكارى يكديگر بر اين عالم حكومت كنند ؟ و چه لزومى دارد كه به تنازع برخيزند ؟ ! .\r\nدر پاسخ اين سؤال بايد به اين واقعيت توجه داشت كه قطع نظر از اينكه علاقه به تكامل و توسعه قدرت براى هر موجودى طبيعى ، و قطع نظر از اينكه خدايانى را كه مشركان به آن اعتقاد داشتند داراى بسيارى از صفات بشرى بودند كه يكى از روشنترين آنها علاقه به حكومت و قدرت بيشتر است ، قطع نظر از همه اينها اصولا لازمه تعدد وجود ، اختلاف است ، چرا كه اگر هيچگونه اختلافى در رويه و برنامه و جهات ديگر نباشد ، تعدد معنى نخواهد داشت بلكه هر دو يك چيز خواهند بود ( دقت كنيد ) .\r\nنظير اين بحث در آيه 22 سوره انبياء نيز آمده است آنجا كه مىگويد :\r\nلَوْ كانَ فِيهِما آلِهَةٌ إِلَّا اللَّه لَفَسَدَتا : « اگر در زمين و آسمان خدايان ديگرى\r\n\r\n","description":"","footnote":"\r\n( 1 ) بعضى از مفسران گفته‌اند كه معنى اين جمله آنست خدايان ديگر سعى مىداشتند خود را در پيشگاه اللَّه مقرب سازند ، يعنى جايى كه اين بتها و خدايان پندارى شما نمىتوانند قرب به خدا را براى خود فراهم سازند چگونه مىتوانند وسيله تقرب شما شوند ؟ ولى تعبيرات اين آيه و همچنين آيه بعد با اين تفسير چندان سازگار نيست .\r\n","page_name":" 131 ","page_number":131},
  {"content":"\r\nجز « اللَّه » وجود داشتند نظام جهان به هم مىريخت » .\r\nاشتباه نشود ، اين دو بيان گر چه از پاره اى جهات شبيهند ولى اشاره به دو دليل مختلف مىكنند كه يكى بازگشت به « فساد نظم جهان » بر اثر تعدد خدايان است ، و ديگرى قطع نظر از نظم جهان از وجود تمانع و تنازع در ميان خدايان متعدد سخن مىگويد ( در ذيل آيه 22 سوره انبياء نيز در اين زمينه به خواست خدا سخن خواهيم گفت ) .\r\nو از آنجا كه در تعبيرات مشركان ، خداوند بزرگ تا سرحد يك طرف نزاع تنزل كرده است ، در آيه بعد بلا فاصله مىگويد : « خداوند از آنچه آنها مىگويند پاك و منزه است و از آنچه مىانديشند بسيار برتر و بالاتر است » ( * ( سُبْحانَه وَتَعالى عَمَّا يَقُولُونَ عُلُوًّا كَبِيراً ) * ) .\r\nدر واقع در اين جمله كوتاه با چهار تعبير مختلف ، پاكى دامان كبريائيش از اين گونه نسبتهاى ناروا بيان شده است :\r\n1 - : « خداوند از اين نقائص و نسبتهاى ناروا منزه است » ( سبحانه ) .\r\n2 - « او برتر از آنست كه اينها مىگويند » ( * ( وَتَعالى عَمَّا يَقُولُونَ ) * ) .\r\n3 - با ذكر كلمه « علوا » كه مفعول مطلق است و براى تاكيد آمده اين گفتار را تاكيد نموده است .\r\n4 - سرانجام با تعبير به « كبيرا » تاكيد جديدى بر آن مىافزايد .\r\nقابل توجه اينكه جمله « * ( عَمَّا يَقُولُونَ ) * » ( از آنچه آنها مىگويند ) معنى وسيعى دارد كه همه نسبتهاى نارواى آنان و لوازمى را كه در بردارد شامل مىشود ( دقت كنيد ) .\r\nسپس براى اثبات عظمت مقام پروردگار و اينكه او برتر از خيال و قياس\r\n","description":"","footnote":"","page_name":" 132 ","page_number":132},
  {"content":"\r\nو گمان و وهم مشركان است ، به بيان تسبيح موجودات جهان در برابر ذات مقدسش پرداخته ، مىگويد : « آسمانهاى هفتگانه و زمين و كسانى كه در آنها هستند همگى تسبيح خدا مىگويند ( * ( تُسَبِّحُ لَه السَّماواتُ السَّبْعُ وَالأَرْضُ وَمَنْ فِيهِنَّ ) * ) .\r\nنه تنها آسمانها و زمين ، بلكه « هيچ موجودى نيست مگر اينكه تسبيح و حمد خدا مىگويد ولى شما تسبيح آنها را درك نمىكنيد » ( * ( وَإِنْ مِنْ شَيْءٍ إِلَّا يُسَبِّحُ بِحَمْدِه وَلكِنْ لا تَفْقَهُونَ تَسْبِيحَهُمْ ) * ) .\r\nبا اين حال « او حليم و غفور است » ( * ( إِنَّه كانَ حَلِيماً غَفُوراً ) * ) .\r\nشما را به خاطر شرك و كفرتان فورا مؤاخذه نمىكند ، بلكه به مقدار كافى مهلت مىدهد و درهاى توبه را به روى شما باز مىگذارد تا اتمام حجت شود .\r\nبه تعبير ديگر شما اين توانايى را داريد كه زمزمه تسبيح موجودات را از درون همه ذرات جهان بشنويد ، و به خداوند يگانه قادر متعال پى بريد ، ولى كوتاهى مىكنيد ، خداوند همه شما را به اين كوتاهى فورا مؤاخذه و مجازات نمىكند ، بلكه براى شما حد اكثر مجال و فرصت را در راه شناخت توحيد و ترك شرك مىدهد .\r\n\r\nتسبيح و حمد عمومى موجودات جهان .\r\nدر آيات مختلف قرآن ، سخن از تسبيح و حمد موجودات عالم هستى در برابر خداوند بزرگ به ميان آمده كه شايد از همه صريحتر آيه مورد بحث باشد كه بدون هيچگونه استثناء همه موجودات عالم هستى ، زمين و آسمان ، ستارگان و كهكشانها ، انسانها و حيوانات و برگهاى درختان و حتى دانه‌هاى كوچك اتم را در اين تسبيح و حمد عمومى شريك مىداند .\r\nقرآن مىگويد : عالم هستى يكپارچه زمزمه و غوغا است ، هر موجودى به نوعى به حمد و ثناى حق مشغول است ، و غلغله اى خاموش در پهنه عالم هستى\r\n","description":"","footnote":"","page_name":" 133 ","page_number":133},
  {"content":"\r\nطنين افكنده كه بى خبران توانايى شنيدن آن را ندارند ، اما انديشمندانى كه قلب و جانشان به نور ايمان زنده و روشن است ، اين صدا را از هر سو به خوبى به گوش و جان مىشنوند و به گفته شاعر :\r\n\r\nگر تو را از غيب چشمى باز شد\r\nبا تو ذرات جهان همراز شد\r\n\r\n\r\nنطق آب و نطق خاك و نطق گل\r\nهست محسوس حواس اهل دل !\r\n\r\n\r\nجمله ذرات در عالم نهان\r\nبا تو مىگويند روزان و شبان\r\n\r\n\r\nما سميعيم و بصير و باهشيم\r\nبا شما نامحرمان ما خامشيم\r\n\r\n\r\nاز جمادى سوى جان جان شويد\r\nغلغل اجزاى عالم بشنويد\r\n\r\n\r\nفاش تسبيح جمادات آيدت\r\nوسوسه ى تاويلها بزدايدت\r\n\r\nولى در تفسير حقيقت اين حمد و تسبيح در ميان دانشمندان و فلاسفه و مفسران بسيار گفتگو است :\r\nبعضى آن را حمد و تسبيح « حالى » دانسته‌اند ، و بعضى « قالى » كه خلاصه نظرات آنها را با آنچه مورد قبول ما است ذيلا مىخوانيد :\r\n1 - جمعى معتقدند كه همه ذرات موجودات اين جهان اعم از آنچه ما آن را عاقل مىشماريم يا بيجان و غير عاقل همه داراى يك نوع درك و شعورند ، و در عالم خود تسبيح و حمد خدا مىگويند ، هر چند ما قادر نيستيم به نحوه درك و احساس آنها پى بريم و زمزمه حمد و تسبيح آنها را بشنويم .\r\nآياتى مانند وَإِنَّ مِنْها لَما يَهْبِطُ مِنْ خَشْيَةِ اللَّه : « بعضى از سنگها از ترس خدا از فراز كوه‌ها به پائين مىافتند » ( سوره بقره آيه 74 ) .\r\nمانند فَقالَ لَها وَلِلأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ :\r\n« خداوند به آسمان و زمين فرمود از روى اطاعت يا كراهت به فرمان من آئيد ، آنها گفتند ما از در اطاعت مىآئيم » ( سوره فصلت آيه 11 ) . . . و مانند آن را مىتوان گواه بر اين عقيده گرفت .\r\n","description":"","footnote":"","page_name":" 134 ","page_number":134},
  {"content":"\r\n2 - بسيارى معتقدند كه اين تسبيح و حمد ، همان چيزى است كه ما آن را « زبانحال » مىناميم ، حقيقى است نه مجازى ، ولى به زبان حال است نه قال ( دقت كنيد ) .\r\nتوضيح اينكه : بسيار مىشود به كسى كه آثار ناراحتى و درد و رنج و بى خوابى در چهره و چشم او نمايان است مىگوئيم : هر چند تو از ناراحتيت سخن نمىگويى اما چشم تو مىگويد كه ديشب به خواب نرفتى ، و چهره ات گواهى مىدهد كه از درد و ناراحتى جانكاهى رنج مىبرى ! اين « زبانحال » گاهى آن قدر قوى و نيرومند است كه « زبان قال » را تحت الشعاع خود قرار مىدهد و به تكذيب آن برمىخيزد و به گفته شاعر :\r\n\r\nگفتم كه با مكر و فسون\r\nپنهان كنم راز درون !\r\n\r\n\r\nپنهان نمىگردد كه خون\r\nاز ديدگانم مىرود !\r\n\r\nاين همان چيزى است كه على ع در گفتار معروفش مىفرمايد :\r\nما اضمر احد شيئا الا ظهر فى فلتات لسانه و صفحات وجهه :\r\n« هرگز كسى رازى را در دل نهان نمىكند مگر اينكه در لابلاى سخنان ناآگاه و صفحه صورتش آشكار مىگردد » ( 1 ) .\r\nاز سوى ديگر آيا مىتوان انكار كرد كه يك تابلو بسيار زيبا كه شاهكارى از هنر راستين است گواهى بر ذوق و مهارت نقاش مىدهد و او را مدح و ثنا مىگويد ؟\r\nآيا مىتوان انكار كرد كه ديوان شعر شعراى بزرگ و نامدار از قريحه عالى آنها حكايت مىكند ؟ و دائما آنها را مىستايد ؟\r\nآيا مىتوان منكر شد كه ساختمانهاى عظيم و كارخانه‌هاى بزرگ و مغزهاى پيچيده الكترونيك و امثال آنها ، با زبان بىزبانى از سازنده و مخترع و مبتكر خود سخن مىگويند ، و هر يك در حد خود از آنها ستايش مىكنند ؟\r\n\r\n","description":"","footnote":"\r\n( 1 ) نهج البلاغه كلمات قصار شماره 26 .\r\n","page_name":" 135 ","page_number":135},
  {"content":"\r\nبنا بر اين بايد قبول كرد كه عالم شگرف هستى با آن نظام عجيبش ، با آن همه رازها و اسرار ، با آن عظمت خيره كننده اش و با آن ريزه كاريهاى حيرتزا همگى « تسبيح و حمد » خدا مىگويند .\r\nمگر « تسبيح » جز به معنى پاك و منزه شمردن از عيوب مىباشد ؟ ساختمان و نظم اين عالم هستى مىگويد خالق آن از هر گونه نقص و عيبى مبرا است .\r\nمگر « حمد » چيزى جز بيان صفات كمال مىباشد ؟ نظام جهان آفرينش از صفات كمال خدا ، از علم بى پايان و قدرت بى انتها و حكمت وسيع و فراگير او سخن مىگويد .\r\nمخصوصا با پيشرفت علم و دانش بشر ، و پرده برداشتن از گوشه هايى از اسرار و رازهاى اين عالم پهناور ، اين حمد و تسبيح عمومى موجودات آشكارتر شده است .\r\nاگر يك روز آن شاعر نكته پرداز هر برگى از برگهاى درختان سبز را دفترى از معرفت كردگار مىدانست ، دانشمندان گياه شناس امروز در باره اين برگها نه يك دفتر بلكه كتابها نوشته‌اند ، و از ساختمان اسرار آميز كوچكترين اجزاى آن يعنى سلولها گرفته تا طبقات هفتگانه برگ ، و دستگاه تنفسى آن ، و رشته‌هاى آبيارى و تغذيه و ساير مشخصات بسيار پيچيده برگها در اين كتابها ، بحثها كرده‌اند .\r\nبنا بر اين هر برگى شب و روز نغمه توحيد سرمىدهد و آواز رساى تسبيحش را در درون باغ و جنگل ، بر فراز كوه‌ها ، در خميدگى دره‌ها پخش مىكند ، اما بيخبران چيزى از آن نمىفهمند ، خاموشش مىشمارند و زبان بسته ! اين معنى براى تسبيح و حمد عمومى موجودات كاملا قابل درك است و نياز به آن ندارد كه ما براى همه ذرات عالم هستى درك و شعور قائل شويم چرا كه دليل قاطعى براى آن در دست نيست و آيات گذشته نيز به احتمال زياد همان\r\n","description":"","footnote":"","page_name":" 136 ","page_number":136},
  {"content":"\r\nزبان حال را بيان مىكند .\r\n\r\nپاسخ به يك سؤال\r\nولى در اينجا يك سؤال باقى ميماند و آن اينكه اگر منظور از تسبيح و حمد حكايت نظام آفرينش از پاكى و عظمت و قدرت خدا است ، و « صفات سلبيه » و « ثبوتيه » او را شرح مىدهد پس چرا قرآن مىگويد شما حمد و تسبيح آنها را نمىفهميد ؟ اگر بعضى نفهمند حد اقل دانشمندان كه مىفهمند .\r\nولى اين سؤال دو پاسخ دارد :\r\nنخست اينكه روى سخن با اكثريت مردم نادان و مخصوصا مشركان است و دانشمندان با ايمان كه در اقليت قرار دارند از اين عموم ، مستثنا هستند كه هر عامى استثنايى دارد .\r\nديگر اينكه آنچه ما از اسرار اين عالم مىدانيم در برابر آنچه نمىدانيم همانند قطره اى است در برابر دريا و ذره كاهى است در مقابل يك كوه عظيم ، كه اگر درست بينديشيم حتى نام علم و دانش نمىتوان بر آن گذاشت .\r\n\r\nتا بدانجا رسيد دانش من\r\nكه بدانستمى كه نادانم !\r\n\r\nبنا بر اين در واقع ما تسبيح و حمد اين موجودات را هر چند دانشمند باشيم نمىشنويم چرا كه آنچه را مىشنويم تنها يك كلمه است از يك كتاب بزرگ و روى اين حساب مىتوان به صورت يك حكم عمومى خطاب به همه جهانيان گفت شما تسبيح و حمد موجودات عالم هستى را كه به زبانحال دارند درك نمىكنيد ، زيرا آنچه درك مىكنيد بقدرى ناچيز است كه به حساب نمىآيد .\r\n3 - بعضى از مفسران نيز احتمال داده‌اند كه حمد و تسبيح عمومى موجودات در اينجا تركيبى از زبان « حال » و « قال » يا به تعبير ديگر « تسبيح تكوينى » و « تشريعى » باشد ، چرا كه بسيارى از انسانها و همه فرشتگان از روى درك\r\n","description":"","footnote":"","page_name":" 137 ","page_number":137},
  {"content":"\r\nو شعور حمد و ثناى او مىگويند و همگى ذرات موجودات نيز با زبانحالشان از عظمت و بزرگى خالق بحث مىكنند .\r\nگر چه اين دو نوع حمد و تسبيح با هم متفاوت است ولى در قدر جامع يعنى مفهوم وسيع كلمه حمد و تسبيح ، مشترك مىباشند .\r\nولى چنان كه پيدا است تفسير دوم با آن شرح كه بيان كرديم از همه دلچسبتر است .\r\n\r\nگوشه اى از روايات اهل بيت [ در زمينه تسبيح عمومى موجودات جهان 
  ]\r\nدر رواياتى كه از پيامبر ص و ائمه اهل بيت ع رسيده تعبيرات جالبى در اين زمينه ديده مىشود ، از جمله :\r\nيكى از ياران امام صادق ع مىگويد : از تفسير آيه * ( وَإِنْ مِنْ شَيْءٍ إِلَّا يُسَبِّحُ بِحَمْدِه ) * سؤال كردم ، امام ع فرمود :\r\nكل شىء يسبح بحمده و انا لنرى ان ينقض الجدار و هو تسبيحها :\r\n« آرى هر چيز تسبيح و حمد خدا مىگويد حتى هنگامى كه ديوار مىشكافد و صدايى از آن به گوش مىرسد آن نيز تسبيح است » ( 1 ) ! از امام باقر ع نقل شده كه فرمود :\r\nنهى رسول اللَّه عن ان توسم البهائم فى وجوهها ، و ان تضرب وجوهها لانها تسبح به حمد ربها :\r\n« پيامبر ص فرمود : علامت داغ در صورت حيوانات نگذاريد و تازيانه به صورت آنها نزنيد ، زيرا آنها حمد و ثناى خدا مىگويند » ( 2 ) .\r\nو نيز از امام صادق ع نقل شده :\r\nما من طير يصاد فى بر و لا بحر و لا شىء يصاد من الوحش الا بتضييعه التسبيح :\r\n« هيچ پرنده اى در صحرا و دريا صيد نمىشود و هيچ حيوان وحشى به دام صياد نمىافتد مگر به خاطر ترك تسبيح » ( 3 ) ! امام باقر ع صداى گنجشكانى را شنيد ، فرمود : مىدانيد اينها چه\r\n\r\n","description":"","footnote":"\r\n( 1 و 2 و 3 ) نور الثقلين جلد 3 صفحه 168 .\r\n","page_name":" 138 ","page_number":138},
  {"content":"\r\nمىگويند ، ابو حمزه ثمالى كه از ياران خاص امام بود ميگويد عرض كردم نه ، فرمود :\r\nيسبحن ربهن عز و جل و يسئلن قوت يومهن :\r\n« اينها تسبيح خداوند بزرگ را مىگويند و روزى خود را از او مىخواهند » ( 1 ) .\r\nدر حديث ديگرى مىخوانيم كه يك روز پيامبر ص نزد عايشه آمد ، فرمود : اين دو لباس مرا بشوى عرض كرد : اى رسول خدا ديروز شستم ، فرمود :\r\nا ما علمت ان الثوب يسبحن فاذا اتسخ انقطع تسبيحه « آيا نمىدانى كه لباس انسان نيز تسبيح خدا ميگويد و هنگامى كه چرك و آلوده شود تسبيح آن قطع مىشود » ( 2 ) ! در حديث ديگرى از امام صادق ع مىخوانيم كه فرمود :\r\nللدابة على صاحبها ستة حقوق لا يحملها فوق طاقتها ، و لا يتخذ ظهرها مجلسا يتحدث عليها ، و يبدء بعلفها اذا نزل ، و لا يسمها فى وجهها ، و لا يضر بها فانها تسبح و يعرض عليها الماء اذا مر بها :\r\n« حيوان بر صاحبش ، شش حق دارد : بيش از تواناييش بر او بار نكند ، پشت او را مجلسى براى سخن گفتن قرار ندهد ( بلكه هنگامى كه به ديگرى مىرسد و مىخواهد با او سخن بگويد پياده شود و پس از اتمام سخن سوار شود ) ، در هر منزلى وارد مىشود ، نخست علف او را آماده كند ، علامت داغ در صورت او نگذارد ، و او را نزند ، چرا كه تسبيح خدا مىگويد و هنگامى كه بر چشمه آب و مانند آن مىگذرد ، او را به كنار آب برد » ( تا اگر تشنه است بنوشد ) ( 3 ) .\r\nمجموعه اين روايات كه بعضى از آنها معانى دقيق و باريكى دارد نشان مىدهد كه اين حكم عمومى تسبيح موجودات ، همه چيز را بدون استثناء در بر مىگيرد و همه اينها با آنچه در تفسير دوم ( تسبيح به معنى زبانحال و تكوين ) گفتيم\r\n\r\n","description":"","footnote":"\r\n( 1 و 2 ) از ابو نعيم اصفهانى در حلية الاولياء ( بنا به نقل تفسير الميزان ) .\r\n( 3 ) كافى طبق نقل تفسير الميزان .\r\n","page_name":" 139 ","page_number":139},
  {"content":"\r\nكاملا سازگار است ، و اينكه در اين روايات خوانديم هنگامى كه لباس آلوده و كثيف مىشود ، تسبيح آن قطع مىگردد ، ممكن است اشاره به اين باشد كه موجودات تا چهره پاك طبيعى دارند ، انسان را به ياد خدا مىاندازند ، اما هنگامى كه چهره پاك طبيعى خود را از دست دادند ديگر آن يادآورى از بين مىرود .\r\n","description":"","footnote":"","page_name":" 140 ","page_number":140},
  {"content":"\r\n\r\n[ سوره الإسراء ‹ 17 › : آيات 45 تا 48 
  ]\r\nوَ إِذا قَرَأْتَ الْقُرْآنَ جَعَلْنا بَيْنَكَ وَبَيْنَ الَّذِينَ لا يُؤْمِنُونَ بِالآخِرَةِ حِجاباً مَسْتُوراً ‹ 45 › وَجَعَلْنا عَلى قُلُوبِهِمْ أَكِنَّةً أَنْ يَفْقَهُوه وَفِي آذانِهِمْ وَقْراً وَإِذا ذَكَرْتَ رَبَّكَ فِي الْقُرْآنِ وَحْدَه وَلَّوْا عَلى أَدْبارِهِمْ نُفُوراً ‹ 46 › نَحْنُ أَعْلَمُ بِما يَسْتَمِعُونَ بِه إِذْ يَسْتَمِعُونَ إِلَيْكَ وَإِذْ هُمْ نَجْوى إِذْ يَقُولُ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً ‹ 47 › انْظُرْ كَيْفَ ضَرَبُوا لَكَ الأَمْثالَ فَضَلُّوا فَلا يَسْتَطِيعُونَ سَبِيلًا ‹ 48 ›\r\n\r\nترجمه :\r\n45 - و هنگامى كه قرآن مىخوانى ميان تو و آنها كه ايمان به آخرت ندارند حجاب ناپيدايى قرار مىدهيم ! 46 - و بر دلهاى آنها پوششهايى ، تا آن را نفهمند ، و در گوشهايشان سنگينى ، و هنگامى كه پروردگارت را در قرآن به يگانگى ياد مىكنى پشت مىكنند و از تو روى\r\n","description":"","footnote":"","page_name":" 141 ","page_number":141},
  {"content":"\r\nبرمىگردانند .\r\n47 - ما مىدانيم آنها به چه منظورى به سخنان تو گوش فرا مىدهند ، و هنگامى كه با هم نجوا مىكنند ، در آن هنگام كه ستمگران مىگويند شما جز از انسانى كه سحر شده است پيروى نمىكنيد ! 48 - ببين چگونه براى تو مثل مىزنند ، و از همين رو گمراه شدند و قدرت پيدا كردن راه ( حق ) را ندارند !\r\n\r\nشان نزول :\r\nجمعى از مفسران مانند « طبرسى » در « مجمع البيان » و « فخر رازى » در « تفسير كبير » و بعضى ديگر در شان نزول آيات فوق چنين گفته‌اند كه آيه نخست در باره گروهى از مشركان نازل شده كه پيامبر ص را به هنگامى كه در شب تلاوت قرآن مىكرد و در كنار خانه كعبه نماز مىگذارد آزار مىدادند ، و او را با سنگ مىزند و مانع دعوت مردم به اسلام مىشدند .\r\nخداوند به لطفش چنان كرد كه آنها نتوانند او را آزار كنند ( و شايد اين از طريق رعب و وحشتى بود كه از پيامبر در دل آنها افكند ) ( 1 ) .\r\nدر روايت ديگرى مىخوانيم هنگامى كه پيامبر ص قرآن مىخواند دو نفر از مشركان در طرف راست و دو نفر در طرف چپ قرار مىگرفتند و كف مىزدند و سوت مىكشيدند و با صداى بلند اشعار مىخواندند تا صداى پيامبر ص به گوش مردم نرسد ( 2 ) .\r\n« ابن عباس » مىگويد : ابو سفيان و ابو جهل و غير آنها گاهى نزد پيامبر ص مىآمدند و به سخنان او گوش فرا مىدادند ، روزى يكى از آنها به ديگران گفت : اصلا من نمىفهمم محمد چه مىگويد ؟ فقط مىبينم لبهاى او حركت مىكند !\r\n\r\n","description":"","footnote":"\r\n( 1 ) مجمع البيان .\r\n( 2 ) تفسير فخر رازى ذيل آيه .\r\n","page_name":" 142 ","page_number":142},
  {"content":"\r\nولى ابو سفيان گفت : فكر مىكنم بعضى از سخنانش حق است ، ابو جهل اظهار داشت او ديوانه است و ابو لهب اضافه كرد او كاهن است ، ديگرى گفت او شاعر است و به دنبال اين سخنان ناموزون و نسبتهاى ناروا آيات فوق نازل گشت ( 1 ) .\r\n\r\nتفسير : بيخبران مغرور و موانع شناخت\r\nبه دنبال آيات گذشته اين سؤال براى بسيارى پيش مىآيد كه با وضوح مساله توحيد به طورى كه همه موجودات جهان به آن گواهى مىدهند چرا مشركان اين واقعيت را نمىپذيرند ؟ چرا آنها اين آيات گويا و رساى قرآن را مىشنوند و بيدار نمىشوند ؟ ! آيات مورد بحث مىتواند اشاره به پاسخ اين سؤال باشد .\r\nنخستين آيه مىگويد : « اى پيامبر ! هنگامى كه قرآن مىخوانى ميان تو و آنها كه ايمان به آخرت ندارند ، حجاب و پوششى قرار مىدهيم » ( * ( وَإِذا قَرَأْتَ الْقُرْآنَ جَعَلْنا بَيْنَكَ وَبَيْنَ الَّذِينَ لا يُؤْمِنُونَ بِالآخِرَةِ حِجاباً مَسْتُوراً ) * ) .\r\nاين حجاب و پرده ، همان لجاجت و تعصب و خودخواهى و غرور و جهل و نادانى بود كه حقايق قرآن را از ديدگاه فكر و عقل آنها مكتوم مىداشت و به آنها اجازه نمىداد حقايق روشنى همچون توحيد و معاد و صدق دعوت پيامبر ص و مانند آنها را درك كنند .\r\nدر اينكه مستور در اينجا صفت براى حجاب است ، يا براى شخص پيامبر ص ، و يا حقايق قرآن ، بحثى داريم كه در نكات آخر مىخوانيد ، همچنين در چگونگى نسبت دادن ايجاد اين حجاب به خداوند سخنى است كه در آنجا خواهد آمد .\r\nآيه بعد اضافه مىكند كه « ما بر دلهاى آنها پوششهايى قرار داده‌ايم تا قرآن\r\n\r\n","description":"","footnote":"\r\n( 1 ) تفسير كبير فخر رازى ذيل آيه .\r\n","page_name":" 143 ","page_number":143},
  {"content":"\r\nرا درك نكنند و در گوشهايشان ثقل و سنگينى « ( * ( وَجَعَلْنا عَلى قُلُوبِهِمْ أَكِنَّةً أَنْ يَفْقَهُوه وَفِي آذانِهِمْ وَقْراً ) * ) .\r\nو لذا « هنگامى كه پروردگارت را در قرآن به يگانگى ياد مىكنى آنها پشت مىكنند و رو بر مىگردانند » ( * ( وَإِذا ذَكَرْتَ رَبَّكَ فِي الْقُرْآنِ وَحْدَه وَلَّوْا عَلى أَدْبارِهِمْ نُفُوراً ) * ) .\r\nراستى چه عجيب است فرار از حق ، فرار از سعادت و نجات ، و فرار از خوشبختى و پيروزى و فهم و شعور .\r\nنظير همين معنى در سوره « مدثر » آيات 50 و 51 آمده است : كَأَنَّهُمْ حُمُرٌ مُسْتَنْفِرَةٌ فَرَّتْ مِنْ قَسْوَرَةٍ : « گويى آنها خران رم كننده اى هستند كه از شير ژيان مىگريزند » ! باز اضافه مىكند : « ما مىدانيم آنها به چه منظورى به سخنان تو گوش فرا مىدهند هنگامى كه نزد تو مىآيند و پاى سخنانت مىنشينند » ( * ( نَحْنُ أَعْلَمُ بِما يَسْتَمِعُونَ بِه إِذْ يَسْتَمِعُونَ إِلَيْكَ ) * ) .\r\n« و هنگامى كه آنها با هم نجوى مىكنند و سخنان در گوشى دارند » ( * ( وَإِذْ هُمْ نَجْوى ) * ) .\r\n« هنگامى كه ظالمان به مؤمنان مىگويند شما تنها از كسى پيروى مىكنيد كه مسحور شده ، ساحران در عقل و هوش او نفوذ كرده ، و آن را مختل ساخته‌اند » ( * ( إِذْ يَقُولُ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً ) * ) .\r\nدر حقيقت آنها به منظور درك حقيقت به سراغ تو نمىآيند و سخنانت را با گوش جان نمىشنوند ، بلكه هدفشان آنست كه بيايند و اخلال كنند ، وصله بچسبانند و مؤمنان را - اگر بتوانند - از راه بدر برند ، اصولا كسى كه بر قلبش پوشش و در گوشش ( در برابر شنيدن حق ) سنگينى است ، جز به چنين قصدهايى پاى\r\n","description":"","footnote":"","page_name":" 144 ","page_number":144},
  {"content":"\r\nسخن مردان حق نمىنشيند .\r\nدر آخرين آيه باز روى سخن را به پيامبر ص كرده ، ضمن عبارت كوتاهى پاسخ دندانشكنى به اين گروه گمراه مىدهد و مىگويد : « بنگر چگونه براى تو مثل مىزنند ( يكى ساحرت مىخواند ديگرى مسحور ، يكى كاهن و ديگرى مجنون ) و از همين رو آنها گمراه شده‌اند و قدرت پيدا كردن راه حق را ندارند » ( * ( انْظُرْ كَيْفَ ضَرَبُوا لَكَ الأَمْثالَ فَضَلُّوا فَلا يَسْتَطِيعُونَ سَبِيلًا ) * ) .\r\nنه اينكه راه ناپيدا باشد و چهره حق مخفى گردد ، بلكه آنها چشم بينا ندارند ، و عقل و خرد خود را به خاطر بغض و جهل و تعصب و لجاج از كار انداخته‌اند .\r\n\r\nنكته‌ها :\r\n\r\n1 - جمع بندى و مرورى بر اين آيات\r\nآيات فوق ، ترسيم دقيقى از حال گمراهان و موانع شناخت مىكند ، و به طور كلى مىگويد : آنها سه مانع بزرگ شناخت دارند و گرنه ديدن چهره حق ، سهل و آسان است .\r\nنخست اينكه : ميان تو و آنها حجابى افتاده است ، اين حجاب در حقيقت چيزى جز كينه‌ها ، حسادتها و بغض و عداوتها كه نسبت به تو دارند نيست ، اين امور سبب شده كه شخصيت والاى تو را نبينند و عظمت گفتار و رفتار تو را درك نكنند ، حتى خوبيها در نظرشان زشتى جلوه كند .\r\nديگر اينكه منهاى كينه‌ها و حسادتى كه به پيامبر ص داشتند ، اصولا بر دلهاى آنها پرده جهل و تقليد كوركورانه افتاده بود به طورى كه حاضر نبودند سخن حق را از هيچكس بشنوند .\r\nبالآخره سومين مانع شناخت آنها اين بود كه حتى ابزار شناختشان ، مانند\r\n","description":"","footnote":"","page_name":" 145 ","page_number":145},
  {"content":"\r\nگوشها گويى از سخن حق نفرت داشت و آن را از خود بيرون مىافكند و « كر » مىشد ، به عكس ، سخنان باطل كه با ذائقه هاشان سازگار بود و لذتبخش ، به سرعت در اعماق جانشان نفوذ مىكرد .\r\nمخصوصا به تجربه ثابت شده كه انسان سخنانى را كه به آن تمايل ندارد به سختى مىشنود ، و سخنانى كه مورد علاقه و عشق او است با سرعت و تيز گوشى مخصوصى درك مىكند ، گويى تمايلات درونى در حواس ظاهرى انسان نيز اثر مىگذارند ، و آن را به رنگ خود درمىآورند .\r\nنتيجه اين موانع سه گانه آن بود كه اولا از شنيدن حق فرار مىكردند ، مخصوصا هنگامى كه سخن از يگانگى خدا به ميان مىآمد كه با اساس همه معتقدات شركآلودشان تناقض داشت به سرعت مىگريختند ، ثانيا براى تقويت خط انحرافى خود به توجيهات غلط درباره پيامبر ص و سخنانش پرداخته ، هر كدام او را به چيزى متهم مىساختند : ساحر ، شاعر ، مجنون و ديوانه ! و اين چنين است سرنوشت همه دشمنان حق كه اعمال و صفات رذيله آنها حجابى است براى آنان .\r\nو اينجا است كه مىگوئيم : اگر كسى بخواهد صراط مستقيم حق را بپويد و از انحراف و گمراهى در امان بماند بايد قبل از هر چيز در اصلاح خويشتن بكوشد .\r\nدل را از بغض و كينه و حسد و عناد ، و روح را از كبر و غرور و نخوت ، و خلاصه وجود خود را از صفات رذيله پاك كند ، چرا كه آئينه قلب هر گاه از اين رذائل پاك شود و صيقل يابد ، همه حقايق در آن پرتوافكن خواهد بود به همين دليل گاهى افراد بى سواد پاكدل ، حقايقى را مىفهمند كه دانشمند تهذيب نايافته ، قدرت درك آن را ندارد .\r\n","description":"","footnote":"","page_name":" 146 ","page_number":146},
  {"content":"\r\n\r\n2 - چرا اين حجابها به خدا نسبت داده شده ؟\r\nاين آيات مانند بسيارى ديگر از آيات قرآن ، وجود اين حجابها را به خدا نسبت مىدهد و مىگويد : ما بر دلهاى آنها پرده مىافكنيم ، ميان تو و ايشان حجاب قرار مىدهيم ، و در گوششان سنگينى .\r\nتعبيراتى كه افراد بى خبر ممكن است از آن استشمام مكتب جبر كنند ، در حالى كه اينها همان آثار و خاصيتهاى اعمالشان است .\r\nدر واقع خود آنها هستند كه با گناهان و صفات زشتشان اين حجابها را مىآفرينند ، ولى چون خاصيت هر چيزى از ناحيه خدا است و او است كه در عمل زشت و صفات رذيله اين اثر را آفريده به او نيز مىتوان نسبت داد .\r\nدر اين باره در بحثهاى گذشته كرارا صحبت كرده‌ايم ، و شواهد فراوانى از قرآن نيز آورده‌ايم .\r\n\r\n3 - حجاب مستور چيست ؟\r\nدر معنى « حجاب مستور » ميان مفسران گفتگو است :\r\nالف - « مستور » را صفت « حجاب » مىدانند و مىگويند ظاهر تعبير قرآن اين است كه اين حجاب از ديده‌ها پنهان است ، در واقع حجاب كينه و عداوت و حسادت چيزى نيست كه با چشم ديده شود ، ولى با اين حال پرده ضخيمى ميان انسان و شخصى كه مورد كينه و حسادت او است ايجاد مىكند .\r\nب - بعضى ديگر مستور را به معنى « ساتر » دانسته‌اند ( زيرا اسم مفعول گاهى به معنى فاعل مىآيد ، همانگونه كه در همين سلسله آيات نيز بعضى از مفسران « مسحور » را به معنى « ساحر » دانسته‌اند ) ( 1 ) .\r\n\r\n","description":"","footnote":"\r\n( 1 ) از اخفش نقل شده كه مىگويد : اسم مفعول گاهى به معنى اسم فاعل است همچون « ميمون » به معنى « يامن » و « مشئوم » به معنى « شائم » .\r\n","page_name":" 147 ","page_number":147},
  {"content":"\r\nج - بعضى ديگر توصيف حجاب را به مستور يك توصيف مجازى مىدانند و مىگويند منظور اين نيست كه اين حجاب مستور است بلكه حقايقى كه ما وراء اين حجاب است مستور مىباشد ( مانند شخصيت پيامبر و صدق دعوت او و عظمت سخنانش ) .\r\nاما دقت در اين سه تفسير نشان مىدهد كه تفسير اول با ظاهر آيه هماهنگتر است .\r\nدر بعضى از روايات نيز مىخوانيم كه گاهى دشمنان سرسخت پيامبر ص به سراغ او مىآمدند در حالى كه او با ياران خود مشغول تلاوت قرآن بود اما او را نمىديدند ، گويى عظمت خيره كننده پيامبر ص مانع ميشد كه اين كوردلان او را ببينند و بشناسند و آزار دهند .\r\n\r\n4 - « اكنه » و « وقر » چيست ؟\r\n« اكنه » جمع « كنان » ( بر وزن زيان ) در اصل به معنى هر پوششى است كه چيزى را با آن مستور مىكنند ، اما « كن » ( بر وزن جن ) به معنى ظرفى است كه چيزى را در آن محفوظ مىدارند . و جمع كن ، اكنان است ، سپس اين معنى توسعه يافته و به هر چيزى كه سبب مستور شدن است مانند پرده و خانه و اجسامى كه انسان در پشت آن خود را پنهان مىكند گفته شده است .\r\n« وقر » ( بر وزن جبر ) به معنى سنگينى است كه در گوش پديد مىآيد و « وقر » ( بر وزن رزق ) به معنى بار سنگين است .\r\n\r\n5 - تفسير جمله « * ( بِما يَسْتَمِعُونَ بِه ) * »\r\nدر معنى اين جمله ، دو تفسير ذكر كرده‌اند : بعضى مانند طبرسى در مجمع البيان و فخر رازى در تفسير كبير ، آن را به معنى « انگيزه استماع » گرفته‌اند ، يعنى ما\r\n","description":"","footnote":"","page_name":" 148 ","page_number":148},
  {"content":"\r\nمىدانيم آنها به چه انگيزه اى به سخنان تو گوش فرا مىدهند ، براى درك حق ، نه ، بلكه براى استهزاء و وصله چسباندن و توجيهات انحرافى و سرانجام گمراه شدن و گمراه كردن ديگران .\r\nبعضى ديگر ( همچون علامه طباطبائى در الميزان ) آن را به معنى « وسيله استماع » گرفته‌اند ، يعنى ما آگاهيم آنها به چه گوشهايى به سخنان تو گوش فرا مىدهند و آگاهيم از دلهاى آنها و از نجواهاى آنها ( تفسير اول نزديكتر به نظر مىرسد ) .\r\n\r\n6 - چرا نسبت مسحور به پيامبر ( ص ) مىدادند ؟\r\n« مسحور » به معنى « سحر شده » و « ساحر » به معنى « سحر كننده » است .\r\nتوصيف پيامبر ص به مسحور از ناحيه دشمنان يا به خاطر اين بوده است كه مىخواستند از اين طريق نسبت جنون به پيامبر ص دهند ، و بگويند ساحران در فكر و عقل او نفوذ كرده ، و به وسيله ساحران - العياذ باللَّه - اختلال حواس يافته .\r\nبعضى از مفسران نيز احتمال داده‌اند كه مسحور به معنى ساحر باشد ( زيرا چنان كه گفتيم اسم مفعول گاهى به معنى اسم فاعل مىآيد ) به اين ترتيب نفوذ خارق العاده كلام پيامبر ص را در دلهاى آماده مردم حق طلب ، به سحر نسبت مىدادند كه خود ، اين اعتراف ضمنى جالبى است بر نفوذ عجيب گفتار او .\r\n","description":"","footnote":"","page_name":" 149 ","page_number":149},
  {"content":"\r\n\r\n7 - وحشت مشركان از نداى توحيد\r\nدر آيات بالا خوانديم كه مشركان مخصوصا از شنيدن نداى توحيد سخت به وحشت مىافتادند و پا به فرار مىگذاشتند چرا كه زير بناى همه زندگى آنها شرك و بت پرستى بود و همه نظامات حاكم بر جامعه آنها ، نظامهاى شركآلود .\r\nاگر پاى توحيد به ميان مىآمد ، نه تنها عقائد مذهبيشان بلكه نظام اجتماعى ، اقتصادى و سياسى و فرهنگيشان كه از شرك مايه مىگرفت نيز به هم مىريخت .\r\nحكومت از آن مستضعفان مىشد ، و مستكبران سقوط مىكردند ، استثمار كه از نتائج نظامات شركآلود است برچيده مىشد و نفى طبقات ( طبقه استثمار كننده و استثمار شونده ) بر جاى آن مىنشست .\r\nلذا سردمداران شرك سخت كوشش داشتند كه نداى توحيد به گوش كسى نرسد ، ولى آنها - همانگونه كه آيات فوق اشاره مىكند - ظالمان و ستمگرانى بودند كه هم به توده‌هاى مستضعف ستم مىكردند و هم به خويشتن چرا كه هر ظالم و منحرفى گور خود را با دست خود مىكند .\r\nجالب اينكه : قرآن مىگويد : مشركان براى اينكه مجوزى براى فجور و ادامه گناه بيابند كرارا مىپرسيدند كى روز قيامت بر پا مىشود بَلْ يُرِيدُ الإِنْسانُ لِيَفْجُرَ أَمامَه يَسْئَلُ أَيَّانَ يَوْمُ الْقِيامَةِ ( سوره قيامت آيه 5 و 6 ) اشاره به اينكه اينها هم بهانه جويى براى فرار از زير بار مسئوليتها است .\r\n","description":"","footnote":"","page_name":" 150 ","page_number":150},
  {"content":"\r\n\r\n[ سوره الإسراء ‹ 17 › : آيات 49 تا 52 
  ]\r\nوَ قالُوا أَ إِذا كُنَّا عِظاماً وَرُفاتاً أَ إِنَّا لَمَبْعُوثُونَ خَلْقاً جَدِيداً ‹ 49 › قُلْ كُونُوا حِجارَةً أَوْ حَدِيداً ‹ 50 › أَوْ خَلْقاً مِمَّا يَكْبُرُ فِي صُدُورِكُمْ فَسَيَقُولُونَ مَنْ يُعِيدُنا قُلِ الَّذِي فَطَرَكُمْ أَوَّلَ مَرَّةٍ فَسَيُنْغِضُونَ إِلَيْكَ رُؤُسَهُمْ وَيَقُولُونَ مَتى هُوَ قُلْ عَسى أَنْ يَكُونَ قَرِيباً ‹ 51 › يَوْمَ يَدْعُوكُمْ فَتَسْتَجِيبُونَ بِحَمْدِه وَتَظُنُّونَ إِنْ لَبِثْتُمْ إِلَّا قَلِيلًا ‹ 52 ›\r\n\r\nترجمه :\r\n49 - و گفتند آيا هنگامى كه ما استخوانهاى پوسيده و پراكنده اى شديم دگر بار آفرينش تازه اى خواهيم يافت ؟ ! 50 - بگو : شما سنگ و آهن باشيد .\r\n51 - يا هر مخلوقى كه در نظر شما از اين هم سختتر است ( و از حيات و زندگى دور تر ، باز خدا قادر است شما را به زندگى مجدد بازگرداند ) آنها به زودى مىگويند چه كسى ما را باز مىگرداند ؟ بگو همان كسى كه روز نخست شما را آفريد ، آنها سر خود را ( از روى تعجب و انكار ) به سوى تو خم مىكنند و مىگويند :\r\nدر چه زمانى خواهد بود ؟ ! بگو شايد نزديك باشد .\r\n","description":"","footnote":"","page_name":" 151 ","page_number":151},
  {"content":"\r\n52 - همان روز كه شما را ( از قبرهايتان ) فرا مىخواند ، شما هم اجابت مىكنيد در حالى كه حمد او مىگوئيد و تصور مىكنيد تنها مدت كوتاهى ( در جهان برزخ ) درنگ كرديد .\r\n\r\nتفسير : رستاخيز قطعى است\r\nدر آيات گذشته سخن از « توحيد » و مبارزه با شرك بود ، اما در آيات مورد بحث سخن از « معاد » كه در همه جا مكمل مساله توحيد است به ميان آمده ، و همانگونه كه سابقا هم گفته‌ايم اساسىترين اعتقادات اسلامى را عقيده به مبدء و معاد تشكيل مىدهد و اعتقاد به اين دو اصل است كه انسان را از نظر عملى و اخلاقى تربيت مىكند ، از آلودگى و گناه بازمىدارد و به انجام وظيفه دعوت مىكند ، و او را در مسير تكامل به پيش مىبرد ، در اين آيات به سه سؤال و يا سه ايراد منكران معاد پاسخ گفته شده است :\r\nنخست مىگويد : « آنها گفتند هنگامى كه ما به استخوانهايى تبديل شديم و اين استخوانها نيز پوسيده و متفرق شد ، آيا باز آفرينش جديدى پيدا خواهيم كرد » ؟ ! ( * ( وَقالُوا أَ إِذا كُنَّا عِظاماً وَرُفاتاً أَ إِنَّا لَمَبْعُوثُونَ خَلْقاً جَدِيداً ) * ) ( 1 ) .\r\nآيا اصلا اين امكان دارد كه استخوانهاى پوسيده و متلاشى شده كه هر ذره‌اى از آن در كنارى افتاده است از نو جمعآورى شود سپس لباس حيات بر آن بپوشانند ؟\r\nاستخوان پوسيده متلاشى شده كجا و يك انسان زنده و نيرومند و عاقل كجا ؟\r\nاين تعبير مانند بسيارى از تعبيرات ديگر قرآن در زمينه معاد نشان مىدهد كه پيامبر ص همواره در دعوت خود سخن از مساله « معاد جسمانى » مىگفت كه اين جسم بعد از متلاشى شدن بازمىگردد ، و گرنه هر گاه سخن تنها از معاد روحانى\r\n\r\n","description":"","footnote":"\r\n( 1 ) « رفات » بر وزن كرات ، به هر چيزى كه كهنه و پوسيده و متلاشى شود مىگويند .\r\n","page_name":" 152 ","page_number":152},
  {"content":"\r\nبود اين گونه ايرادهاى مخالفان به هيچوجه معنى نداشت .\r\nقرآن در پاسخ آنها مىگويد : بگو استخوان پوسيده و خاك شده كه سهل است « شما سنگ و آهن هم كه باشيد ، باز خدا قادر است لباس حيات در تنتان بپوشاند » ( * ( قُلْ كُونُوا حِجارَةً أَوْ حَدِيداً ) * ) .\r\n« حتى اگر مخلوقى از سنگ و آهن سختتر و از حيات و از زندگى دور تر ، و از اين جهت در نظر شما بسيار بزرگ باشد باز خداوند مىتواند جامه حيات در تن آن كند » ( * ( أَوْ خَلْقاً مِمَّا يَكْبُرُ فِي صُدُورِكُمْ ) * ) .\r\nروشن است كه استخوانها بعد از پوسيدن تبديل به خاك مىشوند ، و خاك هميشه آثارى از حيات دارد ، گياهان از خاك مىرويند ، موجودات زنده در خاك پرورش مىيابند ، و اصل وجود آدمى نيز از خاك است ، كوتاه سخن اينكه خاك دروازه حيات و زندگى است .\r\nولى سنگ و آهن يا موجوداتى از اينها سختتر فاصله شان با حيات و زندگى بسيار بيشتر است ، هرگز گياهى از دل سنگ و آهن برنمىخيزد ، اما قرآن مىگويد در پيشگاه قدرت خدا اينها اهميت ندارد ، هر چه باشيد و هر چه شويد باز امكان بازگشتتان به حيات و زندگى محفوظ است .\r\nسنگها مىپوسند و تبديل به خاك مىشوند ، و جوانه‌هاى حيات از دل خاك برمىخيزد .\r\nآهنها نيز مىپوسند و متلاشى مىشوند و با موجودات ديگر اين كره خاكى تركيب مىيابند و مبدء حيات و زندگى مىشوند .\r\nهر موجودى را كه در اين زمين تصور كنيم از فلزات و شبه فلزات و مواد آلى در ساختمان بدن انسانها به كار رفته است ، و اين نشان مىدهد كه قابليت تبديل به موجود زنده در همه موجودات اين عالم هست ، هر چند بعضى در يك مرحله\r\n","description":"","footnote":"","page_name":" 153 ","page_number":153},
  {"content":"\r\nنزديكتر قرار دارند همچون خاك ، و پاره اى دورترند همچون سنگ و آهن .\r\nدومين ايراد آنها اين بود كه مىگفتند : بسيار خوب اگر بپذيريم كه اين استخوانهاى پوسيده و متلاشى شده قابل بازگشت به حيات است چه كسى قدرت انجام اين كار را دارد ، چرا كه اين تبديل را يك امر بسيار پيچيده و مشكل مىدانستند « آنها مىگويند چه كسى ما را باز مىگرداند ؟ » ( * ( فَسَيَقُولُونَ مَنْ يُعِيدُنا ) * ) .\r\nپاسخ اين سؤال را قرآن چنين مىگويد : « به آنها بگو همان كسى كه شما را روز اول آفريد » ( * ( قُلِ الَّذِي فَطَرَكُمْ أَوَّلَ مَرَّةٍ ) * ) .\r\nاگر در قابليت « قابل » شك داريد كه شما در اول خاك بوديد چه مانعى دارد بار ديگر خاك شويد و به زندگى بازگرديد .\r\nو اگر در فاعليت « فاعل » شك داريد همان خدايى كه در آغاز شما را از خاك آفريد مىتواند بار ديگر اين كار را تكرار كند كه حكم الامثال فيما يجوز و فيما لا يجوز واحد .\r\nسرانجام به سومين ايراد آنها مىپردازد و مىگويد : « آنها سر خود را از روى تعجب و انكار تكان مىدهند و مىگويند : چه زمانى اين معاد واقع مىشود » ؟\r\n( * ( فَسَيُنْغِضُونَ إِلَيْكَ رُؤُسَهُمْ وَيَقُولُونَ مَتى هُوَ ) * ) .\r\n« * ( فَسَيُنْغِضُونَ ) * » از ماده « انغاض » به معنى حركت دادن سر به سوى طرف مقابل از روى تعجب است .\r\nآنها در حقيقت با اين ايراد خود مىخواستند اين مطلب را منعكس كنند كه به فرض اين ماده خاكى قابل تبديل به انسان باشد ، و قدرت خدا را نيز قبول كنيم ، اما اين يك وعده نسيه بيش نيست و معلوم نيست در چه زمانى واقع مىشود ؟\r\nاگر در هزاران يا ميليونها سال بعد باشد چه تاثيرى در زندگى امروز ما مىكند ، سخن از نقد بگو و نسيه را رها كن .\r\nقرآن در پاسخشان مىگويد : « به آنها بگو شايد زمان آن نزديك باشد »\r\n","description":"","footnote":"","page_name":" 154 ","page_number":154},
  {"content":"\r\n( * ( قُلْ عَسى أَنْ يَكُونَ قَرِيباً ) * ) .\r\nو البته نزديك است چرا كه مجموعه عمر اين جهان هر چه باشد در برابر زندگى بى پايان در سراى ديگر لحظه زود گذرى بيش نيست .\r\nو از اين گذشته ، اگر قيامت در مقياسهاى كوچك و محدود ما دور به نظر برسد آستانه قيامت كه مرگ است به همه ما نزديك است چرا كه مرگ قيامت صغرى است ، ( اذا مات الانسان قامت قيامته ) ، درست است كه مرگ ، قيامت كبرى نيست ولى ياد آور آنست .\r\nضمنا تعبير به « عسى » شايد اشاره به اين است كه هيچكس تاريخ قيام قيامت را دقيقا نمىداند حتى شخص پيامبر ص و اين از علومى است كه مخصوص ذات پروردگار است و جز او كسى از آن آگاه نيست .\r\nدر آيه بعد بى آنكه تاريخ دقيقى از قيامت ذكر كند بعضى از خصوصيات آن را چنين بيان مىكند : « اين بازگشت به حيات روزى خواهد بود كه شما را از قبرهايتان فرا مىخواند ، و چه بخواهيد و چه نخواهيد دعوت او را اجابت مىكنيد و حمد خداگويان به زندگى بازمىگرديد » ( * ( يَوْمَ يَدْعُوكُمْ فَتَسْتَجِيبُونَ بِحَمْدِه ) * ) .\r\nو آن روز است كه فاصله مرگ و رستاخيز يعنى دوران برزخ را كوتاه خواهيد شمرد و گمان مىكنيد كه تنها مدت كمى در عالم برزخ درنگ كرديد ( * ( وَتَظُنُّونَ إِنْ لَبِثْتُمْ إِلَّا قَلِيلًا ) * ) .\r\nآرى آن روز اين احساس به انسان دست مىدهد كه دوران برزخ هر چند طولانى بوده ، در برابر عمر بى نهايت در عالم بقاء ، لحظات زود گذرى بيش نيست .\r\nبعضى از مفسران اين احتمال را نيز داده‌اند كه منظور اشاره به توقف در دنيا است يعنى آن روز است كه مىدانيد زندگى دنيا چندان طولانى نبوده ، ساعاتى بوده كوتاه و بسيار زود گذر .\r\n","description":"","footnote":"","page_name":" 155 ","page_number":155},
  {"content":"\r\n\r\n[ سوره الإسراء ‹ 17 › : آيات 53 تا 57 
  ]\r\nوَ قُلْ لِعِبادِي يَقُولُوا الَّتِي هِيَ أَحْسَنُ إِنَّ الشَّيْطانَ يَنْزَغُ بَيْنَهُمْ إِنَّ الشَّيْطانَ كانَ لِلإِنْسانِ عَدُوًّا مُبِيناً ‹ 53 › رَبُّكُمْ أَعْلَمُ بِكُمْ إِنْ يَشَأْ يَرْحَمْكُمْ أَوْ إِنْ يَشَأْ يُعَذِّبْكُمْ وَما أَرْسَلْناكَ عَلَيْهِمْ وَكِيلًا ‹ 54 › وَرَبُّكَ أَعْلَمُ بِمَنْ فِي السَّماواتِ وَالأَرْضِ وَلَقَدْ فَضَّلْنا بَعْضَ النَّبِيِّينَ عَلى بَعْضٍ وَآتَيْنا داوُدَ زَبُوراً ‹ 55 › قُلِ ادْعُوا الَّذِينَ زَعَمْتُمْ مِنْ دُونِه فَلا يَمْلِكُونَ كَشْفَ الضُّرِّ عَنْكُمْ وَلا تَحْوِيلًا ‹ 56 › أُولئِكَ الَّذِينَ يَدْعُونَ يَبْتَغُونَ إِلى رَبِّهِمُ الْوَسِيلَةَ أَيُّهُمْ أَقْرَبُ وَيَرْجُونَ رَحْمَتَه وَيَخافُونَ عَذابَه إِنَّ عَذابَ رَبِّكَ كانَ مَحْذُوراً ‹ 57 ›\r\n","description":"","footnote":"","page_name":" 156 ","page_number":156},
  {"content":"\r\n\r\nترجمه :\r\n53 - به بندگانم بگو سخنى بگويند كه بهترين باشد چرا كه شيطان ( بوسيله سخنان ناموزون ) ميان آنها فتنه و فساد مىكند ، هميشه شيطان دشمن آشكارى براى انسان بوده است .\r\n54 - پروردگار شما از ( نيات و اعمال ) شما آگاهتر است اگر بخواهد ( و شايسته ببيند ) شما را مشمول رحمت خود مىكند و اگر بخواهد مجازات مىكند و ما تو را وكيل بر آنها نساخته‌ايم ( كه ملزم باشى آنها اجبارا ايمان بياورند ) .\r\n55 - پروردگار تو از حال همه كسانى كه در آسمانها و زمين هستند آگاهتر است و ( اگر تو را بر ديگران برترى داديم بخاطر شايستگى تو است ) ما بعضى از پيامبران را بر بعضى ديگر برترى داديم ، و به داود زبور بخشيديم .\r\n56 - بگو كسانى را كه غير از خدا ( معبود خود ) مىپنداريد بخوانيد ، آنها نمىتوانند مشكلى را از شما بر طرف سازند و نه تغييرى در آن ايجاد كنند .\r\n57 - آنها كسانى هستند كه خودشان وسيله اى ( براى تقرب ) به پروردگارشان مىطلبند ، وسيله اى هر چه نزديكتر ، و به رحمت او اميدوارند و از عذاب او مىترسند چرا كه همه از عذاب پروردگارت پرهيز و وحشت دارند .\r\n\r\nتفسير :\r\n\r\nبرخورد منطقى با همه مخالفان\r\nاز آنجا كه در آيات پيشين سخن از مبدء و معاد و دلائلى بر اين دو مساله مهم اعتقادى در ميان بود ، در آيات مورد بحث ، روش گفتگو و استدلال با مخالفان مخصوصا مشركان را مىآموزد چرا كه مكتب هر قدر عالى باشد و منطق قوى و نيرومند ولى اگر با روش صحيح بحث و مجادله توأم نگردد و به جاى لطف و محبت ، خشونت بر آن حاكم گردد ، بى اثر خواهد بود .\r\nلذا در نخستين آيه مىگويد « به بندگان من بگو سخنى را بگويند كه بهترين باشد » ( * ( وَقُلْ لِعِبادِي يَقُولُوا الَّتِي هِيَ أَحْسَنُ ) * ) .\r\nبهترين از نظر محتوى ، بهترين از نظر طرز بيان ، و بهترين از جهت توأم بودن با فضائل اخلاقى و روشهاى انسانى .\r\n","description":"","footnote":"","page_name":" 157 ","page_number":157},
  {"content":"\r\n« چرا كه اگر قول احسن را ترك گويند و به خشونت در كلام و مخاصمه و لجاج برخيزند شيطان در ميان آنها فساد و فتنه مىكند » ( * ( إِنَّ الشَّيْطانَ يَنْزَغُ بَيْنَهُمْ ) * ) .\r\nو فراموش نكنيد شيطان در كمين نشسته و بيكار نيست « زيرا شيطان از آغاز دشمن آشكارى براى انسان بوده است » ( * ( إِنَّ الشَّيْطانَ كانَ لِلإِنْسانِ عَدُوًّا مُبِيناً ) * ) در اينكه منظور از « عباد » در اين آيه كيانند ؟ دو عقيده متفاوت در ميان مفسران وجود دارد كه هر يك با قرائنى تاييد مىشود :\r\n1 - منظور از « عباد » بندگان مشركند ، گر چه آنها راه خطا را پيش گرفته‌اند اما خداوند براى تحريك عواطف انسانى آنها با تعبير به « عبادى » ( بندگانم ) از آنها ياد كرده و آنان را دعوت مىكند كه به سراغ « احسن » يعنى كلمه توحيد و نفى شرك بروند و مراقب وسوسه‌هاى شيطان باشند ، و به اين ترتيب هدف از بيان اين آيات بعد از ذكر دلائل توحيد و معاد نفوذ در دل مشركان است تا آنها كه آمادگى دارند ، بيدار شوند و به راه آيند .\r\nآيات بعد - چنان كه خواهد - آمد نيز متناسب با اين معنى است .\r\nمكى بودن اين سوره با توجه به اينكه در آن زمان حكم جهاد نازل نشده بود و تنها راه مبارزه ، مبارزه منطقى بود نيز اين معنى را تاييد مىكند .\r\n2 - كلمه « عبادى » اشاره به مؤمنان است ، و روش بحث با دشمنان را به آنها مىآموزد چرا كه گاهى مؤمنان تازه كار طبق روشى كه از پيش داشتند با هر كس كه در عقيده با آنها مخالف بود به خشونت مىپرداختند ، و آنها را صريحا اهل جهنم و عذاب و شقى و گمراه مىخواندند ، و خود را اهل نجات ، و اين سبب مىشد كه مخالفان يك حالت منفى در برابر دعوت پيامبر ص به خود بگيرند .\r\nاز اين گذشته تعبيرات توهين آميز مخالفان نسبت به پيامبر ص كه بعضى از آنها در آيات پيشين گذشت مانند مسحور ، مجنون ، كاهن ، شاعر ، گاهى سبب\r\n","description":"","footnote":"","page_name":" 158 ","page_number":158},
  {"content":"\r\nمىشد كه مؤمنان عنان اختيار را از دست بدهند و به مقابله با آنها در يك مشاجره لفظى خشن برخيزند و هر چه مىخواهند بگويند .\r\n« قرآن » مؤمنان را از اين كار باز مىدارد و دعوت به نرمش و لطافت در بيان و انتخاب بهترين كلمات را مىكند تا از فساد شيطان بپرهيزند .\r\nالبته كلمه « بينهم » ( در ميان آنها ) طبق اين تفسير مفهومش اين است كه شيطان ، سعى مىكند ميان مؤمنان و مخالفانشان فساد كند و يا سعى مىكند در دلهاى مؤمنان به طرز مرموزى نفوذ كند و آنها را به فساد و افساد دعوت نمايد ( زيرا ينزغ از ماده نزغ به معنى ورود در كارى به نيت افساد است ) .\r\nولى با توجه به مجموع قرائن ، تفسير دوم با ظاهر آيه سازگارتر است چرا كه در قرآن كلمه « عبادى » معمولا براى مؤمنان ذكر مىشود .\r\nعلاوه بر اين در شان نزولى كه بعضى از مفسران نقل كرده‌اند مىخوانيم مشركان در مكه ياران پيامبر ص را آزار مىكردند ، هنگامى كه آنها در فشار قرار مىگرفتند به پيامبر ص اصرار مىكردند كه به ما اجازه جهاد بده ( يا اجازه خشونت در سخن و مبارزه به مثل ) پيامبر ص مىفرمود هنوز چنين دستورهايى به من داده نشده است : در اين هنگام آيات فوق نازل گشت ( و به آنها دستور داد تنها به مبارزه منطقى ادامه دهند ) ( 1 ) .\r\nآيه بعد اضافه مىكند : « پروردگار شما از حال شما آگاهتر است ، اگر بخواهد شما را مشمول رحمت خويش قرار مىدهد ، و اگر بخواهد مجازاتتان خواهد كرد » ( * ( رَبُّكُمْ أَعْلَمُ بِكُمْ إِنْ يَشَأْ يَرْحَمْكُمْ أَوْ إِنْ يَشَأْ يُعَذِّبْكُمْ ) * ) .\r\nدر ارتباط به دو تفسير آيه قبل ، اين آيه نيز تاب دو تفسير دارد :\r\nنخست اينكه : اى مشركان و اى افراد بى ايمان ، خداى شما هم رحمت واسعه\r\n\r\n","description":"","footnote":"\r\n( 1 ) تفسير مجمع البيان و تفسير قرطبى ذيل آيات مورد بحث .\r\n","page_name":" 159 ","page_number":159},
  {"content":"\r\nدارد و هم مجازات دردناك و شما را شايسته هر يك ببيند ، مشمول آن مىسازد ، چه بهتر كه دست به دامن رحمت واسعه او بزنيد و از عذابش بپرهيزيد .\r\nاما طبق تفسير دوم مفهومش چنين است : گمان نكنيد كه شما مؤمنان تنها اهل نجاتيد و ديگران اهل دوزخند ، خدا از اعمال شما و دلهاى شما آگاهتر است ، اگر بخواهد به گناهانتان شما را مجازات مىكند و اگر بخواهد مشمول رحمت مىسازد ، كمى به حال خود بينديشيد و در باره خود و ديگران عادلانه تر قضاوت كنيد .\r\nبه هر حال در پايان آيه روى سخن را به پيامبر ص كرده و به عنوان دلدارى و پيشگيرى از ناراحتى فوق العاده پيامبر ص از عدم ايمان مشركان مىفرمايد :\r\n« ما تو را وكيل بر آنها نساخته‌ايم كه ملزم باشى حتما آنها ايمان بياورند » ( * ( وَما أَرْسَلْناكَ عَلَيْهِمْ وَكِيلًا ) * ) .\r\nوظيفه تو ابلاغ آشكار و دعوت مجدانه به سوى حق است ، اگر ايمان آوردند چه بهتر و گرنه زيانى به تو نخواهد رسيد ، تو وظيفه خود را انجام داده اى ! گر چه مخاطب در اين جمله شخص پيامبر ص است ، ولى بعيد نيست - مانند بسيارى ديگر از خطابهاى قرآن - هدف همه مؤمنان باشند ، در اين صورت قرينه ديگرى خواهد بود بر تفسير دوم ، چرا كه قرآن مىگويد : وظيفه شما مسلمين دعوت به حق است ، خواه ايمان بياورند يا نه ، بنا بر اين جوش و خروش بى حد كه موجب توسل به خشونت در سخن ، و هتاكى و توهين شود دليلى ندارد .\r\nآيه بعد سخن را از اين فراتر مىبرد و مىگويد : خدا تنها آگاه از حال شما نيست بلكه : « پروردگارت نسبت به حال همه كسانى كه در آسمانها و زمين هستند ، از همه آگاهتر است » ( * ( وَرَبُّكَ أَعْلَمُ بِمَنْ فِي السَّماواتِ وَالأَرْضِ ) * )\r\n","description":"","footnote":"","page_name":" 160 ","page_number":160},
  {"content":"\r\nسپس اضافه مىكند : « ما بعضى از پيامبران را بر بعض ديگرى فضيلت بخشيديم و به داود كتاب زبور داديم » ( * ( وَلَقَدْ فَضَّلْنا بَعْضَ النَّبِيِّينَ عَلى بَعْضٍ وَآتَيْنا داوُدَ زَبُوراً ) * ) .\r\nاين جمله در حقيقت پاسخ به يكى از ايرادات مشركان است ، كه با تعبير تحقير آميزى مىگفتند آيا خداوند شخص ديگرى را نداشت كه محمد يتيم را به نبوت انتخاب كرد ؟ وانگهى چه شد كه او سرآمد همه پيامبران و خاتم آنها شد ؟ ! .\r\nقرآن مىگويد : اين جاى تعجب نيست خداوند از ارزش انسانى هر كس آگاه است و پيامبران خود را از ميان همين توده مردم برگزيده و بعضى را بر بعضى فضيلت و برترى داده ، يكى را به عنوان خليل اللهى مفتخر ساخت ، ديگرى را كليم اللَّه ، و ديگرى را روح اللَّه قرار داد ، پيامبر اسلام ص را به عنوان حبيب اللَّه برگزيد و خلاصه بعضى را بر بعضى فضيلت بخشيد ، طبق موازينى كه خودش مىداند و حكمتش اقتضا مىكند .\r\nو اما اينكه چرا از ميان همه پيامبران ، سخن از « داود » و « زبور » به ميان آمده ، ممكن است به خاطر جهات زير باشد :\r\n1 - زبور داود از ميان كتب پيامبران اين ويژگى را دارد كه تمام آن مناجات و نيايش و اندرز است و با قول احسن و گفتار نيكو كه در آيات قبل به آن دستور داده شد از همه متناسبتر مىباشد .\r\n2 - در زبور داود خبر از حكومت صالحان و نيكان داده شده هر چند ظاهرا مردمى تهى دست و فقير و يتيم باشند ( 1 ) .\r\n\r\n","description":"","footnote":"\r\n( 1 ) در كتاب مزامير داود ( زبور ) كه امروز در دست ما است ، در مزمور 37 چنين مىخوانيم : « . . . زيرا كه شريران منقطع خواهند شد ، اما متوكلان به خداوند وارث زمين خواهند ، شد ، هان بعد از مدتى شرير نخواهد بود در مكانش تامل خواهى كرد و نخواهد بود ، اما حكيمان ( صالحان ) وارث زمين خواهند شد .\r\nدر همان مزمور در جمله 22 و 29 نيز تعبيراتى كاملا شبيه همين تعبير آمده است .\r\nاين همان چيزى است كه در قرآن مجيد در آيه 105 سوره انبياء مىفرمايد * ( وَلَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الأَرْضَ يَرِثُها عِبادِيَ الصَّالِحُونَ ) * .\r\n","page_name":" 161 ","page_number":161},
  {"content":"\r\nو اين با دعوت پيامبر ص و مؤمنان راستين كه غالبا در زمره تهى دستان بودند كاملا هماهنگ است ، و پاسخى است به ايراد مشركان .\r\n3 - با اينكه داود داراى حكومت عظيم و كشور پهناورى بود ، خداوند اين را افتخار او قرار نمىدهد بلكه كتاب زبور را افتخار او مىشمرد تا مشركان بدانند عظمت يك انسان به مال و ثروت و داشتن قدرت و حكومت ظاهرى نيست و يتيم و بى مال بودن دليلى بر تحقير نخواهد شد .\r\n4 - بعضى از يهود مىگفتند : بعد از موسى نزول كتاب ديگرى ممكن نيست ، قرآن به آنها پاسخ مىگويد كه ما به داود زبور داديم ، چرا شما از نزول قرآن تعجب مىكنيد ؟ ( البته كتاب داود كتاب احكام نبود بلكه كتاب اخلاق بود ، ولى هر چه بود بعد از تورات و از طرف خداوند نازل شده بود ) .\r\nبه هر حال هيچ مانعى ندارد كه تمام جهات چهارگانه فوق دليل بر انتخاب داود و زبور در اين جمله از ميان همه پيامبران و همه كتب آسمانى باشد .\r\nدر آيه بعد باز سخن از مشركان است و در تعقيب بحثهاى گذشته به پيامبر ص مىگويد « به آنها بگو معبودهايى را كه غير خدا شايسته پرستش مىپنداريد بخوانيد ، آنها نه قدرت دارند مشكلات و گرفتاريها را از شما بر طرف سازند و نه دگرگونى در آن ايجاد كنند » ( * ( قُلِ ادْعُوا الَّذِينَ زَعَمْتُمْ مِنْ دُونِه فَلا يَمْلِكُونَ كَشْفَ الضُّرِّ عَنْكُمْ وَلا تَحْوِيلًا ) * ) .\r\nدر حقيقت اين آيه همانند بسيارى ديگر از آيات قرآن ، منطق و عقيده مشركان را از اين راه ابطال مىكند كه پرستش و عبادت الهه يا به خاطر جلب\r\n","description":"","footnote":"","page_name":" 162 ","page_number":162},
  {"content":"\r\nمنفعت است يا دفع زيان ، در حالى كه اينها قدرتى از خود ندارند كه مشكلى را بر طرف سازند و نه حتى مشكلى را جابجا كنند ، يعنى از درجه شديدتر لا اقل به درجه خفيفتر تنزل دهند كه معلوم شود آنها از خود قدرتى دارند .\r\nبنا بر اين ذكر جمله * ( وَلا تَحْوِيلًا ) * بعد از * ( فَلا يَمْلِكُونَ كَشْفَ الضُّرِّ ) * اشاره به اين است كه آنها نه توانايى بر تاثير كامل در بر طرف ساختن مشكلات دارند و نه تاثير ناقص در دگرگونى آنها .\r\n« زعمتم » از ماده « زعم » ، معمولا به پندار نادرست گفته مىشود ، لذا از ابن عباس نقل شده كه هر جا كلمه « زعم » در قرآن به كار رفته به معنى دروغ و كذب ( و عقيده بى اساس ) است .\r\n« راغب » در كتاب مفردات مىگويد : الزعم حكاية قول يكون مظنة للكذب . . . : « زعم به معنى نقل سخن ( يا عقيده ) اى است كه احتمال دروغ در آن مىرود ، لذا در تمام مواردى كه در قرآن به كار رفته در مورد مذمت و نكوهش است » .\r\nكلمه « كشف » در اصل به معنى كنار زدن پرده يا لباس و مانند آن از روى چيزى است و اگر اين تعبير ( كشف ضر ) در مورد بر طرف ساختن غم و اندوه و بيمارى و ناراحتى نيز اطلاق مىشود به خاطر آنست كه گويى غم و اندوه و بيمارى همچون پرده اى بر چهره جان و تن انسان مىافتند ، چهره حقيقى را كه سلامت و آسايش و آرامش است ، مىپوشاند ، به همين جهت بر طرف ساختن اين اندوه و ناراحتى به عنوان « كشف ضر » تلقى مىشود .\r\nتوجه به اين نكته نيز لازم است كه تعبير به « الذين » در اين آيه بيانگر آنست كه منظور همه معبودهاى غير اللَّه نيست ، بلكه معبودهايى همچون فرشتگان و حضرت مسيح ع و مانند آنها است ( زيرا « الذين » معمولا براى جمع عاقل گفته مىشود ) .\r\n","description":"","footnote":"","page_name":" 163 ","page_number":163},
  {"content":"\r\nآيه بعد در حقيقت دليلى است براى آنچه در آيه قبل گفته شد ، اين آيه مىگويد : مىدانيد چرا آنها قادر نيستند مشكلى را از دوش شما ، بدون اذن پروردگار بردارند ، براى اينكه خودشان براى حل مشكلات به در خانه خدا مىروند ، خودشان سعى دارند به ذات پاك او تقرب جويند و هر چه مىخواهند از او بخواهند : « آنها كسانى هستند كه خدا را مىخوانند و براى تقرب به او به اطاعتش متوسل مىشوند » ( * ( أُولئِكَ الَّذِينَ يَدْعُونَ يَبْتَغُونَ إِلى رَبِّهِمُ الْوَسِيلَةَ ) * ) « و نزديكترين وسيله را مىطلبند » ( * ( أَيُّهُمْ أَقْرَبُ ) * ) .\r\n« و به رحمت او اميدوارند » ( * ( وَيَرْجُونَ رَحْمَتَه ) * ) .\r\n« و از عذاب او مىترسند » ( * ( وَيَخافُونَ عَذابَه ) * ) .\r\n« چرا كه عذاب پروردگارت چنان شديد است كه همه از آن پرهيز و وحشت دارند » ( * ( إِنَّ عَذابَ رَبِّكَ كانَ مَحْذُوراً ) * ) در تفسير جمله « ايهم اقرب » مفسران بزرگ اسلام ، تفسيرهاى گوناگونى دارند :\r\nجمعى مىگويند : اين جمله اشاره به آنست كه هر يك از اين اولياء پروردگار از فرشتگان و پيامبرانى كه معبود واقع شده‌اند هر كدام به خدا نزديكترند به درگاه او بيشتر مىروند ، بنا بر اين آنها از خود چيزى ندارند هر چه دارند از خدا است و هر چه مقامشان بالا رود طاعت و بندگيشان فزونتر مىشود ( 1 ) .\r\nبعضى ديگر معتقدند كه مفهوم جمله چنين است : آنها مىكوشند كه هر يك در تقرب پروردگار بر ديگرى سبقت جويند ، گويى در مسير اطاعت پروردگار و قرب به ذات پاك او در يك مسابقه معنوى شركت جسته‌اند كه هر يك مىكوشد در اين ميدان بر ديگرى تقدم يابد ، آيا كسانى كه چنين هستند مىتوانند معبود ،\r\n\r\n","description":"","footnote":"\r\n( 1 ) مطابق اين تفسير « ايهم » بدل از ضمير « يبتغون » مىباشد ، يا مبتدا براى محذوفى است ، و در تقدير چنين بوده « ايهم اقرب » هو اكثر دعاء و ابتغاء للوسيلة » .\r\n","page_name":" 164 ","page_number":164},
  {"content":"\r\nواقع شوند و استقلال داشته باشند ؟ ( 1 ) .\r\nاما اين تفسير كه آنها به هر وسيله اى كه نزديكتر است به خدا تقرب مىجويند احتمال بسيار بعيدى است ، زيرا ضمير « هم » در « ايهم » كه معمولا براى جمع مذكر است با اين معنى سازگار نيست بلكه بايد « ايها » باشد « به علاوه » ايهم اقرب « به صورت مبتدا و خبر است در حالى كه طبق اين معنى بايد به صورت مفعول يا بدل از مفعول به كار رود ( دقت كنيد ) .\r\n\r\n« وسيله » چيست ؟\r\nاين كلمه در دو مورد در قرآن مجيد به كار رفته يكى در اينجا و ديگرى در آيه 35 سوره مائده و همانگونه كه در ذيل آيه 35 سوره مائده گفته‌ايم وسيله به معنى « تقرب جستن » و يا چيزى است كه باعث تقرب مىشود ( و يا نتيجه اى كه از تقرب حاصل مىگردد ) .\r\nو به اين ترتيب « وسيله » مفهوم بسيار وسيعى دارد كه هر كار نيك و شايسته اى را شامل مىشود و هر صفت برجسته در مفهوم آن درج است ، چرا كه همه اينها موجب قرب پروردگار است .\r\nدر جمله‌هاى بسيار پر مغزى كه از على ع در خطبه 110 نهج البلاغه نقل شده مىخوانيم « بهترين وسيله اى كه بندگان با آن به درگاه خدا تقرب مىجويند ايمان به خدا ، برپا داشتن نماز ، اداء زكات ، روزه ماه رمضان ، حج و عمره ، صله رحم ، انفاق و بخشش در راه خدا در نهان و آشكار ، و تمام اعمال نيكى است كه\r\n\r\n","description":"","footnote":"\r\n( 1 ) در اين صورت « ايهم » از نظر تركيب نحوى فقط مىتواند بدل از ضمير « يبتغون » بوده باشد .\r\n( 2 ) گذشته از اين « ايهم اقرب » به صورت مبتدا و خبر است در حالى كه طبق اين معنى بايد به صورت مفعولى يا بدل از مفعول به كار رود .\r\n","page_name":" 165 ","page_number":165},
  {"content":"\r\nانسان را از سقوط و پستى نجات مىدهد » ( 1 ) .\r\nهمچنين شفاعت پيامبران و بندگان صالح خدا و مقربان درگاه او كه طبق صريح آيات قرآن در پيشگاه او پذيرفته مىشود ، نيز يكى از وسائل تقرب به او است .\r\nاشتباه نشود منظور از توسل به مقربان درگاه پروردگار اين نيست كه انسان چيزى را از پيامبر يا امام ، مستقلا تقاضا كند و يا حل مشكلى را از او بخواهد ، بلكه هدف آن است كه خود را در خط آنان قرار دهد و هماهنگ با برنامه‌هاى آنها شود و خدا را به مقام آنان بخواند تا خدا اجازه شفاعت در مورد آنان بدهد ( براى توضيح بيشتر به جلد چهارم تفسير نمونه صفحه 363 به بعد مراجعه شود ) .\r\n\r\n","description":"","footnote":"\r\n( 1 ) تلخيص از خطبه 110 نهج البلاغه ( شرح آن را در تفسير نمونه جلد چهارم صفحه 364 به بعد آورده‌ايم ) .\r\n","page_name":" 166 ","page_number":166},
  {"content":"\r\n\r\n[ سوره الإسراء ‹ 17 › : آيات 58 تا 60 
  ]\r\nوَ إِنْ مِنْ قَرْيَةٍ إِلَّا نَحْنُ مُهْلِكُوها قَبْلَ يَوْمِ الْقِيامَةِ أَوْ مُعَذِّبُوها عَذاباً شَدِيداً كانَ ذلِكَ فِي الْكِتابِ مَسْطُوراً ‹ 58 › وَما مَنَعَنا أَنْ نُرْسِلَ بِالآياتِ إِلَّا أَنْ كَذَّبَ بِهَا الأَوَّلُونَ وَآتَيْنا ثَمُودَ النَّاقَةَ مُبْصِرَةً فَظَلَمُوا بِها وَما نُرْسِلُ بِالآياتِ إِلَّا تَخْوِيفاً ‹ 59 › وَإِذْ قُلْنا لَكَ إِنَّ رَبَّكَ أَحاطَ بِالنَّاسِ وَما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ وَالشَّجَرَةَ الْمَلْعُونَةَ فِي الْقُرْآنِ وَنُخَوِّفُهُمْ فَما يَزِيدُهُمْ إِلَّا طُغْياناً كَبِيراً ‹ 60 ›\r\n\r\nترجمه :\r\n58 - هر شهر و آبادى را پيش از روز قيامت هلاك مىكنيم يا ( اگر گناهكارند ) به عذاب شديدى گرفتارشان خواهيم ساخت ، اين در كتاب الهى ( لوح محفوظ ) ثبت است .\r\n59 - هيچ چيز مانع ما نبود كه اين معجزات ( درخواستى بهانه جويان ) را بفرستيم ، جز اينكه پيشينيان ( كه همين گونه درخواستها را داشتند و با ايشان هماهنگ بودند ) آنها را تكذيب كردند ( از جمله ) ما به ( قوم ) ثمود ناقه داديم ( معجزاتى ) كه روشنگر بود ، اما آنها بر آن ستم كردند ( و ناقه را به هلاكت\r\n","description":"","footnote":"","page_name":" 167 ","page_number":167},
  {"content":"\r\nرساندند ) ما معجزات را فقط براى تخويف ( و اتمام حجت ) مىفرستيم .\r\n60 - به ياد آور زمانى را كه به تو گفتيم پروردگارت احاطه كامل به مردم دارد ( و از وضعشان كاملا آگاه است ) ما آن رؤيايى را به تو نشان داديم فقط براى آزمايش مردم بود ، همچنين شجره ملعونه را كه در قرآن ذكر كرده‌ايم ، ما آنها را تخويف ( و انذار ) مىكنيم اما جز بر طغيانشان افزوده نمىشود .\r\n\r\nتفسير : تسليم بهانه جويان نشو !\r\nبه دنبال بحثهايى كه با مشركان در زمينه توحيد و معاد در آيات گذشته خوانديم ، نخستين آيه مورد بحث آنها را با گفتار بيدار كننده اى اندرز مىدهد و پايان و فناء اين دنيا را در مقابل ديدگان عقلشان مجسم مىسازد تا بدانند اين سرا ، سراى فانى است ، و سراى بقا جاى ديگر است ، خود را براى مقابله با نتائج اعمالشان آماده سازند مىگويد : « هيچ آبادى در روى زمين نيست مگر اينكه ما آن را قبل از روز قيامت هلاك مىكنيم ، يا به عذاب شديدى گرفتار مىسازيم » ( * ( وَإِنْ مِنْ قَرْيَةٍ إِلَّا نَحْنُ مُهْلِكُوها قَبْلَ يَوْمِ الْقِيامَةِ أَوْ مُعَذِّبُوها عَذاباً شَدِيداً ) * ) .\r\nبدكاران ستمگر و طاغيان گردنكش را به وسيله عذاب نابود مىكنيم و ديگران را با مرگ طبيعى و يا حوادث معمولى .\r\nبالآخره اين جهان پايان مىگيرد و همه راه فنا را مىپيمايند « و اين يك اصل مسلم و قطعى است كه در كتاب الهى ثبت است » ( * ( كانَ ذلِكَ فِي الْكِتابِ مَسْطُوراً ) * ) .\r\nاين كتاب همان لوح محفوظ ، همان علم بى پايان پروردگار و همان مجموعه قوانين تخلف ناپذير خداوند در جهان هستى است .\r\nبا توجه به اين اصل قطعى و غير قابل تغيير ، مشركان گمراه و ستمگران آلوده بايد از هم اكنون حساب كار خويش را برسند كه اگر تا پايان اين جهان\r\n","description":"","footnote":"","page_name":" 168 ","page_number":168},
  {"content":"\r\nهم زنده بمانند باز عاقبتش فنا و سپس بازگشت به حساب و جزا است .\r\nدر اينجا اين ايراد براى مشركان باقى مىماند كه خوب ما بحثى نداريم ايمان بياوريم ، اما به اين شرط كه پيامبر اسلام ص هر معجزه اى را كه ما پيشنهاد مىكنيم انجام دهد ، و در واقع به بهانه جوئيهاى ما تن در دهد .\r\nقرآن در پاسخ آنها مىگويد : « هيچ چيز مانع ما نبود كه اين گونه معجزات را بفرستيم جز اينكه پيشينيان آن را تكذيب كردند » ( * ( وَما مَنَعَنا أَنْ نُرْسِلَ بِالآياتِ إِلَّا أَنْ كَذَّبَ بِهَا الأَوَّلُونَ ) * ) .\r\nاشاره به اينكه : معجزاتى كه دليل صدق پيامبر است به قدر كافى فرستاده شده و اما معجزات اقتراحى و پيشنهادى شما ، چيزى نيست كه با آن موافقت شود ، چرا كه پس از مشاهده باز ايمان نخواهيد آورد ، اگر بپرسند به چه دليل ؟\r\nدر پاسخ گفته مىشود به دليل اينكه امتهاى گذشته كه آنها هم شرائطى كاملا مشابه شما داشتند نيز چنين پيشنهادهاى بهانه جويانه اى را كردند ، بعدا هم ايمان نياوردند .\r\nسپس قرآن روى يك نمونه روشن از اين مساله انگشت گذارده مىگويد « » ما به قوم ثمود ناقه داديم كه روشنگر بود « ( * ( وَآتَيْنا ثَمُودَ النَّاقَةَ مُبْصِرَةً ) * ) .\r\nهمان شترى كه به فرمان خدا از كوه سر برآورد ، چرا كه تقاضاى چنين معجزه اى را كرده بودند ، معجزه اى روشن و روشنگر ! « ولى با اين حال آنها ايمان نياوردند » و به آن ناقه ستم كردند « و او را به قتل رساندند » ( * ( فَظَلَمُوا بِها ) * ) .\r\nاصولا برنامه ما اين نيست كه هر كسى معجزه اى پيشنهاد كند پيامبر تسليم او گردد « ما آيات و معجزات را جز براى تخويف مردم و اتمام حجت نمىفرستيم » ( * ( وَما نُرْسِلُ بِالآياتِ إِلَّا تَخْوِيفاً ) * ) .\r\n","description":"","footnote":"","page_name":" 169 ","page_number":169},
  {"content":"\r\nپيامبران ما افراد خارقالعاده گر نيستند كه بنشينند و هر كسى پيشنهادى كند آن را انجام دهند ، وظيفه آنها ابلاغ دعوت الهى و تعليم و تربيت و بر پا نمودن حكومت عدل و داد است ، منتها بايد براى اثبات رابطه خود با خدا به اندازه كافى معجزه ارائه دهند ، همين و بس .\r\nسپس پيامبرش را در برابر سرسختى و لجاجت دشمنان دلدارى مىدهد و مىگويد : اگر آنها در مقابل سخنانت اين چنين لجاجت به خرج مىدهند و ايمان نمىآورند مطلب تازه اى نيست ، « به خاطر بياور هنگامى را كه ما به تو گفتيم پروردگارت از وضع مردم به خوبى آگاه است و احاطه علمى به آنها دارد » ( * ( وَإِذْ قُلْنا لَكَ إِنَّ رَبَّكَ أَحاطَ بِالنَّاسِ ) * ) .\r\nهميشه در برابر دعوت پيامبران ، گروهى پاكدل ايمان آورده‌اند و گروهى متعصب و لجوج به بهانه جويى و كارشكنى و دشمنى برخاسته‌اند ، در گذشته چنين بوده ، امروز نيز چنين است .\r\nسپس اضافه مىكند : « ما رويايى را كه به تو نشان داديم تنها به عنوان آزمايش مردم بود » ( * ( وَما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ ) * ) .\r\n« همچنين » شجره ملعونه « را كه در قرآن به آن اشاره كرده‌ايم ، آن نيز آزمايشى براى مردم است » . ( * ( وَالشَّجَرَةَ الْمَلْعُونَةَ فِي الْقُرْآنِ ) * ) .\r\nدر مورد تفسير اين « رؤيا » و همچنين « شجره ملعونه » در نكات بحث خواهيم كرد .\r\nدر پايان اضافه مىكند « ما اين كوردلان لجوج را از راههاى مختلف تخويف مىكنيم ولى برنامه‌هاى سازنده چيزى جز طغيان و سركشى بر آنها نمىافزايد » ( * ( وَنُخَوِّفُهُمْ فَما يَزِيدُهُمْ إِلَّا طُغْياناً كَبِيراً ) * ) .\r\nچرا كه اگر دل و جان آدمى آماده پذيرش حق نباشد ، نه تنها سخن حق\r\n","description":"","footnote":"","page_name":" 170 ","page_number":170},
  {"content":"\r\nدر آن اثر نمىگذارد ، بلكه غالبا نتيجه معكوس مىدهد و به خاطر سرسختى و مقاومت منفى بر گمراهى و لجاجتشان مىافزايد ( دقت كنيد ) .\r\n\r\nنكته‌ها :\r\n\r\n1 - رؤياى پيامبر ص و شجره ملعونه\r\nدر تفسير اين « رؤيا » ميان مفسران گفتگو بسيار است :\r\nالف : جمعى از مفسران گفته‌اند كه رؤيا در اينجا به معنى خواب نيست بلكه مشاهده واقعى چشم است و آن را اشاره به داستان معراج كه در آغاز همين سوره آمده دانسته‌اند .\r\nقرآن طبق اين تفسير مىگويد : ماجراى معراج آزمايشى براى مردم بود به خاطر آن است كه صبحگاهان كه پيامبر داستان معراج را بيان كرد ، سر و صدا پيرامون آن برخاست ، دشمنان آن را به باد مسخره گرفتند ، افراد ضعيف الايمان با شك و ترديد به آن نگريستند ، و مؤمنان راستين آن را به طور كامل پذيرفتند ، چرا كه در برابر قدرت خدا همه اين مسائل ، سهل است .\r\nتنها ايراد مهمى كه به اين تفسير متوجه مىشود اين است كه رؤيا معمولا به معنى خواب است نه مشاهده در بيدارى .\r\nب : از ابن عباس نقل شده كه رؤيا اشاره به خوابى است كه پيامبر ص در سال « حديبيه » ( سال ششم هجرت ) در مدينه ديد و به مردم بشارت داد كه شما در آينده نزديكى بر قريش پيروز خواهيد شد و در نهايت آرامش وارد مسجد الحرام مىشويد ، ولى مىدانيم اين خواب در آن سال تحقق نيافت بلكه دو سال بعد يعنى در سال فتح مكه صورت پذيرفت ، ولى همين مقدار تاخير سبب شد كه مؤمنان در بوته آزمايش قرار گيرند ، آنها كه ايمان ضعيفى داشتند گرفتار شك و شبهه شدند ، در حالى كه پيامبر ص صريحا به آنها مىگفت : من به شما\r\n","description":"","footnote":"","page_name":" 171 ","page_number":171},
  {"content":"\r\nنگفتم امسال به مكه مىرويد گفتم در آينده نزديك چنين خواهد شد ( و چنين هم شد ) .\r\nايرادى كه به اين تفسير متوجه مىشود آنست كه سوره بنى اسرائيل از سوره‌هاى مكى است و ماجراى حديبيه ، در سال ششم هجرت واقع شده است ! ج : جمعى از مفسران شيعه و اهل تسنن نقل كرده‌اند كه اين خواب اشاره به جريان معروفى كه پيامبر ص در خواب ديد ميمونهايى از منبر او بالا مىروند و پائين مىآيند ، بسيار از اين مساله غمگين شد ، آن چنان كه بعد از آن كمتر مىخنديد ( اين ميمونها را بنى اميه تفسير كرده‌اند كه يكى بعد از ديگرى بر جاى پيامبر ص نشستند در حالى كه از يكديگر تقليد مىكردند و افرادى فاقد شخصيت بودند و حكومت اسلامى و خلافت رسول اللَّه را به فساد كشيدند ) .\r\nاين روايت را « فخر رازى » در تفسير كبير ، و « قرطبى » مفسر معروف اهل تسنن در تفسير الجامع ، و « طبرسى » در مجمع البيان و جمعى ديگر نقل كرده‌اند ، و مرحوم فيض كاشانى در تفسير صافى مىگويد : اين روايت از روايات معروف در ميان عامه و خاصه است .\r\nالبته اين سه تفسير منافاتى با هم ندارند ، ممكن است هر سه در معنى آيه جمع باشد ولى همانگونه كه گفتيم تفسير دوم با مكى بودن سوره سازگار نيست .\r\nاما شجره ملعونه در اين مورد نيز با تفسيرهاى متعددى روبرو مىشويم :\r\nالف - « شجره ملعونه » كه در قرآن از آن نام برده شده ، « شجره زقوم » است و آن درختى است كه طبق آيه 64 سوره صافات در بن جهنم مىرويد ، و ثمره اى ناگوار و رنجآور دارد ( إِنَّها شَجَرَةٌ تَخْرُجُ فِي أَصْلِ الْجَحِيمِ ) اين شجره طبق آيات 46 تا 47 سوره دخان خوراك گناهكاران است ، نه همچون طعامهاى اين دنيا بلكه همچون فلز گداخته در دل مىجوشد كه تفسير آن به طور كامل به خواست\r\n","description":"","footnote":"","page_name":" 172 ","page_number":172},
  {"content":"\r\nخدا در ذيل آيات سوره دخان خواهد آمد .\r\nبدون شك شجره زقوم ، هيچ شباهتى با درختان اين دنيا ندارد ، و به همين دليل از لابلاى آتش مىرويد ، بديهى است ما تنها از اين گونه مسائل كه مربوط به جهان ديگر است شبحى را درك مىكنيم .\r\nولى مشركان قريش ، اين تعبير قرآن را بخاطر جهل و نادانى به باد مسخره مىگرفتند ، ابو جهل مىگفت : محمد ص شما را به آتشى تهديد مىكند كه سنگها را مىسوزاند ، سپس چنين مىپندارد كه در دوزخ ، درخت مىرويد ! و نيز از ابو جهل نقل شده كه به عنوان سخريه ، خرما و كره ، حاضر مىكرد و مىخورد و به ياران خود مىگفت از اين بخوريد كه « زقوم » همين است ! ( روح المعانى ذيل آيه ) روى همين جهت ، قرآن در آيات مورد بحث ، اين شجره ملعونه را وسيله اى براى آزمايش مردم معرفى مىكند ، چرا كه مشركان لجوج آن را به سخريه مىگيرند و مؤمنين راستين در برابر آن تسليمند .\r\nممكن است سؤال شود كه اين شجره در قرآن به عنوان « شجره ملعونه » نيامده است ؟\r\nدر پاسخ مىگوئيم ممكن است منظور لعن خورندگان آن باشد ، بعلاوه لعن چيزى جز بعد از رحمت خدا نيست ، و بديهى است چنين درختى ، از رحمت پروردگار بسيار دور است .\r\nب - « شجره ملعونه » قوم سركش يهود هستند ، آنها همانند درختى هستند با شاخ و برگ فراوان اما مطرود درگاه پروردگار .\r\nج - در بسيارى از تفسيرهاى شيعه و اهل تسنن نقل شده كه « شجره ملعونه » ، بنى اميه هستند .\r\nفخر رازى در تفسير خود روايتى در اين زمينه از ابن عباس مفسر معروف\r\n","description":"","footnote":"","page_name":" 173 ","page_number":173},
  {"content":"\r\nاسلامى نقل مىكند .\r\nاين تفسير متناسب روايتى است كه در بالا در رابطه با رؤياى پيامبر ص آورديم ، و نيز متناسب با حديثى است كه از عايشه نقل شده كه رو به مروان كرد و گفت : لعن اللَّه اباك و انت فى صلبه فانت بعض من لعنه اللَّه : « خدا پدر ترا لعنت كرد ، در حالى كه تو در صلب او بودى ، بنا بر اين تو بخشى هستى از كسى كه خدايش لعن كرده است » ( 1 ) ! باز در اينجا اين سؤال پيش مىآيد كه در كجاى قرآن ، شجره خبيثه بنى اميه مورد لعن واقع شده است ؟\r\nدر پاسخ مىگوئيم در سوره ابراهيم آيه 26 آنجا كه سخن از « شجره خبيثه » به ميان آمده با توجه به مفهوم وسيعى كه شجره خبيثه دارد و با توجه به رواياتى كه در تفسير آن وارد شده و شجره خبيثه را به بنى اميه تفسير نموده ، و نيز با توجه به اينكه « خبيثه » از نظر معنى با « ملعونه » ، متلازم است مىتوان گفت كه در قرآن ذكر شده است ( 2 ) .\r\nقابل توجه اينكه بسيارى از اين تفسيرها ، و يا همه آنها ، منافاتى با هم ندارند ، و ممكن است « شجره ملعونه » در قرآن اشاره به هر گروه منافق و خبيث و مطرود درگاه خدا ، مخصوصا گروه هايى همانند بنى اميه و يهوديان سنگدل و لجوج و همه كسانى كه در خط آنها گام برمىدارند ، باشد ، و شجره زقوم در قيامت تجسمى از وجود اين شجرات خبيثه در جهان ديگر است ، و همه اين شجرات خبيثه مايه آزمايش و امتحان مؤمنان راستين در اين جهان هستند .\r\nيهوديانى كه امروز بر مراكز حساس اسلامى غاصبانه مسلط شده‌اند ، و هر ساعت در گوشه اى از جهان آتشى برمىافروزند و آن همه جنايت و بيدادگرى\r\n\r\n","description":"","footnote":"\r\n( 1 ) تفسير قرطبى جلد ششم صفحه 3902 و تفسير فخر رازى جلد 20 صفحه 237 .\r\n( 2 ) تفسير نور الثقلين جلد 2 صفحه 538 .\r\n","page_name":" 174 ","page_number":174},
  {"content":"\r\nدارند ، همچنين منافقانى كه با آنها معاملات سياسى و غير سياسى كرده و مىكنند ، و همه سلطه گرانى كه خط بنى اميه را در برابر اسلام در كل كشورهاى اسلامى تعقيب مىنمايند ، و نيكان را از صحنه اجتماع كنار مىزنند ، فرومايگان را بر گرده مردم مسلط مىكنند ، دوستان حق و مجاهدان راستين را شهيد و بازماندگان دوران جاهليت را بر سر كار مىگمارند ، همه اينها شاخ و برگ شجره خبيثه ملعونه هستند و آزمايشى براى مردم ! .\r\n\r\n2 - بهانه‌هاى منكران اعجاز\r\nمىدانيم بعضى از غافلان عصر ما اين نغمه را ساز كرده‌اند كه پيامبر اسلام ص اصلا معجزه اى ( جز قرآن ) نداشته است ، آنها براى گفتار خود به هر بهانه اى توسل مىجويند ، از جمله آيه فوق ( * ( وَما مَنَعَنا أَنْ نُرْسِلَ بِالآياتِ ) * . . . ) را دليل بر اين گرفته‌اند كه پيامبر اسلام ص بر خلاف پيامبران پيشين ، اقدام به معجزه نكرد .\r\nولى تعجب در اين است كه اينها آغاز آيه را چسبيده‌اند و پايان آن را رها كرده‌اند ، ذيل همين آيه مىگويد : و ما نرسل بالايات الا تخويفا : « ما آيات را تنها به خاطر تخويف منكران مىفرستيم » .\r\nاين تعبير نشان مىدهد كه معجزات بر دو گونه است :\r\nدسته اول معجزاتى است كه براى اثبات صدق دعوت پيامبر و تشويق ايمان آورندگان و تخويف منكران ضرورت دارد .\r\nبخش دوم معجزاتى است كه جنبه اقتراحى يعنى « پيشنهاد بهانه جويانه » دارد ، و در تاريخ پيامبران ، نمونه‌هاى متعددى از آن را مىبينيم كه در برابر منكران انجام گرديد ، ولى آنها هرگز ايمان نياوردند و به همين دليل به مجازاتهاى الهى گرفتار شدند ( چرا كه اگر معجزات پيشنهادى انجام شد ، و با اين حال ، ايمان\r\n","description":"","footnote":"","page_name":" 175 ","page_number":175},
  {"content":"\r\nنياورند ، استحقاق مجازات سريع را خواهند يافت ) .\r\nبنا بر اين آنچه را قرآن در آيه فوق در مورد پيامبر اسلام ص نفى مىكند تنها بخش دوم از معجزات است ، نه بخش اول كه وجود آن از دعوى نبوت تفكيك ناپذير است .\r\nدرست است كه قرآن به تنهايى يك معجزه روشن جاويدان است و هر گاه جز آن ، معجزه اى ديگر براى پيامبر اسلام ص نبود ما مىتوانستيم به صدق دعوت او پى بريم ، ولى بدون شك قرآن يك معجزه روحانى و معنوى است و براى آنها كه اهل فكر و انديشه‌اند بهترين گواه است ، اما نمىتوان انكار كرد كه ضميمه كردن اين معجزه با معجزات محسوس مادى براى افراد عادى و توده مردم نهايت اهميت را داشته است ، بخصوص اينكه قرآن مرتبا از اين گونه معجزات در مورد ساير پيامبران خبر مىدهد و بدون شك ، اين سبب مىشود كه مردم در خواست چنان معجزاتى از پيامبر اسلام ص بكنند ، و بگويند تو چگونه ادعا مىكنى كه برترين و آخرين پيامبران الهى هستى و نمىتوانى كوچكترين معجزات آنها را انجام دهى ؟ .\r\nمسلما در برابر اين سؤال ، پاسخ قانع كننده اى جز اين وجود نداشت كه پيامبر اسلام ص نمونه اى از معجزات پيامبران سلف را ارائه دهد .\r\nتواريخ متواتر اسلامى نيز مىگويد پيامبر اسلام چنين معجزاتى را ارائه داده است .\r\nدر آيات متعددى از قرآن به نمونه هايى از اين معجزات ، مانند پيشگوييهاى مختلف نسبت به حوادث آينده ، و يا كمك فرشتگان به ارتش اسلام براى براندازى دشمنان ، و خارق عادات ديگرى كه مخصوصا در جنگهاى اسلامى به وقوع پيوست برخورد مىكنيم .\r\n","description":"","footnote":"","page_name":" 176 ","page_number":176},
  {"content":"\r\n\r\n3 - انكار گذشتگان چه ارتباطى به آيندگان دارد ؟ !\r\nگاهى اين سؤال پيش مىآيد كه قرآن در آيات فوق مىگويد : چون گذشتگان ، معجزاتى را پيشنهاد كردند و پس از انجام آنها باز به تكذيب و انكار برخاستند ، اين امر سبب شد كه ما به پيشنهادهاى شما در اين زمينه ترتيب اثر ندهيم .\r\nآيا تكذيب پيشينيان سبب محروميت نسلهاى بعد مىشود ؟\r\nپاسخ اين سؤال با توجه به آنچه در بالا گفتيم روشن است ، زيرا اين يك تعبير رائج است كه ( مثلا ) مىگوئيم ما نمىتوانيم تسليم بهانه جوئيهاى تو شويم ، اگر طرف مقابل بپرسد چرا ؟ مىگوئيم اين كار سابقه زياد دارد كه ديگران چنين پيشنهادهايى كردند اما بعدا تسليم حق نشدند ، شرائط و وضع شما نيز همانند آنهاست .\r\nاز اين گذشته شما روش آنها را تاييد مىكنيد و با آن موافقت داريد ، و عملا هم ثابت كرده‌ايد كه در صدد تحقيق و جستجوى حق نيستيد بلكه هدفتان بهانه جويى و به دنبال آن ، لجاجت و سرسختى و انكار همه چيز است ، بنا بر اين انجام پيشنهادهاى شما بى معنى خواهد بود .\r\nو لذا همين كه پيامبر ص به آنها خبر داد ، دوزخيان از درختى به نام زقوم كه در اعماق جهنم مىرويد و داراى اوصافى چنين و چنان است تغذيه مىكنند ، فورا - همانطور كه قبلا گفتيم - به سخريه و استهزاء برخاستند ، گاهى مىگفتند : زقوم چيزى جز خرما و كره نيست ! و بيائيد اين غذاى چرب و شيرين را به ياد زقوم بخوريم ! و زمانى مىگفتند : دوزخى كه آتشش از دل سنگ بيرون مىآيد چگونه درخت در آن مىرويد ، در حالى كه روشن بود اين درخت همانند درختهاى اين جهان نيست .\r\n","description":"","footnote":"","page_name":" 177 ","page_number":177},
  {"content":"\r\n\r\n[ سوره الإسراء ‹ 17 › : آيات 61 تا 65 
  ]\r\nوَ إِذْ قُلْنا لِلْمَلائِكَةِ اسْجُدُوا لآدَمَ فَسَجَدُوا إِلَّا إِبْلِيسَ قالَ أَ أَسْجُدُ لِمَنْ خَلَقْتَ طِيناً ‹ 61 › قالَ أَ رَأَيْتَكَ هذَا الَّذِي كَرَّمْتَ عَلَيَّ لَئِنْ أَخَّرْتَنِ إِلى يَوْمِ الْقِيامَةِ لأَحْتَنِكَنَّ ذُرِّيَّتَه إِلَّا قَلِيلًا ‹ 62 › قالَ اذْهَبْ فَمَنْ تَبِعَكَ مِنْهُمْ فَإِنَّ جَهَنَّمَ جَزاؤُكُمْ جَزاءً مَوْفُوراً ‹ 63 › وَاسْتَفْزِزْ مَنِ اسْتَطَعْتَ مِنْهُمْ بِصَوْتِكَ وَأَجْلِبْ عَلَيْهِمْ بِخَيْلِكَ وَرَجِلِكَ وَشارِكْهُمْ فِي الأَمْوالِ وَالأَوْلادِ وَعِدْهُمْ وَما يَعِدُهُمُ الشَّيْطانُ إِلَّا غُرُوراً ‹ 64 › إِنَّ عِبادِي لَيْسَ لَكَ عَلَيْهِمْ سُلْطانٌ وَكَفى بِرَبِّكَ وَكِيلًا ‹ 65 ›\r\n","description":"","footnote":"","page_name":" 178 ","page_number":178},
  {"content":"\r\n\r\nترجمه :\r\n61 - به ياد آوريد زمانى را كه به فرشتگان گفتيم براى آدم سجده كنيد ، آنها همگى سجده كردند جز ابليس كه گفت آيا براى كسى سجده كنم كه او را از خاك آفريده اى ؟ ! 62 - ( سپس ) گفت اين كسى را كه بر من ترجيح داده اى اگر تا روز قيامت مرا زنده بگذارى همه فرزندانش را جز عده كمى گمراه و ريشه كن خواهم ساخت ! ! 63 - فرمود : برو ! هر كس از آنان از تو تبعيت كند جهنم كيفر آنها است ، كيفرى است فراوان ! 64 - هر كدام از آنها را مىتوانى با صداى خودت تحريك كن ، و لشكر سواره و پياده ات را بر آنها گسيل دار ، و در ثروت و فرزندانشان شركت جوى ، و آنها را با وعده‌ها سرگرم كن ولى شيطان جز فريب و دروغ وعده اى نمىدهد .\r\n65 - ( اما بدان ) تو هرگز سلطه اى بر بندگان من پيدا نخواهى كرد ( و آنها هيچگاه به دام تو گرفتار نمىشوند همين قدر كافى است پروردگارت حافظ آنها باشد .\r\n\r\nتفسير : دامهاى ابليس\r\nاين آيات به مساله سرپيچى ابليس از فرمان خدا به سجده براى آدم و سرنوشت شوم او به دنبال اين ماجرا اشاره مىكند .\r\nمطرح كردن اين ماجرا به دنبال بحثهاى گذشته پيرامون مشركان لجوج ، در واقع اشاره به اين است كه نمونه كامل استكبار و كفر و عصيان ، شيطان بود ، ببينيد سرنوشتش به كجا رسيد ، شما پيروان او نيز همان سرنوشت را خواهيد داشت .\r\nبه علاوه اگر اين كوردلان اينهمه در مسير مخالف حق پافشارى مىكنند جاى تعجب نيست چرا كه شيطان طبق اين آيات از چندين طريق به اغوا و گمراهى آنها برخاسته ، و در واقع گفتار او كه مىگفت : « من اكثر فرزندان آدم را جز مخلصان و مؤمنان راستين منحرف خواهم ساخت » به تحقق پيوسته است .\r\n","description":"","footnote":"","page_name":" 179 ","page_number":179},
  {"content":"\r\nنخست مىگويد : « ياد آور هنگامى را كه به فرشتگان گفتيم براى آدم سجده كنيد و همگى جز ابليس سجده كردند » ( * ( وَإِذْ قُلْنا لِلْمَلائِكَةِ اسْجُدُوا لآدَمَ فَسَجَدُوا إِلَّا إِبْلِيسَ ) * ) .\r\nهمانگونه كه در گذشته نيز ذيل آيات مربوط به آفرينش آدم گفته‌ايم اين سجده يك نوع خضوع و تواضع به خاطر عظمت خلقت آدم و امتياز او بر ساير موجودات و يا سجده اى بوده است به عنوان پرستش در برابر خداوند به خاطر آفرينش چنين مخلوق شگرفى .\r\nو نيز گفتيم گر چه ابليس در اينجا به عنوان استثناء از فرشتگان آمده ، اما او به شهادت قرآن هرگز جزء فرشتگان نبوده ، بلكه بر اثر بندگى خدا در صف آنها قرار داشت او از جن بود و خلقت مادى داشت .\r\nبه هر حال ابليس كه باد كبر و غرور در سر داشت و خودخواهى و خودبينى بر عقل و هوشش پرده افكنده بود ، به گمان اينكه خاك و گل ، كه منبع همه بركات و سرچشمه حيات است كماهميتتر از آتش است به عنوان اعتراض به پيشگاه خدا « چنين گفت : آيا من براى موجودى سجده كنم كه او را از گل آفريده اى » ( * ( قالَ أَ أَسْجُدُ لِمَنْ خَلَقْتَ طِيناً ) * ) .\r\nولى هنگامى كه ديد بر اثر اين استكبار و سركشى در برابر فرمان خدا از درگاه مقدسش براى هميشه طرد شد : « عرض كرد هر گاه به من تا روز قيامت مهلت دهى ، اين موجودى را كه بر من مقدم و گرامى داشتى تمام فرزندانش را گمراه خواهم ساخت و آنها را از بيخ و بن بر مىكنم ، و به گمراهى مىكشانم ، بجز عده كمى » ! ( * ( قالَ أَ رَأَيْتَكَ هذَا الَّذِي كَرَّمْتَ عَلَيَّ لَئِنْ أَخَّرْتَنِ إِلى يَوْمِ الْقِيامَةِ\r\n","description":"","footnote":"","page_name":" 180 ","page_number":180},
  {"content":"\r\n* ( لأَحْتَنِكَنَّ ذُرِّيَّتَه إِلَّا قَلِيلًا ) * ) ( 1 ) « احتنكن » از ماده « احتناك » به معنى از ريشه كندن چيزى است ، لذا هنگامى كه ملخ زراعت را به كلى بخورد عرب مىگويد : احتنك الجراد الزرع ، بنا بر اين گفتار مزبور اشاره به اين است كه من كل بنى آدم را جز عده كمى از جاده اطاعت تو برمىكنم .\r\nاين احتمال نيز وجود دارد كه « احتنكن » از ماده « حنك » به معنى زير گلو بوده باشد ، هنگامى كه طناب و افسار به گردن حيوان مىافكنند عرب تعبير به « حنتك الدابه » مىكند در واقع شيطان مىخواهد بگويد من به گردن همه آنها ريسمان وسوسه مىافكنم و به جاده خطا مىكشانم .\r\nدر اين هنگام براى اينكه ميدان آزمايشى براى همگان تحقق يابد ، و وسيله اى براى پرورش مؤمنان راستين فراهم شود كه انسان همواره در كوره حوادث پخته مىشود ، و در برابر دشمن نيرومند ، قوى و قهرمان مىگردد ، به شيطان امكان بقاء و فعاليت داده شده : « فرمود : برو ، كسانى از آنها كه از تو پيروى كنند جهنم كيفرشان خواهد بود ، كيفرى است كافى و وافر » ! ( * ( قالَ اذْهَبْ فَمَنْ تَبِعَكَ مِنْهُمْ فَإِنَّ جَهَنَّمَ جَزاؤُكُمْ جَزاءً مَوْفُوراً ) * ) .\r\n\r\n","description":"","footnote":"\r\n( 1 ) جمعى از مفسران گفته‌اند كه كاف در جمله « أ رأيتك » حرف زائده يا حرف خطاب است كه براى تاكيد آمده و جمله « ا رأيتك » به معنى « اخبرنى » است كه جواب آن محذوف است ، و در تقدير چنين بوده است « اخبرنى عن هذا الذى كرمته على لم كرمته على و قد خلقتنى من نار » - ولى اين احتمال نيز وجود دارد كه « أ رأيت » به همان معنى اصليش باشد و جمله داراى محذوفى نباشد ، و مجموعا چنين معنى مىدهد آيا اين موجودى را كه بر من برترى داده اى ملاحظه كردى ، اگر مرا زنده بگذارى خواهى ديد كه اكثر فرزندانش را گمراه مىكنم ، ( احتمال دوم در تركيب و معنى آيه صحيحتر به نظر مىرسد ) .\r\n","page_name":" 181 ","page_number":181},
  {"content":"\r\nبه اين وسيله اعلام آزمايش كرد و سرانجام پيروزى و شكست در اين آزمايش بزرگ الهى را بيان فرموده .\r\nسپس طرق نفوذ شيطان و اسباب و وسائلى را كه در وسوسه‌هاى خود به آن متوسل مىشود به شكل جالب و گويايى چنين شرح مىدهد :\r\n« هر كدام از آنها را مىتوانى با صداى خودت تحريك و وسوسه كن » ( * ( وَاسْتَفْزِزْ مَنِ اسْتَطَعْتَ مِنْهُمْ بِصَوْتِكَ ) * ) .\r\n« و لشگر سواره و پياده ات را به سوى آنها با فريادت گسيل دار » ! ( * ( وَأَجْلِبْ عَلَيْهِمْ بِخَيْلِكَ وَرَجِلِكَ ) * ) .\r\n« و در اموال و فرزندان آنها شركت جوى » ! ( * ( وَشارِكْهُمْ فِي الأَمْوالِ وَالأَوْلادِ ) * ) .\r\n« و با وعده‌هاى دروغينت آنها را بفريب » ! ( * ( وَعِدْهُمْ ) * ) .\r\nسپس هشدار مىدهد كه « شيطان جز فريب و نيرنگ و غرور ، وعده اى نمىدهد » ( * ( وَما يَعِدُهُمُ الشَّيْطانُ إِلَّا غُرُوراً ) * ) .\r\nولى بدان كه « سلطه اى بر بندگان من نخواهى داشت » ( * ( إِنَّ عِبادِي لَيْسَ لَكَ عَلَيْهِمْ سُلْطانٌ ) * ) .\r\n« همين قدر كافى است كه پروردگارت ولى و حافظ اين بندگان است » ( * ( وَكَفى بِرَبِّكَ وَكِيلًا ) * ) .\r\n","description":"","footnote":"","page_name":" 182 ","page_number":182},
  {"content":"\r\n\r\nنكته‌ها :\r\n\r\n1 - معنى چند لغت\r\n« استفزز » از ماده « استفزاز » به معنى تحريك و برانگيختن است ، تحريكى سريع و ساده ، ولى در اصل به معنى قطع و بريدن چيزى است ، لذا هر گاه پارچه يا لباسى پاره شود ، عرب مىگويد « تفزز الثوب » .\r\nو استعمال اين لغت در معنى تحريك و برانگيختن به خاطر بريدن كسى از حق و كشاندن او به سوى باطل است .\r\n« اجلب » از ماده « اجلاب » در اصل از « جلبه » به معنى فرياد شديد است ، و اجلاب به معنى راندن و حركت دادن با نهيب و فرياد مىباشد ، و اينكه در بعضى از روايات از « جلب » نهى شده يا به معنى آن است كه مامور جمع آورى زكات به هنگامى كه براى گرفتن حق شرعى به چراگاهها مىآيد . نبايد فرياد بزند و چهارپايان را در چراگاهشان وحشتزده كند ، و يا اشاره به مسابقه اسب سوارى است كه هيچيك از شركت كنندگان در مسابقه نبايد به مركب ديگرى فرياد زند تا خودش پيشروى كند ( 1 ) .\r\n« خيل » به دو معنى آمده است به معنى « اسبها » و به معنى « اسب سواران » اما در اينجا به معنى دوم است و اشاره به لشكر سواره مىكند .\r\nو « رجل » به عكس آن به معنى لشكر پياده است ، البته شيطان لشكر سواره و پياده اى به آن معنى كه در ارتش است ندارد ، ولى مىدانيم دستياران فراوانى از جنس خود و از جنس آدميان دارد كه براى اغواى مردم به او كمك مىدهند ، بعضى سريعتر و نيرومندتر همچون لشكر سواره‌اند ، و بعضى آرامتر و ضعيفتر همچون لشكر پياده !\r\n\r\n","description":"","footnote":"\r\n( 1 ) به « مفردات راغب » و « مجمع البيان » رجوع شود .\r\n","page_name":" 183 ","page_number":183},
  {"content":"\r\n\r\n2 - وسائل متنوع وسوسه گرى شيطان\r\nگر چه در آيات فوق ، مخاطب شيطان است و خداوند به عنوان يك فرمان تهديدآميز به او مىگويد هر چه از دستت ساخته است بكن و با وسائل گوناگون به اغواى بنى آدم برخيز ، ولى در واقع هشدارى است به همه انسانها كه طرق نفوذ شيطان را دريابند و از تنوع وسائل وسوسه‌هاى او آگاه شوند .\r\nجالب اينكه قرآن در آيه فوق به چهار بخش مهم و اصولى از اين وسائل ، اشاره مىكند و به انسانها مىگويد كه از چهار طرف مراقب خويش باشند :\r\nالف : برنامه‌هاى تبليغاتى - جمله * ( وَاسْتَفْزِزْ مَنِ اسْتَطَعْتَ مِنْهُمْ بِصَوْتِكَ ) * كه بعضى از مفسران آن را تنها به معنى نغمه‌هاى هوسانگيز موسيقى و خوانندگى تفسير كرده‌اند معنى وسيعى دارد كه هر گونه تبليغات گمراه كننده را كه در آن از وسائل صوتى و سمعى استفاده مىشود شامل مىگردد .\r\nبه اين ترتيب نخستين برنامه شيطان ، استفاده از اين وسائل است .\r\nاين مساله مخصوصا در دنياى امروز كه دنياى فرستنده‌هاى راديويى و دنياى تبليغات گسترده سمعى و بصرى است ، از هر زمانى روشنتر و آشكارتر است ، چرا كه شياطين و احزاب آنها در شرق و غرب جهان بر اين وسيله مؤثر تكيه دارند ، و بخش عظيمى از سرمايه‌هاى خود را در اين راه مصرف مىكنند ، تا بندگان خدا را استعمار كنند و از راه حق كه راه آزادى و استقلال و ايمان و تقوى است منحرف سازند و به صورت بردگانى بى اراده و ناتوان درآورند .\r\nب : استفاده از نيروى نظامى - اين منحصر به عصر و زمان ما نيست كه شياطين براى يافتن منطقه‌هاى نفوذ به قدرت نظامى متوسل مىشوند ، هميشه بازوى نظامى يكى از بازوهاى مهم و خطرناك همه جباران و ستمگران جهان بوده است ، آنها ناگهان در يك لحظه به نيروهاى مسلح خود فرياد مىزنند و به مناطقى كه ممكن است با مقاومت سرسختانه ، آزادى و استقلال خويش را بازيابند گسيل\r\n","description":"","footnote":"","page_name":" 184 ","page_number":184},
  {"content":"\r\nمىدارند ، و حتى در عصر خود مىبينيم برنامه گسيل سريع كه درست همان مفهوم « اجلاب » را دارد تنظيم كرده‌اند ، به اين ترتيب كه پاره اى از قدرتهاى جهانخوار غرب نيروى ويژه اى ، آماده ساخته‌اند كه بتوانند آن را در كوتاهترين مدت در هر منطقه اى از جهان كه منافع نامشروع شيطانيشان به خطر بيفتد اعزام كنند و هر جنبش حقطلبانه اى را در نطفه خفه نمايند .\r\nو قبل از وصول اين لشكر سريع ، زمينه را با جاسوسان ماهر خود كه در واقع لشكر پياده‌اند آماده مىسازند .\r\nغافل از اينكه خداوند به بندگان راستينش در همين آيات وعده داده است كه شيطان و لشكر او هرگز بر آنها سلطه نخواهند يافت ! ج : برنامه‌هاى اقتصادى و ظاهرا انسانى - يكى ديگر از وسائل مؤثر نفوذ شيطان از طريق شركت در اموال و نفوس است ، باز در اينجا مىبينيم بعضى از مفسران شركت در اموال را منحصرا به معنى « ربا » ، و شركت در اولاد را فقط به معنى فرزندان نامشروع دانسته‌اند ( 1 ) در حالى كه اين دو كلمه معنى بسيار وسيعترى دارد كه همه اموال حرام و فرزندان نامشروع و غير آن را شامل مىشود .\r\nمثلا در عصر و زمان خود مىبينيم كه شياطين جهانخوار ، مرتبا پيشنهاد سرمايه گذارى و تاسيس شركتها و ايجاد انواع كارخانه‌ها و مراكز توليدى در كشورهاى ضعيف مىكنند ، و زير پوشش اين شركتها انواع فعاليتهاى خطرناك و مضر را انجام مىدهند ، جاسوسهاى خود را به نام كارشناس فنى يا مشاور\r\n\r\n","description":"","footnote":"\r\n( 1 ) روايات متعددى نيز در ذيل اين آيات وارد شده كه شركت شيطان را در فرزندان به عنوان فرزندان نامشروع يا فرزندانى كه از مال حرام نطفه آنها منعقد مىشود و يا به هنگام انعقاد نطفه پدر و مادر به ياد خدا نيستند تفسير كرده‌اند ولى همانگونه كه بارها گفته‌ايم اين گونه تفسيرها بيان قسمتى از مصداقهاى روشن است و دليل بر انحصار نيست ( به تفسير نور الثقلين جلد 3 صفحه 184 مراجعه كنيد ) .\r\n","page_name":" 185 ","page_number":185},
  {"content":"\r\nاقتصادى و مهندس و تكنيسين به اين كشورها اعزام مىدارند ، و با لطائف الحيل آخرين رمق آنها را ميمكند و از رشد و نمو و استقلال اقتصادى آنها جلوگيرى مىكنند .\r\nو نيز از طريق تاسيس مدارس ، دانشگاهها ، كتابخانه‌ها ، بيمارستانها ، و جهانگردى در فرزندان آنها شركت مىجويند ، جمعى را از آنها به سوى خود متمايل مىسازند ، حتى گاهى با كمكهاى سخاوتمندانه از طريق بورس تحصيلى كه در اختيار جوانان مىگذارند آنها را به طور كامل به فرهنگ و برنامه خود جلب مىكنند ، و در افكار آنها شريك مىشوند .\r\nايجاد مراكز فساد تحت پوشش ساختن هتلهاى بينالمللى و كلوپهاى تفريحات سالم و سينماها و فيلمهاى گمراه كننده و مانند آن يكى از رايجترين برنامه‌هاى مخرب اين شياطين است كه نه تنها فحشاء را از اين طريق ترويج مىكنند و عامل فزونى فرزندان نامشروع مىشوند ، بلكه نسلى منحرف سست و بى اراده ، بى خيال و هوسباز از اين طريق پرورش مىدهند ، هر اندازه ما در برنامه‌هاى آنها باريكتر و دقيقتر شويم به عمق خطرات اين وسوسه‌هاى شيطانى آشناتر خواهيم شد .\r\nد : برنامه‌هاى مخرب روانى - استفاده از وعده‌هاى مغرور كننده و انواع فريبها و نيرنگها يكى ديگر از برنامه‌هاى شيطانها است ، آنها روانشناسان و روانكاوان ماهرى را براى اغفال و فريب مردم ساده دل و حتى هوشيار تربيت كرده‌اند ، گاهى به نام اينكه دروازه تمدن بزرگ در چند قدمى آنها است ، و يا اينكه در آينده نزديكى در رديف اولين كشورهاى متمدن و پيشرو قرار خواهند گرفت ، و يا اينكه نسل آنها نسل نمونه و بىنظيرى است كه مىتواند در پرتو برنامه‌هاى آنان به اوج عظمت برسد و امثال اين خيالات و پندارها ، آنها را سرگرم مىسازند كه همه در جمله « و عدهم » خلاصه مىشود !\r\n","description":"","footnote":"","page_name":" 186 ","page_number":186},
  {"content":"\r\nو گاهى به عكس از طريق تحقير و تضعيف روحيه و اينكه آنها هرگز توانايى مبارزه با قدرتهاى عظيم جهانى را ندارند و ميان تمدنشان با تمدن كشورهاى پيشرفته صدها سال فاصله است آنان را از هر گونه تلاش و كوششى باز مىدارند .\r\nاين قصه سر دراز دارد ، و طرق نفوذ شيطان و لشكريان او يك راه و دو راه نيست ، اينجا است كه عباد اللَّه و بندگان راستين خدا با دلگرمى كه از وعده قطعى او در اين آيات به دست مىآورند به جنگ با اين شياطين برمىخيزند و كمترين وحشتى به خود راه نمىدهند و ميدانند سر و صداى شياطين هر قدر زياد باشد بى محتوا و تو خالى است و با قدرت ايمان و توكل بر خدا بر همه آنها مىتوان پيروز شد و نقشه هاشان را نقش بر آب كرد چنان كه قرآن مىگويد * ( وَكَفى بِرَبِّكَ وَكِيلًا ) * : « خداوند بهترين حافظ و نگاهبان و يار و ياور آنها است » .\r\n3 - در زمينه اينكه خدا چرا شيطان را آفريد در تفسير سوره بقره آيه 39 بحث كرده‌ايم .\r\nهمچنين در مورد وسوسه‌هاى شيطان در لباسهاى مختلف ، و معنى شيطان در قرآن در جلد ششم صفحه 115 و جلد اول صفحه 136 بحث شده است .\r\n","description":"","footnote":"","page_name":" 187 ","page_number":187},
  {"content":"\r\n\r\n[ سوره الإسراء ‹ 17 › : آيات 66 تا 69 
  ]\r\nرَبُّكُمُ الَّذِي يُزْجِي لَكُمُ الْفُلْكَ فِي الْبَحْرِ لِتَبْتَغُوا مِنْ فَضْلِه إِنَّه كانَ بِكُمْ رَحِيماً ‹ 66 › وَإِذا مَسَّكُمُ الضُّرُّ فِي الْبَحْرِ ضَلَّ مَنْ تَدْعُونَ إِلَّا إِيَّاه فَلَمَّا نَجَّاكُمْ إِلَى الْبَرِّ أَعْرَضْتُمْ وَكانَ الإِنْسانُ كَفُوراً ‹ 67 › أَ فَأَمِنْتُمْ أَنْ يَخْسِفَ بِكُمْ جانِبَ الْبَرِّ أَوْ يُرْسِلَ عَلَيْكُمْ حاصِباً ثُمَّ لا تَجِدُوا لَكُمْ وَكِيلًا ‹ 68 › أَمْ أَمِنْتُمْ أَنْ يُعِيدَكُمْ فِيه تارَةً أُخْرى فَيُرْسِلَ عَلَيْكُمْ قاصِفاً مِنَ الرِّيحِ فَيُغْرِقَكُمْ بِما كَفَرْتُمْ ثُمَّ لا تَجِدُوا لَكُمْ عَلَيْنا بِه تَبِيعاً ‹ 69 ›\r\n\r\nترجمه :\r\n66 - پروردگارتان كسى است كه كشتى را در دريا براى شما به حركت در مىآورد تا از نعمت او بهره مند شويد ، او نسبت به شما مهربان است .\r\n67 - و هنگامى كه در دريا ناراحتى به شما برسد همه كس را جز او فراموش خواهيد كرد ، اما هنگامى كه شما را به خشكى نجات دهد روى مىگردانيد ، و انسان كفران كننده است ! .\r\n","description":"","footnote":"","page_name":" 188 ","page_number":188},
  {"content":"\r\n68 - آيا از اين ايمن هستيد كه در خشكى ( با يك زلزله شديد ) شما را در زمين فرو ببرد يا طوفانى از سنگريزه بر شما بفرستد ( و در آن مدفونتان كند ) سپس حافظ ( و ياورى ) براى خود نيابيد ؟ ! 69 - يا اينكه ايمن هستيد كه بار ديگر شما را به دريا بازگرداند و تندباد كوبنده اى بر شما بفرستد و شما را بخاطر كفرتان غرق كند ، حتى كسى كه خونتان را مطالبه نمايد پيدا نكنيد .\r\n\r\nتفسير : با اينهمه نعمت اينهمه كفران چرا ؟ !\r\nاين آيات بحثهايى را كه در زمينه توحيد و مبارزه با شرك در گذشته داشتيم تعقيب مىكند ، و از دو راه مختلف ( راه استدلال و برهان - و راه و جدان و درون ) در اين موضوع وارد بحث مىشود .\r\nنخست به توحيد استدلالى اشاره كرده ، مىگويد : « پروردگار شما كسى است كه كشتى را در دريا به حركت درمىآورد ، حركتى مداوم و مستمر » ! ( * ( رَبُّكُمُ الَّذِي يُزْجِي لَكُمُ الْفُلْكَ فِي الْبَحْرِ ) * ) .\r\nبديهى است براى حركت كشتيها در دريا ، نظاماتى دست بدست هم داده تا اين امر فراهم گردد : از يك سو آب به صورت مركبى راهوار آفريده شده ، از سوى ديگر وزن مخصوص بعضى از اشياء سبكتر از آب است آن چنان كه روى آب بماند ، و يا اگر سنگينتر است آن را به شكلى مىتوان ساخت كه عملا وزن مخصوصى كمتر از آب پيدا كند ، بطورى كه طاقت تحمل بارهاى سنگين و انسانهاى فراوانى داشته باشد .\r\nاز سوى سوم نيروى محركى لازم است ، كه در زمانهاى گذشته بادهاى منظمى بود كه بر صفحه اقيانوسها با نظم خاصى مىوزيد ، و آشنايى به زمان و مسير و سرعت اين بادها به ناخدايان امكان مىداد كه از نيروى عظيم آن براى حركت كشتيهاى بادبانى استفاده كنند ، ولى امروز از نيروى بخار كه برادر باد است براى حركت كشتيهاى عظيم استفاده مىشود .\r\n","description":"","footnote":"","page_name":" 189 ","page_number":189},
  {"content":"\r\nاز سوى چهارم نياز به وسيله راهيابى است كه در گذشته خورشيد و ستارگان آسمان بودند و امروز قطبنماها و نقشه‌ها هستند .\r\nبه هر حال اگر اين چهار موضوع دست به دست هم نمىدادند و براى حركت منظم كشتيها هم آهنگ نمىشدند انسان از اين وسيله بسيار مهم حمل و نقل و مركب سوارى راهوار محروم ميماند .\r\nالبته مىدانيد كشتيها هميشه بزرگترين وسيله نقليه انسانها بوده و هستند ، هم اكنون كشتيهاى غولپيكرى داريم كه به اندازه يك شهر كوچك وسعت و سرنشين دارند .\r\nسپس اضافه مىكند : « هدف از اين برنامه آنست كه شما از فضل خدا بهره گيريد » ( * ( لِتَبْتَغُوا مِنْ فَضْلِه ) * ) .\r\nبراى مسافرتهاى خودتان ، براى نقل و انتقال مال التجاره‌ها ، و براى آنچه به دين و دنياى شما كمك مىكند .\r\n« چرا كه خداوند نسبت به شما مهربان است » ( * ( إِنَّه كانَ بِكُمْ رَحِيماً ) * ) .\r\nاز اين توحيد استدلالى كه گوشه كوچكى از نظام آفرينش را كه حاكى از مبدء علم و قدرت و حكمت آفريدگار است نشان مىدهد ، به استدلال فطرى منتقل مىشود و مىگويد : فراموش نكنيد : « هنگامى كه ناراحتيها در دريا به شما برسد ( و گرفتار طوفان و امواج كوبنده و وحشتناك شويد ) تمام معبودهايى را كه مىخوانيد جز خدا از نظر شما گم مىشود » ( * ( وَإِذا مَسَّكُمُ الضُّرُّ فِي الْبَحْرِ ضَلَّ مَنْ تَدْعُونَ إِلَّا إِيَّاه ) * ) .\r\nو بايد گم شود چرا كه طوفان حوادث پرده‌هاى تقليد و تعصب را كه بر فطرت آدمى افتاده كنار مىزند ، و نور فطرت كه نور توحيد و خداپرستى و يگانه پرستى است جلوه گر مىشود ، آرى در چنين لحظاتى همه معبودهاى پندارى و خيالى كه\r\n","description":"","footnote":"","page_name":" 190 ","page_number":190},
  {"content":"\r\nنيروى توهم انسان به آنها قدرت بخشيده بود همچون برف در آفتاب تابستان آب مىشوند و از ذهن محو مىگردند و تنها نور اللَّه در آن مىدرخشد .\r\nاين يك قانون عمومى است كه تقريبا هر كس آن را تجربه كرده است كه در گرفتاريها هنگامى كه كارد به استخوان ميرسد ، موقعى كه اسباب ظاهرى از كار مىافتند ، و كمكهاى مادى ناتوان مىگردند ، انسان به ياد مبدء بزرگى از علم و قدرت مىافتد كه او قادر بر حل سختترين مشكلات است .\r\nكار نداريم كه نام اين مبدء را چه بگذارند همين قدر مىدانيم روزنه اميدى به قلب گشوده مىشود و نور لطيف و نيرومندى در دل مىپاشد ، اين يكى از نزديكترين راهها به سوى خدا است ، راهى از درون جان و سويداى قلب ( 1 ) .\r\nسپس اضافه مىكند : اما شما فراموشكاران « هنگامى كه دست قدرت الهى شما را به سوى خشكى نجات داد به او پشت مىكنيد و رو مىگردانيد و اصولا انسان كفران كننده است ( * ( فَلَمَّا نَجَّاكُمْ إِلَى الْبَرِّ أَعْرَضْتُمْ وَكانَ الإِنْسانُ كَفُوراً ) * ) .\r\nبار ديگر پرده‌هاى غرور و غفلت ، تقليد و تعصب ، اين نور الهى را مىپوشاند و گرد و غبار عصيان و گناه و سرگرميهاى زندگى مادى ، چهره تابناك آن را پنهان ميسازد .\r\nولى آيا فكر مىكنيد خداوند در خشكى و قلب صحرا نمىتواند شما را به مجازاتهاى شديد مبتلا سازد ؟ : « آيا شما از اين ايمنيد كه به فرمان او زمين بشكافد و شما را در كام خود فرو ببرد » ؟ ( * ( أَ فَأَمِنْتُمْ أَنْ يَخْسِفَ بِكُمْ جانِبَ الْبَرِّ ) * ) .\r\nو « آيا از اين ايمنيد كه طوفانى از سنگ بر شما ببارد و شما را در زير سنگها مدفون سازد ( عذابى كه به مراتب از غرق در درياها سختتر است ) سپس حافظ\r\n\r\n","description":"","footnote":"\r\n( 1 ) شرح كامل توحيد فطرى را در كتاب آفريدگار جهان مطالعه فرمائيد ، و در ذيل آيه 14 سوره نحل نيز به اين مساله اشاره كرده‌ايم .\r\n","page_name":" 191 ","page_number":191},
  {"content":"\r\nو نگهبانى پيدا نكنيد « ؟ ! ( * ( أَوْ يُرْسِلَ عَلَيْكُمْ حاصِباً ثُمَّ لا تَجِدُوا لَكُمْ وَكِيلًا ) * ) .\r\nبيابانگردان كه مخصوصا با اين مساله آشنا بودند كه گاهى طوفان در دل بيابانها مىوزيد و توده اى از شن و سنگريزه را با خود حمل مىكرد و در نقطه ديگر فرود مىآورد ، و تلى عظيم تشكيل مىداد به گونه اى كه گاهى قطار شتران در زير آن دفن مىشدند ، اهميت اين تهديد را بيشتر درك مىكردند .\r\nسپس اضافه مىكند : اى فراموشكاران آيا گمان كرديد اين آخرين بار بود كه شما نياز به سفر دريا پيدا كرديد ؟ « آيا از اين ايمن هستيد كه بار ديگر بر اثر ضرورتها و نيازها خداوند شما را به قلب دريا بفرستد ، و در آنجا به تندبادهاى كوبنده فرمان دهد كه شما را به خاطر كفر و كفرانتان غرق كند و آن گاه حتى كسى كه خون شما را مطالبه كند و بگويد چرا ؟ وجود نداشته باشد » ؟ ! ( * ( أَمْ أَمِنْتُمْ أَنْ يُعِيدَكُمْ فِيه تارَةً أُخْرى فَيُرْسِلَ عَلَيْكُمْ قاصِفاً مِنَ الرِّيحِ فَيُغْرِقَكُمْ بِما كَفَرْتُمْ ثُمَّ لا تَجِدُوا لَكُمْ عَلَيْنا بِه تَبِيعاً ) * ) .\r\n\r\nنكته‌ها :\r\n\r\n1 - انسانهاى كمظرفيت\r\nاين حالت كه به هنگام ظهور مشكلات به ياد خدا بيفتند و در راحتى او را فراموش كنند ، حالت بسيارى از مردم است ، در اين گونه افراد ، طبيعت ثانوى ، فراموشكارى است و عدم توجه به واقعيات زندگى .\r\nبنا بر اين توجه به خدا و واقعيات زندگى ، يك حالت استثنايى براى آنها محسوب مىشود كه نياز به عوامل فوق العاده دارد ، ما دام كه آن حالت فوق العاده\r\n","description":"","footnote":"","page_name":" 192 ","page_number":192},
  {"content":"\r\nموجود است به ياد خدا هستند ، اما به محض اينكه بر طرف شد به طبيعت انحرافى خود بازمىگردند ، و خدا را به دست فراموشى مىسپرند .\r\nخلاصه كمتر كسى را مىتوان پيدا كرد كه در مشكلات سخت و طاقتفرسا به پيشگاه با عظمت خدا سر فرود نياورد ولى مىدانيم اين بيدارى و « توجه اضطرارى » ، بى ارزش است .\r\nافراد با ايمان و مسلمانان راستين ، آنها هستند كه در راحتى و بلا ، در سلامت و بيمارى ، در فراوانى و قحطى ، در زندان و بر تخت قدرت ، و خلاصه در همه حال به ياد او مىباشند ، و اصولا اين تغيير حالات به هيچوجه آنها را دگرگون نميسازد .\r\nروحشان بقدرى بزرگ است كه همه اينها را در خود هضم مىكند ، همچون على ع كه عبادت و زهد و رسيدگيش به دردمندان ، بر تخت قدرت همان بود كه در گوشه انزوا .\r\nچنان كه خودش در صفات پرهيزكاران مىفرمايد :\r\nنزلت انفسهم منهم فى البلاء كالتى نزلت فى الرخاء :\r\n« حال آنها در بلا و راحتى يكسان است » ( 1 ) .\r\nكوتاه سخن اينكه : ايمان ، توجه به خدا ، توسل ، عبادت ، توبه و تسليم در برابر پروردگار همه در صورتى ارزش دارد كه دائمى و پايدار باشد ، اما ايمان موسمى ، توبه موسمى و عبادتهاى موسمى كه در شرائط اضطرارى و يا آنجا كه منافع انسان ايجاب مىكند ، انجام مىشود ، بىفايده و يا بسيار كم ارزش است ، و در آيات قرآن از اين گونه اشخاص كرارا نكوهش شده است .\r\n\r\n2 - فرار از محدوده حكومت خدا ممكن نيست\r\nبعضى مانند بت پرستان زمان جاهليت ، تنها هنگامى به اللَّه روى مىآورند\r\n\r\n","description":"","footnote":"\r\n( 1 ) نهج البلاغه خطبه 193 .\r\n","page_name":" 193 ","page_number":193},
  {"content":"\r\nكه مثلا در وسط اقيانوس يا در يك پرتگاه خطرناك يا حالت بيمارى شديد گرفتار شوند ، در حالى كه اگر درست بينديشيم انسان در همه حال ، و در همه جا ، شديدا آسيب پذير است ، دريا و صحرا ، سلامت و بيمارى ، پرتگاه و غير آن در واقع همه يكسان مىباشند .\r\nيك زلزله مختصر : خانه امن و امان و آرام ما را ممكن است به ويرانه اى وحشتناك تبديل كند ، يك لخته كوچك خون مىتواند شاهرگ بزرگ قلب يا مغز ما را ببندد ، و با سكته قلبى و مغزى ، مرگ در يك ثانيه فرا رسد ، با توجه به اين امور غفلت از خداوند و فراموشى ذات پاك او ، چقدر جاهلانه است ؟ ! ممكن است طرفداران فرضيه اتكاى مذهب به ترس ، همين موضوع را دستاويز قرار دهند و بگويند : ترس از عوامل مختلف طبيعى انسان را به سوى خدا مىراند و چنين پندارى را در نظر او تقويت مىكند .\r\nولى آيات قرآن به اين گونه اوهام پاسخ داده است ، زيرا هيچگاه قرآن پايه خداشناسى را بر اين مساله قرار نداده ، بلكه اساس را مطالعه نظام آفرينش و پى بردن به ذات پاكش از طريق اين مطالعه قرار داده است ، حتى در آيات فوق ديديم كه قبل از ذكر توحيد فطرى به ايمان استدلالى مىپردازد و در واقع اين حوادث را يادآور خدا مىشمرد ، نه موجب شناخت او كه شناختش هم از طريق استدلال و هم از راه فطرت براى حقجويان آشكار است .\r\n\r\n3 - معنى چند لغت\r\n« يزجى » همانگونه كه گفتيم از ماده ازجاء به معنى حركت دادن مداوم چيزى است .\r\n« حاصب » به معنى بادى است كه سنگريزه‌ها را حركت مىدهد و\r\n","description":"","footnote":"","page_name":" 194 ","page_number":194},
  {"content":"\r\nپشت سر هم بر جايى مىكوبد ، و در اصل از حصباء به معنى سنگريزه گرفته شده است .\r\n« قاصف » به معنى شكننده است و در اينجا اشاره به طوفان شديدى است كه همه چيز را در هم مىشكند .\r\n« تبيع » به معنى تابع و در اينجا اشاره به كسى است كه به مطالبه خون و خونبها برمىخيزد و دنبال آن را مىگيرد .\r\n","description":"","footnote":"","page_name":" 195 ","page_number":195},
  {"content":"\r\n\r\n[ سوره الإسراء ‹ 17 › : آيات 70 تا 72 
  ]\r\nوَ لَقَدْ كَرَّمْنا بَنِي آدَمَ وَحَمَلْناهُمْ فِي الْبَرِّ وَالْبَحْرِ وَرَزَقْناهُمْ مِنَ الطَّيِّباتِ وَفَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا ‹ 70 › يَوْمَ نَدْعُوا كُلَّ أُناسٍ بِإِمامِهِمْ فَمَنْ أُوتِيَ كِتابَه بِيَمِينِه فَأُولئِكَ يَقْرَؤُنَ كِتابَهُمْ وَلا يُظْلَمُونَ فَتِيلًا ‹ 71 › وَمَنْ كانَ فِي هذِه أَعْمى فَهُوَ فِي الآخِرَةِ أَعْمى وَأَضَلُّ سَبِيلًا ‹ 72 ›\r\n\r\nترجمه :\r\n70 - ما بنى آدم را گرامى داشتيم و آنها را در خشكى و دريا ( بر مركبهاى راهوار ) حمل كرديم ، و از انواع روزيهاى پاكيزه به آنها روزى داديم ، و بر بسيارى از خلق خود برترى بخشيديم .\r\n71 - به ياد آوريد روزى را كه هر گروهى را با پيشوايشان مىخوانيم ، آنها كه نامه عملشان به دست راستشان است آن را ( با شادى و سرور ) مىخوانند و سر سوزنى به آنها ظلم و ستم نمىشود .\r\n72 - اما آنها كه در اين جهان ( از ديدن چهره حق ) نابينا بودند در آنجا نيز نابينا هستند و گمراه تر !\r\n\r\nتفسير : انسان گل سر سبد موجودات\r\nاز آنجا كه يكى از طرق تربيت و هدايت ، همان دادن شخصيت به افراد است ، قرآن مجيد به دنبال بحثهايى كه مشركان و منحرفان در آيات گذشته داشت ،\r\n","description":"","footnote":"","page_name":" 196 ","page_number":196},
  {"content":"\r\nدر اينجا به بيان شخصيت والاى نوع بشر و مواهب الهى نسبت به او مىپردازد ، تا با توجه به اين ارزش فوق العاده به آسانى گوهر خود را نيالايد و خويش را به بهاى ناچيزى نفروشد ، مىفرمايد : « ما فرزندان آدم را گرامى داشتيم ( * ( وَلَقَدْ كَرَّمْنا بَنِي آدَمَ ) * ) .\r\nسپس به سه قسمت از مواهب الهى ، نسبت به انسانها اشاره كرده مىگويد :\r\n« ما آنها را با مركبهاى مختلفى كه در اختيارشان قرار داده‌ايم در خشكى و دريا حمل كرديم » ( * ( وَحَمَلْناهُمْ فِي الْبَرِّ وَالْبَحْرِ ) * ) ديگر اينكه « آنها را از طيبات روزى داديم » ( * ( وَرَزَقْناهُمْ مِنَ الطَّيِّباتِ ) * ) .\r\nبا توجه به وسعت مفهوم كلمه « طيب » كه هر موجود پاكيزه اى را شامل مىشود ، گستردگى اين نعمت بزرگ الهى آشكار مىگردد .\r\nسوم اينكه « ما آنها را بر بسيارى از مخلوقات خود فضيلت و برترى داديم » ( * ( وَفَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا ) * ) .\r\n\r\nچند نكته :\r\n\r\n1 - مركب ، نخستين نعمت انسان\r\nدر اينجا اين نكته جلب توجه مىكند كه چرا خداوند از ميان تمام مواهبى كه به انسان بخشيده نخست به مساله حركت او در خشكى و دريا اشاره مىكند ؟\r\nاين ممكن است به آن جهت باشد كه بهره گيرى از طيبات و انواع روزيها بدون حركت امكانپذير نيست و حركت انسان بر صفحه زمين نياز به مركب راهوار دارد ، آرى « حركت » مقدمه هر گونه « بركت » است .\r\nو يا به اين جهت كه مىخواهد سلطه او را بر كل پهناى زمين ، اعم از دريا و صحرا مشخص كند چرا كه هر يك از انواع موجودات بر قسمتى از محدوده زمين سلطه دارند ، تنها انسان است كه بر كل اين كره خاكى حكومت مىكند ،\r\n","description":"","footnote":"","page_name":" 197 ","page_number":197},
  {"content":"\r\nبر دريا ، صحرا ، و فراز هوا .\r\n\r\n2 - گرامى داشت انسان از سوى خداوند\r\nدر اينكه خداوند انسان را به چه چيز گرامى داشته كه در آيه فوق به طور سربسته مىگويد ما انسان را گرامى داشتيم ، در ميان مفسران گفتگو است ، بعضى به خاطر اعطاى قوه عقل و نطق و استعدادهاى مختلف و آزادى اراده مىدانند .\r\nبعضى اندام موزون و قامت راست .\r\nبعضى موهبت انگشتان كه انسان با آن بسيار كارهاى ظريف و دقيق را مىتواند انجام دهد و همچنين قدرت بر نوشتن دارد .\r\nبعضى به اينكه انسان تقريبا تنها موجودى است كه مىتواند غذاى خود را با دست بخورد .\r\nبعضى به خاطر سلطه او بر تمام موجودات روى زمين .\r\nو بعضى به خاطر شناخت خدا و قدرت بر اطاعت فرمان او مىدانند .\r\nولى روشن است كه اين مواهب در انسان جمع است ، و هيچگونه تضادى با هم ندارند ، بنا بر اين گراميداشت خدا نسبت به اين مخلوق بزرگ با همه اين مواهب و غير اين مواهب است .\r\nخلاصه اينكه انسان امتيازات فراوانى بر مخلوقات ديگر دارد كه هر يك از ديگرى جالبتر و والاتر است .\r\nو روح انسان علاوه بر امتيازات جسمى مجموعه اى است از استعدادهاى عالى و توانايى بسيار براى پيمودن مسير تكامل بطور نامحدود .\r\n\r\n3 - تفاوت « كرمنا » و « فضلنا » .\r\nدر اينكه ميان اين دو چه تفاوتى است ؟ نظرات گوناگونى اظهار شده است .\r\nبعضى گفته‌اند « كرمنا » اشاره به مواهبى است كه خدا ذاتا به انسان داده است ، و « فضلنا » اشاره به فضائلى است كه انسان به توفيق الهى ، اكتساب مىكند .\r\n","description":"","footnote":"","page_name":" 198 ","page_number":198},
  {"content":"\r\nاين احتمال نيز بسيار نزديك به نظر مىرسد كه جمله « كرمنا » به جنبه‌هاى مادى اشاره مىكند و « فضلنا » به مواهب معنوى ، زيرا كلمه « فضلنا » غالبا در قرآن به همين معنى آمده است .\r\n\r\n4 - معنى « كثير » در اينجا چيست ؟\r\nبعضى از مفسران آيه فوق را دليل بر فضيلت فرشتگان بر كل بنى آدم دانسته‌اند ، چرا كه قرآن مىگويد ما انسانها را بر بسيارى از مخلوقات خود برترى داديم ، و طبعا گروهى در اينجا باقى ميماند كه انسان برتر از آنها نيست و اين گروه جز فرشتگان نخواهند بود .\r\nولى با توجه به آيات آفرينش آدم و سجود و خضوع فرشتگان براى او و تعليم علم اسماء به آنها از سوى آدم ، ترديدى باقى نمىماند كه انسان از فرشته برتر است ، بنا بر اين ، « كثير » در اينجا به معنى جميع خواهد بود و به گفته مفسر بزرگ طبرسى در مجمع البيان ، در قرآن و مكالمات عرب ، بسيار معمول است كه اين كلمه به معنى جميع مىآيد .\r\nطبرسى مىگويد : معنى جمله اين است انا فضلناهم على من خلقناهم و هم كثير : « ما انسان را بر ساير مخلوقات برترى بخشيديم و ساير مخلوقات بسيارند » .\r\nقرآن در باره شياطين مىگويد : و اكثرهم كاذبون ( سوره شعراء آيه 223 ) بديهى است كه شياطين همه دروغگو هستند نه اكثر آنها .\r\nو به هر حال اگر اين معنى را خلاف ظاهر بدانيم آيات آفرينش انسان قرينه روشنى براى آن خواهد بود .\r\n\r\n4 - چرا انسان برترين مخلوق خدا است ؟\r\nپاسخ اين سؤال چندان پيچيده نيست ، زيرا مىدانيم تنها موجودى كه از نيروهاى مختلف ، مادى و معنوى ، جسمانى و روحانى تشكيل شده ، و در لابلاى\r\n","description":"","footnote":"","page_name":" 199 ","page_number":199},
  {"content":"\r\nتضادها مىتواند پرورش پيدا كند ، و استعداد تكامل و پيشروى نامحدود دارد ، انسان است .\r\nحديث معروفى كه از امير مؤمنان على ع نقل شده نيز شاهد روشنى بر اين مدعا است :\r\n« خداوند خلق عالم را بر سه گونه آفريد : فرشتگان و حيوانات و انسان ، فرشتگان عقل دارند بدون شهوت و غضب ، حيوانات مجموعه اى از شهوت و غضبند و عقل ندارند ، اما انسان مجموعه اى است از هر دو تا كدامين غالب آيد ، اگر عقل او بر شهوتش غالب شود ، از فرشتگان برتر است و اگر شهوتش بر عقلش چيره گردد ، از حيوانات پستتر » ( 1 ) .\r\nدر اينجا يك سؤال باقى ميماند و آن اينكه آيا همه انسانها از فرشتگان برترند ؟ در حالى كه گروهى بى ايمان و شرور و ستمگر هستند كه از پستترين خلق خدا محسوب مىشوند و به تعبير ديگر آيا بنى آدم در آيه مورد بحث همه انسانها را شامل مىشود يا تنها گروهى از آنها را .\r\nپاسخ اين سؤال را در يك جمله مىتوان خلاصه كرد ، و آن اينكه : آرى همه انسانها برترند ، اما بالقوه و بالاستعداد ، يعنى همگى اين زمينه و شايستگى را دارند ، حال اگر از آن استفاده نكنند ، و سقوط نمايند مربوط به خودشان است .\r\nگر چه برترى اساسى انسان بر ساير موجودات روى جنبه‌هاى معنوى و انسانى او است ولى بى مناسبت نيست كه بدانيم به گفته دانشمندان انسان حتى از نظر نيروهاى جسمانى در بعضى از جهات از ساير جانداران قويتر و نيرومندتر است ( هر چند از پاره اى جهات ضعيفتر به نظر مىرسد ) .\r\nنويسنده كتاب « انسان موجود ناشناخته » « الكسيسكارل » مىگويد :\r\n« بدن انسان داراى استحكام و ظرافت فوق العاده اى مىباشد و در مقابل هر نوع\r\n\r\n","description":"","footnote":"\r\n( 1 ) نور الثقلين جلد 3 صفحه 188 .\r\n","page_name":" 200 ","page_number":200},
  {"content":"\r\nحادثه استقامت مىورزد ، همچنين در مقابل بى غذايى ، بيخوابى ، خستگى ، غصه افراطى ، درد ، بيمارى ، رنج ، پركارى و در مورد حفظ موازنه و تعادل حيرتانگيز بدن و روح خويش ، تحمل عجيبى از خود نشان مىدهد ، حتى مىتوان گفت كه انسان از تمام حيوانات پردوامتر ، پرتلاشتر است ، با اين توانايى جسمى و فكرى شگرفش توانسته است ، اينهمه امور ، صنايع ، و تمدن كنونى را به وجود آورد و برتريش را بر همه جانداران به اثبات رساند » ( 1 ) .\r\nآيه بعد به يكى ديگر از مواهب الهى نسبت به انسان ، و سپس مسئوليتهاى سنگينى را كه به موازات اين مواهب متوجه او مىشود اشاره مىكند :\r\nدر آغاز به « مساله رهبرى » و نقش آن در سرنوشت انسانها پرداخته ، مىگويد : « روز قيامت هر گروهى را با امام و رهبرشان مىخوانيم » ( * ( يَوْمَ نَدْعُوا كُلَّ أُناسٍ بِإِمامِهِمْ ) * ) يعنى آنها كه رهبرى پيامبران و جانشينان آنان را در هر عصر و زمان پذيرفتند ، همراه پيشوايشان خواهند بود ، و آنها كه رهبرى شيطان و ائمه ضلال و پيشوايان جبار و ستمگر را انتخاب كردند همراه آنها خواهند بود .\r\nخلاصه اينكه پيوند « رهبرى » و « پيروى » در اين جهان بطور كامل در آن جهان منعكس مىشود ، و بر اساس آن گروه هايى كه اهل نجات و اهل عذابند مشخص مىگردند .\r\nگر چه بعضى از مفسران ، خواسته‌اند « امام » را در اينجا منحصرا به معنى پيامبران ، و بعضى به معنى كتابهاى آسمانى ، و بعضى به معنى علما و دانشمندان تفسير كنند ، ولى روشن است كه امام در اينجا معنى وسيعى دارد كه هر پيشوايى\r\n\r\n","description":"","footnote":"\r\n( 1 ) « انسان موجود ناشناخته » صفحه 73 - 74 .\r\n","page_name":" 201 ","page_number":201},
  {"content":"\r\nرا اعم از پيامبران و ائمه هدى و دانشمندان و كتاب و سنت ، و همچنين ائمه كفر و ضلال را شامل مىشود ، و به اين ترتيب هر كس در آنجا در خط همان رهبرى قرار خواهد گرفت كه در اين جهان خط او را انتخاب كرده بود .\r\nاين تعبير در عين اينكه يكى از اسباب تكامل انسان را بيان مىكند ، هشدارى است به همه افراد بشر كه در انتخاب رهبر فوق العاده دقيق و سختگير باشند ، و زمام فكر و برنامه خود را به دست هر كس نسپرند .\r\nسپس مىگويد : آنجا مردم دو گروه مىشوند : « كسانى كه نامه اعمالشان به دست راستشان داده مىشود آنها با سرفرازى و افتخار و خوشحالى و سرور نامه اعمالشان را مىخوانند و كوچكترين ظلم و ستمى به آنها نمىشود » ( * ( فَمَنْ أُوتِيَ كِتابَه بِيَمِينِه فَأُولئِكَ ) * يقرؤن * ( كِتابَهُمْ وَلا يُظْلَمُونَ فَتِيلًا ) * ) ( 1 ) .\r\n« اما كسانى كه در اين جهان ، كوردل بودند ، آنها در سراى آخرت نيز نابينا خواهند بود » ( * ( وَمَنْ كانَ فِي هذِه أَعْمى فَهُوَ فِي ) * الآخرة اعمى ) .\r\nو طبيعى است كه اين كوردلان نابينا از همه گمراهترند ( و اضل سبيلا ) .\r\nنه در اين دنيا راه هدايت را پيدا مىكنند و نه در آخرت راه بهشت و سعادت را ، چرا كه چشم خود را به روى همه واقعيات بستند و از ديدن چهره حق و آيات خداوند و آنچه مايه هدايت و عبرت است و آن همه مواهبى كه خدا به آنها بخشيده بود ، خود را محروم ساختند ، و از آنجا كه سراى آخرت بازتاب و انعكاس عظيمى است از اين جهان ، چه جاى تعجب كه اين كوردلان به صورت نابينايان وارد عرصه محشر شوند ؟ !\r\n\r\n","description":"","footnote":"\r\n( 1 ) « فتيل » به معنى رشته بسيار نازكى است كه در شكاف هسته خرما قرار دارد در مقابل « نقير » كه در پشت هسته خرما است و « قطمير » به معنى پوسته نازكى است كه هسته خرما را پوشانيده و تمام اين كلمات كنايه از شىء بسيار كوچك و حقير است .\r\n","page_name":" 202 ","page_number":202},
  {"content":"\r\n\r\nنكته‌ها :\r\n\r\n1 - نقش رهبرى در زندگى انسانها .\r\nقبول زندگى جمعى در حيات انسانها نمىتواند از مساله رهبرى جدا باشد ، چرا كه براى مشخص كردن خط اصلى يك جمعيت ، هميشه نياز به رهبر و پيشوايى است ، اصولا پيمودن راه تكامل بدون استفاده از وجود رهبر ممكن نيست ، و سر ارسال پيامبران و انتخاب اوصيا براى آنان همين است .\r\nدر علم عقائد و كلام نيز با استفاده از قاعده لطف و توجه به نقش رهبر در نظم جامعه و جلوگيرى از انحرافات ، بعثت انبياء و لزوم وجود امام در هر زمان اثبات شده است .\r\nاما به همان اندازه كه يك رهبر الهى و عالم و صالح ، راه وصول انسان را به هدف نهايى ، آسان و سريع مىكند ، تن دادن به رهبرى ائمه كفر و ضلال ، او را به پرتگاه بدبختى و شقاوت مىافكند .\r\nدر تفسير اين آيه در منابع اسلامى ، احاديث متعددى وارد شده كه روشنگر مفهوم آيه و هدف از امامت است :\r\nدر حديثى كه شيعه و اهل تسنن از امام على بن موسى الرضا ع به سندهاى صحيح نقل كرده‌اند چنين مىخوانيم كه آن امام ع از پدرانش از پيامبر ص در تفسير اين آيه نقل فرمود :\r\nيدعى كل اناس به امام زمانهم و كتاب ربهم و سنة نبيهم :\r\n« در آن روز هر قومى همراه امام زمانشان و كتاب پروردگار و سنت پيامبرشان خوانده مىشوند » ( 1 ) .\r\nو نيز از امام صادق ع چنين مىخوانيم :\r\nالا تحمدون اللَّه اذا كان يوم القيامة فدعا كل قوم الى من يتولونه و دعانا الى رسول اللَّه و فزعتم الينا\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 203 ","page_number":203},
  {"content":"\r\nفالى اين ترون يذهب بكم الى الجنة و رب الكعبة - قالها ثلاثا - :\r\n« آيا شما حمد و سپاس خدا را بجا نمىآوريد ؟ هنگامى كه روز قيامت مىشود خداوند هر گروهى را با كسى كه ولايت او را پذيرفته مىخواند ، ما را همراه پيامبر ص و شما را همراه ما ، فكر مىكنيد در اين حال شما را به كجا مىبردند ، به خداوند كعبه به سوى بهشت - سه بار امام اين جمله را تكرار كرد - ( 1 ) .\r\n\r\n2 - كرامت بنى آدم\r\nبنى آدم معمولا در قرآن عنوانى است براى انسانها توأم با مدح و ستايش و احترام ، در حالى كه كلمه انسان با صفاتى همانند « ظلوم » « جهول » « هلوع » ( كمظرفيت ) « ضعيف » طغيانگر ، ناسپاس و مانند آن توصيف شده است و اين نشان ميدهد كه بنى آدم به انسان تربيت يافته اشاره مىكند و يا حد اقل نظر به استعدادهاى مثبت انسان دارد . ( توجه به افتخارات آدم و فضيلت او بر فرشتگان كه در كلمه بنى آدم نهفته شده نيز مؤيد اين معنا است ) در حالى كه كلمه انسان به معنى مطلق و گاهى احيانا اشاره به جنبه‌هاى منفى او است . لذا در آيات مورد بحث كه سخن از كرامت و بزرگوارى و فضيلت انسان است تعبير به « بنى آدم » شده . ( در مورد معنى انسان در قرآن كريم در جلد 8 تفسير نمونه صفحه 239 به بعد بحث مشروحى داشتيم ) .\r\n\r\n3 - نقش رهبرى در اسلام\r\nدر حديث معروفى كه از امام باقر ع نقل شده هنگامى كه سخن از اركان اصلى اسلام به ميان مىآورد « ولايت » ( رهبرى ) را پنجمين و مهمترين ركن معرفى مىكند در حالى كه نماز كه معرف پيوند خلق با خالق است و روزه كه رمز مبارزه با شهوات است و زكات كه پيوند خلق با خلق است و حج كه جنبه هاى\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n","page_name":" 204 ","page_number":204},
  {"content":"\r\nاجتماعى اسلام را بيان مىكند چهار ركن اصلى ديگر .\r\nسپس امام ع اضافه مىكند : « هيچ چيز به اندازه ولايت و رهبرى اهميت ندارد » . ( چرا كه اجراى اصول ديگر در سايه آن خواهد بود ) ( 1 ) .\r\nو نيز به همين دليل در حديث معروفى از پيامبر ص نقل شده :\r\nمن مات به غير امام مات ميتة الجاهلية .\r\n« كسى كه بدون امام و رهبر از دنيا برود مرگ او مرگ جاهليت است » ( 2 ) .\r\nتاريخ نيز بسيار بخاطر دارد كه گاهى يك ملت در پرتو رهبرى يك رهبر بزرگ و شايسته در صف اول در جهان قرار گرفته ، و گاه همان ملت با همان نيروهاى انسانى و منابع ديگر بخاطر رهبرى ضعيف و نالايق آن چنان سقوط كرده كه شايد كسى باور نكند اين همان ملت پيشرو است .\r\nمگر عرب جاهلى نبود كه در جهل و بدبختى و فساد و ذلت و نكبت و پراكندگى و انحطاط غوطه ور بود ؟ چرا كه رهبر لايقى نداشت ، ولى با ظهور رهبر الهى يعنى محمد ص چنان راه ترقى و تكامل و عظمت را با سرعت پيمود كه دنيايى را در شگفتى فرو برد ، آرى اين است نقش رهبر در آن زمان و اين زمان و هر زمان .\r\nالبته خداوند براى هر عصر و زمانى رهبرى براى نجات و هدايت انسانها قرار داد ؟ چرا كه حكمت او ايجاب مىكند فرمان سعادت بدون ضامن اجرا نباشد ، اما مهم اين است كه مردم رهبرشان را بشناسند ، و در دام رهبران گمراه و فاسد و مفسد گرفتار نشوند كه نجات از چنگالشان دشوار است .\r\nاعتقاد شيعه به وجود يك امام معصوم در هر عصر و زمان فلسفه اش همين است آن گونه كه على ع فرمود : (\r\nاللهم بلى لا تخلو الارض من قائم للَّه بحجة ،\r\n\r\n","description":"","footnote":"\r\n( 1 ) قال الباقر ( ع ) بنى الاسلام على خمس على الصلاة و الزكاة و الصوم و الحج و الولاية و لم يناد بشىء كما نودى بالولاية ( اصول كافى جلد 2 صفحه 15 ) .\r\n( 2 ) نور الثقلين جلد 3 صفحه 194 و كتب بسيارى ديگر .\r\n","page_name":" 205 ","page_number":205},
  {"content":"\r\nاما ظاهرا مشهورا و اما خائفا مغمورا ، لئلا تبطل حجج اللَّه و بيناته .\r\n« آرى به خدا سوگند صفحه روى زمين هرگز از رهبرى كه با حجت الهى قيام كند خالى نشود ، خواه ظاهر و آشكار باشد يا ( بر اثر نداشتن پيروان كافى ) ترسان و پنهان ، تا نشانه‌هاى الهى و دلائل فرمان او از ميان نرود ( 1 ) » .\r\nدر زمينه معنى امامت و لزوم آن در جهان انسانيت در جلد اول ذيل آيه 124 سوره بقره نيز بحث كرده‌ايم .\r\n\r\n4 - كوردلان !\r\nقرآن تعبير جالبى از مشركان و بيدادگران در آيات فوق دارد ، از آنها به عنوان « اعمى » توصيف مىكند كه اشاره به اين حقيقت است كه چهره حق همه جا آشكار است اگر چشم بينايى باشد ، چشمى كه آيات خدا را در پهناى اينجهان به بيند ، چشمى كه درسهاى عبرت را در صفحات تاريخ ، بخواند ، چشمى كه سرنوشت جباران و ستمگران را مشاهده كند ، خلاصه چشمى باز و حقنگر ! اما هنگامى كه پرده‌هاى ضخيمى از جهل ، غرور ، تعصب ، لجاجت و شهوت اين چشم بيناى دل آدمى را از كار انداخت ديگر توان ديد ندارد ، و با اينكه جمال حق حجاب و پرده ندارد او از مشاهده آن ناتوان است .\r\nدر حديثى از امام باقر ع مىخوانيم : كه در تفسير آيه فوق فرمود :\r\nمن لم يدله خلق السماوات و الارض ، و اختلاف الليل و النهار ، و دوران الفلك و الشمس و القمر و الآيات العجيبات على ان وراء ذلك امر اعظم منه ، فهو فى الآخرة اعمى و اضل سبيلا\r\n« كسى كه آفرينش آسمانها و زمين و آمد و شد شب و روز و گردش ستارگان و خورشيد و ماه و نشانه‌هاى شگفتانگيز او را از حقيقت بزرگترى كه وراى آن نهفته است آگاه نسازد او در آخرت اعمى\r\n\r\n","description":"","footnote":"\r\n( 1 ) نهج البلاغه كلمات قصار 147 .\r\n","page_name":" 206 ","page_number":206},
  {"content":"\r\nو گمراه تر است » ( 1 ) و نيز در روايات متعددى اين آيه به كسى تفسير شده است كه استطاعت بر حج دارد ولى تا پايان عمر انجام نمىدهد . ( 2 ) .\r\nبدون شك اين يكى از مصاديق اين آيه است ، نه تمام آن ، و شايد ذكر اين مصداق بخاطر آن باشد كه با شركت در مراسم حج و مشاهده آن كنگره عظيم اسلامى و اسرار عبادى و سياسى كه در آن نهفته است چشم انسان بينا مىشود و حقايق بسيارى به او مىآموزد .\r\nدر بعضى ديگر از روايات بدترين نابينايى ، نابينايى دل شمرده شده .\r\nشر العمى عمى القلب ( 3 ) .\r\nبه هر حال همانگونه كه بارها گفته‌ايم عالم قيامت بازتابى از اين عالم ، و اعتقادات و اعمال ما در اين عالم است ، به همين دليل در آيه 124 تا 126 سوره طه ميخوانيم :\r\nمَنْ أَعْرَضَ عَنْ ذِكْرِي فَإِنَّ لَه مَعِيشَةً ضَنْكاً وَنَحْشُرُه يَوْمَ الْقِيامَةِ أَعْمى قالَ رَبِّ لِمَ حَشَرْتَنِي أَعْمى وَقَدْ كُنْتُ بَصِيراً قالَ كَذلِكَ أَتَتْكَ آياتُنا فَنَسِيتَها وَكَذلِكَ الْيَوْمَ تُنْسى . « كسى كه از ذكر ما روى گردان شود زندگى سخت و دردناكى خواهد داشت ، و روز قيامت نابينا محشور مىشود ، عرض مىكند پروردگارا چرا مرا اعمى محشور كردى در حالى كه قبلا بينا بودم ؟ ! مىفرمايد اين گونه كه آيات ما به سراغ تو آمد و چشم از آن فرو بستى و به فراموشى سپردى ، امروز به فراموشى سپرده خواهى شد » !\r\n\r\n","description":"","footnote":"\r\n( 1 ) تفسير نور الثقلين جلد 3 صفحه 196 .\r\n( 2 و 3 ) تفسير نور الثقلين جلد 3 صفحه 196 - 197 .\r\n","page_name":" 207 ","page_number":207},
  {"content":"\r\n\r\n[ سوره الإسراء ‹ 17 › : آيات 73 تا 75 
  ]\r\nوَ إِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ لِتَفْتَرِيَ عَلَيْنا غَيْرَه وَإِذاً لاتَّخَذُوكَ خَلِيلًا ‹ 73 › وَلَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا ‹ 74 › إِذاً لأَذَقْناكَ ضِعْفَ الْحَياةِ وَضِعْفَ الْمَماتِ ثُمَّ لا تَجِدُ لَكَ عَلَيْنا نَصِيراً ‹ 75 ›\r\n\r\nترجمه :\r\n73 - نزديك بود آنها ( با وسوسه‌هاى خود ) تو را از آنچه وحى كرده‌ايم بفريبند ، تا غير آن را به ما نسبت دهى ، و در آن صورت تو را دوست خود انتخاب كنند ! 74 - و اگر ما تو را ثابت قدم نمىساختيم ( و در پرتو مقام عصمت مصون از انحراف نبودى ) نزديك بود كمى به آنها تمايل كنى ! 75 - و اگر چنين مىكردى ما دو برابر مجازات ( مشركان ) در حيات دنيا ، و دو برابر ( مجازات آنها ) را بعد از مرگ ، به تو مىچشانيديم ، سپس در برابر ما ياورى نمىيافتى ! .\r\n\r\nشان نزول :\r\nدر مورد اين آيات بحثانگيز شان نزولهاى مختلفى نقل كرده‌اند كه بعضى از آنها با تاريخ نزول آنها به هيچوجه سازگار نيست ، ولى از آنجا كه اين شان نزولها دستاويزى براى بعضى از منحرفان شده است به ذكر همه آنها مىپردازيم :\r\nمرحوم طبرسى در « مجمع البيان » پنج قول در اين زمينه نقل كرده است :\r\n1 - قريش به پيامبر گفتند ما به تو اجازه نمىدهيم دست به حجر الاسود\r\n","description":"","footnote":"","page_name":" 208 ","page_number":208},
  {"content":"\r\nبگذارى تا لا اقل با ديده احترام به خدايان ما بنگرى ، پيامبر در دل گفت :\r\nخدا كه مىداند من از اين بتها متنفرم اما چه مانعى دارد نگاهى به سوى آنها بيفكنم تا بگذارند استلام حجر الاسود كنم ، آيات فوق نازل شد و پيامبر را از اين كار نهى كرد .\r\n2 - قريش پيشنهاد كردند دست از ناسزاگويى به خدايان ما و سبك شمردن عقلهايمان بردار ، و اين بردگان و افراد بى سر و پا را كه بوى بد از آنها به مشام مىرسد از دور خود دور كن ، تا در مجلس تو حضور يابيم و به سخنانت گوش فرا دهيم .\r\nپيامبر ص به اميد اينكه آنها مسلمان شوند در فكر بود كه خواسته آنان را ( هر چند موقت ) بپذيرد كه آيات فوق نازل شد و پيامبر را بر حذر داشت .\r\n3 - پيامبر ص بتها را از مسجد الحرام بيرون ريخت ، قريش تقاضا كردند كه اجازه دهد بتى كه بر كوه مروه نزديك خانه خدا بود به حال خود بماند ، پيامبر ص نخست به خاطر پيشبرد هدفهاى سياسى تصميم گرفت به اين پيشنهاد عمل كند ولى بعد از آن صرفنظر نمود ، و دستور داد آن بت را نيز شكستند ، در اين هنگام آيات فوق نازل شد .\r\n4 - جمعى از نمايندگان قبيله « ثقيف » خدمت پيامبر ص آمدند و عرض كردند ما با تو بيعت مىكنيم اما به سه شرط : اول در موقع نماز براى ركوع و سجود خم نشويم ! دوم بتهايمان را به دست خودمان نشكنيم ، خودت بشكن ! سوم اجازه بده بت « لات » يك سال بماند ! پيامبر ص فرمود دينى كه در آن ركوع و سجود نباشد به درد نمىخورد ، و اما شكستن بتهايتان به دست خودتان مايليد انجام دهيد ، اگر مايل نيستيد ما خودمان مىشكنيم ! و اما عبادت « لات » من به شما چنين اجازه اى را نمىدهم .\r\nدر اين هنگام پيامبر ص برخواست و وضو گرفت و عمر رو به مردم كرد\r\n","description":"","footnote":"","page_name":" 209 ","page_number":209},
  {"content":"\r\nو گفت : چرا پيامبر ص را آزار مىدهيد ؟ او هرگز اجازه نخواهد داد بتها در سرزمين عرب باشد ، ولى درخواست كنندگان هم چنان به درخواست خود ادامه مىدادند تا اين آيات نازل شد .\r\n5 - گروهى از نمايندگان طايفه ثقيف خدمتش رسيدند و گفتند يك سال به ما مهلت بده تا هدايايى را كه براى بتها مىآورند بگيريم ، هنگامى كه اين كار انجام شد خود ما بتها را مىشكنيم ، و اسلام مىآوريم ، پيامبر ص در فكر بود كه روى جهاتى اين مهلت را به آنها بدهد كه آيات نازل شد و شديدا نهى كرد .\r\nشان نزولهاى ديگرى شبيه آنچه در بالا آمد نيز نقل شده است .\r\nولى شايد نياز به توضيح نداشته باشد كه نادرست بودن اكثر آنها در خودشان نهفته است ، زيرا آمدن نمايندگان قبائل و تقاضاهاى آنها از پيامبر ص و يا بيرون ريختن بتها از مسجد الحرام و شكستن آنها ، همه بعد از فتح مكه در سال هشتم هجرت بوده ، در حالى كه اين سوره اساسا قبل از هجرت پيامبر نازل شده است ، و در آن زمان پيامبر ص چنين قدرت ظاهرى نداشت كه مشركان در برابرش اينچنين تواضع كنند .\r\nقطع نظر از اين موضوع بى اساس بودن بعضى ديگر از آنها نيز از توضيحاتى كه در ذيل خواهد آمد روشن مىشود .\r\n\r\nتفسير : مجازات كمترين انعطاف در برابر شرك !\r\nبا توجه به بحثى كه در آيات گذشته پيرامون شرك و مشركان بود در آيات مورد بحث به پيامبر اكرم ص هشدار مىدهد كه از وسوسه‌هاى اين گروه بر حذر باشد ، مبادا كمترين ضعفى در مبارزه با شرك و بتپرستى به خود راه بدهد ، كه بايد با قاطعيت هر چه تمامتر دنبال گردد .\r\nنخست مىگويد : « نزديك بود وسوسه‌هاى آنها در دل تو اثر بگذارد ، و از\r\n","description":"","footnote":"","page_name":" 210 ","page_number":210},
  {"content":"\r\nآنچه ما بر تو وحى فرستاده‌ايم بفريبند ، تا غير آن را به ما نسبت دهى ، آن گاه ترا به عنوان دوست خود بپذيرند « ( * ( وَإِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ لِتَفْتَرِيَ عَلَيْنا غَيْرَه وَإِذاً لَاتَّخَذُوكَ خَلِيلًا ) * ) .\r\n« و اگر ما قلب ترا بر حق و حقيقت ، تثبيت نكرده بوديم ( و در پرتو نور عصمت ثابت قدم نشده بودى ) نزديك بود كمى به آنها اعتماد كنى و تمايل نمايى » ( * ( وَلَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا ) * ) .\r\n« و اگر چنين مىكردى ما دو برابر مجازات مشركان در حيات دنيا ، و دو چندان بعد از مرگ به تو مىچشانيديم ، سپس در برابر ما يار و ياورى نمىيافتى » ( * ( إِذاً لأَذَقْناكَ ضِعْفَ الْحَياةِ وَضِعْفَ الْمَماتِ ثُمَّ لا تَجِدُ لَكَ عَلَيْنا نَصِيراً ) * ) .\r\n\r\nنكته‌ها :\r\n\r\n1 - آيا پيامبر روى خوش به مشركان نشان داد ؟\r\nگر چه بهانه جويان خواسته‌اند ، آيات فوق را دستاويزى براى نفى معصوم بودن پيامبران بگيرند ، و بگويند طبق آيات فوق و شان نزولهايى كه در رابطه با آن ديده مىشود ، پيامبر ص در برابر وسوسه‌هاى بت پرستان از خود انعطاف نشان داد ، و بلا فاصله از سوى خداوند مورد مؤاخذه قرار گرفت .\r\nولى خود آيات فوق آن قدر گويا است كه ما را از اقامه شواهد ديگر بر بطلان اين طرز تفكر بى نياز مىسازد ، زيرا دومين آيه مورد بحث با صراحت مىگويد « اگر ما تو را ثابت قدم نگاه نداشته بوديم ، نزديك بود به آنها تمايل پيدا كنى » كه مفهومش اين است تثبيت الهى كه ما از آن تعبير به « مقام عصمت » مىكنيم ،\r\n","description":"","footnote":"","page_name":" 211 ","page_number":211},
  {"content":"\r\nمانع اين تمايل شد ، نه اينكه پيامبر ص انعطاف نشان داده بود و خداوند او را نهى و مؤاخذه كرد .\r\nتوضيح اينكه : آيه اول و دوم در حقيقت اشاره به دو حالت مختلف پيامبر ص است :\r\nحالت اول كه حالت بشرى و انسان عادى است و در آيه نخست بيان شده ايجاب مىكند كه وسوسه‌هاى دشمنان در او اثر بگذارد ، بخصوص اگر مصالحى ظاهرا در اين انعطاف به چشم بخورد ، مانند اميد به اسلام سران شرك بعد از اين انعطاف ، و يا پيشگيرى از خونريزى و درگيريهاى بيشتر ، و هر بشر عادى هر قدر قوى باشد احتمال تحت تاثير واقع شدن در برابر اين وسوسه‌ها را دارد .\r\nولى آيه دوم جنبه روحانى و عصمت الهى و لطف خاص پروردگار را بيان مىكند كه شامل حال پيامبران مخصوصا پيامبر اسلام ص در بحرانىترين لحظات زندگى بود .\r\nنتيجه اينكه : پيامبر با طبع بشرى تا لب پرتگاه قبول وسوسه‌هاى مشركان آمد ، اما تاييد الهى او را حفظ كرد و نجات داد .\r\nاين تعبير درست همان تعبيرى است كه در سوره يوسف مىخوانيم كه در بحرانىترين لحظات برهان الهى به سراغ او آمد و اگر مشاهده اين برهان نبود تسليم وسوسه‌هاى فوق العاده نيرومند همسر عزيز مصر مىشد ( وَلَقَدْ هَمَّتْ بِه وَهَمَّ بِها لَوْ لا أَنْ رَأى بُرْهانَ رَبِّه كَذلِكَ لِنَصْرِفَ عَنْه السُّوءَ وَالْفَحْشاءَ إِنَّه مِنْ عِبادِنَا الْمُخْلَصِينَ ) ( سوره يوسف آيه 24 ) .\r\nبه عقيده ما آيات فوق ، نه تنها دليل بر نفى عصمت نيست ، بلكه يكى از آيات دال بر عصمت است چرا كه مسلما اين تثبيت الهى ( تثبيت از نظر فكر و عواطف و تثبيت از نظر گامهاى عملى ) منحصر به اين مورد نبوده است زيرا دليل آن در موارد مشابه نيز وجود دارد ، و به اين ترتيب گواه زنده اى بر معصوم بودن\r\n","description":"","footnote":"","page_name":" 212 ","page_number":212},
  {"content":"\r\nپيامبران و رهبران الهى محسوب مىشود .\r\nو اما سومين آيه مورد بحث كه مىگويد « اگر تو تمايل به آنها پيدا كرده بودى ، شديدا مجازات مىشدى » دليل بر همان چيزى است كه در بحثهاى مربوط به عصمت پيامبران آمده است كه معصوم بودن آنها جنبه اضطرارى ندارد ، بلكه توأم با يك نوع خود آگاهى است كه با اختيار و آزادى اراده انجام مىشود ، لذا ارتكاب گناه در چنين حالتى عقلا محال نيست ، بلكه عملا به خاطر آن آگاهى و ايمان خاص ، وجود خارجى هرگز نخواهد يافت و اگر فرضا وجود مىيافت مشمول همان كيفرها و مجازاتهاى الهى بود . ( دقت كنيد ) ( 1 ) .\r\n\r\n2 - چرا عذاب مضاعف ؟\r\nروشن است كه هر قدر مقام انسان از نظر علم و آگاهى و معرفت و ايمان بالاتر رود ، اعمال نيك او به همان نسبت عمق و ارزش بيشتر ، و طبعا ثواب فزونترى خواهد داشت ، لذا در بعضى از روايات مىخوانيم ان الثواب على قدر العقل :\r\n« ثواب به نسبت عقل آدمى داده مىشود » ( 2 ) .\r\nكيفرها و مجازاتها نيز به همين نسبت بالا خواهد رفت ، يك انسان بى سواد و ضعيف الايمان اگر گناه كبيره اى مرتكب شود ، چندان غير منتظره نيست و به همين دليل مجازات كمترى دارد ، اما يك فرد با ايمان و عالم پرسابقه هر گاه گناه صغيره اى نيز انجام دهد جاى تعجب خواهد بود ، و چه بسا مجازات او در برابر اين گناه كوچك از مجازات آن عامى بى سواد در برابر آن گناه كبيره شديد و سنگينتر باشد ! .\r\nبه همين دليل در قرآن مجيد : در باره همسران پيامبر مىخوانيم : يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ وَكانَ ذلِكَ عَلَى اللَّه يَسِيراً\r\n\r\n","description":"","footnote":"\r\n( 1 ) شرح بيشتر اين موضوع را در كتاب « رهبران بزرگ » بخوانيد .\r\n( 2 ) اصول كافى جلد اول كتاب العقل و الجهل صفحه 9 حديث 8 .\r\n","page_name":" 213 ","page_number":213},
  {"content":"\r\nوَ مَنْ يَقْنُتْ مِنْكُنَّ لِلَّه وَرَسُولِه وَتَعْمَلْ صالِحاً نُؤْتِها أَجْرَها مَرَّتَيْنِ وَأَعْتَدْنا لَها رِزْقاً كَرِيماً : « اى همسران پيامبر ! هر كس از شما عمل ناشايست آشكارى انجام دهد مجازات او دو برابر خواهد شد و اين بر خدا آسان است - و هر كس از شما در پيشگاه خدا و پيامبر ص خضوع كند و عمل صالح انجام دهد پاداش او را دو چندان خواهيم داد ، و روزى بزرگوارانه اى را براى او آماده كرده‌ايم » ( سوره احزاب آيه 30 و 31 ) .\r\nدر روايات نيز مىخوانيم « خداوند از هفتاد گناه جاهل مىگذرد پيش از آنكه از يك گناه عالم بگذرد » !\r\nيغفر للجاهل سبعون ذنبا قبل ان يغفر للعالم ذنب واحد ( 1 ) .\r\nآيات فوق نيز اشاره به همين واقعيت است كه به پيامبر ص مىگويد اگر انحراف و تمايلى به شرك و مشركان پيدا مىكردى مجازاتت را در دنيا و آخرت مضاعف مىكرديم .\r\n\r\n3 - « ضعف » به معنى دو و چند برابر است\r\nتوجه به اين نكته دقيقا لازم است كه « ضعف » از نظر لغت عرب ، تنها به معنى دو چندان نيست ، بلكه به معنى دو و چند برابر است .\r\n« فيروزآبادى » لغتشناس معروف قرن هشتم هجرى در كتاب قاموس مىگويد گاه گفته مىشود « ضعف فلان چيز » و اراده مىشود دو برابر و سه برابر مانند آن ، زيرا اين كلمه به معنى اضافه نامحدود مىآيد .\r\nشاهد اين سخن اينكه در آيات قرآن ، گاه در مورد « حسنات » مىگويد :\r\nإِنْ تَكُ حَسَنَةً يُضاعِفْها : « اگر عمل حسنه اى باشد خداوند آن را مضاعف مىكند »\r\n\r\n","description":"","footnote":"\r\n( 1 ) اصول كافى جلد اول صفحه 37 .\r\n","page_name":" 214 ","page_number":214},
  {"content":"\r\n( آيه 40 سوره نساء ) و گاه مىگويد مَنْ جاءَ بِالْحَسَنَةِ فَلَه عَشْرُ أَمْثالِها : « كسى كه حسنه اى انجام دهد ده برابر پاداش مىگيرد » ( انعام - 160 ) .\r\nدر روايات اسلامى از امام صادق ع در تفسير آيه 261 سوره بقره نيز مىخوانيم\r\nاذا احسن المؤمن عمله ضاعف اللَّه عمله بكل حسنة سبعمائة ضعف ، و ذلك قول اللَّه وَاللَّه يُضاعِفُ لِمَنْ يَشاءُ ) * :\r\n« هنگامى كه انسان با ايمان عملى انجام دهد خداوند در برابر هر كار نيكى هفتصد برابر آن را اضافه مىكند و اين معنى سخن خدا است كه مىفرمايد وَاللَّه يُضاعِفُ لِمَنْ يَشاءُ » ( 1 ) .\r\nولى اين سخن مانع از آن نخواهد بود كه به هنگامى كه اين كلمه به اصطلاح « تثنيه » بسته مىشود ( ضعفان و ضعفين ) به معنى دو برابر باشد ، يا هنگامى كه به صورت اضافه آورده مىشود به معنى سه برابر باشد ، مثل اينكه بگوئيم ضعف الواحد ( دقت كنيد ) .\r\n\r\n4 - تفسير جمله « * ( إِذاً لَاتَّخَذُوكَ خَلِيلًا ) * » .\r\nمشهور ميان مفسرين اين است كه قرآن مىگويد اگر تو تمايل به خواسته‌هاى مشركان پيدا مىكردى ، تو را به عنوان دوست خود انتخاب مىكردند ، ولى بعضى احتمال داده‌اند كه معنى اين جمله آنست كه ترا فقير و وابسته و نيازمند خود قرار مىدادند ( در صورت اول ، خليل از ماده خله بر وزن « قله » به معنى دوستى است ، و در صورت دوم از ماده خله بر وزن « غله » به معنى نياز و فقر است ) ولى روشن است كه صحيح همان تفسير اول مىباشد .\r\n\r\n5 - خدايا مرا به خود وامگذار\r\nدر منابع اسلامى مىخوانيم هنگامى كه آيات فوق نازل شد پيامبر ص عرض كرد\r\nاللهم لا تكلنى الى نفسى طرفة عين ابدا :\r\n« خدايا مرا حتى به اندازه\r\n\r\n","description":"","footnote":"\r\n( 1 ) تفسير عياشى ( طبق نقل تفسير الميزان جلد 2 صفحه 424 ) .\r\n","page_name":" 215 ","page_number":215},
  {"content":"\r\nيك چشم بر هم زدن به خويشتن وامگذار « ! اين دعاى پر معنى پيامبر ص يك درس مهم را به همه ما مىدهد كه در هر حال بايد به خدا پناه برد و به لطف او متكى بود كه پيامبران معصوم نيز بدون يارى او در لغزشگاهها مصون نخواهند بود ، تا چه رسد به ما در برابر اينهمه وسوسه‌هاى شيطانى .\r\n\r\n[ سوره الإسراء ‹ 17 › : آيات 76 تا 77 
  ]\r\nوَ إِنْ كادُوا لَيَسْتَفِزُّونَكَ مِنَ الأَرْضِ لِيُخْرِجُوكَ مِنْها وَإِذاً لا يَلْبَثُونَ خِلافَكَ إِلَّا قَلِيلًا ‹ 76 › سُنَّةَ مَنْ قَدْ أَرْسَلْنا قَبْلَكَ مِنْ رُسُلِنا وَلا تَجِدُ لِسُنَّتِنا تَحْوِيلًا ‹ 77 ›\r\n\r\nترجمه :\r\n76 - نزديك بود آنها تو را از اين سرزمين با نيرنگ و توطئه ريشه كن و بيرون سازند ، اما هر گاه چنين مىكردند ( گرفتار مجازات سخت الهى مىشدند و ) بعد از تو جز مدت كمى باقى نمىماندند ! 77 - اين سنت ( ما ) در پيامبرانى است كه پيش از تو فرستاديم ، و هرگز براى سنت ما تغيير و دگرگونى نخواهى يافت .\r\n\r\nشان نزول :\r\nمشهور اين است كه آيات فوق در مورد اهل مكه نازل شده است كه نشستند و تصميم گرفتند پيامبر ص را از مكه بيرون كنند و بعدا اين تصميم ، فسخ و مبدل\r\n","description":"","footnote":"","page_name":" 216 ","page_number":216},
  {"content":"\r\nبه تصميم بر اعدام پيامبر ص در مكه گرديد و به دنبال آن خانه پيامبر ص از هر سو محاصره شد ، و همانگونه كه مىدانيم پيامبر ص از اين حلقه محاصره ، به طرز اعجاز آميزى ، بيرون آمد و به سوى مدينه حركت كرد و سرآغاز هجرت گرديد .\r\nولى بعضى گفته‌اند كه اين آيات در رابطه با پيشنهاد يهود مدينه نازل شده است كه براى خارج كردن پيامبر ص از مدينه به خدمتش رسيده گفتند ، اين سرزمين ، سرزمين انبياء نيست ، سرزمين پيامبران شام است ، اگر مىخواهى دعوتت پيشرفت كند بايد آنجا به روى .\r\nولى با توجه به اينكه اين سوره ، مكى است ، تناسبى با اين شان نزول ندارد ، به علاوه جمله‌هاى آيات فوق چنان كه خواهيم ديد نيز متناسب با محتواى اين شان نزول نيست .\r\n\r\nتفسير : توطئه شوم ديگر ؟\r\nدر آيات گذشته ديديم كه مشركان مىخواستند از طريق وسوسه‌هاى گوناگون در پيامبر ص نفوذ كنند و او را از جاده مستقيم خويش منحرف سازند كه لطف الهى به يارى پيامبر ص آمد و نقشه هاشان نقش بر آب شد .\r\nبه دنبال آن ماجرا طبق آيات مورد بحث ، طرح ديگرى براى خنثى كردن دعوت پيامبر ص ريختند ، و آن اينكه او را از زادگاهش به نقطه اى كه احتمالا نقطه خاموش و دور افتاده اى بود تبعيد كنند كه آن هم به لطف پروردگار خنثى شد .\r\nنخستين آيه مورد بحث مىگويد : « نزديك بود آنها تو را از اين سرزمين با نقشه و تحريك ماهرانه و حساب شده اى خارج سازند » ( * ( وَإِنْ كادُوا لَيَسْتَفِزُّونَكَ مِنَ\r\n","description":"","footnote":"","page_name":" 217 ","page_number":217},
  {"content":"\r\n* ( الأَرْضِ لِيُخْرِجُوكَ مِنْها ) * ) .\r\nبا توجه به اينكه « يستفزونك » از ماده « استفزاز » است كه گاهى به معنى ريشه كن كردن آمده و گاه به معنى تحريك نمودن توأم با سرعت و مهارت ، معلوم مىشود كه مشركان ، توطئه حساب شده اى چيده بودند كه محيط را آن چنان غير قابل تحمل براى پيغمبر كنند و يا توده عوام را چنان بر ضدش بشورانند كه به راحتى بتوانند او را از مكه اخراج نمايند ، ولى آنها نمىدانستند كه از قدرت آنها بالاتر قدرت خداوند بزرگى است كه آنان در برابر اراده اش بسيار ضعيف و ناتوانند .\r\nسپس قرآن به آنها هشدار مىدهد كه « اگر آنها چنين كارى را انجام مىدادند ، بعد از تو جز مدت كوتاهى درنگ نمىكردند » ( * ( وَإِذاً لا يَلْبَثُونَ خِلافَكَ إِلَّا قَلِيلًا ) * ) و به زودى نابود مىشدند زيرا اين گناه بسيار عظيمى است كه مردم ، رهبر دلسوز و نجاتبخششان را ، از شهر خود بيرون كنند ، و به اين ترتيب بزرگترين نعمت الهى را كفران نمايند ، چنين جمعيتى ديگر حق حيات نخواهند داشت و مجازات نابود كننده الهى به سراغشان خواهد آمد .\r\nاين تنها مربوط به مشركان عرب نيست : « اين سنت پيامبرانى است كه پيش از تو فرستاديم و سنت ما هرگز تغيير پذير نخواهد بود » ( * ( سُنَّةَ مَنْ قَدْ أَرْسَلْنا قَبْلَكَ مِنْ رُسُلِنا وَلا تَجِدُ لِسُنَّتِنا تَحْوِيلًا ) * ) .\r\nاين سنت از يك منطق روشن سرچشمه مىگيرد و آن اينكه چنين قوم ناسپاسى كه چراغ هدايت خود را مىشكنند : سنگر نجات خويش را ويران مىكنند ، و طبيب دردهاى جانكاهشان را مىآزارند ، آرى چنين قومى ديگر لايق رحمت الهى نيستند ، و مجازات آنها را فرا خواهد گرفت ، و مىدانيم خداوند تبعيضى در ميان بندگانش قائل نيست ، يعنى در مقابل اعمال يكسان ( با شرايط يكسان ) مجازات يكسان قائل مىشود .\r\n","description":"","footnote":"","page_name":" 218 ","page_number":218},
  {"content":"\r\nو اين است معنى عدم تخلف سنتهاى پروردگار ، به عكس سنتهاى انسانهاى خودكامه كه يك روز منافعشان ايجاب مىكند ، سنتى را وضع كنند ، و فردا كه منافعشان غير آن را اقتضا كند آن را حذف نموده حتى گاهى ضدش را به جايش مىنشانند .\r\nاصولا تغيير سنتها در جوامع انسانى يا به خاطر مسائل مجهولى است كه با گذشت زمان آشكار مىشود و به انسان نشان مىدهد كه در گذشته گرفتار اشتباهاتى شده ، يا به خاطر اقتضاى منافع خاص و شرائط زندگى يا خودكامگيها است ، و مىدانيم در ذات پاك خدا هيچيك از اين مسائل راه ندارد ، سنتى را كه طبق حكمتى قرار داد ، در شرائط مشابه هميشه جريان داشته و خواهد داشت .\r\n","description":"","footnote":"","page_name":" 219 ","page_number":219},
  {"content":"\r\n\r\n[ سوره الإسراء ‹ 17 › : آيات 78 تا 81 
  ]\r\nأَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ وَقُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً ‹ 78 › وَمِنَ اللَّيْلِ فَتَهَجَّدْ بِه نافِلَةً لَكَ عَسى أَنْ يَبْعَثَكَ رَبُّكَ مَقاماً مَحْمُوداً ‹ 79 › وَقُلْ رَبِّ أَدْخِلْنِي مُدْخَلَ صِدْقٍ وَأَخْرِجْنِي مُخْرَجَ صِدْقٍ وَاجْعَلْ لِي مِنْ لَدُنْكَ سُلْطاناً نَصِيراً ‹ 80 › وَقُلْ جاءَ الْحَقُّ وَزَهَقَ الْباطِلُ إِنَّ الْباطِلَ كانَ زَهُوقاً ‹ 81 ›\r\n\r\nترجمه :\r\n78 - نماز را از زوال خورشيد تا نهايت تاريكى شب ( نيمه شب ) برپا دار ، و همچنين قرآن فجر ( نماز صبح ) را ، چرا كه قرآن فجر مورد مشاهده ( فرشتگان شب و روز ) است .\r\n79 - پاسى از شب را از خواب برخيز و قرآن ( و نماز ) بخوان ، اين يك وظيفه اضافى براى تو است ، تا پروردگارت تو را به مقامى درخور ستايش برانگيزد ! .\r\n80 - و بگو : پروردگارا ! مرا ( در هر كار ) صادقانه وارد كن ، و صادقانه خارج نما ، و از سوى خود سلطان و ياورى براى من قرار ده .\r\n81 - و بگو حق فرا رسيد و باطل مضمحل و نابود شد و ( اصولا ) باطل نابود شدنى است ! .\r\n","description":"","footnote":"","page_name":" 220 ","page_number":220},
  {"content":"\r\n\r\nتفسير : سرانجام باطل ، نابودى است\r\nدر تعقيب آيات گذشته كه بحث از توحيد و شرك ، و سپس وسوسه‌ها و توطئه‌هاى مشركان مىكرد ، در آيات مورد بحث به مساله نماز و توجه به خدا و نيايش مىپردازد ، كه عامل مؤثرى براى مبارزه با شرك است ، و وسيله اى براى طرد هر گونه وسوسه شيطانى از دل و جان آدمى .\r\nآرى نماز است كه انسان را به ياد خدا مىاندازد ، گرد و غبار گناه را از دل و جانش مىشويد و وسوسه‌هاى شيطانى را طرد مىكند .\r\nنخست مىگويد : « نماز را برپا دار ، به هنگام زوال آفتاب ، تا نيمه شب ، و همچنين قرآن فجر ( نماز صبح ) را ، چرا كه اين نماز مورد توجه فرشتگان شب و روز است » ( * ( أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ وَقُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً ) * ) .\r\n« دلوك شمس » به معنى زوال آفتاب از دائره نصف النهار است كه وقت ظهر مىباشد ، و در اصل از ماده « دلك » به معنى ماليدن گرفته شده ، چرا كه انسان در آن موقع بر اثر شدت تابش آفتاب چشم خود را ميمالد ، و يا از دلك به معنى متمايل شدن است چرا كه خورشيد در اين موقع از دائره نصف النهار به سمت مغرب متمايل مىشود و يا اينكه انسان ، دست خود را در مقابل آفتاب حائل مىكند ، گويى نور آن را از چشم خود كنار مىزند و متمايل ميسازد .\r\nبه هر حال در روايتى كه از منابع اهل بيت ع به ما رسيده « دلوك » به همين معنى زوال خورشيد تفسير شده است ، در روايتى از امام صادق ع مىخوانيم كه « عبيد بن زراره » از تفسير همين آيه از امام ، ع سؤال كرد امام فرمود : « خداوند »\r\n","description":"","footnote":"","page_name":" 221 ","page_number":221},
  {"content":"\r\nچهار نماز بر مسلمانان واجب كرده است كه آغاز آن وقت زوال شمس ( ظهر ) و پايان آن نيمه شب است » ( 1 ) .\r\nدر روايت ديگرى از امام باقر ع در تفسير همين آيه هنگامى كه زراره محدث بزرگ شيعه از آن سؤال كرد چنين فرمود :\r\nدلوكها زوالها ، غسق الليل الى نصف الليل ، ذلك اربع صلوات وضعهن رسول اللَّه ( ص ) و وقتهن للناس و قرآن الفجر صلاة الغداة :\r\n« دلوك شمس به معنى زوال آن ( از دائره نصف النهار ) است ، و غسق الليل به معنى نيمه شب است ، اين چهار نماز است كه پيامبر ص آنها را براى مردم قرار داد و توقيت نمود ، و قرآن الفجر اشاره به نماز صبح است » ( 2 ) .\r\nالبته بعضى از مفسران ، احتمالات ديگرى در معنى دلوك داده‌اند كه قابل ملاحظه نيست .\r\nو اما « غسق الليل » با توجه به اينكه غسق شدت ظلمت است ، و تاريكى شب در نيمه شب از هر وقت متراكمتر مىباشد اين كلمه روى هم رفته « نيمه شب » را مىرساند .\r\n« قرآن » به معنى چيزى است كه قرائت مىشود و « قرآن فجر » روى هم رفته اشاره به نماز فجر است .\r\nبه همين دليل آيه فوق از آياتى است كه اشاره اجمالى به وقت نمازهاى پنجگانه مىكند ، و با انضمام به ساير آيات قرآن در زمينه وقت نماز است ، و روايات فراوانى كه در اين رابطه وارد شده ، وقت نمازهاى پنجگانه دقيقا مشخص مىشود .\r\nالبته توجه به اين نكته لازم است كه بعضى از آيات قرآن تنها اشاره به يك نماز كرده ، مانند حافِظُوا عَلَى الصَّلَواتِ وَالصَّلاةِ الْوُسْطى ( بقره - 238 )\r\n\r\n","description":"","footnote":"\r\n( 1 ) وسائل جلد 3 صفحه 115 .\r\n( 2 ) نور الثقلين جلد 3 صفحه 205 .\r\n","page_name":" 222 ","page_number":222},
  {"content":"\r\nكه نماز وسطى طبق تفسير صحيح همان نماز ظهر است .\r\nو گاهى اشاره به وقت سه نماز از نمازهاى پنجگانه كرده ، مانند وَأَقِمِ الصَّلاةَ طَرَفَيِ النَّهارِ وَزُلَفاً مِنَ اللَّيْلِ ( هود - 114 ) كه « طرف النهار » اشاره به نماز صبح و مغرب و « زُلَفاً مِنَ اللَّيْلِ » اشاره به نماز عشا است .\r\nو گاهى اوقات هر پنج نماز را اجمالا بيان مىكند ، مانند آيه مورد بحث ( شرح بيشتر در اين زمينه را در جلد نهم تفسير نمونه ذيل آيه 114 سوره هود صفحه 265 به بعد بيان كرده‌ايم ) .\r\nبه هر حال جاى ترديد نيست كه جزئيات اوقات نمازهاى پنجگانه در اين آيات بيان نشده ، بلكه مانند بسيارى ديگر از احكام اسلامى تنها به كليات قناعت شده و شرح آن در سنت پيامبر ص و امامان راستين آمده است .\r\nنكته ديگرى كه در اينجا باقى ميماند اين است كه آيه فوق مىگويد :\r\n* ( إِنَّ قُرْآنَ الْفَجْرِ كانَ مَشْهُوداً ) * : « نماز صبح مورد مشاهده است » اكنون اين سؤال پيش مىآيد كه مشاهده چه كسانى ؟\r\nرواياتى كه در تفسير اين آيه به ما رسيده مىگويد : مشهود ملائكه شب و روز است ، زيرا در آغاز صبح فرشتگان شب كه مراقب بندگان خدايند جاى خود را به فرشتگان روز مىدهند ، و چون نماز صبح در همان آغاز طلوع انجام مىگيرد هر دو گروه آن را مشاهده كرده و بر آن گواهى مىدهند .\r\nاين روايات را دانشمندان شيعه و اهل تسنن هر دو نقل كرده‌اند .\r\nاز جمله ( طبق نقل تفسير روح المعانى ) احمد و نسايى و ابن ماجه و ترمذى و حاكم از پيامبر ص نقل كرده‌اند كه در تفسير اين جمله فرمود :\r\nتشهده ملائكة الليل و ملائكة النهار ( 1 ) .\r\nمحدث معروف اهل سنت بخارى و مسلم نيز همين معنى را در صحيح خود نقل كرده‌اند ( 2 ) .\r\n\r\n","description":"","footnote":"\r\n( 1 و 2 ) تفسير روح المعانى جلد 15 صفحه 126 .\r\n","page_name":" 223 ","page_number":223},
  {"content":"\r\nبراى آگاهى از احاديث اهل بيت ع به تفسير نور الثقلين جلد سوم ذيل آيه مورد بحث مراجعه نمائيد .\r\nاز اين تعبير به خوبى روشن مىشود كه بهترين موقع براى اداى نماز صبح همان لحظات آغاز طلوع فجر است .\r\nبعد از ذكر نمازهاى فريضه پنجگانه اين چنين اضافه مىكند « پاسى از شب را از خواب برخيز و قرآن بخوان » ( * ( وَمِنَ اللَّيْلِ فَتَهَجَّدْ بِه ) * ) ( 1 ) .\r\nمفسران معروف اسلامى اين تعبير را اشاره به نافله شب كه در فضيلت آن روايات بىشمارى وارد شده است دانسته‌اند ، هر چند آيه صراحت در اين مساله ندارد ولى با قرائن مختلفى كه در دست است اين تفسير روشن به نظر مىرسد .\r\nسپس مىگويد : « اين يك برنامه اضافى است ، علاوه بر نمازهاى فريضه براى تو » ( نافلة لك ) بسيارى اين جمله را دليل بر آن دانسته‌اند كه نماز شب بر پيامبر ص واجب بوده است ، زيرا « نافله » به معنى « زياده » است ، اشاره به اينكه اين فريضه اضافى مربوط به تو است .\r\nبعضى ديگر معتقدند كه نماز شب بر پيامبر ص قبلا واجب بوده است بقرينه آيات سوره مزمل ، سپس آيه فوق ، آن را نسخ كرده و مستحبّ بودن آن را اعلام كرده است .\r\n\r\n","description":"","footnote":"\r\n( 1 ) « تهجد » از ماده « هجود » در اصل - چنان كه راغب در مفردات مىگويد - به معنى خواب است ، ولى هنگامى كه به باب تفعل مىرود معنى از بين بردن خواب و انتقال به حالت بيدارى آمده است ، ضمير در « تهجد به » به قرآن برمىگردد يعنى قسمتى از شب را بيدار باش و قرآن بخوان ، ولى اين كلمه بعدا در لسان اهل شرع به معنى نماز شب به كار رفته است و متهجد به كسى مىگويند كه نماز شب مىخواند .\r\n","page_name":" 224 ","page_number":224},
  {"content":"\r\nولى اين تفسير ، ضعيف به نظر مىرسد ، چرا كه نافله در اصل ، به معنى مصطلح امروز يعنى « نماز مستحبّ » نبوده ، بلكه به معنى زياده و اضافه است ، و مىدانيم كه نماز شب هر گاه بر پيامبر ص واجب بوده باشد اضافه بر فرائض يوميه است .\r\nبه هر حال در پايان آيه نتيجه اين برنامه الهى روحانى و صفابخش را چنين بيان مىكند : « باشد كه در پرتو اين عمل ، خداوند تو را به » مقام محمود « مبعوث كند » ( * ( عَسى أَنْ يَبْعَثَكَ رَبُّكَ مَقاماً مَحْمُوداً ) * ) .\r\nبدون شك « مقام محمود » مقام بسيار برجسته اى است كه ستايش برانگيز است ( چرا كه محمود از ماده حمد به معنى ستايش مىباشد ) .\r\nو از آنجا كه اين كلمه به طور مطلق آمده است ، شايد اشاره به اين باشد كه ستايش همگان را از اولين و آخرين متوجه تو مىكند .\r\nروايات اسلامى ، اعم از روايات اهل بيت ع و رواياتى كه از طرق برادران اهل تسنن نقل شده است مقام محمود را به عنوان مقام شفاعت كبرى تفسير كرده است ، چرا كه پيامبر ص بزرگترين شفيعان در عالم ديگر است و آنها كه شايسته شفاعت باشند ، مشمول اين شفاعت بزرگ خواهند شد .\r\nآيه بعد به يكى از دستورات اصولى اسلام كه از روح ايمان و توحيد ، سر چشمه مىگيرد اشاره كرده مىگويد : « بگو پروردگارا ! ورود مرا در هر كار نيز صادقانه قرار ده » ( * ( وَقُلْ رَبِّ أَدْخِلْنِي مُدْخَلَ صِدْقٍ وَأَخْرِجْنِي مُخْرَجَ صِدْقٍ ) * ) ( 1 ) هيچ كار فردى و اجتماعى را جز با صدق و راستى آغاز نكنم ، همچنين هيچ برنامه اى را جز به راستى پايان ندهم ، راستى و صداقت و درستى و امانت ،\r\n\r\n","description":"","footnote":"\r\n( 1 ) « مدخل » و « مخرج » در اينجا به معنى « ادخال » و « اخراج » است ، و معنى مصدرى را مىرساند .\r\n","page_name":" 225 ","page_number":225},
  {"content":"\r\nخط اصلى من در همه كارها باشد و آغاز و انجام همه چيز با آن صورت گيرد .\r\nگر چه مفسران بعضا خواسته‌اند مفهوم وسيع اين آيه را در مصداق يا مصاديق معينى محدود سازند ، از جمله ورود به مدينه و خروج از آن به مكه ، يا دخول در قبر و خروج از آن به هنگام رستاخيز ، و يا مانند اينها ، ولى پر واضح است كه تعبير جامع فوق هيچگونه محدوديتى در آن نيست ، تقاضايى است براى ورود و خروج صادقانه در همه چيز ، در همه كار ، و در هر برنامه .\r\nدر حقيقت رمز اصلى پيروزى در همين جا نهفته شده است و راه و روش انبياء و اولياى الهى همين بوده كه فكرشان ، گفتارشان و اعمالشان از هر گونه غش و تقلب و خدعه و نيرنگ و هر چه بر خلاف صدق و راستى است پاك باشد .\r\nاصولا بسيارى از بدبختيهايى كه امروز با چشم خود مىبينيم كه دامنگير افراد و اقوام و ملتها شده به خاطر انحراف از همين اصل است ، گاهى پايه اصلى كارشان بر اساس دروغ و نيرنگ است ، و گاه كه ورودشان در كارها بر اساس راستى است اين خط اصيل را تا پايان حفظ نمىكنند ، و همين عامل شكست آنها خواهد بود .\r\nدومين اصل كه از يك نظر ميوه درخت توحيد ، و از نظر ديگر نتيجه ورود و خروج صادقانه در كارها است ، همانست كه در پايان آيه به آن اشاره شده است :\r\n« خداوندا براى من از سوى خودت سلطان و ياورى قرار ده » ( * ( وَاجْعَلْ لِي مِنْ لَدُنْكَ سُلْطاناً نَصِيراً ) * ) .\r\nچرا كه من تنها هستم ، و به تنهايى كارى نمىتوان انجام داد ، و با اتكاء بر قدرتم در برابر اينهمه مشكلات پيروز نخواهم شد ، تو مرا يارى كن و تو ياورانى براى من فراهم ساز .\r\nبه من منطقى نيرومند ، دلائلى دندانشكن در برابر دشمنان ، دوستانى جانباز ، اراده اى قوى ، فكرى روشن ، عقلى سرشار كه همه ياوران من در اين راه خواهند\r\n","description":"","footnote":"","page_name":" 226 ","page_number":226},
  {"content":"\r\nبود مرحمت فرما ، كه جز تو كسى قادر بر اين كار نيست .\r\nو از آنجا كه به دنبال « صدق » و « توكل » كه در آيه قبل به آن اشاره شد ، اميد به پيروزى قطعى ، خود عامل ديگرى براى موفقيت است در آخرين آيه مورد بحث به پيامبرش مىگويد : « بگو حق فرا رسيد و باطل مضمحل و نابود شد » ( * ( وَقُلْ جاءَ الْحَقُّ وَزَهَقَ الْباطِلُ ) * ) ( 1 ) .\r\nاصولا طبيعت باطل همين است كه مضمحل و نابود شدنى است ( * ( إِنَّ الْباطِلَ كانَ زَهُوقاً ) * ) .\r\nباطل جولانى دارد ولى دوام و بقايى نخواهد داشت ، و سرانجام پيروزى از آن حق و طرفداران و پيروان حق خواهد بود .\r\n\r\nنكته‌ها :\r\n\r\n1 - نماز شب يك عبادت بزرگ روحانى\r\nغوغاى زندگى روزانه از جهات مختلف ، توجه انسان را به خود جلب مىكند و فكر آدمى را به وادىهاى گوناگون مىكشاند ، به طورى كه جمعيت خاطر و حضور قلب كامل ، در آن بسيار مشكل است ، اما در دل شب و به هنگام سحر و فرو نشستن غوغاى زندگى مادى ، و آرامش روح و جسم انسان در پرتو مقدارى خواب ، حالت توجه و نشاط خاصى به انسان دست مىدهد كه بى نظير است .\r\nآرى در اين محيط آرام و دور از هر گونه ريا و تظاهر و خودنمايى و توأم با حضور قلب حالت توجهى به انسان دست مىدهد كه فوق العاده روحپرور و تكامل آفرين است .\r\n\r\n","description":"","footnote":"\r\n( 1 ) زهق از ماده « زهوق » به معنى اضمحلال و هلاك و نابودى است ، و « زهوق » ( بر وزن قبول ) صيغه مبالغه و به معنى چيزى است كه بطور كامل محو و نابود مىشود .\r\n","page_name":" 227 ","page_number":227},
  {"content":"\r\nبه همين دليل دوستان خدا هميشه از عبادتهاى آخر شب ، براى تصفيه روح و حيات قلب و تقويت اراده و تكميل اخلاص ، نيرو مىگرفته‌اند .\r\nدر آغاز اسلام نيز پيامبر ص با استفاده از همين برنامه روحانى مسلمانان را پرورش داد ، و شخصيت آنها را آن قدر بالا برد كه گويى آن انسان سابق نيستند ، يعنى از آنها انسانهاى تازه اى آفريد ، مصمم ، شجاع ، با ايمان ، پاك و با اخلاص و شايد مقام محمود كه در آيات فوق به عنوان نتيجه نافله شب آمده است اشاره به همين حقيقت نيز باشد .\r\nبررسى رواياتى كه در منابع اسلام در فضيلت نماز شب وارد شده نيز روشنگر همين حقيقت است ، به عنوان نمونه :\r\n1 - پيغمبر اكرم ص مىفرمايد :\r\nخيركم من اطاب الكلام و اطعم الطعام و صلى بالليل و الناس نيام :\r\n« بهترين شما كسانى هستند كه در سخن گفتن مؤدبند گرسنگان را سير مىكنند و در شب در آن هنگام كه مردم خوابند نماز مىخوانند » ( 1 ) .\r\nامير مؤمنان على ع مىفرمايد :\r\nقيام الليل مصحة للبدن و مرضاة للرب عز و جل و تعرض للرحمة و تمسك باخلاق النبيين :\r\n« قيام شب موجب صحت جسم و خشنودى پروردگار و در معرض رحمت او قرار گرفتن و تمسك به اخلاق پيامبران است » ( 2 ) .\r\n3 - امام صادق ع به يكى از يارانش فرمود :\r\nلا تدع قيام الليل فان المغبون من حرم قيام الليل :\r\n« دست از قيام شب برمدار ، مغبون كسى است كه از قيام و عبادت شب محروم گردد » ( 3 ) .\r\n4 - رسول خدا ص مىفرمايد :\r\nمن صلى بالليل حسن وجهه بالنهار :\r\n« كسى كه نماز شب بخواند صورت ( و سيرتش ) در روز نيكو خواهد بود » ( 4 ) .\r\n\r\n","description":"","footnote":"\r\n( 1 و 2 و 3 و 4 ) بحار الانوار جلد 87 صفحه 142 تا 148 .\r\n","page_name":" 228 ","page_number":228},
  {"content":"\r\nحتى در بعضى از روايات مىخوانيم كه اين عبادت بقدرى اهميت دارد كه جز پاكان و نيكان موفق به آن نمىشوند ! .\r\n5 - مردى نزد على امير مؤمنان ع آمد و عرض كرد ، من از نماز شب محروم شدم ، على ع فرمود :\r\nانت رجل قد قيدتك ذنوبك :\r\n« تو كسى هستى كه گناهانت تو را به بند كشيده است » ( 1 ) ! 6 - در حديث ديگرى از امام صادق ع مىخوانيم :\r\nان الرجل ليكذب الكذبة و يحرم بها صلاة الليل فاذا حرم بها صلاة الليل حرم بها الرزق :\r\n« انسان گاهى دروغ مىگويد و سبب محروميتش از نماز شب مىشود ، هنگامى كه از نماز شب محروم شد از روزى ( و مواهب مادى و معنوى ) نيز محروم مىشود » ( 2 ) .\r\n7 - با اينكه مىدانيم كسى همچون على ع هرگز ترك نماز شب نمىكرد در عين حال اهميت موضوع تا آن پايه است كه پيامبر ص در وصايايش به او فرمود :\r\nاوصيك فى نفسى بخصال فاحفظها - ثم قال اللهم اعنه - . . .\r\nو عليك بصلاة الليل ، و عليك بصلاة الليل ، و عليك بصلاة الليل !\r\nتو را به امورى سفارش مىكنم همه را حفظ كن - سپس فرمود : خداوندا ! او را بر انجام اين وظائف يارى فرما - تا آنجا كه فرمود : بر تو باد به نماز شب ، بر تو باد به نماز شب بر تو باد به نماز شب ! « 8 - پيامبر اسلام ص به جبرئيل فرمود : مرا پند ده جبرئيل گفت :\r\nيا محمد عش ما شئت فانك ميت ، و احبب ما شئت فانك مفارقه ، و اعمل ما شئت فانك ملاقيه ، و اعلم ان شرف المؤمن صلوته بالليل ، و عزه كفه عن اعراض الناس :\r\n\r\n","description":"","footnote":"\r\n( 1 ) بحار الانوار جلد 87 صفحه 142 تا 138 .\r\n( 2 ) همان مدرك .\r\n( 3 ) وسائل الشيعه جلد 5 صفحه 268 .\r\n","page_name":" 229 ","page_number":229},
  {"content":"\r\n« اى محمد هر چه مىخواهى عمر كن اما بدان كه سرانجام خواهى مرد ، و به هر چه مىخواهى دل ببند اما بدان سرانجام از آن جدا خواهى شد ، و هر عملى مىخواهى انجام ده ولى بدان سرانجام ، عملت را خواهى ديد ، و نيز بدان كه شرف مؤمن نماز شب او است ، و عزتش خوددارى از ريختن آبروى مردم است » ( 1 ) .\r\nاين اندرزهاى ملكوتى جبرئيل كه همه حساب شده است نشان مىدهد كه نماز شب آن چنان شخصيت و تربيت و روحانيت و ايمانى به انسان مىدهد كه مايه شرف و آبروى او است همانگونه كه ترك مزاحمت نسبت به مردم ، سبب عزت خواهد شد 9 - امام صادق ع مىفرمايد :\r\nثلاثة هن فخر المؤمن و زينة فى الدنيا و الآخرة ، الصلاة فى آخر الليل و ياسه مما فى ايدى الناس و ولاية الامام من آل محمد :\r\n« سه چيز است كه افتخار مؤمن و زينت او در دنيا و آخرت است نماز در آخر شب ، و بى اعتنايى به آنچه در دست مردم است ، و ولايت امام از اهل بيت پيامبر ص ( 2 ) .\r\n10 - از همان امام نقل شده كه فرمود : هر كار نيكى كه انسان با ايمان انجام مىدهد پاداشش در قرآن صريحا آمده جز نماز شب كه خداوند به خاطر اهميت فوق العاده اش آن را با صراحت بيان نفرموده ، همين قدر فرموده است : تَتَجافى جُنُوبُهُمْ عَنِ الْمَضاجِعِ يَدْعُونَ رَبَّهُمْ خَوْفاً وَطَمَعاً وَمِمَّا رَزَقْناهُمْ يُنْفِقُونَ - فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ جَزاءً بِما كانُوا يَعْمَلُونَ :\r\n« آنها شب هنگام از بسترها برمىخيزند و پروردگارشان را با بيم و اميد مىخوانند و از آنچه به آنها روزى داده‌ايم انفاق مىكنند ، اما هيچكس نمىداند خداوند چه پاداشهايى كه موجب روشنى چشمها مىشود در برابر اعمالشان قرار داده است ( 3 ) .\r\n\r\n","description":"","footnote":"\r\n( 1 ) وسائل الشيعه جلد 5 صفحه 269 .\r\n( 2 ) بحار الانوار جلد 87 صفحه 140 .\r\n( 3 ) بحار الانوار جلد 87 صفحه 140 .\r\n","page_name":" 230 ","page_number":230},
  {"content":"\r\nالبته نماز شب آداب فراوانى دارد ولى بد نيست ساده ترين صورت آن را در اينجا بياوريم تا عاشقان اين عمل روحانى بتوانند بهره بيشتر گيرند ، نماز شب بطور كاملا ساده يازده ركعت است كه به ترتيب ذيل به سه بخش تقسيم مىشود .\r\nالف - چهار نماز دو ركعتى كه مجموعا هشت ركعت مىشود و نامش نافله شب است .\r\nب - يك نماز دو ركعتى كه نامش نافله « شفع » است .\r\nج - نماز يك ركعتى كه نامش نافله « وتر » است ، و طرز انجام اين نمازها درست همانند نماز صبح مىباشد ، ولى اذان و اقامه ندارند و قنوت وتر را هر چه طولانىتر كنند بهتر است ( 1 ) .\r\n\r\n2 - مقام محمود چيست ؟\r\n« مقام محمود » چنان كه از لفظش پيداست معنى وسيعى دارد كه شامل هر مقامى كه درخور ستايش باشد مىشود ولى مسلما در اينجا اشاره به مقام ممتاز و فوق العاده اى است كه براى پيامبر در سايه عبادتهاى شبانه و نيايش در دل سحر حاصل مىشده است .\r\nمعروف در ميان مفسرين - چنان كه سابقا گفتيم - اين است كه اين مقام همان شفاعت كبراى پيامبر است .\r\nاين تفسير در روايات متعددى نيز وارد شده است : در تفسير عياشى از امام باقر ع يا امام صادق ع مىخوانيم كه در تفسير جمله « * ( عَسى أَنْ يَبْعَثَكَ رَبُّكَ مَقاماً مَحْمُوداً ) * » فرمود : « هى الشفاعة »\r\n\r\n","description":"","footnote":"\r\n( 1 ) جمعى از فقهاء احتياط كرده‌اند كه در نماز شفع قنوت نخوانند و يا به قصد رجاء بخوانند .\r\n","page_name":" 231 ","page_number":231},
  {"content":"\r\nبعضى از مفسران كوشش كرده‌اند كه از مفهوم خود آيه اين حقيقت را دريابند : آنها معتقدند كه جمله « * ( عَسى أَنْ يَبْعَثَكَ ) * » دليل بر اين است كه اين مقامى است كه خدا در آينده به تو خواهد داد . مقامى است كه ستايش همگان را برمىانگيزد ، زيرا سودش به همگان مىرسد ، ( چرا كه محمود در جمله بالا مطلق است و هيچگونه قيد و شرطى ندارد ) .\r\nاز اين گذشته حمد و ستايش در برابر يك عمل اختيارى است ، و چيزى كه واجد همه اين صفات باشد چيزى جز شفاعت عامه پيامبر ص نيست ( 1 ) .\r\nاين احتمال نيز وجود دارد كه مقام محمود همان نهايت قرب به پروردگار است كه يكى از آثارش شفاعت كبرى مىباشد ( دقت كنيد ) .\r\nگر چه مخاطب در اين آيه ظاهرا پيامبر ص است ، ولى از يك نظر مىتوان حكم آن را تعميم داد و گفت همه افراد با ايمان كه برنامه الهى روحانى تلاوت و نماز شب را انجام مىدهند سهمى از مقام محمود خواهند داشت ، و به ميزان ايمان و عمل خود به بارگاه قرب پروردگار راه خواهند يافت ، و به همان نسبت مىتوانند شفيع و دستگير واماندگان در راه شوند .\r\nزيرا مىدانيم هر مؤمنى در شعاع ايمان خود از مقام شفاعت برخوردار خواهد بود ، ولى مصداق اتم و اكمل اين آيه شخص پيامبر ص است .\r\n\r\n3 - عوامل سه گانه پيروزى\r\nغالبا در ميدانهاى مبارزه حق و باطل لشكر باطل از عده و عده بيشترى برخوردار است ، و در عين حال لشكر حق با كمى نفرات و كمبود وسائل ظاهرى از پيروزيهاى چشمگيرى برخوردار مىشود كه نمونه‌هاى آن را در جنگهاى اسلامى بدر و احزاب و حنين و مانند آن و همچنين در عصر خود ما در انقلابهاى پيروزمند\r\n\r\n","description":"","footnote":"\r\n( 1 ) « الميزان » جلد 1 صفحه 178 .\r\n","page_name":" 232 ","page_number":232},
  {"content":"\r\nملتهاى مستضعف در برابر ابرقدرتهاى مستكبر مشاهده مىكنيم .\r\nاين به خاطر آن است كه حاميان حق از نيروى معنوى خاصى برخوردارند كه از يك « انسان » يك « امت » مىسازد .\r\nدر آيات فوق به سه عامل مهم پيروزى اشاره شد عواملى كه مسلمانان امروز غالبا از آن فاصله گرفته‌اند و به همين دليل شاهد شكستهاى پى در پى از دشمنان مستكبرند .\r\nاين سه عامل عبارتند از : ورود صادقانه و صميمانه در كارها ، و ادامه اين برنامه تا پايان كار ( * ( رَبِّ أَدْخِلْنِي مُدْخَلَ صِدْقٍ وَأَخْرِجْنِي مُخْرَجَ صِدْقٍ ) * ) .\r\nتكيه بر قدرت پروردگار و اعتماد به نفس و ترك هر گونه اتكاء و وابستگى ديگران ( * ( وَاجْعَلْ لِي مِنْ لَدُنْكَ سُلْطاناً نَصِيراً ) * ) .\r\nو به اين ترتيب هيچ سياستى در مسير پيروزى مؤثرتر از صدق و راستى نيست و هيچ تكيه گاهى برتر از استقلال و نفى وابستگى و توكل بر خدا نمىباشد مسلمانان چگونه مىخواهند بر دشمنانى كه سرزمينهايشان را غصب كرده‌اند ، و منابع حياتيشان را به غارت مىبرند پيروز شوند ، در حالى كه نظر نظامى و اقتصادى و سياسى وابسته به همانها هستند ؟\r\nآيا مىتوان با سلاحى كه از دشمن خريدارى مىكنيم بر دشمن پيروز شويم چه خيال خام و فكر باطلى ؟ ! .\r\n\r\n4 - حق پيروز است و باطل نابود است\r\nدر آيات فوق به يك اصل كلى و اساسى ديگر و يك سنت جاودان الهى برخورد مىكنيم كه مايه دلگرمى همه پيروان حق است و آن اينكه سرانجام حق پيروز است و باطل به طور قطع نابود شدنى است ، باطل صولت و دولتى دارد ، رعد و برقى مىزند ، كر و فرى نشان مىدهد ولى عمرش كوتاه است ، و سرانجام به دره نيستى\r\n","description":"","footnote":"","page_name":" 233 ","page_number":233},
  {"content":"\r\nسقوط مىكند .\r\nو يا به گفته قرآن همچون كفهاى روى آب چشمكى مىزند ، غوغايى مىكند و خاموش مىگردد ، و آب كه مايه حيات است مىماند ( فَأَمَّا الزَّبَدُ فَيَذْهَبُ جُفاءً وَأَمَّا ما يَنْفَعُ النَّاسَ فَيَمْكُثُ فِي الأَرْضِ ) ( رعد - 18 ) دليل اين موضوع در باطن كلمه باطل نهفته شده ، زيرا چيزى است كه با قوانين عالم آفرينش هماهنگ نيست و سهمى از واقعيت و حقيقت ندارد .\r\nساختگى است ، قلابى است ، بىريشه است ، ميان تهى است ، و مسلما چيزى كه داراى اين صفات است نمىتواند براى مدتى طولانى باقى بماند .\r\nاما حق عين واقعيت است توأم با راستى و درستى و داراى عمق و ريشه و هماهنگ با قوانين خلقت است و چنين چيزى بايد باقى بماند ! .\r\nپيروان حق متكى به سلاح ايمان ، منطق وفاى به عهد ، صدق حديث ، فداكارى و گذشت ، و آمادگى براى جانبازى تا سر حد شهادتند ، نور آگاهى قلبشان را روشن كرده ، از هيچ چيز جز اللَّه نمىترسند ، و به غير او متكى نيستند ، و همين است رمز پيروزى آنها ! .\r\n\r\n5 - آيه جاء الحق . . . و قيام مهدى ع\r\nدر بعضى از روايات جمله « * ( جاءَ الْحَقُّ وَزَهَقَ الْباطِلُ ) * » به قيام مهدى تفسير شده است هنگامى امام باقر ع فرمود : مفهوم اين سخن الهى اين است كه : « اذا قام القائم ذهبت دولة الباطل » : « هنگامى كه امام قائم ع قيام كند دولت باطل برچيده مىشود » ( 1 ) .\r\nدر روايت ديگرى مىخوانيم « مهدى به هنگام تولد بر بازويش اين جمله نقش بسته بود : « * ( جاءَ الْحَقُّ وَزَهَقَ الْباطِلُ إِنَّ الْباطِلَ كانَ زَهُوقاً ) * » ( 2 )\r\n\r\n","description":"","footnote":"\r\n( 1 و 2 ) نور الثقلين جلد سوم صفحه 212 و 213 .\r\n","page_name":" 234 ","page_number":234},
  {"content":"\r\nمسلما مفهوم اين احاديث انحصار معنى وسيع آيه به اين مصداق نيست بلكه قيام مهدى از روشنترين مصداقهاى آن است كه نتيجه اش پيروزى نهايى حق بر باطل در سراسر جهان مىباشد .\r\nدر حالات پيامبر ص مىخوانيم كه در روز فتح مكه وارد مسجد الحرام شد و 360 بت كه از قبائل عرب بر گرد خانه كعبه چيده شده بود هر يك را پس از ديگرى با عصاى خود سرنگون مىساخت و پيوسته مىفرمود : * ( جاءَ الْحَقُّ وَزَهَقَ الْباطِلُ إِنَّ الْباطِلَ كانَ زَهُوقاً ) * .\r\nكوتاه سخن اينكه اين قانون كلى الهى و ناموس تخلف ناپذير آفرينش در هر عصر و زمانى مصداقى دارد ، و قيام پيامبر ص و پيروزيش بر لشكر شرك و بت پرستى و همچنين قيام مهدى ع ارواحنا له الفداء بر ستمگران و جباران جهان از چهره‌هاى روشن و تابناك اين قانون عمومى است .\r\nو همين قانون الهى است كه رهروان راه حق را در برابر مشكلات اميدوار و نيرومند و قوى و پر استقامت مىدارد و به ما در همه تلاشهاى اسلامىمان نشاط و نيرو مىبخشد .\r\n","description":"","footnote":"","page_name":" 235 ","page_number":235},
  {"content":"\r\n\r\n[ سوره الإسراء ‹ 17 › : آيه 82 
  ]\r\nوَ نُنَزِّلُ مِنَ الْقُرْآنِ ما هُوَ شِفاءٌ وَرَحْمَةٌ لِلْمُؤْمِنِينَ وَلا يَزِيدُ الظَّالِمِينَ إِلَّا خَساراً ‹ 82 ›\r\n\r\nترجمه :\r\n82 - قرآن را نازل مىكنيم كه شفا و رحمت براى مؤمنان است و ستمگران را جز خسران ( و زيان ) نمىافزايد .\r\n\r\nتفسير : قرآن نسخه شفا بخش\r\nاز آنجا كه در آيات گذشته ، بحث از توحيد و حق و مبارزه با شرك و باطل بود ، در نخستين آيه مورد بحث به تاثير فوق العاده قرآن و نقش سازنده آن در اين رابطه پرداخته مىگويد : « ما قرآن را نازل مىكنيم كه مايه شفا و رحمت مؤمنان است » ( * ( وَنُنَزِّلُ مِنَ الْقُرْآنِ ما هُوَ شِفاءٌ وَرَحْمَةٌ لِلْمُؤْمِنِينَ ) * ) .\r\n« ولى ستمگران ( مانند هميشه به جاى اينكه از اين وسيله هدايت بهره گيرند ) جز خسران و زيان بيشتر چيزى بر آنها نمىافزايد » ( * ( وَلا يَزِيدُ الظَّالِمِينَ إِلَّا خَساراً ) * ) .\r\n\r\nنكته‌ها :\r\n\r\n1 - مفهوم كلمه « من » در من القرآن\r\nمىدانيم كلمه « من » در اين گونه موارد ، براى تبعيض مىآيد ، ولى از آنجا كه شفاء و رحمت مخصوص قسمتى از قرآن نيست بلكه اثر قطعى همه آيات قرآن است ، مفسران بزرگ كلمه « من » را در اينجا « بيانيه » دانسته‌اند .\r\nولى بعضى اين احتمال را داده‌اند كه « من » در اينجا نيز به همان معنى\r\n","description":"","footnote":"","page_name":" 236 ","page_number":236},
  {"content":"\r\nتبعيض است ، و اشاره به نزول تدريجى قرآن مىباشد ( بخصوص اينكه جمله ننزل فعل مضارع است ) در اين صورت معنى جمله رويهمرفته چنين مىشود : « ما قرآن را نازل مىكنيم و هر بخشى از آن كه نازل مىشود به تنهايى مايه شفاء و رحمت است . . . » ( دقت كنيد ) .\r\n\r\n2 - فرق ميان شفاء و رحمت\r\nمىدانيم « شفا » معمولا در مقابل بيماريها و عيبها و نقصها است ، بنا بر اين نخستين كارى كه قرآن در وجود انسانها مىكند همان پاكسازى از انواع بيماريهاى فكرى و اخلاقى فرد و جامعه است .\r\nپس از آن مرحله « رحمت » فرا مىرسد كه مرحله تخلق به اخلاق الهى ، و جوانه زدن شكوفه‌هاى فضائل انسانى در وجود افرادى است كه تحت تربيت قرآن قرار گرفته‌اند .\r\nبه تعبير ديگر « شفا » اشاره به « پاكسازى » ، و « رحمت » اشاره به « نو سازى » است ، و يا به تعبير فلاسفه و عرفاء اولى به مقام « تخليه » اشاره مىكند و دومى به مقام « تحليه » .\r\n\r\n3 - چرا ظالمان نتيجه معكوس مىگيرند ؟\r\nنه تنها در اين آيه كه در بسيارى ديگر از آيات قرآن مىخوانيم دشمنان حق بجاى اينكه از نور آيات الهى دل و جان خود را روشن سازند و تيره گيها را بزدايند ، بر جهل و شقاوتشان افزوده مىشود .\r\nاين به دليل آنست كه خميرمايه وجودشان بر اثر كفر و ظلم و نفاق به شكل ديگرى درآمده ، لذا هر جا نور حق را مىبينند به ستيز با آن برمىخيزند ، و اين مقابله و ستيز با حق ، بر پليدى آنها مىافزايد ، و روح طغيان و سركشى را در آنها\r\n","description":"","footnote":"","page_name":" 237 ","page_number":237},
  {"content":"\r\nتقويت مىكند .\r\nيك غذاى نيرو بخش را اگر به عالم مجاهد و دانشمند مبارزى بدهيم از آن نيروى كافى براى تعليم و تربيت و يا جهاد در راه حق مىگيرد ، ولى همين غذاى نيروبخش را اگر به ظالم بيدادگرى بدهيم از نيروى آن براى ظلم بيشتر استفاده مىكند ، تفاوت در غذا نيست ، تفاوت در مزاجها و طرز تفكرها است ! :\r\nآيات قرآن طبق مثل معروف همچون قطره‌هاى حياتبخش باران است كه در باغها ، لاله مىرويد ، و در شوره زارها خس ! و درست به همين دليل ، براى استفاده از قرآن بايد قبلا آمادگى پذيرش را پيدا كرد ، و به اصطلاح علاوه بر فاعليت فاعل ، قابليت محل نيز شرط است .\r\nو از اينجا پاسخ اين سؤال كه چگونه قرآن كه مايه هدايت است اين افراد را هدايت نمىكند روشن مىگردد ، زيرا قرآن بدون شك مايه هدايت گمراهان است اما به يك شرط ، گمراهانى كه در جستجوى حق هستند ، به همين انگيزه به سراغ دعوت قرآن مىآيند ، و انديشه خود را براى درك حق به كار مىگيرند اما متعصبان لجوج و دشمنان قسم خورده حق كه با حالت صد در صد منفى به سراغ قرآن مىآيند مسلما بهره اى از آن نخواهند داشت ، بلكه بر عناد و كفرشان افزوده مىشود چرا كه تكرار عمل خلاف به آن عمق بيشتر در جان آدمى مىدهد .\r\n\r\n4 - يك داروى مؤثر براى همه دردهاى اجتماعى و اخلاقى\r\nبدون شك بيماريهاى روحى و اخلاقى انسان ، شباهت زيادى با بيماريهاى جسمى او دارد ، هر دو كشنده است ، هر دو نياز به طبيب و درمان و پرهيز دارد ، هر دو گاهى سبب سرايت به ديگران مىشود ، هر دو بايد ريشه يا بى شوند و پس از شناخت ريشه اصلى بايد به درمان هر دو پرداخت .\r\n","description":"","footnote":"","page_name":" 238 ","page_number":238},
  {"content":"\r\nهر دو گاهى به مرحله اى ميرسند كه غير قابل علاجند ولى در بيشتر موارد مىتوان آنها را درمان كرد .\r\nچه تشبيه جالب و پر معنى و پرمايه اى ؟ آرى قرآن نسخه حياتبخشى است براى آنها كه مىخواهند با جهل و كبر و غرور و حسد و نفاق به مبارزه برخيزند .\r\nقرآن نسخه شفابخشى است براى بر طرف ساختن ضعفها و زبونىها و ترسهاى بى دليل . اختلافها و پراكندگيها .\r\nقرآن داروى شفا بخشى است . براى آنها كه از بيمارى عشق به دنيا ، وابستگى به ماديات . تسليم بى قيد و شرط در برابر شهوتها رنج مىبرند .\r\nقرآن نسخه شفابخشى است براى دنيايى كه آتش جنگها در هر سوى آن افروخته است ، و در زير بار مسابقه تسليحاتى كمرش خم شده ، و مهمترين سرمايه‌هاى اقتصادى و انسانى خود را در پاى غول جنگ و تسليحات مىريزد .\r\nو سرانجام قرآن نسخه شفا بخشى است براى آنها كه پرده‌هاى ظلمانى شهوات آنها را از رسيدن به قرب پروردگار مانع شده است .\r\nدر آيه 57 سوره يونس مىخوانيم : قَدْ جاءَتْكُمْ مَوْعِظَةٌ مِنْ رَبِّكُمْ وَشِفاءٌ لِما فِي الصُّدُورِ : از سوى پروردگارتان اندرز و شفا دهنده دلها نازل شد » .\r\nدر آيه 44 سوره فصلت نيز مىخوانيم : قُلْ هُوَ لِلَّذِينَ آمَنُوا هُدىً وَشِفاءٌ :\r\n« به اين لجوجان تيره دل بگو اين قرآن براى مؤمنان مايه هدايت و شفاء است » .\r\nعلى ع در سخن بسيار جامع خود در نهج البلاغه اين حقيقت را با شيواترين عبارات بيان فرموده است :\r\nفاستشفوه من ادوائكم و استعينوا به على لاوائكم ، فان فيه شفاء من اكبر الداء ، و هو الكفر و النفاق و الغى و الضلال :\r\n« از اين كتاب بزرگ آسمانى براى بيماريهاى خود شفا بخواهيد و براى حل مشكلاتتان از آن يارى بطلبيد ، چرا كه در اين كتاب درمان بزرگترين دردها است : درد كفر و نفاق و گمراهى و ضلالت » ( 1 ) !\r\n\r\n","description":"","footnote":"\r\n( 1 ) نهج البلاغه خطبه 176 .\r\n","page_name":" 239 ","page_number":239},
  {"content":"\r\nو در عبارت ديگرى از همان حضرت مىخوانيم :\r\nالا ان فيه علم ما ياتى و الحديث عن الماضى و دواء دائكم و نظم ما بينكم :\r\n« آگاه باشيد در اين خبرهاى آينده است ، و بيان حوادث اقوام گذشته ، و درمان بيماريهاى شما و برنامه نظم زندگى اجتماعى شما » ( 1 ) .\r\nو در جاى ديگر از همان امام بزرگ مىخوانيم :\r\nو عليكم بكتاب اللَّه فانه الحبل المتين و النور المبين و الشفاء النافع ، و الرى النافع ، و العصمة للمتمسك و النجاة للمتعلق ، لا يعوج فيقام ، و لا يزيغ فيستعتب ، و لا تخلقه كثرة الرد و ولوج السمع ، من قال به صدق و من عمل به سبق :\r\n« كتاب خدا را محكم بگيريد ، زيرا رشته اى است بسيار مستحكم ، و نورى است آشكار ، دارويى است شفا بخش و پر بركت ، و آب حياتى است كه عطش تشنگان حق را فرو مىنشاند هر كس به آن تمسك جويد او را حفظ مىكند ، و آن كس كه بدامنش چنگ زند نجاتش مىبخشد ، انحراف در آن راه ندارد تا نياز به راست نمودن داشته باشد ، و هرگز خطا نمىكند تا از خوانندگانش پوزش بطلبد ، تكرارش موجب كهنگى و يا ناراحتى گوش نمىگردد ( و هر قدر آن را بخوانند ، شيرينتر و دلپذيرتر خواهد بود ) كسى كه با قرآن سخن بگويد راست مىگويد و كسى كه به آن عمل كند گوى سبقت را از همگان مىبرد » ( 2 ) .\r\nاين تعبيرهاى رسا و گويا كه نظير آن در سخنان پيامبر ص و ساير گفته‌هاى على ع و ائمه هدى ع كم نيست ، به خوبى ثابت مىكند كه قرآن نسخه اى است براى سامان بخشيدن به همه نابسامانىها ، بهبودى فرد و جامعه از انواع بيماريهاى اخلاقى و اجتماعى .\r\n\r\n","description":"","footnote":"\r\n( 1 ) نهج البلاغه خطبه 158 .\r\n( 2 ) نهج البلاغه خطبه 156 .\r\n","page_name":" 240 ","page_number":240},
  {"content":"\r\nبهترين دليل براى اثبات اين واقعيت ، مقايسه وضع عرب جاهلى با تربيت شدگان مكتب پيامبر ص در آغاز اسلام است ، ديديم چگونه آن قوم خونخوار و جاهل و نادان كه انواع بيماريهاى اجتماعى و اخلاقى سر تا پاى وجودشان را فرا گرفته بود ، با استفاده از اين نسخه شفا بخش نه تنها درمان يافتند ، بلكه آن چنان قوى و نيرومند شدند كه ابرقدرتهاى جبار جهان را به زانو در آوردند .\r\nو اين درست همان حقيقتى است كه مسلمانان امروز آن را از ياد برده‌اند ، و به اين حال و روزگار كه مىدانيم و مىدانيد گرفتار گشته‌اند .\r\nتفرقه در ميانشان غوغا مىكند ، غارتگران بر منابعشان مسلط شده‌اند ، سرنوشتشان به دست ديگران تعيين مىشود ، و انواع وابستگيها آنها را به ضعف و زبونى و ذلت كشانده است .\r\nو اين است سرانجام كار كسانى كه نسخه شفا بخش در خانه هاشان باشد و براى شفاى دردهاى خود دست به سوى كسانى دراز كنند كه از آنها بيمارترند ! قرآن نه فقط شفا مىبخشد ، بلكه بعد از بهبودى يعنى در دوران نقاهت بيماران را با پيامهاى گوناگونش تقويت مىكند چرا كه بعد از « شفا » ، « رحمت » است .\r\nجالب اينكه داروهاى دردهاى جسمانى غالبا اثرهاى نامطلوبى روى ارگانهاى بدن مىگذارند تا آنجا كه در حديث معروفى آمده : « هيچ دارويى نيست مگر اينكه خود سرچشمه بيمارى ديگر است » (\r\nما من دواء الا و يهيج داء\r\n) ( 1 ) .\r\nاما اين داروى شفابخش هيچگونه اثر نامطلوب روى جان و فكر و روح آدمى ندارد ، بلكه به عكس تمام آن خير و بركت است .\r\nدر يكى از عبارات نهج البلاغه مىخوانيم :\r\nشفاء لا تخشى اسقامه :\r\n« قرآن\r\n\r\n","description":"","footnote":"\r\n( 1 ) سفينة البحار .\r\n","page_name":" 241 ","page_number":241},
  {"content":"\r\nداروى شفابخشى است كه هيچ بيمارى از آن برنمىخيزد » ( 1 ) .\r\nكافى است يك ماه خود را متعهد به پيروى از اين نسخه شفابخش كنيم ، فرمانش را در زمينه علم و آگاهى و عدل و داد و تقوى و پرهيزگارى ، اتحاد و صميميت ، از خود گذشتگى و جهاد و . . . پذيرا گرديم ، خواهيم ديد به سرعت نابسامانيهامان سامان مىيابد .\r\nذكر اين نكته : نيز ضرورت دارد كه اين نسخه مانند نسخه‌هاى ديگر وقتى مؤثر است كه به آن عمل شود و الا صد بار اگر بهترين نسخه‌هاى شفا بخش را بخوانيم و روى سر بگذاريم ولى به آن عمل نكنيم ، نتيجه اى نخواهيم گرفت .\r\n\r\n","description":"","footnote":"\r\n( 1 ) نهج البلاغه خطبه 198 .\r\n","page_name":" 242 ","page_number":242},
  {"content":"\r\n\r\n[ سوره الإسراء ‹ 17 › : آيات 83 تا 84 
  ]\r\nوَ إِذا أَنْعَمْنا عَلَى الإِنْسانِ أَعْرَضَ وَنَأى بِجانِبِه وَإِذا مَسَّه الشَّرُّ كانَ يَؤُساً ‹ 83 › قُلْ كُلٌّ يَعْمَلُ عَلى شاكِلَتِه فَرَبُّكُمْ أَعْلَمُ بِمَنْ هُوَ أَهْدى سَبِيلًا ‹ 84 ›\r\n\r\nترجمه :\r\n83 - هنگامى كه به انسان نعمت مىبخشيم ( از حق ) روى مىگرداند ، و متكبرانه دور مىشود ، و هنگامى كه كمترين بدى به او مىرسد ( از همه چيز ) مايوس مىگردد .\r\n84 - بگو هر كس طبق روش ( و خلق و خوى ) خود عمل مىكند پروردگار شما ! آنها را كه راهشان نيكوتر است بهتر مىشناسد .\r\n\r\nتفسير : هر كسى بر فطرت خود مىتند\r\nبعد به يكى از ريشه دارترين بيماريهاى اخلاقى « انسانهاى تربيت نايافته » اشاره كرده مىگويد : « هنگامى كه به اين انسان نعمت مىبخشيم ( غرور و استكبار به او دست مىدهد ) به پروردگار خود پشت مىكند و با حالت تكبر ، دور مىشود » ( * ( وَإِذا أَنْعَمْنا عَلَى الإِنْسانِ أَعْرَضَ وَنَأى بِجانِبِه ) * ) .\r\n« اما هنگامى كه نعمت را از او سلب كنيم ، و حتى مختصر ناراحتى به او برسد ياس و نوميدى سر تا پاى او را فرا مىگيرد » ( * ( وَإِذا مَسَّه الشَّرُّ كانَ يَؤُساً ) * ) « اعرض » از ماده « اعراض » به معنى روىگردانيدن ، و منظور در اينجا روى برگردانيدن از خدا و حق است .\r\n","description":"","footnote":"","page_name":" 243 ","page_number":243},
  {"content":"\r\n« نا » از ماده « ناى » ( بر وزن رأى ) به معنى دور شدن است ، و با اضافه كلمه « بجانبه » معنى تكبر و غرور و موضعگيرى خصمانه را مىرساند .\r\nاز مجموع اين جمله استفاده مىشود كه انسانهاى بى ايمان و يا ضعيف الايمان به هنگام روى آوردن نعمتها آن چنان مغرور مىشوند كه به كلى بخشنده نعمتها را بدست فراموشى مىسپارند ، نه تنها فراموشش مىكنند بلكه يك حالت بى اعتنايى و اعتراض و استكبار در برابر او به خود مىگيرند .\r\nجمله « مسه الشر » اشاره به كمترين ناراحتى است كه به انسان دست مىدهد ، يعنى آنها بقدرى كمظرفيتند كه با مختصر گرفتارى ، دست و پاى خود را گم مىكنند و رشته افكارشان به كلى در هم مىريزد و ظلمت ياس و نوميدى بر قلبشان سايه مىافكند .\r\nدومين آيه روى سخن را به پيامبر ص كرده مىفرمايد : « بگو هر كس بر طبق روش و خلق و خوى خود عمل مىكند » ( * ( قُلْ كُلٌّ يَعْمَلُ عَلى شاكِلَتِه ) * ) .\r\nمؤمنانى كه از آيات قرآن ، شفا مىطلبند و رحمت كسب مىكنند ، و ظالمانى كه جز خسارت و زيان ، بهره اى از آن نمىگيرند ، و انسانهاى كمظرفيتى كه در حال نعمت مغرورند و در مشكلات مايوس و زبون ، همه اينها طبق روحياتشان عمل مىكنند ، روحياتى كه بر اثر تعليم و تربيت و اعمال مكرر خود انسان شكل گرفته است .\r\nو در اين ميان خداوند شاهد و ناظر حال همه است : « آرى پروردگار شما آگاهتر است به كسانى كه راهشان بهتر و از نظر هدايت پربارتر است » ( * ( فَرَبُّكُمْ أَعْلَمُ بِمَنْ هُوَ أَهْدى سَبِيلًا ) * ) .\r\n","description":"","footnote":"","page_name":" 244 ","page_number":244},
  {"content":"\r\n\r\nنكته‌ها :\r\n\r\n1 - غرور و ياس دو بيمارى خطرناك اخلاقى\r\nاين سخن را بسيار از ديگران شنيده‌ايم و يا به ديگران گفته‌ايم كه فلان كس ديگر خدا را بنده نيست ، چرا كه به نوايى رسيده .\r\nو نيز بسيار ديده‌ايم كه همين گونه اشخاص تازه به نوا رسيده و خدا را فراموش كرده ، هنگامى كه از آن حال سقوط مىكنند يا گرفتار شدائد مىشوند ، چنان بيچاره و زبون و دستپاچه و مايوس مىگردند كه انسان باور نمىكند اينها همان آدمهاى سابقند ! آرى چنين است حال همه افراد كوته فكر ، بىايمان و كمظرفيت ، به عكس دوستان خدا كه روحشان همچون اوقيانوس است و سختترين طوفانها در آنان اثر نمىكند ، چون كوه در مقابل حوادث سخت ايستاده‌اند و چون كاه در مقابل فرمان خدا ، دنيا را به آنها ببخشى دست و پاى خود را گم نمىكنند و جهان را از آنها بگيرى خم به ابرو نمىآورند ! عجب اينكه اين انسانهاى خود باخته كم تحمل كه حالاتشان در بسيارى از سوره‌هاى قرآن آمده است ( يونس 12 - لقمان 32 - فجر - 14 و 15 - فصلت 48 و 49 ) در حال سختى ، خداپرست مىشوند و به فطرت الهى ، و خويشتن خويش باز مىگردند ، اما با فرو نشستن طوفان حادثه ، چنان تغيير جهت مىدهند كه گويى هرگز نام خدا را نشنيده‌اند .\r\nاين بلاى بزرگى است ، زيرا سبب مىشود كه هرگز نتوانند در زندگى موضعگيرى مستقل و صحيحى داشته باشند ، تنها راه درمان اين بيمارى خطرناك بالا بردن سطح فكر در پرتو علم و ايمان ، و ترك وابستگى و اسارت در چنگال ماديات ، و قبول زهد و پارسايى به معنى سازنده است .\r\nضمنا پاسخ اين سؤال از بيان فوق ، روشن شد كه مىگويند : آيات مورد\r\n","description":"","footnote":"","page_name":" 245 ","page_number":245},
  {"content":"\r\nبحث ، اين گونه افراد را در هنگام سختيها ، « يؤس » ( نوميد ) معرفى كرده ، در حالى كه در آيات ديگر ( مانند آيه 65 سوره عنكبوت ) آنها را به عنوان « مُخْلِصِينَ لَه الدِّينَ » كه حاكى از نهايت توجه به خدا است در چنين حالى توصيف مىنمايد .\r\nولى اين دو حالت با هم تضادى ندارند بلكه يكى مقدمه ديگرى است ، اين گونه افراد به هنگام روبرو شدن با مشكلات از زندگى خويش به كلى مايوس مىشوند و همين حالت ياس سبب مىشود كه پرده‌ها از فطرتشان كنار برود و به درگاه خدا روى آورند ، اما اين توجه اضطرارى نه براى آنها افتخارى است و نه دليلى است بر بيداريشان ، زيرا به محض اينكه مشكلات بر طرف گردد ، به همان حال سابق كه طبيعت ثانوى آنها شده رو مىآورند .\r\nولى اولياى حق و بندگان راستين خدا نه تنها با ديدن چهره مشكلات مايوس نمىشوند ، بلكه اين حوادث بر ميزان استقامتشان مىافزايد ، و به خاطر اتكاء به خدا و اعتماد به نفس ، حالت تهاجم بيشتر نسبت به مشكلات به خود مىگيرند چرا كه ياس را در وجودشان راهى نيست آنها فقط خدا را در مشكلات نشناخته‌اند ، در همه حال با ياد او زنده‌اند ، و به ذات پاكش تكيه دارند ، و نور رحمتش هميشه در قلب آنها پرتوافكن است .\r\n\r\n2 - « شاكلة » چيست ؟ !\r\n« شاكلة » در اصل از ماده « شكل » به معنى مهار كردن حيوان است ، و « شكال » به خود مهار مىگويند ، و از آنجا كه روحيات و سجايا و عادات هر انسانى او را مقيد به رويه اى مىكند به آن « شاكله » مىگويند و كلمه « اشكال » به سؤالها و نيازها و كليه مسائلى گفته مىشود كه به نوعى انسان را\r\n","description":"","footnote":"","page_name":" 246 ","page_number":246},
  {"content":"\r\nمقيد مىسازد ( 1 ) .\r\nبه اين ترتيب مفهوم « شاكله » هيچگونه اختصاصى به طبيعت ذاتى انسان ندارد ، لذا مرحوم « طبرسى » در « مجمع البيان » دو معنى براى آن ذكر كرده است ، طبيعت و خلقت و نيز طريقه و مذهب و سنت ( چرا كه هر يك از اين امور انسان را از نظر عمل به نحوى مقيد ميسازد ) .\r\nو از اينجا روشن مىشود آنها كه آيه فوق را دليلى بر حكومت صفات ذات بر انسان گرفته‌اند و آن را دليلى بر جبر مىپندارند ، و در اين راه تا آنجا پيش رفته‌اند كه به تربيت و تزكيه اعتقاد ندارند ، تا چه حد در اشتباهند .\r\nاين طرز تفكر كه به علل مختلف سياسى و اجتماعى و روانى كه در مباحث جبر و اختيار آورده‌ايم بر ادبيات بسيارى از ملتها حكومت مىكند و براى توجيه نارساييهاى خود به آن متوسل مىشوند از خطرناكترين اعتقاداتى است كه مىتواند يك جامعه را به ذلت و زبونى بكشاند ، و در حال عقب افتادگى ، سالها يا قرنها نگاه دارد .\r\nدرست در شعر زير كه بيانگر اين تفكر در مساله تعليم و تربيت است بينديشيد :\r\n\r\nدرختى كه تلخ است اندر سرشت\r\nگرش بر نشانى به باغ بهشت\r\n\r\n\r\nو از جوى خلدش به هنگام آب\r\nبه بيخ انگبين ريزى و شهد ناب\r\n\r\n\r\nسرانجام گوهر به كار آورد\r\nهمان ميوه تلخ بار آورد !\r\n\r\nاگر براستى اين منطق ، زير بناى مسائل تربيتى و اجتماعى قرار گيرد ، بيهوده بودن هر گونه تعليم و تربيت ، اجتناب ناپذير خواهد بود .\r\nو به همين دليل ما معتقديم مسلك جبر هميشه دستاويزى براى سلطه‌هاى استعمارى بوده تا به اين وسيله از واكنشهاى شديد مردمانى كه به زنجير كشيده\r\n\r\n","description":"","footnote":"\r\n( 1 ) مفردات راغب ماده « شكل » .\r\n","page_name":" 247 ","page_number":247},
  {"content":"\r\nشده‌اند در امان بمانند .\r\nجمله معروف : الجبر و التشبيه امويان و العدل و التوحيد علويان :\r\n« عقيده جبر و تشبيه خدا به موجودات از اعتقادات بنى اميه است ، و عقيده عدل و توحيد زير بناى مكتب علوى است » بيانگر اين واقعيت مىباشد .\r\nخلاصه ، شاكله هرگز به معنى طبيعت ذاتى نيست ، بلكه به هر گونه عادت و طريقه و مذهب و روشى كه به انسان جهت مىدهد شاكله گفته مىشود بنا بر اين عادات و سننى كه انسان بر اثر تكرار يك عمل اختيارى كسب كرده است ، و همچنين اعتقاداتى كه با استدلال و يا از روى تعصب پذيرفته است ، همه اينها نقش تعيين كننده دارند ، و شاكله محسوب مىشوند .\r\nاصولا ملكات و روحيات انسان معمولا جنبه اختيارى دارد چرا كه انسان هنگامى كه عملى را تكرار كند ، نخست « حالت » و سپس « عادت » و بعد تدريجا تبديل به « ملكه » مىشود ، همين ملكات است كه به اعمال انسان شكل مىدهد و خط او را در زندگى مشخص ميسازد ، در حالى كه پيدايش آن مستند به عوامل اختيارى بوده است .\r\nدر بعضى از روايات « شاكله » به نيت تفسير شده است ، در اصول كافى از امام صادق ع چنين نقل شده :\r\nالنية افضل من العمل الا و ان النية هى العمل ، ثم تلا قوله عز و جل * ( قُلْ كُلٌّ يَعْمَلُ عَلى شاكِلَتِه ) *\r\nيعنى على نيته : « نيت افضل از عمل است اصلا نيت همان عمل است سپس آيه * ( قُلْ كُلٌّ يَعْمَلُ عَلى شاكِلَتِه ) * را قرائت فرمود و اضافه كرد منظور از شاكله نيت است » ( 1 ) .\r\nاين تفسير ، نكته جالبى در بر دارد . و آن اينكه نيت انسان كه از اعتقادات او برمىخيزد به عمل او شكل مىدهد ، و اصولا خود نيت يك نوع شاكله يعنى امر مقيد كننده است ، لذا گاهى نيت را به خود عمل ، تفسير فرموده و گاه آن را برتر از عمل شناخته ، چرا كه به هر حال « خط عمل » منشعب از « خط نيت » است .\r\n\r\n","description":"","footnote":"\r\n( 1 ) نور الثقلين جلد 3 صفحه 114 .\r\n","page_name":" 248 ","page_number":248},
  {"content":"\r\nدر روايت ديگرى مىخوانيم كه از امام صادق ع پرسيدند آيا مىتوان در معابد يهود و كليساهاى نصارى نماز خواند ؟ فرمود : « در آنها نماز بخوانيد » كسى مىپرسد : آيا ما در آن نماز بخوانيم هر چند آنها هم در آن نماز مىخوانند ؟\r\nفرمود : آرى ، مگر قرآن نمىخوانى آنجا كه مىفرمايد : * ( قُلْ كُلٌّ يَعْمَلُ عَلى شاكِلَتِه فَرَبُّكُمْ أَعْلَمُ بِمَنْ هُوَ أَهْدى سَبِيلًا ) * سپس فرمود : تو به سوى قبله ات نماز بخوان و آنها را رها كن ( 1 ) .\r\n\r\n","description":"","footnote":"\r\n( 1 ) نور الثقلين ج 3 ص 114 .\r\n","page_name":" 249 ","page_number":249},
  {"content":"\r\n\r\n[ سوره الإسراء ‹ 17 › : آيه 85 
  ]\r\nوَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي وَما أُوتِيتُمْ مِنَ الْعِلْمِ إِلَّا قَلِيلًا ‹ 85 ›\r\n\r\nترجمه :\r\n85 - از تو در باره « روح » سؤال مىكنند ، بگو : روح از فرمان پروردگار من است ، و جز اندكى از دانش به شما داده نشده است ؟\r\n\r\nتفسير :\r\n\r\nروح چيست ؟\r\nدر تعقيب آيات گذشته به پاسخ بعضى از سؤالات مهم مشركان يا اهل كتاب پرداخته ، مىگويد « از تو در باره روح سؤال مىكنند ، بگو روح از فرمان پروردگار من است و به شما بيش از اندكى علم و دانش داده نشده است » ( * ( وَيَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي وَما أُوتِيتُمْ مِنَ الْعِلْمِ إِلَّا قَلِيلًا ) * ) .\r\nمفسران بزرگ ، در گذشته و حال ، پيرامون معنى روح و تفسير اين آيه سخن بسيار گفته‌اند و ما نخست به معنى روح در لغت ، سپس به موارد استعمال آن در قرآن ، و بعد به تفسير آيه و رواياتى كه در اين زمينه وارد شده است مىپردازيم :\r\n1 - « روح » از نظر لغت در اصل به معنى « نفس » و « دويدن » است ، بعضى تصريح كرده‌اند كه روح و ريح ( باد ) هر دو از يك معنى مشتق شده است ، و اگر روح انسان كه گوهر مستقل مجردى است به اين نام ناميده شده به خاطر آنست كه از نظر تحرك و حيات آفرينى و ناپيدا بودن همچون نفس و باد است ، اين از نظر معنى لغوى .\r\n","description":"","footnote":"","page_name":" 250 ","page_number":250},
  {"content":"\r\n2 - موارد استعمال آن در قرآن بسيار متنوع است :\r\nگاهى به معنى روح مقدسى است كه پيامبران را در انجام رسالتشان تقويت مىكرده ، مانند آيه 253 بقره وَآتَيْنا عِيسَى ابْنَ مَرْيَمَ الْبَيِّناتِ وَأَيَّدْناه بِرُوحِ الْقُدُسِ : « ما دلائل روشن در اختيار عيسى بن مريم قرار داديم و او را با روح القدس تقويت نموديم » .\r\nگاه به نيروى معنوى الهى كه مؤمنان را تقويت مىكند اطلاق شده ، مانند آيه 22 مجادله أُولئِكَ كَتَبَ فِي قُلُوبِهِمُ الإِيمانَ وَأَيَّدَهُمْ بِرُوحٍ مِنْه :\r\n« آنها كسانى هستند كه خدا ايمان را در قلبشان نوشته و به روح الهى تاييدشان كرده است » .\r\nزمانى به معنى « فرشته مخصوص وحى » آمده و با عنوان « امين » توصيف شده ، مانند آيه 193 سوره شعراء نَزَلَ بِه الرُّوحُ الأَمِينُ عَلى قَلْبِكَ لِتَكُونَ مِنَ الْمُنْذِرِينَ : « اين قرآن را روح الامين بر قلب تو نازل كرد تا از انذار كنندگان باشى » .\r\nو گاه به معنى فرشته بزرگى از فرشتگان خاص خدا يا مخلوقى برتر از فرشتگان آمده ، مانند تَنَزَّلُ الْمَلائِكَةُ وَالرُّوحُ فِيها بِإِذْنِ رَبِّهِمْ مِنْ كُلِّ أَمْرٍ :\r\n« در شب قدر فرشتگان ، و روح ، به فرمان پروردگارشان براى تقدير امور نازل مىشوند » ( آيه 4 سوره قدر ) و در ( آيه 38 سوره نبا ) نيز مىخوانيم يَوْمَ يَقُومُ الرُّوحُ وَالْمَلائِكَةُ صَفًّا : « در روز رستاخيز روح فرشتگان در يك صف قيام مىكنند » ، و گاه به معنى قرآن يا وحى آسمانى آمده است مانند وَكَذلِكَ أَوْحَيْنا إِلَيْكَ رُوحاً مِنْ أَمْرِنا : « اين گونه وحى به سوى تو فرستاديم ، روحى كه از فرمان ما است » ( شورى - 52 ) .\r\nو بالآخره زمانى هم به معنى روح انسانى آمده است ، چنان كه در آيات\r\n","description":"","footnote":"","page_name":" 251 ","page_number":251},
  {"content":"\r\nآفرينش آدم مىخوانيم : ثُمَّ سَوَّاه وَنَفَخَ فِيه مِنْ رُوحِه : « سپس آدم را نظام بخشيد و از روح خود در آن دميد » ( آيه 9 سوره سجده ) .\r\nو همچنين فَإِذا سَوَّيْتُه وَنَفَخْتُ فِيه مِنْ رُوحِي فَقَعُوا لَه ساجِدِينَ :\r\n« هنگامى كه آفرينش آدم را نظام بخشيدم و از روحم در او دميدم براى او سجده كنيد » ( 1 ) ( آيه 29 سوره حجر ) .\r\n3 - اكنون سخن در اين است كه منظور از روح در آيه مورد بحث چيست ؟\r\nاين كدام روح است كه جمعى كنجكاو از آن سؤال كردند و پيامبر ص در پاسخ آنها فرمود : « روح از امر پروردگار من است و شما جز دانش كمى نداريد » ؟ ! از مجموع قرائن موجود در آيه و خارج آن چنين استفاده مىشود كه پرسش كنندگان از حقيقت روح آدمى سؤال كردند ، همين روح عظيمى كه ما را از حيوانات جدا مىسازد و برترين شرف ما است ، و تمام قدرت و فعاليت ما از آن سرچشمه مىگيرد و به كمكش زمين و آسمان را جولانگاه خود قرار مىدهيم ، اسرار علوم را مىشكافيم و به اعماق موجودات راه مىيابيم ، مىخواستند بدانند حقيقت اين اعجوبه عالم آفرينش چيست ؟\r\nو از آنجا كه روح ، ساختمانى مغاير با ساختمان ماده دارد و اصول حاكم بر آن غير از اصول حاكم بر ماده و خواص فيزيكى و شيميايى آنست ، پيامبر ص مامور مىشود در يك جمله كوتاه و پر معنى بگويد : « روح ، از عالم امر است يعنى خلقتى اسرار آميز دارد » .\r\nسپس براى اينكه از اين پاسخ تعجب نكنند ، اضافه مىكند ، بهره شما از علم و دانش بسيار كم و ناچيز است ، بنا بر اين چه جاى شگفتى كه رازهاى روح را نشناسيد ، هر چند از همه چيز به شما نزديكتر است ؟\r\n\r\n","description":"","footnote":"\r\n( 1 ) سابقا گفته‌ايم كه اضافه روح در اينجا به خدا اضافه تشريفى است ، و منظور يك روح بزرگ و مقدس الهى است كه خدا به آدميان بخشيده است .\r\n","page_name":" 252 ","page_number":252},
  {"content":"\r\nدر تفسير عياشى از امام باقر ع و امام صادق ع چنين نقل شده كه در تفسير آيه * ( يَسْئَلُونَكَ عَنِ الرُّوحِ ) * فرمود :\r\nانما الروح خلق من خلقه ، له بصر و قوة و تاييد ، يجعله فى قلوب الرسل و المؤمنين :\r\n« روح از مخلوقات خداوند است بينايى و قدرت و قوت دارد ، خدا آن را در دلهاى پيغمبران و مؤمنان قرار مىدهد ( 1 ) » .\r\nدر حديث ديگرى از يكى از آن دو امام بزرگوار نقل شده كه فرمود :\r\nهى من الملكوت من القدرة :\r\n« روح از عالم ملكوت و از قدرت خداوند است » ( 2 ) .\r\nدر روايات متعددى كه در كتب شيعه و اهل تسنن آمده است مىخوانيم كه مشركان قريش اين سؤال را از دانشمندان اهل كتاب گرفتند و مىخواستند پيامبر ص را با آن بيازمايند ، به آنها گفته شده بود كه اگر محمد ص اطلاعات فراوانى در باره روح در اختيار شما بگذارد دليل بر عدم صداقت او است ، لذا جمله كوتاه و پرمعنى پيامبر ص براى آنها اعجابانگيز بود .\r\nولى در بخشى ديگر از روايات كه از طرق اهل بيت ع در تفسير آيه فوق به ما رسيده مىبينيم كه روح به معنى مخلوقى برتر از جبرئيل و ميكائيل معرفى شده كه با پيامبر ص و امامان همواره بوده است و آنان را در خط سيرشان از هر گونه انحراف بازمىداشت ( 3 ) .\r\nاين روايات با آنچه در تفسير آيه گفتيم نه تنها مخالفتى ندارد ، بلكه با آنها هماهنگ است چرا كه روح آدمى مراتب و درجاتى دارد ، آن مرتبه اى از روح كه در پيامبران و امامان است مرتبه فوق العاده والايى است ، كه از آثارش معصوم بودن از خطا و گناه و نيز آگاهى و علم فوق العاده است و مسلما چنين مرتبه اى از روح از همه فرشتگان برتر خواهد بود حتى از جبرئيل و ميكائيل ! ( دقت كنيد )\r\n\r\n","description":"","footnote":"\r\n( 1 و 2 ) نور الثقلين جلد 3 صفحه 216 .\r\n( 3 ) تفسير نور الثقلين جلد 3 صفحه 215 .\r\n","page_name":" 253 ","page_number":253},
  {"content":"\r\n\r\nاصالت و استقلال روح\r\nتا آنجا كه تاريخ علم و دانش بشرى نشان مىدهد ، مساله روح و ساختمان و ويژگيهاى اسرار آميزش ، همواره مورد توجه دانشمندان بوده است و هر دانشمندى به سهم خود كوشيده است تا به محيط اسرار آميز روح گام بگذارد .\r\nدرست به همين دليل نظراتى كه در باره روح ، از سوى علماء و دانشمندان اظهار شده بسيار زياد و متنوع است .\r\nممكن است علم و دانش امروز ما - و حتى علم و دانش آيندگان - براى پى بردن به همه رازهاى روح كافى نباشد ، هر چند روح ما از همه چيز اين جهان بما نزديكتر است ، اما چون گوهر آن با آنچه در عالم ماده با آن انس گرفته‌ايم تفاوت كلى دارد ، زياد هم نبايد تعجب كرد كه از اسرار و كنه اين اعجوبه آفرينش و مخلوق ما فوق ماده سر درنياوريم .\r\nاما به هر حال اين مانع از آن نخواهد بود كه ما دورنماى روح را با ديده تيز بين عقل ببينيم و از اصول و نظامات كلى حاكم بر آن آگاه شويم .\r\nمهمترين اصلى كه بايد در اينجا شناخته شود مساله اصالت و استقلال روح است ، در برابر مكتبهاى ماده گرا كه روح را مادى و از خواص ماده مغزى و سلولهاى عصبى مىدانند و ما وراى آن هيچ ! .\r\nو ما بيشتر در اينجا به همين بحث مىپردازيم ، چرا كه بحث « بقاى روح » و « مساله تجرد كامل يا تجرد برزخى » متكى به آن است .\r\nاما قبل از ورود در اين بحث ذكر اين نكته را لازم مىدانيم كه تعلق روح به بدن انسان - آن چنان كه بعضى گمان كرده‌اند - تعلقى از قبيل حلول و فى المثل مانند ورود باد در مشك نيست - بلكه يك نوع ارتباط و پيوندى است بر اساس حاكميت روح بر تن و تصرف و تدبير آن كه بعضى آن را تشبيه به تعلق « معنى » به « لفظ » كرده‌اند .\r\n","description":"","footnote":"","page_name":" 254 ","page_number":254},
  {"content":"\r\nالبته اين مساله در لابلاى بحث استقلال روح روشن خواهد شد .\r\nاكنون به اصل سخن باز گرديم .\r\nدر اين كه انسان با سنگ و چوب بى روح فرق دارد شكى نيست ، زيرا ما به خوبى احساس مىكنيم كه با موجودات بى جان و حتى با گياهان تفاوت داريم ، ما مىفهميم ، تصور مىكنيم ، تصميم مىگيريم ، اراده داريم ، عشق مىورزيم ، متنفر مىشويم ، و . . .\r\nولى گياهان و سنگها هيچ يك از اين احساسات را ندارند ، بنا بر اين ميان ما و آنها يك تفاوت اصولى وجود دارد ، و آن داشتن روح انسانى است .\r\nنه ماديها و نه هيچ دسته اى ديگر هرگز منكر اصل وجود « روح » و « روان » نيستند و به همين دليل همه آنها روانشناسى ( پسيكولوژى ) و روانكاوى ( پسيكاناليزم ) را به عنوان يك علم مثبت مىشناسند ، اين دو علم گر چه تقريبا از جهاتى مراحل طفوليت خود را طى مىكنند ولى به هر حال از علومى هستند كه در دانشگاههاى بزرگ دنيا بوسيله استادان و دانشپژوهان تعقيب مىشوند و همانطور كه خواهيم ديد « روان » و « روح » دو حقيقت جداى از هم نيستند بلكه مراحل مختلف يك واقعيتند .\r\nآنجا كه سخن از ارتباط روح با جسم است و تاثير متقابل اين دو در يكديگر بيان مىشود نام « روان » بر آن مىگذاريم و آنجا كه پديده‌هاى روحى جداى از جسم مورد بحث قرار مىگيرند نام روح را به كار مىبريم .\r\nخلاصه اينكه هيچكس انكار نمىكند كه حقيقتى بنام روح و روان در ما وجود دارد .\r\nاكنون بايد ديد جنگ دامنه دار ميان « ماترياليستها » از يك سو و « فلاسفه متافيزيك و روحيون » از سوى ديگر در كجاست ؟\r\nپاسخ اين است كه : دانشمندان الهى و فلاسفه روحيون معتقدند غير از\r\n","description":"","footnote":"","page_name":" 255 ","page_number":255},
  {"content":"\r\nموادى كه جسم انسان را تشكيل مىدهد ، حقيقت و گوهر ديگرى در او نهفته است كه از جنس ماده نيست اما بدن آدمى تحت تاثير مستقيم آن قرار دارد .\r\nبعبارت ديگر : روح يك حقيقت ما وراى طبيعى است كه ساختمان و فعاليت آن غير از ساختمان و فعاليت جهان ماده است ، درست است كه دائما با جهان ماده ارتباط دارد ، ولى ماده و يا خاصيت ماده نيست ! در صف مقابل ، فلاسفه مادى قرار دارند : آنها مىگويند : ما موجودى مستقل از ماده بنام روح يا نام ديگر سراغ نداريم ، هر چه هست همين ماده جسمانى و يا آثار فيزيكى و شيميايى آن است .\r\nما دستگاهى بنام « مغز و اعصاب » داريم كه بخش مهمى از اعمال حياتى ما را انجام مىدهند ، و مانند ساير دستگاههاى بدن مادى هستند و تحت قوانين ماده فعاليت مىكنند .\r\nما غده هايى در زير زبان داريم بنام « غده‌هاى بزاق » كه هم فعاليت فيزيكى دارند و هم شيميايى ، هنگامى كه غذا وارد دهان مىشود ، اين چاههاى آرتزين ! بطور خودكار و كاملا اتوماتيك شروع به كار مىكنند ، و چنان حسابگرند كه درست به همان اندازه كه آب براى جويدن و نرم كردن غذا لازم است روى آن مىپاشند ، غذاهاى آبدار ، كم آب ، خشك ، هر كدام به اندازه نياز خود ، سهميه اى از آب دهان دريافت مىدارند .\r\nمواد اسيدى خصوصا هنگامى كه زياد غليظ باشند ، فعاليت اين غده‌ها را افزايش مىدهند ، تا سهم بيشترى از آب دريافت دارند ، و به اندازه كافى رقيق شوند و به ديوارهاى معده زيانى نرسانند ! و هنگامى كه غذا را فرو برديم فعاليت اين چاهها خاموش مىگردد ، خلاصه نظام عجيبى بر اين چشمه‌هاى جوشان حكومت مىكند كه اگر يك ساعت تعادل و حساب آنها به هم بخورد ، يا دائما آب از « لب و لوچه » ما سرازير است و يا\r\n","description":"","footnote":"","page_name":" 256 ","page_number":256},
  {"content":"\r\nبه اندازه اى زبان و گلوى ما خشك مىشود كه لقمه در گلوى ما گير مىكند ! .\r\nاين كار « فيزيكى » بزاق است ، ولى مىدانيم كار مهمتر بزاق كار شيميايى آن است ، مواد مختلفى با آن آميخته است كه با غذا تركيب مىشوند و زحمت معده را كم مىكنند .\r\nماترياليستها مىگويند : سلسله اعصاب و مغز ما شبيه غده‌هاى بزاقى و مانند آن داراى فعاليتهاى فيزيكى و شيميايى است ( كه به طور مجموع « فيزيك و شيميايى » بان گفته مىشود ) و همين فعاليتهاى « فيزيك و شيميايى » است كه ما نام آن را « پديده‌هاى روحى » و يا « روح » مىگذاريم .\r\nآنها مىگويند : هنگامى كه مشغول فكر كردن هستيم يك سلسله امواج الكتريكى مخصوص از مغز ما برمىخيزد ، اين امواج را امروز با دستگاه هايى مىگيرند و روى كاغذ ثبت مىكنند ، مخصوصا در بيمارستانهاى روانى با مطالعه روى اين امواج راههايى براى شناخت و درمان بيماران روانى پيدا مىكنند ، اين فعاليت فيزيكى مغز ما است .\r\nعلاوه بر اين سلولهاى مغز بهنگام فكر كردن و يا ساير فعاليتهاى روانى داراى يك رشته فعل و انفعالات شيميايى هستند .\r\nبنا بر اين روح و پديده‌هاى روحى چيزى جز خواص فيزيكى و فعل و انفعالات شيميايى سلولهاى مغزى و عصبى ما نمىباشد .\r\nآنها از اين بحث چنين نتيجه مىگيرند .\r\n1 - همانطور كه فعاليت غده‌هاى بزاقى و اثرات مختلف آن قبل از بدن نبوده و بعد از آن نيز نخواهد بود ، فعاليتهاى روحى ما نيز با پيدايش مغز و دستگاه اعصاب ، موجود مىشوند ، و با مردن آن مىميرند ! 2 - روح از خواص جسم است ، پس مادى است و جنبه ما وراى طبيعى ندارد .\r\n3 - روح مشمول تمام قوانينى است كه بر جسم حكومت مىكند .\r\n","description":"","footnote":"","page_name":" 257 ","page_number":257},
  {"content":"\r\n4 - روح بدون بدن وجود مستقلى ندارد و نمىتواند داشته باشد .\r\n\r\nدلائل ماديها بر عدم استقلال روح\r\nماديها براى اثبات مدعاى خود و اينكه روح و فكر و ساير پديده‌هاى روحى همگى مادى هستند ، يعنى از خواص فيزيكى و شيميايى سلولهاى مغزى و عصبى مىباشند شواهدى آورده‌اند كه در زير به آنها اشاره مىشود :\r\n1 - « به آسانى مىتوان نشان داد كه با از كار افتادن يك قسمت از مراكز ، يا سلسله اعصاب يك دسته از آثار روحى تعطيل مىشود ( 1 ) .\r\nمثلا آزمايش شده كه اگر قسمتهاى خاصى از مغز كبوتر را برداريم نمىميرد ولى بسيارى از معلومات خود را از دست مىدهد ، اگر غذا به او بدهند مىخورد و هضم مىكند و اگر ندهند و تنها دانه را در مقابل او بريزند نمىخورد و از گرسنگى مىميرد ! همچنين در پاره اى از ضربه‌هاى مغزى كه بر انسان وارد مىشود ، و يا به علل بعضى از بيماريها قسمتهايى از مغز از كار مىافتد ، ديده شده كه انسان قسمتى از معلومات خود را از دست مىدهد .\r\nچندى قبل در جرائد خوانديم كه يك جوان تحصيل كرده بر اثر يك ضربه مغزى در يك حادثه كه در نزديكى اهواز رخ داد تمام حوادث گذشته زندگى خود را فراموش كرد و حتى مادر و خواهر خود را نمىشناخت ، هنگامى كه او را به خانه اى كه در آن متولد و بزرگ شده بود بردند كاملا براى او ناآشنا بود ! اينها و نظاير آن نشان مىدهد كه رابطه نزديكى در ميان « فعاليت سلولهاى مغزى » و « پديده‌هاى روحى » وجود دارد .\r\n\r\n","description":"","footnote":"\r\n( 1 ) پيسيكولوژى دكتر ارانى صفحه 23 .\r\n","page_name":" 258 ","page_number":258},
  {"content":"\r\n2 - « هنگام فكر كردن تغييرات مادى در سطح مغز بيشتر مىشود ، مغز بيشتر غذا مىگيرد ، و بيشتر مواد فسفرى پس ميدهد موقع خواب كه مغز كار تفكر را انجام نمىدهد كمتر غذا ميگيرد اين خود دليل بر مادى بودن آثار فكرى است » ( 1 ) .\r\n3 - مشاهدات نشان مىدهد كه وزن مغز متفكران عموما بيش از حد متوسط است ( حد متوسط مغز مردان در حدود 1400 گرم و حد متوسط مغز زنان مقدارى از آن كمتر است ) اين نشانه ديگرى بر مادى بودن روح است .\r\n4 - اگر نيروى تفكر و تظاهرات روحى دليل بر وجود روح مستقل باشد بايد اين معنى را در حيوانات نيز بپذيريم ، زيرا آنها هم در حد خود ادراكاتى دارند خلاصه آنها مىگويند ما احساس مىكنيم كه روح ما موجود مستقلى نيست و پيشرفتهاى معلوم مربوط به انسانشناسى نيز اين واقعيت را تاييد مىكند .\r\nاز مجموع اين استدلالات چنين نتيجه مىگيرند كه پيشرفت و توسعه فيزيولوژى انسانى و حيوانى روز به روز اين حقيقت را واضحتر مىسازد كه ميان پديده‌هاى روحى و سلولهاى مغزى رابطه نزديكى وجود دارد .\r\n\r\nنقطه‌هاى تاريك اين استدلال\r\nاشتباه بزرگى كه دامنگير ماديها در اين گونه استدلالات شده اين است كه « ابزار كار » را با « فاعل كار » اشتباه كرده‌اند .\r\nبراى اينكه بدانيم چگونه آنها ابزار را با كننده كار اشتباه كرده‌اند ، اجازه دهيد يك مثال بياوريم ( دقت كنيد ) .\r\nاز زمان « گاليله » به اين طرف تحولى در مطالعه وضع آسمانها پيدا شد « گاليله » ايتاليايى به كمك يك عينكساز موفق به ساختن دوربين كوچولويى شد ولى البته گاليله بسيار خوشحال بود و شب هنگام كه به كمك آن به مطالعه\r\n\r\n","description":"","footnote":"\r\n( 1 ) بشر از نظر مادى - دكتر ارانى صفحه 2 .\r\n","page_name":" 259 ","page_number":259},
  {"content":"\r\nستارگان آسمان پرداخت ، صحنه شگفتانگيزى در برابر چشم او آشكار گرديد كه تا آن روز هيچ انسان ديگرى نديده بود ، او فهميد كشف مهمى كرده است و از آن روز به بعد كليه مطالعه اسرار جهان بالا بدست انسان افتاد ! تا آن روز انسان شبيه پروانه اى بود كه فقط چند شاخه اطراف خود را مىديد اما هنگامى كه دوربين را به چشم گرفت ، مقدار قابل ملاحظه اى از درختان اطراف خود را در اين جنگل بزرگ آفرينش نيز مشاهده كرد .\r\nاين مساله به تكامل خود ادامه داد تا اينكه دوربينهاى بزرگ نجومى ساخته شد كه قطر عدسى آنها پنج متر يا بيشتر بود ، آنها را بر فراز كوه‌هاى بلندى كه در منطقه مناسبى از نظر صافى هوا قرار داشت نصب كردند ، اين دوربينها كه مجموع دستگاه آنها گاهى به اندازه يك عمارت چند طبقه مىشد عوالمى از جهان بالا را به انسان نشان داد كه چشم عادى حتى يك هزارم آن را نديده بود .\r\nحال فكر كنيد اگر روزى تكنولوژى بشر اجازه ساختمان دوربينهايى به قطر يكصد متر با تجهيزاتى به اندازه يك شهر دهد چه عوالمى بر ما كشف خواهد شد ؟ ! اكنون اين سؤال پيش مىآيد كه اگر اين دوربينها را از ما بگيريد به طور قطع بخشى يا بخشهايى از معلومات و مشاهدات ما در باره آسمانها تعطيل خواهد شد ، ولى آيا بيننده اصلى ، ما هستيم يا دوربين است ؟ ! آيا دوربين و تلسكوپ ابزار كار ما است كه بوسيله آن مىبينيم و يا فاعل كار و بيننده واقعى است ؟ ! در مورد مغز نيز هيچكس انكار نمىكند كه بدون سلولهاى مغزى انجام تفكر و مانند آن ممكن نيست ولى آيا مغز ابزار كار روح است ؟ يا خود روح ؟ ! كوتاه سخن آنكه : تمام دلائلى كه ماديها در اينجا آورده‌اند فقط ثابت مىكند كه ميان سلولهاى مغزى و ادراكات ما ، ارتباط وجود دارد ، ولى هيچكدام از آنها اثبات نمىكند كه مغز انجام دهنده ادراكات است نه ابزار ادراك ( دقت كنيد ) .\r\n","description":"","footnote":"","page_name":" 260 ","page_number":260},
  {"content":"\r\nو از اينجا روشن مىشود اگر مردگان چيزى نمىفهمند به خاطر اين است كه ارتباط روح آنها با بدن از بين رفته ، نه اينكه روح ، فانى شده است ، درست همانند كشتى يا هواپيمايى كه دستگاه بى سيم آن همه از كار افتاده است ، كشتى و راهنمايان و ناخدايان كشتى وجود دارند اما ساحلنشينان نمىتوانند با آنها رابطه اى برقرار سازند ، زيرا وسيله ارتباطى از ميان رفته است .\r\n\r\nدلائل استقلال روح\r\nسخن از مساله روح بود و اينكه ماديها اصرار دارند ، پديده‌هاى روحى را از خواص سلولهاى مغزى بدانند و « فكر » و « حافظه » و « ابتكار » و « عشق » و « نفرت » و « خشم » و « علوم و دانشها » را همگى در رديف مسائل آزمايشگاهى و مشمول قوانين جهان ماده بدانند ، ولى فلاسفه طرفدار استقلال روح دلائل گويايى بر نفى و طرد اين عقيده دارند كه در ذيل به قسمتهايى از آن اشاره مىشود :\r\n\r\n1 - خاصيت واقعنمايى ( آگاهى از جهان برون ) .\r\nنخستين سؤال كه مىتوان از ماترياليستها كرد اين است كه اگر افكار و پديده‌هاى روحى همان خواص « فيزيك و شيميايى » مغزند ، بايد « تفاوت اصولى » ميان كار مغز و كار معده يا كليه و كبد مثلا نبوده باشد ، زيرا كار معده « مثلا » تركيبى از فعاليتهاى فيزيكى و شيميايى است و با حركات مخصوص خود و ترشح اسيدهايى غذا را هضم و آماده جذب بدن مىكند ، و همچنين كار بزاق چنان كه گفته شد تركيبى از كار فيزيكى و شيميايى است ، در حالى كه ما مىبينيم كار روحى با همه آنها متفاوت است .\r\nاعمال تمام دستگاههاى بدن كم و بيش شباهت به يكديگر دارند بجز « مغز » كه وضع آن استثنايى است آنها همه مربوط به جنبه‌هاى داخلى است در حالى كه پديده‌هاى روحى جنبه خارجى دارند و ما را از وضع بيرون وجود ما آگاه مىكنند .\r\n","description":"","footnote":"","page_name":" 261 ","page_number":261},
  {"content":"\r\nبراى توضيح اين سخن بايد به چند نكته توجه كرد :\r\nنخست اينكه : آيا جهانى بيرون از وجود ما هست يا نه ؟ مسلما چنين جهانى وجود دارد ، و ايده آليستها كه وجود جهان خارج را انكار مىكنند و مىگويند هر چه هست « مائيم » و « تصورات ما » و جهان خارج درست همانند صحنه هايى كه در خواب مىبينيم چيزى جز تصورات نيست ، سخت در اشتباهند ، و اشتباه آنها را در جاى خود اثبات كرده‌ايم كه چگونه ايده آليستها در عمل رئاليست مىشوند ، و آنچه را در محيط كتابخانه خود مىانديشند هنگامى كه به كوچه و خيابان و محيط زندگى معمولى قدم مىگذارند همه را فراموش مىكنند .\r\nديگر اينكه آيا ما از وجود جهان بيرون آگاه هستيم يا نه ؟\r\nقطعا پاسخ اين سؤال نيز مثبت است ، زيرا ما آگاهى زيادى از جهان بيرون خود داريم ، و از موجوداتى كه در اطراف ما با نقاط دور دست است اطلاعات فراوانى در اختيار ما هست .\r\nاكنون اين سؤال پيش مىآيد آيا جهان خارج به درون وجود ما مىآيد ؟\r\nمسلما نه ، بلكه نقشه آن پيش ما است كه با استفاده از خاصيت « واقعنمايى » به جهان بيرون وجود خود پى مىبريم .\r\nاين واقعنمايى نمىتواند تنها خواص فيزيك و شيميايى مغز باشد زيرا اين خواص زائيده تاثرات ما از جهان بيرون است ، و به اصطلاح معلول آنها است ، درست همانند تاثيرهايى كه غذا روى معده ما مىگذارد . آيا تاثير غذا روى معده و فعل و انفعال فيزيكى و شيميايى آن سبب مىشود كه معده از غذاها آگاهى داشته باشد ، پس چطور مغز ما مىتواند از دنيا بيرون خود با خبر گردد ؟ ! به تعبير ديگر : براى آگاهى از موجودات خارجى و عينى يك نوع احاطه بر آنها لازم است ، و اين احاطه كار سلولهاى مغزى نيست ، سلولهاى مغزى تنها از خارج متاثر مىشوند ، و اين تاثر : همانند تاثر ساير دستگاههاى بدن از وضع\r\n","description":"","footnote":"","page_name":" 262 ","page_number":262},
  {"content":"\r\nخارج است ، اين موضوع را ما به خوبى درك مىكنيم .\r\nاگر تاثر از خارج دليلى بر آگاهى ما از خارج بود لازم بود ما با معده و زبان خود نيز بفهميم در حالى كه چنين نيست ، خلاصه وضع استثنايى ادراكات ما دليل بر آن است كه حقيقت ديگرى در آن نهفته است ، كه نظامش با نظام قوانين فيزيكى و شيميايى كاملا تفاوت دارد ( دقت كنيد ) .\r\n\r\n2 - وحدت شخصيت\r\nدليل ديگر كه براى استقلال روح مىتوان ذكر كرد ، مسئله وحدت شخصيت در طول عمر آدمى است .\r\nتوضيح اينكه ما در هر چيز شك و ترديد داشته باشيم در اين موضوع ترديدى نداريم كه « وجود داريم » .\r\n« من هستم » و در هستى خود ترديد ندارم ، و علم من به وجود خودم به اصطلاح « علم حضورى » است ، نه علم « حصولى » يعنى من پيش خود حاضرم و از خودم جدا نيستم .\r\nبه هر حال ، آگاهى ما از خود روشنترين معلومات ما است و احتياج و نيازى ابدا به استدلال ندارد ، و استدلال معروفى كه دكارت فيلسوف معروف فرانسوى براى وجودش كرده كه : « من فكر ميكنم پس هستم » استدلال زايد و نادرستى به نظر مىرسد ، زيرا پيش از آنكه اثبات وجود خود كند دو بار اعتراف به وجود خودش كرده ! ( يك بار آنجا كه ميگويد « من » و بار ديگر آنجا كه مىگويد « ميكنم » اين از يك سو .\r\nاز سوى ديگر اين « من » از آغاز تا پايان عمر يك واحد بيشتر نيست « من امروز » همان « من ديروز » همان « من بيست سال قبل » مىباشد من از كودكى تا كنون يك نفر بيشتر نبودم ، من همان شخصى هستم كه بوده‌ام و تا آخر عمر نيز همين\r\n","description":"","footnote":"","page_name":" 263 ","page_number":263},
  {"content":"\r\nشخص هستم ، نه شخص ديگر ، البته درس خواندم ، با سواد شده‌ام ، تكامل يافته‌ام ، و باز هم خواهم يافت ، ولى يك آدم ديگر نشده‌ام ، و به همين دليل همه مردم از آغاز تا پايان عمر مرا يك آدم مىشناسند يك نام دارم يك شناسنامه دارم و . . .\r\nاكنون حساب كنيم و ببينيم اين موجود واحدى كه سراسر عمر ما را پوشانده چيست ؟ آيا ذرات و سلولهاى بدن ما و يا مجموعه سلولهاى مغزى و فعل و انفعالات آن است ؟ اينها كه در طول عمر ما بارها عوض مىشوند و تقريبا در هفت سال يك بار تمام سلولها تعويض مىگردند ، زيرا مىدانيم در هر شبانه روز مليونها سلول در بدن ما مىميرد و مليونها سلول تازه جانشين آن مىشود ، همانند ساختمانى كه تدريجا آجرهاى آن را برون آورند ، و آجرهاى تازه اى جاى آن كار بگذارند اين ساختمان بعد از مدتى به كلى عوض مىشود اگر چه مردم سطحى متوجه نشوند ، و يا همانند استخر بزرگى كه از يك طرف آهسته آهسته آب وارد آن مىشود ، و از طرف ديگر خارج مىگردد ، بديهى است بعد از مدتى تمام آب استخر عوض مىشود ، اگر چه افراد ظاهر بين توجه نداشته باشند و آن را به همان حال ثابت ببينند .\r\nبه طور كلى هر موجودى كه دريافت غذا مىكند و از سوى ديگر مصرف غذا دارد تدريجا « نوسازى » و « تعويض » خواهد شد .\r\nبنا بر اين يك آدم هفتاد ساله احتمالا ده بار تمام اجزاى بدن او عوض شده است روى اين حساب اگر همانند ماديها انسان را همان جسم و دستگاههاى مغزى و عصبى و خواص فيزيك و شيميايى آن بدانيم بايد اين « من » در 70 سال ده بار عوض شده باشد و همان شخص سابق نباشد در حالى كه هيچ وجدانى اين سخن را نخواهد پذيرفت .\r\nاز اينجا روشن مىشود كه غير از اجزاى مادى ، يك حقيقت واحد ثابت در سراسر عمر ، وجود دارد كه همانند اجزاى مادى تعويض نمىشود و اساس وجود ، را همان تشكيل مىدهد و عامل وحدت شخصيت ما همان است .\r\n","description":"","footnote":"","page_name":" 264 ","page_number":264},
  {"content":"\r\nپرهيز از يك اشتباه بعضى تصور مىكنند سلولهاى مغزى عوض نمىشوند و مىگويند : در كتابهاى فيزيولوژى خوانده‌ايم كه تعداد سلولهاى مغزى از آغاز تا آخر عمر يكسان است ، يعنى هرگز كم و زياد نمىشوند ، بلكه فقط بزرگ مىشوند ، اما توليد مثل نمىكنند ، و به همين جهت اگر ضايعه اى براى آنها پيش بيايد قابل ترميم نيستند ، بنا بر اين ما يك واحد ثابت در مجموع بدن داريم كه همان سلولهاى مغزى است ، و اين حافظ وحدت شخصيت ماست .\r\nاما اين اشتباه بزرگى است ، زيرا آنها كه اين سخن را مىگويند ، دو مساله را با يكديگر اشتباه كرده‌اند ، آنچه در علم امروز ثابت شده اين است كه سلولهاى مغزى از آغاز تا پايان عمر از نظر تعداد ثابت است ، و كم و زياد نمىشود .\r\nنه اينكه ذرات تشكيل دهنده اين سلولها تعويض نمىگردند ، زيرا همانطور كه گفتيم سلولهاى بدن دائما غذا دريافت مىكنند و نيز تدريجا ذرات كهنه را از دست مىدهند ، درست همانند كسى هستند كه دائما از يك طرف دريافت و از طرف ديگر پرداخت دارد ، مسلما سرمايه چنين كسى تدريجا عوض خواهد شد اگر چه مقدار آن عوض نشود ، همانند همان استخر آبى كه از يك سو آب به آن مىريزد و از سوى ديگر آب از آن خارج مىشود ، پس از مدتى محتويات آن به كلى تعويض مىگردد ، اگر چه مقدار آب ثابت مانده است .\r\n( در كتابهاى فيزيولوژى نيز به اين مسئله اشاره شده است به عنوان نمونه به كتاب هورمونها صفحه 11 و كتاب فيزيولوژى حيوانى تاليف دكتر محمود بهزاد و همكاران صفحه 32 مراجعه شود ) بنا بر اين سلولهاى مغزى نيز ثابت نيستند و همانند ساير سلولها عوض مىشوند .\r\n","description":"","footnote":"","page_name":" 265 ","page_number":265},
  {"content":"\r\n\r\n3 - عدم انطباق بزرگ و كوچك\r\nفرض كنيد كنار درياى زيبايى نشسته‌ايم چند قايق كوچك و يك كشتى عظيم روى امواج آب در حركتند ، آفتاب را مىبينيم كه از يك سو غروب مىكند و ماه را مىبينيم كه از سوى ديگر در حال طلوع كردن است .\r\nمرغهاى زيباى دريايى دائما روى آب مىنشينند و برمىخيزند ، در يك سمت ، كوه عظيمى سر به آسمان كشيده است .\r\nاكنون ، لحظاتى چشم خود را مىبنديم و آنچه را ديده‌ايم در ذهن خود مجسم مىنمائيم : كوه با همان عظمت ، دريا با همان وسعت ، و كشتى عظيم با همان بزرگى كه دارد در ذهن ما مجسم مىشوند ، يعنى همانند تابلوى فوق العاده بزرگى در برابر روح ما يا در درون روح ما وجود دارند .\r\nحالا اين سؤال پيش مىآيد كه جاى اين نقشه بزرگ كجا است ؟ آيا سلولهاى فوق العاده كوچك مغزى مىتوانند چنين نقشه عظيمى را در خود بپذيرند ؟\r\nمسلما نه ، بنا بر اين بايد ما داراى بخش ديگرى از وجود باشيم كه ما فوق اين ماده جسمانى است و آن قدر وسيع است كه تمام اين نقشه‌ها را در خود جاى مىدهد .\r\nآيا نقشه يك عمارت 500 مترى را مىتوان روى يك زمين چند ميليمترى پياده كرد ؟\r\nمسلما پاسخ اين سؤال منفى است ، چون يك موجود بزرگتر با حفظ بزرگى خود منطبق بر موجود كوچكى نمىشود ، لازمه انطباق اين است كه يا مساوى آن باشد يا كوچكتر از آن كه بتواند روى آن پياده شود .\r\nبا اينحال چگونه ما مىتوانيم نقشه‌هاى ذهنى فوق العاده بزرگى را در سلولهاى كوچك مغزى خود جاى دهيم ؟\r\nما مىتوانيم كره زمين را با همان كمربند چهل ميليون متريش در ذهن ترسيم كنيم ، ما مىتوانيم كره خورشيد را كه يك ميليون و دويست هزار مرتبه\r\n","description":"","footnote":"","page_name":" 266 ","page_number":266},
  {"content":"\r\nاز كره زمين بزرگتر است و همچنين كهكشانهايى را كه ميليونها بار از خورشيد ما وسيعترند همه را در فكر خود مجسم كنيم ، اين نقشه‌ها اگر بخواهند در سلولهاى كوچك مغزى ما پياده شوند طبق قانون عدم انطباق بزرگ بر كوچك امكان پذير نيست ، پس بايد به وجودى ما فوق اين جسم اعتراف كنيم كه مركز پذيرش اين نقشه‌هاى بزرگ مىباشد .\r\n\r\nيك سؤال لازم [ يك سؤال و پاسخ لازم : نقشه‌هاى ذهنى ما همچون ميكروفيلمها و نقشه‌هاى جغرافيايى است 
  ]\r\nممكن است گفته شود ، نقشه‌هاى ذهنى ما ، همانند « ميكروفيلمها » و يا « نقشه‌هاى جغرافيايى » است كه در كنار آن يك عدد كسرى نوشته شده مانند :\r\n1000000 : 1 و يا 100000000 : 1 كه مقياس كوچك شدن آن را نشان مىدهد و به ما مىفهماند كه بايد اين نقشه را به همان نسبت بزرگ كنيم تا نقشه واقعى به دست آيد ، و نيز بسيار ديده‌ايم عكسى از كشتى غولپيكرى گرفته شده كه نمىتواند به تنهايى عظمت آن كشتى را نشان بدهد ، و لذا قبل از گرفتن عكس براى نشان دادن عظمت آن انسانى را در عرشه كشتى قرار مىدهند و عكس آن دو را با هم مىگيرند تا با مقايسه عظمت كشتى روشن شود .\r\nنقشه‌هاى ذهنى ما نيز تصويرهاى بسيار كوچكى هستند كه با مقياسهاى معينى كوچك شده‌اند به هنگامى كه به همان نسبت ، آنها را بزرگ كنيم نقشه واقعى به دست مىآيد ، و مسلما اين نقشه‌هاى كوچك مىتواند به نوعى در سلولهاى مغزى ما جاى گيرد ( دقت كنيد ) .\r\nپاسخ :\r\nمساله مهم اينجا است كه ميكروفيلمها را معمولا يا به وسيله پروژكتورها بزرگ مىكنند و روى پرده اى منعكس مىنمايند يا در نقشه‌هاى جغرافيايى عددى كه زير آن نوشته شده است به ما كمك مىكند كه نقشه را در آن عدد ضرب\r\n","description":"","footnote":"","page_name":" 267 ","page_number":267},
  {"content":"\r\nكنيم و نقشه بزرگ واقعى را در ذهن خود منعكس نمائيم ، حالا اين سؤال پيش مىآيد كه آن پرده بزرگى كه ميكروفيلمهاى ذهنى ما روى آن به صورت عظيم منعكس مىگردد كجا است .\r\nآيا اين پرده بزرگ همان سلولهاى مغزى هستند ؟ قطعا نه . و آن نقشه جغرافيايى كوچك را كه ما در عدد بزرگ ضرب مىكنيم و تبديل به نقشه عظيمى مىنمائيم ، مسلما محلى لازم دارد ، آيا مىتواند سلولهاى كوچك مغزى باشد .\r\nبه عبارت روشنتر : در مثال ميكروفيلم و نقشه جغرافيايى آنچه در خارج وجود دارد ، همان فيلمها و نقشه‌هاى كوچك هستند ، ولى در نقشه‌هاى ذهنى ما اين نقشه‌ها درست به اندازه وجود خارجى آنها مىباشند و قطعا محلى لازم دارند به اندازه خودشان و مىدانيم سلولهاى مغزى كوچكتر از آن است كه بتواند آنها را با آن عظمت منعكس سازد .\r\nكوتاه سخن اينكه : ما اين نقشه‌هاى ذهنى را با همان بزرگى كه در خارج دارند تصور مىكنيم و اين تصور عظيم نمىتواند در سلول كوچكى منعكس گردد ، بنا بر اين نيازمند به محلى است و از اينجا به وجود حقيقى ما فوق اين سلولها پى مىبريم .\r\n\r\n4 - پديده‌هاى روحى با كيفيات مادى همانند نيستند\r\nدليل ديگرى كه مىتواند ما را به استقلال روح و مادى نبودن آن رهنمون گردد اين است كه : در پديده‌هاى روحى خواص و كيفيتهايى مىبينيم كه با خواص و كيفيتهاى موجودات مادى هيچ گونه شباهت ندارند ، زيرا :\r\nاولا : موجودات « زمان » مىخواهند و جنبه تدريجى دارند .\r\nثانيا با گذشت زمان فرسوده مىشوند .\r\nثالثا قابل تجزيه به اجزاء متعددى هستند .\r\n","description":"","footnote":"","page_name":" 268 ","page_number":268},
  {"content":"\r\nولى پديده‌هاى ذهنى داراى اين خواص و آثار نيستند ، ما مىتوانيم جهانى همانند جهان فعلى در ذهن خود ترسيم كنيم ، بى آنكه احتياج به گذشت زمان و جنبه‌هاى تدريجى داشته باشد .\r\nاز اين گذشته صحنه هايى كه مثلا از زمان كودكى در ذهن ما نقش بسته با گذشت زمان نه كهنه مىشود و نه فرسوده ، و همان شكل خود را حفظ كرده است ، ممكن است مغز انسان فرسوده شود ولى با فرسوده شدن مغز خانه اى كه نقشه اش از بيست سال قبل در ذهن ما ثبت شده فرسوده نمىگردد و از يك نوع ثبات كه خاصيت جهان ما وراى ماده است برخوردار است .\r\nروح ما نسبت به نقشها و عكسها خلاقيت عجيبى دارد و در يك آن مىتوانيم بدون هيچ مقدمه اى هر گونه نقشى را در ذهن ترسيم كنيم ، كرات آسمانى ، كهكشانها و يا موجودات زمينى درياها و كوه‌ها و مانند آن ، اين خاصيت يك موجود مادى نيست ، بلكه نشانه موجودى ما فوق مادى است .\r\nبه علاوه ما مىدانيم مثلا 2 2 4 شكى نيست كه طرفين اين معادله را مىتوانيم تجزيه كنيم يعنى عدد دو را تجزيه نمائيم ، و يا عدد چهار را ، ولى اين برابرى را هرگز نمىتوانيم تجزيه كنيم و بگوئيم برابرى دو نيم دارد و هر نيمى غير از نيم ديگر است ، برابرى يك مفهوم غير قابل تجزيه است يا وجود دارد و يا وجود ندارد هرگز نمىتوان آن را دو نيم كرد .\r\nبنا بر اين ، اين گونه مفاهيم ذهنى قابل تجزيه نيستند و به همين دليل نمىتوانند مادى باشند زيرا اگر مادى بودند قابل تجزيه بودند و باز به همين دليل روح ما كه مركز چنين مفاهيم غير مادى است نمىتواند مادى بوده باشد بنا بر اين ما فوق ماده است ( دقت كنيد ) ( 1 ) .\r\n\r\n","description":"","footnote":"\r\n( 1 ) نقل با تلخيص از كتاب معاد و جهان پس از مرگ - بخش استقلال روح .\r\n","page_name":" 269 ","page_number":269},
  {"content":"\r\n\r\n[ سوره الإسراء ‹ 17 › : آيات 86 تا 87 
  ]\r\nوَ لَئِنْ شِئْنا لَنَذْهَبَنَّ بِالَّذِي أَوْحَيْنا إِلَيْكَ ثُمَّ لا تَجِدُ لَكَ بِه عَلَيْنا وَكِيلًا ‹ 86 › إِلَّا رَحْمَةً مِنْ رَبِّكَ إِنَّ فَضْلَه كانَ عَلَيْكَ كَبِيراً ‹ 87 ›\r\n\r\nترجمه :\r\n86 - و اگر بخواهيم آنچه را بر تو وحى فرستاديم از تو مىگيريم سپس كسى را نمىيابى كه از تو دفاع كند .\r\n87 - مگر رحمت پروردگارت ( شامل حالت گردد ) كه فضل پروردگارت بر تو بزرگ بوده است .\r\n\r\nتفسير : آنچه دارى از بركت رحمت او است !\r\nدر آيات گذشته سخن از قرآن بود ، دو آيه مورد بحث نيز در همين زمينه سخن مىگويد .\r\nنخست مىفرمايد : « ما اگر بخواهيم آنچه را بر تو وحى فرستاده‌ايم از تو مىگيريم » ( * ( وَلَئِنْ شِئْنا لَنَذْهَبَنَّ بِالَّذِي أَوْحَيْنا إِلَيْكَ ) * ) .\r\n« سپس كسى را نمىيابى كه از تو دفاع كند » و آن را از ما باز پس گيرد ( * ( ثُمَّ لا تَجِدُ لَكَ بِه عَلَيْنا وَكِيلًا ) * ) پس اين مائيم كه اين علوم را به تو بخشيده‌ايم تا رهبر و هادى مردم باشى ، و اين مائيم كه هر گاه صلاح بدانيم از تو باز پس مىگيريم ، و هيچكس را در اين رابطه دخل و تصرفى نيست ! .\r\n","description":"","footnote":"","page_name":" 270 ","page_number":270},
  {"content":"\r\nدر پيوند اين آيات با آيه قبل ، علاوه بر آنچه گفته شد اين احتمال نيز وجود دارد كه در آخرين جمله بحث گذشته خوانديم « تنها بهره اندكى از علم و دانش به شما داده شده است » .\r\nو در آيات مورد بحث مىخوانيم كه خداوند حتى بهره اى را كه از علم و دانش به پيامبرش داده است مىتواند باز پس بگيرد ، پس همه چيز شما حتى علم و آگاهيتان از سوى او است .\r\nآيه بعد كه به صورت استثناء آمده است مىگويد « اگر ما اين علم و دانش را از تو نمىگيريم رحمت پروردگار تو است » ( * ( إِلَّا رَحْمَةً مِنْ رَبِّكَ ) * ) .\r\nرحمتى است براى هدايت و نجات خودت و رحمتى است براى هدايت و نجات جهان بشريت و اين رحمت در واقع دنباله همان رحمت آفرينش است .\r\nآن خدايى كه به مقتضاى رحمت عام و خاصش ، انسانها را آفريد و لباس هستى كه برترين لباس تكامل است در اندامشان پوشانيد ، همان خدا براى پيمودن اين راه ، به مقتضاى رحمتش ، به آنها كمك مىكند ، رهبرانى آگاه و معصوم ، خستگى ناپذير و دلسوز ، و مهربان و پر استقامت براى هدايتشان مبعوث مىنمايد ، همين رحمت است كه ايجاب مىكند هرگز روى زمين از حجت الهى خالى نماند .\r\nو در پايان آيه به عنوان تاكيد ، يا به عنوان بيان دليل بر جمله سابق مىگويد :\r\n« فضل پروردگار بر تو بزرگ بوده است » ( * ( إِنَّ فَضْلَه كانَ عَلَيْكَ كَبِيراً ) * ) .\r\nوجود زمينه اين فضل در دل تو كه با آب عبادت و تهذيب نفس و جهاد آبيارى شده از يك سو ، و نياز مبرم بندگان به چنين رهبرى از سويى ديگر ، ايجاب كرده است كه فضل خدا بر تو فوق العاده زياد باشد :\r\nدرهاى علم را به روى تو بگشايد ، از اسرار هدايت انسان آگاهت سازد ، و از خطاها محفوظت دارد ، تا الگو و اسوه اى براى همه انسانها تا پايان\r\n","description":"","footnote":"","page_name":" 271 ","page_number":271},
  {"content":"\r\nجهان باشى .\r\nضمنا ذكر اين نكته نيز لازم است كه جمله استثنائيه فوق با آنچه در آيه قبل آمده است ارتباط دارد ، و مفهوم مستثنى و مستثنى منه چنين است « اگر ما بخواهيم مىتوانيم اين وحى را كه بر تو فرستاده‌ايم بگيريم ولى چنين نمىكنيم چرا كه رحمت الهى شامل حال تو و مردم است ( 1 ) .\r\nروشن است كه اين گونه استثناها دليل بر اين نيست كه ممكن است خداوند عملا روزى اين رحمت را از پيامبرش بگيرد ، بلكه دليل بر آنست كه پيامبر ص نيز چيزى از خود ندارد ، علم و دانش و وحى آسمانى او همه از ناحيه خدا و بسته به مشيت او است .\r\n\r\n","description":"","footnote":"\r\n( 1 ) در حقيقت مفهوم جمله چنين است « و لكن لا نشاء ان نذهب بالذى اوحينا اليك رحمة من ربك » .\r\n","page_name":" 272 ","page_number":272},
  {"content":"\r\n\r\n[ سوره الإسراء ‹ 17 › : آيات 88 تا 89 
  ]\r\nقُلْ لَئِنِ اجْتَمَعَتِ الإِنْسُ وَالْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِه وَلَوْ كانَ بَعْضُهُمْ لِبَعْضٍ ظَهِيراً ‹ 88 › وَلَقَدْ صَرَّفْنا لِلنَّاسِ فِي هذَا الْقُرْآنِ مِنْ كُلِّ مَثَلٍ فَأَبى أَكْثَرُ النَّاسِ إِلَّا كُفُوراً ‹ 89 ›\r\n\r\nترجمه :\r\n88 - بگو اگر انسانها و پريان اتفاق كنند كه همانند اين قرآن را بياورند ، همانند آن را نخواهند آورد هر چند يكديگر را در اين كار كمك كنند .\r\n89 - ما در اين قرآن براى مردم از هر چيز نمونه اى آورديم ( و همه معارف در آن جمع است ) اما اكثر مردم ( در برابر آن ) جز انكار حق ، كارى ندارند .\r\n\r\nتفسير :\r\n\r\nهيچگاه همانند قرآن را نخواهيد آورد\r\nبا توجه به اينكه آيات قبل و بعد در ارتباط با مباحث قرآن است ، پيوند آيه مورد بحث كه با صراحت از اعجاز قرآن سخن مىگويد با آنها نياز به گفتگو ندارد .\r\nبه علاوه در آيات آينده بحث مشروحى پيرامون بهانه جوئيهاى مشركان در زمينه اعجاز و طلب معجزات گوناگون آمده است ، آيه مورد بحث در حقيقت مقدمه اى است براى بحث آينده تا به اين بهانه جويان نشان دهد كه عاليترين و زنده ترين سند حقانيت پيامبر اسلام ص كه به صورت يك معجزه جاودانى هميشه در تاريخ مىدرخشد همين قرآن است و با وجود اين قرآن ، بهانه جوئيها بى جا است !\r\n","description":"","footnote":"","page_name":" 273 ","page_number":273},
  {"content":"\r\nبعضى نيز خواسته‌اند پيوند اين آيه را با آيات گذشته از نظر مقايسه اسرار آميز بودن روح با اسرار آميز بودن قرآن بيان كنند ( 1 ) ولى پيوندى را كه در بالا گفتيم روشنتر به نظر مىرسد .\r\nبه هر حال خدا روى سخن را در اينجا به پيامبر ص كرده ، مىگويد :\r\n« به آنها بگو اگر تمام انسانها و پريان اجتماع و اتفاق كنند تا همانند اين قرآن را بياورند قادر نخواهند بود هر چند يكديگر را معاضدت و كمك كنند » ( * ( قُلْ لَئِنِ اجْتَمَعَتِ الإِنْسُ وَالْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِه وَلَوْ كانَ بَعْضُهُمْ لِبَعْضٍ ظَهِيراً ) * ) .\r\nاين آيه با صراحت تمام ، همه جهانيان را اعم از كوچك و بزرگ ، عرب و غير عرب ، انسانها و حتى موجودات عاقل غير انسانى ، دانشمندان ، فلاسفه ، ادباء ، مورخان ، نوابغ و غير نوابغ ، خلاصه همه را بدون استثناء دعوت به مقابله با قرآن كرده است و مىگويد اگر فكر مىكنيد قرآن سخن خدا نيست و ساخته مغز بشر است ، شما هم انسان هستيد ، همانند آن را بياوريد و هر گاه بعد از تلاش و كوشش همگانى ، خود را ناتوان يافتيد ، اين بهترين دليل بر معجزه بودن قرآن است .\r\nاين دعوت به مقابله كه در اصطلاح علماء عقائد ، « تحدى » ناميده مىشود يكى از اركان هر معجزه است ، و هر جا چنين تعبيرى به ميان آمد به روشنى مىفهميم كه آن موضوع ، از معجزات است .\r\n\r\nدر اين آيه چند نكته جلب توجه مىكند : [ عمومى بودن دعوت به مبارزه 
  ]\r\n1 - قبل از هر چيز عمومى بودن دعوت به تحدى كه همه انسانها و موجودات عاقل ديگر را فرا مىگيرد .\r\n2 - جاودانى بودن دعوت نكته ديگر است ، زيرا هيچگونه قيدى از نظر زمان در آن نيست و به اين ترتيب اين ندا و دعوت همانگونه كه در زمان\r\n\r\n","description":"","footnote":"\r\n( 1 ) فى ظلال جلد 5 صفحه 358 ذيل آيه مورد بحث .\r\n","page_name":" 274 ","page_number":274},
  {"content":"\r\nپيامبر ص بوده است ، امروز هم هست ، فردا نيز خواهد بود .\r\n3 - تعبير به اجتماع ، اشاره به مساله همكارى و همفكرى و تعاون و تعاضد است كه مسلما بازده كار انسانها را صدها يا هزاران برابر مىكند .\r\n4 - جمله « و * ( لَوْ كانَ بَعْضُهُمْ لِبَعْضٍ ظَهِيراً ) * » ( هر چند بعضى ، بعض ديگر را يارى و كمك كنند ) تاكيد مجددى است روى مساله همفكرى و تعاون ، و ضمنا اشاره سربسته اى است به اهميت و تاثير اين كار در پيشبرد هدفها .\r\n5 - تعبير به « * ( بِمِثْلِ هذَا الْقُرْآنِ ) * » تعبير جامعى است كه شباهت و همانندى را در تمام زمينه‌ها مىرساند ، يعنى مثل آن از نظر فصاحت ، مثل آن از نظر محتوى و مثل آن از نظر انسانسازى ، بحثهاى علمى ، قانونهاى حياتبخش اجتماعى ، تاريخ خالى از خرافات ، پيشگوييهاى مربوط به آينده و امثال آن .\r\n6 - دعوت از همه انسانها دليل بر اين است كه در مساله اعجاز تنها جنبه الفاظ قرآن و فصاحت و بلاغت مطرح نيست ، چرا كه اگر چنين بود دعوت از ناآشنايان به زبان عربى بىفايده بود .\r\n7 - يك معجزه گويا و رسا آنست كه آورنده آن مخالفان را نه تنها دعوت به مقابله كند بلكه آنها را با وسائل مختلف به اين كار تحريك و تشويق نموده ، و به اصطلاح بر سر غيرت آورد ، تا آنچه را در توان دارند به كار گيرند ، سپس كه عجز آنها نمايان شد ، عمق و عظمت اعجاز روشن گردد .\r\nدر آيه مورد بحث اين موضوع كاملا عملى شده است ، زيرا از يك سو پاى همه انسانها را به ميان كشيده ، و با تصريح به ناتوانى آنها طى جمله « * ( لا يَأْتُونَ بِمِثْلِه ) * » آنها را برانگيخته و با جمله « * ( وَلَوْ كانَ بَعْضُهُمْ لِبَعْضٍ ظَهِيراً ) * » تحريك بيشترى نموده است .\r\nآيه بعد در واقع بيان يكى از جنبه‌هاى اعجاز قرآن يعنى « جامعيت »\r\n","description":"","footnote":"","page_name":" 275 ","page_number":275},
  {"content":"\r\nآن است ، مىگويد : « ما براى مردم در اين قرآن از هر نمونه اى از انواع معارف بيان كرديم » ( * ( وَلَقَدْ صَرَّفْنا لِلنَّاسِ فِي هذَا الْقُرْآنِ مِنْ كُلِّ مَثَلٍ ) * ) .\r\n« ولى با اين حال اكثر مردم جاهل و نادان جز انكار حق ، و ناديده گرفتن دلائل هدايت ، عكس العملى نشان ندادند » ( * ( فَأَبى أَكْثَرُ النَّاسِ إِلَّا كُفُوراً ) * ) « صرفنا » از ماده « تصريف » به معنى تغيير ، يا تبديل و از حالى به حالى كردن آمده است .\r\n« كفور » به معنى انكار حق است .\r\nبراستى اين تنوع محتويات قرآن ، آن هم از انسانى درس نخوانده ، عجيب است ، چرا كه در اين كتاب آسمانى ، هم دلائل متين عقلى با ريزه كاريهاى مخصوصش در زمينه عقائد آمده ، و هم بيان احكام متين و استوار بر اساس نيازمنديهاى بشر در همه زمينه‌ها ، هم بحثهاى تاريخى قرآن در نوع خود بى نظير ، هيجانانگيز ، بيدارگر ، دلچسب ، تكاندهنده و خالى از هر گونه خرافه است .\r\nو هم مباحث اخلاقيش كه با دلهاى آماده همان كار را مىكند كه باران بهار با زمينهاى مرده ! مسائل علمى كه در قرآن مطرح شده ، پرده از روى حقايقى برمىدارد كه حد اقل در آن زمان براى هيچ دانشمند شناخته نشده بود .\r\nخلاصه قرآن در هر وادى گام مىنهد ، عاليترين نمونه را ارائه مىدهد .\r\nآيا با توجه به اينكه معلومات انسان محدود است ( همانگونه كه در آيات گذشته به آن اشاره شده ، مخصوصا با توجه به اينكه پيامبر اسلام در محيطى پرورش يافته بود كه از همان علم و دانش محدود بشرى آن زمان نيز خبرى نبود ، آيا وجود اينهمه محتواى متنوع در زمينه‌هاى توحيدى و اخلاقى و اجتماعى و سياسى و نظامى دليل بر اين نيست كه از مغز انسان تراوش نكرده بلكه از ناحيه\r\n","description":"","footnote":"","page_name":" 276 ","page_number":276},
  {"content":"\r\nخدا است ) .\r\nو به همين دليل اگر جن و انس جمع شوند كه همانند آن را بياورند قادر نخواهند بود .\r\nفرض كنيم تمام دانشمندان امروز و متخصصان علوم مختلف جمع شوند دائرة المعارفى تنظيم كنند و آن را در قالب بهترين عبارات بريزند ممكن است اين مجموعه براى امروز جامعيت داشته باشد اما مسلما براى پنجاه سال بعد نه تنها ناقص و نارسا است بلكه آثار كهنگى از آن مىبارد .\r\nدر حالى كه قرآن در هر عصر و زمانى كه خوانده مىشود - مخصوصا در عصر ما - آن چنان است كه گويى « امروز » و « براى امروز » نازل شده و هيچ اثرى از گذشت زمان در آن ديده نمىشود .\r\n","description":"","footnote":"","page_name":" 277 ","page_number":277},
  {"content":"\r\n\r\n[ سوره الإسراء ‹ 17 › : آيات 90 تا 93 
  ]\r\nوَ قالُوا لَنْ نُؤْمِنَ لَكَ حَتَّى تَفْجُرَ لَنا مِنَ الأَرْضِ يَنْبُوعاً ‹ 90 › أَوْ تَكُونَ لَكَ جَنَّةٌ مِنْ نَخِيلٍ وَعِنَبٍ فَتُفَجِّرَ الأَنْهارَ خِلالَها تَفْجِيراً ‹ 91 › أَوْ تُسْقِطَ السَّماءَ كَما زَعَمْتَ عَلَيْنا كِسَفاً أَوْ تَأْتِيَ بِاللَّه وَالْمَلائِكَةِ قَبِيلًا ‹ 92 › أَوْ يَكُونَ لَكَ بَيْتٌ مِنْ زُخْرُفٍ أَوْ تَرْقى فِي السَّماءِ وَلَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُه قُلْ سُبْحانَ رَبِّي هَلْ كُنْتُ إِلَّا بَشَراً رَسُولًا ‹ 93 ›\r\n\r\nترجمه :\r\n90 - و گفتند ما هرگز به تو ايمان نمىآوريم مگر اينكه چشمه اى از اين سرزمين ( خشك و سوزان ) براى ما خارج سازى ! 91 - يا باغى از نخل و انگور در اختيار تو باشد و نهرها در لابلاى آن به جريان اندازى .\r\n92 - يا قطعات ( سنگهاى ) آسمان را آن چنان كه مىپندارى - بر سر ما فرود آرى : يا خداوند و فرشتگان را در برابر ما بياورى ! ! 93 - يا خانه اى پر نقش و نگار از طلا داشته باشى ، يا به آسمان بالا روى ، حتى به آسمان رفتنت ايمان نمىآوريم مگر آنكه نامه اى بر ما نازل كنى كه آن را بخوانيم ! !\r\n","description":"","footnote":"","page_name":" 278 ","page_number":278},
  {"content":"\r\nبگو منزه است پروردگارم ( از اين سخنان بى ارزش ) مگر من جز بشرى هستم فرستاده خدا ؟ !\r\n\r\nشان نزول :\r\nدر روايات اسلامى و همچنين كلمات مفسران معروف شان نزولى با عبارات مختلف براى آيات فوق نقل شده است كه خلاصه اش چنين است :\r\n« گروهى از مشركان مكه كه » وليد بن مغيرة « و » ابو جهل « در جمع آنها بودند در كنار خانه كعبه اجتماع كردند و با يكديگر پيرامون كار پيامبر سخن گفتند ، سرانجام چنين نتيجه گرفتند كه بايد كسى را به سراغ محمد فرستاد و به او پيغام داد كه اشراف قريش ، طائفه تو ، اجتماع كرده‌اند و آماده سخن گفتن با تواند ، نزد ما بيا .\r\nپيامبر به اميد اينكه شايد نور ايمان در قلب آنها درخشيدن گرفته است ، و آماده پذيرش حق شده‌اند فورا به سراغ آنها شتافت .\r\nاما با اين سخنان روبرو شد :\r\nاى محمد ! ما تو را براى اتمام حجت به اينجا خوانديم ، ما سراغ نداريم كسى به قوم و طائفه خود اينقدر كه تو آزار رسانده اى آزار رسانده باشد : خدايان ما را دشنام دادى ، بر آئين ما خرده گرفتى ، عقلاى ما را سفيه خواندى ، در ميان جمع تخم نفاق افشاندى .\r\nبگو ببينيم درد تو چيست ؟ ! پول مىخواهى ؟ آن قدر به تو مىدهيم كه بىنياز شوى ! مقام مىخواهى ؟ منصب بزرگى به تو خواهيم داد ! بيمار هستى ؟ ( و كسالت روانى دارى ؟ ) ما بهترين طبيبان را براى معالجه تو دعوت مىكنيم ! .\r\nپيامبر فرمود : هيچيك از اين مسائل نيست خداوند مرا به سوى شما فرستاده\r\n","description":"","footnote":"","page_name":" 279 ","page_number":279},
  {"content":"\r\nو كتاب آسمانى بر من نازل كرده اگر آن را بپذيريد به نفع شما در دنيا و آخرت خواهد بود و اگر نپذيريد صبر مىكنم تا خدا ميان من و شما داورى كند .\r\nگفتند بسيار خوب ، حال كه چنين مىگويى هيچ شهرى تنگتر از شهر ما نيست ( اطراف مكه را كوه‌هاى نزديك به هم فرا گرفته ) از پروردگارت بخواه اين كوه‌ها را عقب بنشاند و نهرهاى آب همچون نهرهاى شام و عراق در اين سرزمين خشك و بى آب و علف جارى سازد .\r\nو نيز از او بخواه نياكان ما را زنده كند و حتما « قصى بن كلاب » بايد در ميان آنها باشد چرا كه پير مرد راستگويى است ! تا ما از آنها بپرسيم آنچه را تو مىگويى حق است يا باطل ؟ ! :\r\nپيامبر با بى اعتنايى فرمود : من مامور به اين كارها نيستم .\r\nگفتند اگر چنين نمىكنى لا اقل از خدايت بخواه كه فرشته اى بفرستد و تو را تصديق كند ، و براى ما باغها و گنجها و قصرها از طلا قرار دهد ! فرمود : به اين امور هم مبعوث نشده‌ام ، من دعوتى از ناحيه خدا دارم اگر مىپذيريد چه بهتر و الا خداوند ميان من و شما داورى خواهد كرد .\r\nگفتند پس قطعاتى از سنگهاى آسمانى را - آن گونه كه گمان مىكنى خدايت هر وقت بخواهد مىتواند بر سر ما بيفكند - بر ما فرود آر ! فرمود : اين مربوط به خدا است اگر بخواهد مىكند .\r\nيكى از آن ميان صدا زد : ما با اين كارها نيز ايمان نمىآوريم ، هنگامى ايمان خواهيم آورد كه خدا و فرشتگان را بياورى و در برابر ما قرار دهى ! پيامبر ( هنگامى كه اين لاطائلات را شنيد ) از جا برخاست تا آن مجلس را ترك كند بعضى از آن گروه به دنبال حضرت حركت كردند و گفتند :\r\nاى محمد قوم تو هر پيشنهادى كردند قبول نكردى ، سپس امورى در رابطه با خودشان خواستند آن را هم انجام ندادى ، سرانجام از تو خواستند عذابى را\r\n","description":"","footnote":"","page_name":" 280 ","page_number":280},
  {"content":"\r\nكه تهديدشان به آن مىكنى بر سرشان فرود آرى آن را هم انجام ندادى ، به خدا سوگند هرگز به تو ايمان نخواهيم آورد تا نردبانى به آسمان قرار دهى و مقابل چشم ما از آن بالا روى ، و چند نفر از ملائكه را پس از بازگشت با خود بياورى ! و نامه اى در دست داشته باشى كه گواهى بر صدق دعوتت دهد ! .\r\nابو جهل گفت ( ولش كنيد ) او جز دشنام به بتها و نياكان ما كار ديگرى بلد نيست ! ، و من با خدا عهد كرده‌ام صخره اى بردارم و هنگامى كه سجده كرد بر مغز او بكوبم ! ! پيامبر ص در حالى كه قلبش را هاله اى از اندوه و غم به خاطر جهل و لجاجت و استكبار اين قوم فرا گرفته بود از نزد آنها بازگشت . . .\r\nدر اين هنگام آيات فوق نازل شد و به گفتگوهاى آنها پاسخ داد ( 1 ) .\r\n\r\nتفسير : بهانه‌هاى رنگارنگ !\r\nپس از بيان عظمت و اعجاز قرآن در آيات گذشته ، در آيات مورد بحث به قسمتى از بهانه جويىهايى كه نشان مىدهد موضع اين دسته از كفار در برابر دعوت حياتآفرين پيامبر ص جز لجاجت و عناد و طغيان و استكبار نبوده چرا كه در برابر پيشنهاد منطقى پيغمبر و سند زنده اى كه همراه داشته چه درخواستهاى نامعقولى كه نمىكردند .\r\nاين درخواستها در آيات فوق در شش قسمت بيان شده است :\r\n\r\n","description":"","footnote":"\r\n( 1 ) تفسير مجمع البيان ذيل آيات مورد بحث - در در المنثور نيز اين شان نزول با تفاوتهايى ذيل همين آيات آمده است .\r\n","page_name":" 281 ","page_number":281},
  {"content":"\r\n1 - نخست مىگويد : « و آنها گفتند ما هرگز به تو ايمان نمىآوريم مگر اينكه از اين سرزمين چشمه پر آبى براى ما خارج كنى » ! ( * ( وَقالُوا لَنْ نُؤْمِنَ لَكَ حَتَّى تَفْجُرَ لَنا مِنَ الأَرْضِ يَنْبُوعاً ) * ) .\r\n« فجور و تفجير » به معنى شكافتن است اعم از شكافتن زمين به وسيله چشمه‌ها و يا شكافتن افق به وسيله نور صبحگاهان ( البته تفجير مبالغه بيشترى نسبت به فجور را مىرساند ) .\r\n« ينبوع » از ماده « نبع » محل جوشش آب است ، بعضى گفته‌اند كه ينبوع چشمه آبى است كه هرگز خشك نمىشود .\r\n2 - : يا اينكه باغى از درختان خرما و انگور در اختيار تو باشد كه جويبارها و نهرها در لابلاى درختانش به جريان اندازى « ! ( * ( أَوْ تَكُونَ لَكَ جَنَّةٌ مِنْ نَخِيلٍ وَعِنَبٍ فَتُفَجِّرَ الأَنْهارَ خِلالَها تَفْجِيراً ) * ) .\r\n3 - « يا آسمان را آن چنان كه مىپندارى قطعه قطعه بر سر ما فرود آرى » ( * ( أَوْ تُسْقِطَ السَّماءَ كَما زَعَمْتَ عَلَيْنا كِسَفاً ) * ) .\r\n4 - : « يا خداوند و فرشتگان را در برابر ما رو در رو بياورى » ( * ( أَوْ تَأْتِيَ بِاللَّه وَالْمَلائِكَةِ قَبِيلًا ) * ) .\r\n« قبيل » گاهى به معنى كفيل و ضامن تفسير شده ، و گاه به معنى چيزى كه در مقابل انسان قرار مىگيرد و رو در روى او قرار دارد ، بعضى نيز آن را جمع « قبيله » به معنى جماعت دانسته‌اند .\r\nطبق معنى اول تفسير آيه چنين مىشود : تو بايد خدا و فرشتگان را به عنوان ضامن صدق گفتارت بياورى .\r\nو طبق معنى دوم چنين است : تو بايد خدا و فرشتگان را بياورى و در برابر ما قرار دهى .\r\nو اما طبق معنى سوم مفهوم آيه چنين است تو بايد خدا و فرشتگان را گروه ، گروه نزد ما آورى ! .\r\n","description":"","footnote":"","page_name":" 282 ","page_number":282},
  {"content":"\r\nبايد توجه داشت كه اين مفاهيم سه گانه با هم منافات و تضادى ندارند ، و ممكن است همه در مفهوم آيه جمع شوند ، چرا كه استعمال لفظ واحد در اكثر از معنى نزد ما هيچ مانع ندارد .\r\n5 - : « يا اينكه خانه اى از طلا داشته باشى ، خانه اى پر نقش و نگار و زينتى » ( * ( أَوْ يَكُونَ لَكَ بَيْتٌ مِنْ زُخْرُفٍ ) * ) .\r\n« زخرف » در اصل به معنى زينت است ، و از آنجا كه طلا يكى از فلزات معروف زينتى است به آن زخرف گفته مىشود خانه‌هاى پر نقش و نگار را نيز « زخرف » مىگويند ، و همچنين سخنان پر آب و رنگ فريبنده را گفتار مزخرف مىنامند .\r\n6 - « يا به آسمان بالا روى ! ولى هرگز تنها به آسمان بالا رفتنت ايمان نخواهيم آورد مگر اينكه نامه اى همراه خود براى ما بياورى كه آن را بخوانيم » ! ( * ( أَوْ تَرْقى فِي السَّماءِ وَلَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُه ) * ) .\r\nدر پايان اين آيات مىخوانيم كه خداوند به پيامبرش دستور مىدهد كه در برابر اين پيشنهادهاى ضد و نقيض و بى پايه و گاهى مضحك « بگو پاك و منزه است پروردگار من از اين اوهام » ( * ( قُلْ سُبْحانَ رَبِّي ) * ) .\r\n« آيا من جز انسانى فرستاده خدا بيشترم » ( * ( هَلْ كُنْتُ إِلَّا بَشَراً رَسُولًا ) * ) .\r\n\r\nنكته‌ها :\r\n\r\n1 - پاسخ پيامبر در برابر بهانه جويان\r\nهمانگونه كه لحن خود آيات فوق ، علاوه بر شان نزول ، گواهى مىدهد اين درخواستهاى عجيب و غريب مشركان هرگز از روح حقيقتجويى سرچشمه نمىگرفت ، بلكه آنها تمام هدفشان اين بود كه آئين بت پرستى و شرك كه پايه هاى\r\n","description":"","footnote":"","page_name":" 283 ","page_number":283},
  {"content":"\r\nقدرت رؤساى مكه را تشكيل مىداد هم چنان بر جا بماند ، و پيامبر اسلام را به هر وسيله ممكن است از ادامه راه توحيد بازدارند .\r\nولى پيامبر دو جواب منطقى و روشن در يك عبارت كوتاه به آنها داد .\r\nنخست اينكه پروردگار منزه از اين گونه امور است ، منزه است از اينكه تحت فرمان اين و آن قرار گيرد و تسليم پيشنهادهاى واهى و بى اساس سبك مغزان گردد ( * ( سُبْحانَ رَبِّي ) * ) .\r\nديگر اينكه : قطع نظر از آنچه گذشت اصولا آوردن معجزات كار من نيست ، من بشرى هستم همچون شما ، با اين تفاوت كه رسول خدايم ، ارسال معجزات كار او است ، و به اراده و فرمان او انجام مىگيرد ، من حتى حق ندارم پيش خود چنين تقاضايى كنم ، او هر وقت لازم بداند براى اثبات صدق دعوت پيامبرش هر معجزه اى كه لازم باشد مىفرستد ( * ( هَلْ كُنْتُ إِلَّا بَشَراً رَسُولًا ) * ) .\r\nدرست است كه اين دو پاسخ با هم ارتباط و پيوند دارند ، ولى در عين حال دو پاسخ محسوب مىشوند ، يكى ضعف بشر را در برابر اين امر اثبات مىكند ، و ديگرى منزه بودن خداى بشر را از قبول اين گونه معجزات اقتراحى .\r\nاصولا پيامبر يك خارقالعاده گر نيست كه در جايى بنشيند و هر كسى از در وارد شود پيشنهاد اعجازى به ميل خود كند و اگر نپسنديدند پيشنهاد ديگرى مطرح نمايد ، و خلاصه قوانين و سنن آفرينش را به بازى بگيرد ، و بعد از اينهمه نيز اگر مايل بود بپذيرد و اگر ميل مباركش اقتضا نكرد با بهانه اى شانه خالى كند .\r\nوظيفه پيامبر اثبات ارتباط خود به خدا از طريق آوردن معجزه است ، و هر گاه به قدر كافى معجزه نشان دهد ديگر هيچگونه وظيفه اى در اين رابطه ندارد .\r\nاو حتى زمان نزول معجزات را ممكن است نتواند پيش بينى كند و تنها در جايى از خداوند تقاضاى معجزه مىكند كه بداند خدا به اين امر راضى است .\r\n","description":"","footnote":"","page_name":" 284 ","page_number":284},
  {"content":"\r\n\r\n2 - افكار محدود و تقاضاهاى نامعقول :\r\nهر كس به اندازه محدوده فكر خود سخن مىگويد ، و به همين دليل سخنان هر كس نشانه ميزان سطح فكر او است .\r\nافرادى كه جز به فكر مال و مقام نيستند چنين مىپندارند هر كس سخنى مىگويد نيز در همين رابطه است .\r\nبه همين جهت اشراف كوته فكر قريش گاه به پيامبر اسلام ص پيشنهاد مال مىكردند ، و گاه مقام ، تا دست از دعوتش بردارد ، آنها روح پهناور پيامبر را با پيمانه بسيار كوچك انديشه خود اندازه گيرى مىكردند .\r\nآنها حتى فكر مىكردند اگر تلاش كسى براى مال و مقام نباشد حتما ديوانه است و شق چهارمى ندارد ! و لذا گفتند اگر نه اين را مىخواهى نه آن را شق سوم را بپذير اجازه بده براى درمان تو از اطباء دعوت كنيم ! آنها همچون كسى كه در يك اطاقك بسيار كوچك زندانى باشد و چشمش به آسمان پهناور و آفتاب درخشنده و اينهمه كوه و دريا و صحرا نيفتاده تا پى به عظمت عالم هستى ببرد مىخواستند روح ناپيدا كرانه پيامبر را با مقياسهاى خود بسنجند .\r\nاز اين گذشته ببينيم آنها چه چيز از پيامبر ص مىخواستند كه در اسلام نبود ، آنها زمينهاى آباد چشمه‌هاى پر آب ، باغهاى نخل و انگور ، و خانه‌هاى مرفه تقاضا مىكردند ، و مىدانيم كه اسلام در مسير پيشرفت خود آن چنان تمدن شكوفايى به وجود آورد كه امكان همه گونه پيشرفت اقتصادى در آن بود ، و ديديم كه مسلمانها در پرتو همين برنامه قرآن بسيار فراتر از آن رفتند كه مشركان عرب با فكر ناقصشان طالب آن بودند .\r\nآنها اگر چشم حقيقت بينى داشتند هم پيشرفتهاى معنوى را در اين آئين پرشكوه مىديدند ، و هم پيروزيهاى مادى را ، چرا كه قرآن ضامن سعادت انسان\r\n","description":"","footnote":"","page_name":" 285 ","page_number":285},
  {"content":"\r\nدر هر دو زمينه است .\r\nبگذريم از پيشنهادهاى كودكانه يا احمقانه آنها مانند اينكه اگر راست مىگويى عذاب الهى را بر ما بفرست و قطعات سنگهاى آسمانى را بر سر و مغز ما فرود آور ! .\r\nيا اينكه نردبانى بگذار و به آسمان صعود كن و از آنجا نامه فدايت شوم براى ما بياور ! و يا اينكه خدا و فرشتگان را دسته جمعى نزد ما احضار كن .\r\nحتى پيشنهاد نكردند ما را نزد او ببر ، چه جهل و غرور و تكبرى اين انسان بى مغز دارد ؟ !\r\n\r\n3 - دستاويز ديگر براى نفى اعجاز\r\nبا اينكه مفهوم آيات فوق پيچيده نيست ، و معلوم است كه مشركان « مكه » چگونه تقاضايى از پيامبر اسلام داشتند ، و برخورد منفى پيامبر ص با آنها به چه دليل بوده است ، ولى با اينحال باز مشاهده مىكنيم كه اين آيات دستاويزى براى بهانه جويان عصر ما كه بعضا اصرار در نفى هر گونه معجزه براى پيامبر اسلام دارند شده است .\r\nآنها اين آيات را روشنترين آياتى مىشمرند كه نفى اعجاز از پيامبر مىكند ، چرا كه مخالفان شش نوع معجزه مختلف از زمين و آسمان ، مفيد و حياتبخش و يا مرگآفرين ، از او خواستند ، ولى او زير بار هيچكدام از آنها نرفت ، تنها جوابش اين بود : « منزه است خداى من ، مگر من جز بشرى كه فرستاده خدايم هستم » ؟ ! اما اگر اين بهانه جويان عصر ما همچون دوستان بهانه جويشان در عصر پيامبر ص نباشند ، پاسخشان در همين آيات به روشنى بيان شده است ، زيرا :\r\n1 - بعضى از اين درخواستهاى ششگانه اصولا درخواستى مضحك و نامعقول\r\n","description":"","footnote":"","page_name":" 286 ","page_number":286},
  {"content":"\r\nبوده است ، مانند احضار كردن خداوند و فرشتگان . و يا نامه مخصوص از آسمان لا بد به نام و نشان آنها آوردن ! بعضى ديگر اقتراحى بوده كه اگر عملى مىشد اثرى از تقاضاكنندگان باقى نمىماند تا ايمان بياورند يا نياورند ( مانند نازل شدن سنگهاى آسمانى بر سر آنها ) .\r\nبقيه پيشنهادهاى آنان در داشتن يك زندگى مرفه و كاملا تجملاتى با مال و ثروت فراوان خلاصه مىشده است در حالى كه مىدانيم پيامبران براى چنين كارى نيامده‌اند .\r\nو اگر فرض كنيم بعضى از اينها هيچيك از اين اشكالات را نداشته مىدانيم صرفا به منظور بهانه جويى بوده است ، به قرينه بخشهاى ديگر اين آيات و مىدانيم وظيفه پيامبر اين نيست كه در مقابل پيشنهادات بهانه جويان تسليم گردد ، بلكه وظيفه او ارائه معجزه است به مقدارى كه صدق دعوت او ثابت شود ، و بيش از اين چيزى بر او نيست .\r\n2 - پاره اى از اين تعبيرات خود اين آيات با صراحت مىگويد كه اين درخواستكنندگان تا چه اندازه بهانه جو و لجوج بودند ، آنها در حالى كه پيشنهاد صعود بر آسمان را به پيامبر مىكنند با صراحت مىگويند اگر به آسمان هم صعود كنى ما ايمان نخواهيم آورد ، مگر اينكه نامه اى براى ما از آسمان با خود آورى .\r\nاگر به راستى آنها تقاضاى معجزه داشتند ، پس چرا مىگويند صعود بر آسمان نيز براى ما كافى نيست ؟ آيا قرينه اى از اين واضحتر براى غير منطقى بودن آنها پيدا مىشود ؟\r\n3 - از همه اينها گذشته ما مىدانيم كه معجزه كار خدا است نه كار پيامبر ، در حالى كه لحن سخن اين بهانه جويان به وضوح نشان مىدهد كه آنها معجزه را كار پيامبر مىدانستند ، لذا تمام افعال را به شخص پيامبر نسبت مىدادند :\r\n","description":"","footnote":"","page_name":" 287 ","page_number":287},
  {"content":"\r\nتو بايد اين زمين را بشكافى و نهرهاى آب در آن جارى كنى ، تو بايد سنگهاى آسمان را بر سرمان فرود آورى ، تو بايد خدا و فرشتگان را نزد ما ظاهر كنى ! .\r\nدر حالى كه بر پيامبر لازم است اين پندار را از مغز آنها بيرون كند و به آنها ثابت نمايد كه من نه خدا هستم ، نه شريك خدا و اعجاز تنها كار او است ، من بشرى هستم همانند انسانهاى ديگر با اين تفاوت كه وحى بر من نازل مىشود . و آن مقدار كه از اعجاز نيز لازم بوده خودش در اختيارم گذارده است ، بيش از اين كارى از دست من ساخته نيست ، مخصوصا جمله « * ( سُبْحانَ رَبِّي ) * » گواهى است بر همين معنى چرا كه مقام پروردگار را از داشتن هر گونه شريك و شبيه پاك مىشمرد .\r\nبه همين دليل با اينكه در قرآن معجزات متعددى به عيسى نسبت داده شده است از قبيل زنده كردن مردگان و شفاى بيماران غير قابل علاج و يا كور مادرزاد ولى با اينحال در تمام اين موارد كلمه « باذنى » يا « باذن اللَّه » كه آن را منحصرا منوط به فرمان پروردگار مىداند آمده است ، تا روشن شود اين معجزات گر چه به دست مسيح ظاهر شده اما از خود او نبوده است بلكه همه به فرمان خدا بوده ( 1 ) .\r\n4 - وانگهى كدام عقل باور مىكند انسانى دعوى پيامبرى نمايد و حتى خود را خاتم پيامبران بداند و براى انبياى گذشته در كتاب آسمانيش هر گونه معجزات ذكر كند ولى خودش از آوردن هر گونه معجزه سر باز زند ؟ ! آيا مردم نخواهند گفت تو چگونه پيامبرى هستى كه نمىتوانى هيچيك از معجزاتى را كه خودت براى ديگران قائلى بياورى ؟\r\nتو مدعى هستى از همه آنها برترى و سرآمدى در حالى كه شاگرد آنها هم نخواهى شد .\r\nپيامبر در مقابل اين گونه سخنان چه مىتوانست بگويد ؟\r\n\r\n","description":"","footnote":"\r\n( 1 ) به آيات 110 سوره مائده و 49 سوره آل عمران مراجعه شود .\r\n","page_name":" 288 ","page_number":288},
  {"content":"\r\nو اين خود نشانه زنده اى است بر اينكه او در موقع لزوم معجزاتى عرضه كرده است ، بنا بر اين روشن مىشود اگر پيامبر در اين آيات تسليم پيشنهادهاى آنها نشده حتما پيشنهادهاى بى پايه و بهانه جوئيهاى بى اساسى بوده است و گرنه در برابر پيشنهاد منطقى و معقول تسليم بوده است .\r\n\r\n[ سوره الإسراء ‹ 17 › : آيات 94 تا 95 
  ]\r\nوَ ما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى إِلَّا أَنْ قالُوا أَ بَعَثَ اللَّه بَشَراً رَسُولًا ‹ 94 › قُلْ لَوْ كانَ فِي الأَرْضِ مَلائِكَةٌ يَمْشُونَ مُطْمَئِنِّينَ لَنَزَّلْنا عَلَيْهِمْ مِنَ السَّماءِ مَلَكاً رَسُولًا ‹ 95 ›\r\n\r\nترجمه :\r\n94 - تنها چيزى كه مانع شد مردم بعد از آمدن هدايت ايمان بياورند ، اين بود كه ( از روى نادانى و بيخبرى ) گفتند : آيا خداوند بشرى را به عنوان رسول فرستاده است ؟ ! 95 - بگو ( حتى ) اگر در روى زمين فرشتگانى ( زندگى مىكردند و ) با آرامش گام برمىداشتند ما از آسمان فرشته اى را به عنوان رسول بر آنها مىفرستاديم ( چرا كه رهبر هر گروهى بايد از جنس خود آنان باشد ) .\r\n\r\nتفسير : بهانه همگونى !\r\nدر آيات گذشته سخن از بهانه جويى مشركان در زمينه توحيد بود ، و در آيات مورد بحث به بهانه همگونى اشاره كرده مىگويد :\r\n« تنها چيزى كه مانع شد مردم بعد از آمدن هدايت ايمان بياورند اين بود كه مىگفتند آيا خدا انسانى را به عنوان پيامبر برانگيخته » ( * ( وَما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى إِلَّا أَنْ قالُوا أَ بَعَثَ اللَّه بَشَراً رَسُولًا ) * ) .\r\n","description":"","footnote":"","page_name":" 289 ","page_number":289},
  {"content":"\r\nآيا باور كردنى است كه اين مقام و الا و بسيار مهم بر عهده انسانى گذارده شود ؟\r\nآيا نبايد اين رسالت عظيم بر دوش نوع برترى همچون فرشتگان بگذارند .\r\nتا از عهده آن به خوبى برآيد ، انسانى خاكى كجا و رسالت الهى كجا ؟ افلاكيان شايسته اين مقامند نه خاكيان ! .\r\nاين منطق سست و بى پايه مخصوص بيك گروه و دو گروه نبود ، بلكه شايد اكثر افراد بى ايمان در طول تاريخ در برابر پيامبران به آن توسل جسته‌اند :\r\nقوم نوح در مخالفت خود با اين پيامبر بزرگ فرياد مىزدند « ما هذا إِلَّا بَشَرٌ مِثْلُكُمْ » .\r\n« اين تنها انسانى همانند شما است » . ( آيه 24 سوره مؤمنون ) .\r\nقوم بى ايمان معاصر هود مىگفتند « ما هذا إِلَّا بَشَرٌ مِثْلُكُمْ يَأْكُلُ مِمَّا تَأْكُلُونَ مِنْه وَيَشْرَبُ مِمَّا تَشْرَبُونَ » .\r\n« اين انسانى همانند شما است ، از آنچه مىخوريد مىخورد و از آنچه مىنوشيد مىنوشد » ( آيه 33 مؤمنون ) .\r\nحتى اضافه مىكردند كه اگر شما از بشرى همانند خودتان اطاعت كنيد زيانكاريد ( وَلَئِنْ أَطَعْتُمْ بَشَراً مِثْلَكُمْ إِنَّكُمْ إِذاً لَخاسِرُونَ ) ( آيه 34 مؤمنون ) .\r\nعين اين ايراد را به پيامبر اسلام ص نيز مىكردند و مىگفتند : « ما لِهذَا الرَّسُولِ يَأْكُلُ الطَّعامَ وَيَمْشِي فِي الأَسْواقِ لَوْ لا أُنْزِلَ إِلَيْه مَلَكٌ فَيَكُونَ مَعَه نَذِيراً ) .\r\n« چرا اين پيامبر غذا مىخورد ، و در بازارها راه ميرود ؟ لا اقل چرا فرشته اى همراه او نازل نشده كه همراه او مردم را انذار كند ؟ ( آيه 7 سوره فرقان ) .\r\nقرآن در يك جمله كوتاه و روشن پاسخ پر معنايى به همه آنها داده مىگويد :\r\n","description":"","footnote":"","page_name":" 290 ","page_number":290},
  {"content":"\r\n« بگو حتى اگر در روى زمين فرشتگانى بودند كه با آرامش گام مىزدند ، ما از آسمان فرشته اى را به عنوان پيامبر بر آنها نازل مىكرديم » ( * ( قُلْ لَوْ كانَ فِي الأَرْضِ مَلائِكَةٌ يَمْشُونَ مُطْمَئِنِّينَ لَنَزَّلْنا عَلَيْهِمْ مِنَ السَّماءِ مَلَكاً رَسُولًا ) * ) .\r\nيعنى همواره رهبر بايد از جنس پيروانش باشد ، انسان براى انسانها و فرشته براى فرشتگان .\r\nدليل اين همگونى رهبر و پيروان نيز روشن است ، زيرا از يك سو مهمترين بخش تبليغى يك رهبر بخش تبليغى عملى او است . همان الگو بودن و اسوه بودن ، و اين تنها در صورتى ممكن است كه داراى همان غرائز و احساسات ، و همان ساختمان جسمى و روحى باشد ، و گرنه پاكى فرشته اى كه نه شهوت جنسى دارد و نه نياز به مسكن و لباس و غذا ، و نه ساير غرائز انسانى در آن موجود است ، هيچگاه نمىتواند سرمشقى براى انسانها باشد ، بلكه مردم مىگويند او از دل ما خبر ندارد ، و نمىداند چه طوفانهايى بر اثر شهوت و غضب در روح ما جريان دارد ، او تنها براى دل خودش سخنى مىگويد ، او اگر احساسات ما را داشت مثل ما بود يا بدتر ! اعتبارى به حرفهاى او نيست ! .\r\nاما هنگامى كه رهبرى همچون على ع بگويد : « انما هى نفسى اروضها بالتقوى لتاتى آمنة يوم الخوف الاكبر » ( 1 ) .\r\n« منهم نفسى همچون شما دارم اما بوسيله تقوا آن را مهار ميكنم تا در روز قيامت در امن و امان باشد » در چنين حالتى مىتواند الگو و اسوه باشند .\r\nاز سوى ديگر رهبر بايد همه دردها ، نيازها ، و خواسته‌هاى پيروان خود را به خوبى درك كند تا براى درمان و پاسخگويى به آن آماده باشد ، و مشمول گفته شاعر : « آگه نيى از حال من مشكل همين است » نگردد .\r\nمخصوصا به همين دليل پيامبران از ميان توده‌هاى مردم برخاسته‌اند ،\r\n\r\n","description":"","footnote":"\r\n( 1 ) نهج البلاغه نامه 45 .\r\n","page_name":" 291 ","page_number":291},
  {"content":"\r\nو دورانهايى از سختترين نوع زندگى را غالبا تحمل كرده‌اند ، تا همه تلخيهاى زندگى را بچشند و حقايق دردناك را لمس كنند و خود را براى درمان آنها آماده و مهيا سازند .\r\n\r\nنكته‌ها :\r\n1 - جمله « * ( وَما مَنَعَ النَّاسَ ) * . . . » مىگويد تنها مانع ايمان آنها همين بهانه جويى بوده ، ولى اين تعبير البته دليل بر انحصار نيست بلكه براى تاكيد و بيان اهميت موضوع است .\r\n2 - تعبير به « * ( مَلائِكَةٌ يَمْشُونَ مُطْمَئِنِّينَ ) * » در ميان مفسران مورد بحث واقع شده ، و تفسيرهاى متعددى براى آن گفته‌اند :\r\nبعضى آن را اشاره به گفتار عرب جاهلى دانسته‌اند كه مىگفتند ما در اين جزيره ساكن بوديم و زندگى آرامى داشتيم ، محمد آمد آرامش ما را بر هم زد ، قرآن مىگويد حتى اگر فرشتگانى در زمين بودند و چنين آرامش كاذبى را كه مدعى هستند داشتند ما پيامبرى از جنس خودشان براى آنها مىفرستاديم .\r\nبعضى ديگر آن را به معنى « اطمينان به دنيا و لذات آن و كناره گيرى از هر گونه آئين و مذهب » تفسير كرده‌اند .\r\nو سرانجام بعضى آن را به معنى « سكونت و توطن » در زمين گرفته‌اند .\r\nولى اين احتمال قوى به نظر مىرسد كه منظور آن است كه حتى اگر فرشتگان در زمين زندگى مىكردند و زندگى آرام و خالى از تصادم و خصومت و كشمكش داشتند ، باز هم نياز به وجود رهبرى از جنس خود پيدا مىكردند ، چرا كه ارسال پيامبران تنها براى پايان دادن به ناآراميها و ايجاد آرامش در زندگى مادى نيست ، بلكه همه اينها مقدمه اى است براى پيمودن راه تكامل و پرورش در زمينه‌هاى معنوى و انسانى و اين نياز به رهبر الهى دارد .\r\n","description":"","footnote":"","page_name":" 292 ","page_number":292},
  {"content":"\r\n3 - علامه طباطبائى در تفسير « الميزان » از كلمه « ارض » در آيه فوق چنين استفاده مىكند كه طبيعت زندگى مادى در روى زمين طبيعت نياز به وجود پيامبر است و بدون آن زندگى هرگز سامان نمىپذيرد .\r\nو علاوه اين كلمه را اشاره لطيفى به مسئله جاذبه زمين ميداند چرا كه راه رفتن توام با آرامش و اطمينان بدون وجود آن امكانپذير نيست .\r\n","description":"","footnote":"","page_name":" 293 ","page_number":293},
  {"content":"\r\n\r\n[ سوره الإسراء ‹ 17 › : آيات 96 تا 97 
  ]\r\nقُلْ كَفى بِاللَّه شَهِيداً بَيْنِي وَبَيْنَكُمْ إِنَّه كانَ بِعِبادِه خَبِيراً بَصِيراً ‹ 96 › وَمَنْ يَهْدِ اللَّه فَهُوَ الْمُهْتَدِ وَمَنْ يُضْلِلْ فَلَنْ تَجِدَ لَهُمْ أَوْلِياءَ مِنْ دُونِه وَنَحْشُرُهُمْ يَوْمَ الْقِيامَةِ عَلى وُجُوهِهِمْ عُمْياً وَبُكْماً وَصُمًّا مَأْواهُمْ جَهَنَّمُ كُلَّما خَبَتْ زِدْناهُمْ سَعِيراً ‹ 97 ›\r\n\r\nترجمه :\r\n96 - بگو : همين كافى است كه خدا گواه ميان من و شما است ، چرا كه او نسبت به بندگانش آگاه و بيناست .\r\n97 - هر كس را خدا هدايت كند هدايت يافته واقعى او است ، و هر كس را او ( به خاطر اعمالش ) گمراه سازد هاديان و سرپرستانى جز خدا براى او نخواهى يافت ، و روز قيامت آنها را بر صورتهايشان محشور مىكنيم در حالى كه نابينا و گنگ و كرند ، جايگاهشان دوزخ است و هر زمان آتش آن فرونشيند ، شعله تازه اى بر آنها مىافزائيم .\r\n\r\nتفسير : هدايت يافتگان واقعى\r\nدر تعقيب بحثهاى گذشته كه در زمينه توحيد و نبوت ، و گفتگو با مخالفان بود ، آيات فوق يك نوع اعلام ختم بحث در اين مرحله و نتيجه گيرى از آن مىباشد .\r\n","description":"","footnote":"","page_name":" 294 ","page_number":294},
  {"content":"\r\nنخست مىگويد : اگر آنها دلائل روشن تو را در رابطه با توحيد و نبوت و معاد نپذيرند به آنها اعلام كن و « بگو همين بس كه خدا ميان من و شما گواه باشد ، چرا كه او از حال بندگانش آگاه ، و نسبت به كارشان بينا است » ( * ( قُلْ كَفى بِاللَّه شَهِيداً بَيْنِي وَبَيْنَكُمْ إِنَّه كانَ بِعِبادِه خَبِيراً بَصِيراً ) * ) ( 1 ) .\r\nدر حقيقت دو هدف از بيان اين عبارت در نظر بوده است : نخست اينكه :\r\nمخالفان متعصب لجوج را تهديد كند كه خداوند آگاه و بينا ، شاهد و گواه اعمال ما و شما است ، گمان نكنيد از محيط قدرت او بيرون خواهيد رفت ، و يا چيزى از اعمالتان بر او مخفى مىماند .\r\nديگر اينكه پيامبر ص با بيان اين عبارت ايمان قاطع خود را به آنچه گفته است ظاهر سازد چرا كه قاطعيت گوينده در سخن خود ، اثر عميق روانى در شنونده دارد ، باشد كه اين تعبير محكم و قاطع كه توأم با يك نوع تهديد ملايم نيز مىباشد در آنها اثر بگذارد قلبشان را تكان دهد و فكرشان را بيدار كند و به راه راست بخواند .\r\nسپس اضافه مىكند « تنها كسى هدايت مىيابد كه خدا نور هدايت را به قلبش بيفكند » ( * ( وَمَنْ يَهْدِ اللَّه فَهُوَ الْمُهْتَدِ ) * ) .\r\n« اما آنها را كه خدا ( بخاطر اعمالشان ) گمراه ساخته است هرگز اولياء و راهنما و سرپرستى جز خدا براى آنها نخواهى يافت » ( * ( وَمَنْ يُضْلِلْ فَلَنْ تَجِدَ لَهُمْ أَوْلِياءَ مِنْ دُونِه ) * ) .\r\nتنها راه اين است كه باز هم به سوى او بازگردند و نور هدايت از او بطلبند .\r\nاين دو جمله در حقيقت اشاره به اين است كه تنها استدلالات قوى و كوبنده كافى براى ايمان آوردن نيست ، بلكه تا توفيق الهى و شايستگى هدايت در او پيدا\r\n\r\n","description":"","footnote":"\r\n( 1 ) از نظر تركيبى « باء » در « * ( كَفى بِاللَّه ) * » زائده است ، و « اللَّه » فاعل « كفى » و « شهيدا » تميز و يا به گفته بعضى حال است .\r\n","page_name":" 295 ","page_number":295},
  {"content":"\r\nنشود محال است ايمان بياورد .\r\nاين تعبير همانند آن است كه ما افرادى را به انجام يك كار خير قابل توجهى دعوت مىكنيم ، و يا انواع استدلال اهميت موضوع را گوشزد مىنمائيم ، اما عده اى مىپذيرند ، و عده اى مخالفت مىكنند ما مىگوئيم همه كس لايق انجام چنين كارى نيست !\r\n\r\nنطفه پاك ببايد كه شود قابل فيض\r\nو رنه هر سنگ و گلى لؤلؤ و مرجان نشود !\r\n\r\nاين يك واقعيت است كه هر دلى لايق نور حق نيست ، و هر سرى جاى سوداى او نمىباشد ، به علاوه اين سخن اثر تحريك كننده در شنونده دارد و بسيار مىشود كه او براى اثبات لياقت خود دست از لجاجت برمىدارد و تسليم حق مىشود .\r\nاين را نيز بارها گفته‌ايم كه هدايت و ضلالت الهى هرگز جنبه جبرى ندارد ، بلكه اثر مستقيم اعمال و صفات خود انسان است :\r\nآنها كه در راه او به جهاد برمىخيزند و براى رسيدن به حق همه گونه فداكارى مىكنند ، مسلما شايسته آنند كه مشمول هدايت او شوند ( وَالَّذِينَ جاهَدُوا فِينا لَنَهْدِيَنَّهُمْ سُبُلَنا ) ( سوره عنكبوت آيه 69 ) .\r\nو اما آنها كه با پيمودن راه عناد و لجاج و آلوده شدن به هر گونه ظلم و فساد و گناه شايستگى را در خود كشته ، و مستحق سلب توفيق و گمراهى شده‌اند مسلما اين افراد را گمراه مىسازد ، چنان كه ميفرمايد ( وَيُضِلُّ اللَّه الظَّالِمِينَ ) ( ابراهيم 27 ) ( وَما يُضِلُّ بِه إِلَّا الْفاسِقِينَ ) ( سوره بقره 26 ) ( كَذلِكَ يُضِلُّ اللَّه مَنْ هُوَ مُسْرِفٌ مُرْتابٌ ) ( غافر 34 ) .\r\nاما اينكه « اولياء » به صورت جمع ذكر شده ممكن است اشاره به تعدد خدايان پندارى ، و يا تنوع وسائل و اسبابهايى باشد كه آنها به آن پناه مىبردند ، يعنى هيچيك از اين وسائل و اسباب و همچنين انسانها و غير انسانها و خدايان پندارى نمىتوانند به فرياد آنها برسند و از گمراهى و بدبختى نجاتشان بخشند .\r\n","description":"","footnote":"","page_name":" 296 ","page_number":296},
  {"content":"\r\nسپس به صورت يك تهديد قاطع و كوبنده صحنه اى از صحنه‌هاى قيامت را كه نتيجه قطعى اعمال آنها است به آنها نشان مىدهد :\r\n« و ما آنها را در روز قيامت بر صورتهايشان محشور مىكنيم » ( * ( وَنَحْشُرُهُمْ يَوْمَ الْقِيامَةِ عَلى وُجُوهِهِمْ ) * ) :\r\nبجاى اينكه مستقيم و ايستاده راه بروند فرشتگان عذاب آنان را به صورتشان بر زمين مىكشند .\r\nبعضى نيز اين احتمال داده‌اند كه اين گنهكاران چون در آنجا قادر به راه رفتن نيستند همچون خزندگان بر صورت و سينه مىخزند ، و با حالى دردناك و ذلت بار پيش مىروند .\r\nآرى آنها از نعمتهاى بزرگى همچون پاها براى راه رفتن محرومند چرا كه در اين جهان از اين وسائل در راه سعادت استفاده نكردند ، بلكه در مسير گناه آنها را به كار گرفتند .\r\nو نيز « آنها در حالتى كه نابينا و لال و كر هستند به آن دادگاه بزرگ وارد شوند » ( * ( عُمْياً وَبُكْماً وَصُمًّا ) * ) .\r\nدر اينجا اين سؤال پيش مىآيد كه از آيات ديگر قرآن استفاده مىشود كه مجرمان و دوزخيان هم مىبينند هم مىشنوند و هم سخن مىگويند ( 1 ) چگونه آيه فوق مىگويد آنها كور و كر و لالند ؟ ! مفسران در پاسخ اين سؤال تفسيرهاى متعددى ذكر كردند كه بهتر از همه دو تفسير زير است :\r\n\r\n","description":"","footnote":"\r\n( 1 ) در آيه 53 سوره كهف مىخوانيم * ( وَرَأَى الْمُجْرِمُونَ النَّارَ ) * « گنهكاران آتش دوزخ را مىبينند » و در آيه 13 سوره فرقان مىخوانيم * ( دَعَوْا هُنالِكَ ثُبُوراً ) * « دوزخيان صداى خود را به وا ويلاه و وا هلاكاه بلند مىكنند » و در آيه 12 سوره فرقان مىخوانيم * ( سَمِعُوا لَها تَغَيُّظاً وَزَفِيراً ) * « مجرمان صداى وحشتناك آتش خشمگين را مىشنوند » .\r\n","page_name":" 297 ","page_number":297},
  {"content":"\r\n1 - مواقف و مراحل قيامت مختلف است در بعضى از مراحل و مواقف آنها كور و كر و نابينا هستند ، و اين خود يك نوع مجازات براى آنها است ، ( چرا كه اين نعمتهاى بزرگ الهى را در دنيا مورد بهره بردارى صحيح قرار ندادند ) ولى در مراحل ديگرى چشمشان بينا و گوششان شنوا و زبانشان باز مىشود ، تا صحنه‌هاى عذاب را ببينند و سرزنشهاى سرزنش كنندگان را بشنوند و به ناله و فرياد و اظهار ضعف بپردازند كه اين خود نوع ديگرى از مجازات براى آنها است .\r\n2 - مجرمان از ديدن آنچه مايه سرور است و از شنيدن آنچه مايه نشاط و از گفتن آنچه موجب نجات مىباشد محرومند و به عكس آنچه كه مايه زجر و ناراحتى است مىبينند و مىشنوند و مىگويند .\r\nو در پايان آيه مىفرمايد « جايگاه هميشگى آنها دوزخ است » ( * ( مَأْواهُمْ جَهَنَّمُ ) * ) .\r\nاما گمان نكنيد آتشش همچون آتشهاى دنيا سرانجام به خاموشى مىگرايد نه « هر زمان التهاب آن فرو مىنشيند شعله تازه اى بر آنها مىافزائيم » ( * ( كُلَّما خَبَتْ زِدْناهُمْ سَعِيراً ) * ) .\r\n","description":"","footnote":"","page_name":" 298 ","page_number":298},
  {"content":"\r\n\r\n[ سوره الإسراء ‹ 17 › : آيات 98 تا 100 
  ]\r\nذلِكَ جَزاؤُهُمْ بِأَنَّهُمْ كَفَرُوا بِآياتِنا وَقالُوا أَ إِذا كُنَّا عِظاماً وَرُفاتاً أَ إِنَّا لَمَبْعُوثُونَ خَلْقاً جَدِيداً ‹ 98 › أَ وَلَمْ يَرَوْا أَنَّ اللَّه الَّذِي خَلَقَ السَّماواتِ وَالأَرْضَ قادِرٌ عَلى أَنْ يَخْلُقَ مِثْلَهُمْ وَجَعَلَ لَهُمْ أَجَلًا لا رَيْبَ فِيه فَأَبَى الظَّالِمُونَ إِلَّا كُفُوراً ‹ 99 › قُلْ لَوْ أَنْتُمْ تَمْلِكُونَ خَزائِنَ رَحْمَةِ رَبِّي إِذاً لأَمْسَكْتُمْ خَشْيَةَ الإِنْفاقِ وَكانَ الإِنْسانُ قَتُوراً ‹ 100 ›\r\n\r\nترجمه :\r\n98 - اين كيفر آنهاست به خاطر اينكه به آيات ما كافر شدند ، و گفتند آيا هنگامى كه ما استخوانهاى پوسيده و خاكهاى پراكنده مىشويم آيا بار ديگر آفرينش تازه اى خواهيم يافت ؟ ! 99 - آيا نديدند خدايى كه آسمانها و زمين را آفريد قادر است مثل آنها را بيافريند ( و به زندگى جديد بازشان گرداند ) و براى آنها سرآمدى قطعى قرار داد اما ظالمان جز كفر و انكار را پذيرا نيستند .\r\n100 - بگو اگر شما مالك خزائن رحمت پروردگار من بوديد بخاطر تنگنظرى امساك مىكرديد مبادا انفاق مايه تنگدستى شما شود و انسان سختگير است .\r\n","description":"","footnote":"","page_name":" 299 ","page_number":299},
  {"content":"\r\n\r\nتفسير : چگونه معاد ممكن است ؟\r\nدر آيات گذشته ديديم كه چگونه سرنوشت شومى در جهان ديگر در انتظار مجرمان است . سرنوشتى كه هر انسان عاقلى را در انديشه فرو مىبرد ، آيات مورد بحث علت اين موضوع را به بيان ديگر تشريح مىكند .\r\nنخست ميگويد : « اين كيفر آنها است به خاطر اينكه آيات ما را انكار كردند و گفتند آيا هنگامى كه ما تبديل به استخوانهاى پوسيده ، و خاكهاى پراكنده مىشويم آيا بار ديگر آفرينش تازه اى خواهيم يافت » ؟ ( * ( ذلِكَ جَزاؤُهُمْ بِأَنَّهُمْ كَفَرُوا بِآياتِنا وَقالُوا أَ إِذا كُنَّا عِظاماً وَرُفاتاً أَ إِنَّا لَمَبْعُوثُونَ خَلْقاً جَدِيداً ) * ) .\r\n« رفات » چنان كه « راغب » در « مفردات » مىگويد : به معنى قطعاتى از كاه است كه نمىشكند و پراكنده مىشود ، ناگفته پيداست كه انسان در زير خاك نخست تبديل به استخوانهاى پوسيده مىشود سپس تبديل به خاك ميگردد و اين ذرات خاك نيز از هم متلاشى و پراكنده مىشوند .\r\nقرآن بلافاصله از اين گفتار آنها كه مسئله معاد جسمانى را با تعجب مىنگريستند و يا آن را غير ممكن مىپنداشتند با بيان روشنى پاسخ داده ، ميگويد :\r\n« آيا آنها نديدند خدايى كه آسمانها و زمين را آفريده قادر است مثل آنها را بيافريند » ؟\r\n( * ( أَ وَلَمْ يَرَوْا أَنَّ اللَّه الَّذِي خَلَقَ السَّماواتِ وَالأَرْضَ قادِرٌ عَلى أَنْ يَخْلُقَ مِثْلَهُمْ ) * ) ولى آنها نبايد عجله كنند اين رستاخيز و قيامت اگر چه دير آيد سرانجام مىآيد « خداوند براى آنها سرآمدى قطعى قرار داده است ، و تا اين زمان موعود فرا نرسد قيامت بر پا نخواهد شد » ( * ( وَجَعَلَ لَهُمْ أَجَلًا لا رَيْبَ فِيه ) * ) .\r\nاما اين ظالمان و ستمگران با شنيدن اين آيات نيز به همان راه انحرافى خود ادامه مىدهند و « جز راه كفر و انكار نمىپويند » ( * ( فَأَبَى الظَّالِمُونَ إِلَّا كُفُوراً ) * ) .\r\n","description":"","footnote":"","page_name":" 300 ","page_number":300},
  {"content":"\r\nو از آنجا كه آنها اصرار داشتند پيامبر نبايد از جنس بشر باشد گويى يك نوع حسادت و بخل مانع از اين مىشد كه باور كنند ممكن است خدا اين موهبت را به انسانى بدهد ، لذا در آخرين آيه مورد بحث مىفرمايد : « به آنها بگو اگر شما مالك خزائن رحمت پروردگار من بوديد مسلما بخاطر تنگنظرى امساك مىكرديد ، مبادا انفاق مايه فقر و تنگدستى شما شود » ( * ( قُلْ لَوْ أَنْتُمْ تَمْلِكُونَ خَزائِنَ رَحْمَةِ رَبِّي إِذاً لأَمْسَكْتُمْ خَشْيَةَ الإِنْفاقِ ) * ) .\r\n« و انسان طبعا موجود بخيلى است » ( * ( وَكانَ الإِنْسانُ قَتُوراً ) * ) .\r\n« قتور » از ماده « قتر » بر وزن « قتل » به معنى امساك در خرج كردن است . و از آنجا كه « قتور » صيغه مبالغه است معنى شدت امساك و تنگنظرى را مىرساند .\r\n\r\nنكته‌ها :\r\n\r\n1 - معاد جسمانى -\r\nآيات فوق از روشنترين آيات مربوط به اثبات معاد جسمانى است ، زيرا تعجب مشركان از اين بود كه چگونه ممكن است خداوند استخوانهاى پوسيده و خاك شده را بار ديگر به لباس حيات و زندگى بيارايد ، پاسخ قرآن نيز در همين رابطه است مىگويد : خداوندى كه آسمانها و زمين را آفريد ، چنين قدرتى را دارد كه اجزاى پراكنده انسان را جمعآورى كرده ، حيات نوين ببخشد .\r\nمعلوم نيست با اين آيات روشن ، و آيات فراوان ديگرى همانند آن ، چگونه بعضى دعوى اسلام دارند ، در عين حال معاد را منحصرا روحانى مىدانند ؟ ! ضمنا استدلال بعموميت قدرت خداوند در اثبات مساله معاد يكى از دلائلى است كه قرآن كرارا روى آن تكيه كرده است از جمله در آخر سوره « يس » كه چند دليل براى اثبات معاد جسمانى بيان شده يكى از آنها همين مساله عموميت\r\n","description":"","footnote":"","page_name":" 301 ","page_number":301},
  {"content":"\r\nقدرت خدا است ( 1 ) .\r\n\r\n2 - كدام آيات -\r\nدر اينكه منظور از اين آيات در جمله كفروا بآياتنا آيات توحيد است يا دلائل نبوت ، و يا آيات مربوط به معاد است احتمالات متعددى وجود دارد ، ولى با توجه به اينكه اين جمله در ضمن بحث معاد واقع شده به نظر مىرسد كه اشاره به آيات معاد بوده باشد ، و در حقيقت مقدمه اى است براى پاسخگويى به منكران معاد .\r\n\r\n3 - منظور از « مثلهم » چيست -\r\nقاعدتا بايد گفته شود كه خداوند با آن قدرتى كه دارد مىتواند اين انسانها را در قيامت بازگرداند در حالى كه در آيات فوق مىخوانيم مىتواند « مثل » آنها را بيافريند ، اين تعبير گاهى سبب اشتباه و يا لا اقل موجب استفهام براى بعضى شده است كه مگر انسانهايى كه در رستاخيز گام مىنهند همين انسانها نيستند ؟\r\nبعضى از مفسران گفته‌اند منظور از « مثل » در اينجا « عين » است ، زيرا گاهى مىگوئيم : « مثل تو نبايد چنين كارى را انجام دهد » و منظورمان اينست كه تو نبايد اين كار را انجام دهى ، ولى اين تفسير بسيار بعيد به نظر مىرسد ، زيرا اين گونه تعبيرها محل ديگرى دارد كه متناسب با مورد بحث ما نيست .\r\nظاهر اينست كه منظور از تعبير به « مثل » در آيه فوق همان اعاده و تجديد حيات است ، زيرا خلقت دوم مسلما عين خلقت اول نيست چرا كه حد اقل در زمان ديگر و شرائط ديگرى تحقق پذيرفته و صورت تازه اى است هر چند ماده همان ماده قديم بوده باشد ، فى المثل اگر ما خشت پوسيده و متلاشى شده اى را مجددا در قالب تازه اى همانند قالب بريزيم نمىتوان گفت عين همان خشت است هر چند غير آن هم نيست ، بلكه مثل آنست ، و اين نشان مىدهد كه قرآن تا چه حد در انتخاب تعبيرات دقيق است . ( دقت كنيد ) .\r\n\r\n","description":"","footnote":"\r\n( 1 ) شرح بيشتر در اين زمينه را در كتاب « معاد و جهان پس از مرگ » بخوانيد\r\n","page_name":" 302 ","page_number":302},
  {"content":"\r\nالبته مسلم است كه شخصيت انسان به روح و جان او است و مىدانيم همان روح نخستين هنگام رستاخيز بازمىگردد ، ولى معاد جسمانى به ما مىگويد كه روح با همان مركب نخستين خواهد بود ، يعنى همان ماده متلاشى شده جمعآورى و نوسازى مىشود و با روح او هماهنگ مىگردد ، و در بحثهاى معاد اين موضوع را ثابت كرده‌ايم كه اصولا روح انسانى پس از شكل گرفتن با هيچ بدن ديگرى نمىتواند هماهنگ شود جز با بدن اصلى كه با آن پرورش يافته است ، آن « قبا » تنها بر اين « اندام » موزون است ، و اين « اندام » براى آن « قبا » ، و اينست رمز لزوم رستاخيز روح و جسم با هم ( معاد جسمانى و روحانى ) .\r\n\r\n4 - اجل چيست ؟ -\r\nمىدانيم اجل يعنى سرآمد عمر چيزى ، ولى آيا اجل در آيات فوق اشاره بپايان عمر آدمى است ؟ و يا سرآمد عمر دنيا و آغاز رستاخيز ؟\r\nبا توجه به اينكه سخن از مساله معاد است تفسير دوم صحيحتر به نظر مىرسد .\r\nو اما اينكه بعضى از مفسران بزرگ گفته‌اند اين سخن با جمله « * ( لا رَيْبَ فِيه ) * » سازگار نيست ، زيرا منكران معاد مسلما در مساله معاد شك و ريب داشتند صحيح به نظر نمىرسد .\r\nچرا كه اين گونه تعبيرات مفهومش آنست كه نبايد در اين مساله هيچ ترديد به خود راه داد ، و اصولا در آن جاى ترديد نيست ، نه اينكه كسى شك ندارد .\r\nبنا بر اين مفهوم مجموع آيه اين مىشود : كه خداوندى كه آسمانها و زمين را آفريده مسلما مىتواند اين انسانها را مجددا لباس حيات بپوشاند ، منتها اگر اين كار به سرعت صورت نمىگيرد بخاطر آنست كه سنت الهى يك زمان بندى قطعى كه جاى ترديد در آن نيست براى اين امر قرار داده است .\r\nنتيجه اينكه : دليل اصلى در مقابل منكران معاد همان مساله قدرت است و اما جمله * ( جَعَلَ لَهُمْ أَجَلًا لا رَيْبَ فِيه ) * پاسخ سؤالى است كه در زمينه تاخير قيامت\r\n","description":"","footnote":"","page_name":" 303 ","page_number":303},
  {"content":"\r\nمطرح مىشده است ( دقت كنيد ) .\r\n\r\n5 - پيوند آيات -\r\nبا مطالعه آيات فوق اين سؤال پيش مىآيد كه مساله بخيل بودن انسان كه در آخرين آيه مورد بحث مطرح شده ، چه ارتباطى با مباحث گذشته دارد ؟\r\nبعضى از مفسران گفته‌اند اين جمله اشاره به مطلبى است كه در چند آيه قبل از زبان بت پرستان مطرح شده بود ، و آن اينكه آنها تقاضا داشتند پيامبر سرزمين مكه را پر از چشمه‌ها و باغها كند ، قرآن در پاسخ آنها مىگويد اگر تمام خزائن الهى را هم به شما بدهند باز دست از امساك و بخل برنخواهيد داشت .\r\nولى اين تفسير بسيار بعيد به نظر مىرسد ، چون بحث آنها پيرامون مالكيت اين باغها و چشمه‌ها نبوده ، بلكه آنها تقاضاى اصل اين كار كه خارق عادت است داشته‌اند .\r\nتفسير دومى كه براى اين ارتباط گفته‌اند و صحيح به نظر مىرسد همانست كه در بالا هم اشاره كرديم و آن اينكه آنها بخاطر بخل و تنگنظرى از اينكه موهبت نبوت به انسانى داده شود تعجب مىكردند و اين آيه در واقع به آنها پاسخ مىگويد كه تنگنظرى شما آن چنان است كه اگر مالك تمام جهان نيز شويد باز دست از روش زشت و ناپسند خود برنخواهيد داشت .\r\n\r\n6 - آيا همه انسانها بخيل هستند -\r\nبارها گفته‌ايم كه در بسيارى از آيات قرآن « انسان » بطور مطلق و بى قيد و شرط مورد انواع ملامتها قرار گرفته است ، و با صفاتى همچون بخل و جهل و ظالم بودن عجول بودن و مانند اينها توصيف شده است .\r\nاين تعبيرات هرگز منافات با اين ندارد كه مؤمنان و افراد تربيت شده\r\n","description":"","footnote":"","page_name":" 304 ","page_number":304},
  {"content":"\r\nدرست در جهت مخالف اين صفات قرار داشته باشند بلكه اشاره به آن است كه طبيعت آدمى چنين مىباشد كه اگر تحت تربيت رهبران الهى قرار نگيرد ، و او را به حال خودش ، همچون گياهى خودرو ، واگذارند ، آمادگى پذيرش همه اين صفات زشت را دارد .\r\nنه اينكه ذاتا چنين آفريده شده و يا سرانجام همه چنين خواهند بود ( 1 )\r\n7 - تعبير به * ( خَشْيَةَ الإِنْفاقِ\r\nبمعنى ترس از فقر است فقرى كه بر اثر كثرت انفاق - به پندار آنها - حاصل مىشود .\r\n\r\n","description":"","footnote":"\r\n( 1 ) در بحثهاى گذشته نيز مشروحا در اين زمينه بحث كرده‌ايم .\r\n","page_name":" 305 ","page_number":305},
  {"content":"\r\n\r\n[ سوره الإسراء ‹ 17 › : آيات 101 تا 104 
  ]\r\nوَ لَقَدْ آتَيْنا مُوسى تِسْعَ آياتٍ بَيِّناتٍ فَسْئَلْ بَنِي إِسْرائِيلَ إِذْ جاءَهُمْ فَقالَ لَه فِرْعَوْنُ إِنِّي لأَظُنُّكَ يا مُوسى مَسْحُوراً ‹ 101 › قالَ لَقَدْ عَلِمْتَ ما أَنْزَلَ هؤُلاءِ إِلَّا رَبُّ السَّماواتِ وَالأَرْضِ بَصائِرَ وَإِنِّي لأَظُنُّكَ يا فِرْعَوْنُ مَثْبُوراً ‹ 102 › فَأَرادَ أَنْ يَسْتَفِزَّهُمْ مِنَ الأَرْضِ فَأَغْرَقْناه وَمَنْ مَعَه جَمِيعاً ‹ 103 › وَقُلْنا مِنْ بَعْدِه لِبَنِي إِسْرائِيلَ اسْكُنُوا الأَرْضَ فَإِذا جاءَ وَعْدُ الآخِرَةِ جِئْنا بِكُمْ لَفِيفاً ‹ 104 ›\r\n\r\nترجمه :\r\n101 - ما به موسى نه معجزه روشن داديم ، از بنى اسرائيل سؤال كن آن زمان كه اين ( معجزات نه گانه ) به كمك آنها آمد ( چگونه بودند ) و فرعون به او گفت گمان مىكنم اى موسى تو ديوانه ( يا ساحرى ) ! 102 - گفت : تو كه مىدانى اين آيات را جز پروردگار آسمانها و زمين - براى روشنى دلها - نفرستاده ، و من گمان مىكنم اى فرعون تو نابود خواهى شد ! 103 - ( فرعون ) تصميم گرفت همه آنها را از آن سرزمين ريشه كن كند ، ولى ما او و تمام كسانى را كه با او بودند غرق كرديم .\r\n","description":"","footnote":"","page_name":" 306 ","page_number":306},
  {"content":"\r\n104 - و بعد از آن به بنى اسرائيل گفتيم در اين سرزمين ( مصر و شام ) ساكن شويد ، اما هنگامى كه وعده آخرت فرا رسد همه شما را دسته جمعى ( به آن دادگاه عدل ) مىآوريم .\r\n\r\nتفسير : با اينهمه نشانه‌ها باز ايمان نياوردند\r\nدر چند آيه پيش از اين خوانديم كه مشركان چه تقاضاهاى عجيب و غريبى از پيامبر داشتند و از آنجا كه انگيزه آنها به گواهى اظهارات خودشان حقجويى نبود بلكه هدفشان بهانه گيرى و لجاجت بود پيامبر ص پاسخ منفى به آنها داد .\r\nدر آيات مورد بحث در حقيقت نمونه اى از اين صحنه را در امتهاى پيشين بيان مىكند كه چگونه انواع خارق عادات و معجزات را ديدند و باز هم بهانه گرفتند و راه انكار را هم چنان ادامه دادند .\r\nدر آيه نخست ميگويد : « ما به موسى نه آيه و نشان روشن داديم » ( * ( وَلَقَدْ آتَيْنا مُوسى تِسْعَ آياتٍ بَيِّناتٍ ) * ) .\r\nدر اينكه اين نه آيه چه بوده در پايان همين بحث به آن اشاره خواهيم كرد .\r\nسپس براى تاكيد بيشتر اضافه مىكند : اگر مخالفانت حتى اين موضوع را انكار كنند براى اتمام حجت به آنها « از بنى اسرائيل سؤال كن كه در آن زمان كه اين آيات به سراغشان آمد چگونه بودند » ( * ( فَسْئَلْ بَنِي إِسْرائِيلَ إِذْ جاءَهُمْ ) * ) ولى با اين حال فرعون گردنكش جبار و طغيانگر نه تنها تسليم نشد بلكه موسى را متهم به ساحر بودن و يا ديوانه بودن كرد و گفت : « من گمان مىكنم اى موسى تو ساحر يا ديوانه اى » . ( * ( فَقالَ لَه فِرْعَوْنُ إِنِّي لأَظُنُّكَ يا مُوسى مَسْحُوراً ) * ) در بيان معنى « مسحور » مفسران دو تفسير گفته‌اند بعضى آن را به معنى ساحر دانسته‌اند به شهادت آيات ديگر قرآن كه ميگويد فرعون و فرعونيان همه جا او را متهم به ساحر بودن كردند ، و آمدن اسم مفعول به معنى فاعل در لغت عرب شبيه و نظير دارد مانند « مشئوم » به معنى « شائم » كسى كه مايه بدبختى است ، و\r\n","description":"","footnote":"","page_name":" 307 ","page_number":307},
  {"content":"\r\n« ميمون » به معنى « يامن » كسى كه مايه خوشبختى است ولى جمعى ديگر از مفسران « مسحور » را به همان معنى مفعولى واگذاشته‌اند ، به معنى كسى كه سحر در او اثر گذاشته ، چنان كه از آيه 39 ذاريات استفاده مىشود كه هم نسبت سحر به او دادند هم جنون .\r\nبه هر حال اين روش هميشگى مستكبران است كه مردان الهى را بخاطر نوآوريها ، و حركت بر ضد مسير جامعه‌هاى فاسد ، و همچنين نشاندادن خارق عادات متهم به سحر و يا جنون ميكردند ، تا در افكار مردم ساده دل نفوذ كنند و آنها را از گرد پيامبران پراكنده سازند .\r\nولى موسى در برابر اين تهمت ناروا سكوت نكرد و با قاطعيت هر چه تمامتر « گفت اى فرعون تو به خوبى ميدانى كه اين آيات روشنى بخش را جز پروردگار آسمانها و زمين نازل نكرده است » ( * ( قالَ لَقَدْ عَلِمْتَ ما أَنْزَلَ هؤُلاءِ إِلَّا رَبُّ السَّماواتِ وَالأَرْضِ بَصائِرَ ) * ) .\r\nبنا بر اين تو با علم و اطلاع و آگاهى حقايق را انكار ميكنى ، تو به خوبى ميدانى كه اينها از طرف خدا است ، و منهم ميدانم كه ميدانى ! .\r\nاينها « بصائر » است ، دلائلى است آشكار كه بوسيله آن مردم راه حق را پيدا كنند و براى پيمودن جاده سعادت بصيرت مىيابند .\r\nو به همين دليل چون حق را دانسته انكار ميكنى « من فكر ميكنم اى فرعون تو سرانجام هلاك خواهى شد » ( * ( وَإِنِّي لأَظُنُّكَ يا فِرْعَوْنُ مَثْبُوراً ) * ) .\r\n« مثبور » از ماده « ثبور » به معنى هلاكت است .\r\nچون فرعون نتوانست در برابر استدلالهاى دندانشكن موسى مقاومت كند به همان چيزى متوسل شده كه همه طاغوتيان بى منطق در تمام قرون و اعصار به آن متوسل مىشدند يعنى : « اراده كرد كه آنها را از آن سرزمين بيرون كند اما ما\r\n","description":"","footnote":"","page_name":" 308 ","page_number":308},
  {"content":"\r\nاو و همه همراهانش را غرق كرديم « ( * ( فَأَرادَ أَنْ يَسْتَفِزَّهُمْ مِنَ الأَرْضِ فَأَغْرَقْناه وَمَنْ مَعَه جَمِيعاً ) * ) » يستفز « از ماده » استفزاز « به معنى بيرون راندن به زور و عنف است .\r\nو به دنبال اين پيروزى و نجات بزرگ « به بنى اسرائيل گفتيم كه در اين سرزمين ( سرزمين مصر و شام ) سكونت نمائيد » ( * ( وَقُلْنا مِنْ بَعْدِه لِبَنِي إِسْرائِيلَ اسْكُنُوا الأَرْضَ ) * ) .\r\n« اما هنگامى كه وعده آخرت فرا رسد همه شما را به پاى ميزان حساب حاضر خواهيم كرد » ( * ( فَإِذا جاءَ وَعْدُ الآخِرَةِ جِئْنا بِكُمْ لَفِيفاً ) * ) .\r\n« لفيف » از ماده « لف » به معنى پيچيدن است ، و در اينجا منظور گروهى است كه كاملا در هم آميخته و بهم پيچيده شده‌اند بطورى كه شخص و قبيله آنها شناخته نمىشود .\r\n\r\nنكته‌ها :\r\n\r\n1 - منظور از آيات نه گانه -\r\nدر قرآن مجيد براى موسى آيات و معجزات فراوانى آمده است از جمله :\r\n1 - تبديل شدن عصا به مار عظيم و بلعيدن ابزار ساحران ( فَإِذا هِيَ حَيَّةٌ تَسْعى ) ( طه - 20 ) .\r\n2 - يد بيضاء يا درخشيدن دست موسى ع همچون يك منبع نور ( وَاضْمُمْ يَدَكَ إِلى جَناحِكَ تَخْرُجْ بَيْضاءَ مِنْ غَيْرِ سُوءٍ آيَةً أُخْرى ) ( طه 22 ) .\r\n3 - طوفانهاى كوبنده ( فَأَرْسَلْنا عَلَيْهِمُ الطُّوفانَ ) ( اعراف - 133 ) .\r\n4 - « ملخ » كه بر زراعتها و درختان آنها مسلط گشت و آفت كشاورزى\r\n","description":"","footnote":"","page_name":" 309 ","page_number":309},
  {"content":"\r\nآبادشان شد - ( و الجراد ) ( اعراف - 133 ) .\r\n5 - « قمل » يك نوع آفت نباتى كه غلات را نابود مىكرد - ( وَالْقُمَّلَ ) ( اعراف - 133 ) .\r\n6 - « ضفادع » قورباغه‌ها كه از رود نيل سر برآوردند و آن قدر توليد مثل كردند كه زندگى آنها را قرين بدبختى و مشكلات كرد - ( وَالضَّفادِعَ ) ( اعراف - 133 ) .\r\n7 - « دم » يا ابتلاى عمومى به خون دماغ شدن و يا به رنگ خون درآمدن رود نيل بطورى كه نه براى شرب قابل استفاده بود و نه كشاورزى ( وَالدَّمَ آياتٍ مُفَصَّلاتٍ ) ( اعراف - 133 ) .\r\n8 - شكافته شدن دريا به گونه اى كه بنى اسرائيل توانستند از آن بگذرند ( وَإِذْ فَرَقْنا بِكُمُ الْبَحْرَ ) ( بقره - 50 ) .\r\n9 - نزول « من » و « سلوى » كه شرح آن در ذيل آيه 57 سوره بقره ( جلد اول صفحه 178 ) گذشت ( وَأَنْزَلْنا عَلَيْكُمُ الْمَنَّ وَالسَّلْوى ) ( بقره - 57 ) .\r\n10 - جوشيدن چشمه‌ها از سنگ ( فَقُلْنَا اضْرِبْ بِعَصاكَ الْحَجَرَ فَانْفَجَرَتْ مِنْه اثْنَتا عَشْرَةَ عَيْناً ) ( بقره - 60 ) .\r\n11 - جدا شدن قسمتى از كوه و قرار گرفتن همچون سايبانى فوق آنان ( وَإِذْ نَتَقْنَا الْجَبَلَ فَوْقَهُمْ كَأَنَّه ظُلَّةٌ ) ( اعراف - 171 ) .\r\n12 - قحطى و خشكسالى و كمبود ميوه‌ها ( وَلَقَدْ أَخَذْنا آلَ فِرْعَوْنَ بِالسِّنِينَ وَنَقْصٍ مِنَ الثَّمَراتِ ) ( اعراف - 130 ) .\r\n13 - بازگشت حيات و زندگى به مقتولى كه قتل او مايه اختلاف شديد ميان بنى اسرائيل شده بود ( فَقُلْنا اضْرِبُوه بِبَعْضِها كَذلِكَ يُحْيِ اللَّه الْمَوْتى ) ( بقره - 73 ) .\r\n14 - استفاده از سايه ابرها كه در حرارت شديد بيابان بطور معجزه آسايى\r\n","description":"","footnote":"","page_name":" 310 ","page_number":310},
  {"content":"\r\nبر سر آنها قرار مىگرفت ( وَظَلَّلْنا عَلَيْكُمُ الْغَمامَ ) ( بقره - 57 ) .\r\nولى سخن در اينجاست كه منظور از « آيات نه گانه » كه در آيات مورد بحث به آن اشاره شده چيست ؟\r\nتعبيراتى كه در اين آيات به كار رفته نشان مىدهد كه منظور از آن معجزاتى است كه در ارتباط با فرعون و فرعونيان صورت گرفته ، نه آنها كه در ارتباط با خود بنى اسرائيل است ، مانند نزول من و سلوى ، و خارج شدن چشمه از سنگ و امثال آن .\r\nبا توجه به اين نكته مىتوان گفت پنج موضوعى كه در آيه 133 سوره اعراف آمده جزء اين نه آيه است ( طوفان ، آفت نباتى ، ملخ ، فزونى قورباغه و خون ) .\r\nهمچنين بدون شك دو معجزه معروف موسى ع : يعنى مساله « عصا » و « يد بيضاء » جزء اين آيات نه گانه خواهد بود ، به خصوص اينكه در سوره نمل آيه 10 تا 12 همين تعبير « تسع آيات » ( آيات نه گانه ) را بعد از بيان اين دو معجزه بزرگ ذكر مىكند .\r\nمجموع اينها هفت امر خارق عادت مىشود ، ببينيم دو آيه ديگر چيست ؟\r\nبدون شك غرق فرعونيان و مانند آن نمىتواند از اين آيات باشد چرا كه هدف بيان آياتى است كه براى هدايت فرعونيان آمده ، نه آنها كه مايه نابوديشان شد .\r\nدقت در آيات سوره اعراف كه بسيارى از اين آيات در آن آمده است نشان مىدهد كه منظور از دو آيه ديگر « خشكسالى » و « كمبود انواع ميوه‌ها » بوده است ، چه اينكه بعد از معجزه عصا و يد بيضاء ، و قبل از بيان آيات پنجگانه طوفان و ملخ . . . چنين مىخوانيم : « وَلَقَدْ أَخَذْنا آلَ فِرْعَوْنَ بِالسِّنِينَ وَنَقْصٍ مِنَ الثَّمَراتِ لَعَلَّهُمْ يَذَّكَّرُونَ » : « ما آل فرعون را گرفتار خشكسالى و كمبود انواع ميوه‌ها كرديم شايد بيدار شوند » .\r\nگر چه ممكن است بعضى تصور كنند خشكسالى جدا از كمبود ميوه‌ها نيست و به اين ترتيب مجموعا يك نشانه محسوب مىشوند ، اما همانگونه كه در تفسير\r\n","description":"","footnote":"","page_name":" 311 ","page_number":311},
  {"content":"\r\nآيه 130 سوره اعراف گفتيم خشكسالىهاى موقت و محدود ممكن است در درختان كمتر اثر بگذارد ، اما هنگامى كه طولانى گردد باعث نابودى درختان نيز خواهد شد ، بنا بر اين خشكسالى به تنهايى هميشه سبب نابودى ميوه‌ها نيست .\r\nاز اين گذشته ممكن است از ميان رفتن ميوه‌ها بخاطر آفات ديگرى غير از خشكسالى بوده باشد .\r\nنتيجه اينكه خارق عادات نه گانه كه در آيات مورد بحث به آن اشاره شده عبارتند از عصا ، يد بيضا ، طوفان ، ملخ ، يك نوع آفت نباتى بنام قمل ، فزونى قورباغه ، خون ، خشكسالى ، كمبود ميوه‌ها .\r\nدر همان سوره اعراف مىخوانيم كه بعد از ذكر اين آيات نه گانه مىگويد چون سرانجام با مشاهده اين همه آيات ايمان نياوردند از آنها انتقام گرفتيم و در دريا غرقشان كرديم چرا كه آيات ما را تكذيب كردند و از آن غافل شدند ( آيه 136 اعراف ) .\r\nالبته در منابع حديث ما رواياتى در تفسير اين آيه نقل شده است اما چون اين روايات با هم اختلاف دارند نمىتوان آنها را معيار براى قضاوت قرار داد و به آنها اطمينان پيدا كرد .\r\n\r\n2 - آيا سؤال كننده پيامبر ص است -\r\nظاهر آيات فوق اين است كه پيامبر ص مامور بود از بنى اسرائيل در زمينه آيات نه گانه كه بر موسى نازل شد سؤال كند كه چگونه فرعونيان با بهانه جوئيهاى مختلف از پذيرش حقانيت موسى ع با اينهمه آيات سر باز زدند ، ولى از آنجا كه شخصى همانند پيامبر ص با آن علم و عقل نيازى به چنين سؤالى نداشته ، بعضى از مفسران مامور سؤال را مخاطبين ديگر دانسته‌اند ، اما با توجه به اينكه سؤال پيامبر ص براى خودش نبود بلكه براى پذيرش مشركان بوده است هيچ مانعى ندارد كه سؤال كننده شخص\r\n","description":"","footnote":"","page_name":" 312 ","page_number":312},
  {"content":"\r\nپيامبر ص باشد تا مشركان بدانند اگر پيامبر ص تسليم پيشنهادهاى جوراجور آنها نمىشود بخاطر آن است كه اين پيشنهادها انگيزه حقجويى ندارد ، بلكه از سر لجاجت و تعصب و عناد است ، همانگونه كه در داستان موسى ع و فرعون نظير آن را مىخوانيم .\r\n\r\n3 - منظور از « ارض » در اين آيات كدام سرزمين است ؟ -\r\nدر آيات فوق خوانديم كه خداوند به بنى اسرائيل دستور داد كه اكنون كه بر دشمن پيروز شديد در ارض معهود سكونت جوييد ، آيا منظور سرزمين مصر است ( همين كلمه در آيه قبل كه ميگويد فرعون ميخواست آنها را از آن سرزمين بيرون كند به همين معنى آمده و آيات ديگر قرآن نيز ميگويد كه بنى اسرائيل وارث فرعونيان شدند ) .\r\nيا اينكه اشاره به سرزمين مقدس فلسطين است ، زيرا بنى اسرائيل بعد از اين ماجرا به سوى سرزمين فلسطين رفتند و مامور شدند كه در آن وارد شوند .\r\nولى ما بعيد نمىدانيم هر دو سرزمين منظور بوده باشد ، زيرا بنى اسرائيل به شهادت آيات قرآن وارث زمينهاى فرعونيان شدند و هم مالك سرزمين فلسطين .\r\n4 - آيا كلمه « وعد الآخرة » در آيات فوق به معنى سراى آخرت است ؟\r\nپاسخ اين سؤال ظاهرا مثبت مىباشد ، زيرا جمله « * ( جِئْنا بِكُمْ لَفِيفاً ) * » « ما همه شما را يك جا و بهم پيچيده خواهيم آورد » قرينه بر اين موضوع است .\r\nولى بعضى از مفسران بزرگ احتمال داده‌اند كه تعبير وعد الآخره اشاره به همان چيزى است كه در آغاز اين سوره خوانديم كه خداوند وعده دو پيروزى و شكست را به بنى اسرائيل داده بود و از يكى به « وعد اولى » و از ديگرى به « وعد الآخرة » تعبير نموده ، ولى اين احتمال با توجه به جمله « * ( جِئْنا بِكُمْ لَفِيفاً ) * » بسيار بعيد به نظر مىرسد . ( دقت كنيد )\r\n","description":"","footnote":"","page_name":" 313 ","page_number":313},
  {"content":"\r\n\r\n[ سوره الإسراء ‹ 17 › : آيات 105 تا 109 
  ]\r\nوَ بِالْحَقِّ أَنْزَلْناه وَبِالْحَقِّ نَزَلَ وَما أَرْسَلْناكَ إِلَّا مُبَشِّراً وَنَذِيراً ‹ 105 › وَقُرْآناً فَرَقْناه لِتَقْرَأَه عَلَى النَّاسِ عَلى مُكْثٍ وَنَزَّلْناه تَنْزِيلًا ‹ 106 › قُلْ آمِنُوا بِه أَوْ لا تُؤْمِنُوا إِنَّ الَّذِينَ أُوتُوا الْعِلْمَ مِنْ قَبْلِه إِذا يُتْلى عَلَيْهِمْ يَخِرُّونَ لِلأَذْقانِ سُجَّداً ‹ 107 › وَيَقُولُونَ سُبْحانَ رَبِّنا إِنْ كانَ وَعْدُ رَبِّنا لَمَفْعُولًا ‹ 108 › وَيَخِرُّونَ لِلأَذْقانِ يَبْكُونَ وَيَزِيدُهُمْ خُشُوعاً ‹ 109 ›\r\n\r\nترجمه :\r\n105 - ما قرآن را به حق نازل كرديم ، و به حق نازل شد ، و تو را جز براى بشارت و بيم دادن نفرستاديم .\r\n106 - ما قرآنى بر تو نازل كرديم كه به صورت آيات جدا از هم مىباشد ، تا آن را تدريجا و با آرامش بر مردم بخوانى ( و جذب دلها شود ) و بطور قطع اين قرآن را ما نازل كرديم .\r\n107 - بگو : چه شما ايمان بياوريد ، و چه نياوريد ، آنها كه پيش از اين علم و دانش به آنان داده شده هنگامى كه ( اين آيات ) بر آنها خوانده مىشود به خاك مىافتند و سجده مىكنند .\r\n","description":"","footnote":"","page_name":" 314 ","page_number":314},
  {"content":"\r\n108 - و مىگويند منزه است پروردگار ما كه وعده هايش قطعا انجام شدنى است .\r\n109 - آنها ( بى اختيار ) به زمين مىافتند ( و سجده مىكنند ) و اشك مىريزند و هر زمان خشوعشان فزونتر مىشود .\r\n\r\nتفسير :\r\n\r\nعاشقان حق !\r\nبار ديگر قرآن به سراغ اهميت و عظمت اين كتاب آسمانى ميرود و به پاسخ بعضى از ايرادات و يا بهانه جوئيهاى مخالفان مىپردازد .\r\nنخست مىگويد : « ما قرآن را به حق نازل كرديم » ( * ( وَبِالْحَقِّ أَنْزَلْناه ) * ) بلافاصله اضافه مىكند « و به حق نازل شد » ( * ( وَبِالْحَقِّ نَزَلَ ) * ) .\r\n« و ما تو را جز براى بشارت و بيم دادن نفرستاديم » و حق هيچگونه تغيير در محتواى قرآن ندارى ( * ( وَما أَرْسَلْناكَ إِلَّا مُبَشِّراً وَنَذِيراً ) * ) در اينكه فرق ميان جمله اول ( * ( وَبِالْحَقِّ أَنْزَلْناه ) * ) و جمله دوم ( * ( وَبِالْحَقِّ نَزَلَ ) * ) چيست ؟ مفسران بيانات گوناگونى دارند از جمله :\r\n1 - منظور از جمله اول اين است كه ما مقدر ساختيم قرآن به حق نازل شود و جمله دوم اضافه مىكند اين تقدير تحقق يافت ، بنا بر اين يكى اشاره به تقدير است ، و ديگرى به مرحله فعليت ( 1 ) .\r\n2 - منظور از جمله اول اين است كه ماده و محتواى قرآن حق است ، و جمله دوم اشاره به اين است كه نتيجه و ثمره آن نيز حق مىباشد ( 2 ) .\r\n3 - منظور از جمله اول اين است كه ما قرآن را به حق نازل كرديم ، و جمله دوم ميگويد چون پيامبر از خود حق دخل و تصرفى نداشت به حق نازل شد .\r\nولى احتمال ديگرى در اينجا نيز وجود دارد كه از تفاسير گذشته روشنتر\r\n\r\n","description":"","footnote":"\r\n( 1 ) تفسير قرطبى جلد 6 صفحه 3955 .\r\n( 2 ) فى ظلال ذيل آيه .\r\n","page_name":" 315 ","page_number":315},
  {"content":"\r\nمىباشد و آن اينكه گاه انسان شروع به كارى مىكند اما چون قدرتش محدود است نمىتواند آن را تا به آخر بطور صحيح پياده كند ، اما كسى كه از همه چيز آگاه است ، و بر همه چيز تواناست ، هم آغاز را صحيح شروع مىكند و هم انجام را بطور كامل تحقق مىبخشد ، فى المثل گاهى انسان آب زلالى را از سرچشمه رها مىكند ، اما چون نمىتواند در مسير راه آن را از آلودگيها حفظ كند پاك و زلال بدست مصرف كننده نمىرسد ، ولى آن كس كه از هر نظر بر كار خود مسلط است ، هم آن را پاك و زلال از چشمه بيرون مىآورد ، و هم آن را پاك و زلال در ظرفهاى تشنگان و نوشندگان وارد مىسازد .\r\nقرآن نيز درست چنين كتابى است كه به حق از ناحيه خداوند نازل شده است و در تمام مسير ابلاغ چه در آن مرحله كه واسطه جبرئيل بوده ، و چه در آن مرحله كه گيرنده پيامبر ص بود ، در همه حال آن را از هر نظر حفظ و حراست فرمود ، و حتى با گذشت زمان به مقتضاى ( إِنَّا نَحْنُ نَزَّلْنَا الذِّكْرَ وَإِنَّا لَه لَحافِظُونَ ) دست هيچگونه تحريف بدامانش دراز نشده و نخواهد شد ، چرا كه خدا پاسداريش را بر عهده گرفته است .\r\nبنا بر اين ، اين آب زلال وحى الهى از عصر پيامبر ص تا پايان جهان دست نخورده به همه دلها راه مىيابد .\r\nدر آيه بعد به پاسخ يكى از بهانه گيريهاى مخالفان كه مىگفتند چرا قرآن يك جا بر پيامبر نازل نشده ، و روش نزول آن حتما تدريجى است ( همانگونه كه آيه 32 فرقان به آن اشاره مىكند ) پرداخته ، مىگويد :\r\n« ما قرآنى بر تو نازل كرديم كه به صورت آيات جدا از هم مىباشد ، تا با آرامش و بطور تدريج بر مردم بخوانى » و به خوبى جذب دلها و فكرها گردد ، و در عمل نيز كاملا پياده شود ( * ( وَقُرْآناً فَرَقْناه لِتَقْرَأَه عَلَى النَّاسِ\r\n","description":"","footnote":"","page_name":" 316 ","page_number":316},
  {"content":"\r\n* ( عَلى مُكْثٍ ) * ) » .\r\nو باز براى تاكيد بيشتر مىگويد تمامى اين قرآن را بطور قطع ما نازل كرديم ( * ( وَنَزَّلْناه تَنْزِيلًا ) * ) .\r\nبدون شك براى افراد سطحى مخصوصا اگر بهانه جو باشند اين اشكال در كيفيت نزول قرآن پيدا خواهد شد كه چرا اين كتاب آسمانى بزرگ كه پايه و مايه اسلام است ، و رهنماى كل بشر ، و محور همه قوانين حقوقى اجتماعى و سياسى و عبادى مسلمانان محسوب مىشود ، به صورت كامل يك جا بر پيامبر اسلام ص نازل نگرديد ، تا مردم پيوسته آن را از آغاز بخوانند و تا انجامش با خبر باشند ؟ ! ولى كمى دقت براى حل اين ايراد كافى است زيرا :\r\nاولا قرآن گر چه نامش كتاب است ، ولى همچون كتابهاى تاليفى انسانها نمىباشد كه بنشينند و موضوعى را در نظر بگيرند ، و فصول و ابوابش را تنظيم كنند ، و برشته تحرير در آورند ، بلكه كتابى است كه با حوادث عصر خود يعنى با بيست و سه سال دوران نبوت پيامبر اسلام ص با رويدادهايش پيوند و ارتباط ناگسستنى دارد .\r\nچگونه ممكن است كتابى كه با حوادث بيست و سه سال در ارتباط بوده يك جا و در يك روز نازل شود ؟ ! مگر ممكن است همه حوادث 23 سال را در يك روز جمعآورى كرد ، تا مسائل مربوط به آن يك جا در قرآن نازل شود ؟ ! فى المثل قسمتهاى زيادى در قرآن در رابطه با غزوات اسلامى است ، و بخشهايى در باره عملكردهاى منافقان . و مسائلى در مورد هيئتهايى كه از اقوام مختلف نزد\r\n\r\n","description":"","footnote":"\r\n( 1 ) منصوب بودن « قرآنا » در آيه فوق ، به عقيده بسيارى از مفسران بوسيله فعل مقدرى است كه « فرقناه » آن را تفسير مىكند ، و در تقدير چنين بوده است « و فرقنا قرآنا » .\r\n","page_name":" 317 ","page_number":317},
  {"content":"\r\nپيامبر ص مىآمدند و پيامبر ص به فرمان الهى در برابر آنها اقدامهايى به عمل مىآورد مىباشد .\r\nآيا ممكن است همه اينها روز اول نوشته شود ؟\r\nثانيا - قرآن كتابى است كه تنها جنبه تعليمى ندارد ، بلكه حتما مىبايست هر آيه آن پس از نزول اجرا گردد ، اگر همه قرآن يك جا نازل مىشد بايد يك جا هم اجرا بشود ، و مىدانيم كه يك جا اجرا شدن امرى محال بوده است ، چرا كه اصلاح يك جامعه سر تا پا فاسد را در يك روز نمىتوان انجام داد ، و كودك بيسوادى را نمىتوان يك روزه از كلاس اول به دوران دكترا كشاند ، به همين دليل قرآن تدريجا نازل شد تا به خوبى اجرا گردد ، و به اصطلاح كاملا جا بيفتد ، دچار هيچگونه تزلزل نگردد و جامعه نيز قدرت جذب و پذيرش و حفظ آن را داشته باشد .\r\nثالثا - خود پيامبر كه رهبر اين انقلاب بزرگ بود بدون شك اگر مىخواست فكر خود را در اجراى كل قرآن پخش كند تا در اجراى جزء جزء ، دومى براى او قدرت و آمادگى بيشترى ايجاد مىكرد ، درست است كه او فرستاده خدا و صاحب عقل و توانايى بىنظيرى بود ، ولى با همه اينها پذيرش تدريجى قرآن و اجراى تدريجى آن به صورت كاملترى انجام مىگرفت .\r\nرابعا - نزول تدريجى مفهومش ارتباط دائمى پيامبر ص با مبدأ وحى بود ولى نزول دفعى ارتباط پيامبر ص را بيش از يك بار تضمين نمىكرد .\r\nذيل آيه 32 سوره فرقان كه مىگويد كَذلِكَ لِنُثَبِّتَ بِه فُؤادَكَ وَرَتَّلْناه تَرْتِيلًا « ما اينچنين قرآن را نازل كرديم تا قلب تو را تثبيت كنيم و آن را تدريجا و آرام بر تو خوانديم » اشاره به سومين فلسفه مىكند ، در حالى كه آيه مورد بحث ما بيشتر به دومين فلسفه اشاره دارد : ولى به هر حال مجموعه اين عوامل دليل زنده و روشنى است بر نزول تدريجى قرآن و فلسفه آن .\r\n","description":"","footnote":"","page_name":" 318 ","page_number":318},
  {"content":"\r\nآيه بعد براى درهم شكستن غرور مخالفان نادان مىگويد : « ميخواهيد ايمان بياوريد ، ميخواهيد نياوريد ، آنها كه پيش از اين علم و دانش به آنها داده شده است هنگامى كه قرآن بر آنان خوانده مىشود با تمام صورت به خاك مىافتند » و سر تسليم در برابر آن فرود مىآورند ( * ( قُلْ آمِنُوا بِه أَوْ لا تُؤْمِنُوا إِنَّ الَّذِينَ أُوتُوا الْعِلْمَ مِنْ قَبْلِه إِذا يُتْلى عَلَيْهِمْ يَخِرُّونَ لِلأَذْقانِ سُجَّداً ) * ) .\r\n\r\nدر اين آيه به چند نكته بايد توجه داشت :\r\n1 - مفسران معمولا معتقدند كه جمله ( * ( آمِنُوا بِه أَوْ لا تُؤْمِنُوا ) * ) « ايمان بياوريد يا نياوريد » دنباله محذوفى دارد كه از قرينه كلام روشن مىشود ، اين دنباله را به گونه‌هاى مختلفى ذكر كرده‌اند :\r\nبعضى گفته‌اند منظور اين است كه شما چه ايمان بياوريد و چه نياوريد اعجاز قرآن و استنادش به خدا روشن است .\r\nبعضى ديگر گفته‌اند : مكمل جمله اين بوده كه شما ايمان بياوريد ، يا نياوريد ، نفع و ضررش متوجه خودتان است .\r\nولى اين احتمال نيز وجود دارد كه جمله بعد از آن خود مكمل جمله قبل است ، چنان كه نظير آن را در زبان فارسى نيز داريم مىگوييم تو ميخواهى سخن مرا بپذير يا نپذير ، آنها كه اهل دانش و فهمند مىپذيرند ، كنايه از اينكه علت عدم پذيرش تو ، عدم آگاهى و دانش تو است ، اگر دانشى مىداشتى مىپذيرفتى .\r\nو به تعبير ديگر اگر تو ايمان نياورى افراد آگاه و دانشمند ايمان مىآورند .\r\n2 - منظور از « * ( الَّذِينَ أُوتُوا الْعِلْمَ مِنْ قَبْلِه ) * » جمعى از دانشمندان يهود و نصارا است كه پس از شنيدن آيات قرآن و مشاهده نشانه هايى كه در تورات و انجيل خوانده بودند ايمان آوردند ، و در صف مؤمنان راستين قرار گرفتند ، و جزء دانشمندان اسلام شدند .\r\n","description":"","footnote":"","page_name":" 319 ","page_number":319},
  {"content":"\r\nدر آيات ديگرى از قرآن نيز اشاره به اين موضوع شده است ، مانند :\r\nلَيْسُوا سَواءً مِنْ أَهْلِ الْكِتابِ أُمَّةٌ قائِمَةٌ يَتْلُونَ آياتِ اللَّه آناءَ اللَّيْلِ وَهُمْ يَسْجُدُونَ « همه آنها يكسان نيستند ، از اهل كتاب جمعيتى هستند كه قيام ( به حق و ايمان ) ميكنند ، و پيوسته در اوقات شب آيات خدا را ميخوانند و سجده مىكنند » ( آيه 113 آل عمران ) .\r\n3 - « يخرون » يعنى بى اختيار به زمين مىافتند ، به كار بردن اين تعبير بجاى « يسجدون » ( سجده ميكنند ) اشاره به نكته لطيفى دارد ، و آن اينكه آگاهان بيداردل به هنگام شنيدن آيات قرآن آن چنان مجذوب و شيفته سخنان الهى مىشوند كه بى اختيار به سجده مىافتند و دل و جان را در راه آن از دست مىدهند ( 1 ) .\r\n4 - « اذقان » جمع « ذقن » به معنى چانه است ، و مىدانيم بهنگام سجده كردن كسى چانه بر زمين نميگذارد ، اما تعبير آيه اشاره به اين است كه آنها با تمام صورت در پيشگاه خدا بر زمين مىافتند ، حتى چانه آنها كه آخرين عضوى است كه بهنگام سجده ممكن است به زمين برسد در پيشگاه با عظمتش بر زمين قرار مىگيرد .\r\nبعضى از مفسران اين احتمال را نيز داده‌اند كه در سجده معمولى انسان نخست پيشانى بر خاك مىنهد ولى كسى كه همچون مدهوشان بر خاك مىافتد اول چانه او بر زمين قرار مىگيرد ، به كار بردن اين تعبير در آيه تاكيدى است بر معنى\r\n\r\n","description":"","footnote":"\r\n( 1 ) « راغب » در كتاب « مفردات » ميگويد : « يخرون » در اصل از ماده « خرير » است كه به معنى صداى آب و مانند آن است كه از بلندى به زير مىافتد ، به كار بردن اين تعبير در مورد سجده كنندگان نشانه آن است كه آنان در برابر پروردگار به زمين مىافتند در حالى كه صدايشان به تسبيح بلند است .\r\n","page_name":" 320 ","page_number":320},
  {"content":"\r\n« يخرون » ( 1 ) .\r\nآيه بعد گفتارشان را به هنگامى كه به سجده مىافتند بازگو مىكند :\r\n« آنها مىگويند پاك و منزه است پروردگار ما ، مسلما وعده‌هاى پروردگارمان انجام شدنى است » ( * ( وَيَقُولُونَ سُبْحانَ رَبِّنا إِنْ كانَ وَعْدُ رَبِّنا لَمَفْعُولًا ) * ) ( 2 ) .\r\nآنها با اين سخن نهايت ايمان و اعتماد خود را به ربوبيت پروردگار و صفات پاك او و هم به وعده هايى كه داده است ، اظهار مىدارند ، سخنى كه در آن هم ايمان به توحيد و صفات حق و عدالت او درج است و هم نبوت پيامبر ص و معاد ، و به اين ترتيب اصول دين را در يك جمله جمع مىكنند .\r\nباز براى تاكيد بيشتر در تاثير آن آيات الهى و اين سجده عاشقانه در آيه بعد مىگويد : « آنها با تمام صورت بر خاك مىافتند ، اشكشان جارى مىشود ، و خشوعشان در برابر پروردگار افزون مىگردد » ( * ( وَيَخِرُّونَ لِلأَذْقانِ يَبْكُونَ وَيَزِيدُهُمْ خُشُوعاً ) * ) تكرار جمله « * ( يَخِرُّونَ لِلأَذْقانِ ) * » هم دليل بر تاكيد است ، هم استمرار .\r\nهمچنين استفاده از فعل مضارع « يبكون » دليل بر ادامه گريه‌هاى عاشقانه آنها است .\r\nو نيز به كار بردن فعل مضارع در « * ( يَزِيدُهُمْ خُشُوعاً ) * » ( خشوع آنها افزون مىشود ) دليل ديگرى بر اين است كه هرگز در يك حال متوقف نميمانند و هميشه به سوى قله تكامل پيش مىروند ، و هر زمان خشوع آنها افزون مىگردد ( خشوع حالت تواضع و ادب جسمى و روحى است كه انسان در مقابل شخص و يا حقيقتى داشته باشد ) .\r\n\r\n","description":"","footnote":"\r\n( 1 ) تفسير روح المعانى جلد 15 صفحه 175 .\r\n( 2 ) « ان » در جمله « * ( إِنْ كانَ وَعْدُ رَبِّنا ) * » شرطيه نيست ، بلكه تاكيديه ، و مخففه از مثقله است .\r\n","page_name":" 321 ","page_number":321},
  {"content":"\r\n\r\nنكته‌ها :\r\n\r\n1 - برنامه ريزى براى تعليم و تربيت -\r\nيكى از درسهاى مهم كه آيات فوق به ما مىآموزد لزوم برنامه ريزى براى هر گونه انقلاب فرهنگى و فكرى و اجتماعى ، و هر گونه برنامه تربيتى است ، چرا كه اگر چنين برنامه اى تنظيم نگردد و در مقاطع مختلف هر كدام به موقع خود پياده نشود شكست قطعى است ، حتى قرآن مجيد يك جا بر پيامبر ص نازل نشد ، هر چند در علم خدا يك جا بود و يك بار در شب قدر مجموعا بر پيامبر ص عرضه شد ، اما نزول اجرايى آن در طول 23 سال در مقطعهاى مختلف زمانى و با برنامه ريزى دقيق بود .\r\nجايى كه خدا با آن قدرت و علم بىپايانش چنين كند تكليف انسانها روشن است . اصولا اين يك قانون و سنت الهى است كه نه تنها در عالم « تشريع » بلكه در عالم « تكوين » نيز عينيت دارد ، هرگز شنيده‌ايد كودكى از مادر يك شبه متولد شود ؟ و يا ميوه اى بر درخت يك ساعته شيرين و رسيده گردد ؟ بنا بر اين چگونه مىتوان انتظار داشت كه مخصوصا در مرحله سازندگى يك جامعه از نظر فكرى و فرهنگى و يا از نظر اقتصادى و سياسى يك شبه همه چيز اصلاح شود .\r\nاين سخن بدين معنى نيز هست كه اگر از تلاشهاى خود در كوتاه مدت نتيجه نگرفتيم ، هرگز نبايد ياس و نوميدى به خود راه دهيم ، و دست از ادامه تلاش و كوشش برداريم . توجه داشته باشيم كه غالبا پيروزيهاى نهايى و كامل در دراز مدت است .\r\n\r\n2 - رابطه علم و ايمان -\r\nدرس ديگرى كه از آيات فوق به وضوح مىتوان فرا گرفت ، رابطه علم و ايمان است ، مىگويد : شما چه به اين آيات الهى ايمان بياوريد چه نياوريد ، « عالمان » نه تنها به آن ايمان مىآورند بلكه آن چنان عشق\r\n","description":"","footnote":"","page_name":" 322 ","page_number":322},
  {"content":"\r\nبه « اللَّه » در وجودشان شعله مىكشد كه بى اختيار در برابر آن به سجده مىافتند و سيلاب اشك بر رخسارشان جارى مىشود ، و هر زمان خضوع و خشوعشان بيشتر و ادب و احترامشان نسبت به اين آيات فزونتر مىگردد ! .\r\nتنها فرومايگان جاهل هستند كه در برخورد با حقائق گاه با بى اعتنايى و گاهى با سخريه و استهزاء از كنار آن مىگذرند ، و اگر اين گونه افراد احيانا جذب به سوى ايمان بشوند ايمانى ضعيف و ناپايدار و خالى از عشق و شور و حرارت خواهند داشت .\r\nبعلاوه اين تاكيد مجددى است بر ابطال فرضيه پوچ آنها كه خيال مىكنند دين رابطه ى با جهل بشر دارد ، قرآن مجيد بر ضد اين ادعا در موارد مختلف تاكيد مىكند كه علم و ايمان همه جا با هم هستند ، ايمان عميق و پابرجا جز در سايه علم ممكن نيست ، و علم نيز در مراحل عاليتر و بالاتر از ايمان كمك مىگيرد ( دقت كنيد ) .\r\n","description":"","footnote":"","page_name":" 323 ","page_number":323},
  {"content":"\r\n\r\n[ سوره الإسراء ‹ 17 › : آيات 110 تا 111 
  ]\r\nقُلِ ادْعُوا اللَّه أَوِ ادْعُوا الرَّحْمنَ أَيًّا ما تَدْعُوا فَلَه الأَسْماءُ الْحُسْنى وَلا تَجْهَرْ بِصَلاتِكَ وَلا تُخافِتْ بِها وَابْتَغِ بَيْنَ ذلِكَ سَبِيلًا ‹ 110 › وَقُلِ الْحَمْدُ لِلَّه الَّذِي لَمْ يَتَّخِذْ وَلَداً وَلَمْ يَكُنْ لَه شَرِيكٌ فِي الْمُلْكِ وَلَمْ يَكُنْ لَه وَلِيٌّ مِنَ الذُّلِّ وَكَبِّرْه تَكْبِيراً ‹ 111 ›\r\n\r\nترجمه :\r\n110 - بگو « اللَّه » را بخوانيد ، يا « رحمن » را ، هر كدام را بخوانيد ( ذات پاكش يكى است و ) براى او نامهاى نيك است ، و نمازت را زياد بلند يا آهسته مخوان و در ميان اين دو راهى ( معتدل ) انتخاب كن .\r\n111 - و بگو ستايش براى خداوندى است كه نه فرزندى براى خود انتخاب كرده ، و نه شريكى در حكومت دارد و نه ولى ( و حامى ) به خاطر ضعف و ذلت ، و او را بسيار بزرگ بشمر .\r\n\r\nشان نزول :\r\nمفسران در شان نزول نخستين آيه فوق از « ابن عباس » چنين نقل كرده‌اند كه پيامبر يك شب در مكه در حال سجده بود و خدا را به نام يا رحمان و يا رحيم مىخواند ، مشركان بهانه جو از فرصت استفاده كرده و گفتند ببينيد اين مرد ( ما را سرزنش مىكند كه چرا چند خدايى هستيم اما ) خودش دو خدا را پرستش مىكند ، در حالى كه مىپندارد موحد است و يك معبود بيشتر ندارد ، آيه فوق نازل شد و به آنها پاسخ گفت ( كه اين اسمهاى متعدد از يك ذات پاك\r\n","description":"","footnote":"","page_name":" 324 ","page_number":324},
  {"content":"\r\nخبر مىدهد ) ( 1 ) .\r\n\r\nتفسير :\r\n\r\nآخرين بهانه‌ها\r\nبه دنبال ايرادهاى سست و بى اساسى كه در آيات گذشته از زبان مشركان مطرح و پاسخ داده شد ، در اين سلسله آيات به آخرين بهانه‌هاى آنها مىرسيم ، و آن اينكه : آنها مىگفتند چرا پيامبر ، خدا را به نامهاى متعددى مىخواند با اينكه مدعى توحيد است قرآن در پاسخ آنها مىگويد :\r\n« بگو شما او را به نام » اللَّه « بخوانيد و يا به نام رحمان هر كدام را بخوانيد فرق نمىكند براى او نامهاى متعدد نيك است » ( * ( قُلِ ادْعُوا اللَّه أَوِ ادْعُوا الرَّحْمنَ أَيًّا ما تَدْعُوا فَلَه الأَسْماءُ الْحُسْنى ) * ) .\r\nاين كوردلان حتى از زندگى روزمره خود غافل بودند كه گاه براى يك شخص ، يا يك مكان و مانند آن اسمهاى مختلفى مىگذارند كه هر كدام معرف از زواياى وجود او بود .\r\nآيا با اين حال تعجب دارد خدايى كه وجودش از هر نظر بى نهايت است و منبع و سرچشمه همه كمالات ، همه نعمتها و تمام نيكيها است و گرداننده اصلى همه چرخهاى اين جهان مىباشد به تناسب هر كارى كه انجام مىدهد و هر كمالى كه ذات مقدسش دارد نام مخصوص داشته باشد ؟ ! .\r\nاصولا خدا را با يك نام نمىتوان خواند ، و نمىتوان شناخت ، بلكه نامهاى او بايد همچون صفاتش بى پايان باشد ، تا بتواند بيانگر آن ذات شود ، ولى از آنجا كه الفاظ ما ، مانند همه چيزمان ، محدود است نمىتوانيم جز نامهاى محدودى براى او پيدا كنيم و لذا معرفت و شناخت ما هم هر چه باشد محدود است ، حتى\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 325 ","page_number":325},
  {"content":"\r\nپيامبر ص با آن وسعت روح مىفرمايد : « ما عرفناك حق معرفتك » .\r\nولى اين دليل بر آن نيست كه به اندازه عقل و درايت خويش او را نشناسيم ، به خصوص كه او خودش در شناخت ذاتش به ما كمك بسيار فرموده و با نامهاى گوناگون در كتابش از خود ياد كرده است ، و در بيانات اولياء دينش به نامهاى بيشترى كه به هزار نام بالغ مىشود برخورد مىكنيم .\r\nبديهى است همه اينها اسم است ، و يك معنى اسم ، علامت و نشانه است ، همه اينها نشانه هايى از ذات پاك او مىباشد ، و تمام اين خطوط به يك نقطه منتهى مىگردد ، و به هيچ وجه از توحيد ذات و صفات او نمىكاهد .\r\nاز ميان اينهمه اسماء قسمتى اهميت و عظمت بيشترى دارد ، زيرا معرفت و آگاهى فزونترى به ما مىدهد كه از آن به اسماء حسنى در قرآن و روايات اسلامى تعبير شده است ، و طبق روايت معروفى از پيامبر ص مىخوانيم : « خداوند نود و نه اسم دارد هر كس آنها را شماره كند داخل بهشت خواهد شد » ! در باره معنى اسماء حسنى و اين 99 اسم به طور مشروح در جلد هفتم صفحه 25 به بعد ذيل آيه 180 سوره اعراف ( وَلِلَّه الأَسْماءُ الْحُسْنى فَادْعُوه بِها ) بحث مشروحى آورده‌ايم .\r\nاما مهم آن است كه بدانيم معنى شمارش اين اسماء اين نيست كه تنها اين نامها را بر زبان جارى كنيم و خدا را به آن بخوانيم تا بهشتى شويم يا مستجاب الدعوة .\r\nبلكه هدف « تخلق » به اين اسماء و پياده كردن پرتوى از نامهاى عالم و رحمان و رحيم و جواد و كريم . . . در وجودمان مىباشد تا هم بهشتىمان كند و هم دعايمان در همه حال مستجاب ! در حديثى كه مرحوم صدوق در كتاب « توحيد » از « هشام بن حكم » نقل كرده چنين مىخوانيم : هشام مىگويد : از امام ع پيرامون نامهاى خدا و مبدأ\r\n","description":"","footnote":"","page_name":" 326 ","page_number":326},
  {"content":"\r\nاشتقاق اين نامها ( يعنى اصلى كه اين نام از آن گرفته شده ) سؤال كردم ، و گفتم آيا « اللَّه » از چه چيز مشتق است ؟ .\r\nامام ع فرمود : اى هشام ! از « إله » ( كه به معنى تحير است ) گرفته شده و إله مفهومش اين است كه مالوهى داشته باشد ( كسى كه حيران و سرگردان در شناخت عمق ذات او است ) .\r\nولى اى هشام ! اين را بايد بدانى كه « اسم » غير از « مسمى » است ، كسى كه تنها اسم را پرستش كند بدون معنى و محتوا كافر است ، و در حقيقت چيزى را نپرستيده ، و كسى كه اسم و مسمى را هر دو پرستش كند او هم كافر است زيرا دوگانه پرست است ! .\r\nاما كسى كه تنها مسمى را بپرستد نه اسم را ( بلكه اسم را نشانه و علامتى براى رسيدن به آن معنى بداند ) اين حقيقت توحيد راستين است - فهميدى اى هشام ؟ ! او مىگويد : عرض كردم كمى بيشتر برايم توضيح دهيد .\r\nفرمود : خداوند بزرگ 99 اسم ، دارد اگر هر اسمى مسمائى داشت بايد 99 خدا داشته باشيم ، ولى « اللَّه » نامى است كه به همه اين صفات اشاره مىكند ، و به هر حال همه نامهاى او غير از ذات او است .\r\nاى هشام ! نان نام خوردنى است ، و آب نام نوشيدنى ، و لباس نام پوشيدنى است ، و آتش نام آن ماده سوزنده است ( اما همه اينها نام است ، آنچه را ما مىخوريم ، مىنوشيم ، مىپوشيم و از سوزش آن مىهراسيم نام نيست ، بلكه همان عينيت خارجى است ) ( 1 ) .\r\nاز اين بحث بگذريم : در ذيل آيه مورد بحث نظر به گفتگوى مشركان در مكه در رابطه با نماز پيامبر ص و اينكه مىگفتند : او نماز خود را بلند مىخواند\r\n\r\n","description":"","footnote":"\r\n( 1 ) توحيد صدوق ( به نقل تفسير الميزان ذيل آيه مورد بحث ) .\r\n","page_name":" 327 ","page_number":327},
  {"content":"\r\nو ما را ناراحت مىكند ، اين چه عبادتى است ؟ اين چه برنامه اى است ؟ ، به پيامبر ص دستور مىدهد : « نمازت را زياد بلند مخوان ، زياد هم آهسته مخوان ، بلكه ميان اين دو راه اعتدال را انتخاب كن » ( * ( وَلا تَجْهَرْ بِصَلاتِكَ وَلا تُخافِتْ بِها وَابْتَغِ بَيْنَ ذلِكَ سَبِيلًا ) * ) .\r\nبنا بر اين آيه فوق كارى به مساله نمازهاى « جهريه » و « اخفاتيه » به اصطلاح معروف فقهى ندارد ، بلكه ناظر به افراط و تفريط در بلند خواندن و آهسته خواندن است ، مىگويد نه بيش از حد بلند بخوان و فرياد بزن ، و نه بيش از حد آهسته كه تنها حركت لبها مشخص شود و صدايى به گوش نرسد .\r\nشان نزولى را كه بسيارى از مفسران از ابن عباس نقل كرده‌اند نيز مؤيد همين معنى است .\r\nروايات متعددى كه از طرق اهل بيت از امام باقر و امام صادق ع در ذيل اين آيه آمده است نيز اشاره به همين تفسير مىكند ( 1 ) .\r\nبنا بر اين تفسيرهاى ديگرى كه براى اين آيه ذكر شده است همگى بيگانه از مطلب به نظر مىرسد .\r\nاما اينكه حد اعتدال در اينجا چگونه است ، و جهر و اخفاتى كه از آن نهى شده چه مىباشد ؟ ظاهر اين است كه « جهر » به معنى فرياد كشيدن ، و « اخفات » به معنى آهسته خواندن آن چنان كه خود انسان هم نشنود مىباشد .\r\nدر تفسير « على بن ابراهيم » از امام صادق ع چنين نقل شد كه در تفسير آيه فرمود :\r\nالجهر بها رفع الصوت ، و التخافت بها ما لم تسمع نفسك ، و اقرأ بين ذلك :\r\n« جهر اين است كه زياد صدا را بلند كنى ، و اخفات آن است كه حتى خودت نشنوى ، هيچيك از اين دو را انجام نده ، بلكه حد وسط ميان آن دو\r\n\r\n","description":"","footnote":"\r\n( 1 ) به تفسير نور الثقلين جلد سوم صفحه 233 به بعد مراجعه شود .\r\n","page_name":" 328 ","page_number":328},
  {"content":"\r\nرا انتخاب كن » ( 1 ) .\r\nو اما « اخفات » و « جهر » در نمازهاى روزانه ، و شبانه - همانگونه كه در بالا اشاره كرديم - حكم ديگرى است ، با مفهوم ديگر ، كه دلائل جداگانه دارد ، و فقهاى ما ( رضوان اللَّه عليهم ) مدارك آن را در « كتاب الصلاة » آورده‌اند .\r\n\r\nنكته :\r\nاين حكم اسلامى يعنى اعتدال در جهر و اخفات از دو نظر به ما ديد و درك مىبخشد :\r\nنخست از اين نظر كه مىگويد : عبادات خود را آن چنان انجام ندهيد كه بهانه به دست دشمنان بدهد ، آنها را به استهزاء و ايرادگيرى وادارد ، چه بهتر كه توأم با متانت و آرامش و ادب باشد كه نه تنها نتوانند بر آن خرده گيرى كنند بلكه نمونه اى از شكوه و ادب اسلامى و ابهت و عظمت عبادات گردد .\r\nآنها كه سعى دارند در مواقعى كه مردم استراحت كرده‌اند با صداهاى گوشخراشى كه از بلندگوهاى پرغوغا راه مىاندازند موجوديت جلسات خود را نشان دهند و به پندار خود با اين عمل صداى اسلام را به گوش ديگران برسانند ، اين نه تنها صداى اسلام نيست ، بلكه باعث پراكندگى مردم از اسلام و در نتيجه ضربه اى است به تبليغات دينى .\r\nديگر اينكه : اين بايد الگويى باشد براى همه اعمال ما و تمام برنامه‌هاى اجتماعى و سياسى و اقتصادى ، بايد همه اينها دور از افراط كاريها و تندرويها ، و تفريطكارى و مسامحه و سهلانگارى باشد ، و اصل اساسى « * ( وَابْتَغِ بَيْنَ ذلِكَ سَبِيلًا ) * » كه در آيه فوق آمده همه جا رعايت گردد .\r\n\r\n","description":"","footnote":"\r\n( 1 ) تفسير نور الثقلين جلد سوم صفحه 234 .\r\n","page_name":" 329 ","page_number":329},
  {"content":"\r\nسرانجام به آخرين آيه اين سوره ( سوره اسراء ) مىرسيم آيه اى كه با حمد خداوند سوره را پايان مىدهد همانگونه كه با تسبيح ذات پاك او سوره آغاز شده بود ، و در حقيقت اين آيه نتيجه اى است بر كل بحثهاى توحيدى اين سوره و محتواى همه آن مفاهيم توحيدى .\r\nروى سخن را به پيامبر كرده ، چنين مىگويد : « بگو حمد و سپاس مخصوص خداوندى است كه نه فرزندى براى خود انتخاب كرده و نه شريكى در حكومت و مالكيت جهان دارد ، و نه سرپرستى براى حمايت در برابر ذلت و ناتوانى » ( * ( وَقُلِ الْحَمْدُ لِلَّه الَّذِي لَمْ يَتَّخِذْ وَلَداً وَلَمْ يَكُنْ لَه شَرِيكٌ فِي الْمُلْكِ وَلَمْ يَكُنْ لَه وَلِيٌّ مِنَ الذُّلِّ ) * ) .\r\nو چنين خدايى با چنان صفات از هر چه فكر كنى برتر و بالاتر است « بنا بر اين او را بزرگ دار و به عظمت بىانتهايش آشنا شو » ( * ( وَكَبِّرْه تَكْبِيراً ) * ) .\r\n\r\nنكته‌ها :\r\n\r\n1 - تناسب صفات سه گانه -\r\nدر آيه فوق به سه قسمت از صفات خدا اشاره شده كه با توجه به فرمان ذيل آيه به چهار صفت تكميل مىشود :\r\nنخست نفى فرزند است ، چرا كه داشتن فرزند هم دليل بر نياز ، و هم جسمانى بودن ، و هم شبيه و نظير داشتن است ، و خداوند نه جسم است و نه نياز دارد و نه شبيه و نظير ! .\r\nو دومى نفى شريك است چرا كه وجود شريك دليل بر محدوديت قدرت و حكومت ، و يا عجز و ناتوانى ، و يا وجود شبيه و نظير است ، و مىدانيم خدا از همه اين صفات پاك است ، قدرتش همچون حكومتش نامحدود و هيچ شبيهى براى او نيست .\r\nو سومى نفى ولى و حامى در برابر مشكلات و شكستها است ، كه نفى اين صفت\r\n","description":"","footnote":"","page_name":" 330 ","page_number":330},
  {"content":"\r\nنيز از خداوند بزرگ و بى نهايت بديهى است .\r\nو به تعبير ديگر اين آيه هر گونه كمككار و شبيه را از خداوند نفى مىكند ، چه آن كس كه پائينتر باشد ( همچون فرزند ) و آن كس كه همسان باشد ( همچون شريك ) و آن كس كه برتر باشد ( همچون ولى ) .\r\nمرحوم « طبرسى » در « مجمع البيان » از بعضى از مفسران كه نامشان را صريحا ذكر نكرده چنين نقل مىكند كه اين آيه ناظر به نفى اعتقاد انحرافى سه گروه است : نخست مسيحيان و يهود كه براى خدا فرزند قائل بودند ، و ديگر مشركان عرب كه براى او شريكى مىپنداشتند ، و لذا در مراسم صبح مىگفتند :\r\nلبيك لا شريك لك ، الا شريكا هو لك ! و ديگر ستاره پرستان و مجوس ، چرا كه آنها براى خدا ولى و حامى قائل بودند .\r\n\r\n2 - تكبير چيست ؟ -\r\nاينكه قرآن در اينجا به پيامبر به طور مؤكد دستور مىدهد خدا را بزرگ بشمار مسلما مفهومش اعتقاد به بزرگى پروردگار است نه تنها با زبان گفتن « اللَّه اكبر » .\r\nاين نكته نيز شايان توجه است كه معنى اعتقاد به بزرگى خدا اين نيست كه او را در مقايسه با موجودات ديگر برتر و بالاتر بدانيم بلكه چنين مقايسه اى اصلا غلط است ، ما بايد او را برتر از آن بدانيم كه با چيزى قابل مقايسه باشد چنان كه امام صادق ع در گفتار كوتاه و پر معنى خود به ما تعليم فرموده است آنجا كه در حديث مىخوانيم :\r\nكسى نزد آن حضرت گفت : اللَّه اكبر ! امام فرمود : خدا از چه چيز بزرگتر است ؟\r\nعرض كرد : از همه چيز ! امام فرمود : با اين سخن خدا را محدود كردى ( چون او را مقايسه با\r\n","description":"","footnote":"","page_name":" 331 ","page_number":331},
  {"content":"\r\nموجودات ديگر نمودى ، و برتر از آنها شمردى ) .\r\nآن مرد پرسيد : پس چه بگويم ؟\r\nفرمود : بگو اللَّه اكبر من ان يوصف : « خدا برتر از آن است كه به وصف درآيد » ( 1 ) .\r\n\r\nاى برتر از خيال و قياس و گمان و وهم\r\nو از آنچه ديده‌ايم و نوشتيم و خوانده ايم\r\n\r\n\r\nمجلس تمام گشت و به آخر رسيد عمر\r\nما هم چنان در اول وصف تو مانده ايم\r\n\r\nجالب اينكه در حديث ديگرى كه از همان امام ع نقل شده است مىخوانيم :\r\nهنگامى كه يكى از اصحاب عرض كرد منظور بزرگتر بودن خدا از همه چيز است ، امام فرمود : و كان ثم شىء فيكون اكبر منه : « آيا اصولا در برابر ذات خدا وجودى هست كه او برتر از آن باشد ؟ » آن مرد صحابى از امام مىپرسد : پس چه بگويم ؟\r\nفرمود : بگو : اكبر من ان يوصف ! ( 2 ) .\r\n\r\n3 - پاسخ به يك سؤال -\r\nدر اينجا سؤالى پيش مىآيد كه چگونه حمد خداوند در آيه فوق در برابر صفات سلبيه قرار داده شده ، در حالى كه مىدانيم « حمد » ستايش در برابر صفات ثبوتيه مانند علم و قدرت است ، و اما صفاتى همچون نفى فرزند و شريك و ولى با تسبيح سازگار است ، نه با حمد .\r\nدر پاسخ اين سؤال مىتوان گفت : هر چند قلمرو صفات ثبوتيه و سلبيه از هم جدا است و يكى متناسب تسبيح و ديگرى متناسب با حمد است ، ولى در عينيت خارجى اين دو لازم و ملزوم يكديگرند ، نفى جهل از خدا حتما همراه با اثبات علم است ، همانگونه كه اثبات علم براى ذات پاك او هماهنگ با نفى جهل است .\r\nروى اين حساب مانعى ندارد كه گاهى به لازم بپردازد ، و گاهى به ملزوم ،\r\n\r\n","description":"","footnote":"\r\n( 1 و 2 ) تفسير نور الثقلين جلد 3 صفحه 239 .\r\n","page_name":" 332 ","page_number":332},
  {"content":"\r\nهمانگونه كه در آغاز اين سوره تسبيح بر يك امر اثباتى شده است ( سُبْحانَ الَّذِي أَسْرى بِعَبْدِه لَيْلًا مِنَ الْمَسْجِدِ الْحَرامِ إِلَى الْمَسْجِدِ الأَقْصَى ) منزه است خداوندى كه پيامبرش را شبانه از مسجد الحرام به مسجد اقصى برد ) .\r\nپروردگارا ! قلب ما را از نور علم و ايمان سرشار كن تا در برابر عظمتت همواره خاضع باشيم ، به وعده هايت مؤمن و به دستوراتت گردن نهيم . جز تو را نپرستيم و به غير تو تكيه نكنيم .\r\nبار الها ! بما توفيق ده كه هرگز در زندگى خود از مرز اعتدال بيرون نرويم و از هر گونه افراط و تفريط بپرهيزيم .\r\nخداوندا ! ما تو را سپاس مىگوئيم ، تو را يگانه ميدانيم ، بزرگ ميشمريم ، بزرگتر از آنچه به وصف آيد ، تو نيز ما را ببخش و گامهايمان را در راهت استوار دار ، و بر دشمنان كه از داخل و خارج ما را احاطه كرده‌اند پيروز گردان .\r\nو پيروزيهاى ما را به پيروزى نهايى قيام مهدى موعود ارواحنا فداه متصل گردان و توفيق تكميل اين تفسير را آن چنان كه مورد رضايت و خشنودى تو است به ما مرحمت كن .\r\n« پايان سوره اسراء » سوم محرم الحرام 1402 مطابق 9 آبان ماه 1360\r\n","description":"","footnote":"","page_name":" 333 ","page_number":333},
  {"content":"\r\n","description":"","footnote":"","page_name":" 334 ","page_number":334},
  {"content":"\r\n\r\n‹ 18 › سوره كهف اين سوره 110 آيه است كه تمام آن - بجز يك آيه - ( آيه 28 ) در مكه نازل شده است\r\n","description":"","footnote":"","page_name":" 335 ","page_number":335},
  {"content":"\r\n\r\nفضيلت سوره كهف\r\nدر فضيلت اين سوره روايات بسيارى از پيامبر ص و ائمه اهل بيت نقل شده كه اهميت فوق العاده محتواى آن را بيان مىكند از جمله :\r\n1 - پيامبر فرمود : آيا سوره اى را به شما معرفى كنم كه هفتاد هزار فرشته بهنگام نزولش آن را بدرقه كردند و عظمتش آسمان و زمين را پر كرد ياران عرض كردند آرى ؟ فرمود : آن سوره كهف است هر كس آن را روز جمعه بخواند خداوند تا جمعه ديگر او را مىآمرزد ( و طبق روايتى او را از گناه حفظ مىكند ) . . . و به او نورى مىبخشد كه به آسمان مىتابد و از فتنه دجال محفوظ خواهد ماند ( 1 ) .\r\n2 - در حديث ديگرى از پيامبر ميخوانيم : هر كس 10 آيه از اول سوره كهف را حفظ كند « دجال » به او زيانى نميرساند و كسى كه آيات آخر سوره را حفظ كند نور و روشنايى براى او در قيامت خواهد بود ( 2 ) .\r\n3 - از امام صادق ع مىخوانيم : كسى كه در هر شب جمعه سوره كهف را بخواند شهيد از دنيا مىرود ، و با شهداء مبعوث مىشود و در روز قيامت در صف شهداء قرار مىگيرد ( 3 ) .\r\nبارها گفته‌ايم عظمت سوره‌هاى قرآن و آثار معنوى و بركات اخلاقيش بخاطر محتواى آن يعنى ايمان و عمل به آن است .\r\nو از آنجا كه يكى از مهمترين بخشهاى اين سوره داستان قيام جمعى از جوانان با شخصيت ، بر ضد طاغوت و دجال زمان خود بود ، قيامى كه جان آنها را بخطر افكند و تا سر حد مرگ پيش رفتند ، اما خدا آنها را حفظ كرد ، توجه به اين واقعيت مىتواند نور ايمان را در دلهاى آماده شعله ور سازد و او را در برابر گناهان و وسوسه دجالان و حل شدن در محيط فاسد حفظ كند .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n( 2 و 3 ) همان مدرك\r\n","page_name":" 336 ","page_number":336},
  {"content":"\r\nتوصيفهاى تكاندهنده اى كه از مجازاتهاى دوزخ در آيات اين سوره به چشم مىخورد ، و همچنين سرنوشت شومى كه در انتظار مستكبران است . و در آيات اين سوره انعكاس وسيع يافته ، و توجه به علم بى پايان خدا كه در ضمن مثال جالبى در اين سوره منعكس است همگى مىتواند اين اثر را تكميل نمايد .\r\nانسان را از فتنه‌هاى شياطين حفظ كند ، نور پاكى و عصمت در قلب او بيفشاند و سرانجام با شهدايش محشور كند .\r\n\r\nمحتواى سوره كهف\r\nاين سوره با حمد و ستايش خداوند آغاز مىشود ، و با توحيد و ايمان و عمل صالح پايان مىيابد .\r\nمحتواى اين سوره همچون ساير سوره‌هاى « مكى » بيشتر بيان مبدء و معاد و بشارت و انذار است ، و نيز به مساله مهمى كه مسلمانان در آن روزها سخت به آن نياز داشتند اشاره مىكند ، و آن اينكه يك اقليت هر چند كوچك باشد ، در برابر يك اكثريت هر چند ظاهرا قوى و نيرومند باشند نبايد تسليم گردد ، و در فساد محيط حل شود ، بلكه همچون گروه كوچك اصحاب كهف بايد حساب خودشان را از محيط فاسد جدا كنند ، و بر ضد آن قيام نمايند .\r\nآن روز كه توانايى دارند به مبارزه ادامه دهند و در صورت عدم توانايى ، هجرت نمايند .\r\nهمچنين از جمله داستانهاى اين سوره ، داستان دو نفر است كه يكى بسيار ثروتمند و مرفه اما بى ايمان و ديگرى فقير و تهيدست اما مؤمن بود ، ولى او هرگز عزت و شرف خود را در برابر آن فرد بى ايمان از دست نداد ، و تا آنجا كه مىتوانست او را نصيحت و ارشاد كرد و سرانجام اعلام بيزارى نمود و پيروزى هم با او بود .\r\n","description":"","footnote":"","page_name":" 337 ","page_number":337},
  {"content":"\r\nتا مؤمنان در شرائطى همچون آغاز دعوت پيغمبر ص بدانند اگر ثروتمندان بى ايمان جنب و جوشى دارند موقت است و خاموش شدنى همانند فقر و تنگدستى افراد با ايمان .\r\nبخش ديگرى از اين سوره به داستان موسى و خضر ( هر چند نام خضر در اين سوره نيامده است ) اشاره مىكند كه چگونه موسى ع در برابر كارهايى كه ظاهر آن زننده بود اما باطنش پر مصلحت نتوانست صبر و حوصله بخرج دهد ، ولى پس از توضيحات خضر به عمق مسائل كاملا آگاه شد و از بيتابى خود پشيمان گشت .\r\nاين نيز درسى است براى همه ، تا به ظواهر حوادث و رويدادها ننگرند ، و بدانند در زير اين ظواهر باطنى است بسيار عميق و پر معنى .\r\nبخش ديگرى از اين سوره ماجراى ذو القرنين را شرح ميدهد كه چگونه شرق و غرب عالم را پيمود ، و با اقوام گوناگونى كه سنن و آداب بسيار متفاوتى داشتند روبرو شد ، و سرانجام با كمك گروهى از مردم به مقابله با توطئه « ياجوج » و « ماجوج » برخاست و سدى آهنين بر سر راه آنها كشيد ، و نفوذشان را قطع كرد ( شرح كامل همه اينها به خواست خدا بعدا خواهد آمد ) تا مسلمانان با بينش وسيعتر خود را براى نفوذ در شرق و غرب جهان آماده سازند و براى مبارزه با « ياجوجها » و « ماجوجها » دست اتحاد بهم دهند ! .\r\nجالب اينكه در اين سوره به سه داستان اشاره شده ( داستان اصحاب كهف داستان موسى و خضر و داستان ذو القرنين ) كه بر خلاف غالب داستانهاى قرآن در هيچ جاى ديگر از قرآن سخنى از اينها به ميان نيامده است ( تنها در سوره انبياء آيه 96 به مسئله ياجوج و ماجوج بدون ذكر نام ذو القرنين اشاره شده است ) و اين يكى از ويژگيهاى اين سوره است .\r\nو به هر حال محتوايش از هر نظر پر بار ، و تربيت كننده مىباشد .\r\n","description":"","footnote":"","page_name":" 338 ","page_number":338},
  {"content":"\r\n\r\n[ سوره الكهف ‹ 18 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nالْحَمْدُ لِلَّه الَّذِي أَنْزَلَ عَلى عَبْدِه الْكِتابَ وَلَمْ يَجْعَلْ لَه عِوَجاً ‹ 1 › قَيِّماً لِيُنْذِرَ بَأْساً شَدِيداً مِنْ لَدُنْه وَيُبَشِّرَ الْمُؤْمِنِينَ الَّذِينَ يَعْمَلُونَ الصَّالِحاتِ أَنَّ لَهُمْ أَجْراً حَسَناً ‹ 2 › ماكِثِينَ فِيه أَبَداً ‹ 3 › وَيُنْذِرَ الَّذِينَ قالُوا اتَّخَذَ اللَّه وَلَداً ‹ 4 ›\r\nما لَهُمْ بِه مِنْ عِلْمٍ وَلا لآبائِهِمْ كَبُرَتْ كَلِمَةً تَخْرُجُ مِنْ أَفْواهِهِمْ إِنْ يَقُولُونَ إِلَّا كَذِباً ‹ 5 ›\r\n","description":"","footnote":"","page_name":" 339 ","page_number":339},
  {"content":"\r\n\r\nترجمه :\r\nبه نام خداوند بخشنده بخشايگر 1 - حمد مخصوص خدايى است كه اين كتاب ( آسمانى ) را بر بنده ( برگزيده اش ) نازل كرد و هيچگونه كژى در آن قرار ندارد .\r\n2 - كتابى كه ثابت و مستقيم و نگاهبان كتب ديگر است ، تا ( بدكاران را ) از عذاب شديد او بترساند ، و مؤمنان را كه عمل صالح انجام مىدهند بشارت دهد كه پاداش نيكويى براى آنهاست .\r\n3 - ( همان بهشت برين كه ) جاودانه در آن خواهند ماند .\r\n4 - و ( نيز ) آنها را كه گفتند خداوند فرزندى ( براى خود ) انتخاب كرده انذار كند .\r\n5 - نه آنها ( هرگز ) به اين سخن يقين دارند و نه پدرانشان ، سخن بزرگى از دهانشان خارج مىشود ، آنها مسلما دروغ مىگويند .\r\n\r\nتفسير : آغاز با نام خدا و قرآن\r\nسوره كهف همچون بعضى ديگر از سوره‌هاى قرآن با حمد و ستايش خداوند آغاز شده است ، و از آنجا كه حمد و ستايش بخاطر كار يا صفت مهم و شايسته اى است در اينجا ستايش را در برابر نزول قرآن كه خالى از هر گونه اعوجاج و كژى است بيان مىكند ، و مىگويد :\r\n« حمد خدايى را كه اين كتاب آسمانى را بر بنده اش نازل كرد ، و هيچگونه اعوجاج و كژى در آن قرار نداد » ( * ( الْحَمْدُ لِلَّه الَّذِي أَنْزَلَ عَلى عَبْدِه الْكِتابَ وَلَمْ يَجْعَلْ لَه عِوَجاً ) * ) .\r\n« كتابى كه ثابت و پابرجا ، معتدل و مستقيم ، و هم برپادارنده جامعه انسانى و پاسدار ساير كتب آسمانى است » ( قيما ) .\r\n« تا بدكاران و تيره دلان را از عذاب شديدى كه از ناحيه خدا است بترساند »\r\n","description":"","footnote":"","page_name":" 340 ","page_number":340},
  {"content":"\r\n( * ( لِيُنْذِرَ بَأْساً شَدِيداً مِنْ لَدُنْه ) * ) .\r\n« و مؤمنان راستين را كه پيوسته عمل صالح انجام مىدهند بشارت دهد كه پاداش بزرگ و نيكويى در انتظار آنها است » ( * ( وَيُبَشِّرَ الْمُؤْمِنِينَ الَّذِينَ يَعْمَلُونَ الصَّالِحاتِ أَنَّ لَهُمْ أَجْراً حَسَناً ) * ) .\r\n« اجر و پاداشى كه جاودانى است و تا ابد در آن خواهند ماند » ( * ( ماكِثِينَ فِيه أَبَداً ) * ) .\r\nسپس بيكى از انحرافات عمومى مخالفان ، اعم از نصارا و يهود و مشركان ، اشاره كرده مىگويد : « ديگر از هدفهاى اين كتاب آسمانى آن است كه پيامبر بوسيله آن كسانى را كه براى خدا فرزند قائل شدند انذار كند » ( * ( وَيُنْذِرَ الَّذِينَ قالُوا اتَّخَذَ اللَّه وَلَداً ) * ) .\r\nهم مسيحيان را بخاطر اعتقاد به اينكه مسيح فرزند خدا است ، و هم يهود را بخاطر اعتقاد به فرزندى عزير و هم مشركان را بخاطر اينكه فرشتگان را دختران خدا مىپنداشتند هشدار دهد .\r\nسپس به يك اصل اساسى براى ابطال اين گونه ادعاهاى پوچ و بى اساس پرداخته مىگويد : « آنها هيچگونه علم و يقين به اين سخن ندارند ، و اگر از پدرانشان تقليد مىكنند آنها نيز چنين بودند » ( * ( ما لَهُمْ بِه مِنْ عِلْمٍ وَلا لآبائِهِمْ ) * ) « اما سخن بسيار بزرگ و وحشتناكى از دهان آنها خارج مىشود » .\r\n( * ( كَبُرَتْ كَلِمَةً تَخْرُجُ مِنْ أَفْواهِهِمْ ) * ) .\r\nخدا و جسم بودن ؟ خدا و فرزند داشتن ؟ خدا و نيازهاى مادى ؟ و بالآخره خدا و محدود بودن ؟ چه سخنان وحشتناكى ؟ ! . . .\r\n","description":"","footnote":"","page_name":" 341 ","page_number":341},
  {"content":"\r\nآرى « اينها فقط دروغ مىگويند » ( * ( إِنْ يَقُولُونَ إِلَّا كَذِباً ) * )\r\n\r\nنكته‌ها :\r\n\r\n1 - آغاز سوره با « حمد » خدا .\r\nپنج سوره از سوره‌هاى قرآن با « * ( الْحَمْدُ لِلَّه ) * » شروع شده ، و در اين پنج سوره پس از ستايش خداوند مسئله آفرينش آسمانها و زمين ( يا مالكيت آسمانها و زمين ) و يا تربيت جهانيان آمده است ، جز در سوره مورد بحث كه نزول قرآن بر پيامبر ص در دنبال اين ستايش قرار گرفته است .\r\nدر حقيقت در آن چهار سوره ( سوره انعام - سبا - فاطر - حمد ) سخن از كتاب « تكوين » به ميان آمده ، ولى در سوره كهف كه مورد بحث است سخن از كتاب « تدوين » است ، و مىدانيم هر يك از اين دو كتاب يعنى « قرآن » و « جهان آفرينش » مكمل ديگرى است ، و اين تعبير نيز بيانگر آن است كه قرآن وزنى دارد همچون وزن مجموعه آفرينش و نعمتى است همسان نعمت جهان هستى ! و اصولا مساله تربيت جهانيان كه در جمله « الْحَمْدُ لِلَّه رَبِّ الْعالَمِينَ » آمده است بدون بهره گيرى از اين كتاب بزرگ آسمانى ممكن نيست .\r\n\r\n2 - كتابى پابرجا و مستقيم و نگاهبان\r\n« قيم » ( بر وزن « سيد » ) از ماده « قيام » گرفته شده و در اينجا به معنى پابرجا و ثابت و استوار است ، و علاوه بر آن برپادارنده و حافظ و پاسدار كتب ديگر است . و در عين حال معنى اعتدال و استقامت و خالى بودن از هر گونه اعوجاج و كژى را نيز مىرساند .\r\nاين كلمه كه به عنوان وصفى براى قرآن ، بعد از توصيف به عدم اعوجاج\r\n","description":"","footnote":"","page_name":" 342 ","page_number":342},
  {"content":"\r\nدر آيات فوق آمده است هم تاكيدى است بر استقامت و اعتدال قرآن و خالى بودن از هر گونه ضد و نقيض ، و هم اشاره اى است به جاودانى بودن اين كتاب بزرگ آسمانى و هم الگو بودن براى حفظ اصالتها و اصلاح كژيها و پاسدارى از احكام خداوند و عدالت و فضيلت بشر .\r\nاين صفت ( قيم ) در واقع اشتقاقى است از صفت قيوميت پروردگار كه به مقتضاى آن خداوند حافظ و نگاهبان همه موجودات و اشياء جهان است ، « ما به تو قائم چو تو قائم بذات » ! قرآن كه كلام خدا است نيز همين حال را دارد .\r\nقابل توجه اينكه توصيف به « قيم » در آيات قرآن كرارا در مورد آئين اسلام آمده است و حتى به پيامبر ص دستور داده شده است كه « خود را هماهنگ با دين قيم و صاف و مستقيم سازد » ( فَأَقِمْ وَجْهَكَ لِلدِّينِ الْقَيِّمِ ) ( آيه 43 روم ) .\r\nآنچه در بالا در تفسير « قيم » گفته شد معنى جامعى است كه تفسيرهاى مختلفى را كه مفسران گفته‌اند همه را در برمىگيرد : چه اينكه بعضى آن را به معنى كتابى كه هرگز نسخ نمىشود تفسير كرده‌اند ، و بعضى به معنى حافظ كتب پيشين ، و بعضى به معنى برپادارنده امور دين ، و بعضى به معنى كتابى كه در آن اختلاف و تناقض نيست ، ولى همه اين معانى در آن مفهوم جامع كه گفتيم جمع است .\r\nبعضى از مفسران جمله « * ( لَمْ يَجْعَلْ لَه عِوَجاً ) * » را به معنى فصاحت الفاظ قرآن دانسته‌اند ، در حالى كه « قيما » را به معنى بلاغت و استقامت محتواى آن گرفته‌اند ( 1 ) ولى دليل روشنى بر اين تفاوت در دست نيست ، و بيشتر به نظر ميرسد كه اين دو ، تاكيد يكديگر باشد ، با اين تفاوت كه « قيم » مفهوم گسترده ترى دارد يعنى علاوه بر مفهوم استقامت ذاتى مفهوم پاسدارى و اصلاح و نگهدارى\r\n\r\n","description":"","footnote":"\r\n( 1 ) « روح المعانى » جزء 15 ذيل آيه مورد بحث .\r\n","page_name":" 343 ","page_number":343},
  {"content":"\r\nديگران را نيز دربرميگيرد ( 1 ) .\r\n3 - در آيات فوق پس از ذكر مسئله انذار بطور وسيع و مطلق ، انذار نسبت به كسانى بيان شده كه مخصوصا براى خدا فرزندى قائل شده‌اند ، اين نشان مىدهد كه اين انحراف اهميت خاصى دارد .\r\nاين انحراف اعتقادى همان طورى كه در بالا گفتيم مخصوص مسيحيان نيست بلكه يهود و مشركان هم در آن شريك بودند ، و تقريبا يك اعتقاد عمومى در محيط نزول قرآن به شمار مىرفت ، و مىدانيم چنين عقده اى روح توحيد را به كلى از ميان مىبرد ، خدا را در سرحد موجودات مادى و جسمانى قرار مىدهد ، و داراى عواطف و احساسات بشرى ، و براى او شبيه و شريك قائل مىشود ، و او را نيازمند مىشمرد ، و به همين دليل مخصوصا روى اين مطلب انگشت گذارده شده است .\r\nدر سوره يونس آيه 68 مىخوانيم « قالُوا اتَّخَذَ اللَّه وَلَداً سُبْحانَه هُوَ الْغَنِيُّ » آنها گفتند خداوند براى خود فرزندى انتخاب كرده در حالى كه او غنى و بى - نياز است .\r\nو در سوره مريم آيه 88 تا 91 مىخوانيم : « وَقالُوا اتَّخَذَ الرَّحْمنُ وَلَداً لَقَدْ جِئْتُمْ شَيْئاً إِدًّا ، تَكادُ السَّماواتُ يَتَفَطَّرْنَ مِنْه وَتَنْشَقُّ الأَرْضُ وَتَخِرُّ الْجِبالُ هَدًّا أَنْ دَعَوْا لِلرَّحْمنِ وَلَداً » : آنها گفتند خداوند فرزندى انتخاب كرده است ، شما سخنى بسيار ناموزون و سخت و سنگين آورده‌ايد . نزديك است آسمانها از هم بشكافد و زمين پاره شود و كوه‌ها فرو ريزند ، چرا كه براى خدا فرزندى قائل شده‌اند .\r\nاين تعبير فوق العاده شديد دليل بر آن است كه عواقب شوم اين اعتقاد ناموزون\r\n\r\n","description":"","footnote":"\r\n( 1 ) « قيم » از نظر تركيب نحوى حال است و عامل در آن « انزل » مىباشد .\r\n","page_name":" 344 ","page_number":344},
  {"content":"\r\nبسيار وسيع و گسترده مىباشد ، و در واقع چنين است چرا كه نتيجه آن خدا را از اوج عظمتش فرود آوردن و در سرحد موجودات پست مادى قرار دادن است ( 1 ) .\r\n\r\n4 - ادعاى بدون دليل -\r\nبررسى اعتقادات انحرافى نشان مىدهد كه غالب آنها از ادعاهاى بى دليل سرچشمه گرفته كه گاهى به صورت يك شعار كاذب از ناحيه كسى ابراز ميشد و ديگران دنبال آن را ميگرفتند ، و يا به صورت سنت نياكان از نسلى به نسل ديگر انتقال مىيافت ، قرآن ضمنا به ما مىآموزد كه در همه حال از ادعاهاى بى دليل جدا به پرهيزيم از هر كس و مربوط به هر كس باشد .\r\nدر آيات فوق خداوند چنين كارى را بزرگ و وحشتناك شمرده ، و آن را سرچشمه كذب و دروغ معرفى كرده است .\r\nاين اصلى است كه اگر مسلمانان در همه زندگى خود از آن پيروى كنند يعنى بى دليل چيزى نگويند ، بى دليل چيزى نپذيرند ، و اعتنايى به شايعات و ادعاهاى عارى از دليل نكنند بسيارى از نابسامانيهاشان سامان مىيابد .\r\n\r\n5 - عمل صالح يك برنامه مستمر -\r\nدر آيات فوق هنگامى كه سخن از مؤمنان مىگويد « عمل صالح » را به عنوان يك برنامه مستمر آنها بيان مىكند ، زيرا جمله « يعملون الصالحات » فعل مضارع است و مىدانيم فعل مضارع دليل بر استمرار است .\r\nدر حقيقت بايد چنين باشد ، زيرا انجام يك يا چند كار خير ممكن است تصادفا يا به علل خاصى از هر كس صورت گيرد ، و هرگز دليل بر ايمان راستين\r\n\r\n","description":"","footnote":"\r\n( 1 ) در باره مسئله تثليث و اعتقاد به فرزندى خدا در مورد حضرت مسيح در جلد 4 تفسير نمونه صفحه 220 به بعد مشروحا سخن گفته‌ايم .\r\n","page_name":" 345 ","page_number":345},
  {"content":"\r\nنيست ، آنچه دليل ايمان راستين است استمرار در عمل صالح است .\r\n6 - آخرين سخن در اينجا اينكه قرآن در آيات فوق وقتى مىخواهد نزول اين كتاب آسمانى را بيان كند مىگويد « شكر خدايى را كه اين كتاب را بر بنده اش نازل كرد » و اين دليل بر آن است كه تعبير به بنده پرافتخارترين و باشكوه ترين توصيفى است كه ممكن است از يك انسان شود ، انسانى كه راستى بنده خدا باشد ، همه چيز خود را متعلق به او بداند ، چشم بر امر و گوش بر فرمانش دارد ، به غير او نينديشد و جز راه او را نرود ، و افتخارش اين باشد كه بنده پاكباز او است .\r\n","description":"","footnote":"","page_name":" 346 ","page_number":346},
  {"content":"\r\n\r\n[ سوره الكهف ‹ 18 › : آيات 6 تا 8 
  ]\r\nفَلَعَلَّكَ باخِعٌ نَفْسَكَ عَلى آثارِهِمْ إِنْ لَمْ يُؤْمِنُوا بِهذَا الْحَدِيثِ أَسَفاً ‹ 6 › إِنَّا جَعَلْنا ما عَلَى الأَرْضِ زِينَةً لَها لِنَبْلُوَهُمْ أَيُّهُمْ أَحْسَنُ عَمَلًا ‹ 7 › وَإِنَّا لَجاعِلُونَ ما عَلَيْها صَعِيداً جُرُزاً ‹ 8 ›\r\n\r\nترجمه :\r\n6 - گويى مىخواهى خود را از غم و اندوه بخاطر اعمال آنها هلاك كنى ، اگر آنها به اين گفتار ايمان نياورند .\r\n7 - ما آنچه را روى زمين است زينت آن قرار داديم ، تا آنها را بيازمائيم كدامينشان بهتر عمل مىكنند ؟\r\n8 - ( ولى اين زرق و برقها پايدار نيست ) و ما ( سرانجام ) قشر روى زمين را خاك بى گياهى قرار مىدهيم .\r\n\r\nتفسير :\r\n\r\nغصه مخور جهان ميدان آزمايش است\r\nاز آنجا كه در آيات گذشته سخن از رسالت و رهبرى پيامبر ص بود ، در نخستين آيه مورد بحث به يكى از مهمترين شرائط رهبرى كه همان دلسوزى نسبت به امت است اشاره كرده مىگويد : « گويى تو ميخواهى جان خود را بر باد دهى و خويشتن را از شدت اندوه هلاك كنى كه چرا آنها به اين كتاب آسمانى ايمان نمىآورند » ؟ ( * ( فَلَعَلَّكَ باخِعٌ نَفْسَكَ عَلى آثارِهِمْ إِنْ لَمْ يُؤْمِنُوا بِهذَا الْحَدِيثِ أَسَفاً ) * )\r\n","description":"","footnote":"","page_name":" 347 ","page_number":347},
  {"content":"\r\n\r\nدر اينجا به چند نكته بايد توجه كرد :\r\n\r\n[ باخع چيست 
  ]\r\n1 - « باخع » از ماده « بخع » ( بر وزن نخل ) به معنى هلاك كردن خويشتن از شدت غم و اندوه و به تعبير ديگر « دقمرگ نمودن » است .\r\n2 - كلمه « اسفا » كه شدت غم و اندوه را مىرساند تاكيدى است بر اين موضوع .\r\n3 - « آثار » جمع « اثر » در اصل به معنى جاى پا است ، ولى به هر علامتى از چيزى باقى ميماند « اثر » گفته مىشود .\r\nانتخاب اين تعبير در آيات فوق ، اشاره به نكته لطيفى است و آن اينكه گاهى انسان از جايى مىرود ، چون ماجرا تازه است آثار او باقى ميماند ولى هنگامى كه طول كشيد ، آثار هم محو مىشود ، يعنى تو آن قدر از عدم ايمان آنها ناراحتى كه حتى پيش از محو شدن آثار آنها مىخواهى خود را از غصه هلاك كنى .\r\nاين احتمال نيز وجود دارد كه منظور از آثار ، اعمال و رفتار آنها بوده باشد .\r\n4 - تعبير به « حديث » در مورد قرآن ، اشاره به نوآوريهاى اين كتاب بزرگ آسمانى است ، يعنى آنها حد اقل اين مقدار به خود زحمت نمىدادند كه اين كتاب تازه را با محتواى جديدى كه داشت مورد بررسى قرار دهند ، و اين دليل بر نهايت بيخبرى است كه انسان از كنار چنين موضوع مهم تازه اى بى تفاوت بگذرد .\r\n\r\nدلسوزى فوق العاده رهبران الهى\r\nاز آيات قرآن و تواريخ به خوبى استفاده مىشود كه رهبران الهى بيش از آنچه تصور شود از گمراهى مردم رنج مىبردند ، به ايمان آنها عشق مىورزيدند ، از اينكه مىديدند تشنه كامانى در كنار چشمه آب زلال نشسته‌اند و از تشنگى فرياد مىكشند ناراحت بودند ، اشك مىريختند ، دعا مىكردند ، شب و روز تلاش و كوشش\r\n","description":"","footnote":"","page_name":" 348 ","page_number":348},
  {"content":"\r\nداشتند ، در نهان و آشكار تبليغ مىكردند ، در خلوت و اجتماع فرياد مىزدند ، و از اينكه مردم راه روشن و راست را گذارده ، به بيراهه مىرفتند غصه مىخوردند ، غصه اى جانكاه كه گاهى آنها را تا سرحد مرگ پيش مىبرد ! و راستى تا چنين نباشد « رهبرى » در مفهوم عميقش پياده نخواهد شد ! گاه اين حالت اندوه بقدرى شديد مىشد كه جان پيامبر ص به خطر مىافتاد و خدا او را دلدارى مىداد .\r\nدر سوره شعراء آيه 3 و 4 مىخوانيم لَعَلَّكَ باخِعٌ نَفْسَكَ أَلَّا يَكُونُوا مُؤْمِنِينَ إِنْ نَشَأْ نُنَزِّلْ عَلَيْهِمْ مِنَ السَّماءِ آيَةً فَظَلَّتْ أَعْناقُهُمْ لَها خاضِعِينَ : « گويى مىخواهى خود را هلاك كنى كه چرا اينها ايمان نمىآورند ، غم مخور ما آنها را آزاد قرار داده‌ايم و اگر بخواهيم آيه اى از آسمان فرو مىفرستيم كه گردنهايشان بى اختيار در برابر آن فرود آيد . »\r\nآيه بعد ترسيمى از وضع اين جهان به عنوان يك ميدان آزمايش براى انسانها ، و توضيحى براى خط سير انسان در اين مسير است .\r\nنخست مىگويد : « ما آنچه را روى زمين است زينت آن قرار داديم » ( * ( إِنَّا جَعَلْنا ما عَلَى الأَرْضِ زِينَةً لَها ) * ) .\r\nجهانى پر زرق و برق ساختيم كه هر گوشه اى از آن دل مىبرد ، ديدگان را به خود مشغول مىدارد ، و انگيزه‌هاى مختلف را در درون آدمى بيدار مىكند ، تا در كشاكش اين انگيزه‌ها و درخشش اين زرق و برقها و چهره‌هاى دلانگيز و دلربا ، انسان بر كرسى آزمايش قرار گيرد و ميزان قدرت ايمان و نيروى اراده و معنويت و فضيلت خود را به نمايش بگذارد .\r\nلذا بلافاصله اضافه مىكند « تا آنها را بيازمائيم كدامينشان بهتر عمل مىكنند » ؟ ( * ( لِنَبْلُوَهُمْ أَيُّهُمْ أَحْسَنُ عَمَلًا ) * ) .\r\n","description":"","footnote":"","page_name":" 349 ","page_number":349},
  {"content":"\r\nبعضى از مفسرين خواسته‌اند مفهوم « * ( ما عَلَى الأَرْضِ ) * » را محدود به « علماء » و يا خصوص « مردان » كنند و بگويند زينت زمين اينها هستند ، در صورتى كه اين كلمه مفهوم وسيعى دارد كه همه موجودات روى زمين را شامل مىشود .\r\nجالب اينكه تعبير به « * ( أَحْسَنُ عَمَلًا ) * » شده ، نه « اكثر عملا » ، اشاره به اينكه آنچه در پيشگاه خدا ارزش دارد حسن عمل و كيفيت عالى آن است ، نه فزونى و كثرت و كميت و تعداد آن .\r\nبه هر حال اين هشدارى است به همه انسانها و همه مسلمانها كه در اين ميدان آزمايش الهى فريب زرق و برقها را نخورند . و بجاى آنكه به اين مظاهر فريبنده دلبستگى پيدا كنند به حسن عمل بينديشند .\r\nسپس مىگويد : اينها پايدار نيست و سرانجام محو و نابود خواهد شد ، ما همه آنچه را روى زمين است از ميان خواهيم برد « و صفحه زمين را ، خاك بى گياهى قرار خواهيم داد » ( * ( وَإِنَّا لَجاعِلُونَ ما عَلَيْها صَعِيداً جُرُزاً ) * ) .\r\n« صعيد » از ماده « صعود » در اينجا به معنى صفحه روى زمين است ، صفحه اى كه در آن خاك كاملا نمايان باشد .\r\nو « جرز » به معنى زمينى است كه گياهى در آن نمىرويد گويى گياهان خود را مىخورد ، و به تعبير ديگر « جرز » به سرزمينى گفته مىشود كه بخاطر خشكسالى و كمى باران تمام گياهانش از ميان بروند .\r\nآرى اين منظره زيبا و دلانگيزى را كه در فصل بهار در دامان صحرا و كوهسار مىبينيم گلها مىخندند ، گياهان مىرقصند ، برگها نجوا مىكنند ، و جويبارها زمزمه شادى سر داده‌اند ، اما به همين حال باقى نمىماند ، فصل خزان فرا مىرسد ، شاخه‌ها عريان مىشوند ، جويبارها خاموش ، غنچه‌ها مىخشكند ،\r\n","description":"","footnote":"","page_name":" 350 ","page_number":350},
  {"content":"\r\nبرگها پژمرده مىشوند و آواى حيات بخاموشى مىگرايد .\r\nزندگى پر زرق و برق انسانها نيز همين گونه است ، اين كاخهاى سر به آسمان كشيده ، اين لباسهاى رنگارنگ ، اين نعمتهاى گوناگون ، اين انسانهاى آماده به خدمت ، و اين پستها و مقامها و مانند آن نيز جاودانى نيستند ، روزى فرا مىرسد كه جز يك قبرستان خشك و خاموش از اين جامعه‌ها بيش باقى نمىماند و اين درس بزرگ عبرتى است .\r\n","description":"","footnote":"","page_name":" 351 ","page_number":351},
  {"content":"\r\n\r\n[ سوره الكهف ‹ 18 › : آيات 9 تا 12 
  ]\r\nأَمْ حَسِبْتَ أَنَّ أَصْحابَ الْكَهْفِ وَالرَّقِيمِ كانُوا مِنْ آياتِنا عَجَباً ‹ 9 › إِذْ أَوَى الْفِتْيَةُ إِلَى الْكَهْفِ فَقالُوا رَبَّنا آتِنا مِنْ لَدُنْكَ رَحْمَةً وَهَيِّئْ لَنا مِنْ أَمْرِنا رَشَداً ‹ 10 › فَضَرَبْنا عَلَى آذانِهِمْ فِي الْكَهْفِ سِنِينَ عَدَداً ‹ 11 › ثُمَّ بَعَثْناهُمْ لِنَعْلَمَ أَيُّ الْحِزْبَيْنِ أَحْصى لِما لَبِثُوا أَمَداً ‹ 12 ›\r\n\r\nترجمه :\r\n9 - آيا گمان كردى اصحاب كهف و رقيم از آيات عجيب ما بودند ؟ ! 10 - زمانى را بخاطر بياور كه اين گروه جوانان به غار پناه بردند ، و گفتند پروردگارا ما را از سوى خودت رحمتى عطا كن ، و راه نجاتى براى ما فراهم ساز ! .\r\n11 - ما ( پرده خواب را ) بر گوششان زديم و سالها در خواب فرو رفتند .\r\n12 - سپس آنها را برانگيختيم تا آشكار گردد كداميك از آن دو گروه بهتر مدت خواب خود را حساب كرده‌اند .\r\n\r\nشان نزول :\r\nمفسران براى آيات فوق شان نزولى نقل كرده‌اند كه خلاصه اش چنين است :\r\nجمعى از سران قريش ، دو نفر از ياران خود را براى تحقيق در باره دعوت پيامبر اسلام ص به سوى دانشمندان يهود در مدينه فرستادند ، تا ببينند آيا در كتب پيشين چيزى در اين زمينه يافت مىشود ؟\r\n","description":"","footnote":"","page_name":" 352 ","page_number":352},
  {"content":"\r\nآنها به مدينه آمدند و با علماى يهود تماس گرفتند و گفتار قريش را بازگو كردند .\r\nعلماء يهود به آنها گفتند شما سه مساله را از محمد ص سؤال كنيد ، اگر همه را پاسخ كافى گفت پيامبرى است از سوى خدا ( و طبق بعضى از روايات اگر دو سؤال از آن را پاسخ كافى و يك سؤال را سربسته جواب داد پيامبر است ) و گرنه مرد كذابى است كه شما هر تصميمى در باره او مىتوانيد بگيريد .\r\nنخست از او سؤال كنيد داستان آن گروهى از جوانان كه در گذشته دور ، از قوم خود جدا شدند چه بود ؟ زيرا آنها سرگذشت عجيبى داشتند ! و نيز از او سؤال كنيد مردى كه زمين را طواف كرد و به شرق و غرب جهان رسيد كه بود و داستانش چه بود ؟ .\r\nو نيز سؤال كنيد حقيقت روح چيست ؟ .\r\nآنها حركت كردند و به مكه بازگشتند و سران قريش را ملاقات كردند و گفتند ما معيار سنجش صدق و كذب محمد ص را پيدا كرديم ، سپس سرگذشت خود را بازگو كردند ، بعد خدمت پيامبر رسيدند و سؤالات خود را مطرح كردند .\r\nپيامبر فرمود فردا به شما پاسخ خواهم گفت - ولى انشاء اللَّه نفرمود - پانزده شبانه روز گذشت كه وحى از ناحيه خدا بر پيامبر نازل نشد ، و جبرئيل به سراغش نيامد ، همين امر موجب شد كه اهل مكه شايعاتى بسازند و مطالب ناموزونى نسبت به پيامبر ص بگويند .\r\nاين امر بر پيامبر ص گران آمد ، ولى سرانجام جبرئيل فرا رسيد و سوره كهف را از سوى خداوند آورد كه در آن داستان آن گروه از جوانان و همچنين آن مرد دنياگرد بود ، بعلاوه آيه « يَسْئَلُونَكَ عَنِ الرُّوحِ » . . . را نيز بر پيامبر نازل كرد .\r\nپيامبر به جبرئيل فرمود چرا اينقدر تاخير كردى ؟ گفت من جز به فرمان\r\n","description":"","footnote":"","page_name":" 353 ","page_number":353},
  {"content":"\r\nپروردگارت نازل نميشوم ، اجازه نداشتم ! ( لازم به تذكر است كه دو بخش از پاسخ سؤالات سه گانه در اين سوره آمده اما آيه مربوط به روح ، در سوره بنى اسرائيل گذشت ، و اين مطلب در قرآن كم نظير نيست كه آيه اى به مناسبتى نازل شود و آن را به دستور پيامبر ص در لابلاى سوره خاصى جاى دهند ) .\r\n\r\nتفسير : آغاز ماجراى اصحاب كهف\r\nدر آيات گذشته ترسيمى از زندگى اين جهان ، و چگونگى اين ميدان آزمايش انسانها و مسير زندگى آنان ، از نظر گذشت ، از آنجا كه قرآن مسائل كلى حساس را غالبا در ضمن مثال و يا مثالها و يا نمونه هايى از تاريخ گذشته مجسم مىسازد ، در اينجا نيز نخست به بيان داستان اصحاب كهف پرداخته و از آنها به عنوان يك « الگو » و « اسوه » ياد مىكند .\r\nگروهى از جوانان با هوش و با ايمان كه در يك زندگى پر زرق و برق در ميان انواع ناز و نعمت به سر مىبردند ، براى حفظ عقيده خود و مبارزه با طاغوت عصر خويش به همه اينها پشتپا زدند ، و به غارى از كوه كه از همه چيز تهى بود پناه بردند ، و از اين راه استقامت و پايمردى خود را در راه ايمان نشان دادند .\r\nجالب اينكه قرآن در اينجا با به كار گرفتن يكى از اصول فن فصاحت و بلاغت نخست سرگذشت اين گروه را بطور اجمال ، براى آمادگى ذهن شنوندگان ، ضمن چهار آيه نقل كرده ، سپس به تفصيل آن در ضمن چهارده آيه مىپردازد .\r\nنخست مىگويد : آيا گمان كردى اصحاب كهف و رقيم از آيات عجيب ما بودند « ؟ ! ( * ( أَمْ حَسِبْتَ أَنَّ أَصْحابَ الْكَهْفِ وَالرَّقِيمِ كانُوا مِنْ آياتِنا عَجَباً ) * ) .\r\n","description":"","footnote":"","page_name":" 354 ","page_number":354},
  {"content":"\r\nما آيات عجيبترى در آسمان و زمين داريم كه هر يك از آنها نمونه اى است از عظمت و بزرگى آفرينش ، و نيز در زندگى تو اسرار عجيبى وجود دارد كه هر يك نشانه اى است از حقانيت دعوتت ، و همچنين در اين كتاب بزرگ آسمانى تو آيات عجيب فراوان است ، و مسلما داستان اصحاب كهف از آنها شگفتانگيزتر نيست .\r\nاينكه نام اين گروه ، « اصحاب كهف » ( ياران غار ) گذارده شده به خاطر همان است كه آنها براى نجات جان خود به غارى پناهنده شدند چنان كه در شرح حالاتشان خواهد آمد .\r\nو اما « رقيم » در اصل از ماده « رقم » به معنى نوشتن است ( 1 ) و به عقيده غالب مفسران اين نام ديگرى است ، براى اصحاب كهف ، چرا كه سرانجام نام آنها را بر لوحه اى نوشته و بر در غار نصب كردند .\r\nبعضى نيز آن را نام كوهى مىدانند كه غار در آن واقع شده بود .\r\nو بعضى آن را نام سرزمينى مىدانند كه آن كوه در آن بوده .\r\nو بعضى نام شهر و ديارى كه اصحاب كهف از آن بيرون آمدند ، ولى معنى اول صحيحتر به نظر مىرسد .\r\nاما اينكه بعضى احتمال داده‌اند اصحاب رقيم گروه ديگرى غير از اصحاب كهف بوده‌اند ، و در بعضى از اخبار داستانى براى آنها نقل شده است با ظاهر آيه هماهنگ نيست ، چرا كه ظاهر آيه فوق اين است كه اصحاب كهف و رقيم يك گروه بودند و لذا بعد از ذكر اين دو عنوان تنها به بيان داستان اصحاب كهف مىپردازد و مطلقا سخنى از غير آنها به ميان نمىآورد ، و اين خود دليل وحدت است .\r\n\r\n","description":"","footnote":"\r\n( 1 ) « راغب » در « مفردات » مىگويد : « رقم ( بر وزن زخم ) به معنى خط درشت و پررنگ است ، و بعضى به معنى نقطه گذارى يك خط دانسته‌اند ( و به هر حال رقيم به معنى كتاب و يا لوحه و نامه اى است كه چيزى در آن نگاشته شده ) .\r\n","page_name":" 355 ","page_number":355},
  {"content":"\r\nدر روايات معروفى كه در تفسير نور الثقلين در ذيل اين آيه پيرامون سه نفر كه در غارى گرفتار شدند ذكر شده ، كه هر يك خدا را به عمل خالصى كه انجام داده بودند خواندند و از آن تنگنا رهايى يافتند به هيچ وجه سخنى از عنوان اصحاب رقيم در آن نيست ، هر چند در بعضى از كتب تفسير اين عنوان آمده است .\r\nبه هر حال ترديد نبايد كرد كه اين دو ( اصحاب كهف و رقيم ) اشاره به يك گروه است و شان نزول آيات نيز اين حقيقت را تاييد مىكند .\r\nسپس مىگويد : « به خاطر بياور زمانى را كه اين گروه جوانان به غار پناه بردند » ( * ( إِذْ أَوَى الْفِتْيَةُ إِلَى الْكَهْفِ ) * ) .\r\nدستشان از همه جا كوتاه شده ، رو به درگاه خدا آوردند : « و عرض كردند پروردگارا ! ما را از رحمتت بهره مند كن » ( * ( فَقالُوا رَبَّنا آتِنا مِنْ لَدُنْكَ رَحْمَةً ) * ) « و راه نجاتى براى ما فراهم ساز » ( * ( وَهَيِّئْ لَنا مِنْ أَمْرِنا رَشَداً ) * ) .\r\nراهى كه ما را از اين تنگنا برهاند ، به رضايت و خشنودى تو نزديك سازد ، راهى كه در آن خير و سعادت و انجام وظيفه بوده باشد .\r\nما دعاى آنها را به اجابت رسانديم ، « پرده‌هاى خواب را بر گوش آنها افكنديم و سالها در غار به خواب فرو رفتند » ( * ( فَضَرَبْنا عَلَى آذانِهِمْ فِي الْكَهْفِ سِنِينَ عَدَداً ) * ) .\r\n« سپس آنها را برانگيختيم و بيدار نموديم ، تا ببينيم كدام گروه از آنان مدت خواب خود را بهتر حساب كرده‌اند » ( * ( ثُمَّ بَعَثْناهُمْ لِنَعْلَمَ أَيُّ الْحِزْبَيْنِ أَحْصى لِما لَبِثُوا أَمَداً ) * ) .\r\n","description":"","footnote":"","page_name":" 356 ","page_number":356},
  {"content":"\r\n\r\nنكته‌ها :\r\n1 - جمله « اوى الفتية » از ماده « ماوى » گرفته شده كه به معنى « جايگاه امن و امان » است ، اشاره به اينكه اين جوانان فرارى از محيط فاسد هنگامى كه به غار رسيدند احساس آرامش كردند .\r\n2 - « فتية » جمع « فتى » در اصل به معنى « جوان نوخاسته و شاداب » است ، ولى گاهى به افراد صاحب سن و سالى كه روحى جوان و شاداب دارند نيز گفته مىشود ، و معمولا اين كلمه با يك نوع مدح بخاطر صفات جوانمردى و مقاومت و شهامت و تسليم در مقابل حق همراه است .\r\nشاهد اين سخن حديثى است كه از امام صادق ع نقل شده است : امام ع از يكى از ياران خود پرسيد « فتى » به چه كسى ميگويند ؟ او در پاسخ عرضكرد : « فتى » را به جوان مىگوئيم ، امام ع فرمود :\r\nا ما علمت ان اصحاب الكهف كانوا كلهم كهولا ، فسماهم اللَّه فتية بايمانهم :\r\n« آيا تو نميدانى كه اصحاب كهف همگى كامل مرد بودند ، اما خدا از آنها به عنوان » فتيه « نام برده چون ايمان به پروردگار داشتند » .\r\nسپس اضافه فرمود\r\n« من آمن باللَّه و اتقى فهو الفتى »\r\n: « هر كس به خدا ايمان داشته باشد و تقوا پيشه كند جوانمرد است » ( 1 ) .\r\nنظير همين حديث در « روضه كافى » از امام صادق ع نقل شده است ( 2 ) .\r\n3 - تعبير به « * ( مِنْ لَدُنْكَ رَحْمَةً ) * » ( رحمتى از ناحيه خودت ) اشاره به اين است كه آنها وقتى به غار پناه بردند دست خود را از همه جا كوتاه مىديدند و تمام اسباب و وسائل ظاهرى در برابرشان از كار افتاده بود و تنها به رحمت خدا اميدوار بودند .\r\n4 - جمله « ضربنا على آذانهم » ( پرده بر گوش آنها زديم ) در لغت عرب\r\n\r\n","description":"","footnote":"\r\n( 1 و 2 ) نور الثقلين جلد 3 صفحه 244 و 245 .\r\n","page_name":" 357 ","page_number":357},
  {"content":"\r\nكنايه ظريفى است از « خواباندن » گويى پرده و حجابى بر گوش شخص افكنده مىشود تا سخنى را نشنود و اين پرده همان پرده خواب است .\r\nبه همين دليل خواب حقيقى ، خوابى است كه گوشهاى انسان را از كار بيندازد ، و نيز به همين دليل هنگامى كه كسى را ميخواهند بيدار كنند غالبا از طريق صدا زدن و نفوذ در شنوايى او بيدارش مىكنند .\r\n5 - تعبير به « سنين عددا » ( سالهاى متعدد ) اشاره به آن است كه خواب آنان ساليان دراز به طول انجاميد چنان كه شرح آن در تفسير آيات آينده به خواست خدا خواهد آمد .\r\n6 - تعبير به « بعثناهم » در مورد بيدار شدن آنها ، شايد به اين جهت است كه خواب آنها به قدرى طولانى شد كه همچون مرگ بود ، و بيدارى آنها همچون رستاخيز و زندگى پس از مرگ .\r\n7 - جمله « لنعلم » ( تا بدانيم . . . ) مفهومش اين نيست كه خداوند مىخواسته در اينجا علم تازه اى كسب كند ، اين تعبير در قرآن فراوان است و منظور از آن تحقق معلوم الهى است يعنى ما آنها را از خواب بيدار كرديم تا اين معنى تحقق يابد كه آنها در باره ميزان خوابشان از هم سؤال كنند .\r\n8 - تعبير به « اى الحزبين » اشاره به چيزى است كه در تفسير آيات آينده خواهد آمد كه آنها پس از بيدار شدن در باره مقدار خواب خود اختلاف كردند ، بعضى آن را يك روز ، و بعضى يك نيمه روز ميدانستند ، در حالى كه ساليان دراز خوابيده بودند .\r\nو اما اينكه بعضى گفته‌اند اين تعبير شاهد بر آن است كه اصحاب « رقيم » غير از اصحاب « كهف » بودند سخن بسيار بعيدى است كه از توضيح بيشتر در باره آن بى نياز هستيم ( 1 ) .\r\n\r\n","description":"","footnote":"\r\n( 1 ) نظر فوق را نويسنده « اعلام قرآن » در صفحه 179 آن كتاب آورده است .\r\n","page_name":" 358 ","page_number":358},
  {"content":"\r\n\r\n[ سوره الكهف ‹ 18 › : آيات 13 تا 16 
  ]\r\nنَحْنُ نَقُصُّ عَلَيْكَ نَبَأَهُمْ بِالْحَقِّ إِنَّهُمْ فِتْيَةٌ آمَنُوا بِرَبِّهِمْ وَزِدْناهُمْ هُدىً ‹ 13 › وَرَبَطْنا عَلى قُلُوبِهِمْ إِذْ قامُوا فَقالُوا رَبُّنا رَبُّ السَّماواتِ وَالأَرْضِ لَنْ نَدْعُوَا مِنْ دُونِه إِلهاً لَقَدْ قُلْنا إِذاً شَطَطاً ‹ 14 › هؤُلاءِ قَوْمُنَا اتَّخَذُوا مِنْ دُونِه آلِهَةً لَوْ لا يَأْتُونَ عَلَيْهِمْ بِسُلْطانٍ بَيِّنٍ فَمَنْ أَظْلَمُ مِمَّنِ افْتَرى عَلَى اللَّه كَذِباً ‹ 15 › وَإِذِ اعْتَزَلْتُمُوهُمْ وَما يَعْبُدُونَ إِلَّا اللَّه فَأْوُوا إِلَى الْكَهْفِ يَنْشُرْ لَكُمْ رَبُّكُمْ مِنْ رَحْمَتِه وَيُهَيِّئْ لَكُمْ مِنْ أَمْرِكُمْ مِرفَقاً ‹ 16 ›\r\n\r\nترجمه :\r\n13 - ما داستان آنها را به حق براى تو بازگو مىكنيم ، آنها جوانانى بودند كه به پروردگارشان ايمان آوردند ، و ما بر هدايتشان افزوديم .\r\n14 - ما دلهاى آنها را محكم ساختيم در آن هنگام كه قيام كردند و گفتند : پروردگار ما پروردگار آسمانها و زمين است ، هرگز غير او معبودى را نمىپرستيم كه اگر چنين گوئيم سخنى به گزاف گفته‌ايم .\r\n","description":"","footnote":"","page_name":" 359 ","page_number":359},
  {"content":"\r\n15 - اين قوم ما معبودهايى جز خدا انتخاب كرده‌اند ، چرا آنها دليل آشكارى بر اين معبودان نمىآورند ؟ ! چه كسى ظالمتر است از آن كس كه بر خدا دروغ ببندد ؟ ! 16 - و هنگامى كه از آنها و آنچه را جز خدا مىپرستند كناره گيرى كرديد به غار پناهنده شويد ، كه پروردگارتان ( سايه ) رحمتش را بر شما مىگستراند ، و راه آسايش و نجات به رويتان مىگشايد .\r\n\r\nتفسير : سرگذشت مشروح اصحاب كهف\r\nچنان كه گفتيم بعد از بيان اجمالى اين داستان قرآن مجيد به شرح تفصيلى آن ضمن چهارده آيه پرداخته و سخن را در اين زمينه چنين آغاز مىكند : ما داستان آنها را آن چنان كه بوده است براى تو بازگو مىكنيم « ( * ( نَحْنُ نَقُصُّ عَلَيْكَ نَبَأَهُمْ بِالْحَقِّ ) * ) .\r\nگفتارى كه خالى از هر گونه خرافه ، و مطالب بى اساس ، و سخنان نادرست باشد .\r\n« آنها جوانانى بودند كه به پروردگارشان ايمان آوردند و ما بر هدايت آنها افزوديم » ( * ( إِنَّهُمْ فِتْيَةٌ آمَنُوا بِرَبِّهِمْ وَزِدْناهُمْ هُدىً ) * ) .\r\n« فتية » همانگونه كه سابقا هم اشاره كرديم جمع « فتى » به معنى جوان شاداب است اما از آنجا كه در سن جوانى بدن نيرومند و احساسات پرجوش و عواطف پرخروش است ، و از نظر جنبه‌هاى روحى قلب جوان آماده پذيرش نور حق و كانون محبت و سخاوت و عفو و گذشت است بسيار مىشود كه اين كلمه ( فتى و فتوت ) به معنى مجموعه اين صفات به كار مىرود هر چند در سن و سالهاى بالا باشد ، همانگونه كه از كلمه جوانمردى و فتوت در فارسى امروز نيز اين مفاهيم را مىفهميم .\r\nاز آيات قرآن بطور اشاره و از تواريخ به صورت مشروح اين حقيقت استفاده\r\n","description":"","footnote":"","page_name":" 360 ","page_number":360},
  {"content":"\r\nمىشود كه اصحاب كهف در محيط و زمانى مىزيستند كه بتپرستى و كفر ، آنها را احاطه كرده بود و يك حكومت جبار و ستمگر كه معمولا حافظ و پاسدار شرك و كفر و جهل و غارتگرى و جنايت است بر سر آنها سايه شوم افكنده بود .\r\nاما اين گروه از جوانمردان كه از هوش و صداقت كافى برخوردار بودند سرانجام به فساد اين آئين پى بردند و تصميم بر قيام گرفتند و در صورت عدم توانايى ، مهاجرت كردن از آن محيط آلوده .\r\nلذا قرآن به دنبال بحث گذشته مىگويد : « ما دلهاى آنها را محكم ساختيم ، در آن هنگام كه قيام كردند و گفتند پروردگار ما پروردگار آسمانها و زمين است » ( * ( وَرَبَطْنا عَلى قُلُوبِهِمْ إِذْ قامُوا فَقالُوا رَبُّنا رَبُّ السَّماواتِ وَالأَرْضِ ) * ) .\r\n« ما هرگز غير از او معبودى را نمىپرستيم » ( * ( لَنْ نَدْعُوَا مِنْ دُونِه إِلهاً ) * ) .\r\nاگر چنين بگوئيم و كسى را جز او معبود بدانيم « سخنى گزاف و دور از حق گفته‌ايم » ( * ( لَقَدْ قُلْنا إِذاً شَطَطاً ) * ) .\r\nاز جمله « * ( رَبَطْنا عَلى قُلُوبِهِمْ ) * » استفاده مىشود كه نخست فكر توحيد در دل آنها پيدا شد ولى توانايى بر اظهار آن را نداشتند ، اما خداوند دلهاى آنها را استحكام بخشيد و به آنها قدرت و شهامت داد تا بپاخيزند و آشكارا نداى توحيد سر دهند .\r\nآيا نخستين بار در برابر پادشاه جبار زمان « دقيانوس » چنين اظهارى را كردند ، و يا در ميان توده مردم ، و يا هر دو و يا خودشان در ميان خود ؟ درست روشن نيست ، ولى ظاهر تعبير به « قاموا » اين است كه اين سخن را در ميان مردم يا در برابر سلطان ظالم گفته‌اند .\r\n« شطط » ( بر وزن وسط ) به معنى خارج شدن از حد ، و افراط در دورى است ، لذا به سخنانى كه بسيار دور از حق است ، شطط گفته مىشود ، و اگر\r\n","description":"","footnote":"","page_name":" 361 ","page_number":361},
  {"content":"\r\nبه حاشيه نهرهاى بزرگ « شط » مىگويند به خاطر آنست كه از آب فاصله زياد دارد و ديوارهاى آن بلند است .\r\nدر واقع اين جوانمردان با ايمان براى اثبات توحيد و نفى ( آلهه ) به دليل روشنى دست زدند ، و آن اينكه ما به وضوح مىبينيم كه اين آسمان و زمين پروردگارى دارد كه وجود نظام آفرينش دليل بر هستى او است ، ما هم بخشى از اين مجموعه هستى مىباشيم ، بنا بر اين پروردگار ما نيز همان پروردگار آسمانها و زمين است .\r\nسپس به دليل ديگرى نيز توسل جستند و آن اينكه : « اين قوم ما معبودهايى جز خدا انتخاب كرده‌اند » ( * ( هؤُلاءِ قَوْمُنَا اتَّخَذُوا مِنْ دُونِه آلِهَةً ) * ) .\r\nآخر مگر اعتقاد بدون دليل و برهان ممكن است ؟ « چرا آنها دليل آشكارى براى الوهيت آنها نمىآورند ؟ » ( * ( لَوْ لا يَأْتُونَ عَلَيْهِمْ بِسُلْطانٍ بَيِّنٍ ) * ) .\r\nآيا پندار و خيال ، يا تقليد كوركورانه مىتواند دليلى بر چنين اعتقادى باشد ؟ اين چه ظلم فاحش و انحراف بزرگى است .\r\n« چه كسى ظالمتر است از آن كس كه به خدا دروغ ببندد » ( * ( فَمَنْ أَظْلَمُ مِمَّنِ افْتَرى عَلَى اللَّه كَذِباً ) * ) .\r\nاين « افترا » هم ستمى است بر خويشتن ، چرا كه انسان سرنوشت خود را به دست عوامل بدبختى و سقوط سپرده ، و هم ظلمى است بر جامعه اى كه اين نغمه در آن سر مىدهد و به انحراف مىكشاند ، و هم ظلمى است به ساحت قدس پروردگار و اهانتى است به مقام بزرگ او .\r\nاين جوانمردان موحد تا آنجا كه در توان داشتند براى زدودن زنگار شرك از دلها ، و نشاندن نهال توحيد در قلبها ، تلاش و كوشش كردند ، اما آن قدر\r\n","description":"","footnote":"","page_name":" 362 ","page_number":362},
  {"content":"\r\nغوغاى بت و بتپرستى در آن محيط بلند بود و خفقان ظلم و بيدادگرى شاه جبار ، نفسهاى مردان خدا را در سينه‌ها حبس كرده بود كه نغمه‌هاى توحيدى آنها در گلويشان گم شد .\r\nناچار براى نجات خويشتن و يافتن محيطى آماده تر تصميم به « هجرت » گرفتند ، و لذا در ميان خود به مشورت پرداختند كه به كجا بروند ، و به كدام سو حركت نمايند ؟ و با يكديگر چنين گفتند :\r\n« هنگامى كه از اين قوم بتپرست و آنچه را جز خدا مىپرستند كناره گيرى كرديد ، و حساب خود را از آنها جدا نموديد ، به غار پناهنده شويد » ( * ( وَإِذِ اعْتَزَلْتُمُوهُمْ وَما يَعْبُدُونَ إِلَّا اللَّه فَأْوُوا إِلَى الْكَهْفِ ) * ) .\r\n« تا پروردگار شما رحمتش را بر شما بگستراند و راهى به سوى آرامش و آسايش و نجات از اين مشكل به رويتان بگشايد » ( * ( يَنْشُرْ لَكُمْ رَبُّكُمْ مِنْ رَحْمَتِه ) * و يهيئ * ( لَكُمْ مِنْ أَمْرِكُمْ مِرفَقاً ) * ) .\r\n« يهيئ » از ماده « تهيه » به معنى آماده ساختن است .\r\nو « مرفق » به معنى چيزى است كه وسيله لطف و راحتى و رفق باشد ، بنا بر اين مجموع جمله « * ( يُهَيِّئْ لَكُمْ مِنْ أَمْرِكُمْ مِرفَقاً ) * » يعنى خداوند ، وسيله لطف و راحتى شما را فراهم مىسازد .\r\nبعيد نيست « نشر رحمت » كه در جمله اول آمده است اشاره به الطاف معنوى خداوند باشد ، در حالى كه جمله دوم به جنبه‌هاى جسمانى و نجات و آرامش مادى اشاره مىكند .\r\n","description":"","footnote":"","page_name":" 363 ","page_number":363},
  {"content":"\r\n\r\nنكته‌ها :\r\n\r\n1 - جوانمردى و ايمان -\r\nهميشه روح توحيد با يك سلسله صفات عالى انسانى همراه است ، هم از آنها سرچشمه مىگيرد و هم در آنها تاثير متقابل دارد ، به همين دليل در اين داستان اصحاب كهف مىخوانيم آنها جوانمردانى بودند كه به پروردگارشان ايمان آوردند .\r\nو باز روى همين جهت بعضى از دانشمندان گفته‌اند : رأس الفتوة الايمان :\r\nسرچشمه جوانمردى ايمان است .\r\nو بعضى ديگر گفته‌اند : الفتوة بذل الندى و كف الاذى و ترك الشكوى :\r\nجوانمردى بخشش و سخاوت است و خوددارى از آزار ديگران و ترك شكايت از حوادث و مشكلات .\r\nبعضى ديگر « فتوت » را چنين تفسير كرده‌اند : « هى اجتناب المحارم و استعمال المكارم » : « جوانمردى پرهيز از گناهان و به كار گرفتن فضائل انسانى است » .\r\n\r\n2 - ايمان و امدادهاى الهى -\r\nدر چند مورد از آيات فوق اين حقيقت به خوبى منعكس است كه اگر انسان گامهاى نخستين را در راه « اللَّه » بردارد ، و براى او به پاخيزد ، كمك و امداد الهى به سراغ او مىشتابد ، در يك جا مىگويد :\r\nآنها جوانمردانى بودند كه ايمان آوردند و ما بر هدايتشان افزوديم .\r\nدر مورد ديگر مىگويد : ما دلهاى آنها را محكم ساختيم و نيرو و توان بخشيديم .\r\nو در پايان آيات نيز خوانديم كه آنها در انتظار نشر رحمت الهى و يافتن راه نجات بودند .\r\n","description":"","footnote":"","page_name":" 364 ","page_number":364},
  {"content":"\r\nآيات ديگر قرآن نيز اين حقيقت را به روشنى تاييد مىكند مگر نه اين است كه اگر انسان براى خدا مجاهده كند خدا او را به راه حق هدايت مىنمايد « ؟\r\n( وَالَّذِينَ جاهَدُوا فِينا لَنَهْدِيَنَّهُمْ سُبُلَنا ) ( سوره عنكبوت آخرين آيه ) .\r\nو نيز در سوره محمد آيه 17 مىخوانيم : وَالَّذِينَ اهْتَدَوْا زادَهُمْ هُدىً : « آنها كه راه هدايت را پوييدند خدا بر هدايتشان مىافزايد » .\r\nمىدانيم راه حق راهى است با موانع بسيار و دشواريهاى فراوان كه اگر لطف خدا شامل حال انسان نشود پيمودن آن تا وصول به مقصد كار مشكلى است .\r\nاين را هم مىدانيم كه لطف خداوند بالاتر از آن است كه بنده حقجو و حق طلبش را در اين مسير تك و تنها بگذارد .\r\n\r\n3 - پناهگاهى به نام غار -\r\nالف و لام در كلمه « الكهف » شايد اشاره به اين باشد كه آنها غار معينى را در نقطه دور دستى در نظر گرفته بودند كه اگر تبليغات توحيديشان به ثمر نرسد براى نجات خود از آن محيط آلوده و تاريك به آن غار پناه برند .\r\n« كهف » كلمه پر مفهومى است كه همان بازگشت به ابتدايىترين نوع زندگى بشر را به خاطر مىآورد ، محيطى كه در آن نور و روشنايى نيست ، و شبهاى تاريك و سردش يادآور دردهاى جانكاه انسانهاى محروم است ، نه از زرق و برق دنياى مادى در آن خبرى است ، نه از بستر نرم و زندگى مرفه ! .\r\nمخصوصا با توجه به آنچه در تواريخ نقل شده كه اصحاب كهف وزيران و صاحبمنصبان بزرگ شاه بودند كه بر ضد او و آئينش قيام كردند روشن مىشود كه گذشتن از آن زندگى پرناز و نعمت و ترجيح غارنشينى بر آن تا چه حد شهامت و گذشت و همت و وسعت روح مىخواهد ؟ ! .\r\nولى در آن غار تاريك و سرد و خاموش ، و احيانا خطرناك از نظر حمله حيوانات\r\n","description":"","footnote":"","page_name":" 365 ","page_number":365},
  {"content":"\r\nموذى ، يك دنيا نور و صفا و توحيد و معنويت بود .\r\nخطوط رحمت الهى بر ديوار چنين غارى نقش بسته ، و آثار لطف پروردگار در فضايش موج مىزد ، خبرى از بتهاى رنگارنگ مسخره در آن نبوده ، و دامنه طوفان ظلم جباران به آن كشيده نمىشد .\r\nانسان را از آن فضاى محدود و خفقان بار محيط جهل و جنايت رهايى مىبخشيد و در فراخناى انديشه آزاد غوطه ور مىساخت .\r\nآرى اين جوانمردان موحد آن دنياى آلوده را كه با تمام وسعتش زندان جانكاهى بود ترك گفتند ، و به غار خشك و تاريكى كه ابعادش همچون فضايى بيكران مىنمود روى آوردند .\r\nدرست همچون يوسف پاكدامن كه هر چه به او اصرار كردند اگر تسليم هوسهاى سركش همسر زيباى عزيز مصر نشوى ، زندان تاريك و وحشتناك در انتظار تو است ، او بر استقامتش افزود ، و سرانجام اين جمله عجيب را به پيشگاه خداوند عرضه داشت : « رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْه وَإِلَّا تَصْرِفْ عَنِّي كَيْدَهُنَّ أَصْبُ إِلَيْهِنَّ » : « پروردگارا ! زندان با آن همه دردهاى جانكاهش نزد من از اين آلودگى كه مرا به آن دعوت مىكنند ، محبوبتر است ، و اگر وسوسه‌هاى آنها را از من دفع نكنى من در دام آنها گرفتار خواهم شد » ! ( يوسف - 32 ) .\r\n","description":"","footnote":"","page_name":" 366 ","page_number":366},
  {"content":"\r\n\r\n[ سوره الكهف ‹ 18 › : آيات 17 تا 18 
  ]\r\nوَ تَرَى الشَّمْسَ إِذا طَلَعَتْ تَتَزاوَرُ عَنْ كَهْفِهِمْ ذاتَ الْيَمِينِ وَإِذا غَرَبَتْ تَقْرِضُهُمْ ذاتَ الشِّمالِ وَهُمْ فِي فَجْوَةٍ مِنْه ذلِكَ مِنْ آياتِ اللَّه مَنْ يَهْدِ اللَّه فَهُوَ الْمُهْتَدِ وَمَنْ يُضْلِلْ فَلَنْ تَجِدَ لَه وَلِيًّا مُرْشِداً ‹ 17 › وَتَحْسَبُهُمْ أَيْقاظاً وَهُمْ رُقُودٌ وَنُقَلِّبُهُمْ ذاتَ الْيَمِينِ وَذاتَ الشِّمالِ وَكَلْبُهُمْ باسِطٌ ذِراعَيْه بِالْوَصِيدِ لَوِ اطَّلَعْتَ عَلَيْهِمْ لَوَلَّيْتَ مِنْهُمْ فِراراً وَلَمُلِئْتَ مِنْهُمْ رُعْباً ‹ 18 ›\r\n\r\nترجمه :\r\n17 - خورشيد را مىديدى كه به هنگام طلوع به ظرف راست ( غار ) آنها متمايل مىگردد ، و به هنگام غروب به طرف چپ ، و آنها در محل وسيعى از غار قرار داشتند ، اين از آيات خدا است ، هر كس را خدا هدايت كند ، هدايت يافته واقعى او است ، و هر كس را گمراه كند ولى و راهنمايى هرگز براى او نخواهى يافت .\r\n18 - ( اگر به آنها نگاه مىكردى ) مىپنداشتى بيدارند ، در حالى كه در خواب فرو رفته بودند ، و ما آنها را به سمت راست و چپ مىگردانديم ( تا بدنشان سالم بماند ) و سگ آنها دستهاى خود را بر دهانه غار گشوده بود ( و نگهبانى مىكرد ) اگر به آنها نگاه مىكردى فرار مىنمودى ، و سر تا پاى تو از ترس و وحشت پر مىشد ! .\r\n","description":"","footnote":"","page_name":" 367 ","page_number":367},
  {"content":"\r\n\r\nتفسير : موقعيت دقيق اصحاب كهف\r\nدر دو آيه فوق قرآن به ريزه كاريهاى مربوط به زندگى عجيب اصحاب كهف در آن غار پرداخته و آن چنان دقيق و ظريف ، جزئيات آن را فاش مىكند كه گويى انسان در برابر غار نشسته و خفتگان غار را با چشم خود تماشا مىكند .\r\nدر اين دو آيه به شش خصوصيت اشاره شده است :\r\n1 - دهانه غار رو به شمال گشوده مىشد و چون در نيمكره شمالى زمين قطعا بوده است نور آفتاب به درون آن مستقيما نمىتابيد چنان كه قرآن مىگويد : « اگر به خورشيد نگاه مىكردى مىديدى كه به هنگام طلوع ، در طرف راست غار آنها قرار مىگيرد ، و به هنگام غروب در طرف چپ » ( * ( وَتَرَى الشَّمْسَ إِذا طَلَعَتْ تَتَزاوَرُ عَنْ كَهْفِهِمْ ذاتَ الْيَمِينِ وَإِذا غَرَبَتْ تَقْرِضُهُمْ ذاتَ الشِّمالِ ) * ) .\r\nو به اين ترتيب نور مستقيم آفتاب كه تداوم آن ممكن است موجب پوسيدگى و فرسودگى شود به بدن آنها نمىتابيد ، ولى نور غير مستقيم به قدر كافى وجود داشت .\r\nتعبير به « تزاور » كه به معنى تمايل پيدا كردن است اين نكته را دربر دارد كه گويى خورشيد ماموريت داشت از سمت راست غار بگذرد و همچنين تعبير « تقرض » كه معنى قطع كردن و بريدن دارد ، نيز مفهوم ماموريت را در بر دارد ، و از اين گذشته « تزاور » كه از ماده « زيارت » است توأم با آغازگرى است كه مناسب طلوع آفتاب مىباشد ، و « تقرض » قطع و پايان را كه در مفهوم غروب نهفته است نيز مشخص مىكند .\r\nبودن دهانه غار به سوى شمال سبب مىشد كه بادهاى ملايم و لطيفى كه معمولا از سمت شمال مىوزد به آسانى در درون غار وارد شود و در همه زواياى آن روح تازه اى بدمد .\r\n2 - آنها در يك محل وسيع از غار قرار داشتند « ( * ( وَهُمْ فِي فَجْوَةٍ مِنْه ) * ) .\r\n","description":"","footnote":"","page_name":" 368 ","page_number":368},
  {"content":"\r\nاشاره به اينكه دهانه غار كه معمولا تنگ است جايگاه آنها نبود ، بلكه قسمتهاى وسط غار را انتخاب كرده بودند كه هم از چشم بينندگان دور بود ، و هم از تابش مستقيم آفتاب .\r\nدر اينجا قرآن رشته سخن را قطع مىكند ، و به يك نتيجه گيرى معنوى مىپردازد ، چرا كه ذكر همه اين داستانها براى همين منظور است .\r\nمىگويد : « اين از آيات خدا است ، هر كس را خدا هدايت كند هدايت يافته واقعى او است ، و هر كس را گمراه نمايد سرپرست و راهنمايى هرگز براى او نخواهى يافت » ( * ( ذلِكَ مِنْ آياتِ اللَّه مَنْ يَهْدِ اللَّه فَهُوَ الْمُهْتَدِ وَمَنْ يُضْلِلْ فَلَنْ تَجِدَ لَه وَلِيًّا مُرْشِداً ) * ) .\r\nآرى آنها كه در راه خدا گام بگذارند و براى او به جهاد برخيزند در هر قدمى آنان را مشمول لطف خود مىسازد ، نه فقط در اساس كار ، كه در جزئيات هم لطفش شامل حال آنها است .\r\n3 - خواب آنها يك خواب عادى و معمولى نبود ، « اگر به آنها نگاه مىكردى ، خيال مىكردى آنها بيدارند ، در حالى كه در خواب فرو رفته بودند » ! ( * ( وَتَحْسَبُهُمْ أَيْقاظاً وَهُمْ رُقُودٌ ) * ) .\r\nو اين نشان مىدهد كه چشمان آنها كاملا باز بوده است ، درست همانند يك انسان بيدار ، اين حالت استثنايى شايد براى آن بوده كه حيوانات موذى به آنان نزديك نشوند چرا كه از انسان بيدار مىترسند ، و يا به خاطر اينكه منظره رعبانگيزى پيدا كنند كه هيچ انسانى جرات ننمايد به آنها نزديك شود ، و اين خود يك سپر حفاظتى براى آنها بوده باشد .\r\n4 - براى اينكه بر اثر گذشت ساليان دراز از اين خواب طولانى ، اندام آنها نپوسد : « ما آنها را به سمت راست و چپ مىگردانديم » ( * ( وَنُقَلِّبُهُمْ\r\n","description":"","footnote":"","page_name":" 369 ","page_number":369},
  {"content":"\r\n* ( ذاتَ الْيَمِينِ وَذاتَ الشِّمالِ ) * ) .\r\nتا خون بدنشان در يك جا متمركز نشود ، و فشار و سنگينى در يك زمان طولانى روى عضلاتى كه بر زمين قرار داشتند اثر زيانبار نگذارد .\r\n5 - در اين ميان « سگى كه همراه آنها بود بر دهانه غار دستها را گشوده و به حالت نگهبانى خوابيده بود » ( * ( وَكَلْبُهُمْ باسِطٌ ذِراعَيْه بِالْوَصِيدِ ) * ) .\r\n« وصيد » چنان كه « راغب » در كتاب « مفردات » مىگويد : در اصل به معنى اطاق و انبارى است كه در كوهستان براى ذخيره اموال ايجاد مىكنند ، و در اينجا به معنى دهانه غار است .\r\nبا اينكه در آيات قرآن تا كنون سخنى از سگ اصحاب كهف نبوده ولى قرآن مخصوصا در ذكر داستانها گاه تعبيراتى مىكند كه از آن مسائل ديگرى نيز روشن مىشود ، از جمله بيان حالت سگ اصحاب كهف در اينجا نشان مىدهد كه آنها سگى نيز به همراه داشتند كه پابپاى آنها راه مىرفت ، و گويى مراقب و نگاهبانشان بود .\r\nدر اينكه اين سگ از كجا با آنها همراهى كرد ، آيا سگ « صيد » آنها بود ، و يا سگ چوپانى بود كه در وسط راه به او برخوردند ، و هنگامى كه چوپان آنها را شناخت حيوانات را رو به سوى آبادى روانه كرد و خود كه جوياى حقيقت و طالب ديدار يار بود با اين پاكبازان همراه شد ، سگ نيز دست از دامنشان برنداشت و به راه خود ادامه داد .\r\nآيا مفهوم اين سخن آن نيست كه در راه رسيدن به حق همه عاشقان اين راه مىتوانند گام بگذارند ، و درهاى كوى دوست به روى كسى بسته نيست ، از وزيران توبه كار شاه جبار گرفته ، تا مرد چوپان ، و حتى سگش ؟ ! مگر نه اين است كه قرآن مىگويد تمام ذرات موجودات در زمين و آسمان و همه درختان و جنبندگان ذكر خدا مىگويند ، عشق او را در سر و مهر او را به دل دارند ( آيه 44 سوره اسراء ) .\r\n","description":"","footnote":"","page_name":" 370 ","page_number":370},
  {"content":"\r\n6 - « منظره آنها چنان رعبانگيز بود كه اگر به آنها نگاه مىكردى فرار مىنمودى . و سر تا پاى تو از ترس و وحشت پر مىشد » ( * ( لَوِ اطَّلَعْتَ عَلَيْهِمْ لَوَلَّيْتَ مِنْهُمْ فِراراً وَلَمُلِئْتَ مِنْهُمْ رُعْباً ) * ) .\r\nاين اولين و آخرين بار نيست كه خداوند به وسيله رعب و ترس يك سپر حفاظتى به دور بندگان با ايمانش ايجاد مىكند ، در آيات سوره آل عمران آيه 151 نيز به صحنه اى از همين امر برخورد مىكنيم كه خداوند مىگويد : سَنُلْقِي فِي قُلُوبِ الَّذِينَ كَفَرُوا الرُّعْبَ : « ما به زودى در دلهاى كافران ترس و وحشت مىافكنيم » ( 1 ) .\r\nدر دعاى ندبه نيز در باره پيامبر اسلام ص مىخوانيم ثم نصرته بالرعب :\r\n« خداوندا تو پيامبرت را بوسيله رعب و وحشتى كه در دل دشمنانش افكندى يارى نمودى » .\r\nاما اينكه اين رعب و وحشت كه از مشاهده اصحاب كهف سراسر وجود بيننده را پر مىكرد به خاطر ظاهر جسمانى آنها بود ، يا يك نيروى مرموز معنوى در اين زمينه كار مىكرد ؟ در آيات قرآن سخنى از آن نيامده ، هر چند مفسران بحثهايى دارند كه چون دليلى بر آنها نبود از ذكر آنها صرف نظر مىكنيم .\r\nضمنا جمله « * ( وَلَمُلِئْتَ مِنْهُمْ رُعْباً ) * » ( سر تا پاى وجود تو از ترس پر مىشد ) در حقيقت علت است براى جمله « * ( لَوَلَّيْتَ مِنْهُمْ فِراراً ) * » ( اگر آنها را مىديدى فرار مىكردى ) يعنى به اين دليل فرار مىكردى كه ترس و وحشت قلب تو را احاطه مىكرد ، بلكه گويى از قلب كه كانون اصلى آنست نيز سر برآورده ، به تمام ذرات وجود نفوذ مىكرد و همه را مملو از وحشت ميساخت به هر حال هنگامى كه اراده خدا به چيزى تعلق گيرد از ساده ترين راه ، مهمترين نتيجه را پديد مىآورد .\r\n\r\n","description":"","footnote":"\r\n( 1 ) براى توضيح بيشتر به جلد سوم تفسير نمونه صفحه 122 به بعد و همچنين به جلد هفتم صفحه 106 به بعد مراجعه فرمائيد .\r\n","page_name":" 371 ","page_number":371},
  {"content":"\r\n\r\n[ سوره الكهف ‹ 18 › : آيات 19 تا 20 
  ]\r\nوَ كَذلِكَ بَعَثْناهُمْ لِيَتَسائَلُوا بَيْنَهُمْ قالَ قائِلٌ مِنْهُمْ كَمْ لَبِثْتُمْ قالُوا لَبِثْنا يَوْماً أَوْ بَعْضَ يَوْمٍ قالُوا رَبُّكُمْ أَعْلَمُ بِما لَبِثْتُمْ فَابْعَثُوا أَحَدَكُمْ بِوَرِقِكُمْ هذِه إِلَى الْمَدِينَةِ فَلْيَنْظُرْ أَيُّها أَزْكى طَعاماً فَلْيَأْتِكُمْ بِرِزْقٍ مِنْه وَلْيَتَلَطَّفْ وَلا يُشْعِرَنَّ بِكُمْ أَحَداً ‹ 19 › إِنَّهُمْ إِنْ يَظْهَرُوا عَلَيْكُمْ يَرْجُمُوكُمْ أَوْ يُعِيدُوكُمْ فِي مِلَّتِهِمْ وَلَنْ تُفْلِحُوا إِذاً أَبَداً ‹ 20 ›\r\n\r\nترجمه :\r\n19 - همين گونه ما آنها را ( از خواب ) برانگيختيم تا از يكديگر سؤال كنند ، يكى از آنها گفت چه مدت خوابيديد ؟ آنها گفتند يك روز يا بخشى از يك روز ( و چون درست نتوانستند مدت خوابشان را بدانند ) گفتند پروردگارتان از مدت خوابتان آگاهتر است ، اكنون يك نفر را با اين سكه اى كه داريد به شهر بفرستيد تا بنگرد كدامين نفر از آنها غذاى پاكترى دارند ، از آن مقدارى براى روزى شما بياورد ، اما بايد نهايت دقت را به خرج دهد و هيچ كس را از وضع شما آگاه نسازد .\r\n20 - چرا كه اگر آنها از وضع شما آگاه شوند سنگسارتان مىكنند ، يا به آئين خويش شما را بازمىگردانند ، و در آن صورت هرگز روى رستگارى را نخواهيد ديد !\r\n","description":"","footnote":"","page_name":" 372 ","page_number":372},
  {"content":"\r\n\r\nتفسير : بيدارى بعد از يك خواب طولانى\r\nبه خواست خدا در آيات آينده مىخوانيم كه خواب اصحاب كهف آن قدر طولانى شد كه به 309 سال بالغ گرديد ، و به اين ترتيب خوابى بود شبيه به مرگ ، و بيداريش همانند رستاخيز ، لذا در آيات مورد بحث قرآن مىگويد : و اين گونه آنها را برانگيختيم « ( * ( وَكَذلِكَ بَعَثْناهُمْ ) * ) .\r\nيعنى همانگونه كه قادر بوديم آنها را در چنين خواب طولانى فرو بريم قادر بوديم آنها را به بيدارى بازگردانيم .\r\nما آنها را از خواب برانگيختيم : « تا از يكديگر سؤال كنند ، يكى از آنها پرسيد فكر مىكنيد چه مدت خوابيده‌ايد » ؟ ( * ( لِيَتَسائَلُوا بَيْنَهُمْ قالَ قائِلٌ مِنْهُمْ كَمْ لَبِثْتُمْ ) * ) ( 1 ) .\r\n« آنها گفتند : يك روز يا بخشى از يك روز » ( * ( قالُوا لَبِثْنا يَوْماً أَوْ بَعْضَ يَوْمٍ ) * ) .\r\nاين ترديد شايد به خاطر آن بوده است كه طبق گفته جمعى از مفسران آنها در آغاز روز وارد غار شدند و به خواب فرو رفتند ، و در پايان روز بيدار شدند ، همين سبب شد كه اول چنين فكر كنند كه يك روز خوابيده‌اند همين كه منظره آفتاب را ديدند بخشى از يك روز را مطرح كردند .\r\nولى سرانجام چون نتوانستند دقيقا بدانند مدت خوابشان چقدر بوده :\r\n« گفتند پروردگار شما از مدت خوابتان آگاهتر است » ( * ( قالُوا رَبُّكُمْ أَعْلَمُ بِما لَبِثْتُمْ ) * ) .\r\n\r\n","description":"","footnote":"\r\n( 1 ) « لام » در « ليتسائلوا » به اصطلاح لام عاقبت است نه علت ، يعنى نتيجه بيداريشان اين شد كه از يكديگر در باره طول مدت خوابشان سؤال كنند .\r\n","page_name":" 373 ","page_number":373},
  {"content":"\r\nجمعى گفته‌اند گوينده اين سخن بزرگترين آنها كه « تمليخا » نام داشت بوده است ، و تعبير به صيغه جمع « قالوا » ( گفتند ) در اين گونه موارد معمول است .\r\nو شايد اين سخن به خاطر آن بود كه از وضع قيافه و موها و ناخنها و همچنين طرز لباسهايشان در شك فرو رفتند كه نكند اين يك خواب غير عادى باشد .\r\nولى به هر حال سخت احساس گرسنگى و نياز به غذا مىكردند چون ذخيره‌هاى بدن آنها تمام شده بود ، لذا نخستين پيشنهادشان اين بود : « سكه نقره اى را كه با خود داريد به دست يكى از نفرات خود بدهيد و او را به شهر بفرستيد ، تا برود و ببيند كدامين فروشنده غذاى پاكترى دارد ، به مقدار روزى و نياز از آن براى شما بياورد » ( * ( فَابْعَثُوا أَحَدَكُمْ بِوَرِقِكُمْ هذِه إِلَى الْمَدِينَةِ فَلْيَنْظُرْ أَيُّها أَزْكى طَعاماً فَلْيَأْتِكُمْ بِرِزْقٍ مِنْه ) * ) .\r\n« اما بايد نهايت دقت را به خرج دهد ، و هيچكس را از وضع شما آگاه نسازد » ( * ( وَلْيَتَلَطَّفْ وَلا يُشْعِرَنَّ بِكُمْ أَحَداً ) * ) .\r\n« چرا كه اگر آنها از وضع شما آگاه شوند و بر شما دست يابند يا سنگسارتان مىكنند يا به آئين خويش ( آئين بت پرستى ) بازمىگردانند » ( * ( إِنَّهُمْ إِنْ يَظْهَرُوا عَلَيْكُمْ يَرْجُمُوكُمْ أَوْ يُعِيدُوكُمْ فِي مِلَّتِهِمْ ) * ) .\r\n« و در آن صورت هرگز روى نجات و رستگارى را نخواهيد ديد » ( * ( وَلَنْ تُفْلِحُوا إِذاً أَبَداً ) * ) .\r\n\r\nنكته‌ها :\r\n\r\n1 - پاكترين طعام -\r\nجالب اينكه در اين داستان مىخوانيم كه اصحاب\r\n","description":"","footnote":"","page_name":" 374 ","page_number":374},
  {"content":"\r\nكهف بعد از بيدارى با اينكه قاعدتا بسيار گرسنه بودند و ذخيره بدن آنها در اين مدت طولانى مصرف شده بود ، ولى باز به كسى كه مامور خريد غذا مىشود توصيه مىكنند هر غذايى را نخرد ، بلكه بنگرد در ميان فروشندگان كدامين نفر غذايش از همه پاكتر است آن را انتخاب كند .\r\nبعضى از مفسران گفته‌اند اين سخن ناظر به حيوانات ذبح شده است ، زيرا آنها مىدانستند در آن شهر افرادى هستند كه گوشتهاى آلوده و احيانا مردار مىفروشند ، و يا بعضى از آنها كسب و كارشان اصولا آلوده به حرام بوده ، آنها توصيه مىكنند از خريد طعام از چنين اشخاصى پرهيز شود .\r\nولى ظاهرا اين جمله مفهوم وسيعى دارد كه هر گونه پاكى ظاهرى و باطنى را شامل مىشود ، و اين توصيه اى است به همه رهروان راه حق كه نه تنها به غذاى روحانى بينديشند ، بلكه مراقب پاكى غذاى جسمانيشان نيز باشند ، پاك از هر گونه آلودگى ، حتى در بحرانىترين لحظات زندگى نيز اين اصل را فراموش نكنند .\r\nامروز بسيارى از مردم جهان به اهميت اين دستور در يك قسمت پى برده‌اند ، و سعى دارند غذاى آنها از هر نوع آلودگى ظاهرى به دور باشد ، غذاها را در ظرفهاى سرپوشيده و دور از دستهاى آلوده ، و گرد و غبار نگهدارى مىكنند ، البته اين كار بسيار خوبى است ، ولى به اين مقدار نبايد قناعت كرد ، بلكه بايد غذاها از آلودگى به حرام ، ربا ، غش و تقلب و هر گونه آلودگى باطنى نيز پاك باشد .\r\nدر روايات اسلامى تاكيد فراوانى روى غذاى حلال و تاثير آن در استجابت دعا و صفاى قلب شده است .\r\nدر روايتى مىخوانيم كسى خدمت پيامبر آمد عرض كرد « احب ان يستجاب دعائى » : « دوست دارم دعاى من به اجابت برسد » .\r\nپيامبر فرمود : « طهر مأكلك و لا تدخل بطنك الحرام » : « غذاى خود\r\n","description":"","footnote":"","page_name":" 375 ","page_number":375},
  {"content":"\r\nرا پاك كن و غذاى حرام در معده خود وارد منما » ( 1 ) .\r\n\r\n2 - تقيه سازنده -\r\nاز تعبيرات آيات فوق به خوبى استفاده مىشود كه اصحاب كهف اصرار داشتند در آن محيط كسى از جايگاه آنها آگاه نشود ، مبادا آنها را مجبور به قبول آئين بتپرستى كنند ، و يا به بدترين وضعى آنها را به قتل برسانند يعنى سنگسارشان كنند ، آنها مىخواستند ناشناخته بمانند تا از اين طريق بتوانند نيروى خود را براى مبارزات آينده ، و يا لا اقل براى حفظ ايمان خويش نگهدارند .\r\nاين خود يكى از اقسام « تقيه سازنده » است ، زيرا حقيقت تقيه اين است كه انسان از به هدر دادن نيروها جلوگيرى كند و با پوشاندن خويش يا عقيده خويش موجوديت خود را حفظ كند ، تا در موقع لزوم بتواند به مبارزات مؤثر خود ادامه دهد .\r\nبديهى است آنجا كه اخفاى عقيده باعث شكست هدف و برنامه‌ها است در اينجا تقيه ممنوع است ، بايد همه چيز را آشكار كرد و لو بلغ ما بلغ ( هر آنچه باداباد ! ) .\r\n\r\n3 - كانون قرآن لطف است\r\nجمله « و ليتلطف » كه طبق مشهور درست نقطه وسط قرآن مجيد از نظر شماره كلمات است خود داراى لطف خاص و معنى بسيار لطيفى است ، زيرا از ماده « لطف و لطافت » گرفته شده كه در اينجا به معنى دقت و ظرافت به خرج دادن است ، يعنى مامور تهيه غذا آن چنان برود و بازگردد كه هيچكس از ماجراى آنها\r\n\r\n","description":"","footnote":"\r\n( 1 ) وسائل جلد 4 ابواب دعا باب 67 حديث 4 براى توضيح بيشتر به جلد اول تفسير سوره بقره ذيل آيه 186 مراجعه فرمائيد .\r\n","page_name":" 376 ","page_number":376},
  {"content":"\r\nآگاه نشود .\r\nبعضى از مفسران گفته‌اند منظور لطافت در خريدن غذا است به گونه اى كه در معامله سختگيرى نكند ، و نزاع و جنجالى به راه نيندازد ، و جنس بهترين را انتخاب كند .\r\nو اين خود لطفى است كه جمله وسط قرآن را لطف و تلطف تشكيل مىدهد ( 1 ) .\r\n\r\n","description":"","footnote":"\r\n( 1 ) اكنون كه بتوفيق پروردگار بزرگ بعد از 10 سال تمام به نيمه تفسير قرآن مىرسيم ، خدا را شكر مىگوئيم كه با تمام حوادث سخت و دردناك و طوفانهاى پى در پى كه بر ما و كشور ما گذشت نور اسلام در اين منطقه خاموش نشد ، بلكه دامنه اش گسترده تر گشت ، و نيز خدا را شكر كه وقفه اى در كار نوشتن آن رخ نداد ، اما اميدواريم كه باقيمانده تفسير به سرعتى بيشتر پيش رود ( انشاء اللَّه ) .\r\nدرست است كه ده سال مدت كمى نيست ولى كارى كه تا كنون روى اين تفسير انجام گرفته نيز به حمد اللَّه كار كوچكى نبوده است .\r\n","page_name":" 377 ","page_number":377},
  {"content":"\r\n\r\n[ سوره الكهف ‹ 18 › : آيات 21 تا 24 
  ]\r\nوَ كَذلِكَ أَعْثَرْنا عَلَيْهِمْ لِيَعْلَمُوا أَنَّ وَعْدَ اللَّه حَقٌّ وَأَنَّ السَّاعَةَ لا رَيْبَ فِيها إِذْ يَتَنازَعُونَ بَيْنَهُمْ أَمْرَهُمْ فَقالُوا ابْنُوا عَلَيْهِمْ بُنْياناً رَبُّهُمْ أَعْلَمُ بِهِمْ قالَ الَّذِينَ غَلَبُوا عَلى أَمْرِهِمْ لَنَتَّخِذَنَّ عَلَيْهِمْ مَسْجِداً ‹ 21 › سَيَقُولُونَ ثَلاثَةٌ رابِعُهُمْ كَلْبُهُمْ وَيَقُولُونَ خَمْسَةٌ سادِسُهُمْ كَلْبُهُمْ رَجْماً بِالْغَيْبِ وَيَقُولُونَ سَبْعَةٌ وَثامِنُهُمْ كَلْبُهُمْ قُلْ رَبِّي أَعْلَمُ بِعِدَّتِهِمْ ما يَعْلَمُهُمْ إِلَّا قَلِيلٌ فَلا تُمارِ فِيهِمْ إِلَّا مِراءً ظاهِراً وَلا تَسْتَفْتِ فِيهِمْ مِنْهُمْ أَحَداً ‹ 22 › وَلا تَقُولَنَّ لِشَيْءٍ إِنِّي فاعِلٌ ذلِكَ غَداً ‹ 23 › إِلَّا أَنْ يَشاءَ اللَّه وَاذْكُرْ رَبَّكَ إِذا نَسِيتَ وَقُلْ عَسى أَنْ يَهْدِيَنِ رَبِّي لأَقْرَبَ مِنْ هذا رَشَداً ‹ 24 ›\r\n","description":"","footnote":"","page_name":" 378 ","page_number":378},
  {"content":"\r\n\r\nترجمه :\r\n21 - و اينچنين مردم را متوجه حال آنها كرديم تا بدانند وعده ( رستاخيز ) خداوند حق است و در پايان جهان و قيام قيامت شكى نيست ، در آن هنگام كه ميان خود در اين باره نزاع مىكردند : گروهى مىگفتند بنائى بر آن بسازيد ( تا براى هميشه از نظر پنهان شوند و از آنها سخن نگوئيد كه ) پروردگارشان از وضع آنها آگاهتر است ( ولى آنها كه از رازشان آگاهى يافتند و آن را دليلى بر رستاخيز ديدند ) گفتند ما مسجدى در كنار ( مدفن ) آنها مىسازيم ( تا خاطره آنها فراموش نشود ) .\r\n22 - گروهى خواهند گفت آنها سه نفر بودند كه چهارمينشان سگ آنها بود ، و گروهى مىگويند پنج نفر بودند كه ششمين آنها سگشان بود - همه اينها سخنانى بدون دليل است - و گروهى مىگويند آنها هفت نفر بودند و هشتمينشان سگ آنها بود ، بگو پروردگار من از تعداد آنها آگاهتر است ، جز گروه كمى تعداد آنها را نمىدانند ، بنا بر اين در باره آنها جز با دليل سخن مگوى و از هيچكس پيرامون آنها سؤال منما .\r\n23 - و هرگز نگو من فردا كارى انجام مىدهم .\r\n24 - مگر اينكه خدا بخواهد ، و هر گاه فراموش كردى ( جبران نما ) و پروردگارت را بخاطر بياور ، و بگو اميدوارم كه پروردگارم مرا به راهى روشنتر از اين هدايت كند .\r\n\r\nتفسير : پايان ماجراى اصحاب كهف\r\nبه زودى داستان هجرت اين گروه از مردان با شخصيت در آن محيط ، در همه جا پيچيد ، و شاه جبار سخت برآشفت ، نكند هجرت يا فرار آنها مقدمه اى براى بيدارى و آگاهى مردم گردد ، و يا به مناطق دور و نزديك بروند ، و به تبليغ آئين توحيد و مبارزه با شرك و بتپرستى بپردازند .\r\nلذا دستور داد ماموران مخصوص همه جا به جستجوى آنها بپردازند ، و اگر رد پايى يافتند آنان را تا دستگيريشان تعقيب كنند ، و آنها را به مجازات برساند .\r\n","description":"","footnote":"","page_name":" 379 ","page_number":379},
  {"content":"\r\nاما هر چه بيشتر جستند كمتر يافتند ، و اين خود معمايى براى مردم محيط و نقطه عطفى در سازمان فكر آنها شد ، و شايد همين امر كه گروهى از برترين مقامات مملكتى پشتپا بر همه مقامات مادى بزنند و انواع خطرات را پذيرا گردند سرچشمه بيدارى و آگاهى براى گروهى از مردم شد .\r\nولى به هر حال داستان اسرارآميز اين گروه در تاريخشان ثبت گرديد ، و از نسلى به نسل ديگر انتقال يافت ، و صدها سال بر اين منوال گذشت . . .\r\nاكنون به سراغ مامور خريد غذا برويم و ببينيم بر سر او چه آمد ، او وارد شهر شد ولى دهانش از تعجب بازماند ، شكل ساختمانها به كلى دگرگون شده ، قيافه‌ها همه ناشناس ، لباسها طرز جديدى پيدا كرده ، و حتى طرز سخن گفتن و آداب و رسوم مردم عوض شده است ، ويرانه‌هاى ديروز تبديل به قصرها و قصرهاى ديروز به ويرانه‌ها مبدل گرديده ! شايد در يك لحظه كوتاه فكر كرد هنوز خواب است و آنچه مىبيند رؤيا است ، چشمهاى خود را بهم مىمالد اما متوجه مىشود آنچه را مىبيند عين واقعيتى عجيب و باورناكردنى .\r\nاو هنوز فكر مىكند خوابشان در غار يك روز يا يك نيمه روز بوده است پس اينهمه دگرگونى چرا ؟ اينهمه تغييرات در يك روز چگونه امكان پذير است .\r\nاز سوى ديگر قيافه او براى مردم نيز عجيب و نامانوس است ، لباس او ، طرز سخن گفتن او ، و چهره و سيماى او ، همه براى آنها تازه است ، و شايد اين وضع نظر عده اى را به سوى او جلب كرد و به دنبالش روان شدند .\r\nتعجب او هنگامى به نهايت رسيد كه دست در جيب كرد تا بهاى غذايى را كه خريده بود بپردازد ، فروشنده چشمش به سكه اى افتاد كه به 300 سال قبل و بيشتر تعلق داشت ، و شايد نام « دقيانوس » شاه جبار آن زمان بر آن نقش بود ، هنگامى كه توضيح خواست ، او در جواب گفت تازگى اين سكه را به دست آورده‌ام !\r\n","description":"","footnote":"","page_name":" 380 ","page_number":380},
  {"content":"\r\nكم كم از قرائن احوال بر مردم مسلم شد كه اين مرد يكى از گروهى است كه نامشان را در تاريخ 300 سال قبل خوانده‌اند و در بسيارى از محافل سرگذشت اسرارآميزشان مطرح بوده است .\r\nو خود او نيز متوجه شد كه در چه خواب عميق و طولانى او و يارانش فرو رفته بودند .\r\nاين مساله مثل بمب در شهر صدا كرد ، و زبان به زبان در همه جا پيچيد .\r\nبعضى از مؤرخان مىنويسند در آن ايام زمامدار صالح و موحدى بر آنها حكومت مىكرد ، ولى هضم مساله معاد جسمانى و زنده شدن مردگان بعد از مرگ براى مردم آن محيط مشكل بود جمعى از آنها نمىتوانستند باور كنند كه انسان بعد از مردن به زندگى بازمىگردد ، اما ماجراى خواب اصحاب كهف دليل دندانشكنى شد براى آنها كه طرفدار معاد جسمانى بودند .\r\nو لذا قرآن در نخستين آيه مىگويد :\r\n« همانگونه كه آنها را به خواب فرو برديم از آن خواب عميق و طولانى بيدار كرديم و مردم را متوجه حالشان نموديم ، تا بدانند وعده رستاخيز خداوند حق است » ( * ( وَكَذلِكَ أَعْثَرْنا عَلَيْهِمْ لِيَعْلَمُوا أَنَّ وَعْدَ اللَّه حَقٌّ ) * ) .\r\n« و در پايان جهان و قيام قيامت شكى نيست » ( * ( وَأَنَّ السَّاعَةَ لا رَيْبَ فِيها ) * ) .\r\nچرا كه اين خواب طولانى كه صدها سال به طول انجاميد بى شباهت به مرگ نبود و بيدار شدنشان همچون رستاخيز ، بلكه مىتوان گفت اين خواب و بيدارى از پاره اى جهات از مردن و بازگشتن به حيات ، عجيبتر بود ، زيرا صدها سال بر آنها گذشت در حالى كه بدنشان نپوسيد ، در حالى كه نه غذايى خوردند و نه آبى نوشيدند ، در اين مدت طولانى چگونه زنده ماندند ؟\r\nآيا اين دليل بر قدرت خدا بر هر چيز و هر كار نيست ؟ حيات بعد از مرگ با توجه به چنين صحنه اى مسلما امكان پذير است .\r\n","description":"","footnote":"","page_name":" 381 ","page_number":381},
  {"content":"\r\nبعضى از مؤرخان نوشته‌اند كه مامور خريد غذا به سرعت به غار بازگشت و دوستان خود را از ماجرا آگاه ساخت ، همگى در تعجب عميق فرو رفتند ، و از آنجا كه احساس مىكردند همه فرزندان و برادران و دوستان را از دست داده‌اند ، و هيچكس از ياران سابق آنها زنده نمانده ، تحمل اين زندگى براى آنها سخت و ناگوار بود ، از خدا خواستند كه چشم از اين جهان بپوشند و به جوار رحمت حق منتقل شوند و چنين شد .\r\nآنها چشم از جهان پوشيدند و جسدهاى آنها در غار مانده بود كه مردم به سراغشان آمدند .\r\n« در اينجا نزاع و كشمكش بين طرفداران مساله معاد جسمانى و مخالفان آنها در گرفت .\r\nمخالفان سعى داشتند كه مساله خواب و بيدارى اصحاب كهف به زودى به دست فراموشى سپرده شود ، و اين دليل دندانشكن را از دست موافقان بگيرند ، لذا پيشنهاد كردند در غار گرفته شود ، تا براى هميشه از نظر مردم پنهان گردند « ( * ( إِذْ يَتَنازَعُونَ بَيْنَهُمْ أَمْرَهُمْ فَقالُوا ابْنُوا عَلَيْهِمْ بُنْياناً ) * ) .\r\nو براى خاموش كردن مردم مىگفتند زياد از آنها سخن نگوئيد ، آنها سرنوشت اسرارآميزى داشتند كه « پروردگارشان از وضع آنها آگاهتر است » ( * ( رَبُّهُمْ أَعْلَمُ بِهِمْ ) * ) .\r\nبنا بر اين داستان آنها را رها كنيد و به حال خودشان واگذاريد .\r\nدر حالى كه « مؤمنان راستين كه از اين امر آگاهى يافته بودند و آن را سند زنده اى براى اثبات رستاخيز به مفهوم حقيقيش مىدانستند ، سعى داشتند اين داستان هرگز فراموش نشود ، و لذا گفتند : ما در كنار مدفن آنها مسجد و معبدى مىسازيم » تا مردم ياد آنها را از خاطره‌ها هرگز نبرند ، به علاوه از روح پاك آنها استمداد طلبند ( * ( قالَ الَّذِينَ غَلَبُوا عَلى أَمْرِهِمْ لَنَتَّخِذَنَّ عَلَيْهِمْ مَسْجِداً ) * ) .\r\n","description":"","footnote":"","page_name":" 382 ","page_number":382},
  {"content":"\r\nدر تفسير آيه فوق احتمالات متعدد ديگرى داده‌اند كه به هنگام ذكر نكته‌ها به بعضى از آنها اشاره خواهيم كرد .\r\nآيه بعد به پاره اى از اختلافات اشاره مىكند كه در ميان مردم در زمينه اصحاب كهف وجود دارد ، از جمله : در باره تعداد آنها مىگويد :\r\n« گروهى از مردم خواهند گفت آنها سه نفر بودند كه چهارمينشان سگشان بود » ( * ( سَيَقُولُونَ ثَلاثَةٌ رابِعُهُمْ كَلْبُهُمْ ) * ) .\r\n« و گروهى مىگويند پنج نفر بودند كه ششمين آنها سگ آنها بود » ( * ( وَيَقُولُونَ خَمْسَةٌ سادِسُهُمْ كَلْبُهُمْ ) * ) .\r\n« همه اينها سخنانى بدون دليل و تير در تاريكى است » . ( رجما بالغيب ) .\r\n« و گروهى مىگويند آنها هفت نفر بودند و هشتمين آنها سگ آنها بود » ( * ( وَيَقُولُونَ سَبْعَةٌ وَثامِنُهُمْ كَلْبُهُمْ ) * ) .\r\n« بگو پروردگار من از تعداد آنها آگاهتر است » ( * ( قُلْ رَبِّي أَعْلَمُ بِعِدَّتِهِمْ ) * ) .\r\n« تنها گروه كمى تعداد آنها را مىدانند » ( * ( ما يَعْلَمُهُمْ إِلَّا قَلِيلٌ ) * ) .\r\nگر چه در جمله‌هاى فوق قرآن با صراحت تعداد آنها را بيان نكرده است ، ولى از اشاراتى كه در آيه وجود دارد مىتوان فهميد كه قول سوم همان قول صحيح و مطابق واقع است ، چرا كه به دنبال قول اول و دوم كلمه « رجما بالغيب » ( تير در تاريكى ) كه اشاره به بى اساس بودن آنها است آمده ، ولى در مورد قول سوم نه تنها چنين تعبيرى نيست ، بلكه تعبير « بگو پروردگارم از تعداد آنها آگاهتر است » و همچنين « تعداد آنها را تنها گروه كمى مىدانند » ذكر شده است كه اين خود دليلى است بر تاييد اين قول و در هر حال در پايان آيه اضافه مىكند « در مورد آنها بحث مكن جز بحث مستدل و توأم با دليل و منطق » ( فلا * ( تُمارِ فِيهِمْ إِلَّا مِراءً ظاهِراً ) * ) .\r\n","description":"","footnote":"","page_name":" 383 ","page_number":383},
  {"content":"\r\n« مراء » بطورى كه « راغب » در « مفردات » مىگويد - در اصل از « مريت الناقة » يعنى « پستان شتر را بدست گرفتم براى دوشيدن » گرفته شده است ، سپس به بحث و گفتگو پيرامون چيزى كه مورد شك و ترديد است اطلاق گرديده .\r\nو بسيار مىشود كه در گفتگوهاى لجاجتآميز و دفاع از باطل به كار مىرود ، ولى ريشه اصلى آن محدود به اين معنى نيست ، بلكه هر نوع بحث و گفتگو را در باره هر مطلبى كه محل ترديد است شامل مىشود .\r\n« ظاهر » به معنى غالب و مسلط و پيروز است .\r\nبنا بر اين جمله ( * ( فَلا تُمارِ فِيهِمْ إِلَّا مِراءً ظاهِراً ) * ) مفهومش اين است كه آن چنان با آنها منطقى و مستدل سخن بگو كه برترى منطق تو آشكار گردد .\r\nاين احتمال را نيز بعضى در تفسير آيه گفته‌اند كه بطور « خصوصى » با مخالفان لجوج بحث و گفتگو نكن چرا كه هر چه بگويى تحريفش مىكنند ، بلكه آشكارا و در حضور مردم گفتگو كن ، تا نتوانند حقيقت را تحريف يا انكار نمايند .\r\nولى تفسير اول صحيحتر به نظر ميرسد ، به هر حال مفهوم سخن اين است كه تو بايد به اتكاء وحى الهى با آنها سخن بگويى زيرا محكمترين دليل در اين زمينه همين دليل است ، « و بنا بر اين از احدى از آنها كه بدون دليل سخن ميگويند در باره تعداد اصحاب كهف سؤال نكن » ( * ( وَلا تَسْتَفْتِ فِيهِمْ مِنْهُمْ أَحَداً ) * ) .\r\nآيه بعد يك دستور كلى به پيامبر ص مىدهد كه « هرگز نگو من فلان كار را فردا انجام مىدهم » ( * ( وَلا تَقُولَنَّ لِشَيْءٍ إِنِّي فاعِلٌ ذلِكَ غَداً ) * ) .\r\n« مگر اينكه خدا بخواهد » ( * ( إِلَّا أَنْ يَشاءَ اللَّه ) * ) .\r\nيعنى در رابطه با اخبار آينده و تصميم بر انجام كارها ، حتما جمله « انشاء اللَّه »\r\n","description":"","footnote":"","page_name":" 384 ","page_number":384},
  {"content":"\r\nرا اضافه كن ، چرا كه اولا تو هرگز مستقل در تصميمگيرى نيستى و اگر خدا نخواهد هيچ كس توانايى بر هيچكار را ندارد ، بنا بر اين براى اينكه ثابت كنى نيروى تو از نيروى لا يزال او است و قدرتت وابسته به قدرت او جمله انشاء اللَّه ( اگر خدا بخواهد ) را حتما به سخنت اضافه كن .\r\nثانيا : خبر دادن قطعى براى انسان كه قدرتش محدود است و احتمال ظهور موانع مختلف مىرود صحيح و منطقى نيست ، و چه بسا دروغ از آب در آيد ، مگر اينكه با جمله « انشاء اللَّه » همراه باشد .\r\nبعضى از مفسران احتمال ديگرى در تفسير آيه فوق گفته‌اند و آن اينكه منظور نفى استقلال انسان در كارها است مفهوم آيه چنين است : « تو نمىتوانى بگويى من فلان كار را فردا انجام خواهم داد مگر خدا بخواهد » .\r\nالبته لازمه اين سخن آن است كه اگر جمله انشاء اللَّه را بيفزائيم سخن كامل خواهد بود ، اما اين لازمه جمله است نه متن آن چنان كه در تفسير اول گفته شد ( 1 ) .\r\nشان نزولى را كه در مورد آيات فوق نقل كرديم تفسير اول را تاييد مىكند ، زيرا پيامبر ص بدون ذكر انشاء اللَّه به كسانى كه پيرامون اصحاب كهف و مانند آن سؤال كرده بودند قول توضيح و جواب داد ، به همين جهت مدتى وحى الهى به تاخير افتاد ، تا به پيامبر ص در اين زمينه هشدار داده شود و سرمشقى براى همه مردم باشد .\r\nسپس در تعقيب اين جمله ، قرآن مىگويد هنگامى كه ياد خدا را فراموش كردى بعد كه متوجه شدى پروردگارت را بخاطر بياور « ( و اذكر ربك\r\n\r\n","description":"","footnote":"\r\n( 1 ) بايد توجه داشت كه بنا بر تفسير اول بايد جمله اى در تقدير گرفته شود جمله ( ان تقول ) و در تقدير چنين مىشود ( الا ان تقول انشاء اللَّه ) اما مطابق تفسير دوم تقديرى لازم نيست .\r\n","page_name":" 385 ","page_number":385},
  {"content":"\r\nاذا نسيت ) .\r\nاشاره به اينكه اگر بخاطر فراموشى جمله انشاء اللَّه را به سخنانى كه از آينده خبر ميدهى نيفزايى هر موقع بيادت آمد فورا جبران كن و بگو انشاء اللَّه ، كه اين كار گذشته را جبران خواهد كرد .\r\n« و بگو اميدوارم كه پروردگارم مرا به راهى روشنتر از اين هدايت كند » ( * ( وَقُلْ عَسى أَنْ يَهْدِيَنِ رَبِّي لأَقْرَبَ مِنْ هذا رَشَداً ) * ) .\r\n\r\nنكته‌ها :\r\n\r\n1 - « رجما بالغيب »\r\n« رجم » در اصل به معنى سنگ يا پراندن سنگ است ، سپس به هر نوع تيراندازى اطلاق شده است ، و گاه به معنى كنايى « متهم ساختن » يا « قضاوت به ظن و گمان » استعمال مىشود . و كلمه ( بالغيب ) تاكيدى بر اين معنا است ، يعنى غائبانه قضاوت بى ماخذ در باره چيزى كردن .\r\nاين تعبير شبيه همان چيزى است كه در فارسى مىگوئيم « تير در تاريكى انداختن » از آنجا كه انداختن تير در تاريكى غالبا به هدف اصابت نمىكند اين نوع قضاوتها غالبا درست از آب درنمىآيد .\r\n\r\n2 - « واو » در جمله « و ثامنهم كلبهم »\r\nدر آيات فوق جمله « رابعهم كلبهم » و « سادسهم كلبهم » هر دو بدون واو آمده است در حالى كه جمله « و ثامنهم كلبهم » با « واو » شروع مىشود ، از آنجا كه تمام تعبيرات قرآن حتما داراى نكته اى است مفسران در معنى اين « واو » سخن فراوان گفته‌اند .\r\nشايد بهترين تفسير اين باشد كه اين « واو » اشاره به آخرين سخن و\r\n","description":"","footnote":"","page_name":" 386 ","page_number":386},
  {"content":"\r\nآخرين حرف است ، چنان كه در ادبيات امروز نيز اخيرا اين تعبير معمول شده كه هنگام برشمردن چيزى ، تمام افراد آن بحث را بدون واو ذكر مىكنند ، اما آخرين آنها حتما با واو خواهد بود ، مثلا مىگوئيم « زيد ، عمر ، حسن و محمد آمدند » اين واو اشاره به پايان كلام و بيان آخرين مصداق و موضوع است .\r\nاين سخن از مفسر معروف « ابن عباس » نقل شده و بعضى از مفسران ديگر آن را تاييد كرده و ضمنا خواسته است از همين كلمه واو تاييدى براى اينكه عدد واقعى اصحاب كهف عدد هفت بوده است استفاده كند ، زيرا قرآن پس از بيان گفته‌هاى بى اساس ، ديگران ، عدد حقيقى آنها را در پايان بيان كرده است .\r\nبعضى ديگر از مفسران مانند « فخر رازى » و « قرطبى » تفسير ديگرى براى اين واو نقل كرده‌اند كه خلاصه اش چنين است : عدد هفت نزد عرب به عنوان يك عدد كامل شمرده مىشود ، به همين جهت تا هفت را بدون واو مىآورند ، اما همين كه از اين عدد گذشتند واو كه دليل آغاز كلام و استيناف است مىآورند ، لذا در اصطلاح ادباء عرب به « واو ثمانيه » معروف شده است .\r\nدر آيات قرآن نيز غالبا به اين مطلب برخورد مىكنيم كه مثلا در سوره توبه آيه 112 هنگامى كه صفات مجاهدان فى سبيل اللَّه را مىشمرد هفت صفت را بدون واو ذكر مىكند ولى به صفت هشتم كه مىرسد مىگويد : « وَالنَّاهُونَ عَنِ الْمُنْكَرِ وَالْحافِظُونَ لِحُدُودِ اللَّه » .\r\nو در آيه 5 سوره تحريم در وصف زنان پيامبر ص بعد از ذكر هفت صفت هشتمين را با واو آورده مىگويد « ثيبات و ابكارا » .\r\nو در سوره « زمر » در آيه 71 هنگامى كه سخن از درهاى جهنم مىگويد مىفرمايد : « فتحت أبوابها » ( درهاى آن گشوده مىشود ) اما در دو آيه بعد هنگامى كه سخن از درهاى بهشت به ميان مىآيد مىفرمايد : « و فتحت أبوابها » آيا اين بخاطر آن نيست كه درهاى جهنم هفت و درهاى بهشت هشت است ؟\r\n","description":"","footnote":"","page_name":" 387 ","page_number":387},
  {"content":"\r\nالبته شايد اين يك قانون كلى نباشد ، ولى در غالب موارد چنين است ، و به هر حال نشان مىدهد كه حتى وجود يك واو در قرآن حساب شده و براى بيان واقعيتى است .\r\n\r\n3 - مسجد در كنار آرامگاه\r\nظاهر تعبير قرآن اين است كه اصحاب كهف سرانجام بدرود حيات گفتند و به خاك سپرده شدند ، و كلمه « عليهم » شاهد اين مدعا است ، سپس علاقه مندان به آنها تصميم گرفتند معبدى در كنار آرامگاه آنان بسازند ، قرآن اين موضوع را در آيات فوق با لحن موافقى آورده است و اين نشان مىدهد كه ساختن معبد به احترام قبور بزرگان دين نه تنها حرام نيست - آن چنان كه وهابيها مىپندارند - بلكه كار خوب و شايسته اى است .\r\nاصولا بناهاى يادبود كه خاطره افراد برجسته و با شخصيت را زنده مىدارد هميشه در ميان مردم جهان بوده و هست ، و يك نوع قدردانى از گذشتگان ، و تشويق براى آيندگان در آن كار نهفته است ، اسلام نه تنها از اين كار نهى نكرده بلكه آن را مجاز شمرده است .\r\nوجود اين گونه بناها يك سند تاريخى بر وجود اين شخصيتها و برنامه و تاريخشان است ، به همين دليل پيامبران و شخصيتهايى كه قبر آنها متروك مانده تاريخ آنها نيز مورد ترديد و استفهام قرار گرفته است .\r\nاين نيز واضح است كه اين گونه بناها كمترين منافاتى با مسئله توحيد و اختصاص پرستش به « اللَّه » ندارد ، زيرا « احترام » ، مطلبى است ، و « عبادت » و پرستش مطلبى ديگر .\r\nالبته اين موضوع . بحث فراوانى دارد كه اينجا جاى آن نيست .\r\n","description":"","footnote":"","page_name":" 388 ","page_number":388},
  {"content":"\r\n\r\n4 - همه چيز با اتكاء بر مشيت خدا\r\nآوردن جمله « ان شاء اللَّه » به هنگام بيان تصميمهاى مربوط به آينده ، نه تنها يك نوع ادب در پيشگاه خدا است ، بلكه بيان اين حقيقت مهم نيز هست كه ما چيزى از خود نداريم ، هر چه هست از ناحيه او است ، مستقل بالذات خدا است ، و ما همه متكى به او هستيم ، تا اراده او نباشد اگر تيغهاى عالم از جا حركت كنند حتى يك رگ را نخواهند بريد ، و اگر اراده او باشد همه چيز به سرعت تحقق مىيابد و حتى « شيشه را در بغل سنگ نگه مىدارد » .\r\nاين در حقيقت همان مفهوم « توحيد افعالى » است كه در عين وجود اختيار و آزادى اراده انسان ، وجود هر چيز و هر كار را به مشيت خدا وابسته مىكند .\r\nاين تعبير با افزايش دادن توجه ما را به خدا در كارها ، به ما نيرو و قدرت مىبخشد ، و هم دعوت به پاكى و صحت عمل مىكند .\r\nاز پاره اى از روايات استفاده مىشود كه اگر كسى سخنى را در ارتباط با آينده بدون انشاء اللَّه بگويد خدا او را به خودش وامىگذارد و از زير چتر حمايتش بيرون مىبرد . ( 1 )\r\nدر حديثى از امام صادق ع مىخوانيم : امام دستور داده بود نامه اى بنويسند ، هنگامى كه نامه پايان يافت و به خدمتش دادند ملاحظه كرد ، انشاء اللَّه در آن نبود ، فرمود :\r\n« كيف رجوتم ان يتم هذا و ليس فيه استثناء ، انظروا كل موضع لا يكون فيه استثناء فاستثنوا فيه » « شما چگونه اميدوار بوديد كه اين نامه ( يا اين كار ) به پايان برسد در حالى كه انشاء اللَّه در آن نيست ، نگاه كنيد در هر جاى آن نيست بگذاريد » .\r\n\r\n","description":"","footnote":"\r\n( 1 ) نور الثقلين جلد 3 صفحه 254 .\r\n","page_name":" 389 ","page_number":389},
  {"content":"\r\n\r\n5 - پاسخ به يك سؤال\r\nدر آيات فوق خوانديم خداوند به پيامبرش مىگويد « هنگامى كه خدا را فراموش كردى و بعد متذكر شدى ياد او كن » . ( 1 )\r\nاشاره به اينكه اگر تكيه بر مشيت او با جمله انشاء اللَّه ، نكردى هر گاه به خاطرت آمد جبران نما .\r\nدر احاديث متعددى كه در تفسير آيه فوق از اهل بيت ع نقل شده نيز روى اين مساله تاكيد گرديده است كه حتى پس از گذشتن يك سال نيز به خاطرتان آمد كه انشاء اللَّه نگفته‌ايد گذشته را جبران نمائيد ( 2 ) .\r\nاكنون اين سؤال پيش مىآيد كه نسيان مگر براى پيامبر ممكن است در حالى كه اگر نسيان به فكر او راه يابد مردم به گفتار و اعمال او اعتماد كامل نمىتوانند داشته باشند ، و همين است دليل معصوم بودن پيامبران و امامان از خطا و نسيان حتى در موضوعات .\r\nاما با توجه به اينكه در بسيارى از آيات قرآن ديده‌ايم روى سخن به پيامبران است اما مقصود و منظور توده مردم هستند ، پاسخ اين سؤال روشن مىشود ، و طبق ضرب المثل عرب از باب « اياك اعنى و اسمعى يا جاره » است يعنى « روى سخنم با تو است اى كسى كه نزد من هستى اما همسايه ، تو بشنو » . ( 3 )\r\nبعضى از مفسران بزرگ پاسخ ديگرى به اين سؤال گفته‌اند كه ما ذيل آيه 68 سوره انعام آورده‌ايم ( تفسير نمونه جلد 5 صفحه 289 )\r\n\r\n","description":"","footnote":"\r\n( 1 ) همان مدرك صفحه 253 .\r\n( 2 ) به تفسير نور الثقلين جلد 3 صفحه 254 به بعد مراجعه شود .\r\n( 3 ) معادل آن در فارسى ضرب المثل معروفى است كه مىگويند :\r\nدر به تو مىگويم ديوار تو بشنو\r\n","page_name":" 390 ","page_number":390},
  {"content":"\r\n\r\n[ سوره الكهف ‹ 18 › : آيات 25 تا 27 
  ]\r\nوَ لَبِثُوا فِي كَهْفِهِمْ ثَلاثَ مِائَةٍ سِنِينَ وَازْدَادُوا تِسْعاً ‹ 25 › قُلِ اللَّه أَعْلَمُ بِما لَبِثُوا لَه غَيْبُ السَّماواتِ وَالأَرْضِ أَبْصِرْ بِه وَأَسْمِعْ ما لَهُمْ مِنْ دُونِه مِنْ وَلِيٍّ وَلا يُشْرِكُ فِي حُكْمِه أَحَداً ‹ 26 › وَاتْلُ ما أُوحِيَ إِلَيْكَ مِنْ كِتابِ رَبِّكَ لا مُبَدِّلَ لِكَلِماتِه وَلَنْ تَجِدَ مِنْ دُونِه مُلْتَحَداً ‹ 27 ›\r\n\r\nترجمه :\r\n25 - آنها در غار خود سيصد سال درنگ كردند ، و نه سال نيز بر آن افزودند .\r\n26 - بگو خداوند از مدت توقفشان آگاهتر است ، غيب آسمانها و زمين از آن او است راستى چه بينا و چه شنوا است ؟ آنها هيچ ولى و سرپرستى جز او ندارند ، و هيچكس در حكم او شريك نيست .\r\n27 - آنچه به تو از كتاب پروردگارت وحى شده تلاوت كن ، هيچ چيز سخنان او را دگرگون نمىسازد ، و ملجا و پناهگاهى جز او نمىيابى ! .\r\n\r\nتفسير : خواب اصحاب كهف\r\nاز قرائن موجود در آيات گذشته اجمالا بدست آمد كه خواب اصحاب كهف يك خواب بسيار طولانى بود ، اين موضوع حس كنجكاوى هر شنونده اى را برمىانگيزد و مىخواهد دقيقا بداند آنها چند سال در اين خواب طولانى بوده‌اند ؟\r\nدر آخرين آيات اين داستان كه آيات مورد بحث است شنونده را از ترديد بيرون\r\n","description":"","footnote":"","page_name":" 391 ","page_number":391},
  {"content":"\r\nمىآورد و مىگويد :\r\n« آنها در غار خود سيصد سال درنگ كردند و نه سال نيز بر آن افزودند » ! ( * ( وَلَبِثُوا فِي كَهْفِهِمْ ثَلاثَ مِائَةٍ سِنِينَ وَازْدَادُوا تِسْعاً ) * ) ( 1 ) .\r\nبنا بر اين مجموع مدت توفق و خواب آنها در غار سيصدونه سال بود .\r\nجمعى معتقدند اين تعبير كه بجاى 309 سال ، فرموده است 300 سال و نه سال بر آن افزودند ، اشاره به تفاوت سالهاى شمسى و قمرى است چرا كه آنها به حساب سالهاى شمسى سيصد سال توقف كردند ، و با محاسبه سالهاى قمرى سيصد و نه سال ، و اين از لطائف تعبير است كه با يك تعبير جزئى در عبارت واقعيت ديگرى را كه نياز به شرح دارد بازگو كنند ( 2 ) .\r\nسپس براى اينكه به گفتگوهاى مختلف مردم در اين باره پايان دهد مىگويد : بگو خداوند از مدت توقف آنها آگاهتر است « ( * ( قُلِ اللَّه أَعْلَمُ بِما لَبِثُوا ) * ) .\r\nچرا كه « غيب آسمانها و زمين از آن او است » ، و او از هر كس به حال آنها آگاهتر مىباشد ( * ( لَه غَيْبُ السَّماواتِ وَالأَرْضِ ) * ) .\r\nكسى كه از پنهان و آشكار ، در مجموعه جهان هستى با خبر است چگونه ممكن است از مدت توقف اصحاب كهف آگاه نباشد .\r\n\r\n","description":"","footnote":"\r\n( 1 ) طبق قواعد نحوى در اينجا بايد بجاى « سنين » كه جمع است « سنه » كه مفرد است آورده شود ، ولى گويا به خاطر اينكه چنين خوابى بسيار طولانى و اين تعداد سالها بسيار زياد بوده است براى بيان اين مطلب صيغه جمع ذكر شده است تا بيانگر كثرت باشد .\r\n( 2 ) تفاوت سالهاى شمسى و قمرى تقريبا يازده روز است ، كه اگر آن را در سيصد ضرب كنيم و سپس بر عدد روزهاى سال قمرى كه 354 روز است تقسيم كنيم نتيجه آن همان عدد نه مىشود ( البته در اينجا كسر مختصرى ميماند كه چون كمتر از يك سال است قابل محاسبه نيست ) .\r\n","page_name":" 392 ","page_number":392},
  {"content":"\r\n« راستى او چه بينا و چه شنوا است » ( * ( أَبْصِرْ بِه وَأَسْمِعْ ) * ) ( 1 ) .\r\nبه همين دليل ساكنان آسمانها و زمين هيچ ولى و سرپرستى جز او ندارند « ( * ( ما لَهُمْ مِنْ دُونِه مِنْ وَلِيٍّ ) * ) .\r\nدر اينكه ضمير « ما لهم » به چه كسانى برمىگردد در ميان مفسران گفتگو است ، جمعى معتقدند كه اشاره به ساكنان زمين و آسمان است ، ولى بعضى ديگر آن را اشاره به « اصحاب كهف » مىدانند ، يعنى اصحاب كهف ولى و سرپرستى جز خدا نداشتند ، او بود كه در اين ماجرا همه جا با آنها بود و از آنان حمايت مىكرد .\r\nولى با توجه به جمله قبل از آن كه از غيب آسمانها و زمين سخن مىگويد تفسير اول صحيحتر به نظر مىرسد .\r\nو در پايان آيه اضافه مىكند « و هيچكس در حكم خداوند شريك نيست » ( * ( وَلا يُشْرِكُ فِي حُكْمِه أَحَداً ) * ) .\r\nدر حقيقت اين تاكيدى است بر ولايت مطلقه خداوند كه نه شخص ديگرى بر جهانيان ولايت دارد ، و نه كسى شريك در ولايت او است ، يعنى نه بالاستقلال و نه مشتركا شخص ديگرى در ولايت جهان نفوذ ندارد .\r\nدر آخرين آيه روى سخن را به پيامبر ص كرده و مىگويد : « آنچه به تو از كتاب پروردگارت وحى شده تلاوت كن » ( * ( وَاتْلُ ما أُوحِيَ إِلَيْكَ مِنْ كِتابِ رَبِّكَ ) * ) .\r\nو اعتنا به گفته‌هاى اين و آن كه آميخته به دروغ و خرافات و مطالب بى اساس است مكن ، تكيه گاه بحث تو در اين امور تنها بايد وحى الهى باشد .\r\n\r\n","description":"","footnote":"\r\n( 1 ) جمله « * ( أَبْصِرْ بِه وَأَسْمِعْ ) * » صيغه تعجب است ، و براى ما بيان عظمت علم خدا است ، يعنى او بقدرى بينا و شنوا است كه انسان را در شگفتى فرو مىبرد .\r\n","page_name":" 393 ","page_number":393},
  {"content":"\r\nچرا كه هيچ چيز سخنان او را دگرگون نمىكند و « در گفتار ( و معلومات ) او تغيير و تبديل راه ندارد » ( * ( لا مُبَدِّلَ لِكَلِماتِه ) * ) .\r\nكلام و علم او همچون علم و كلام بندگان نيست كه هر روز بر اثر كشف و آگاهى تازه اى دستخوش تغيير و تبديل شود ، و به همين جهت صد در صد نتوان بر آن اعتماد نمود .\r\nروى همين جهات « هيچ ملجا و پناهگاهى جز او نمىيابى » ( * ( وَلَنْ تَجِدَ مِنْ دُونِه مُلْتَحَداً ) * ) .\r\n« ملتحد » از ماده « لحد » ( بر وزن مهد ) به معنى حفره اى است كه از وسط به يكى از دو طرف مايل شده باشد ( همانند لحدى كه براى قبر ميسازند ) و به همين جهت « ملتحد » به جايى گفته مىشود كه انسان تمايل به آن پيدا مىكند ، و سپس به معنى « ملجا و پناهگاه » آمده است .\r\nشايان توجه اينكه دو آيه اخير از چندين راه ، احاطه علمى خداوند را به همه موجودات عالم بيان كرده است :\r\n- نخست مىگويد : غيب آسمانها و زمين از آن او است ، و به همين دليل او از همه آنها آگاه است .\r\n- سپس اضافه مىكند : او چه بينا و چه شنوا است ؟ ! - باز مىگويد : تنها ولى و سرپرست او است ، و او از همه آگاهتر است .\r\n- و نيز اضافه مىكند : هيچكس در حكم او شركت ندارد تا علم و دانش او محدود شود .\r\n- سپس مىفرمايد : در علم و كلام او تغيير و تبديلى پيدا نمىشود تا از ارزش و ثبات آن بكاهد .\r\n- و در آخرين جمله مىگويد : تنها پناهگاه در عالم او است ، و طبعا او از\r\n","description":"","footnote":"","page_name":" 394 ","page_number":394},
  {"content":"\r\nتمام پناهندگان خويش آگاهى دارد .\r\n\r\nنكته‌ها :\r\n\r\n1 - داستان اصحاب كهف در احاديث اسلامى .\r\nدر باره اصحاب كهف روايات فراوانى در منابع اسلامى ديده مىشود كه بعضا از نظر اسناد قابل اعتماد نمىباشند ، و به همين دليل در ميان بعضى از آنها تضاد و اختلاف وجود دارد .\r\nاز ميان روايات ، روايتى كه على بن ابراهيم قمى در تفسيرش آورده از نظر متن و مضمون و هماهنگى با آيات قرآن بهتر به نظر مىرسد كه خلاصه اش چنين است :\r\nامام صادق ع در مورد « اصحاب كهف و رقيم » چنين فرمود : آنها در زمان پادشاه جبار و گردنكشى بودند كه اهل كشور خود را به پرستش بتها دعوت مىكرد ، و هر كس دعوت او را اجابت نمىنمود به قتل مىرساند ، اين گروه ( اصحاب كهف ) جمعيتى با ايمان بودند كه پرستش خداوند بزرگ مىكردند ( ولى ايمان خود را از دستگاه شاه جبار مكتوم مىداشتند ) .\r\nشاه جبار مامورانى بر دروازه پايتخت گماشته بود و هر كس مىخواست بيرون رود مجبور بود بر بتانى كه در آنجا قرار داشت سجده كند .\r\nاين گروه با ايمان هرطور بود - به عنوان صيد كردن - از شهر بيرون آمدند ( و تصميم داشتند به شهر خود كه محيط بسيار آلوده اى بود ديگر باز نگردند ) .\r\nدر مسير خود به چوپانى برخورد كردند كه او را دعوت به خداوند يگانه نمودند و او نپذيرفت ، ولى عجيب اينكه سگ چوپان به دنبال آنها به راه افتاد ،\r\n","description":"","footnote":"","page_name":" 395 ","page_number":395},
  {"content":"\r\nو هرگز از آنان جدا نشد آنها كه از آئين بتپرستى فرار كرده بودند در پايان روز به غارى رسيدند ، و تصميم گرفتند مقدارى در غار استراحت كنند ، خداوند خواب را بر آنها چيره كرد ، همانگونه كه در قرآن مىفرمايد « سالها آنها را در خواب فرو برديم » .\r\nآنها آن قدر خوابيدند كه آن شاه جبار مرد ، و مردم شهر نيز يكى پس از ديگرى از دنيا رفتند ، و زمان ديگر و جمعيت ديگرى جاى آنها را گرفتند .\r\nاصحاب كهف پس از اين خواب طولانى بيدار شدند و از يكديگر در باره مقدار خواب خود سؤال كردند ، نگاهى به خورشيد كردند ديدند بالا آمده گفتند : يك روز يا بخشى از يك روز خوابيده‌ايم ! .\r\nسپس به يك نفر از خودشان ماموريت دادند و گفتند اين سكه نقره را بگير و به صورت ناشناس داخل شهر شو ، و براى ما غذايى تهيه كن ، اما مواظب باش تو را نشناسند ، زيرا اگر از وضع ما آگاه شوند يا ما را به قتل مىرسانند و يا به آئين خود بازمىگردانند .\r\nآن مرد وارد شهر شد اما منظره شهر را بر خلاف آنچه بخاطر داشت مشاهده كرده و جمعيت غير از آن جمعيتى بودند كه او مىشناخت ، اصولا لغت آنها را درست نمىفهميد ، همانگونه كه آنها نيز زبان او را درست درك نمىكردند ، به او گفتند تو كيستى و از كجا مىآيى ؟ ! او سرانجام پرده از روى اسرارش برداشت ، پادشاه آن شهر ( كه در آن زمان خداپرست بود ) با يارانش همراه آن مرد به سوى غار حركت كردند ، هنگامى كه به در غار رسيدند به درون نگاه مىكردند ، بعضى مىگفتند اينها سه نفر بيشتر نيستند كه چهارمين سگ آنها است ، بعضى مىگفتند پنج نفرند كه ششمين سگ آنهاست ، و بعضى مىگفتند هفت نفرند كه هشتمين سگ آنها است .\r\nدر اين حال خداوند آنها را در حجابى از رعب قرار داده بود به گونه اى\r\n","description":"","footnote":"","page_name":" 396 ","page_number":396},
  {"content":"\r\nكه هيچيك جرأت داخل شدن در غار را ، جز همان فردى كه از آنها بود ، نداشتند ، هنگامى كه رفيقشان وارد غار شد آنها را وحشتزده ديد ، زيرا گمان مىكردند كه جمعيت حاضر بر در غار ياران « دقيانوس » پادشاه جبار بتپرست هستند ، ولى او آنها را از ماجراى خواب طولانيشان آگاه ساخت ، و به آنها گفت خداوند آنان را آيتى براى مردم قرار داده است .\r\nآنها خوشحال شدند ، و اشك شادى فرو ريختند و از خدا خواستند كه آنها را به حال سابق بازگرداند .\r\nاما پادشاه آن زمان گفت سزاوار است كه ما در اينجا مسجدى بسازيم ، زيرا آنها گروهى با ايمان بودند .\r\nدر اينجا امام اضافه فرمود كه آنها در هر سال دو بار پهلو به پهلو مىشدند و سگ آنها بر در غار دست خود را بر زمين گسترده ( و مراقب ) بود » ( 1 ) در حديث ديگرى از على ع شرح مبسوطى در باره اصحاب كهف مىخوانيم كه خلاصه اش چنين است : « آنها در آغاز شش نفر بودند كه دقيانوس آنان را به عنوان وزراى خود انتخاب كرده بود ، و هر سال يك روز را براى آنها عيد مىگرفت .\r\nدر يكى از سالها در حالى كه روز عيد بود ، فرماندهان بزرگ لشگر در طرف راست ، و مشاوران مخصوص در طرف چپ او قرار داشتند ، يكى از فرماندهان به او آگاهى داد كه لشگر ايران وارد مرزها شده است ، او آن چنان از شنيدن اين خبر غمانگيز ، ناراحت شد كه بر خود لرزيد و تاج از سرش فرو افتاد ، يكى از اين وزيران كه « تمليخا » نام داشت در دل گفت اين مرد گمان مىكند خدا است ، اگر چنين است پس چرا اين چنين غمزده شد به علاوه او تمام صفات بشرى را دارد ؟ !\r\n\r\n","description":"","footnote":"\r\n( 1 ) تفسير نور الثقلين جلد 3 صفحه 247 - 248 .\r\n","page_name":" 397 ","page_number":397},
  {"content":"\r\nوزراى ششگانه او هر روز در منزل يكى جمع مىشدند ، و آن روز نوبت « تمليخا » بود .\r\nاو غذاى خوبى براى دوستان تهيه ديد ، ولى با اين حال پريشان به نظر مىرسيد ( و دست به سوى غذا دراز نمىكرد ، دوستان از او جوياى حال شدند ) او گفت مطلبى در دل من افتاده كه مرا از غذا و آب و خواب انداخته است ، آنها از ماجرا سؤال كردند .\r\nاو گفت : من در اين آسمان بلند پايه كه بدون ستون برپا است و كسى كه خورشيد و ماه را به صورت دو نشانه روشن در آن به حركت واداشته ، و آن كس كه صفحه آن را با ستارگان زينت بخشيده ، بسيار انديشه و مطالعه كردم ، سپس به اين زمين نگاه كردم و با خود گفتم چه كسى آن را از آب بيرون آورد و گسترده ساخت ؟ و چه كسى اضطراب آن را با كوه‌ها آرامش بخشيد ؟ سپس در حال خودم به انديشه فرو رفتم ، و با خود گفتم چه كسى مرا از حالت جنينى به بيرون رحم مادر فرستاد ؟ چه كسى به من از پستان مادر شير گوارا بخشيد و تغذيه نمود ؟ و بالآخره چه كسى مرا پرورش داد ؟ .\r\nاز مجموع اين مسائل فهميدم كه همه اينها سازنده و آفريدگار و مدبرى دارد كه او حتما غير از « دقيانوس » است ، هم او مالك الملوك است و حاكم بر آسمانها .\r\nهنگامى كه اين سخنان را با صراحت و خلوص ادا كرد ، آنچه از دلش برخاسته بود بر دل ياران نشست ، ناگهان همگى بر پاى او افتادند و بوسه زدند و گفتند : اللَّه به وسيله تو ما را از ضلالت به هدايت دعوت كرد اكنون بگو چه كنيم ؟ ! .\r\n« تمليخا » برخاست مقدارى خرما از باغستانى كه داشت به سه هزار درهم فروخت و پولها را برداشت ، و بر اسبها سوار شدند ، و از شهر بيرون راندند .\r\n","description":"","footnote":"","page_name":" 398 ","page_number":398},
  {"content":"\r\nهنگامى كه سه ميل راه رفتند « تمليخا » به آنها گفت : برادران ! پادشاهى و وزارت گذشت ، راه خدا را با اين اسبهاى گرانقيمت نمىتوان پيمود ، پياده شويد تا پياده اين راه را طى كنيم ، شايد خداوند گشايشى در كار فرو بسته ما كند .\r\nآنها اسبها را رها كردند ، و پياده به راه افتادند ، هفت فرسخ در آن روز با سرعت راه رفتند ، اما پاهاى آنها مجروح شد ، و خون از آن مىچكيد ! .\r\nچوپانى به استقبال آنان آمد ، گفتند اى چوپان آيا جرعه شير يا آب دارى ما را ميهمان كنى ؟ چوپان گفت آنچه دوست داريد دارم ، ولى من چهره‌هاى شما را چهره شاهان مىبينم ! اينجا چرا ؟ من فكر مىكنم ، شما از دقيانوس پادشاه فرار كرده‌ايد .\r\nگفتند : اى چوپان ! حقيقت اين است كه ما نمىتوانيم دروغ بگوئيم ، ولى آيا اگر راست بگوئيم درد سرى براى ما نمىآفرينى ؟ سپس سرگذشت خود را شرح دادند .\r\nچوپان خود را بر دست و پاى آنها افكند و بوسيد و گفت : برادران ! آنچه در دل شما افتاده ، در دل من هم افتاده است ولى اجازه دهيد گوسفندان را به صاحبانش برسانم ، و به شما ملحق شوم ، آنها قدرى توقف كردند تا او گوسفندان را رسانيد و بازگشت در حالى كه سگ او همراهش بود . . .\r\nاين جوانان نگاه به سگ كردند بعضى گفتند ترس اين هست كه او با سر و صداى خود راز ما را فاش كند ، اما هر قدر خواستند او را از خود دور كنند حاضر نشد ، گويى مىگفت بگذاريد من شما را از دشمنان محافظت كنم ، ( من هم رهرو اين را هم ! . . . ) .\r\nاين هفت نفر به راه خود ادامه دادند در حالى كه سگ به دنبال آنها روان بود تا از كوهى بالا رفتند و در كنار غارى قرار گرفتند ، بر در غار چشمه‌ها و درختان ميوه اى يافتند ، از آن خوردند و سيراب شدند ، تاريكى شب فرا رسيد\r\n","description":"","footnote":"","page_name":" 399 ","page_number":399},
  {"content":"\r\nآنها به غار پناه بردند ، و سگ بر در غار دستهاى خود را گشود و مراقب بود ، در اين حال خداوند به فرشته مرگ دستور قبض ارواح آنها داد « ( و خواب عميقى شبيه مرگ بر آنها مسلط شد ) ( 1 ) .\r\nدر مورد دقيانوس بعضى از مفسران چنين مىگويند : او امپراطور روم بود و از سال 249 تا 251 ميلادى حكومت كرد ، سخت دشمن مسيحيان بود ، و ايشان را آزار و شكنجه مىداد ، پيش از اينكه دولت روم دين عيسى را بپذيرد .\r\n\r\n2 - كهف در كجا بوده است ؟\r\nدر اينكه اصحاب كهف در كدام منطقه از روى زمين زندگى مىكردند و اين غار در كجا قرار داشته ؟ در ميان دانشمندان و مفسران گفتگو بسيار است .\r\nگر چه پيدا كردن دقيق محل اين ماجرا تاثير زيادى در اصل داستان و نكات تربيتى آن و اهميت تاريخيش نمىگذارد و اين تنها ماجرايى نيست كه ما اصل داستانش را شناخته‌ايم ولى از پاره اى از جزئياتش اطلاع كافى نداريم ، اما مسلما دانستن محل اين حادثه مىتواند كمك به فهم بيشتر خصوصيات آن كند .\r\nبه هر حال در ميان احتمالات و اقوالى كه در اين زمينه وجود دارد دو قول صحيحتر به نظر مىرسد :\r\nنخست اينكه اين حادثه در شهر « افسوس » واقع شده و اين غار در نزديكى آن قرار داشته است .\r\nويرانه‌هاى اين شهر هم اكنون در نزديكى « ازمير » در « تركيه » به چشم مىخورد ، و در كنار قريه « اياصولوك » در كوه « ينايرداغ » هم اكنون غارى ديده مىشود كه فاصله چندانى از « افسوس » ندارد .\r\n\r\n","description":"","footnote":"\r\n( 1 ) سفينة البحار جلد 2 صفحه 382 ( ماده فكر ) .\r\n","page_name":" 400 ","page_number":400},
  {"content":"\r\nاين غار ، غار وسيعى است كه مىگويند آثار صدها قبر در آن به چشم مىخورد و به عقيده بسيارى ، غار اصحاب كهف همين است .\r\nبطورى كه ارباب اطلاع نقل كرده‌اند دهانه اين غار به سوى شمال شرقى است ، و همين سبب شده كه بعضى از مفسران بزرگ در اصالت آن ترديد كنند ، در حالى كه اين وضع مؤيد اصالت آن است ، زيرا قرار گرفتن آفتاب به هنگام طلوع در سمت راست غار و در هنگام غروب در سمت چپ ، مفهومش آن است كه دهانه غار به سوى شمال و يا اندكى متمايل به شمال شرقى باشد .\r\nعدم وجود مسجد و معبدى در حال حاضر در كنار آن دليلى بر نفى اصالت آن نيز نخواهد بود ، چه اينكه ممكن است با گذشتن حدود 17 قرن آثار آن معبد از بين رفته باشد .\r\nدومين غار ، غارى است كه در نزديكى پايتخت « اردن » يعنى شهر « عمان » واقع شده است ، در نزديكى روستايى بنام « رجيب » .\r\nدر بالاى اين غار آثار صومعه اى ديده مىشود كه طبق پاره اى از قرائن مربوط به قرن پنجم ميلادى است كه بعد از غلبه مسلمين بر آنجا تبديل به مسجد شده و محراب و ماذنه دارد .\r\n\r\n3 - جنبه‌هاى آموزنده اين داستان -\r\nاين ماجراى عجيب تاريخى كه قرآن آن را خالى از هر گونه خرافه و مطالب بى اساس و ساختگى آورده است ، مانند همه داستانهاى قرآن مملو از نكات سازنده ى تربيتى است كه در لابلاى تفسير آيات به آنها اشاره شد ، ولى لازم مىدانيم در اينجا نيز به عنوان جمعبندى به آنها اشاره كنيم تا به هدف اصلى قرآن نزديكتر شويم .\r\nالف : نخستين درس اين داستان همان شكستن سد تقليد و جدا شدن از همرنگى با محيط فاسد است ، جوانمردان اصحاب كهف همانگونه كه ديديم\r\n","description":"","footnote":"","page_name":" 401 ","page_number":401},
  {"content":"\r\nاستقلال فكرى خود را در برابر اكثريت گمراه محيط از دست ندادند ، و همين امر سبب نجات و رستگاريشان شد ، اصولا انسان بايد « سازنده محيط » باشد نه « سازش كار با محيط » و به عكس آنچه سست عنصران فاقد شخصيت مىگويند « خواهى نشوى رسوا همرنگ جماعت شو » افراد با ايمان و صاحبان افكار مستقل مىگويند « همرنگ جماعت شدنت رسوايى است » ! ب : « هجرت » از محيطهاى آلوده درس ديگرى از اين ماجراى عبرتانگيز است ، آنها خانه‌هاى شاهانه و مرفه و مملو از نعمتهاى مادى را رها كردند و به انواع محروميتها در غارى كه فاقد همه چيز بود تن در دادند ، تا ايمان خود را حفظ كنند و تقويت دستگاه ظلم و جور و كفر و شرك ننمايند ( 1 ) .\r\nج : « تقيه » به معنى سازنده اش درس ديگر اين داستان است ، آنها اصرار داشتند كه وضعشان براى مردم شهر روشن نشود و هم چنان در پرده اسرار بماند ، مبادا بيهوده جانشان را از دست دهند ، و يا به اجبار آنها را به همان محيط فاسد بازگردانند ، و مىدانيم تقيه چيزى جز اين نيست كه انسان موضع واقعى خود را در جايى كه افشاگرى بى نتيجه است مكتوم دارد تا نيروى خود را براى موقع مبارزه و ضربه زدن بر دشمن حفظ كند ( 2 ) .\r\nد : عدم تفاوت در ميان انسانها در مسير اللَّه و قرار گرفتن « وزير » در كنار « چوپان » و حتى سگ پاسبانى كه راه آنها را مىسپرد ، درس ديگرى در اين\r\n\r\n","description":"","footnote":"\r\n( 1 ) در زمينه اهميت هجرت در اسلام و فلسفه آن بحث مشروحى در جلد چهارم صفحه 90 به بعد آورده‌ايم .\r\n( 2 ) در زمينه « تقيه » به عنوان يك سپر دفاعى به طور مشروح در جلد دوم تفسير نمونه صفحه 373 به بعد بحث كرده‌ايم ، و مدارك فقهى آن را در كتاب « القواعد الفقهيه » آورده‌ايم .\r\n","page_name":" 402 ","page_number":402},
  {"content":"\r\nزمينه است ، تا روشن شود امتيازات دنياى مادى ، و مقامات مختلف آن كمترين تاثيرى در جدا كردن صفوف رهروان راه حق ندارد كه راه حق راه توحيد است و راه توحيد راه يگانگى همه انسانها است .\r\nه : امدادهاى شگفتآور الهى به هنگام بروز بحرانها نتيجه ديگرى است كه به ما مىآموزد ، ديديم كه چگونه خداوند اصحاب كهف را براى نجات از آن شرائط نامطلوب اجتماعى ، سالها در خواب عميق فرو برد ، و در زمان مساعدى از خواب بيدار كرد ، زمانى كه از آنها به عنوان جمعى از قهرمانان راه توحيد قدردانى كردند ، و نيز ديديم در اين مدت چگونه بدنهاى آنها را از گزند حوادث حفظ كرد ، و رعب و وحشت را سپرى براى محافظت آنها در مقابل مهاجمين قرار داد .\r\nو : آنها در اين داستان درس « پاكى تغذيه » حتى در سختترين شرائط را به ما آموختند ، چرا كه غذاى جسم انسان اثر عميقى در روح و فكر و قلب انسان دارد ، و آلوده شدن به غذاى حرام و ناپاك انسان را از راه خدا و تقوى دور مىسازد .\r\nز : لزوم تكيه بر مشيت خدا ، و استمداد از لطف او ، و گفتن « انشاء اللَّه » در خبرهايى كه از آينده مىدهيم ، درس ديگرى بود كه در ضمن اين داستان آموختيم .\r\nح : ديديم كه قرآن از آنها به عنوان « جوانمردان » ( فتية ) ياد مىكند ، در حالى كه طبق بعضى از روايات آنها از نظر سن ، جوان نبودند ، و اگر قبول كنيم كه آنها در آغاز وزيران شاه جبار بودند نيز مىتوان پذيرفت كه سن و سالى داشتند ، اين نشان مىدهد كه منطق قرآن در مورد جوانى همان رعايت اصول جوانمردى ، يعنى پاكى ، گذشت ، شهامت و رشادت است .\r\nط : لزوم بحث منطقى در برخورد با مخالفان درس آموزنده ديگر اين داستان است ، چرا كه آنها به هنگامى كه مىخواستند آئين شركآلود محيطشان\r\n","description":"","footnote":"","page_name":" 403 ","page_number":403},
  {"content":"\r\nرا مورد انتقاد قرار دهند به دلائل منطقى متوسل مىشدند كه نمونه هايى از آن را در آيات 15 و 16 همين سوره خوانديم .\r\nاصولا اساس كار همه پيامبران و رهبران الهى در برخورد با مخالفان بحث آزاد و منطقى بوده ، و توسل به زور ، آن هم براى خاموش كردن آتش فتنه منحصر به مواردى بوده كه بحث منطقى مؤثر نمىافتاد ، يا مانع بحثهاى منطقى ميشدند .\r\nى : بالآخره مساله امكان معاد جسمانى و بازگشت انسانها به زندگى مجدد به هنگام رستاخيز : آخرين و دهمين درسى است كه اين ماجرا به ما مىدهد كه شرح آن را در مباحث آينده به طور مبسوط مطالعه خواهيم كرد .\r\nنمىگوئيم نكات آموزنده اين داستان منحصر به اينها است ، ولى حتى يكى از اين « ده درس آموزنده » براى نقل چنين داستانى كافى به نظر مىرسد تا چه رسد به همه آنها .\r\nبه هر حال ، هدف سرگرمى و داستانسرايى نيست ، هدف ساختن انسانهاى مقاوم ، با ايمان ، آگاه و شجاع است ، كه يكى از طرق آن نشان دادن الگوهاى اصيل در طول تاريخ پر ماجراى بشرى است .\r\n\r\nآيا داستان اصحاب كهف علمى است ؟\r\nسرگذشت اصحاب كهف مسلما در هيچيك از كتب آسمانى پيشين نبوده است ( اعم از كتب اصلى و كتب تحريف يافته كنونى ) و نبايد هم باشد ، زيرا طبق نقل تاريخ ، اين حادثه مربوط به قرون بعد از ظهور مسيح ع است .\r\nاين جريان مربوط به زمان « دكيوس » ( كه معرب آن « دقيانوس » است ) مىباشد ، كه در عصر او مسيحيان تحت شكنجه سختى قرار داشتند .\r\nو به گفته مورخان اروپايى اين حادثه ميان سالهاى 49 تا 251 ميلادى روى داده است ، اين مورخان مدت خواب آنها را 157 سال ميدانند ، و آنها را\r\n","description":"","footnote":"","page_name":" 404 ","page_number":404},
  {"content":"\r\nبه عنوان « هفت تن خفتگان افسوس » مىشناسند ( 1 ) در حالى كه در ميان ما به عنوان « اصحاب كهف » شناخته مىشوند .\r\nاكنون ببينيم « افسوس » كجاست و نخستين دانشمندانى كه در زمينه داستان اين خفتگان كتاب نوشته‌اند چه كسانى ، و در چه قرنى بوده‌اند :\r\n« افسوس » يا « افسس » ( به ضم الف و سين ) يكى از شهرهاى آسياى صغير ( تركيه كنونى كه قسمتى از روم شرقى قديم است ) بوده و در نزديكى رود كاستر در حدود 40 ميلى جنوب شرقى « ازمير » قرار داشته كه پايتخت پادشاه « الونى » محسوب مىشده است .\r\n« افسوس » بخاطر معبد معروف و بتخانه « ارطاميس » كه از عجائب هفتگانه جهان بوده نيز معروفيت جهانى دارد ( 2 ) .\r\nمىگويند داستان اصحاب كهف براى نخستين بار در قرن پنجم ميلادى به وسيله يكى از دانشمندان مسيحى بنام « ژاك » كه خليفه كليساى سوريه بود در رساله اى كه به زبان سريانى نوشته است تشريح گرديد ، سپس شخص ديگرى به نام « گوگويوس » آن رساله را به لاتينى ترجمه نمود و نام « جلال شهداء » را بر آن گذاشت ( 3 ) و اين خود مىرساند كه اين حادثه يكى دو قرن پيش از ظهور اسلام در ميان مسيحيان شهرت داشته ، و مورد توجه محافل كليسايى بوده است .\r\nالبته همانطور كه اشاره شد پاره اى از مشخصات آن - از جمله مقدار مدت خواب آنها - با آنچه در منابع اسلامى آمده تفاوت دارد زيرا قرآن صريحا مدت خواب آنها را 309 سال ذكر كرده است .\r\nاز طرفى طبق نقل « ياقوت حموى » در كتاب « معجم البلدان » ( جلد\r\n\r\n","description":"","footnote":"\r\n( 1 ) اعلام قرآن صفحه 153 .\r\n( 2 ) اقتباس از كتاب قاموس مقدس صفحه 87 .\r\n( 3 ) اعلام قرآن صفحه 154 .\r\n","page_name":" 405 ","page_number":405},
  {"content":"\r\nدوم صفحه 806 ) و « ابن خردادبه » در كتاب « المسالك و الممالك » ( صفحه 106 تا 110 ) « و ابو ريحان بيرونى » در كتاب « الآثار الباقيه » ( صفحه 290 ) جمعى از جهانگردان قديم در شهر « آبس » غارى يافته‌اند كه در آن چندين جسد خشك شده وجود داشته است ، و احتمال ميدهند كه اين موضوع مربوط به همين داستان باشد .\r\nاز لحن آيات قرآن در سوره كهف ، و شان نزولهايى كه در اين زمينه در منابع اسلامى براى آيات مزبور وارد شده ، استفاده مىشود كه حادثه مزبور در ميان دانشمندان يهود نيز بعنوان يك حادثه تاريخى مشهور بوده است : و به اين ترتيب مسلم مىگردد كه ماجراى اين خواب طولانى در منابع تاريخى اقوام مختلف آمده است ( 1 ) .\r\nدر مورد خواب طولانى خفتگان شهر افسوس ( اصحاب كهف ) كه ساليان درازى به طول انجاميده ممكن است افرادى ترديد كنند و آن را با موازين علمى سازگار ندانند و لذا آن را در رديف « اسطوره‌ها و افسانه‌ها » فرض كنند زيرا :\r\nاولا : چنين عمر طولانى چند صد ساله براى افراد بيدار بعيد است تا چه رسد به افراد خواب ! ثانيا : اگر قبول كنيم كه در بيدارى چنين عمرى امكان پذير است براى كسى كه در خواب باشد امكان ندارد ، زيرا مشكل غذا و آب پيش مىآيد كه چگونه ممكن است انسانى در چنان مدتى بدون غذا و آب زنده بماند ، و اگر براى هر روز فرضا يك كيلو غذا و يك ليتر آب در نظر بگيريم براى عمر اصحاب كهف بيش از يكصد تن غذا و يكصد هزار ليتر آب لازم است كه ذخيره كردن آن در خود بدن معنى ندارد .\r\nثالثا : اگر از همه اينها صرف نظر كنيم باز اين اشكال پيش مىآيد كه\r\n\r\n","description":"","footnote":"\r\n( 1 ) معاد و جهان پس از مرگ از صفحه 163 تا 165\r\n","page_name":" 406 ","page_number":406},
  {"content":"\r\nماندن بدن در شرايط يك نواخت ، براى چنان مدت طولانى ، به ارگانيزم آن صدمه مىزند . ضايعات فراوانى بار خواهد آورد .\r\nاين ايرادها ممكن است در به دو نظر بن بنبستها و موانع غير قابل عبورى بر سر راه اين مساله مجسم كند ، در حالى كه چنين نيست زيرا :\r\nاولا : مساله عمر دراز مدت ، يك مساله غير علمى نيست ، چه اينكه مىدانيم طول عمر هيچ موجود زنده اى - از نظر علمى - ميزان ثابت و معينى ندارد كه با فرا رسيدن آن مرگ حتمى باشد .\r\nبه عبارت ديگر درست است كه نيروهاى جسمى انسان هر چه باشد بالآخره محدود و پايان پذير است ، اما اين سخن به آن معنى نيست كه بدن يك انسان ، يا موجود زنده ديگر ، توانايى زيست بيشتر از مقدار عادى را ندارد ، و مثلا همانطور كه در طبيعت هنگامى كه آب به يكصد درجه حرارت رسيد مىجوشد و در درجه صفر يخ مىزند ، انسان هم كه به يكصد و يا يكصد و پنجاه سال رسيد قلب او الزاما متوقف مىگردد و مرگ او فرا مىرسد .\r\nبلكه ميزان طول عمر موجودات زنده بستگى زيادى با وضع زندگى آنها دارد و با تغيير شرايط كاملا تغيير پذير است گواه زنده اين سخن اين است كه از يك طرف مىبينيم هيچيك از دانشمندان جهان ميزان معينى براى عمر انسان تعيين نكرده‌اند ، و از سوى ديگر توانسته‌اند در آزمايشگاهها گاهى طول عمر بعضى از موجودات زنده را به دو يا چند برابر ، و گاهى به 12 برابر و بيشتر برسانند ، و حتى امروز به ما اميدوارى مىدهند كه در آينده با پيدا شدن « روشهاى نوين عملى » عمر انسان به چندين برابر فعلى افزايش خواهد يافت ، اين در باره اصل مساله طول عمر .\r\nثانيا : در مورد آب و غذا در اين خواب طولانى اگر خواب عادى و معمولى باشد ، مىتوان حق را به ايراد كننده داد كه اين موضوع با اصول علمى سازگار نيست ، زيرا سوخت و ساز بدن به هنگام خوابهاى گر چه عادى كمى از حال بيدارى كمتر است ولى رويهمرفته براى سالهاى متمادى بسيار زياد خواهد بود ،\r\n","description":"","footnote":"","page_name":" 407 ","page_number":407},
  {"content":"\r\nاما بايد توجه داشت كه خوابهايى در جهان طبيعت وجود دارد كه مصرف غذاى بدن در آنها بسيار ناچيز است مانند زمستانخوابى .\r\n\r\nزمستانخوابى :\r\nبسيارى از جانداران هستند كه در سرتاسر زمستان در خواب فرو مىروند و باصطلاح علمى « زمستان خوابى » دارند .\r\nدر اين نوع خوابها فعاليتهاى حياتى تقريبا متوقف مىگردد ، و تنها شعله بسيار ضعيفى از آن روشن است ، « قلب » تقريبا از ضربان مىافتد و يا به تعبير صحيحتر ضربان آن بقدرى خفيف مىشود كه ابدا قابل احساس نيست .\r\nدر اين گونه موارد ، بدن را مىتوان به كوره‌هاى عظيم تشبيه كرد كه به هنگام خاموش كردن آنها « شمعكى » از آن در حال اشتعال است ، واضح است كه مقدار خوراكى را كه آن كوره در يك روز از مواد نفتى ( مثلا ) مىطلبد تا شعله‌هاى عظيم خود را به آسمان بفرستد ممكن است خوراك دهها يا صدها سال آن در حال اشتعال شمعك بسيار كوچك باشد ( البته اين بستگى به شعله‌هاى عظيم حال بيدارى كوره ، و حال شمعك آن دارد ) .\r\nدانشمندان در مورد زمستانخوابى بعضى از جانداران چنين مىگويند :\r\n« اگر وزغى را كه در حال زمستانخوابى است از جايش بيرون آوريم ، به نظر مرده مىرسد ، در ششهاى او هوا نيست ، ضربان قلبش چنان ضعيف است كه نمىتوان به آن پى برد ، در ميان حيوانات خونسرد كه زمستانخوابى دارند بسيارى از پروانه‌ها و حشرات و حلزونهاى خاكى و خزندگان را مىتوان نام برد . بعضى از پستانداران ( خونگرم ) نيز زمستانخوابى دارند ، در دوران زمستانخوابى ، فعاليتهاى حياتى بسيار كند مىشود ، و چربى ذخيره بدن آنها به تدريج مصرف مىگردد » ( 1 ) .\r\n\r\n","description":"","footnote":"\r\n( 1 ) اقتباس از كتاب فرهنگنامه ( دائرة المعارف جديد فارسى ) ماده « زمستانخوابى »\r\n","page_name":" 408 ","page_number":408},
  {"content":"\r\nمنظور اين است كه يك نوع خواب داريم كه در آن نياز به غذا ، فوق العاده تقليل پيدا مىكند و فعاليتهاى حياتى نزديك به صفر مىرسد ، و اتفاقا همين موضوع كمك به جلوگيرى از فرسودگى اعضا و طول عمر اين گونه جانداران مىكند .\r\nاصولا زمستانخوابى براى اين حيوانات كه احتمالا قادر بر تحصيل غذاى خود در زمستان نيستند فرصت بسيار گرانبهايى است .\r\n\r\nنمونه ديگر : دفن مرتاضان\r\nدر مورد مرتاضان نيز ديده شده است كه بعضى از آنها را در برابر چشمان حيرتزده عده اى از افراد ديرباور ، در تابوت گذارده و گاهى براى مدت يك هفته در زير خاك دفن كرده‌اند ، و پس از تمام شدن مدت مزبور بيرون آورده و ماساژ و تنفس مصنوعى داده‌اند تا كم كم به حال عادى بازگردد .\r\nمساله نياز به غذا در اين مدت اگر مهم نباشد : مساله نياز به اكسيژن هوا بسيار مهم است . زيرا ميدانيم حساسيت سلولهاى مغز مخصوصا در برابر اكسيژن . و نيازشان به اين ماده حياتى به قدرى زياد است كه اگر چند دقيقه از آن محروم بمانند ضايع مىشوند . حالا چطور است كه جناب مرتاض كمبود اكسيژن را مثلا براى مدتى در حدود يك هفته تحمل مىكند ؟\r\nپاسخ اين سؤال با توجه به توضيحى كه داديم چندان مشكل نيست ، در اين مدت فعاليت حياتى بدن مرتاض « تقريبا » متوقف مىگردد ، بنا بر اين نياز سلولها به اكسيژن و مصرف آن فوق العاده تقليل مىيابد ، بطورى كه در اين مدت همان هواى محفظه تابوت براى تغذيه يك هفته سلولهاى تن او كافى است ! .\r\n\r\nمنجمد ساختن بدن انسان زنده\r\nدر مورد منجمد ساختن بدن جانداران و حتى بدن انسان ( براى طولانى ساختن عمر آنها ) امروز تئوريها و بحثهاى فراوانى وجود دارد كه قسمتى از آن جامه عمل به خود پوشيده است .\r\n","description":"","footnote":"","page_name":" 409 ","page_number":409},
  {"content":"\r\nطبق اين تئوريها ، ممكن است با قرار دادن بدن انسان يا حيوانى در سرماى زير صفر طبق روش خاصى حيات و زندگى او را متوقف ساخت ، بدون اينكه واقعا بميرد ، و پس از مدتى كه لازم باشد او را در حرارت مناسبى قرار دهند و دوباره به حال عادى بازگردد ! .\r\nبراى مسافرتهاى فضايى به كرات دور دست كه احتمالا صدها يا هزاران سال طول مىكشد طرحهايى پيشنهاد شده كه يكى از آنها همين طرح است كه بدن فضانورد را در محفظه خاصى قرار دهند ، و آن را منجمد سازند ، و پس از ساليان دراز به هنگام نزديك شدن به كرات مورد نظر ، با يك سيستم خودكار ، حرارت عادى به محفظه برگردد ، و آنها به حال عادى در آيند ، بدون آنكه در حقيقت عمرى تلف كرده باشند ! در يكى از مجلات علمى اين خبر انتشار يافت كه در سالهاى اخير كتابى در باره منجمد ساختن بدن انسان بخاطر يك عمر طولانى به قلم « رابرت نيلسون » منتشر شده كه در جهان دانش انعكاس وسيع و دامنه دارى داشته است .\r\nدر مقاله اى كه در مجله مزبور در اين زمينه تنظيم شده بود تصريح شده كه اخيرا يك رشته خاص علمى ، در ميان رشته‌هاى علوم نيز به همين عنوان به وجود آمده است . در مقاله مزبور چنين مىخوانيم :\r\n« زندگى جاويدان در طول تاريخ همواره از رؤياهاى طلايى و ديرينه انسان بوده ، اما اكنون اين رؤيا به حقيقت پيوسته است ، و اين امر مديون پيشرفتهاى شگفتانگيز علم نوينى است كه » كريونيك « نام دارد ( علمى كه انسان را به عوالم يخبندان مىبرد و از او همچون بدن منجمد شده اى نگهدارى مىكند ، به اميد روزى كه دانشمندان او را به زندگى دوباره بازگردانند ) .\r\nآيا اين منطق باور كردنى است ؟ بسيارى از دانشمندان برجسته و ممتاز ، از جهات ديگر به اين مساله مىانديشند و نشرياتى چون « لايف » و « اسكواير »\r\n","description":"","footnote":"","page_name":" 410 ","page_number":410},
  {"content":"\r\nو همچنين روزنامه‌هاى سراسر جهان شديدا به بحث در باره اين مهم پرداخته‌اند ، و از همه مهمتر اينكه برنامه اى هم اكنون ( در اين زمينه ) در دست اجرا است ( 1 ) .\r\nچندى قبل نيز در جرائد اعلام شده بود كه در ميان يخهاى قطبى كه به گواهى قشرهاى آن ، مربوط به چند هزار سال قبل بوده ، ماهى منجمدى پيدا شد كه پس از قرار دادن آن در آب ملايم زندگى را از سر گرفت ! ! و در مقابل ديدگان حيرتزده ناظران شروع به حركت كرد ! .\r\nروشن است كه حتى در حال انجماد دستگاههاى حياتى همانند حال مرگ بطور كامل متوقف نمىگردند ، زيرا در آن صورت بازگشت به حيات ممكن نبوده بلكه فوق العاده كند مىشود .\r\nاز مجموع اين گفتگوها نتيجه مىگيريم كه متوقف ساختن يا كند كردن فوق العاده حيات ، امكان پذير است ، و مطالعات مختلف علمى ، امكان آن را از جهات گوناگون تاييد كرده است .\r\nو در اين حال مصرف غذاى بدن تقريبا به صفر مىرسد ، و ذخيره ناچيز موجود در بدن مىتواند براى زندگى بطىء آن در سالهاى دراز كافى باشد .\r\nاشتباه نشود هرگز نمىخواهيم جنبه اعجاز خواب اصحاب كهف را با اين سخنان انكار كنيم بلكه مىخواهيم آن را از نظر علمى به ذهن نزديك نمائيم .\r\nزيرا مسلما خواب اصحاب كهف يك خواب عادى و معمولى ، مانند خوابهاى شبانه ، ما نبوده است ، خوابى بوده كه جنبه استثنايى داشته است ، بنا بر اين جاى تعجب نيست كه آنها ( به اراده خداوند ) در خواب طولانى فرو روند ، نه گرفتار كمبود غذا شوند و نه ارگانيزم بدن آنها صدمه ببيند ! جالب اينكه از آيات سوره كهف در باره سرگذشت آنها برمىآيد كه طرز\r\n\r\n","description":"","footnote":"\r\n( 1 ) مجله دانشمند بهمن ماه 47 صفحه 4 .\r\n","page_name":" 411 ","page_number":411},
  {"content":"\r\nخواب آنها با خوابهاى معمولى فرق بسيار داشته است :\r\nوَ تَحْسَبُهُمْ أَيْقاظاً وَهُمْ رُقُودٌ . . . لَوِ اطَّلَعْتَ عَلَيْهِمْ لَوَلَّيْتَ مِنْهُمْ فِراراً وَلَمُلِئْتَ مِنْهُمْ رُعْباً ( آيه 18 ) .\r\n« آنها چنان به نظر مىرسيدند كه گويا بيدارند ( چشمشان باز بود ) اگر آنها را مشاهده مىكردى از وحشت فرار مىنمودى و ترس سراسر وجود تو را فرا مىگرفت » .\r\nاين آيه گواه بر آن است كه آنها يك خواب عادى نداشته‌اند ، بلكه خوابى شبيه حالت يك مرده - با چشم گشوده ! - داشته‌اند .\r\nبعلاوه قرآن مىگويد : « نور آفتاب بدرون غار آنها نمىتابيد » و با توجه به اينكه غار آنها احتمالا در يكى از ارتفاعات آسياى صغير در منطقه سردى بوده ، شرايط استثنايى خواب آنها واضحتر مىشود ، از سوى ديگر قرآن مىگويد :\r\n« وَنُقَلِّبُهُمْ ذاتَ الْيَمِينِ وَذاتَ الشِّمالِ » ( كهف آيه 18 ) « ما آنها را به سوى راست و چپ برمىگردانيديم » و اين نشان مىدهد كه آنها در حال يك نواختى كامل نبوده‌اند ، و عوامل مرموزى كه هنوز براى ما ناشناخته مانده است ! ( احتمالا در هر سال يك بار ) آنها را به سمت راست و چپ مىگردانده است تا به ارگانيزم بدن آنها صدمه اى وارد نشود .\r\nاكنون كه اين بحث علمى به قدر كافى روشن شد نتيجه گيرى از آن ، در بحث معاد نياز به گفتگوى زيادى ندارد ، زيرا بيدار شدن پس از آن خواب طولانى بى شباهت به زنده شدن پس از مرگ نيست و امكان و تحقق معاد را به ذهن نزديك مىكند ( 1 ) .\r\n\r\n","description":"","footnote":"\r\n( 1 ) براى توضيح بيشتر در اين زمينه‌ها به كتاب « معاد و جهان پس از مرگ » مراجعه فرمائيد .\r\n","page_name":" 412 ","page_number":412},
  {"content":"\r\n\r\n[ سوره الكهف ‹ 18 › : آيات 28 تا 31 
  ]\r\nوَ اصْبِرْ نَفْسَكَ مَعَ الَّذِينَ يَدْعُونَ رَبَّهُمْ بِالْغَداةِ وَالْعَشِيِّ يُرِيدُونَ وَجْهَه وَلا تَعْدُ عَيْناكَ عَنْهُمْ تُرِيدُ زِينَةَ الْحَياةِ الدُّنْيا وَلا تُطِعْ مَنْ أَغْفَلْنا قَلْبَه عَنْ ذِكْرِنا وَاتَّبَعَ هَواه وَكانَ أَمْرُه فُرُطاً ‹ 28 › وَقُلِ الْحَقُّ مِنْ رَبِّكُمْ فَمَنْ شاءَ فَلْيُؤْمِنْ وَمَنْ شاءَ فَلْيَكْفُرْ إِنَّا أَعْتَدْنا لِلظَّالِمِينَ ناراً أَحاطَ بِهِمْ سُرادِقُها وَإِنْ يَسْتَغِيثُوا يُغاثُوا بِماءٍ كَالْمُهْلِ يَشْوِي الْوُجُوه بِئْسَ الشَّرابُ وَساءَتْ مُرْتَفَقاً ‹ 29 › إِنَّ الَّذِينَ آمَنُوا وَعَمِلُوا الصَّالِحاتِ إِنَّا لا نُضِيعُ أَجْرَ مَنْ أَحْسَنَ عَمَلًا ‹ 30 › أُولئِكَ لَهُمْ جَنَّاتُ عَدْنٍ تَجْرِي مِنْ تَحْتِهِمُ الأَنْهارُ يُحَلَّوْنَ فِيها مِنْ أَساوِرَ مِنْ ذَهَبٍ وَيَلْبَسُونَ ثِياباً خُضْراً مِنْ سُنْدُسٍ وَإِسْتَبْرَقٍ مُتَّكِئِينَ فِيها عَلَى الأَرائِكِ نِعْمَ الثَّوابُ وَحَسُنَتْ مُرْتَفَقاً ‹ 31 ›\r\n","description":"","footnote":"","page_name":" 413 ","page_number":413},
  {"content":"\r\n\r\nترجمه :\r\n28 - با كسانى باش كه پروردگار خود را صبح و عصر مىخوانند ، و تنها ذات او را مىطلبند ، هرگز چشمهاى خود را ، بخاطر زينتهاى دنيا ، از آنها برمگير ، و از كسانى كه قلبشان را از ياد خود غافل ساختيم اطاعت مكن ، همانها كه پيروى هواى نفس كردند ، و كارهايشان افراطى است .\r\n29 - بگو اين حق است از سوى پروردگارتان ، هر كس مىخواهد ايمان بياورد ( و اين حقيقت را پذيرا شود ) و هر كس مىخواهد كافر گردد ، ما براى ستمگران آتشى آماده كرده‌ايم كه سراپرده اش آنها را از هر سو احاطه كرده است ، و اگر تقاضاى آب كنند آبى براى آنها مىآورند همچون فلز گداخته كه صورتها را بريان مىكند ، چه بد نوشيدنى است و چه بد محل اجتماعى ؟ ! 30 - مسلما كسانى كه ايمان آوردند و عمل صالح انجام دادند ما پاداش نيكوكاران را ضايع نخواهيم كرد .\r\n31 - آنها كسانى هستند كه بهشت جاودان از آنشان است ، باغهايى از بهشت كه نهرها از زير درختان و قصرهايش جارى است ، در آنجا با دستبندهايى از طلا آراسته‌اند ، و لباسهاى ( فاخرى ) به رنگ سبز از حرير نازك و ضخيم در بر مىكنند ، در حالى كه بر تختها تكيه كرده‌اند ، چه پاداش خوبى و چه جمع نيكويى ؟ !\r\n\r\nشان نزول :\r\nمفسران در شان نزول بخشى از آيات فوق چنين نوشته‌اند : جمعى از ثروتمندان مستكبر و اشراف از خود راضى عرب به حضور پيامبر ص رسيدند ، و در حالى كه اشاره به مردان با ايمانى همچون سلمان ، ابو ذر ، صهيب ، و خباب و مانند آنها\r\n","description":"","footnote":"","page_name":" 414 ","page_number":414},
  {"content":"\r\nمىكردند گفتند : اى محمد اگر تو در صدر مجلس بنشينى ، و اين گونه افراد كه بوى آنها مشام انسان را آزار مىدهد ، و لباسهاى خشن و پشمينه در تن دارند ، از خود دور سازى ( و خلاصه مجلس تو مجلسى در خور اشراف و شخصيتها ! بشود ) ما نزد تو خواهيم آمد ، در مجلست خواهيم نشست و از سخنانت بهره مىگيريم ولى چكنيم كه با وجود اين گروه جاى ما نيست ! در اين هنگام آيات فوق نازل شد و به پيامبر ص دستور داد كه هرگز تسليم اين سخنان فريبنده تو خالى نشود و همواره در دوران زندگى با افراد با ايمان و پاكدلى چون سلمانها و ابو ذرها باشد هر چند دستشان از ثروت دنيا تهى و لباسشان پشمينه است .\r\nو به دنبال نزول آيات پيامبر ص به جستجوى اين گروه برخاست ( گويا با شنيدن اين سخن ناراحت شدند و به گوشه اى از مسجد رفتند و به عبادت پروردگار پرداختند ) سرانجام آنها را در آخر مسجد در حالى كه به ذكر خدا مشغول بودند ، يافت ، فرمود : حمد خدا را كه نمردم تا اينكه او چنين دستورى به من داد كه با امثال شما باشم ، « آرى زندگى با شما ، و مرگ هم با شما خوش است » ! (\r\nمعكم المحيا و معكم الممات\r\n) ( 1 ) !\r\n\r\nتفسير : پاكدلان پابرهنه !\r\nاز جمله درسهايى كه داستان اصحاب كهف به ما آموخت اين بود كه معيار ارزش انسانها پست و مقام ظاهرى و ثروتشان نيست ، بلكه آنجا كه راه خدا است وزير و چوپان در يك صفند ، آيات مورد بحث نيز در حقيقت همين مساله مهم را تعقيب مىكند و به پيامبر ص چنين دستور مىدهد : « با كسانى باش كه صبحگاهان و عصرگاهان پروردگار خود را مىخوانند و تنها ذات پاك او را مىطلبند »\r\n\r\n","description":"","footnote":"\r\n( 1 ) مجمع البيان و قرطبى ذيل آيات مورد بحث .\r\n","page_name":" 415 ","page_number":415},
  {"content":"\r\n( * ( وَاصْبِرْ نَفْسَكَ مَعَ الَّذِينَ يَدْعُونَ رَبَّهُمْ بِالْغَداةِ وَالْعَشِيِّ يُرِيدُونَ وَجْهَه ) * ) .\r\nتعبير به « و اصبر نفسك » « خود را شكيبا دار » اشاره به اين واقعيت است كه پيغمبر ص از ناحيه دشمنان مستكبر و اشراف آلوده در فشار بود كه گروه مؤمنان فقير را از خود براند ، لذا خداوند دستور مىدهد كه در برابر اين فشار فزاينده ، صبر و استقامت پيشه كن ، و هرگز تسليم آنها مشو .\r\nتعبير به « صبح و شام » اشاره به اين است كه در همه حال و تمام عمر به ياد خدا هستند .\r\nو تعبير به « يريدون وجهه » ( ذات او را ميطلبند ) دليل بر اخلاص آنها است ، و اشاره به اينكه آنها از خداوند خود او را ميخواهند ، حتى بخاطر بهشت ( هر چند نعمتهايش بزرگ و پرارزش است ) و بخاطر ترس از دوزخ و مجازاتهايش ( هر چند عذابهايش دردناك است ) بندگى خدا نمىكنند ، بلكه فقط به خاطر ذات پاك او ، او را مىپرستند كه « ما از تو ، به غير از تو ، نداريم تمنا » ! و اين بالاترين درجه اطاعت و بندگى و عشق و ايمان به خدا است ( 1 ) .\r\nسپس به عنوان تاكيد ادامه مىدهد « هرگز چشمهاى خود را از اين گروه با ايمان ، اما ظاهرا فقير ، برمگير ، و به خاطر زينتهاى دنيا به اين مستكبران از خدا بى خبر ، ديده ميفكن » ( * ( وَلا تَعْدُ عَيْناكَ عَنْهُمْ تُرِيدُ زِينَةَ الْحَياةِ الدُّنْيا ) * ) ( 2 ) .\r\nباز براى تاكيد فزونتر اضافه مىكند : « و از آنها كه قلبشان را از ياد\r\n\r\n","description":"","footnote":"\r\n( 1 ) در باره معنى « وجه » و اينكه گاهى به معنى « ذات » و گاهى به معنى « صورت » آمده و دليل انتخاب آن در اين گونه موارد ، در جلد دوم صفحه 263 مشروحا بحث كرده‌ايم .\r\n( 2 ) لا تعد از ماده « عدا يعدو » به معنى تجاوز كردن است ، بنا بر اين مفهوم جمله اين است : « چشم از آنها برمگير تا به ديگران نگاه كنى » .\r\n","page_name":" 416 ","page_number":416},
  {"content":"\r\nخود غافل ساختيم اطاعت مكن « ( * ( وَلا تُطِعْ مَنْ أَغْفَلْنا قَلْبَه عَنْ ذِكْرِنا ) * ) .\r\n« از آنها كه پيروى هواى نفس كردند » ( * ( وَاتَّبَعَ هَواه ) * ) .\r\n« و همانها كه همه كارهايشان افراطى است و خارج از رويه و توأم با اسرافكارى » ( * ( وَكانَ أَمْرُه فُرُطاً ) * ) ( 1 ) .\r\nجالب اينكه قرآن صفات اين دو گروه را در مقابل يكديگر چيده است :\r\nمؤمنان راستين اما تهيدست ، قلبى مملو از عشق خدا دارند ، هميشه به ياد او هستند ، و او را مىطلبند .\r\nاما ثروتمندان مستكبر به كلى از ياد خدا غافلند ، و جز هواى نفس چيزى نمىطلبند ، و همه چيز آنها از حد اعتدال بيرون و در مسير افراط و اسراف است .\r\nاهميت موضوع فوق بقدرى است كه قرآن در آيه بعد با صراحت به پيامبر ص چنين مىگويد : « بگو اين برنامه من است و اين حقيقتى است از سوى پروردگارتان ، هر كس مىخواهد ايمان بياورد و اين حقيقت را پذيرا شود ، و هر كس مىخواهد كافر گردد » ( * ( وَقُلِ الْحَقُّ مِنْ رَبِّكُمْ فَمَنْ شاءَ فَلْيُؤْمِنْ وَمَنْ شاءَ فَلْيَكْفُرْ ) * ) .\r\nاما بدانيد اين ظالمان دنياپرست كه با زندگى مرفه و زرق و برق و زينتهايشان لبخند تمسخر به لباس پشمينه سلمانها و بوذرها مىزنند عاقبت شوم و تاريكى دارند چرا كه : « ما براى اين ستمگران آتشى فراهم كرده‌ايم كه سراپرده اش آنها را از هر سو احاطه كرده است » ( * ( إِنَّا أَعْتَدْنا لِلظَّالِمِينَ ناراً أَحاطَ بِهِمْ سُرادِقُها ) * ) .\r\nآرى آنها در اين زندگى دنيا هر گاه تشنه مىشدند صدا مىزدند ، و خدمتكاران انواع نوشابه‌ها را در برابرشان حاضر مىكردند « ولى در جهنم\r\n\r\n","description":"","footnote":"\r\n( 1 ) « فرط » به معنى تجاوز از حد است ، و هر چيزى كه از حد خود خارج بشود و به اسراف متوجه گردد به آن « فرط » مىگويند .\r\n","page_name":" 417 ","page_number":417},
  {"content":"\r\nهنگامى كه تقاضاى آب مىكنند آبى براى آنها مىآورند همچون فلز گداخته ! كه اگر نزديك صورت شود صورتها را بريان مىكند « ! ( * ( وَإِنْ يَسْتَغِيثُوا يُغاثُوا بِماءٍ كَالْمُهْلِ يَشْوِي الْوُجُوه ) * ) ( 1 ) .\r\n« چه بد نوشيدنى است » ؟ ! ( * ( بِئْسَ الشَّرابُ ) * ) ! « و دوزخ چه بد جايگاه محل اجتماعى است » ؟ ! ( * ( وَساءَتْ مُرْتَفَقاً ) * ) ( 2 ) .\r\nفكر كنيد آبى كه اگر نزديك صورت شود حرارتش صورت را بريان مىكند آيا قابل خوردن است ؟ اين به خاطر آنست كه در دنيا انواع نوشابه‌هاى گوارا و خنك مىنوشيدند ، در حالى كه آتش به دل محرومان و مستضعفان مىزدند ، اين همان آتش است كه در اينجا بدين صورت تجسم يافته است ! .\r\nعجيب اينكه قرآن در اينجا براى ثروتمندان ، ظالم و دنيا پرستان بى ايمان ، تشريفاتى در جهنم همانند تشريفات اين جهان قائل شده است ولى با اين تفاوت كه در دنيا « سرادق » يعنى خيمه‌هاى بلند ( « سرادق » در اصل از كلمه فارسى سراپرده گرفته شده است ) و اشرافى دارند كه فقيران را در آن راهى نيست و محل عيش و نوش و باده گسارى است ولى در آنجا خيمه‌هاى عظيمشان « از شعله‌هاى آتش سوزان دوزخ است » ! در اينجا در سراپرده هايشان انواع مشروبات وجود دارد ، همين كه ساقى را صدا مىكنند جامهايى از شرابهاى رنگارنگ پيش روى آنها حاضر مىنمايند ، در دوزخ نيز ساقى و آورنده نوشيدنى دارند ، اما چه آبى ؟ آبى همچون\r\n\r\n","description":"","footnote":"\r\n( 1 ) « مهل » ( بر وزن قفل ) چنان كه راغب در مفردات گويد به معنى درد ته نشين شده روغن است كه معمولا چيز آلوده و كثيف و بد طعمى است ، ولى جمعى ديگر از مفسران به معنى هر گونه فلز گداخته تفسير كرده‌اند و ظاهر جمله « يشوى الوجوه » ( صورتها را بريان مىكند ) در اينجا معنى دوم را مىرساند .\r\n( 2 ) « مرتفق » از ماده « رفق و رفيق » است يعنى محل اجتماع دوستان .\r\n","page_name":" 418 ","page_number":418},
  {"content":"\r\nفلز گداخته ! آبى به داغى اشك سوزان يتيمان و آه آتشين مستمندان ! آرى هر چه آنجا است تجسمى است از آنچه اينجا است ! ( پناه بر خدا ) .\r\nو از آنجا كه روش قرآن يك روش آموزنده تطبيقى است پس از بيان اوصاف و همچنين كيفر دنيا پرستان خودخواه ، به بيان حال مؤمنان راستين و پاداشهاى فوق العاده ارزنده آنها مىپردازد نخست : به صورت مختصر و بعد نسبتا مشروح و چنين مىگويد :\r\n« آنها كه ايمان آوردند و عمل صالح انجام دادند ، ما پاداش نيكوكاران را ضايع نخواهيم كرد » كم باشد يا زياد ، كلى باشد يا جزئى ، از هر كس ، در هر سن و سال ، و در هر شرايط ( * ( إِنَّ الَّذِينَ آمَنُوا وَعَمِلُوا الصَّالِحاتِ إِنَّا لا نُضِيعُ أَجْرَ مَنْ أَحْسَنَ عَمَلًا ) * ) .\r\n« آنان كسانى هستند كه بهشتهاى جاويدان از آن آنها است » ( * ( أُولئِكَ لَهُمْ جَنَّاتُ عَدْنٍ ) * ) .\r\n« باغهايى از بهشت كه نهرها از زير درختان و قصرهايش جارى است » ( * ( تَجْرِي مِنْ تَحْتِهِمُ الأَنْهارُ ) * ) .\r\nآنها با دستبندهايى از طلا آراسته‌اند « ( * ( يُحَلَّوْنَ فِيها مِنْ أَساوِرَ مِنْ ذَهَبٍ ) * ) ( 1 ) .\r\n« و لباسهاى فاخرى به رنگ سبز از حرير نازك و ضخيم در بر مىكنند » ( * ( وَيَلْبَسُونَ ثِياباً خُضْراً مِنْ سُنْدُسٍ وَإِسْتَبْرَقٍ ) * ) .\r\n« در حالى كه بر تختها و كرسيها تكيه زده‌اند » ( * ( مُتَّكِئِينَ فِيها عَلَى ) *\r\n\r\n","description":"","footnote":"\r\n( 1 ) « اساور » جمع « اسوره » بر وزن « مشورة » و آن نيز به نوبه خود جمع « سوار » بر وزن « غبار » و « كتاب » است و در اصل از كلمه فارسى « دستوار » يعنى دستبند گرفته شده ، و بعد از آنكه معرب گرديده از آن فعلهاى عربى نيز مشتق شده است .\r\n","page_name":" 419 ","page_number":419},
  {"content":"\r\nالارائك ) ( 1 ) .\r\n« وه ! چه پاداش خوبى است » ؟ ( * ( نِعْمَ الثَّوابُ ) * ) .\r\n« و چه جمع نيكويى از دوستان » ؟ ! ( * ( وَحَسُنَتْ مُرْتَفَقاً ) * ) .\r\n\r\nنكته‌ها :\r\n\r\n1 - روح طبقاتى مشكل بزرگ جامعه‌ها\r\nنه تنها آيات فوق ، با تقسيم جامعه به دو گروه اشراف و فقراء مبارزه مىكند ، بلكه در بسيارى از آيات قرآن كه قبلا از آن گذشته‌ايم و يا بعدا به آن مىرسيم روى اين مطلب تاكيد شده است .\r\nاصولا جامعه اى كه گروهى از آن ( كه طبعا اقليتى خواهند بود ) مرفه ترين زندگى را داشته باشند ، در ناز و نعمت غوطه ور ، و در اسراف و تبذير غرق باشند ، و به موازات آن آلوده انواع مفاسد گردند ، در حالى كه گروه ديگرى كه اكثريت را تشكيل مىدهند از ابتدايىترين و ساده ترين وسيله زندگى انسانى محروم باشند چنين جامعه اى نه جامعه اى است كه اسلام آن را بپسندد و نه رنگ جامعه انسانى دارد .\r\nچنين مجتمعى هرگز روى آرامش نخواهد ديد ، ظلم و ستم ، خفقان و سلب آزادى ، استعمار و استكبار ، حتما بر آن سايه خواهد انداخت ، جنگهاى خونين غالبا از جامعه هايى كه داراى چنين بافتى هستند برخاسته ، و ناآراميها در چنين جوامعى هرگز پايان نمىگيرد .\r\n\r\n","description":"","footnote":"\r\n( 1 ) « ارائك » جمع « اريكه » به تختى مىگويند كه اطراف آن از هر طرف به صورت سايبان پوشانيده شده ، و در اصل به گفته ، راغب از « اراك » كه نام درخت معروفى است گرفته شده ، چرا كه گاهى عربها از اين درخت ، سايبانهاى مخصوصى مىساختند و يا از « اروك » كه به معنى اقامت و توقف است مىباشد .\r\n","page_name":" 420 ","page_number":420},
  {"content":"\r\nاصولا چرا اينهمه مواهب الهى بى دليل در اختيار يك عده معدود قرار گيرد و اكثريت در ميان انواع محروميتها ، درد و رنجها ، گرسنگى و بيماريها دست و پا بزنند .\r\nچنين جامعه اى قطعا مملو از كينه و دشمنى و حسادت و كبر و غرور و ظلم و ستم و خودكامگى و استكبار ، و هر گونه عوامل تباهى است ، و اگر مىبينيم همه پيامبران بزرگ مخصوصا پيامبر اسلام ص با چنين نظامى شديدا مبارزه پىگير و مستمر داشته ، به همين دليل است .\r\nدر اين گونه جوامع اشرافى جلسات اشراف ، هميشه از مجالس تهيدستان جدا بوده است ، محله‌هاى آنها جدا ، مراكز تفريح و اجتماع آنها جدا ( اگر فقراء مركز تفريحى داشته باشند ) آداب و رسومشان كاملا متفاوت ، و حتى قبرستانهايشان هم از هم جدا بوده است ! .\r\nاين جدايى كه بر خلاف روح بشريت ، و روح تمام قوانين آسمانى است ، براى هيچ مرد الهى قابل تحمل نبوده و نيست در جامعه جاهلى عرب اين وضع به شدت حكومت مىكرد تا آنجا كه گاهى بزرگترين عيب پيامبر ص را اين مىدانستند كه سلمانها و ابو ذرهاى پابرهنه و تهيدست ( اما با دلهايى مملو از ايمان و عشق به خدا و شهامت و ايثار ) دور او را گرفته‌اند .\r\nدر جامعه جاهلى زمان نوح ع نيز اشراف بتپرست به نوح همين ايراد را مىكردند كه چرا به تعبير آنها « اراذل » ! از تو پيروى كرده‌اند ؟ ( اراذل بمعنى پستها ! چرا كه اين كوردلان مقياس بزرگى و پستى را درهم و دينار مىپنداشتند ) ( فَقالَ الْمَلأُ الَّذِينَ كَفَرُوا مِنْ قَوْمِه ما نَراكَ إِلَّا بَشَراً مِثْلَنا وَما نَراكَ اتَّبَعَكَ إِلَّا الَّذِينَ هُمْ أَراذِلُنا - هود آيه 27 ) .\r\nو ديديم كه چگونه گروهى از اين خودپرستان بى ايمان حتى از نشستن در كنار تهيدستان با ايمان ، و لو براى چند لحظه ، ابا داشتند ، و نيز در تاريخ\r\n","description":"","footnote":"","page_name":" 421 ","page_number":421},
  {"content":"\r\nاسلام خوانده‌ايم كه چگونه پيامبر ص با كنار زدن گروه اول و ميدان دادن به گروه دوم جامعه اى ساخت به معنى واقعى كلمه ، « توحيدى » ، جامعه اى كه استعدادهاى نهفته در آن شكوفا گشت و ملاك ارزش و شخصيت ، نبوغها و ارزشهاى انسانى و تقوا و دانش و ايمان و جهاد و عمل صالح بود .\r\nو امروز هم تا كوشش براى ساختن چنين جامعه اى نكنيم ، و با الگو گرفتن از برنامه پيامبر اسلام ص فكر طبقاتى را از طريق تعليم و تربيت و تنظيم قوانين صحيح و اجراى دقيق آنها از مغزها بيرون نكنيم - هر چند استكبار جهانى نپسندد و با آن به مخالفت برخيزد - جامعه سالم و انسانى هرگز نخواهيم داشت .\r\n\r\n2 - مقايسه زندگى اين جهان و آن جهان -\r\nبارها گفته‌ايم تجسم اعمال يكى از مهمترين مسائل مربوط به رستاخيز است ، بايد بدانيم آنچه در آن جهان است بازتاب وسيع و گسترده و تكامل يافته اى از اين جهان است ، اعمال ، افكار ، روشهاى اجتماعى ما و خوهاى مختلف اخلاقى در آن جهان تجسم مىيابند ، و هميشه با ما خواهند بود .\r\nآيات فوق ترسيم زنده اى از همين حقيقت است ، ثروتمندان ستم پيشه و انحصارگرى كه در اين جهان در سراپرده‌ها تكيه مىكردند و سرمست از باده‌ها بودند و سعى داشتند همه چيزشان از مؤمنان تهيدست جدا باشد در آنجا هم « سرادق » و سراپرده اى دارند اما از آتش سوزان ! چرا كه ظلم در حقيقت آتش سوزانى است كه خرمن زندگى و اميد مستضعفان را محترق مىكند .\r\nدر آنجا هم نوشابه هايى دارند كه تجسمى است از باطن شراب دنيا و نوشابه هايى كه از خون دل مردم محروم فراهم شده است ، نوشابه اى كه به اين ظالمان در آن جهان هديه مىشود نه تنها امعاء و احشاء را ميسوزاند بلكه همچون\r\n","description":"","footnote":"","page_name":" 422 ","page_number":422},
  {"content":"\r\nفلز گداخته است كه پيش از نوشيدن ، هنگامى كه به دهان و صورت نزديك مىشود چهرههاشان را برشته مىكند ! اما به عكس ، آنها كه براى حفظ پاكى و رعايت اصول عدالت پشت پا به اين مواهب زدند و به زندگى ساده اى قناعت كردند ، و محروميتهاى اين دنيا را براى اجراى اصول عدالت بخاطر خدا تحمل نمودند ، در آنجا باغهايى از بهشت با نهرهايى از آب جارى ، و بهترين لباسها و زينتها ، و شوقانگيزترين جلسات در انتظارشان خواهد بود ، و اين تجسمى است از نيت پاك آنها كه مواهب را براى همه بندگان خدا مىخواستند .\r\n\r\n3 - رابطه هواپرستى و غفلت از خدا -\r\nروح آدمى را يا خدا پر مىكند و يا هوا ، كه جمع ميان اين دو ممكن نيست ، هواپرستى سرچشمه غفلت از خدا و خلق خدا است ، هواپرستى عامل بيگانگى از همه اصول اخلاقى است ، و بالآخره هواپرستى انسان را در خويشتن فرو مىبرد ، و از همه حقايق جهان دور مىسازد .\r\nيك انسان هواپرست جز به اشباع شهوات خويش نمىانديشد آگاهى ، گذشت ، ايثار فداكارى و معنويت براى او مفهومى ندارد .\r\nرابطه اين دو با هم در آيات فوق به خوبى بازگو شده است ، آنجا كه مىگويد :\r\n( * ( وَلا تُطِعْ مَنْ أَغْفَلْنا قَلْبَه عَنْ ذِكْرِنا وَاتَّبَعَ هَواه وَكانَ أَمْرُه فُرُطاً ) * ) در اينجا نخست غفلت از خدا مطرح است و به دنبال آن پيروى از هوا ، و جالب اينكه نتيجه آن افراطكارى آن هم به طور مطلق ذكر شده است .\r\nچرا هواپرست هميشه گرفتار افراط است ، شايد يك دليلش اين باشد كه طبع آدمى در لذتهاى مادى هميشه رو به افزونطلبى مىرود كسى كه ديروز از فلان مقدار مواد مخدر نشئه ميشد امروز با آن مقدار نشئه نمىشود ، و بايد\r\n","description":"","footnote":"","page_name":" 423 ","page_number":423},
  {"content":"\r\nتدريجا بر مقدار آن بيفزايد ، كسى كه ديروز يك قصر مجهز چند هزار مترى او را سير ميكرد امروز براى او يك امر عادى است ، و به همين ترتيب در همه شاخه‌هاى هوا و هوس ، دائما رو به افراط گام برمىدارند تا خود را هلاك و نابود كنند .\r\n\r\n4 - لباسهاى زينتى در جهان ديگر -\r\nاين سؤال ممكن است براى بسيارى پيدا شود كه خداوند در قرآن مجيد از زرق و برق دنيا نكوهش كرده ، ولى وعده اين گونه چيزها را به مؤمنان در آن جهان مىدهد ، زينت آلات طلا ، پارچه‌هاى ابريشمين ، نازك ، ضخيم ، اريكه‌ها و تختهاى زيبا و مانند آن .\r\nدر پاسخ اين سؤال قبلا توجه به اين نكته را لازم مىدانيم كه ما هرگز مانند توجيه گرانى كه همه اين الفاظ را كنايه از مفاهيم معنوى مىدانند اين گونه آيات را تفسير نمىكنيم ، چرا كه از خود قرآن آموخته‌ايم كه معاد هم جنبه « روحانى » دارد هم « جسمانى » و به اين ترتيب لذات آن جهان بايد در هر دو بخش باشد كه البته بدون شك لذات روحانيش قابل مقايسه با لذات جسمانى نيست .\r\nولى در عين حال اين حقيقت را نمىتوان كتمان كرد كه ما از نعمتهاى آن جهان شبحى از دور مىبينيم ، و سخنانى به اشاره مىشنويم ، چرا كه آن جهان نسبت به اين عالم همچون اين دنيا است نسبت به شكم مادر و حالت جنينى ، همانگونه كه « مادر » اگر بتواند رابطه اى با جنين خود برقرار كند جز با اشارات نمىتواند زيبائيهاى اين دنيا را : آفتاب درخشان ، ماه تابان ، چشمه سارها ، باغها و گلها و مانند آن را براى كودكى كه در شكم او است بيان كند ، چرا كه الفاظ كافى براى بيان اين مفاهيم كه كودكش بتواند آن را درك كند در اختيار ندارد ، همچنين نعمتهاى مادى و معنوى قيامت را براى ما محاصره شدگان در رحم دنيا بازگو كردن آن هم بطور كامل ممكن نيست .\r\n","description":"","footnote":"","page_name":" 424 ","page_number":424},
  {"content":"\r\nبا روشن شدن اين مقدمه به سراغ پاسخ سؤال مىرويم : اگر خدا زندگى پر زرق و برق اين جهان را نكوهش كرده به خاطر آنست كه محدوديت اين جهان سبب مىشود فراهم كردن چنان زندگانى با انواع ظلم و ستم توأم باشد ، و بهره گيرى از آن با غفلت و بى خبرى .\r\nتبعيضهايى كه از اين رهگذر پيدا مىشود مايه كينه‌ها ، حسادتها ، عداوتها و سرانجام خونريزيها و جنگها است .\r\nاما در آن جهان كه همه چيزش گسترده است نه تحصيل اين زينتها مشكل ايجاد مىكند ، نه سبب تبعيض و محروميت كسى مىشود ، نه كينه و نفرتى برمىانگيزد ، و نه در آن محيط مملو از معنويت انسان را از خدا غافل مىسازد ، نه نياز به زحمت حفظ و حراست دارد ، و نه در رقبا ايجاد حسادت مىكند ، نه مايه كبر و غرور است و نه موجب فاصله گرفتن از خلق خدا و خدا .\r\nچرا بهشتيان از چنين مواهبى محروم باشند كه لذتى است جسمانى در كنار مواهب بزرگ معنوى بدون هيچ واكنش نامطلوب .\r\n\r\n5 - نزديك شدن به ثروتمندان به خاطر ثروتشان -\r\nنكته ديگرى كه آيات فوق به ما مىآموزد اين است كه ما نبايد از ارشاد و هدايت اين گروه و آن گروه به خاطر آنكه ثروتمندند . يا زندگى مرفهى دارند پرهيز كنيم ، و به اصطلاح قلم سرخى دور آنها بكشيم ، بلكه آنچه مذموم است آنست كه ما به خاطر بهره گيرى از دنياى مادى آنها به سراغ آنها برويم و به گفته قرآن مصداق « * ( تُرِيدُ زِينَةَ الْحَياةِ الدُّنْيا ) * » باشيم ، اما اگر هدف هدايت و ارشاد آنها و حتى بهره گيرى از امكاناتشان براى فعاليتهاى مثبت و ارزنده اجتماعى باشد تماس با آنها نه تنها مذموم نيست بلكه لازم و واجب است .\r\n","description":"","footnote":"","page_name":" 425 ","page_number":425},
  {"content":"\r\n\r\n[ سوره الكهف ‹ 18 › : آيات 32 تا 36 
  ]\r\nوَ اضْرِبْ لَهُمْ مَثَلًا رَجُلَيْنِ جَعَلْنا لأَحَدِهِما جَنَّتَيْنِ مِنْ أَعْنابٍ وَحَفَفْناهُما بِنَخْلٍ وَجَعَلْنا بَيْنَهُما زَرْعاً ‹ 32 › كِلْتَا الْجَنَّتَيْنِ آتَتْ أُكُلَها وَلَمْ تَظْلِمْ مِنْه شَيْئاً وَفَجَّرْنا خِلالَهُما نَهَراً ‹ 33 › وَكانَ لَه ثَمَرٌ فَقالَ لِصاحِبِه وَهُوَ يُحاوِرُه أَنَا أَكْثَرُ مِنْكَ مالًا وَأَعَزُّ نَفَراً ‹ 34 › وَدَخَلَ جَنَّتَه وَهُوَ ظالِمٌ لِنَفْسِه قالَ ما أَظُنُّ أَنْ تَبِيدَ هذِه أَبَداً ‹ 35 › وَما أَظُنُّ السَّاعَةَ قائِمَةً وَلَئِنْ رُدِدْتُ إِلى رَبِّي لأَجِدَنَّ خَيْراً مِنْها مُنْقَلَباً ‹ 36 ›\r\n\r\nترجمه :\r\n32 - براى آنها مثالى بيان كن ، داستان آن دو مرد را كه براى يكى از آنها دو باغ از انواع انگورها قرار داديم ، و در گرداگرد آن درختان نخل و در ميان اين دو زراعت پر بركت .\r\n","description":"","footnote":"","page_name":" 426 ","page_number":426},
  {"content":"\r\n33 - هر دو باغ ميوه آورده بودند ( ميوه‌هاى فراوان ) و چيزى فروگذار نكرده بودند ، و ميان آن دو نهر بزرگى از زمين بيرون فرستاديم .\r\n34 - صاحب اين باغ درآمد قابل ملاحظه اى داشت به همين جهت به دوستش در حالى كه به گفتگو برخاسته بود چنين گفت من از نظر ثروت از تو برترم ، و نفراتم نيرومندتر است ! .\r\n35 - و در حالى كه به خود ستم مىكرد در باغش گام نهاد و گفت من گمان نمىكنم هرگز اين باغ فانى و نابود شود .\r\n36 - و باور نمىكنم قيامت برپا گردد و اگر به سوى پروردگارم بازگردم ( و قيامتى در كار باشد ) جايگاهى بهتر از اينجا خواهم يافت !\r\n\r\nتفسير : ترسيمى از موضع مستكبران در برابر مستضعفان\r\nدر آيات گذشته ديديم كه چگونه دنياپرستان سعى دارند در همه چيز از آن مردان حق كه تهيدستند فاصله بگيرند ، و سرانجام كارشان را در جهان ديگر نيز خوانديم .\r\nآيات مورد بحث با اشاره به سرگذشت دو دوست يا دو برادر كه هر كدام الگويى براى يكى از اين دو گروه بوده‌اند طرز تفكر و گفتار و كردار و موضع اين دو گروه را مشخص مىكند .\r\nنخست مىگويد : اى پيامبر « داستان آن دو مرد را ، به عنوان ضرب المثل ، براى آنها بازگو كن كه براى يكى از آنها ، دو باغ از انواع انگورها قرار داده بوديم ، و در گرداگرد آن ، درختان نخل سر به آسمان كشيده بود ، و در ميان اين دو باغ زمين زراعت پر بركتى وجود داشت » ( * ( وَاضْرِبْ لَهُمْ مَثَلًا رَجُلَيْنِ جَعَلْنا لأَحَدِهِما جَنَّتَيْنِ مِنْ أَعْنابٍ وَحَفَفْناهُما بِنَخْلٍ وَجَعَلْنا بَيْنَهُما زَرْعاً ) * ) .\r\nباغ و مزرعه اى كه همه چيزش جور بود ، هم انگور و خرما داشت و هم\r\n","description":"","footnote":"","page_name":" 427 ","page_number":427},
  {"content":"\r\nگندم و حبوبات ديگر ، مزرعه اى كامل و خودكفا .\r\n« اين دو باغ از نظر فرآورده‌هاى كشاورزى كامل بودند درختان به ثمر نشسته ، و زراعتها خوشه بسته بود ، و هر دو باغ چيزى فروگذار نكرده بودند » ( * ( كِلْتَا الْجَنَّتَيْنِ آتَتْ أُكُلَها وَلَمْ تَظْلِمْ مِنْه شَيْئاً ) * ) .\r\nاز همه مهمتر آب كه مايه حيات همه چيز مخصوصا باغ و زراعت است ، به حد كافى در دسترس آنها بود چرا كه « ميان اين دو باغ نهر بزرگى از زمين بيرون فرستاده بوديم » ( * ( وَفَجَّرْنا خِلالَهُما نَهَراً ) * ) .\r\nبه اين ترتيب « صاحب اين باغ و زراعت هر گونه ميوه و درآمدى در اختيار داشت » ( * ( وَكانَ لَه ثَمَرٌ ) * ) .\r\nولى از آنجا كه دنيا به كام او مىگشت و انسان كمظرفيت و فاقد شخصيت هنگامى كه همه چيز بر وفق مراد او بشود غرور او را مىگيرد ، و طغيان و سركشى آغاز مىكند كه نخستين مرحله اش مرحله برترىجويى و استكبار بر ديگران است ، صاحب اين دو باغ به دوستش رو كرد و در گفتگويى « با او چنين گفت : من از نظر ثروت از تو برترم ، و آبرو و شخصيت و عزتم بيشتر و نفراتم فزونتر است » ( * ( فَقالَ لِصاحِبِه وَهُوَ يُحاوِرُه أَنَا أَكْثَرُ مِنْكَ مالًا وَأَعَزُّ نَفَراً ) * ) .\r\nبنا بر اين هم نيروى انسانى فراوان در اختيار دارم ، و هم مال و ثروت هنگفت ، و هم نفوذ و موقعيت اجتماعى ، تو در برابر من چه مىگويى ؟ و چه حرف حساب دارى ؟ ! كم كم اين افكار - همانگونه كه معمولى است - در او اوج گرفت ، و به جايى رسيد كه دنيا را جاودان و مال و ثروت و حشمتش را ابدى پنداشت : « مغرورانه\r\n","description":"","footnote":"","page_name":" 428 ","page_number":428},
  {"content":"\r\nدر حالى كه در واقع به خودش ستم مىكرد در باغش گام نهاد ، ( نگاهى به درختان سرسبز كه شاخه هايش از سنگينى ميوه خم شده بود ، و خوشه‌هاى پردانه اى كه به هر طرف مايل گشته بود انداخت ، و به زمزمه نهرى كه مىغريد و پيش مىرفت و درختان را مشروب مىكرد گوش فرا داد ، و از روى غفلت و بى خبرى ) گفت :\r\nمن باور نمىكنم هرگز فنا و نيستى دامن باغ مرا بگيرد « ( * ( وَدَخَلَ جَنَّتَه وَهُوَ ظالِمٌ لِنَفْسِه قالَ ما أَظُنُّ أَنْ تَبِيدَ هذِه أَبَداً ) * ) .\r\nباز هم از اين فراتر رفت ، و از آنجا كه جاودانى بودن اين جهان با قيام رستاخيز تضاد دارد به فكر انكار قيامت افتاد و گفت « من هرگز باور نمىكنم كه قيامتى در كار باشد » ( * ( وَما أَظُنُّ السَّاعَةَ قائِمَةً ) * ) .\r\nاينها سخنانى است كه گروهى براى دلخوش كردن خود به هم بافته‌اند .\r\nسپس اضافه كرد گيرم كه قيامتى در كار باشد ، من با اينهمه شخصيت و مقام « » اگر به سراغ پروردگارم بروم مسلما جايگاهى بهتر از اين خواهم يافت « ( * ( وَلَئِنْ رُدِدْتُ إِلى رَبِّي لأَجِدَنَّ خَيْراً مِنْها مُنْقَلَباً ) * ) .\r\nاو در اين خيالات خام غوطه ور بود و هر زمان سخنان نامربوط تازه اى بر نامربوطهاى گذشته مىافزود كه رفيق با ايمانش به سخن درآمد و گفتنيها را كه در آيات بعد مىخوانيم گفت .\r\n","description":"","footnote":"","page_name":" 429 ","page_number":429},
  {"content":"\r\n\r\n[ سوره الكهف ‹ 18 › : آيات 37 تا 41 
  ]\r\nقالَ لَه صاحِبُه وَهُوَ يُحاوِرُه أَ كَفَرْتَ بِالَّذِي خَلَقَكَ مِنْ تُرابٍ ثُمَّ مِنْ نُطْفَةٍ ثُمَّ سَوَّاكَ رَجُلًا ‹ 37 › لكِنَّا هُوَ اللَّه رَبِّي وَلا أُشْرِكُ بِرَبِّي أَحَداً ‹ 38 › وَلَوْ لا إِذْ دَخَلْتَ جَنَّتَكَ قُلْتَ ما شاءَ اللَّه لا قُوَّةَ إِلَّا بِاللَّه إِنْ تَرَنِ أَنَا أَقَلَّ مِنْكَ مالًا وَوَلَداً ‹ 39 › فَعَسى رَبِّي أَنْ يُؤْتِيَنِ خَيْراً مِنْ جَنَّتِكَ وَيُرْسِلَ عَلَيْها حُسْباناً مِنَ السَّماءِ فَتُصْبِحَ صَعِيداً زَلَقاً ‹ 40 › أَوْ يُصْبِحَ ماؤُها غَوْراً فَلَنْ تَسْتَطِيعَ لَه طَلَباً ‹ 41 ›\r\n\r\nترجمه :\r\n37 - دوست ( با ايمان ) ش در حالى كه با او به گفتگو پرداخته بود گفت : آيا به خدايى كه تو را از خاك و سپس از نطفه آفريد ، و بعد از آن تو را مرد كاملى قرار داد كافر شدى ؟ ! 38 - ولى من كسى هستم كه « اللَّه » پروردگار من است ، و هيچكس را شريك پروردگارم قرار نمىدهم .\r\n39 - تو چرا هنگامى كه وارد باغت شدى نگفتى اين نعمتى است كه خدا خواسته ؟ قوت ( و نيرويى ) جز از ناحيه خدا نيست ، اما اگر مىبينى من از نظر مال و فرزند از تو كمترم ( مطلب مهمى نيست ) .\r\n","description":"","footnote":"","page_name":" 430 ","page_number":430},
  {"content":"\r\n40 - شايد پروردگارم بهتر از باغ تو به من بدهد ، و مجازات حساب شده اى از آسمان بر باغ تو فرو فرستد ، آن چنان كه آن را به زمين بى گياه لغزنده اى تبديل كند ! 41 - و يا آب آن در اعماق زمين فرو رود ، آن چنان كه هرگز قدرت جستجوى آن را نداشته باشى !\r\n\r\nتفسير : اينهم پاسخ مستضعفان\r\nاين آيات رد بافته‌هاى بى اساس آن ثروتمند مغرور و از خود راضى و بى ايمان است كه از زبان دوست مؤمنش مىشنويم :\r\nاو كه تا آن موقع دم فرو بسته بود و به سخنان اين مرد سبك مغز گوش فرا مىداد تا هر چه در درون دارد برون ريزد ، سپس يك جا پاسخ دهد ، وارد گفتگو شد « و به او گفت آيا كافر شدى به خدايى كه تو را از خاك آفريد و سپس از نطفه و بعد از آن تو را مرد كاملى قرار داد » ؟ ! ( * ( قالَ لَه صاحِبُه وَهُوَ يُحاوِرُه أَ كَفَرْتَ بِالَّذِي خَلَقَكَ مِنْ تُرابٍ ثُمَّ مِنْ نُطْفَةٍ ثُمَّ سَوَّاكَ رَجُلًا ) * ) .\r\nدر اينجا يك سؤال پيش مىآيد و آن اينكه در سخنان آن مرد مغرور كه در آيات گذشته آمده بود چيزى صريحا در زمينه انكار وجود خدا ديده نمىشد ، در حالى كه ظاهر پاسخى كه مرد موحد به او مىدهد و نخستين مطلبى كه بخاطر آن وى را سرزنش مىكند مساله انكار خدا است .\r\nلذا او را از طريق مساله آفرينش انسان كه يكى از بارزترين دلائل توحيد است متوجه خداوند عالم و قادر مىكند .\r\nخدايى كه انسان را در آغاز از خاك آفريد ، مواد غذايى كه در زمين وجود داشت جذب ريشه‌هاى درختان شد ، و درختان به نوبه خود غذاى حيوانات شدند ، و انسان از آن گياه و گوشت اين حيوان استفاده كرد ، و نطفه اش از اينها شكل گرفت ، نطفه در رحم مادر مراحل تكامل را پيمود تا به انسان كاملى تبديل\r\n","description":"","footnote":"","page_name":" 431 ","page_number":431},
  {"content":"\r\nشد ، انسانى كه از همه موجودات زمين برتر است ، مىانديشد ، فكر مىكند ، تصميم مىگيرد و همه چيز را مسخر خود مىسازد ، آرى تبديل خاك بى ارزش به چنين موجود شگرفى با آن همه سازمانهاى پيچيده اى كه در جسم و روح او است يكى از دلائل بزرگ توحيد است .\r\nدر پاسخ اين سؤال مفسران تفسيرهاى گوناگونى دارند :\r\n1 - گروهى گفته‌اند از آنجا كه اين مرد مغرور صريحا معاد را انكار كرد و يا مورد ترديد قرار داد لازمه آن انكار خداست ، چرا كه منكران معاد جسمانى در واقع منكر قدرت خدا بودند و باور نمىكردند كه خاكهاى متلاشى شده بار ديگر لباس حيات بپوشند ، لذا آن مرد با ايمان با ذكر « آفرينش نخستين » انسان از خاك ، و سپس نطفه ، و مراحل ديگر ، او را متوجه قدرت بى پايان پروردگار مىكند ، تا بداند مساله معاد را همواره در صحنه‌هاى همين زندگى با چشم خود مىبينيم .\r\n2 - بعضى ديگر گفته‌اند كه شرك و كفر او بخاطر اين بود كه براى خويشتن استقلالى در مالكيت قائل شد و مالكيت خود را جاودانى پنداشت .\r\n3 - احتمال سومى نيز بعيد به نظر نمىرسد كه او در قسمتى از سخنانش كه قرآن همه آن را بازگو نكرده است به انكار خدا برخاسته بود ، كه به قرينه سخنان آن مرد با ايمان روشن مىشود ، لذا در آيه بعد مشاهده مىكنيم كه آن مرد با ايمان مىگويد تو اگر انكار خدا كردى و راه شرك پوييدى من هرگز چنين نمىكنم .\r\nبه هر حال اين احتمالات سه گانه كه در تفسير آيه فوق گفته شد بى ارتباط با يكديگر نيست ، و مىتواند سخن آن مرد موحد اشاره اى به همه اينها باشد .\r\nسپس اين مرد با ايمان براى درهم شكستن كفر و غرور او گفت : ولى من كسى هستم كه اللَّه پروردگار من است « من با اين عقيده افتخار و مباهات مىكنم\r\n","description":"","footnote":"","page_name":" 432 ","page_number":432},
  {"content":"\r\n( * ( لكِنَّا هُوَ اللَّه رَبِّي ) * ) ( 1 ) .\r\nتو افتخار به اين مىكنى كه باغ و زراعت و ميوه و آب فراوان دارى ، ولى من افتخار مىكنم كه پروردگار من خدا است ، خالق من ، رازق من او است ، تو به دنيايت مباهات مىكنى ، من به عقيده و ايمان و توحيدم ! « و من هيچكس را شريك پروردگارم قرار نمىدهم » ( * ( وَلا أُشْرِكُ بِرَبِّي أَحَداً ) * ) .\r\nبعد از اشاره به مساله توحيد و شرك كه مهمترين مساله سرنوشتساز است ، مجددا او را مورد سرزنش قرار داده مىگويد : « تو چرا هنگامى كه وارد باغت شدى نگفتى اين نعمتى است كه خدا خواسته » ، چرا همه اينها را از ناحيه خدا ندانستى و شكر نعمت او را بجا نياوردى ؟ ! ( * ( وَلَوْ لا إِذْ دَخَلْتَ جَنَّتَكَ قُلْتَ ما شاءَ اللَّه ) * ) ( 2 ) « چرا نگفتى هيچ قوت و قدرتى جز از ناحيه خدا نيست » ( * ( لا قُوَّةَ إِلَّا بِاللَّه ) * ) .\r\nاگر تو زمين را شكافته اى ، بذر پاشيده اى ، نهال غرس كرده اى ، درختان را بر داده اى ! و به موقع به همه چيز آن رسيده اى تا به اين پايه رسيده است ، همه اينها با استفاده از قدرتهاى خداداد ، و امكانات و وسائلى است كه خدا در اختيار تو قرار داده ، تو از خود هيچ ندارى و بدون او هيچ هستى ! .\r\nسپس اضافه كرد : « اگر مىبينى من از نظر مال و فرزند از تو كمترم ( مطلب مهمى نيست ) ( * ( إِنْ تَرَنِ أَنَا أَقَلَّ مِنْكَ مالًا وَوَلَداً ) * ) .\r\n\r\n","description":"","footnote":"\r\n( 1 ) كلمه « لكنا » در اصل « لكن انا » بوده ، سپس درهم ادغام شده و به اين صورت درآمده است .\r\n( 2 ) جمله ما شاء اللَّه محذوفى دارد و در تقدير چنين است هذا ما شاء اللَّه ( اين چيزى است كه خدا خواسته ) يا - ما شاء اللَّه كائن ( هر چه خدا بخواهد همان مىشود ) .\r\n","page_name":" 433 ","page_number":433},
  {"content":"\r\n« خدا مىتواند بهتر از باغ تو را در اختيار من بگذارد » ( * ( فَعَسى رَبِّي أَنْ يُؤْتِيَنِ خَيْراً مِنْ جَنَّتِكَ ) * ) .\r\nنه تنها بهتر از آنچه تو دارى به من بدهد بلكه : « خداوند صاعقه اى از آسمان بر باغ تو فرستد و در مدتى كوتاه اين سرزمين سرسبز و خرم را به سرزمين بى گياه و لغزنده اى تبديل كند » ( * ( وَيُرْسِلَ عَلَيْها حُسْباناً مِنَ السَّماءِ فَتُصْبِحَ صَعِيداً زَلَقاً ) * ) .\r\nيا به زمين فرمان دهد تكانى بخورد « و اين چشمه و نهر جوشان در اعماق آن فرو برود ، آن چنان كه هرگز قدرت جستجوى آن را نداشته باشى » ( * ( أَوْ يُصْبِحَ ماؤُها غَوْراً فَلَنْ تَسْتَطِيعَ لَه طَلَباً ) * ) .\r\n« حسبان » ( بر وزن لقمان ) در اصل از ماده حساب گرفته شده است ، سپس به معنى تيرهايى كه به هنگام پرتاب كردن آن را شماره مىكنند آمده ، و نيز به معنى مجازاتى است كه روى حساب دامنگير اشخاص مىگردد ، و در آيه فوق منظور همين است .\r\n( صعيد ) به معنى قشر روى زمين است ( در اصل از ماده « صعود » گرفته شده ) .\r\n« زلق » به معنى سرزمينى است صاف و بدون هيچگونه گياه آن چنان كه پاى انسان بر آن بلغزد ( جالب توجه اينكه امروز براى اينكه شنهاى روان را ثابت كنند و از فرو رفتن آباديها در زير طوفانهاى شن جلوگيرى به عمل آورند سعى مىكنند گياهان و نباتات و درختانى در آنها برويانند و به اصطلاح از آن حالت زلق و لغزندگى بيرون آيد و مهار شود ) .\r\nدر واقع آن مرد با ايمان و موحد رفيق مغرور خود را هشدار داد كه بر اين نعمتها دل نبندد چرا كه هيچكدام قابل اعتماد نيست .\r\n","description":"","footnote":"","page_name":" 434 ","page_number":434},
  {"content":"\r\nدر واقع او مىگويد : با چشم خودت ديده ، و يا لا اقل با گوش شنيده اى كه صاعقه‌هاى آسمانى گاهى در يك لحظه كوتاه ، باغها و خانه‌ها و زراعتها را به تلى از خاك ، يا زمينى خشك و بى آب و علف تبديل كرده است .\r\nو نيز شنيده يا ديده اى كه گاهى يك زمين لرزه شديد قناتها را فرو مىريزد ، چشمه‌ها را مىخشكاند ، آن چنان كه قابل اصلاح و مرمت نيستند .\r\nتو كه اينها را مىدانى اين غرور و نخوت براى چيست ؟ ! تو كه اين صحنه‌ها را ديده اى اينهمه دلبستگى چرا ؟ ! چرا مىگويى باور نمىكنم اين نعمتها هرگز فانى بشوند ، بلكه جاودانه خواهند ماند ، اين چه نادانى و ابلهى است ؟ !\r\n\r\n[ سوره الكهف ‹ 18 › : آيات 42 تا 44 
  ]\r\nوَ أُحِيطَ بِثَمَرِه فَأَصْبَحَ يُقَلِّبُ كَفَّيْه عَلى ما أَنْفَقَ فِيها وَهِيَ خاوِيَةٌ عَلى عُرُوشِها وَيَقُولُ يا لَيْتَنِي لَمْ أُشْرِكْ بِرَبِّي أَحَداً ‹ 42 › وَلَمْ تَكُنْ لَه فِئَةٌ يَنْصُرُونَه مِنْ دُونِ اللَّه وَما كانَ مُنْتَصِراً ‹ 43 › هُنالِكَ الْوَلايَةُ لِلَّه الْحَقِّ هُوَ خَيْرٌ ثَواباً وَخَيْرٌ عُقْباً ‹ 44 ›\r\n\r\nترجمه :\r\n42 - ( به هر حال عذاب خدا فرا رسيد ) و تمام ميوه‌هاى آن نابود شد ، او مرتبا دستهاى خود را - بخاطر هزينه هايى كه در آن صرف كرده بود - بهم ميماليد ، در حالى كه تمام باغ بر پايه‌ها فرو ريخته بود ، و مىگفت اى كاش كسى را شريك پروردگارم قرار نداده بودم ! 43 - و گروهى ، غير از خدا ، نداشت كه او را يارى كنند ، و نمىتوانست از خويشتن يارى گيرد .\r\n","description":"","footnote":"","page_name":" 435 ","page_number":435},
  {"content":"\r\n44 - در اين هنگام ثابت شد كه ولايت ( و قدرت ) از آن خداوند حق است ، او است كه برترين ثواب و بهترين عاقبت را ( براى مطيعان ) دارد .\r\n\r\nتفسير : و اينهم پايان كارشان\r\nسرانجام گفتگوى اين دو نفر پايان گرفت بى آنكه مرد موحد توانسته باشد در اعماق جان آن ثروتمند مغرور و بى ايمان نفوذ كند ، و با همين روحيه و طرز فكر به خانه خود بازگشت .\r\nغافل از اينكه فرمان الهى دائر به نابودى باغها و زراعتهاى سرسبزش صادر شده است ، و بايد كيفر غرور و شرك خود را در همين جهان ببيند و سرنوشتش درس عبرتى براى ديگران شود .\r\nشايد در همان لحظه كه پرده‌هاى سياه شب همه جا را فرا گرفته بود ، عذاب الهى نازل شد ، به صورت صاعقه اى مرگبار ، و يا طوفانى كوبنده و وحشتناك ، و يا زلزله اى ويرانگر و هولانگيز ، هر چه بود در لحظاتى كوتاه اين باغهاى پرطراوت ، و درختان سر به فلك كشيده ، و زراعت به ثمر نشسته را در هم كوبيد و ويران كرد : « و عذاب الهى به فرمان خدا از هر سو محصولات آن مرد را احاطه و نابود ساخت » ( * ( وَأُحِيطَ بِثَمَرِه ) * ) .\r\n« احيط » از ماده « احاطه » است و در اين گونه موارد به معنى « عذاب فراگير » است كه نتيجه آن نابودى كامل است صبحگاهان كه صاحب باغ با يك سلسله رؤياها به منظور سركشى و بهره گيرى از محصولات باغ به سوى آن حركت كرد ، همين كه نزديك شد با منظره وحشتناكى روبرو گشت ، آن چنان كه دهانش از تعجب بازماند ، و چشمانش بيفروغ شد و از حركت ايستاد .\r\nنمىدانست اين صحنه را در خواب مىبيند يا بيدارى ؟ ! درختان همه\r\n","description":"","footnote":"","page_name":" 436 ","page_number":436},
  {"content":"\r\nبر خاك فرو غلطيده بودند ، زراعتها زير و رو شده بودند ، و كمتر اثرى از حيات و زندگى در آنجا به چشم مىخورد .\r\nگويى در آنجا هرگز باغ خرم و زمينهاى سرسبزى وجود نداشته ، و ناله‌هاى غمانگيز جغدها در ويرانه هايش طنينانداز بوده است ، قلبش به طپش افتاد ، رنگ از چهره اش پريد ، آب در دهانش خشكيد ، و آنچه از كبر و غرور بر دل و مغز او سنگينى مىكرد يكباره فرو ريخت ! گويى از يك خواب عميق و طولانى بيدار شده است : « او مرتبا دستها را به هم مىماليد و در فكر هزينه‌هاى سنگينى بود كه در يك عمر از هر طرف فراهم نموده و در آن خرج كرده بود ، در حالى كه همه بر باد رفته و بر پايه‌ها فرو ريخته بود » ( * ( فَأَصْبَحَ يُقَلِّبُ كَفَّيْه عَلى ما أَنْفَقَ فِيها وَهِيَ خاوِيَةٌ عَلى عُرُوشِها ) * ) .\r\nدرست در اين هنگام بود كه از گفته‌ها و انديشه‌هاى پوچ و باطل خود پشيمان گشت « و مىگفت اى كاش احدى را شريك پروردگارم نمىدانستم ، و اى كاش هرگز راه شرك را نمىپوئيدم ( * ( وَيَقُولُ يا لَيْتَنِي لَمْ أُشْرِكْ بِرَبِّي أَحَداً ) * ) .\r\nاسفانگيزتر اينكه او در برابر اينهمه مصيبت و بلا ، تنهاى تنها بود « كسانى را جز خدا نداشت كه او را در برابر اين بلاى عظيم و خسارت بزرگ يارى دهند » ( * ( وَلَمْ تَكُنْ لَه فِئَةٌ يَنْصُرُونَه مِنْ دُونِ اللَّه ) * ) .\r\nو از آنجا كه تمام سرمايه او همين بود چيز ديگرى نداشت كه بجاى آن بنشاند ، « و نمىتوانست از خويشتن يارى گيرد » ( * ( وَما كانَ مُنْتَصِراً ) * ) .\r\nدر حقيقت تمام پندارهاى غرور آميزش در اين ماجرا بهم ريخت و باطل گشت ، از يك سو مىگفت من هرگز باور نمىكنم اين ثروت و سرمايه عظيم فنايى داشته باشد ، ولى به چشم خود فناى آن را مشاهده كرد .\r\nاز سوى ديگر به رفيق موحد و با ايمانش كبر و بزرگى مىفروخت و مىگفت\r\n","description":"","footnote":"","page_name":" 437 ","page_number":437},
  {"content":"\r\nمن از تو قويتر و پر يار و ياورترم ، اما بعد از اين ماجرا مشاهده كرد كه هيچكس يار و ياور او نيست .\r\nاز سوى سوم او به قدرت و قوت خويش متكى بود و نيروى خود را نامحدود مىپنداشت ، ولى بعد از اين حادثه و كوتاه شدن دستش از همه جا و همه چيز ، به اشتباه بزرگ خود پى برد ، زيرا چيزى كه بتواند گوشه اى از آن خسارت بزرگ را جبران كند در اختيار نداشت .\r\nاصولا يار و ياورانى كه بخاطر مال و ثروت همانند مگسهاى دور شيرينى اطراف انسان را مىگيرند ، و گاه انسان آنها را تكيه گاه روز بدبختى خود مىپندارد ، به هنگامى كه آن نعمت از ميان برود يكباره همگى پراكنده مىشوند ، چرا كه دوستى آنها به صورت يك پيوند معنوى نبود ، پشتوانه مادى داشت كه با از ميان رفتنش از ميان رفت .\r\nولى هر چه بود دير شده بود ، و اين گونه بيدارى اضطرارى كه به هنگام نزول بلاهاى سنگين ، حتى براى فرعونها و نمرودها پيدا مىشود ، بى ارزش است ، و به همين دليل نتيجه اى به حال او نداشت .\r\nدرست است كه او در اينجا جمله « * ( لَمْ أُشْرِكْ بِرَبِّي أَحَداً ) * » را بر زبان جارى كرد ، همان جمله اى كه دوست با ايمانش قبلا مىگفت ولى او در حال سلامت گفت و اين در حال بلا ! « و در اين هنگام بود كه اين حقيقت بار ديگر به ثبوت پيوست كه ولايت و سرپرستى و قدرت از آن خدا است خداوندى كه عين حق است » ( * ( هُنالِكَ الْوَلايَةُ لِلَّه الْحَقِّ ) * ) .\r\nآرى در اينجا كاملا روشن گشت كه همه نعمتها از او است و هر چه اراده او باشد آن مىشود ، و جز به اتكاء لطف او كارى ساخته نيست .\r\n","description":"","footnote":"","page_name":" 438 ","page_number":438},
  {"content":"\r\nآرى « او است كه برترين پاداش را دارد و او است كه بهترين عاقبت را براى مطيعان فراهم مىسازد » ( * ( هُوَ خَيْرٌ ثَواباً وَخَيْرٌ عُقْباً ) * ) .\r\nپس اگر انسان مىخواهد به كسى دل به بندد و بر چيزى تكيه كند و اميد به پاداش كسى داشته باشد چه بهتر كه تكيه گاهش خدا و دلبستگى ، و اميدش به لطف و احسان پروردگار باشد .\r\n\r\nنكته‌ها :\r\n\r\n1 - غرور ثروت\r\nدر اين داستان ترسيم زنده اى از آنچه ما غرور ثروتش مىناميم ، مشاهده مىكنيم ، و به سرانجام اين غرور كه پايانش شرك و كفر است آشنا مىشويم .\r\nانسانهاى كمظرفيت هنگامى كه بجايى رسيدند و برترى مختصرى از نظر مقام و ثروت بر ديگران يافتند ، غالبا گرفتار بلاى غرور مىشوند ، نخست سعى مىكنند امكانات خود را به رخ ديگران بكشند ، و آن را وسيله برترىجويى قرار دهند ، جمع شدن مگسصفتان را دور اين شيرينى دليل بر نفوذ خويشتن در دلها قرار دهند ، اين همان است كه قرآن با جمله « أَنَا أَكْثَرُ مِنْكَ مالًا وَأَعَزُّ نَفَراً » در آيات فوق از آن ياد كرده است .\r\nعشق و علاقه آنها به دنيا كم كم پندار جاودانگى آن را در نظرشان مجسم مىسازد ، و فرياد « ما أَظُنُّ أَنْ تَبِيدَ هذِه أَبَداً » را سر ميدهند ! ايمان به جاودانگى دنياى مادى چون تضاد روشنى با رستاخيز دارد نتيجتا به انكار معاد برمىخيزند « وَما أَظُنُّ السَّاعَةَ قائِمَةً » مىگويند .\r\nخودبينى و خودپسنديشان سبب مىشود كه برترى مادى را دليل بر قرب در درگاه پروردگار بدانند ، و براى خويشتن مقام فوق العاده اى نزد او قائل شوند ، و بگويند اگر به سوى خدا بازگرديم و معاد و آخرتى در كار باشد جاى ما در آنجا\r\n","description":"","footnote":"","page_name":" 439 ","page_number":439},
  {"content":"\r\nاز اينجا هم بهتر است ! ! « وَلَئِنْ رُدِدْتُ إِلى رَبِّي لأَجِدَنَّ خَيْراً مِنْها مُنْقَلَباً » .\r\nاين مراحل چهارگانه كم و بيش در زندگى قدرتمندان دنياپرست با تفاوتهايى ديده مىشود در واقع خط سير انحرافى آنها از دنياپرستى شروع ، و به شرك و بتپرستى و كفر و انكار معاد ختم مىگردد ، چرا كه قدرت مادى را همچون بتى مىپرستند و غير آن را بدست فراموشى مىسپرند .\r\n2 - اين سرگذشت عبرتانگيز در عين فشردگى ، علاوه بر اين درس بزرگ درسهاى ديگرى نيز بما مىآموزد .\r\nالف - نعمتهاى دنياى مادى هر قدر وسيع و گسترده باشد نامطمئن و ناپايدار است ، برق صاعقه اى مىتواند در يك شب و يا حتى چند لحظه كوتاه باغها و زراعتهايى كه محصول سالهاى دراز از عمر انسان است به تلى از خاك و خاكستر و زمين خشك و لغزنده تبديل كند .\r\nزمين لرزه مختصرى چشمه‌هاى جوشانى را كه مبدء اينهمه حيات و بركت بود در كام خود فرو كشد آن گونه كه حتى قابل ترميم نباشد .\r\nب - دوستانى كه به عشق بهره گيرى مادى دور انسان حلقه مىزنند آن چنان بىاعتبار و بيوفا هستند كه در همان لحظاتى كه اين نعمتها از انسان جدا مىشوند با او وداع مىگويند ، گويى تصميم آن را از قبل گرفته بودند « * ( وَلَمْ تَكُنْ لَه فِئَةٌ يَنْصُرُونَه مِنْ دُونِ اللَّه ) * » .\r\nاين گونه ماجراها كه نمونه هايش را بارها شنيده و يا ديده‌ايم ثابت مىكند كه جز بر خدا نمىتوان دل بست ، دوستان باوفا و راستين انسان تنها كسانى هستند كه پيوندهاى معنوى ارتباط آنها را برقرار مىسازد ، اينها دوستان حال ثروت ، تنگدستى ، پيرى و جوانى ، تندرستى و بيمارى ، و عزت و ذلتند ، حتى رابطه‌هاى مودتشان بعد از مرگ نيز تداوم دارد .\r\n","description":"","footnote":"","page_name":" 440 ","page_number":440},
  {"content":"\r\n\r\nج - بيدارى بعد از بلا غالبا بيهوده است -\r\nبارها گفته‌ايم بيدارى اضطرارى نه دليل بر انقلاب درونى و تغيير خط و مسير انسان است ، و نه نشانه پشيمانى از اعمال گذشته ، بلكه هر انسانى چشمش به چوبه دار ، و يا امواج بلا و طوفان بيفتد ، موقتا تحت تاثير قرار ميگيرد ، و در لحظاتى كوتاه كه عمرش بيش از عمر آن بلا نيست تصميم بر تغيير مسير خود مىگيرد اما چون ريشه اى در اعماق جانش ندارد با خاموش شدن آن طوفان اين تفكر نيز خاموش مىشود ، و درست به خط اول بازميگردد .\r\nاگر در سوره نساء آيه 18 مىخوانيم كه به هنگام مشاهده نشانه‌هاى مرگ درهاى توبه به روى انسان بسته مىشود نيز دليلش همين است ، و اگر مىبينيم قرآن در آيات سوره يونس ( آيه 90 و 91 ) در باره فرعون مىگويد : هنگامى كه غرق او نزديك شد و در ميان امواج مىغلطيد صدا زد من به خداى يگانه ، خداى بنى اسرائيل ، ايمان آوردم ، اما اين توبه هرگز از او قبول نشد ، آن نيز دليلش همين است .\r\n\r\nد - نه فقر دليل ذلت است و نه ثروت دليل عزت -\r\nاين درس ديگرى است كه آيات فوق به ما مىآموزد .\r\nالبته در جوامع مادى و مكتبهاى ماده گرا ، غالبا اين توهم پيش مىآيد كه فقر و ثروت دليل ذلت و عزت است به همين دليل مىبينيم مشركان عصر جاهليت از يتيم بودن و يا تهيدستى پيامبر اسلام ص تعجب مىكردند و مىگفتند چرا اين قرآن بر يكى از ثروتمندان مكه و طائف نازل نشده ؟ لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ ( آيه 31 سوره زخرف ) .\r\n\r\nه - راه شكستن غرور -\r\nيك انسان آزاده هنگامى كه وسوسه‌هاى غرور بخاطر مال و مقام در اعماق دلش جوانه مىزند بايد ريشه آن را با توجه به تاريخچه ى پيدايش خودش قطع كند ، آن روز كه خاك بى ارزش بود ، آن روز كه نطفه ناتوانى\r\n","description":"","footnote":"","page_name":" 441 ","page_number":441},
  {"content":"\r\nبود ، آن روز كه به صورت نوزادى ضعيف و غير قادر بر حركت از مادر متولد گشت ، همانگونه كه قرآن در آيات فوق براى شكستن غرور آن ثروتمند بى ايمان او را به گذشته اش بازمىگرداند ، و از زبان آن مرد با ايمان مىگويد « أَ كَفَرْتَ بِالَّذِي خَلَقَكَ مِنْ تُرابٍ ثُمَّ مِنْ نُطْفَةٍ ثُمَّ سَوَّاكَ رَجُلًا » .\r\n\r\nو - جهان طبيعت به ما درس مىدهد -\r\nجالب اينكه در آيات فوق هنگامى كه توصيف آن باغهاى پربركت را مىخوانيم مىگويد : « وَلَمْ تَظْلِمْ مِنْه شَيْئاً » آن باغها هيچگونه ستمى در تقديم ثمرات خود به جهان انسانيت نداشتند » ولى در باره صاحب آن باغ مىگويد : « وَدَخَلَ جَنَّتَه وَهُوَ ظالِمٌ لِنَفْسِه » .\r\nيعنى اى انسان نگاهى به جهان آفرينش كن ببين اين درختان پرثمر و زراعتهاى پربركت ، چگونه هر چه دارند در طبق اخلاص گذارده ، و به تو تقديم مىدارند نه از انحصارطلبى آنها خبرى است ، و نه از بخل و حسد اثرى ، جهان آفرينش صحنه ايثار است و بذل و بخشش ، زمين آنچه را در اختيار دارد به گياهان و حيوانات ايثارگرانه تقديم مىكند ، و درختان و گياهان تمام مواهب خويش را در اختيار انسانها و جانداران ديگر مىگذارند ، قرص خورشيد روز به روز لاغرتر مىشود و نور افشانى مىكند ، ابرها مىبارند و نسيمها مىوزند و امواج حيات را در همه جا مىگسترانند ، اين نظام آفرينش است .\r\nولى تو اى انسان چگونه مىخواهى گل سرسبد اين جهان باشى و روشنترين قوانين آن را زير پا بگذارى ؟ ! وصله ناهمرنگ براى عالم خلقت شوى ، همه مواهب را به خويش اختصاص دهى و حق ديگران را بربايى ؟ !\r\n","description":"","footnote":"","page_name":" 442 ","page_number":442},
  {"content":"\r\n\r\n[ سوره الكهف ‹ 18 › : آيات 45 تا 46 
  ]\r\nوَ اضْرِبْ لَهُمْ مَثَلَ الْحَياةِ الدُّنْيا كَماءٍ أَنْزَلْناه مِنَ السَّماءِ فَاخْتَلَطَ بِه نَباتُ الأَرْضِ فَأَصْبَحَ هَشِيماً تَذْرُوه الرِّياحُ وَكانَ اللَّه عَلى كُلِّ شَيْءٍ مُقْتَدِراً ‹ 45 › الْمالُ وَالْبَنُونَ زِينَةُ الْحَياةِ الدُّنْيا وَالْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَخَيْرٌ أَمَلًا ‹ 46 ›\r\n\r\nترجمه :\r\n45 - زندگى دنيا را براى آنها به آبى تشبيه كن كه از آسمان فرو مىفرستيم ، و به وسيله آن گياهان زمين ، سرسبز و درهم فرو مىروند ، اما بعد از مدتى مىخشكند ، به گونه اى بادها آنها را به هر سو پراكنده مىكنند ، و خداوند بر هر چيز توانا است 46 - مال و فرزندان ، زينت حيات دنيا هستند ، و باقيات صالحات ( ارزشهاى پايدار و شايسته ) ثوابش نزد پروردگارت بهتر و اميدبخشتر است .\r\n\r\nتفسير : آغاز و پايان زندگى در يك تابلو زنده .\r\nدر آيات گذشته سخن از ناپايدارى نعمتهاى جهان ماده بود ، و از آنجا كه درك اين واقعيت براى يك عمر طولانى به مدت 60 يا 80 سال براى افراد عادى كار آسانى نيست ، قرآن در آيات مورد بحث ضمن يك مثال بسيار زنده و گويا اين صحنه را كاملا مجسم مىكند ، تا غافلان مغرور با مشاهده آن كه در عمرشان بارها و بارها تكرار شده و مىشود از اين غرور و غفلت بيدار شوند .\r\nمىگويد : « براى آنها زندگى دنيا را به قطره‌هاى آب باران كه از آسمان نازل مىكنيم تشبيه كن » ( * ( وَاضْرِبْ لَهُمْ مَثَلَ الْحَياةِ الدُّنْيا كَماءٍ أَنْزَلْناه\r\n","description":"","footnote":"","page_name":" 443 ","page_number":443},
  {"content":"\r\n* ( مِنَ السَّماءِ ) * ) .\r\nاين قطره‌هاى حياتبخش بر كوه و صحرا مىريزد ، دانه‌هاى آماده اى كه در زمينهاى مستعد نهفته است ، با ريزش آن جان مىگيرد و حركت تكاملى خود را آغاز مىكند .\r\nپوست سخت و پرمقاومت دانه در برابر نرمش باران نرم مىشود ، و به جوانه گياه اجازه عبور مىدهد ، سرانجام جوانه نورس از دل خاك سر برمىدارد ، آفتاب مىدرخشد نسيم مىوزد ، مواد غذايى زمين كمك مىكند ، و اين جوانه نورس با نيرو گرفتن از همه اين عوامل حيات به رشد و نمو خود ادامه مىدهد ، آن چنان كه « بعد از مدت كوتاهى گياهان زمين سر بر سر هم مىگذارند و درهم فرو مىروند » ( * ( فَاخْتَلَطَ بِه نَباتُ الأَرْضِ ) * ) .\r\nصفحه كوه و صحرا يك پارچه جنبش و حيات مىشود ، شكوفه‌ها و گلها و ميوه‌ها يكى بعد از ديگرى زينت بخش شاخه‌ها مىشوند ، گويى همه مىخندند ، فرياد شادى مىكشند ، به وجد و رقص درآمده‌اند .\r\nولى اين صحنه دلانگيز ديرى نمىپايد ، بادهاى خزان شروع مىشود و گرد و غبار مرگ بر سر آنها مىپاشد هوا به سردى مىگرايد ، آبها كم مىشود « و چيزى نمىگذرد كه آن گياه خرم و سرسبز و خندان به شاخه‌ها و برگهاى پژمرده و بى فروغ تبديل مىشوند » ( * ( فَأَصْبَحَ هَشِيماً ) * ) ( 1 ) .\r\nآن برگهايى كه در فصل بهار آن چنان شاخه‌ها را چسبيده بودند كه قدرت هيچ طوفانى نمىتوانست آنها را جدا كند آن قدر سست و بيجان مىشوند كه « هر باد و نسيمى آنها را جدا كرده با خود به هر سو مىبرد » ( * ( تَذْرُوه الرِّياحُ ) * ) ( 2 ) .\r\n\r\n","description":"","footnote":"\r\n( 1 ) « هشيم » از ماده « هشم » به معنى شكستن گرفته شده ، و در اينجا به گياهان خشكيده اى اطلاق گرديده كه درهم شكسته است .\r\n( 2 ) « تذروه » از ماده « ذرو » به معنى پراكنده ساختن است .\r\n","page_name":" 444 ","page_number":444},
  {"content":"\r\n« آرى خداوند بر هر چيزى توانا بوده و هست » ( * ( وَكانَ اللَّه عَلى كُلِّ شَيْءٍ مُقْتَدِراً ) * ) .\r\nآيه بعد موقعيت مال و ثروت و نيروى انسانى را كه دو ركن اصلى حيات دنياست در اين ميان مشخص مىكند ، و مىگويد « اموال و فرزندان زينت حيات دنيا هستند ( * ( الْمالُ وَالْبَنُونَ زِينَةُ الْحَياةِ الدُّنْيا ) * ) .\r\nشكوفه‌ها و گلهايى مىباشند كه بر شاخه‌هاى اين درخت آشكار مىشوند ، زود ، گذرند ، كمدوامند و اگر از طريق قرار گرفتن در مسير « اللَّه » رنگ جاودانگى نگيرند بسيار بىاعتبارند .\r\nدر حقيقت در اين آيه انگشت روى دو قسمت از مهمترين سرمايه‌هاى زندگى دنيا گذارده شده است كه بقيه به آن وابسته است ، « نيروى اقتصادى » و « نيروى انسانى » چرا كه براى رسيدن به هر مقصودى از مقاصد مادى حتما اين دو نيرو لازم است ، و به همين دليل آنها كه بر تخت قدرت مىنشينند سعى در جمعآورى اين دو نيرو مىكنند ، مخصوصا در زمانهاى گذشته هر كس فرزندان بيشترى داشت خود را نيرومندتر احساس مىكرد ، چرا كه آنها يكى از دو ركن اصلى قدرت او را تشكيل مىدادند ، در آيات گذشته نيز ديديم كه آن مرد ثروتمند بى ايمان اموال و نفرات خود را به رخ ديگران مىكشيد و مىگفت « أَنَا أَكْثَرُ مِنْكَ مالًا وَأَعَزُّ نَفَراً » .\r\nو لذا روى « بنون » كه جمع « ابن » به معنى پسر است تكيه شده ، چرا كه آنها پسران را سرمايه و نيروى فعال انسانى مىدانستند ، نه دختران .\r\nبه هر حال همانگونه كه ديديم پابرجاترين اموال كه عبارت از باغ و زمين زراعتى و چشمه آب بود چگونه در چند لحظه نابود شد ، در مورد فرزندان نيز گذشته از آنكه حيات و سلامتشان هميشه آسيب پذير است گاهى به صورت دشمنانى\r\n","description":"","footnote":"","page_name":" 445 ","page_number":445},
  {"content":"\r\nدرمىآيند كه به جاى كمك بودن مزاحم سرسختى خواهند شد ! سپس اضافه مىكند « باقيات صالحات يعنى ارزشهاى پايدار و شايسته ، نزد پروردگارت ثوابش بهتر و اميدبخشتر است » ( * ( وَالْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَخَيْرٌ أَمَلًا ) * ) .\r\nگر چه جمعى از مفسران خواسته‌اند مفهوم « باقيات صالحات » را در دائره خاصى مانند نمازهاى پنجگانه ، يا ذكر سبحان اللَّه و الحمد للَّه و لا إله الا اللَّه و اللَّه اكبر ، و امثال آن محدود كنند ولى روشن است كه مفهوم اين تعبير آن چنان وسيع و گسترده است كه هر فكر و ايده و گفتار و كردار صالح و شايسته اى كه طبعا باقى مىماند و اثرات و بركاتش در اختيار افراد و جوامع قرار مىگيرد شامل مىشود .\r\nاگر مىبينيم در بعضى از روايات به نماز شب ، و يا مودت اهل بيت ع تفسير شده بدون شك منظور بيان مصداقهاى روشن است ، نه منحصر ساختن مفهوم در اين امور ، به خصوص اينكه در پاره اى از اين روايات « من » كه دلالت بر تبعيض مىكند به كار رفته است .\r\nمثلا در روايتى از امام صادق ع مىخوانيم كه فرمود :\r\n« لا تستصغر مودتنا فانها من الباقيات الصالحات\r\n« : دوستى ما را كوچك مشمر كه از باقيات صالحات است » .\r\nو در حديث ديگرى از پيامبر ص مىخوانيم كه فرمود : از گفتن تسبيحات اربع مضايقه نكنيد كه آنها از باقيات صالحات است » .\r\nحتى اگر همان اموال ناپايدار و فرزندانى كه گاهى فتنه و مايه آزمايش هستند در مسير اللَّه قرار بگيرند آنها هم به رنگ باقيات صالحات درمىآيند ، چرا كه ذات پاك خداوند جاودانى است و هر چيزى براى او و در راه او قرار گيرد\r\n","description":"","footnote":"","page_name":" 446 ","page_number":446},
  {"content":"\r\nجاودانه خواهد بود .\r\n\r\nنكته‌ها :\r\n\r\n1 - زرق و برق ناپايدار\r\nبار ديگر در آيات فوق با نقش سازنده مثال در تجسم معانى روبرو مىشويم كه چگونه قرآن مجيد ، حقايق عميق عقلى را كه شايد درك آن براى بسيارى از مردم به آسانى امكانپذير نيست با ذكر يك مثال زنده و روشن در آستانه حس آنها قرار مىدهد .\r\nبه انسانها مىگويد آغاز و پايان زندگى شما همه سال در برابر چشمانتان تكرار مىشود ، اگر شصت سال عمر كرده‌ايد شصت سال اين صحنه را تماشا نموده‌ايد .\r\nدر بهاران گامى به صحرا بگذاريد و آن صحنه زيبا و دل انگيز را كه از هر گوشه اش آثار حيات و زندگى نمايان است بنگريد ، در پائيز نيز به همان صحراى سرسبز فصل بهار گام بگذاريد و ببينيد چگونه آثار مرگ از هر گوشه اى نمايان است .\r\nآرى شما هم يك روز كودكى بوديد همچون غنچه نوشكوفه ، بعد جوانى مىشويد همچون گلى پرطراوت ، سپس پير و ناتوان مىشويد ، به مانند گلهاى پژمرده خشكيده و برگهاى زرد و افسرده ، و سپس طوفان اجل ، شما را درو مىكند و بعد از چند صباحى خاكهاى پوسيده شما به كمك طوفانها به هر سو پراكنده مىگردد .\r\nولى اين ماجرا گاهى به صورت غير طبيعى است و در نيمه راه زندگى ، صاعقه يا طوفانى آن را پايان مىدهد ، آن گونه كه در آيه 24 سوره يونس آمده است إِنَّما مَثَلُ الْحَياةِ الدُّنْيا كَماءٍ أَنْزَلْناه مِنَ السَّماءِ فَاخْتَلَطَ بِه نَباتُ الأَرْضِ مِمَّا\r\n","description":"","footnote":"","page_name":" 447 ","page_number":447},
  {"content":"\r\nيَأْكُلُ النَّاسُ وَالأَنْعامُ حَتَّى إِذا أَخَذَتِ الأَرْضُ زُخْرُفَها وَازَّيَّنَتْ وَظَنَّ أَهْلُها أَنَّهُمْ قادِرُونَ عَلَيْها أَتاها أَمْرُنا لَيْلًا أَوْ نَهاراً فَجَعَلْناها حَصِيداً كَأَنْ لَمْ تَغْنَ بِالأَمْسِ : « زندگى دنيا همانند آبى است كه از آسمان نازل كرده‌ايم كه بر اثر آن گياهان گوناگون كه مردم و چهارپايان از آن مىخورند مىرويد ، تا زمانى كه روى زمين زيبايى خود را از آن گرفته ، و اهل آن مطمئن مىشوند ، ناگهان فرمان ما شب هنگام يا در روز فرا مىرسد ( سرما يا صاعقه اى را بر آن مسلط مىسازيم ) و آن چنان آن را درو مىكنيم كه گويى هرگز نبوده است » ! .\r\nولى بسيار مىشود كه حوادث نيمه راه زندگى باعث نابودى آن نمىگردد و مسير طبيعى خود را طى مىكند ولى پايان آن نيز پژمردگى و پراكندگى ، و فنا و نيستى است ، همانگونه كه در آيه مورد بحث به آن اشاره شده است .\r\nبنا بر اين زندگى دنيا چه راه طبيعى خود را طى كند و چه نكند ، دير يا زود دست فنا دامانش را خواهد گرفت .\r\n\r\n2 - عوامل غرورشكن -\r\nگفتيم بسيارى از مردم با پيدا كردن امكانات مادى و رسيدن به مال و مقام مغرور مىشوند و اين غرور دشمن بزرگى براى سعادت انسانها است ، و در آيات فوق ديديم كه چگونه غرور سر از شرك و كفر درمىآورد ؟ ! به همين دليل قرآن كه يك كتاب عالى تربيتى است از طرق مختلف براى درهم شكستن اين غرور استفاده مىكند :\r\nگاه فنا و نيستى و ناپايدار بودن سرمايه‌هاى مادى را مجسم مىكند ( همچون آيات فوق ) .\r\nو گاه هشدار مىدهد كه همين سرمايه‌هاى شما ممكن است دشمن جانتان\r\n","description":"","footnote":"","page_name":" 448 ","page_number":448},
  {"content":"\r\nشود ( مانند آيه 55 سوره توبه ) .\r\nگاهى با ذكر سرنوشت مغروران تاريخ ، همچون قارونها و فرعونها به انسانها بيدار باش مىدهد .\r\nو گاهى دست انسان را گرفته و به گذشته زندگى او يعنى زمانى كه نطفه بى ارزش و يا خاك بى مقدارى بود مىبرد ، و يا آينده او را كه نيز همين گونه است در برابر چشمانش مجسم مىسازد ، تا بداند در ميان اين دو ضعف و ناتوانى ، غرور ، كار احمقانه اى است ( مانند آيه 6 سوره طارق - آيه 8 سوره سجده ، و 38 سوره قيامت ) .\r\nو به اين ترتيب از هر وسيله اى براى درهم شكستن اين خوى شيطانى كه در طول تاريخ سرچشمه جنايات بزرگى شده است بهره مىگيرد .\r\nولى مسلم است افراد با ايمان و پرظرفيت و واقعبين هرگز با رسيدن به مقام و يا ثروتى گرفتار اين خوى زشت نمىشوند ، نه تنها مغرور نمىشوند بلكه كمترين تغييرى در برنامه زندگى آنها پديدار نمىگردد ، آنها همه اين امور را زينتهاى عاريتى مىشمرند كه با وزش يك نسيم فرو مىريزند !\r\n","description":"","footnote":"","page_name":" 449 ","page_number":449},
  {"content":"\r\n\r\n[ سوره الكهف ‹ 18 › : آيات 47 تا 49 
  ]\r\nوَ يَوْمَ نُسَيِّرُ الْجِبالَ وَتَرَى الأَرْضَ بارِزَةً وَحَشَرْناهُمْ فَلَمْ نُغادِرْ مِنْهُمْ أَحَداً ‹ 47 › وَعُرِضُوا عَلى رَبِّكَ صَفًّا لَقَدْ جِئْتُمُونا كَما خَلَقْناكُمْ أَوَّلَ مَرَّةٍ بَلْ زَعَمْتُمْ أَلَّنْ نَجْعَلَ لَكُمْ مَوْعِداً ‹ 48 › وَوُضِعَ الْكِتابُ فَتَرَى الْمُجْرِمِينَ مُشْفِقِينَ مِمَّا فِيه وَيَقُولُونَ يا وَيْلَتَنا ما لِهذَا الْكِتابِ لا يُغادِرُ صَغِيرَةً وَلا كَبِيرَةً إِلَّا أَحْصاها وَوَجَدُوا ما عَمِلُوا حاضِراً وَلا يَظْلِمُ رَبُّكَ أَحَداً ‹ 49 ›\r\n\r\nترجمه :\r\n47 - بخاطر بياور روزى را كه كوه‌ها را به حركت درمىآوريم ، و زمين را آشكار ( و مسطح ) مىبينى ، و همه آنها ( انسانها ) را محشور مىكنيم و احدى را فروگذار نخواهيم كرد .\r\n48 - آنها همه در يك صف به پروردگارت عرضه مىشوند ( و به آنها گفته مىشود ) شما همگى نزد ما آمديد آن گونه كه در آغاز شما را آفريديم اما شما گمان مىكرديد ما موعدى برايتان قرار نخواهيم داد .\r\n49 - و كتاب ( كتابى كه نامه اعمال همه انسانها است ) در آنجا گذارده مىشود ، اما گنهكاران را مىبينى كه از آنچه در آن است ترسان و متوحشاند ، و مىگويند :\r\nاى واى بر ما ! اين چه كتابى است كه هيچ عمل كوچك و بزرگى نيست مگر اينكه آن را شماره كرده است ؟ و همه اعمال خود را حاضر مىبينند ، و پروردگارت به احدى ظلم نمىكند .\r\n","description":"","footnote":"","page_name":" 450 ","page_number":450},
  {"content":"\r\n\r\nتفسير : واى بر ما اين چه كتابى است !\r\nاز آنجا كه در آيات گذشته سخن از انسان خودخواه و مغرورى به ميان آمد كه بخاطر غرورش معاد و رستاخيز را انكار كرد به دنبال آن ، آيات مورد بحث تشريحى از چگونگى قيامت در سه مرحله مىكند :\r\n1 - مرحله قبل از رستاخيز انسانها ، و مرحله رستاخيز ، و قسمتى از مرحله بعد .\r\nنخست مىگويد : « بخاطر بياوريد روزى را كه ( نظام جهان هستى به عنوان مقدمه اى براى نظام نوين درهم فرو مىريزد ) كوه‌ها را به حركت درمىآوريم ، و همه موانع سطح زمين از ميان مىرود ، به گونه اى كه زمين را صاف و همه چيز را در آن نمايان مىبينى » ( * ( وَيَوْمَ نُسَيِّرُ الْجِبالَ وَتَرَى الأَرْضَ بارِزَةً ) * ) .\r\nاين قسمت از آيات به حوادثى كه در آستانه رستاخيز رخ مىدهد اشاره مىكند ، اين حوادث بسيار زياد است كه مخصوصا در سوره‌هاى كوتاه آخر قرآن فراوان به چشم مىخورد ، و به عنوان اشراط الساعة ( نشانه‌هاى قيامت ) ناميده مىشود .\r\nمجموعه اين نشانه‌ها دليل بر آن است كه جهان امروز ما به كلى ويران و دگرگون مىشود ، كوه‌ها متلاشى مىگردد ، درختان و بناها فرو مىريزد ، زمين صاف و مسطح مىشود و سپس زلزله‌ها آن را درهم مىكوبد ، آفتاب بى فروغ و ماه بى نور و ستارگان خاموش مىگردند ، سپس جهانى نو ، آسمان و زمينى تازه بر ويرانه‌هاى آن بنا مىگردد ، و زندگى نوين انسانها در آن جهان نو بنا مىشود .\r\n","description":"","footnote":"","page_name":" 451 ","page_number":451},
  {"content":"\r\nبعد اضافه مىكند : « ما همه آنها را در اين هنگام محشور مىكنيم به گونه اى كه حتى يك نفر را ترك نخواهيم گفت » ( * ( وَحَشَرْناهُمْ فَلَمْ نُغادِرْ مِنْهُمْ أَحَداً ) * ) .\r\n« نغادر » از ماده « غدر » به معنى ترك گفتن چيزى است ، به همين - جهت كسى كه پيمان و عهد خود را بشكند و ترك كند مىگويند غدر كرده است ، و اينكه به گودالهاى آب « غدير » مىگويند بخاطر آن است كه مقدارى از آب باران در آنها ، رها و ترك شده است .\r\nبه هر حال جمله فوق تاكيدى است بر اين حقيقت كه « معاد » يك حكم عمومى و همگانى است و هيچكس از آن مستثنى نخواهد بود .\r\nآيه بعد سخن از چگونگى رستاخيز انسانها مىگويد : « آنها همه در يك صف به پروردگارت عرضه مىشوند » ( عُرِضُوا عَلى رَبِّكَ صَفًّا ) .\r\nاين تعبير ممكن است اشاره به آن باشد كه هر گروهى از مردم كه عقيده واحد يا عمل مشابهى دارند در يك صف قرار مىگيرند ، و يا اينكه همگى بدون هيچگونه تفاوت و امتياز در يك صف قرار خواهند گرفت .\r\nو به آنها گفته مىشود : « شما همگى نزد ما آمديد ، همانگونه كه در آغاز شما را آفريديم » ( دْ جِئْتُمُونا كَما خَلَقْناكُمْ أَوَّلَ مَرَّةٍ ) .\r\nنه خبرى از اموال و ثروتها است ، نه زر و زيورها ، نه امتيازات و مقامات مادى ، نه لباسهاى رنگارنگ ، و نه يار و ياور ، درست همانگونه كه در آغاز آفرينش بوديد ، به همان حالت اول ! .\r\n« اما شما گمان كرديد كه ما موعدى برايتان قرار نخواهيم داد » ( زَعَمْتُمْ أَلَّنْ نَجْعَلَ لَكُمْ مَوْعِداً ) .\r\nو اين هنگامى بود كه غرور امكانات مادى شما را فرا مىگرفت و تمايل\r\n","description":"","footnote":"","page_name":" 452 ","page_number":452},
  {"content":"\r\nبه جاودانگى دنيا شما را از فكر آخرت كه در فطرت هر انسانى نهفته است غافل مىكرد .\r\nسپس به مراحل ديگر از اين رستاخيز بزرگ پرداخته ، مىگويد :\r\n« كتابى كه نامه اعمال همه انسانها است ، در آنجا گذارده مىشود » ( و وضع الكتاب ) .\r\n« گنهكاران هنگامى كه از محتواى آن آگاه مىشوند وحشتزده خواهند شد به گونه اى كه آثار وحشت را در چهره هاشان مىبينى » ( * ( فَتَرَى الْمُجْرِمِينَ مُشْفِقِينَ مِمَّا فِيه ) * ) .\r\nدر اين هنگام فرياد برمىآورند و مىگويند اى واى بر ما اين چه كتابى است ؟ ! هيچ عمل كوچك و بزرگى نيست مگر اينكه آن را احصا و شماره كرده است « ( * ( وَيَقُولُونَ يا وَيْلَتَنا ما لِهذَا الْكِتابِ لا يُغادِرُ صَغِيرَةً وَلا كَبِيرَةً إِلَّا أَحْصاها ) * ) .\r\nهمگى را مو به مو به حساب آورده ، ضبط كرده ، و چيزى را فروگذار ننموده است ، راستى چه وحشتناك است ؟ ما همه اين اعمال را به دست فراموشى سپرده بوديم ، آن چنان كه گاهى فكر مىكرديم اصلا خلافى از ما سر نزده ، اما امروز مىبينيم بار مسئوليتمان بسيار سنگين ، و سرنوشتمان تاريك است ! .\r\nعلاوه بر اين سند كتبى اصولا « همه اعمال خود را حاضر مىبينيد » ! ( * ( وَوَجَدُوا ما عَمِلُوا حاضِراً ) * ) .\r\nخوبيها و بديها ، ظلمها و عدلها ، هرزگيها و خيانتها ، همه و همه در برابر آنها تجسم مىيابد ! .\r\nدر واقع آنها گرفتار اعمال خودشان هستند : « و پروردگار تو به احدى ظلم نمىكند » ( * ( وَلا يَظْلِمُ رَبُّكَ أَحَداً ) * ) .\r\nآنچه دامن آنها را مىگيرد كارهايى است كه در اين جهان انجام داده اند\r\n","description":"","footnote":"","page_name":" 453 ","page_number":453},
  {"content":"\r\nبنا بر اين از چه كسى مىتوانند گله كنند جز از خودشان .\r\n\r\nنكته‌ها :\r\n\r\n1 - كوه‌ها و سر انهدام آنها -\r\nگفتيم در آستانه رستاخيز نظام جهان ماده بهم مىريزد ، از جمله كوه‌ها از هم متلاشى مىشوند ، ولى در زمينه متلاشى شدن كوه‌ها در قرآن تعبيرات مختلفى ديده مىشود :\r\nدر آيات مورد بحث خوانديم كه كوه‌ها را به حركت درمىآوريم ( نسير الجبال ) همين تعبير در سوره « نبا » آيه 20 و سوره « تكوير » آيه 3 ديده مىشود .\r\nولى در سوره « مرسلات » آيه 10 مىخوانيم « وَإِذَا الْجِبالُ نُسِفَتْ » « كوه‌ها بر اثر طوفان شديد از جا كنده خواهد شد » .\r\nدر حالى كه در سوره « حاقه » آيه 14 مىخوانيم : « وَحُمِلَتِ الأَرْضُ وَالْجِبالُ فَدُكَّتا دَكَّةً واحِدَةً » « زمين و كوه‌ها از جا كنده مىشوند ، و يك مرتبه در هم كوبيده خواهند شد » .\r\nو در سوره « مزمل » آيه 14 مىخوانيم : « يَوْمَ تَرْجُفُ الأَرْضُ وَالْجِبالُ وَكانَتِ الْجِبالُ كَثِيباً مَهِيلًا » « روزى كه زمين و كوه‌ها به لرزه درمىآيد و كوه‌ها تبديل به تلى از شن متراكم خواهند شد » ! .\r\nو آيه 5 سوره « واقعه » مىگويد « وَبُسَّتِ الْجِبالُ بَسًّا فَكانَتْ هَباءً مُنْبَثًّا » « كوه‌ها از هم متلاشى و خرد و سپس به گرد و غبار پراكنده تبديل مىشوند . »\r\nو بالآخره آيه 5 سوره « قارعه » مىگويد : « وَتَكُونُ الْجِبالُ كَالْعِهْنِ الْمَنْفُوشِ » كوه‌ها همچون پشم رنگين و زده شده اى خواهند بود ( كه به هر سو پراكنده مىشوند ) .\r\nواضح است ميان اين آيات هيچگونه منافاتى وجود ندارد ، بلكه مراحل مختلف در هم ريختن كوه‌هاى جهان كه محكمترين و پابرجاترين اجزاء زمين\r\n","description":"","footnote":"","page_name":" 454 ","page_number":454},
  {"content":"\r\nهستند ، مىباشد ، از حركت كوه‌ها شروع مىشود و تا تبديل شدنشان به گرد و غبارى كه تنها رنگ آن در فضا به چشم مىخورد ادامه مىيابد .\r\nعامل اين جنبش عظيم و وحشتناك چيست ؟ مسلما بر ما معلوم نيست ، ممكن است خاصيت جاذبه موقتا برداشته شود و حركت دورانى زمين باعث درهم كوبيدن كوه‌ها و سپس فرارشان به اعماق فضا گردد ، يا بخاطر انفجارهاى عظيم اتمى در هسته مركزى زمين چنين حركت عظيم و وحشتناكى رخ دهد .\r\nبه هر حال همه اينها دليل بر آن است كه رستاخيز جنبه انقلابى عظيمى هم در جهان ماده بيجان ، و هم در تجديد حيات انسانها دارد كه تمام آنها آغازگر جهانى نو در سطح والاترى است ، جهان كه هر چند « روح » و « جسم » در آن حكومت مىكند ولى بافت آن از هر نظر گسترده تر و كاملتر خواهد بود .\r\nاين تعبير قرآن ضمنا اين واقعيت را به ما انسانها گوشزد مىكند كه باغ و چشمه آب كه سهل است . كوه‌هاى عظيم متلاشى مىشوند ، و به اين ترتيب نقش فنا بر جبين همه موجودات اين جهان حتى عظيمترينشان ثبت شده است !\r\n\r\n2 - نامه اعمال -\r\nدر تفسير الميزان در ذيل آيات فوق مىخوانيم : از مجموع آيات قرآن استفاده مىشود كه در عالم قيامت سه نوع كتاب ( نامه اعمال ) براى انسانها وجود دارد :\r\nنخست كتاب واحدى است كه براى حساب اعمال همگان گذارده مىشود ، و در واقع همه اعمال اولين و آخرين در آن ثبت است ، همانگونه كه در آيات فوق خوانديم و وضع الكتاب كه ظاهر آن اينست كتاب واحدى براى حساب همه انسانها قرار داده مىشود .\r\nدوم كتابى است كه هر امتى دارد يعنى اعمال يك امت در آن درج است\r\n","description":"","footnote":"","page_name":" 455 ","page_number":455},
  {"content":"\r\nهمانگونه كه در سوره جاثيه آيه 28 آمده است كُلُّ أُمَّةٍ تُدْعى إِلى كِتابِهَا :\r\n« هر امتى به كتاب و نامه اعمالش خوانده مىشود » .\r\nسوم كتابى است كه براى هر انسانى جداگانه وجود دارد ، آن چنان كه در سوره اسراء آيه 13 مىخوانيم وَكُلَّ إِنسانٍ أَلْزَمْناه طائِرَه فِي عُنُقِه وَنُخْرِجُ لَه يَوْمَ الْقِيامَةِ كِتاباً . . . : « هر انسانى مسئوليت اعمالش را به گردن خودش افكنده‌ايم ، و براى او در روز قيامت كتاب و نامه عملى بيرون مىآوريم » ( 1 ) .\r\nبديهى است هيچگونه منافاتى در ميان اين آيات نيست چرا كه هيچ مانعى ندارد كه اعمال آدمى در كتب مختلف ثبت گردد ، همانگونه كه در برنامه‌هاى دنيا امروز نيز نظير آن را مىبينيم ، كه براى سازماندهى دقيق به تشكيلات يك كشور ، براى هر واحد ، نظام و حساب و سپس آن واحدها در واحدهاى بزرگتر ، حساب جديدى پيدا مىكنند .\r\nاما با توجه به اين نكته كه نامه اعمال انسانها در قيامت شبيه دفتر و كتاب معمولى اين جهان نيست ، مجموعه اى است گويا ، غير قابل انكار كه شايد محصول\r\n\r\n","description":"","footnote":"\r\n( 1 ) « الميزان » جلد 13 صفحه 348 . . . با نهايت تاسف در همين ايام كه اين بخش از تفسير را مىنويسيم به فقدان اين علامه بزرگوار مفسر قرآن مجيد ، فيلسوف عاليقدر ، عالم بزرگ اخلاق آيت اللَّه علامه طباطبائى گرفتار شديم .\r\nبزرگمردى كه در دوران عمر پر بركتش خدمات بسيار پرارزشى ، دور از هر گونه تظاهر و خودنمايى ، به جامعه اسلامى كرد ، تحولى در حوزه علميه قم و افكار دانشمندان معاصر ايجاد نمود ، شاگردان برازنده فراوانى تربيت كرد و آثار بسيار ارزنده اى از خود به يادگار گذاشت .\r\nمخصوصا همين اثر گرانمايه او ( تفسير الميزان ) فصل تازه اى در تفسير قرآن كريم گشوده و نقطه عطفى بود در اين علم مهم اسلامى ، روحش غريق رحمت باد و يادش براى هميشه گرامى ( تاريخ رحلت معظم له 24 آبان ماه 1360 برابر با 18 محرم 1402 ) .\r\n","page_name":" 456 ","page_number":456},
  {"content":"\r\nطبيعى خود اعمال آدمى باشد .\r\nو به هر حال آيات مورد بحث نشان مىدهد كه علاوه بر ثبت اعمال انسانى در كتب ويژه ، خود اعمال نيز در آنجا تجسم مىيابند و حضور پيدا مىكنند * ( وَوَجَدُوا ما عَمِلُوا حاضِراً ) * .\r\nاعمالى كه به صورت انرژيهاى پراكنده در اين جهان از نظرها محو و نابود شده‌اند در حقيقت از بين نرفته‌اند ( و علم امروز نيز ثابت كرده كه هيچ ماده و انرژى هرگز از ميان نخواهد رفت ، بلكه دائما تغيير شكل مىدهد ) .\r\nآن روز اين انرژيهاى گم شده ، به فرمان خداوند ، تبديل به ماده مىشوند ، و به صورتهاى مناسبى تجسم مىيابند ، اعمال نيك به صورتهاى جالب و زيبا ، و اعمال بد در چهره‌هاى زشت و ننگين ظاهر مىگردند ، و اين اعمال با ما خواهند بود ، و به همين دليل در آخرين جمله آيات فوق مىفرمايد * ( وَلا يَظْلِمُ رَبُّكَ أَحَداً ) * :\r\n« و خداوند به بندگانش ستم نمىكند » چرا كه پاداشها و كيفرها محصول اعمال خودشان است .\r\nالبته بعضى از مفسران جمله « * ( وَوَجَدُوا ما عَمِلُوا حاضِراً ) * » را تاكيدى بر مساله نامه اعمال دانسته‌اند ، و گفته‌اند مفهوم جمله اين است كه در آن كتاب همه كارهاى خود را حاضر و ثبت شده مىيابند ( 1 ) .\r\nبعضى ديگر در اين آيه كلمه « جزاء » را در تقدير گرفته‌اند ، و گفته‌اند مفهومش اين است كه در آن روز « جزاى اعمال خود را حاضر مىبينند » ( 2 ) .\r\nولى تفسير اول با ظاهر آيات مساعدتر است .\r\nدر باره تجسم اعمال در جلد دوم ذيل آيه 30 آل عمران بحث مشروحى داشته‌ايم ( جلد 2 صفحه 377 ) و به خواست خدا در ذيل آيات مناسب در آينده\r\n\r\n","description":"","footnote":"\r\n( 1 و 2 ) فخر رازى در تفسير كبير ، و قرطبى در تفسير الجامع .\r\n","page_name":" 457 ","page_number":457},
  {"content":"\r\nنيز بحث بيشترى خواهيم داشت .\r\n\r\n3 - ايمان به معاد و نقش آن در تربيت انسانها -\r\nبراستى قرآن كتاب تربيتى عجيبى است ، هنگامى كه صحنه قيامت را براى انسانها ترسيم مىكند ، مىگويد ، روزى كه همه مردم در صفوف منظم به دادگاه عدل پروردگار عرضه مىشوند ، در حالى كه هماهنگى عقائد و اعمالشان معيار تقسيم آنها در صفوف مختلف است .\r\nدستهاى آنها از همه چيز تهى ، تمام تعلقات دنيا را پشت سر افكنده‌اند ، در عين جمعيت ، تنها ، و در عين تنهايى جمعند ، نامه‌هاى اعمال ، گسترده مىشود .\r\nهمه چيز به زبان مىآيد و اعمال كوچك و بزرگ آدميان را بازگو مىكند ، و از آن بالاتر خود اعمال و افكار جان مىگيرند ، تجسم مىيابند ، اطراف هر كسى را اعمال تجسم يافته اش احاطه مىكند ، آن چنان مردم به خود مشغولند كه مادر فرزند را ، و فرزند پدر و مادر را به كلى فراموش مىكنند .\r\nسايه سنگين وحشت از اين دادگاه عدل الهى و كيفرهاى بزرگى كه در انتظار بدكاران است همه را فرا مىگيرد ، نفسها در سينه‌ها حبس مىشود ، و چشمها از گردش بازمىماند .\r\nراستى ايمان به چنين دادگاهى چقدر در تربيت انسان و كنترل شهوات او مؤثر است ؟ و چقدر آگاهى و بيدارى و توجه به مسئوليتها به انسان مىبخشد ؟\r\nدر حديثى از امام صادق ع مىخوانيم :\r\nاذا كان يوم القيامة دفع للانسان كتاب ثم قيل له اقرء - قلت فيعرف ما فيه - فقال انه يذكره فما من لحظة و لا كلمة و لا نقل قدم و لا شىء فعله الا ذكره ، كانه فعله تلك الساعة ، و لذلك قالوا * ( يا وَيْلَتَنا ما لِهذَا الْكِتابِ لا يُغادِرُ صَغِيرَةً وَلا كَبِيرَةً إِلَّا أَحْصاها ) * :\r\n« هنگامى كه روز قيامت مىشود ، نامه اعمال آدمى را به دست او مىدهند ، سپس گفته مىشود بخوان - راوى اين خبر مىگويد از امام پرسيدم آيا آنچه را كه در اين نامه است مىشناسد و به خاطر مىآورد ؟ - امام فرمود :\r\n","description":"","footnote":"","page_name":" 458 ","page_number":458},
  {"content":"\r\nهمه را به خاطر مىآورد ، هر چشم بر هم زدنى ، كلمه اى ، جابجا كردن قدمى ، و خلاصه هر كارى را كه انجام داده است آن چنان به خاطر مىآورد كه گويى همان ساعت انجام داده است ! و لذا فريادشان بلند مىشود و مىگويند :\r\nاى واى بر ما اين چه كتابى است كه هيچ كار كوچك و بزرگى نيست مگر آنكه آن را احصا و شماره كرده است » ( 1 ) ؟ ! نقش مؤثر تربيتى ايمان به چنين واقعيتى ناگفته پيداست ، راستى ممكن است انسان به چنين صحنه اى ايمان قاطع داشته باشد باز هم گناه كند ؟ !\r\n\r\n","description":"","footnote":"\r\n( 1 ) نور الثقلين جلد 3 صفحه 267 .\r\n","page_name":" 459 ","page_number":459},
  {"content":"\r\n\r\n[ سوره الكهف ‹ 18 › : آيات 50 تا 53 
  ]\r\nوَ إِذْ قُلْنا لِلْمَلائِكَةِ اسْجُدُوا لآدَمَ فَسَجَدُوا إِلَّا إِبْلِيسَ كانَ مِنَ الْجِنِّ فَفَسَقَ عَنْ أَمْرِ رَبِّه أَ فَتَتَّخِذُونَه وَذُرِّيَّتَه أَوْلِياءَ مِنْ دُونِي وَهُمْ لَكُمْ عَدُوٌّ بِئْسَ لِلظَّالِمِينَ بَدَلًا ‹ 50 › ما أَشْهَدْتُهُمْ خَلْقَ السَّماواتِ وَالأَرْضِ وَلا خَلْقَ أَنْفُسِهِمْ وَما كُنْتُ مُتَّخِذَ الْمُضِلِّينَ عَضُداً ‹ 51 › وَيَوْمَ يَقُولُ نادُوا شُرَكائِيَ الَّذِينَ زَعَمْتُمْ فَدَعَوْهُمْ فَلَمْ يَسْتَجِيبُوا لَهُمْ وَجَعَلْنا بَيْنَهُمْ مَوْبِقاً ‹ 52 › وَرَأَى الْمُجْرِمُونَ النَّارَ فَظَنُّوا أَنَّهُمْ مُواقِعُوها وَلَمْ يَجِدُوا عَنْها مَصْرِفاً ‹ 53 ›\r\n\r\nترجمه :\r\n50 - به ياد آريد زمانى را كه به فرشتگان گفتيم براى آدم سجده كنيد ، آنها همگى سجده كردند ، جز ابليس ، او از جن بود ، سپس از فرمان پروردگارش خارج شد ، آيا ( با اينحال ) او و فرزندانش را به جاى من اولياى خود انتخاب مىكنيد در حالى كه دشمن شما هستند ؟ اينها چه جانشينهاى بدى براى ظالماناند .\r\n51 - من آنها را به هنگام آفرينش آسمانها و زمين حاضر نساختم ، و نه بهنگام آفرينش نوع خودشان ، و من گمراه كنندگان را دستيار خود قرار نمىدهم .\r\n","description":"","footnote":"","page_name":" 460 ","page_number":460},
  {"content":"\r\n52 - بخاطر بياوريد روزى را كه خدا مىگويد شريكهايى را كه براى من مىپنداشتيد صدا بزنيد ( تا به كمك شما بشتابند ) ولى هر چه آنها را مىخوانند جوابشان نمىدهند ، و ما در ميان اين دو گروه كانون هلاكتى قرار داده‌ايم .\r\n53 - و گنهكاران آتش ( دوزخ ) را مىبينند و يقين مىكنند كه بر آتش افكنده مىشوند و هم آتش بر آنها ، و هيچگونه راه گريزى از آن نخواهند يافت !\r\n\r\nتفسير : شياطين را اولياى خود قرار ندهيد !\r\nدر آيات مختلف قرآن كرارا از داستان آفرينش آدم و سجده فرشتگان براى او و سرپيچى ابليس ، سخن به ميان آمده است ، ولى همانگونه كه قبلا هم اشاره كرده‌ايم اين تكرارها همواره نكته هايى دارد و در هر مورد نكته اى در نظر بوده است .\r\nبه تعبير ديگر يك حادثه مهم ممكن است ابعاد مختلفى داشته باشد كه در هر مورد كه ذكر مىشود نظر به يكى از اين ابعاد باشد .\r\nاز آنجا كه در بحثهاى گذشته ضمن يك مثال عينى خارجى چگونگى موضع - گيرى ثروتمندان مستكبر و مغرور ، در مقابل تهيدستان مستضعف ، و عاقبت كار آنها تجسم يافته بود ، و از آنجا كه غرور از روز نخست عامل اصلى انحراف و كفر و طغيان بوده است ، در آيات مورد بحث از مساله ابليس و سرپيچى او از سجده بر آدم سخن به ميان مىآورد تا بدانيم از آغاز غرور سرچشمه كفر و طغيان بوده است .\r\nبعلاوه اين داستان مشخص مىكند كه انحرافات از وسوسه‌هاى شيطانى سرچشمه مىگيرد ، و تسليم شدن در برابر وسوسه‌هاى او كه از آغاز كمر دشمنى ما را بسته است چقدر احمقانه است ؟\r\nنخست مىگويد : به ياد آريد زمانى را كه به فرشتگان گفتيم : براى آدم سجده كنيد ، آنها همگى سجده كردند جز ابليس « ( * ( وَإِذْ قُلْنا لِلْمَلائِكَةِ اسْجُدُوا لآدَمَ فَسَجَدُوا إِلَّا إِبْلِيسَ ) * ) .\r\n","description":"","footnote":"","page_name":" 461 ","page_number":461},
  {"content":"\r\nاين استثناء ممكن است اين توهم را به وجود آورد كه ابليس از جنس فرشتگان بود ، در حالى كه فرشتگان معصومند ، پس چگونه او راه طغيان و كفر را پوييد ؟ ! لذا بلا فاصله اضافه مىكند « او از جن بود ، و سپس از فرمان پروردگارش خارج شد » ( * ( كانَ مِنَ الْجِنِّ فَفَسَقَ عَنْ أَمْرِ رَبِّه ) * ) .\r\nاو از فرشتگان نبود ولى به خاطر بندگى و اطاعت و قرب به پروردگار در صف فرشتگان جاى گرفت ، و حتى شايد معلم آنان بود ، اما به خاطر يك ساعت كبر و غرور آن چنان سقوط كرد كه همه سرمايه معنويت خود را از دست ، داد و رانده ترين و منفورترين موجود در درگاه خدا شد .\r\nسپس مىگويد « با اين حال آيا او و فرزندانش را به جاى من اولياى خود انتخاب مىكنيد » ؟ ! ( * ( أَ فَتَتَّخِذُونَه وَذُرِّيَّتَه أَوْلِياءَ مِنْ دُونِي ) * ) .\r\n« در حالى كه آنها دشمن شما هستند » ( * ( وَهُمْ لَكُمْ عَدُوٌّ ) * ) .\r\nدشمنى سرسخت و قسم خورده كه تصميم به گمراهى و بدبختى همه شما گرفته‌اند ، و عداوت خود را از روز نخست نسبت به پدرتان آدم آشكارا اظهار داشته‌اند .\r\n« شيطان و فرزندانش را به جاى خدا پذيرا شدن بسيار بد است » ( * ( بِئْسَ لِلظَّالِمِينَ بَدَلًا ) * ) ( 1 ) .\r\nراستى چه زشت است كه انسان خداى عالم و آگاه و رحيم و مهربان و فيض بخش را رها كند ، و شيطان و دار و دسته اش را به جاى او بپذيرد ، اين زشتترين انتخابهاست ، كدام عاقل دشمن را كه از روز نخست ، كمر به نابوديش\r\n\r\n","description":"","footnote":"\r\n( 1 ) « بدلا » از نظر تركيب نحوى تميز است و فاعل « بئس » شيطان و دار و دسته او است ، و يا عبادت شيطان و دار و دسته اش ، فاعل مىباشد .\r\n","page_name":" 462 ","page_number":462},
  {"content":"\r\nبسته ، و سوگند ياد كرده ، بعنوان ولى و رهبر و راهنما و تكيه گاه مىپذيرد ؟ ! آيه بعد دليل ديگرى بر ابطال اين پندار غلط اقامه مىكند ، و مىگويد :\r\n« ما ابليس و فرزندانش را به هنگام آفرينش آسمانها و زمين ، و حتى به هنگام آفرينش نوع خودشان ، در صحنه حاضر نساختيم » ( * ( ما أَشْهَدْتُهُمْ خَلْقَ السَّماواتِ وَالأَرْضِ وَلا خَلْقَ أَنْفُسِهِمْ ) * ) .\r\nتا از آنها در آفرينش جهان كمك بگيريم يا از اسرار خلقت آگاه و مطلع شوند .\r\nبنا بر اين كسى كه هيچگونه دخالتى در آفرينش جهان و حتى نوع خود نداشته و از اسرار و رموز خلقت به هيچوجه آگاه نيست چگونه قابل ولايت يا پرستش است ، و اصولا او چه قدرتى دارد ، و چه نقشى مىتواند داشته باشد ، او موجودى است ضعيف و ناتوان و حتى ناآگاه از مسائل خويشتن ، او چگونه مىتواند ديگران را رهبرى كند ؟ و يا آنها را از مشكلات و گرفتاريها رهايى بخشد ؟ ! و در پايان اضافه مىكند : « من هرگز گمراه كنندگان را دستيار خود انتخاب نمىكنم » ( * ( وَما كُنْتُ مُتَّخِذَ الْمُضِلِّينَ عَضُداً ) * ) .\r\nيعنى آفرينش بر پايه راستى و درستى و هدايت است ، موجودى كه برنامه اش اضلال و افساد است در اداره اين نظام ، جايى نمىتواند داشته باشد ، چرا كه او درست در جهت مخالف نظام آفرينش و هستى است ، او خرابكار است و ويرانگر ، نه مصلح و تكامل آفرين .\r\nآخرين آيه مورد بحث مجددا هشدار مىدهد كه « به خاطر بياوريد روزى را كه خداوند مىفرمايد شريكهايى را كه براى من مىپنداشتيد صدا بزنيد تا به كمك شما بيايند » ( * ( وَيَوْمَ يَقُولُ نادُوا شُرَكائِيَ الَّذِينَ زَعَمْتُمْ ) * ) .\r\n","description":"","footnote":"","page_name":" 463 ","page_number":463},
  {"content":"\r\nيك عمر دم از آنها مىزديد ، و در آستانشان سجده مىنموديد ، اكنون كه امواج عذاب و كيفر اطراف شما را احاطه كرده فرياد بزنيد لا اقل ساعتى به كمكتان بشتابند .\r\nآنها كه گويا هنوز رسوبات افكار اين دنيا را در مغز دارند فرياد مىزنند و « آنها را مىخوانند ، ولى اين معبودهاى پندارى حتى پاسخ به نداى آنها نمىدهند » تا چه رسد به اينكه به كمكشان بشتابند ( * ( فَدَعَوْهُمْ فَلَمْ يَسْتَجِيبُوا لَهُمْ ) * ) « و ما در ميان آنها كانون هلاكتى قرار داده‌ايم » ( * ( وَجَعَلْنا بَيْنَهُمْ مَوْبِقاً ) * ) ( 1 ) آخرين آيه مورد بحث ، سرانجام كار پيروان شيطان و مشركان را چنين بيان مىكند : « در آن روز گنهكاران آتش دوزخ را مىبينند » ( * ( وَرَأَى الْمُجْرِمُونَ النَّارَ ) * ) .\r\nو آتشى كه هرگز آن را باور نكرده بودند در برابر چشمان آنها آشكار مىشود .\r\nدر اينجا پى به اشتباهات گذشته خود مىبرند : « و يقين مىكنند كه در آتش ورود خواهند كرد و هم آتش در آنها » ! ( * ( فَظَنُّوا أَنَّهُمْ مُواقِعُوها ) * ) .\r\n« و نيز به يقين مىفهمند كه هيچگونه راه گريز از آن نخواهند يافت » ( * ( وَلَمْ يَجِدُوا عَنْها مَصْرِفاً ) * ) .\r\nنه معبودهاى ساختگيشان به فريادشان مىرسند ، نه شفاعت شفيعان در باره آنها مؤثر است ، و نه با كذب و دروغ و يا توسل به « زر » و « زور » مىتوانند از چنگال آتش دوزخ ، آتشى كه اعمالشان آن را شعله ور ساخته رهايى يابند .\r\nتوجه به اين نكته لازمست كه جمله « ظنوا » گر چه از ماده « ظن » است ، ولى در اينجا و بسيارى موارد ديگر ، به معنى يقين به كار مىرود ، لذا در سوره\r\n\r\n","description":"","footnote":"\r\n( 1 ) « موبق » از ماده « وبوق » ( بر وزن نبوغ ) به معنى هلاكت است و « موبق » به « مهلكه » گفته مىشود .\r\n","page_name":" 464 ","page_number":464},
  {"content":"\r\nبقره آيه 249 هنگامى كه از مؤمنان راستين و مجاهدان ثابتقدمى كه همراه طالوت به مبارزه با جالوت جبار و ستمگر برخاستند سخن مىگويد تعبير به قالَ الَّذِينَ يَظُنُّونَ أَنَّهُمْ مُلاقُوا اللَّه كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّه :\r\n« آنها كه ايمان قاطع به معاد داشتند گفتند بسيار مىشود كه گروهى اندك ( اما با ايمان ) به فرمان خدا بر گروه كثيرى پيروز گردد » .\r\nضمنا كلمه « مواقعوها » از ماده « مواقعه » به معنى وقوع بر يكديگر است اشاره به اينكه هم آنها بر آتش مىافتند و هم آتش بر آنها ، هم آتش در آنها نفوذ مىكند و هم آنها در آتش چرا كه در آيات ديگر قرآن خوانده‌ايم كه « گنهكاران خود آتشگيره آتشند » ( سوره بقره آيه 24 ) .\r\n\r\nنكته‌ها :\r\n\r\n1 - آيا شيطان فرشته بود ؟\r\nمىدانيم فرشتگان پاك و معصومند ، و قرآن هم به پاكى و عصمت آنها اعتراف كرده ، آنجا كه مىگويد : « بَلْ عِبادٌ مُكْرَمُونَ لا يَسْبِقُونَه بِالْقَوْلِ وَهُمْ بِأَمْرِه يَعْمَلُونَ » « آنها بندگان گرامى خدا هستند ، در هيچ سخنى بر او پيشى نمىگيرند و فرمانهاى او را گردن مىنهند » ( آيه 36 و 37 سوره انبياء ) .\r\nاصولا از آنجا كه در جوهر آنها عقل است و نه شهوت بنا بر اين كبر و غرور و خودخواهى ، و بطور كلى انگيزه‌هاى گناه در آنها وجود ندارد .\r\nاز طرفى استثناء « ابليس » در آيات فوق ( و بعضى آيات ديگر قرآن ) از جمع « ملائكه » اين تصور را به وجود مىآورد كه ابليس از فرشتگان بوده و با توجه به عصيان و سركشى او اين اشكال به نظر مىرسد كه چگونه از فرشته اى اين گناهان كبيره ممكن است سر بزند ؟ ! بخصوص اينكه در بعضى از خطبه‌هاى نهج البلاغه نيز آمده است كه :\r\nما كان اللَّه سبحانه ليدخل الجنة بشرا بامر اخرج به منها ملكا :\r\n« هرگز\r\n","description":"","footnote":"","page_name":" 465 ","page_number":465},
  {"content":"\r\nممكن نيست خداوند انسانى را به بهشت بفرستد در برابر كارى كه بخاطر آن فرشته اى را از بهشت رانده است » ( اشاره به غرور ابليس است ) ( 1 ) آيات فوق اين مشكل را حل كرده مىگويد : « * ( كانَ مِنَ الْجِنِّ ) * » ( ابليس از طائفه جن بود ) آنها موجوداتى هستند از چشم ما پنهان و داراى عقل و شعور و خشم و شهوت .\r\nو مىدانيم كلمه « جن » هر گاه در قرآن اطلاق مىشود اشاره به همين گروه است ولى آن دسته از مفسران كه معتقدند ابليس از فرشتگان بوده آيه فوق را به مفهوم لغوى آن تفسير مىكنند ، و مىگويند منظور از « * ( كانَ مِنَ الْجِنِّ ) * » اين است كه ابليس از نظر پنهان بود ، همچون ساير فرشتگان ، در حالى كه اين معنى كاملا خلاف ظاهر است .\r\nاز دلائل واضحى كه مدعاى ما را اثبات مىكند ، اين است كه قرآن از يك سو مىگويد : « وَخَلَقَ الْجَانَّ مِنْ مارِجٍ مِنْ نارٍ » « جن را از شعله‌هاى مختلط آتش آفريد » ( سوره الرحمن آيه 15 ) .\r\nو از سوى ديگر هنگامى كه ابليس از سجده بر آدم سرپيچيد منطقش اين بود « خَلَقْتَنِي مِنْ نارٍ وَخَلَقْتَه مِنْ طِينٍ » « مرا از آتش آفريدى و او را از خاك و آتش برتر از خاك است » ( اعراف آيه 12 ) .\r\nاز اين گذشته آيات فوق براى ابليس « ذريه » ( فرزندان ) قائل شده است ، در حالى كه مىدانيم فرشتگان ذريه ندارند .\r\nمجموع آنچه گفته شد به ضميمه ساختمان جوهره فرشتگان به خوبى گواهى مىدهد كه ابليس هرگز فرشته نبوده ولى از آنجا كه در صف آنها قرار داشت و آن قدر پرستش خدا كرده بود كه به مقام فرشتگان مقرب خدا تكيه زده بود مشمول\r\n\r\n","description":"","footnote":"\r\n( 1 ) نهج البلاغه خطبه 192 ( خطبه قاصعه ) .\r\n","page_name":" 466 ","page_number":466},
  {"content":"\r\nخطاب آنها در مساله سجده بر آدم شده و سرپيچى او به صورت يك استثناء در آيات قرآن بيان گرديده ، و در خطبه قاصعه نام « ملك » مجازا بر او نهاده شده است . ( دقت كنيد ) .\r\nدر كتاب « عيون الاخبار » از امام على ابن موسى الرضا مىخوانيم :\r\n« فرشتگان همگى معصومند و محفوظ از كفر و زشتيها به لطف پروردگار ، راوى حديث مىگويد : به امام عرض كردم مگر ابليس فرشته نبود ؟ فرمود : نه ، او از جن بود ، آيا سخن خدا را نشنيده‌ايد كه ميفرمايد : « * ( وَإِذْ قُلْنا لِلْمَلائِكَةِ اسْجُدُوا لآدَمَ فَسَجَدُوا إِلَّا إِبْلِيسَ كانَ مِنَ الْجِنِّ ) * » ( 1 ) .\r\nدر حديث ديگرى از امام صادق ع نقل شده كه يكى از ياران خاصش مىگويد : « از امام در باره ابليس سؤال كردم كه آيا از فرشتگان بود فرمود نه از جن بود ، ولى همراه فرشتگان بود ، آن چنان كه آنها فكر مىكردند از جنس آنان است ( بخاطر عبادت و قربش نسبت به پروردگار ) ولى خدا مىدانست از آنها نيست ، هنگامى كه فرمان سجود صادر شد آنچه مىدانيم تحقق يافت » ( پرده‌ها كنار رفت و ماهيت ابليس آشكار گرديد ) ( 2 ) .\r\nدر باره ابليس و بطور كلى شيطان بحثهاى مشروحى ذيل آيه 11 تا 18 اعراف بيان كرده‌ايم ( تفسير نمونه جلد 6 صفحه 98 به بعد ) و در سوره انعام ذيل آيه 112 ( تفسير نمونه جلد 5 صفحه 406 ) و در سوره بقره ذيل آيه 34 ( جلد اول ) نيز بحثهايى آمده است .\r\n\r\n2 - گمراهان را نبايد به معاونت دعوت كرد\r\nگر چه در آيات فوق سخن از خداوند است و نفى وجود ياورى براى او از\r\n\r\n","description":"","footnote":"\r\n( 1 و 2 ) نور الثقلين جلد 3 صفحه 267 .\r\n","page_name":" 467 ","page_number":467},
  {"content":"\r\nگمراهان ، و مىدانيم اصولا خدا نياز به معين و كمككار ندارد تا چه رسد به اينكه گمراه باشد يا نباشد .\r\nولى اين يك درس بزرگ است براى همگان كه در كارهاى جمعى ، همواره كسانى را به يارى طلبند كه هم خودشان در خط صحيح حق و عدالت باشند و هم دعوت كننده به چنين خطى ، و بسيار ديده‌ايم افراد پاكى را كه به خاطر عدم دقت در انتخاب دستياران خود گرفتار انواع انحرافها و مشكلات و انواع ناكاميها و بدبختيها شده‌اند ، جمعى از گمراهان و گمراه كنندگان دور آنها را گرفته ، و نظام كارشان را به تباهى كشيده‌اند ، و سرانجام همه سرمايه‌هاى انسانى و اجتماعيشان را بر باد داده‌اند .\r\nدر تاريخچه كربلا چنين مىخوانيم كه امام حسين ع سرور شهيدان در ميان راه به « عبيد اللَّه بن حر » برخورد كرد ، امام ع به ديدن « عبيد اللَّه » رفت و او احترام فراوان نمود ، اما هنگامى كه امام او را دعوت به يارى نمود ، او سوگند ياد كرد كه از كوفه بيرون نيامده مگر به خاطر اينكه از اين جنگ كناره گيرى كند ، سپس اضافه كرد من مىدانم اگر با اين گروه نبرد كنى نخستين كشته خواهى بود ، ولى اين شمشير و اسبم را تقديم شما مىكنم . امام صورت از او برگرداند و فرمود : « هنگامى كه از جان خود مضايقه دارى نيازى به مال تو نداريم » سپس اين آيه را تلاوت كرد ، * ( وَما كُنْتُ مُتَّخِذَ الْمُضِلِّينَ عَضُداً ) * ( اشاره به اينكه تو گمراهى و گمراه كننده ، و شايسته دستيارى نيستى ) ( 1 ) .\r\nبه هر حال نداشتن يار و ياور از اين بهتر است كه انسان از افراد آلوده و ناپاك يارى بطلبد و آنها را گرد خود جمع نمايد .\r\n\r\n","description":"","footnote":"\r\n( 1 ) نور الثقلين جلد 3 صفحه 268 .\r\n","page_name":" 468 ","page_number":468},
  {"content":"\r\n\r\n[ سوره الكهف ‹ 18 › : آيات 54 تا 56 
  ]\r\nوَ لَقَدْ صَرَّفْنا فِي هذَا الْقُرْآنِ لِلنَّاسِ مِنْ كُلِّ مَثَلٍ وَكانَ الإِنْسانُ أَكْثَرَ شَيْءٍ جَدَلًا ‹ 54 › وَما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى وَيَسْتَغْفِرُوا رَبَّهُمْ إِلَّا أَنْ تَأْتِيَهُمْ سُنَّةُ الأَوَّلِينَ أَوْ يَأْتِيَهُمُ الْعَذابُ قُبُلًا ‹ 55 › وَما نُرْسِلُ الْمُرْسَلِينَ إِلَّا مُبَشِّرِينَ وَمُنْذِرِينَ وَيُجادِلُ الَّذِينَ كَفَرُوا بِالْباطِلِ لِيُدْحِضُوا بِه الْحَقَّ وَاتَّخَذُوا آياتِي وَما أُنْذِرُوا هُزُواً ‹ 56 ›\r\n\r\nترجمه :\r\n54 - ما در اين قرآن هر گونه مثلى را براى مردم بيان كرده‌ايم ، ولى انسان بيش از هر چيز به جدل مىپردازد .\r\n55 - تنها مانع انسانها از اينكه هنگامى كه هدايت به سراغشان آمد ايمان بياورند و از پروردگارشان تقاضاى آمرزش كنند اين بود كه سرنوشت پيشينيان دامانشان را بگيرد ، و يا عذاب الهى را در برابر خود مشاهده كنند ! 56 - ما پيامبران را جز براى بشارت و انذار نمىفرستيم ، اما كافران همواره مجادله به باطل مىكنند تا ( به گمان خود ) حق را از ميان بردارند ، و آيات ما و مجازاتهايى را كه به آنها وعده داده شده است به باد مسخره گيرند .\r\n","description":"","footnote":"","page_name":" 469 ","page_number":469},
  {"content":"\r\n\r\nتفسير : گويى تنها منتظر مجازاتند !\r\nاين آيات يك نوع نتيجه گيرى از مجموع بحثهاى گذشته و نيز اشاره اى به بحثهاى آينده است .\r\nنخستين آيه مىگويد : ما در اين قرآن براى مردم هر گونه مثلى را بيان كرديم « ( * ( وَلَقَدْ صَرَّفْنا فِي هذَا الْقُرْآنِ لِلنَّاسِ مِنْ كُلِّ مَثَلٍ ) * ) .\r\nاز تاريخ تكان دهنده گذشتگان نمونه‌هاى مختلفى آورديم ، از حوادث دردناك زندگى آنها و خاطره‌هاى تلخ و شيرين تاريخ ، در گوش مردم فرو خوانديم و آن قدر مسائل را زير و رو كرديم تا دلهايى كه آماده پذيرش است پذيراى حق گردد ، و بر سايرين نيز اتمام حجت شود ، و جايى براى ابهام باقى نماند .\r\nولى با اين حال گروهى طغيانگر و سركش هرگز ايمان نياوردند ، چرا كه « انسان بيش از هر چيز به جدل مىپردازد » ( * ( وَكانَ الإِنْسانُ أَكْثَرَ شَيْءٍ جَدَلًا ) * ) « صرفنا » از ماده « تصريف » به معنى تغيير و دگرگون ساختن و از حالى به حال ديگر درآوردن است ، هدف از اين تعبير در آيه فوق آن است كه ما در لباسهاى گوناگون و چهره‌هاى مختلف و به هر زبانى كه امكان تاثير در آن بوده با مردم سخن گفته‌ايم .\r\n« جدل » به معنى گفتگويى است كه بر اساس نزاع و تسلط بر ديگرى صورت گيرد ، و بنا بر اين « مجادله » به معنى آن است كه دو نفر در برابر هم به جر و بحث و مشاجره برخيزند ، اين كلمه در اصل - بطورى كه راغب مىگويد - از « جدلت الخيل » ( طناب را محكم تابيدم ) گرفته شده است ، گويى كسى كه چنين سخنانى مىگويد مىخواهد طرف مقابل را به زور از افكارش بپيچاند .\r\nبعضى نيز گفته‌اند اصل « جدال » به معنى كشتى گرفتن و ديگرى را بر زمين\r\n","description":"","footnote":"","page_name":" 470 ","page_number":470},
  {"content":"\r\nافكندن است كه در مشاجرات لفظى نيز به كار مىرود ، ولى به هر حال منظور از انسان در اينجا انسانهاى تربيت نايافته است ، و نظير آن در قرآن فراوان است ، در اين زمينه بحث مشروحى ذيل آيه 12 سوره يونس آورده‌ايم ( جلد هشتم تفسير نمونه صفحه 239 ) .\r\nآيه بعد مىگويد با اين همه مثالهاى گوناگون و بيانات تكان دهنده و منطقهاى متفاوت كه بايد در هر انسان آماده اى نفوذ كند باز گروه كثيرى از مردم ايمان نياوردند : « مانع آنها از ايمان و استغفار از گناهان به هنگامى كه هدايت الهى به سويشان آمد تنها اين بود كه انتظار سرنوشت پيشينيان را داشتند » ! ( * ( وَما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى وَيَسْتَغْفِرُوا رَبَّهُمْ إِلَّا أَنْ تَأْتِيَهُمْ سُنَّةُ الأَوَّلِينَ ) * ) .\r\n« و يا عذاب الهى در برابر آنان قرار گيرد و با چشم خود آن را ببينند » ( * ( أَوْ يَأْتِيَهُمُ الْعَذابُ قُبُلًا ) * ) ( 1 ) .\r\nدر حقيقت ، اين آيه اشاره به آن است كه اين گروه لجوج و مغرور با ميل و اراده خود هرگز ايمان نخواهند آورد ، تنها در دو حالت ايمان مىآورند :\r\nنخست زمانى كه عذابهاى دردناكى كه اقوام پيشين را دربرگرفت آنها را فرو گيرد ، دوم آنكه لا اقل عذاب الهى را با چشم خود مشاهده كنند ، كه اين ايمان اضطرارى البته بى ارزش خواهد بود .\r\nتوجه به اين نكته نيز لازمست كه اين گونه اقوام گمراه هرگز در انتظار\r\n\r\n","description":"","footnote":"\r\n( 1 ) « قبل » به معنى مقابله است ، يعنى عذاب الهى را در برابر خود مشاهده كنند ، جمعى از مفسران مانند طبرسى در مجمع البيان و ابو الفتوح در روح الجنان و آلوسى در روح المعانى نيز احتمال داده‌اند كه « قبل » جمع « قبيل » اشاره به انواع مختلف عذاب بوده باشد ولى معنى اول صحيحتر به نظر مىرسد .\r\n","page_name":" 471 ","page_number":471},
  {"content":"\r\nچنين سرنوشتى نبوده‌اند اما چون اين سرنوشت براى آنها حتمى بوده ، قرآن آن را بعنوان انتظار بيان كرده و اين يك نوع كنايه زيبا است ، درست مثل اينكه ما به فرد سركشى مىگوئيم تو فقط مىخواهى مجازات شوى ، يعنى مجازات سرنوشت حتمى تو است آن چنان كه گويا در انتظارش هستى .\r\nبه هر حال كار انسان سركش و مغرور گاه به جايى مىرسد كه نه وحى آسمانى ، نه تبليغ مستمر انبياء ، نه مشاهده درسهاى عبرت در زندگى اجتماعى ، و نه مطالعه تاريخ گذشتگان ، هيچكدام در او اثر نمىكند ، تنها چوب خدا است كه مىتواند او را بر سر عقل بياورد ، اما چه فايده كه به هنگام نزول عذاب درهاى توبه بسته مىشود و راه بازگشت و استغفار نيست .\r\nسپس براى دلدارى پيامبر ص در برابر سماجت و لجاجت مخالفان مىفرمايد : « وظيفه تو تنها بشارت و انذار است ، ما پيامبران را جز براى بشارت و انذار نمىفرستيم » ( * ( وَما نُرْسِلُ الْمُرْسَلِينَ إِلَّا مُبَشِّرِينَ وَمُنْذِرِينَ ) * ) .\r\nسپس اضافه مىكند اين مساله تازه اى نيست كه اين گونه افراد به مخالفت و استهزاء برخيزند ، بلكه « همواره افراد كافر لجوج مجادله به باطل مىكنند ، تا به گمان خود حق را از ميان ببرند ، و آيات ما و رستاخيز و عذاب و مجازات الهى را به باد استهزاء بگيرند » ( * ( وَيُجادِلُ الَّذِينَ كَفَرُوا بِالْباطِلِ لِيُدْحِضُوا بِه الْحَقَّ وَاتَّخَذُوا آياتِي وَما أُنْذِرُوا هُزُواً ) * ) ( 1 ) .\r\nدر حقيقت اين آيه شبيه آيه 42 تا 45 سوره حج است كه مىگويد : وَإِنْ يُكَذِّبُوكَ فَقَدْ كَذَّبَتْ قَبْلَهُمْ قَوْمُ نُوحٍ وَعادٌ وَثَمُودُ . . . « اگر آنها تو را تكذيب\r\n\r\n","description":"","footnote":"\r\n( 1 ) « يدحضوا » از ماده « ادحاض » به معنى ابطال و زائل كردن است و در اصل از ماده « دحض » به معنى لغزش گرفته شده است .\r\n","page_name":" 472 ","page_number":472},
  {"content":"\r\nكنند پيش از تو قوم نوح و عاد و ثمود . . . پيامبرانشان را تكذيب كردند » .\r\nاين احتمال در تفسير آيه نيز وجود دارد كه خداوند مىفرمايد كار پيامبران اجبار و اكراه نيست ، بلكه وظيفه آنها بشارت و انذار است ، اما تصميمگيرى نهايى با خود مردم است ، تا درست بينديشند و عواقب كفر و ايمان را بنگرند و از روى اراده و تصميم ايمان بياورند نه اينكه عذاب الهى را در برابر چشم خود ببينند و اضطرارا اظهار ايمان كنند .\r\nولى متاسفانه اين آزادى و اختيار كه وسيله تكامل است غالبا مورد سوء استفاده قرار گرفته ، و طرفداران باطل به مجادله در برابر حق برخاسته‌اند ، گاه از طريق مغالطه و گاه از طريق استهزاء خواسته‌اند آئين حق را از ميان ببرند ، ولى هميشه دلهاى آماده اى پذيراى حق بوده ، و به حمايت از آن برخاسته است ، و اين مبارزه حق و باطل در طول تاريخ بوده و هم چنان ادامه دارد .\r\n","description":"","footnote":"","page_name":" 473 ","page_number":473},
  {"content":"\r\n\r\n[ سوره الكهف ‹ 18 › : آيات 57 تا 59 
  ]\r\nوَ مَنْ أَظْلَمُ مِمَّنْ ذُكِّرَ بِآياتِ رَبِّه فَأَعْرَضَ عَنْها وَنَسِيَ ما قَدَّمَتْ يَداه إِنَّا جَعَلْنا عَلى قُلُوبِهِمْ أَكِنَّةً أَنْ يَفْقَهُوه وَفِي آذانِهِمْ وَقْراً وَإِنْ تَدْعُهُمْ إِلَى الْهُدى فَلَنْ يَهْتَدُوا إِذاً أَبَداً ‹ 57 › وَرَبُّكَ الْغَفُورُ ذُو الرَّحْمَةِ لَوْ يُؤاخِذُهُمْ بِما كَسَبُوا لَعَجَّلَ لَهُمُ الْعَذابَ بَلْ لَهُمْ مَوْعِدٌ لَنْ يَجِدُوا مِنْ دُونِه مَوْئِلًا ‹ 58 › وَتِلْكَ الْقُرى أَهْلَكْناهُمْ لَمَّا ظَلَمُوا وَجَعَلْنا لِمَهْلِكِهِمْ مَوْعِداً ‹ 59 ›\r\n\r\nترجمه :\r\n57 - چه كسى ستمكارتر است از آنها كه به هنگام يادآورى آيات پروردگارشان از آن روى مىگردانند ، و آنچه را با دست خود انجام داده فراموش مىكنند ، ما بر دلهاشان پرده افكنده‌ايم تا نفهمند ، و در گوشهايشان سنگينى قرار داده‌ايم ( تا صداى حق را نشنوند ! ) و لذا اگر آنها را به سوى هدايت بخوانى هرگز هدايت نمىشوند ! 58 - و پروردگار تو آمرزنده و صاحب رحمت است ، اگر مىخواست آنها را به اعمالشان\r\n","description":"","footnote":"","page_name":" 474 ","page_number":474},
  {"content":"\r\nمجازات كند عذاب هر چه زودتر براى آنها مىفرستاد ، ولى براى آنها موعدى است كه با فرا رسيدنش راه فرارى نخواهند داشت .\r\n59 - اينها شهرها و آباديهايى است ( كه ويرانه هايش را با چشم مىبينيد ) ما آنها را به هنگامى كه ستم كرده‌اند هلاك كرديم و ( در عين حال ) براى هلاكتشان موعدى قرار داديم .\r\n\r\nتفسير : در مجازات الهى عجله نمىشود\r\nاز آنجا كه در آيات پيشين سخن از گروهى از كافران تاريكدل و متعصب در ميان بود ، آيات فوق نيز همان بحث را تعقيب مىكند .\r\nنخست مىگويد : « چه كسى ستمكارتر است از آنها كه به هنگام تذكر آيات پروردگارشان از آن روى مىگردانند و كارهاى گذشته خود را بدست فراموشى مىسپارند » ( * ( وَمَنْ أَظْلَمُ مِمَّنْ ذُكِّرَ بِآياتِ رَبِّه فَأَعْرَضَ عَنْها وَنَسِيَ ما قَدَّمَتْ يَداه ) * ) .\r\nتعبير به تذكر ( يادآورى ) گويا اشاره به اين است كه تعليمات انبياء از قبيل يادآورى حقائقى است كه بطور فطرى در اعماق روح انسان وجود دارد و كار پيامبران پرده برداشتن از روى آن است .\r\nاين معنى در خطبه اول نهج البلاغه نيز آمده است ، آنجا كه مىفرمايد\r\nليستادوهم ميثاق فطرته و يذكروهم منسى نعمته و يحتجوا اليهم بالتبليغ و يثيروا لهم دفائن العقول :\r\n« هدف از بعثت پيامبران آن بوده كه انسانها را وادار به وفا كردن به پيمان فطرت كنند ، و نعمتهاى فراموش شده خدا را به ياد آنها بياورند و از طريق تبليغ بر آنها اتمام حجت كنند و گنجينه‌هاى پنهانى عقلها را آشكار سازند » ! .\r\nجالب اينكه در اين آيه از سه طريق به اين كوردلان درس بيدارى مىدهد :\r\nنخست اينكه اين حقائق با فطرت و و جدان و جان شما كاملا آشناست ، ديگر\r\n","description":"","footnote":"","page_name":" 475 ","page_number":475},
  {"content":"\r\nاينكه از سوى پروردگار خودتان آمده و سوم اينكه فراموش نكنيد شما خطاهايى انجام داده‌ايد كه برنامه انبياء براى شستشوى آنهاست .\r\nولى اين عده با همه اينها هرگز ايمان نمىآورند ، « چرا كه ما بر دلهايشان پرده افكنده‌ايم تا نفهمند ! و در گوشهايشان سنگينى قرار داده‌ايم تا صداى حق را نشنوند » ( * ( إِنَّا جَعَلْنا عَلى قُلُوبِهِمْ أَكِنَّةً أَنْ يَفْقَهُوه وَفِي آذانِهِمْ وَقْراً ) * ) . ( 1 )\r\n« و لذا اگر آنها را به سوى هدايت بخوانى هرگز هدايت را پذيرا نخواهند شد » ( * ( وَإِنْ تَدْعُهُمْ إِلَى الْهُدى فَلَنْ يَهْتَدُوا إِذاً أَبَداً ) * ) .\r\nشايد محتاج به تذكر نباشد كه خداوند اگر حس تشخيص و قدرت درك و شنيدن را از آنها گرفته بخاطر همان « ما قدمت يداه » و اعمالى است كه قبلا انجام داده‌اند و اين كيفر اثر مستقيم اعمال خود آنهاست بلكه به تعبير ديگر همان اعمال زشت و ننگين تبديل به « پرده » و « سنگينى » ( كنان و وقر ) بر دلها و گوشهايشان ، شده است ، و اين حقيقتى است كه بسيارى از آيات قرآن از آن سخن مىگويد مثلا در آيه 155 سوره نساء مىخوانيم ( بَلْ طَبَعَ اللَّه عَلَيْها بِكُفْرِهِمْ فَلا يُؤْمِنُونَ إِلَّا قَلِيلًا ) : « خداوند بخاطر كفرشان بر دلهاى آنها مهر نهاده ، لذا جز گروه اندكى ايمان نمىآورند » .\r\nاما آنها كه از هر بهانه اى براى اثبات مكتب جبر بهره گيرى مىكنند بدون اينكه جمله‌هاى ديگر اين آيه را در نظر بگيرند ، و ساير آيات قرآن را كه مفسر آن است در كنار آن بگذارند ، به ظاهر تعبير فوق چسبيده و از آن براى اثبات مكتب خود كمك گرفته‌اند ، در حالى كه پاسخ آن ، همانگونه كه گفتيم كاملا روشن است .\r\n\r\n","description":"","footnote":"\r\n( 1 ) همانگونه كه سابقا گفته‌ايم « اكنة » جمع « كنان » بر وزن « كتاب » به معنى پرده يا هر چيزى است كه مستور مىسازد ، و « وقر » به معنى سنگينى گوش است .\r\n","page_name":" 476 ","page_number":476},
  {"content":"\r\nو از آنجا كه برنامه تربيتى خداوند نسبت به بندگان چنين است كه تا آخرين مرحله به آنها فرصت مىدهد و هرگز مانند جباران روزگار فورا اقدام به مجازات نمىكند ، بلكه « رحمت واسعه » او هميشه ايجاب مىكند كه حد اكثر فرصت را به گناهكاران بدهد ، در آيه بعد مىگويد : « پروردگار تو آمرزنده و صاحب رحمت است » ( * ( وَرَبُّكَ الْغَفُورُ ذُو الرَّحْمَةِ ) * ) .\r\n« اگر مىخواست آنها را به اعمالشان مجازات كند هر چه زودتر عذاب را بر آنها مىفرستاد » ( * ( لَوْ يُؤاخِذُهُمْ بِما كَسَبُوا لَعَجَّلَ لَهُمُ الْعَذابَ ) * ) .\r\n« ولى براى آنها موعدى است كه با فرا رسيدن آن راه فرارى نخواهند داشت » ( * ( بَلْ لَهُمْ مَوْعِدٌ لَنْ يَجِدُوا مِنْ دُونِه مَوْئِلًا ) * ) » .\r\nغفران او ايجاب مىكند كه توبه كاران را بيامرزد و رحمت او اقتضاء مىكند كه در عذاب غير آنها نيز تعجيل نكند شايد به صفوف توبه كاران بپيوندند ولى عدالت او هم اقتضا مىكند وقتى طغيان و سركشى به آخرين درجه رسيد حسابشان را صاف كند و اصولا بقاء چنين افراد فاسد و مفسد كه اميدى به اصلاحشان نيست از نظر حكمت آفرينش معنى ندارد ، بايد نابود شوند ، و زمين از لوث وجودشان پاك گردد .\r\nو سرانجام براى آخرين تذكر و هشدار در اين سلسله آيات ، سرنوشت تلخ و دردناك ستمكاران پيشين را يادآورى كرده مىگويد : « و اينها شهرها و آباديهايى است كه ويرانه‌هاى آنها در برابر چشم شما قرار دارد ، و ما آنها را به هنگامى كه مرتكب ظلم و ستم شدند هلاك كرديم ، و در عين حال در عذابشان تعجيل ننموديم ، بلكه موعدى براى هلاكشان قرار داديم » ( * ( وَتِلْكَ الْقُرى أَهْلَكْناهُمْ لَمَّا ظَلَمُوا وَجَعَلْنا لِمَهْلِكِهِمْ مَوْعِداً ) * ) .\r\n\r\n","description":"","footnote":"\r\n( 1 ) « موئل » از ماده « وئل » ( بر وزن سرو ) به معنى ملجا و پناهگاه و وسيله نجات است\r\n","page_name":" 477 ","page_number":477},
  {"content":"\r\n\r\n[ سوره الكهف ‹ 18 › : آيات 60 تا 64 
  ]\r\nوَ إِذْ قالَ مُوسى لِفَتاه لا أَبْرَحُ حَتَّى أَبْلُغَ مَجْمَعَ الْبَحْرَيْنِ أَوْ أَمْضِيَ حُقُباً ‹ 60 › فَلَمَّا بَلَغا مَجْمَعَ بَيْنِهِما نَسِيا حُوتَهُما فَاتَّخَذَ سَبِيلَه فِي الْبَحْرِ سَرَباً ‹ 61 › فَلَمَّا جاوَزا قالَ لِفَتاه آتِنا غَداءَنا لَقَدْ لَقِينا مِنْ سَفَرِنا هذا نَصَباً ‹ 62 › قالَ أَ رَأَيْتَ إِذْ أَوَيْنا إِلَى الصَّخْرَةِ فَإِنِّي نَسِيتُ الْحُوتَ وَما أَنْسانِيه إِلَّا الشَّيْطانُ أَنْ أَذْكُرَه وَاتَّخَذَ سَبِيلَه فِي الْبَحْرِ عَجَباً ‹ 63 › قالَ ذلِكَ ما كُنَّا نَبْغِ فَارْتَدَّا عَلى آثارِهِما قَصَصاً ‹ 64 ›\r\n\r\nترجمه :\r\n60 - بخاطر بياور هنگامى كه موسى به دوست خود گفت : من دست از طلب برنمىدارم تا به محل تلاقى دو دريا برسم هر چند مدت طولانى به راه خود ادامه دهم .\r\n61 - هنگامى كه به محل تلاقى آن دو دريا رسيدند ماهى خود را ( كه براى تغذيه همراه داشتند ) فراموش كردند و ماهى راه خود را در پيش گرفت ( و روان شد ) .\r\n","description":"","footnote":"","page_name":" 478 ","page_number":478},
  {"content":"\r\n62 - هنگامى كه از آنجا گذشتند موسى به يار همسفرش گفت غذاى ما را بياور كه از اين سفر ، سخت خسته شده‌ايم .\r\n63 - او گفت بخاطر دارى هنگامى كه ما به كنار آن صخره پناه برديم ( و استراحت كرديم ) من در آنجا فراموش كردم جريان ماهى را بازگو كنم ، اين شيطان بود كه ياد آن را از خاطر من برد ، و ماهى به طرز شگفتانگيزى راه خود را در دريا پيش گرفت ! .\r\n64 - ( موسى ) گفت اين همان است كه ما مىخواستيم ، و آنها از همان راه بازگشتند در حالى كه پىجويى مىكردند .\r\n\r\nتفسير : سرگذشت شگفتانگيز خضر و موسى\r\nمفسران در شان نزول آيات فوق نقل كرده‌اند كه جمعى از قريش خدمت پيامبر ص رسيدند و از عالمى كه موسى ع مامور به پيروى از او شد سؤال كردند ، آيات فوق نازل شد .\r\nاصولا سه ماجرا در اين سوره ( سوره كهف آمده ) كه هر سه از يك نظر هماهنگ است : ماجراى اصحاب كهف كه قبل از اين گفته شد ، داستان موسى و خضر ، و داستان ذو القرنين كه بعد از اين مىآيد .\r\nاين هر سه ماجرا ما را از افق زندگى محدودمان يعنى آنچه به آن خو و عادت كرده‌ايم بيرون مىبرد و نشان مىدهد كه نه عالم محدود به آن است كه ما مىبينيم ، و نه چهره اصلى حوادث هميشه آن است كه ما در برخورد اول درمىيابيم .\r\nبه هر حال داستان اصحاب كهف سخن از جوانمردانى مىگفت كه براى حفظ ايمانشان پشت پا به همه چيز زدند ، و سرانجام آن چنان زندگى عجيبى پيدا كردند كه براى همه مردم آموزنده شد ، و در ماجراى موسى و خضر ، يا به تعبير ديگر عالم و دانشمند زمانش ، به صحنه شگفتانگيزى برخورد مىكنيم كه نشان مىدهد كه حتى يك پيغمبر اولو العزم كه آگاهترين افراد محيط خويش است باز\r\n","description":"","footnote":"","page_name":" 479 ","page_number":479},
  {"content":"\r\nدامنه علم و دانشش در بعضى از جهات محدود است و به سراغ معلمى مىرود كه به او درس بياموزد ، او هم درسهايى كه هر يك از ديگرى عجيبتر است به او ياد مىدهد ، و چه نكته‌هاى بسيار مهمى كه در مجموعه اين داستان نهفته شده است .\r\nدر نخستين آيه مىگويد : « بخاطر بياور هنگامى كه موسى به دوست و همراه خود گفت من دست از طلب برنمىدارم تا به » مجمع البحرين « برسم هر چند مدتى طولانى به راه خود ادامه دهم » ( * ( وَإِذْ قالَ مُوسى لِفَتاه لا أَبْرَحُ حَتَّى أَبْلُغَ مَجْمَعَ الْبَحْرَيْنِ أَوْ أَمْضِيَ حُقُباً ) * ) .\r\nمنظور از « موسى » در آيه فوق بدون شك همان موسى بن عمران پيامبر اولو العزم معروف است ، هر چند بعضى از مفسران احتمال داده‌اند موساى ديگرى باشد ، و بعدا خواهيم گفت كه اين احتمال بيشتر بخاطر اين بوده كه نتوانسته‌اند پاره اى از اشكالات موجود در اين داستان را حل كنند ، ناچار به فرض موساى ديگرى شده‌اند ، در حالى كه قرآن هر جا سخن از موسى مىگويد همان موسى بن عمران است .\r\nو منظور از « فتاه » در اينجا طبق گفته بسيارى از مفسران ، و بسيارى از روايات ، « يوشع بن نون » مرد رشيد و شجاع و با ايمان بنى اسرائيل است ، و تعبير به « فتى » ( جوان ) ممكن است به خاطر همين صفات برجسته ، و يا به خاطر خدمت به موسى و همراهى و همگامى با او بوده باشد .\r\n« * ( مَجْمَعَ الْبَحْرَيْنِ ) * » به معنى محل پيوند دو دريا است ، در اينكه اشاره به كدام دو دريا است ميان مفسران گفتگو است ، و رويهمرفته سه عقيده معروف در اينجا وجود دارد .\r\n1 - منظور محل اتصال خليج « عقبه » با خليج « سوئز » است ( مىدانيم درياى احمر در شمال دو پيشرفتگى : يكى به سوى شمال شرقى ، و ديگرى به سوى شمال غربى دارد كه اولى خليج عقبه را تشكيل مىدهد ، و دومى خليج سوئز را\r\n","description":"","footnote":"","page_name":" 480 ","page_number":480},
  {"content":"\r\nو اين دو خليج در قسمت جنوبى به هم مىپيوندند ، و به درياى احمر متصل ميشوند .\r\n2 - منظور محل پيوند اقيانوس « هند » با درياى « احمر » است كه در بغاز « باب المندب » به هم مىپيوندند .\r\n3 - محل پيوستگى درياى « مديترانه » ( كه نام ديگرش درياى روم و بحر ابيض است ) با اقيانوس « اطلس » يعنى همان محل تنگه « جبل الطارق » كه نزديك شهر « طنجه » است .\r\nولى تفسير سوم بسيار بعيد به نظر مىرسد ، زيرا فاصله ميان زندگى موسى با جبل الطارق آن قدر زياد است كه از طريق عادى آن زمان رفتن موسى به آنجا شايد ماهها طول مىكشيد .\r\nاحتمال دوم هر چند فاصله كمترى را دربرمىگيرد ولى آن هم در حد خود زياد است زيرا از شام تا جنوب يمن فاصله نسبتا زيادى وجود دارد .\r\nاما احتمال اول كه نزديكتر فاصله را به محل زندگى موسى دارد ( از شام تا خليج عقبه راه زيادى نيست ) از همه تفاسير نزديكتر به نظر مىرسد ، چرا كه از آيات فوق نيز اجمالا استفاده مىشود موسى راه زيادى را طى نكرده هر چند آماده بود براى رسيدن به اين مقصود به همه جا سفر كند ( دقت كنيد ) .\r\nدر بعضى از روايات نيز اشاره اى به اين معنى ديده مىشود .\r\nكلمه « حقب » به معنى مدت طولانى است كه بعضى آن را به « هشتاد سال » تفسير كرده‌اند و منظور موسى از ذكر اين كلمه اين بوده است كه من دست از تلاش و كوشش خود براى پيدا كردن گم شده‌ام برنخواهم داشت ، هر چند سالها به اين سير خود ادامه دهم .\r\nاز مجموع آنچه در بالا گفته شد آشكارا پيدا است كه موسى به سراغ گمشده مهمى مىرفت و دربدر دنبال آن مىگشت ، عزم خود را جزم و تصميم خويش را راسخ كرده بود كه تا مقصود خود را پيدا نكند از پاى ننشيند .\r\n","description":"","footnote":"","page_name":" 481 ","page_number":481},
  {"content":"\r\nگمشده اى كه موسى مامور يافتن آن بود در سرنوشتش بسيار اثر داشت و فصل تازه اى در زندگانى او مىگشود .\r\nآرى او به دنبال مرد عالم و دانشمندى مىگشت كه مىتوانست حجابها و پرده هايى را از جلو چشم موسى كنار زند ، حقايق تازه اى را به او نشان دهد ، و درهاى علوم و دانشهايى را به رويش بگشايد .\r\nو به زودى خواهيم ديد كه او براى پيدا كردن محل اين عالم بزرگ نشانه اى در دست داشت و به دنبال آن نشانه در حركت بود .\r\n« به هر حال هنگامى كه به محل پيوند آن دو دريا رسيدند ماهىاى را كه همراه داشتند فراموش كردند » ( * ( فَلَمَّا بَلَغا مَجْمَعَ بَيْنِهِما نَسِيا حُوتَهُما ) * ) .\r\n« اما عجب اينكه ماهى راه خود را در دريا پيش گرفت و روان شد » ( * ( فَاتَّخَذَ سَبِيلَه فِي الْبَحْرِ سَرَباً ) * ) ( 1 ) .\r\nدر اينكه آيا اين ماهى كه ظاهرا به عنوان غذا تهيه كرده بودند ماهى بريان يا نمكزده يا ماهى تازه بوده كه معجزه آسا زنده شد و در آب پريد و حركت كرد ، در ميان مفسران گفتگو بسيار است .\r\nدر پاره اى از كتب تفاسير نيز سخن از وجود چشمه آب حيات در آن منطقه و پاشيده شدن مقدارى از آن بر ماهى ، و جان گرفتن ماهى ، به ميان آمده ، ولى اين احتمال نيز وجود دارد كه ماهى هنوز كاملا نمرده بود زيرا هستند ماهيهايى كه بعد از خارج شدن از آب مدت قابل ملاحظه اى به صورت نيمه جان باقى ميمانند و اگر در اين مدت در آب بيفتند حيات عادى خود را از سر مىگيرند .\r\n\r\n","description":"","footnote":"\r\n( 1 ) « سرب » ( بر وزن جرب ) به گونه اى كه « راغب » در « مفردات » گويد به معنى راه رفتن در سراشيبى است و « سرب » ( بر وزن حرب ) به معنى راه سراشيبى است .\r\n","page_name":" 482 ","page_number":482},
  {"content":"\r\n« سرانجام موسى و همسفرش از محل تلاقى دو دريا ( مجمع البحرين ) گذشتند ، طول سفر و خستگى راه ، گرسنگى را بر آنها چيره كرد ، در اين هنگام موسى به خاطرش آمد كه غذايى به همراه آورده‌اند ، به يار همسفرش گفت : غذاى ما را بياور كه از اين سفر ، سخت خسته شده‌ايم » ( * ( فَلَمَّا جاوَزا قالَ لِفَتاه آتِنا غَداءَنا لَقَدْ لَقِينا مِنْ سَفَرِنا هذا نَصَباً ) * ) .\r\n« غداء » به غذايى گفته مىشود كه در آغاز روز يا وسط روز مىخورند ( صبحانه يا نهار ) ولى از تعبيراتى كه در كتب لغت آمده است چنين استفاده مىشود كه در زمانهاى گذشته « غداء » را تنها به غذايى مىگفتند كه در آغاز روز مىخوردند ( چرا كه از « غدوه » گرفته شده كه به معنى آغاز روز است ) در حالى كه در عربى امروز « غداء » و « تغدى » به معنى نهار و نهار خوردن است .\r\nبه هر حال اين جمله نشان مىدهد كه موسى و يوشع راهى را پيمودند كه عنوان سفر بر آن اطلاق مىشد ، ولى همين تعبيرات نشان مىدهد كه اين سفر چندان طولانى نبوده است .\r\nدر اين هنگام « همسفرش به او خبر داد كه به خاطر دارى هنگامى كه ما به كنار آن صخره پناه برديم ( و استراحت كرديم ) من در آنجا فراموش كردم جريان ماهى را بازگو كنم و اين شيطان بود كه ياد آن را از خاطر من برد و ماهى راهش را به طرز شگفتانگيزى در دريا پيش گرفت » ( * ( قالَ أَ رَأَيْتَ إِذْ أَوَيْنا إِلَى الصَّخْرَةِ فَإِنِّي نَسِيتُ الْحُوتَ وَما أَنْسانِيه إِلَّا الشَّيْطانُ أَنْ أَذْكُرَه وَاتَّخَذَ سَبِيلَه فِي الْبَحْرِ عَجَباً ) * ( 1 ) .\r\n\r\n","description":"","footnote":"\r\n( 1 ) جمله « * ( وَما أَنْسانِيه إِلَّا الشَّيْطانُ أَنْ أَذْكُرَه ) * » جمله معترضه اى است كه در وسط كلام واقع شده ، ولى از آنجا كه اين جمله در حقيقت علت نسيان و فراموشى را بيان مىكند در وسط كلام ذكر شده است و اين مخصوصا در باره كسانى كه مورد عتاب و خطاب از شخص بزرگترى واقع مىشوند معمول است كه علت اصلى را در لابلاى كلام به صورت معترضه ذكر مىكند تا كمتر مورد اعتراض قرار گيرند .\r\n","page_name":" 483 ","page_number":483},
  {"content":"\r\nو از آنجا كه اين موضوع ، به صورت نشانه اى براى موسى در رابطه با پيدا كردن آن عالم بزرگ بود : « موسى گفت : اين همان چيزى است كه ما مىخواستيم » و به دنبال آن مىگرديم ( * ( قالَ ذلِكَ ما كُنَّا نَبْغِ ) * ) .\r\n« و در اين هنگام آنها از همان راه بازگشتند در حالى كه پىجويى مىكردند » ( * ( فَارْتَدَّا عَلى آثارِهِما قَصَصاً ) * ) .\r\nدر اينجا يك سؤال پيش مىآيد كه مگر پيامبرى همچون موسى ممكن است گرفتار نسيان و فراموشى شود كه قرآن مىگويد « نسيا حوتهما » ( ماهىشان را فراموش كردند ) به علاوه چرا همسفر موسى نسيان شخص خودش را به شيطان نسبت مىدهد ؟\r\nپاسخ اين است كه مانعى ندارد در مسائلى كه هيچ ارتباطى به احكام الهى و امور تبليغى نداشته باشد يعنى در مسائل عادى در زندگى روزمره گرفتار نسيان شود ( مخصوصا در موردى كه جنبه آزمايش داشته باشد آن گونه كه در باره موسى در اينجا گفته‌اند و بعدا شرح آن را خواهيم گفت ) .\r\nو اما نسبت دادن نسيان همسفرش به شيطان ممكن است به اين دليل باشد كه ماجراى ماهى ارتباط با يافتن آن مرد عالم داشت ، و از آنجا كه شيطان اغواگر است خواسته است با اين كار آنها ديرتر به ملاقات آن عالم دست يابند ، و شايد مقدمات آن از خود او ( يوشع ) نيز آغاز گرديده كه دقت و اهتمام لازم را در اين رابطه به خرج نداده است .\r\n","description":"","footnote":"","page_name":" 484 ","page_number":484},
  {"content":"\r\n\r\n[ سوره الكهف ‹ 18 › : آيات 65 تا 70 
  ]\r\nفَوَجَدا عَبْداً مِنْ عِبادِنا آتَيْناه رَحْمَةً مِنْ عِنْدِنا وَعَلَّمْناه مِنْ لَدُنَّا عِلْماً ‹ 65 › قالَ لَه مُوسى هَلْ أَتَّبِعُكَ عَلى أَنْ تُعَلِّمَنِ مِمَّا عُلِّمْتَ رُشْداً ‹ 66 › قالَ إِنَّكَ لَنْ تَسْتَطِيعَ مَعِيَ صَبْراً ‹ 67 › وَكَيْفَ تَصْبِرُ عَلى ما لَمْ تُحِطْ بِه خُبْراً ‹ 68 › قالَ سَتَجِدُنِي إِنْ شاءَ اللَّه صابِراً وَلا أَعْصِي لَكَ أَمْراً ‹ 69 ›\r\nقالَ فَإِنِ اتَّبَعْتَنِي فَلا تَسْئَلْنِي عَنْ شَيْءٍ حَتَّى أُحْدِثَ لَكَ مِنْه ذِكْراً ‹ 70 ›\r\n\r\nترجمه :\r\n65 - ( در آنجا ) بنده اى از بندگان ما را يافتند كه او را مشمول رحمت خود ساخته و از سوى خود علم فراوانى به او تعليم داده بوديم .\r\n66 - موسى به او گفت آيا من از تو پيروى كنم تا از آنچه به تو تعليم داده شده است و مايه رشد و صلاح است به من بياموزى ؟ ! 67 - گفت تو هرگز نمىتوانى با من شكيبايى كنى ! 68 - و چگونه مىتوانى در برابر چيزى كه از رموزش آگاه نيستى شكيبا باشى .\r\n69 - ( موسى ) گفت انشاء اللَّه مرا شكيبا خواهى يافت ، و در هيچ كارى مخالفت فرمان تو نخواهم كرد .\r\n","description":"","footnote":"","page_name":" 485 ","page_number":485},
  {"content":"\r\n70 - ( خضر ) گفت پس اگر مىخواهى به دنبال من بيايى از هيچ چيز سؤال مكن تا خودم ( به موقع ) آن را براى تو بازگو كنم .\r\n\r\nتفسير : ديدار معلم بزرگ\r\nهنگامى كه موسى و يار همسفرش به جاى اول ، يعنى در كنار صخره و نزديك « مجمع البحرين » بازگشتند « ناگهان بنده اى از بندگان ما را يافتند كه او را مشمول رحمت خود ساخته ، و علم و دانش قابل ملاحظه اى تعليمش كرده بوديم » ( * ( فَوَجَدا عَبْداً مِنْ عِبادِنا آتَيْناه رَحْمَةً مِنْ عِنْدِنا وَعَلَّمْناه مِنْ لَدُنَّا عِلْماً ) * ) .\r\nتعبير به « و جدا » نشان مىدهد كه آنها در جستجوى همين مرد عالم بودند و سرانجام گمشده خود را يافتند .\r\nو تعبير به « * ( عَبْداً مِنْ عِبادِنا ) * » . . . ( بنده اى از بندگان ما ) نشان مىدهد كه برترين افتخار يك انسان آن است كه بنده راستين خدا باشد و اين مقام عبوديت است كه انسان را مشمول رحمت الهى مىسازد ، و دريچه‌هاى علوم را به قلبش مىگشايد .\r\nتعبير به « * ( مِنْ لَدُنَّا ) * » نيز نشان مىدهد كه علم آن عالم يك علم عادى نبود بلكه آگاهى از قسمتى از اسرار اين جهان و رموز حوادثى كه تنها خدا مىداند بوده است .\r\nتعبير به « علما » كه نكره است ، و در اين گونه موارد معمولا براى تعظيم مىآيد ، نشان مىدهد كه آن مرد عالم بهره قابل ملاحظه اى از اين علم يافته بود .\r\nدر اينكه منظور از « * ( رَحْمَةً مِنْ عِنْدِنا ) * » در آيه فوق چيست مفسران تفسيرهاى مختلفى ذكر كرده‌اند : بعضى آن را به مقام نبوت ، و بعضى به عمر طولانى تفسير كرده‌اند ، ولى اين احتمال نيز وجود دارد كه منظور استعداد شايان و روح وسيع و شرح صدرى است كه خدا به آن مرد داده بود تا پذيراى علم الهى گردد .\r\n","description":"","footnote":"","page_name":" 486 ","page_number":486},
  {"content":"\r\nدر اينكه اين مرد عالم نامش « خضر » بوده ، و اينكه او پيامبر بوده يا نه در « نكته‌ها » بحث خواهيم كرد .\r\nدر اين هنگام موسى با نهايت ادب و به صورت استفهام به آن مرد عالم چنين « گفت : آيا من اجازه دارم از تو پيروى كنم تا از آنچه به تو تعليم داده شده ، و مايه رشد و صلاح است به من بياموزى » ؟ ( * ( قالَ لَه مُوسى هَلْ أَتَّبِعُكَ عَلى أَنْ تُعَلِّمَنِ مِمَّا عُلِّمْتَ رُشْداً ) * ) .\r\nاز تعبير « رشدا » چنين استفاده مىشود كه علم هدف نيست ، بلكه براى راه يافتن به مقصود و رسيدن به خير و صلاح مىباشد ، چنين علمى ارزشمند است و بايد از استاد آموخت و مايه افتخار است .\r\nولى با كمال تعجب آن مرد عالم به موسى « گفت تو هرگز توانايى ندارى با من شكيبايى كنى » ( * ( قالَ إِنَّكَ لَنْ تَسْتَطِيعَ مَعِيَ صَبْراً ) * ) .\r\nو بلا فاصله دليل آن را بيان كرد و گفت : « تو چگونه مىتوانى در برابر چيزى كه از رموزش آگاه نيستى شكيبا باشى » ؟ ! ( * ( وَكَيْفَ تَصْبِرُ عَلى ما لَمْ تُحِطْ بِه خُبْراً ) * ) .\r\nهمانگونه كه بعدا خواهيم ديد ، اين مرد عالم به ابوابى از علوم احاطه داشته كه مربوط به اسرار باطن و عمق حوادث و پديده‌ها بوده ، در حالى كه موسى نه مامور به باطن بود و نه از آن آگاهى چندانى داشت .\r\nو در چنين مواردى بسيار مىشود كه چهره ظاهر حوادث با آنچه در باطن و درون آنها است متفاوت است ، چه بسا ظاهر آن بسيار زننده و يا ابلهانه است ، در حالى كه در باطن بسيار مقدس ، حساب شده و منطقى است .\r\nدر چنين موردى آن كس كه ظاهر را مىبيند عنان صبر و اختيار را از كف\r\n","description":"","footnote":"","page_name":" 487 ","page_number":487},
  {"content":"\r\nمىدهد ، و به اعتراض و گاهى به پرخاش برمىخيزد .\r\nولى استادى كه از اسرار درون آگاه است و چهره باطن را مىنگرد با خونسردى به كار خويش ادامه مىدهد ، و به اعتراض و فرياد او گوش نمىدهد ، بلكه در انتظار فرصت مناسبى است كه حقيقت امر را بازگو كند ، اما شاگرد هم چنان بىتابى مىكند ، ولى به هنگامى كه اسرار براى او فاش شد كاملا آرام مىگيرد .\r\nموسى از شنيدن اين سخن شايد نگران شد و از اين بيم داشت كه فيض محضر اين عالم بزرگ از او قطع شود ، لذا به او تعهد سپرد كه در برابر همه رويدادها صبر كند و « گفت : بخواست خدا مرا شكيبا خواهى يافت و قول مىدهم كه در هيچ كارى با تو مخالفت نكنم » ( * ( قالَ سَتَجِدُنِي إِنْ شاءَ اللَّه صابِراً وَلا أَعْصِي لَكَ أَمْراً ) * ) .\r\nباز موسى در اين عبارت نهايت ادب خود را آشكار مىسازد ، تكيه بر خواست خدا مىكند ، به آن مرد عالم نمىگويد من صابرم بلكه مىگويد انشاء اللَّه مرا صابر خواهى يافت .\r\nولى از آنجا كه شكيبايى در برابر حوادث ظاهرا زننده اى كه انسان از اسرارش آگاه نيست كار آسانى نمىباشد بار ديگر آن مرد عالم از موسى تعهد گرفت و به او اخطار كرد : و « گفت پس اگر مىخواهى به دنبال من بيايى سكوت محض باش ، از هيچ چيز سؤال مكن تا خودم به موقع آن را براى تو بازگو كنم » ! ( * ( قالَ فَإِنِ اتَّبَعْتَنِي فَلا تَسْئَلْنِي عَنْ شَيْءٍ حَتَّى أُحْدِثَ لَكَ مِنْه ذِكْراً ) * ) ( 1 ) موسى اين تعهد مجدد را سپرد و در معيت اين استاد به راه افتاد .\r\n\r\n","description":"","footnote":"\r\n( 1 ) تعبير به « * ( أُحْدِثَ لَكَ مِنْه ذِكْراً ) * » با توجه به كلمه « احدث » مفهومش اين است من خودم آغاز سخن مىكنم و براى نخستين بار از روى آن پرده برمىدارم تو سخنى مگو .\r\n","page_name":" 488 ","page_number":488},
  {"content":"\r\n\r\n[ سوره الكهف ‹ 18 › : آيات 71 تا 78 
  ]\r\nفَانْطَلَقا حَتَّى إِذا رَكِبا فِي السَّفِينَةِ خَرَقَها قالَ أَ خَرَقْتَها لِتُغْرِقَ أَهْلَها لَقَدْ جِئْتَ شَيْئاً إِمْراً ‹ 71 › قالَ أَ لَمْ أَقُلْ إِنَّكَ لَنْ تَسْتَطِيعَ مَعِيَ صَبْراً ‹ 72 › قالَ لا تُؤاخِذْنِي بِما نَسِيتُ وَلا تُرْهِقْنِي مِنْ أَمْرِي عُسْراً ‹ 73 › فَانْطَلَقا حَتَّى إِذا لَقِيا غُلاماً فَقَتَلَه قالَ أَ قَتَلْتَ نَفْساً زَكِيَّةً بِغَيْرِ نَفْسٍ لَقَدْ جِئْتَ شَيْئاً نُكْراً ‹ 74 › قالَ أَ لَمْ أَقُلْ لَكَ إِنَّكَ لَنْ تَسْتَطِيعَ مَعِيَ صَبْراً ‹ 75 ›\r\nقالَ إِنْ سَأَلْتُكَ عَنْ شَيْءٍ بَعْدَها فَلا تُصاحِبْنِي قَدْ بَلَغْتَ مِنْ لَدُنِّي عُذْراً ‹ 76 › فَانْطَلَقا حَتَّى إِذا أَتَيا أَهْلَ قَرْيَةٍ اسْتَطْعَما أَهْلَها فَأَبَوْا أَنْ يُضَيِّفُوهُما فَوَجَدا فِيها جِداراً يُرِيدُ أَنْ يَنْقَضَّ فَأَقامَه قالَ لَوْ شِئْتَ لاتَّخَذْتَ عَلَيْه أَجْراً ‹ 77 › قالَ هذا فِراقُ بَيْنِي وَبَيْنِكَ سَأُنَبِّئُكَ بِتَأْوِيلِ ما لَمْ تَسْتَطِعْ عَلَيْه صَبْراً ‹ 78 ›\r\n","description":"","footnote":"","page_name":" 489 ","page_number":489},
  {"content":"\r\n\r\nترجمه :\r\n71 - آنها به راه افتادند تا اينكه سوار كشتى شدند و او كشتى را سوراخ كرد ، ( موسى ) گفت آيا آن را سوراخ كردى كه اهلش را غرق كنى ، راستى چه كار بدى انجام دادى ؟ ! 72 - گفت نگفتم تو هرگز نمىتوانى با من شكيبايى كنى ؟ ! 73 - ( موسى ) گفت مرا بخاطر اين فراموشكارى مؤاخذه مكن ، و بر من بخاطر اين امر سخت مگير .\r\n74 - باز به راه خود ادامه دادند تا اينكه كودكى را ديدند و او آن كودك را كشت ! ( موسى ) گفت : آيا انسان پاكى را بىآنكه قتلى كرده باشد كشتى ؟ ! به راستى كار منكر و زشتى انجام دادى ! 75 - ( باز آن مرد عالم ) گفت به تو نگفتم تو هرگز توانايى ندارى با من صبر كنى ؟ ! 76 - ( موسى ) گفت اگر بعد از اين از تو در باره چيزى سؤال كنم ديگر با من مصاحبت نكن ، چرا كه از ناحيه من ديگر معذور خواهى بود ! 77 - باز به راه خود ادامه دادند ، تا به قريه اى رسيدند ، از آنها خواستند كه به آنها غذا دهند ، ولى آنها از مهمان كردنشان خوددارى نمودند ( با اينحال ) آنها در آنجا ديوارى يافتند كه مىخواست فرود آيد ، ( آن مرد عالم ) آن را برپا داشت ، ( موسى ) گفت ( لا اقل ) مىخواستى در مقابل اين كار اجرتى بگيرى ؟ ! 78 - او گفت اينك وقت جدايى من و تو فرارسيده است ، اما به زودى سر آنچه را كه نتوانستى در برابر آن صبر كنى براى تو بازگو مىكنم .\r\n","description":"","footnote":"","page_name":" 490 ","page_number":490},
  {"content":"\r\n\r\nتفسير : معلم الهى و اين اعمال زننده ؟ !\r\nآرى « موسى به اتفاق اين مرد عالم الهى به راه افتاد تا اينكه سوار بر كشتى شدند » ( * ( فَانْطَلَقا حَتَّى إِذا رَكِبا فِي السَّفِينَةِ ) * ) .\r\nاز اينجا به بعد مىبينيم كه قرآن در تمام موارد ضمير تثنيه به كار مىبرد كه اشاره به موسى و آن عالم است و اين نشان مىدهد كه ماموريت همسفر موسى ، يوشع در آنجا پايان يافت ، و از آنجا بازگشت ، و يا به خاطر اينكه او در اين ماجرا مطرح نبوده است ناديده گرفته شده ، هر چند در حوادث حضور داشته ، ولى احتمال اول قويتر به نظر مىرسد .\r\nبه هر حال هنگامى كه آن دو بر كشتى سوار شدند « آن مرد عالم كشتى را سوراخ كرد » ! « خرقها » .\r\n« خرق » - همانگونه كه راغب در مفردات مىگويد - به معنى پاره كردن چيزى از روى فساد است بدون مطالعه و فكر ، و ظاهر كار اين مرد عالم راستى چنين بود .\r\nاز آنجا كه موسى از يك سو پيامبر بزرگ الهى بود و بايد حافظ جان و مال مردم باشد ، و امر به معروف و نهى از منكر كند ، و از سوى ديگر و جدان انسانى او اجازه نمىداد در برابر چنين كار خلافى سكوت اختيار كند تعهدى را كه با خضر داشت به دست فراموشى سپرد ، و زبان به اعتراض گشود و « گفت آيا كشتى را سوراخ كردى كه اهلش را غرق كنى ؟ راستى چه كار بدى انجام دادى » ! ( * ( قالَ أَ خَرَقْتَها لِتُغْرِقَ أَهْلَها لَقَدْ جِئْتَ شَيْئاً إِمْراً ) * ) .\r\nبدون شك مرد عالم هدفش غرق سرنشينان كشتى نبود ولى از آنجا كه نتيجه اين عمل چيزى جز غرق كردن به نظر نمىرسيد موسى آن را با « لام غايت » كه براى بيان هدف مىباشد بازگو مىكند .\r\n","description":"","footnote":"","page_name":" 491 ","page_number":491},
  {"content":"\r\nاين درست به آن مىماند كه شخصى در خوردن غذا بسيار زياده روى مىكند مىگوئيم مىخواهى خودت را بكشى ؟ ! مسلما او چنين قصدى را ندارد ، ولى نتيجه عملش ممكن است چنين باشد .\r\n« امر » ( بر وزن شمر ) به كار مهم شگفتآور و يا بسيار زشت گفته مىشود .\r\nو براستى ظاهر اين كار شگفتآور و بسيار بد بود ، چه كارى از اين خطرناكتر مىتواند باشد كه يك كشتى را با داشتن سرنشينهاى متعدد سوراخ كنند ؟ ! .\r\nدر بعضى از روايات مىخوانيم كه اهل كشتى به زودى متوجه خطر شدند و شكاف موجود را موقتا با وسيله اى پر كردند ولى ديگر آن كشتى يك كشتى سالم نبود .\r\nدر اين هنگام مرد عالم الهى با متانت خاص خود نظرى به موسى افكند و « گفت نگفتم تو هرگز نمىتوانى با من شكيبايى كنى » ؟ ! ( * ( قالَ أَ لَمْ أَقُلْ إِنَّكَ لَنْ تَسْتَطِيعَ مَعِيَ صَبْراً ) * ) .\r\nموسى كه از عجله و شتابزدگى خود كه طبعا به خاطر اهميت حادثه بود پشيمان گشت و به ياد تعهد خود افتاد در مقام عذرخواهى برآمده رو به استاد كرد و چنين « گفت مرا در برابر فراموشكارى كه داشتم مؤاخذه مكن و بر من بخاطر اين كار سخت مگير » ( * ( قالَ لا تُؤاخِذْنِي بِما نَسِيتُ وَلا تُرْهِقْنِي مِنْ أَمْرِي عُسْراً ) * ) يعنى اشتباهى بود و هر چه بود گذشت تو با بزرگوارى خود صرف نظر فرما .\r\n« * ( لا تُرْهِقْنِي ) * » از ماده « ارهاق » به معنى پوشاندن چيزى است با قهر و غلبه ، و گاه به معنى تكليف كردن آمده است ، و در جمله بالا منظور اين است كه بر من سخت مگير و مرا به زحمت ميفكن و بخاطر اين كار فيض خود را قطع منما ! .\r\n","description":"","footnote":"","page_name":" 492 ","page_number":492},
  {"content":"\r\nسفر دريايى آنها تمام شد از كشتى پياده شدند ، « و به راه خود ادامه دادند ، در اثناء راه به كودكى رسيدند ولى آن مرد عالم بى مقدمه اقدام به قتل آن كودك كرد » ! ( * ( فَانْطَلَقا حَتَّى إِذا لَقِيا غُلاماً فَقَتَلَه ) * ) .\r\nدر اينجا بار ديگر موسى از كوره در رفت ، منظره وحشتناك كشتن يك كودك بى گناه ، آن هم بدون هيچ مجوز ، چيزى نبود كه موسى بتواند در مقابل آن سكوت كند ، آتش خشم در دلش برافروخته شد ، و گويى غبارى از اندوه و نارضايى چشمان او را پوشانيد ، آن چنان كه بار ديگر تعهد خود را فراموش كرد ، زبان به اعتراض گشود ، اعتراضى شديدتر و رساتر از اعتراض نخست ، چرا كه حادثه وحشتناكتر از حادثه اول بود و « گفت آيا انسان بيگناه و پاكى را بى آنكه قتلى كرده باشد كشتى ؟ ! » ( * ( قالَ أَ قَتَلْتَ نَفْساً زَكِيَّةً بِغَيْرِ نَفْسٍ ) * ) .\r\n« براستى كه چه كار منكر و زشتى انجام دادى » ( * ( لَقَدْ جِئْتَ شَيْئاً نُكْراً ) * ) .\r\nكلمه « غلام » به معنى جوان نورس است خواه به حد بلوغ رسيده باشد يا نه .\r\nدر اينكه نوجوانى را كه آن مرد عالم در اينجا به قتل رسانيد به سرحد بلوغ رسيده بود يا نه ، در ميان مفسران گفتگو است ، بعضى تعبير به « * ( نَفْساً زَكِيَّةً ) * » ( انسان پاك و بيگناه ) را دليل بر آن گرفته بودند كه بالغ نبوده است .\r\nو بعضى تعبير « * ( بِغَيْرِ نَفْسٍ ) * » را دليل بر اين گرفته‌اند كه او بالغ بوده ، زيرا تنها قصاص در حق بالغ جايز است ، ولى رويهم رفته نمىتوان به طور قطع در اين زمينه با توجه به خود آيه قضاوت كرد .\r\n« نكر » به معنى زشت و منكر است ، و بازتاب آن قويتر از كلمه « امر » كه در ماجراى سوراخ كردن كشتى بود مىباشد ، دليل آن هم روشن است ، زيرا كار اول او زمينه خطرى براى جمعى فراهم كرد كه به زودى متوجه شدند و خطر را دفع كردند ولى در اقدام دوم ظاهرا او مرتكب جنايتى شده بود .\r\n","description":"","footnote":"","page_name":" 493 ","page_number":493},
  {"content":"\r\nباز آن عالم بزرگوار با همان خونسردى مخصوص به خود جمله سابق را تكرار كرد و گفت : « به تو گفتم تو هرگز توانايى ندارى با من صبر كنى » ( * ( قالَ أَ لَمْ أَقُلْ لَكَ إِنَّكَ لَنْ تَسْتَطِيعَ مَعِيَ صَبْراً ) * ) .\r\nتنها تفاوتى كه با جمله گذشته دارد اضافه كردن كلمه « لك » است كه براى تاكيد بيشتر است ، يعنى من اين سخن را به شخص تو گفتم .\r\nموسى ع به ياد پيمان خود افتاد ، توجهى توأم با شرمسارى ، چرا كه دو بار پيمان خود را - هر چند از روى فراموشى - شكسته بود ، و كم كم احساس مىكرد كه گفته استاد ممكن است راست باشد و كارهاى او براى موسى در آغاز غير قابل تحمل است ، لذا بار ديگر زبان به عذرخواهى گشود و چنين گفت :\r\nاين بار نيز از من صرفنظر كن ، و فراموشى مرا ناديده بگير ، اما « اگر بعد از اين از تو تقاضاى توضيحى در كارهايت كردم ( و بر تو ايراد گرفتم ) ديگر با من مصاحبت نكن چرا كه تو از ناحيه من ديگر معذور خواهى بود » ( * ( قالَ إِنْ سَأَلْتُكَ عَنْ شَيْءٍ بَعْدَها فَلا تُصاحِبْنِي قَدْ بَلَغْتَ مِنْ لَدُنِّي عُذْراً ) * ) .\r\nاين جمله حكايت از نهايت انصاف و دورنگرى موسى مىكند ، و نشان مىدهد كه او در برابر يك واقعيت ، هر چند تلخ ، تسليم بود ، و يا به تعبير ديگر بعد از سه بار آزمايش براى او روشن مىشد كه ماموريت اين دو مرد بزرگ از هم جدا است ، و به اصطلاح آبشان در يك جوى نمىرود ! بعد از اين گفتگو و تعهد مجدد « موسى با استاد به راه افتاد ، تا به قريه اى رسيدند و از اهالى آن قريه غذا خواستند ، ولى آنها از ميهمان كردن اين دو مسافر خوددارى كردند » ( * ( فَانْطَلَقا حَتَّى إِذا أَتَيا أَهْلَ قَرْيَةٍ اسْتَطْعَما أَهْلَها فَأَبَوْا أَنْ يُضَيِّفُوهُما ) * ) .\r\n","description":"","footnote":"","page_name":" 494 ","page_number":494},
  {"content":"\r\nبدون شك موسى و خضر از كسانى نبودند كه بخواهند سربار مردم آن ديار شوند ، ولى معلوم مىشود زاد و توشه و خرج سفر خود را در اثناء راه از دست داده يا تمام كرده بودند و به همين دليل مايل بودند ميهمان اهالى آن محل باشند ( اين احتمال نيز وجود دارد كه مرد عالم عمدا چنين پيشنهادى به آنها كرد تا درس جديدى به موسى بياموزد ) .\r\nيادآورى اين نكته نيز لازم است كه « قريه » در لسان قرآن مفهوم عامى دارد و هر گونه شهر و آبادى را شامل مىشود ، اما در اينجا مخصوصا منظور شهر است ، زيرا در چند آيه بعد تعبير به « المدينه » شده است .\r\nبه هر حال در اينكه اين شهر كدام شهر و در كجا بوده است ؟ در ميان مفسران گفتگو است : از ابن عباس نقل شده كه منظور « انطاكيه » است . ( 1 )\r\nبعضى ديگر گفته‌اند منظور ايله است كه امروز به نام بندر ايلات معروف است و در كنار درياى احمر نزديك خليج عقبه واقع شده است .\r\nبعضى ديگر معتقدند كه منظور شهر « ناصره » است كه در شمال فلسطين قرار دارد و محل تولد حضرت مسيح ع بوده است .\r\nمرحوم « طبرسى » در اينجا حديثى از امام صادق ع نقل مىكند كه تاييدى است بر احتمال اخير .\r\nو با توجه به آنچه در معنى « مجمع البحرين » گفتيم كه منظور محل پيوند « خليج عقبه » و « خليج سوئز » است ، روشن مىشود كه شهر « ناصره » و بندر « ايله » به اين منطقه نزديكتر است تا انطاكيه .\r\n\r\n","description":"","footnote":"\r\n( 1 ) « انطاكيه » از شهرهاى قديم « سوريه » است كه 96 كيلومتر از « حلب » و 59 كيلومتر از « اسكندرون » فاصله دارد ، و به خاطر دانه‌هاى غذايى و دانه‌هاى روغنيش مشهور است ، بندرى دارد بنام « سويديه » كه 27 كيلومتر از آن فاصله دارد ( دائرة المعارف فريد وجدى جلد 1 صفحه 835 ) .\r\n","page_name":" 495 ","page_number":495},
  {"content":"\r\nو در هر صورت از آنچه بر سر موسى و استادش در اين قريه آمد مىفهميم كه اهالى آن خسيس و دون همت بوده‌اند ، لذا در روايتى از پيامبر ص مىخوانيم كه در باره آنها فرمود كانوا اهل قرية لئام : « آنها مردم لئيم و پستى بودند » ( 1 ) سپس قرآن اضافه مىكند : « با اين حال آنها در آن آبادى ديوارى يافتند كه مىخواست فرود آيد ، آن مرد عالم دست به كار شد تا آن را برپا دارد » و مانع ويرانيش شود ( * ( فَوَجَدا فِيها جِداراً يُرِيدُ أَنْ يَنْقَضَّ فَأَقامَه ) * ) ( 2 ) .\r\nموسى كه قاعدتا در آن موقع خسته و كوفته و گرسنه بود ، و از همه مهمتر احساس مىكرد شخصيت والاى او و استادش به خاطر عمل بى رويه اهل آبادى سخت جريحه دار شده ، و از سوى ديگر مشاهده كرد كه خضر در برابر اين بى حرمتى به تعمير ديوارى كه در حال سقوط است پرداخته مثل اينكه ميخواهد مزد كار بد آنها را به آنها بدهد ، و فكر مىكرد حد اقل خوب بود استاد اين كار را در برابر اجرتى انجام مىداد تا وسيله غذايى فراهم گردد .\r\nلذا تعهد خود را بار ديگر به كلى فراموش كرد ، و زبان به اعتراض گشود اما اعتراضى ملايمتر و خفيفتر از گذشته ، و « گفت مىخواستى در مقابل اين كار اجرتى بگيرى » ! ( * ( قالَ لَوْ شِئْتَ لَاتَّخَذْتَ عَلَيْه أَجْراً ) * ) .\r\nدر واقع موسى فكر مىكرد اين عمل دور از عدالت است كه انسان در برابر مردمى كه اين قدر فرومايه باشند اين چنين فداكارى كند ، و يا به تعبير ديگر نيكى خوبست اما در جاى خود .\r\nدرست است كه در برابر بدى ، نيكى كردن ، راه و رسم مردان خدا بوده\r\n\r\n","description":"","footnote":"\r\n( 1 ) « مجمع البيان » ذيل آيه مورد بحث .\r\n( 2 ) نسبت دادن « اراده » به « جدار » ( ديوار ) مسلما مجاز است ، و مفهومش اين است كه آن چنان سست شده بود كه گويى تصميم گرفته بود فرود آيد .\r\n","page_name":" 496 ","page_number":496},
  {"content":"\r\nاست ، اما در آنجايى كه سبب تشويق بدكار به كارهاى خلاف نشود .\r\nاينجا بود كه آن مرد عالم ، آخرين سخن را به موسى گفت ، زيرا از مجموع حوادث گذشته يقين كرد كه موسى ، تاب تحمل در برابر اعمال او ندارد « فرمود :\r\nاينك وقت جدايى من و تو است ! اما به زودى سر آنچه را كه نتوانستى بر آن صبر كنى براى تو بازگو مىكنم « ( * ( قالَ هذا فِراقُ بَيْنِي وَبَيْنِكَ سَأُنَبِّئُكَ بِتَأْوِيلِ ما لَمْ تَسْتَطِعْ عَلَيْه صَبْراً ) * ) .\r\nالبته موسى هم هيچگونه اعتراضى بر اين سخن نكرد ، زيرا درست همان مطلبى بود كه خودش در ماجراى قبل پيشنهاد كرده بود ، يعنى بر خود موسى نيز اين واقعيت ثابت گشته بود كه آبشان در يك جوى نمىرود .\r\nولى به هر حال خبر فراق همچون پتكى بود كه بر قلب موسى وارد شد ، فراق از استادى كه سينه اش مخزن اسرار بود ، و مصاحبتش مايه بركت ، سخنانش درس بود ، و رفتارش الهام بخش ، نور خدا در پيشانيش مىدرخشيد و كانون قلبش گنجينه علم الهى بود .\r\nآرى جدا شدن از چنين رهبرى سخت دردناك است ، اما واقعيت تلخى بود كه به هر حال موسى بايد آن را پذيرا شود .\r\nمفسر معروف ابو الفتوح رازى مىگويد در خبرى است كه از موسى پرسيدند از مشكلات دوران زندگيت از همه سختتر را بگو ، گفت : سختيهاى بسيارى ديدم ( اشاره به ناراحتيهاى دوران فرعون ، و گرفتاريهاى طاقتفرساى دوران حكومت بنى اسرائيل ) ولى هيچ يك همانند گفتار خضر كه خبر از فراق و جدايى داد بر قلب من اثر نكرد » ( 1 ) !\r\n\r\n","description":"","footnote":"\r\n( 1 ) تفسير ابو الفتوح رازى ذيل آيه مورد بحث .\r\n","page_name":" 497 ","page_number":497},
  {"content":"\r\n« تاويل » از ماده اول ( بر وزن قول ) به معنى ارجاع و بازگشت دادن چيزى است ، بنا بر اين هر كار و سخنى را كه به هدف اصلى برسانيم تاويل ناميده مىشود ، همچنين پرده برداشتن از روى اسرار چيزى ، نيز يك نوع تاويل است .\r\nو اگر تعبير خواب را تاويل مىگويند ، نيز به همين جهت است ( آن چنان كه در سوره يوسف آيه 100 آمده است هذا تَأْوِيلُ رُءْيايَ ) ( 1 ) .\r\n\r\n","description":"","footnote":"\r\n( 1 ) براى توضيح بيشتر به جلد دوم تفسير نمونه صفحه 324 ذيل آيه 7 سوره آل عمران مراجعه فرمائيد .\r\n","page_name":" 498 ","page_number":498},
  {"content":"\r\n\r\n[ سوره الكهف ‹ 18 › : آيات 79 تا 82 
  ]\r\nأَمَّا السَّفِينَةُ فَكانَتْ لِمَساكِينَ يَعْمَلُونَ فِي الْبَحْرِ فَأَرَدْتُ أَنْ أَعِيبَها وَكانَ وَراءَهُمْ مَلِكٌ يَأْخُذُ كُلَّ سَفِينَةٍ غَصْباً ‹ 79 › وَأَمَّا الْغُلامُ فَكانَ أَبَواه مُؤْمِنَيْنِ فَخَشِينا أَنْ يُرْهِقَهُما طُغْياناً وَكُفْراً ‹ 80 › فَأَرَدْنا أَنْ يُبْدِلَهُما رَبُّهُما خَيْراً مِنْه زَكاةً وَأَقْرَبَ رُحْماً ‹ 81 › وَأَمَّا الْجِدارُ فَكانَ لِغُلامَيْنِ يَتِيمَيْنِ فِي الْمَدِينَةِ وَكانَ تَحْتَه كَنْزٌ لَهُما وَكانَ أَبُوهُما صالِحاً فَأَرادَ رَبُّكَ أَنْ يَبْلُغا أَشُدَّهُما وَيَسْتَخْرِجا كَنزَهُما رَحْمَةً مِنْ رَبِّكَ وَما فَعَلْتُه عَنْ أَمْرِي ذلِكَ تَأْوِيلُ ما لَمْ تَسْطِعْ عَلَيْه صَبْراً ‹ 82 ›\r\n","description":"","footnote":"","page_name":" 499 ","page_number":499},
  {"content":"\r\n\r\nترجمه :\r\n79 - اما آن كشتى متعلق به گروهى از مستمندان بود كه با آن در دريا كار مىكردند و من خواستم آن را معيوب كنم ( چرا كه ) پشت سر آنها پادشاهى ستمگر بود كه هر كشتى را از روى غصب مىگرفت .\r\n80 - و اما آن نوجوان پدر و مادرش با ايمان بودند ، ما نخواستيم او آنها را به طغيان و كفر وادارد .\r\n81 - ما اراده كرديم كه پروردگارشان فرزند پاكتر و پرمحبتترى بجاى او به آنها بدهد .\r\n82 - و اما آن ديوار متعلق به دو نوجوان يتيم در آن شهر بود ، و زير آن گنجى متعلق به آنها وجود داشت ، و پدرشان مرد صالحى بود ، پروردگار تو مىخواست آنها به حد بلوغ برسند ، و گنجشان را استخراج كنند ، اين رحمتى از پروردگارت بود ، من به دستور خود اين كار را نكردم ، و اين بود سر كارهايى كه توانايى شكيبايى در برابر آنها نداشتى . !\r\n\r\nتفسير : اسرار درونى اين حوادث .\r\nبعد از آنكه فراق و جدايى موسى و خضر مسلم شد ، لازم بود اين استاد الهى اسرار كارهاى خود را كه موسى تاب تحمل آن را نداشت بازگو كند ، و در واقع بهره موسى از مصاحبت او فهم راز اين سه حادثه عجيب بود كه مىتوانست كليدى باشد براى مسائل بسيار ، و پاسخى براى پرسشهاى گوناگون .\r\nنخست از داستان كشتى شروع كرد و گفت : « اما كشتى به گروهى مستمند تعلق داشت كه با آن در دريا كار مىكردند ، من خواستم آن را معيوب كنم زيرا مىدانستم در پشت سر آنها پادشاهى ستمگر است كه هر كشتى سالمى را از روى غصب مىگيرد » ( * ( أَمَّا السَّفِينَةُ فَكانَتْ لِمَساكِينَ يَعْمَلُونَ فِي الْبَحْرِ فَأَرَدْتُ أَنْ أَعِيبَها وَكانَ وَراءَهُمْ مَلِكٌ يَأْخُذُ كُلَّ سَفِينَةٍ غَصْباً ) * ) .\r\nو به اين ترتيب در پشت چهره ظاهرى زننده سوراخ كردن كشتى ، هدف\r\n","description":"","footnote":"","page_name":" 500 ","page_number":500},
  {"content":"\r\nمهمى كه همان نجات آن از چنگال يك پادشاه غاصب بوده است ، وجود داشته ، چرا كه او هرگز كشتيهاى آسيب ديده را مناسب كار خود نمىديد و از آن چشم مىپوشيد ، خلاصه اين كار در مسير حفظ منافع گروهى مستمند بود و بايد انجام مىشد .\r\nكلمه « وراء » ( پشت سر ) مسلما در اينجا جنبه مكانى ندارد بلكه كنايه از اين است كه آنها بدون اينكه توجه داشته باشند گرفتار چنگال چنين ظالمى مىشدند ، و از آنجا كه انسان حوادث پشت سر خود را نمىبيند اين تعبير در اينجا به كار رفته است .\r\nبعلاوه هنگامى كه انسان از طرف فرد يا گروهى تحت فشار واقع مىشود تعبير به پشت سر مىكند ، مثلا مىگويد طلبكاران پشت سر منند ، و مرا رها نمىكنند ، در آيه 16 سوره ابراهيم مىخوانيم مِنْ وَرائِه جَهَنَّمُ وَيُسْقى مِنْ ماءٍ صَدِيدٍ گويى جهنم اين گنهكاران را تعقيب مىكند كه از آن تعبير به « وراء » شده است ( 1 ) .\r\nضمنا از تعبير « مساكين » ( مسكينها ) در اين مورد استفاده مىشود كه مسكين كسى نيست كه مطلقا مالك چيزى نباشد ، بلكه به كسانى نيز گفته مىشود كه داراى مال و ثروتى هستند ولى جوابگوى نيازهاى آنها نمىباشد .\r\nاين احتمال نيز وجود دارد كه اطلاق مسكين بر آنها نه از نظر فقر مالى بوده است بلكه از نظر فقر قدرت بوده ، و اين تعبير در زبان عرب وجود دارد ، و با ريشه اصلى لغت مسكين كه سكون و ضعف و ناتوانى است نيز سازگار است .\r\nدر نهج البلاغه مىخوانيم مسكين ابن آدم . . . تؤلمه البقة و تقتله الشرقة و تنتنه العرقة : « بيچاره فرزند آدم ! . . . پشه اى او را آزار مىدهد ، مختصرى آب\r\n\r\n","description":"","footnote":"\r\n( 1 ) در زمينه معنى « وراء » در جلد 10 ذيل آيه 16 بحث شده .\r\n","page_name":" 501 ","page_number":501},
  {"content":"\r\nاو را گلوگير مىشود ، و عرق او را متعفن مىسازد » ( 1 ) .\r\nسپس به بيان راز حادثه دوم يعنى قتل نوجوان پرداخته چنين مىگويد :\r\n« اما آن نوجوان پدر و مادرش با ايمان بودند ، و ما نخواستيم كه اين نوجوان ، پدر و مادر خود را از راه ايمان بيرون ببرد و به طغيان و كفر وادارد » ( * ( وَأَمَّا الْغُلامُ فَكانَ أَبَواه مُؤْمِنَيْنِ فَخَشِينا أَنْ يُرْهِقَهُما طُغْياناً وَكُفْراً ) * ) .\r\nاين احتمال نيز در تفسير آيه از طرف جمعى از مفسران ذكر شده است كه منظور اين نيست كه نوجوان كافر و طغيانگر پدر و مادر خود را از راه بدر برد ، بلكه منظور اين است كه او پدر و مادر خود را به خاطر طغيان و كفرش اذيت و آزار فراوان دهد ( 2 ) ولى تفسير اول نزديكتر به نظر مىرسد .\r\nبه هر حال آن مرد عالم ، اقدام به كشتن اين نوجوان كرد و حادثه ناگوارى را كه در آينده براى يك پدر و مادر با ايمان در فرض حيات او رخ مىداد دليل آن گرفت .\r\nبه خواست خدا به زودى در شرح نكته‌هاى اين داستان پر ماجرا روى همه كارهاى خضر از نظر احكام الهى و منطقى بحث خواهيم كرد ، و ايراد « قصاص قبل از جنايت » را پاسخ خواهيم گفت .\r\nتعبير به « خشينا » ( ما ترسيديم كه در آينده چنين شود . . . ) تعبير پر معنايى است ، اين تعبير نشان مىدهد كه اين مرد عالم خود را مسئول آينده مردم نيز مىدانست ، و حاضر نبود پدر و مادر با ايمانى به خاطر انحراف نوجوانشان\r\n\r\n","description":"","footnote":"\r\n( 1 ) نهج البلاغه كلمات قصار جمله 419 .\r\n( 2 ) بنا بر تفسير اول فعل « يرهق » دو مفعول گرفته كه مفعول اولش « هما » و مفعول دوم « طغيانا » مىباشد ، و بنا بر تفسير دوم « طغيانا » و كفرا « مفعول لاجله » مىباشد .\r\n","page_name":" 502 ","page_number":502},
  {"content":"\r\nدچار بدبختى شوند .\r\nضمنا تعبير به « خشينا » ( ترسيديم ) در اينجا به معنى « ناخوش داشتيم » آمده است ، زيرا براى چنين كسى با اين علم و آگاهى و توانايى ، ترس از چنين موضوعاتى وجود نداشته است .\r\nو به تعبير ديگر هدف پرهيز از حادثه ناگوارى است كه انسان روى اصل محبت ، مىخواهد از آن اجتناب ورزد .\r\nاين احتمال نيز وجود دارد كه به معنى « علمنا » ( دانستيم ) بوده باشد چنان كه از ابن عباس نقل شده است يعنى ما مىدانستيم كه اگر او بماند چنين حادثه ناگوارى در آينده براى پدر و مادرش اتفاق مىافتد .\r\nو اما اينكه چگونه ضمير جمع متكلم براى يك فرد آمده است پاسخش روشن مىباشد اين اولين بار نيست كه در قرآن به چنين تعبيرى برخورد مىكنيم هم در قرآن و هم در ساير كلمات زبان عرب و غير عرب ، اشخاص بزرگ گاهى به هنگام سخن گفتن از خويشتن ضمير « جمع » به كار مىبرند ، و اين به خاطر آن است كه آنها معمولا نفراتى در زير دست دارند كه به آنها ماموريت براى انجام كارها مىدهند ، خدا به فرشتگان دستور مىدهد و انسانها به نفرات زير دست خويش .\r\nو بعد اضافه كرد : « ما چنين اراده كرديم كه پروردگارشان فرزندى پاكتر و پرمحبتتر به جاى او به آنها عطا فرمايد » ( * ( فَأَرَدْنا أَنْ يُبْدِلَهُما رَبُّهُما خَيْراً مِنْه زَكاةً وَأَقْرَبَ رُحْماً ) * ) .\r\nتعبير « اردنا » ( ما اراده كرديم ) و همچنين « ربهما » ( پروردگار آن دو ) نيز در اينجا پر معنى است و سر آن را به زودى خواهيم دانست .\r\n« زكات » در اينجا به معنى پاكيزگى و طهارت است ، و مفهوم وسيعى دارد\r\n","description":"","footnote":"","page_name":" 503 ","page_number":503},
  {"content":"\r\nكه ايمان و عمل صالح را شامل مىشود ، هم در امور دينى و هم در امور مادى ، و شايد اين تعبير پاسخى بود به اعتراض موسى كه مىگفت تو « نفس زكيه » اى را كشتى ، او در جواب مىگويد : نه اين پاكيزه نبود مىخواستيم خدا به جاى او فرزند پاكيزه اى به آنها بدهد ! .\r\nدر چندين حديث كه در منابع مختلف اسلامى آمده است مىخوانيم :\r\nابدلهما اللَّه به جارية ولدت سبعين نبيا : « خداوند بجاى آن پسر ، دخترى به آنها داد كه هفتاد پيامبر از نسل او به وجود آمدند » ( 1 ) ! در آخرين آيه مورد بحث ، مرد عالم پرده از روى راز سومين كار خود يعنى تعمير ديوار برمىدارد و چنين مىگويد : « اما ديوار متعلق به دو نوجوان يتيم در شهر بود ، و زير آن گنجى متعلق به آنها وجود داشت و پدر آنها مرد صالحى بود » ( * ( وَأَمَّا الْجِدارُ فَكانَ لِغُلامَيْنِ يَتِيمَيْنِ فِي الْمَدِينَةِ وَكانَ تَحْتَه كَنْزٌ لَهُما وَكانَ أَبُوهُما صالِحاً ) * ) .\r\n« پروردگار تو مىخواست آنها به سرحد بلوغ برسند ، و گنجشان را استخراج كنند » ( * ( فَأَرادَ رَبُّكَ أَنْ يَبْلُغا أَشُدَّهُما وَيَسْتَخْرِجا كَنزَهُما ) * ) .\r\n« اين رحمتى بود از ناحيه پروردگار تو » ( * ( رَحْمَةً مِنْ رَبِّكَ ) * ) .\r\nو من مامور بودم به خاطر نيكوكارى پدر و مادر اين دو يتيم آن ديوار را بسازم ، مبادا سقوط كند و گنج ظاهر شود و به خطر بيفتد .\r\nدر پايان براى رفع هر گونه شك و شبهه از موسى ، و براى اينكه به يقين بداند همه اين كارها بر طبق نقشه و ماموريت خاصى بوده است اضافه كرد : « و من اين كار را به دستور خودم انجام ندادم » بلكه فرمان خدا و دستور پروردگار بود ( * ( وَما فَعَلْتُه عَنْ أَمْرِي ) * ) .\r\n\r\n","description":"","footnote":"\r\n( 1 ) نور الثقلين جلد 3 صفحه 286 و 287 .\r\n","page_name":" 504 ","page_number":504},
  {"content":"\r\nآرى « اين بود سر كارهايى كه توانايى شكيبايى در برابر آنها نداشتى » ( * ( ذلِكَ تَأْوِيلُ ما لَمْ تَسْطِعْ عَلَيْه صَبْراً ) * ) .\r\n\r\nنكته‌ها :\r\n\r\n1 - ماموريت خضر در نظام تشريع بود يا تكوين ؟ !\r\nمهمترين مساله اى كه دانشمندان بزرگ را در اين داستان به خود مشغول ساخته ماجراهاى سه گانه اى است كه اين مرد عالم در برابر موسى انجام داد ، موسى چون از باطن امر آگاه نبود زبان به اعتراض گشود ، ولى بعدا كه توضيحات استاد را شنيد قانع شد .\r\nسؤال اين است كه آيا واقعا مىتوان اموال كسى را بدون اجازه او معيوب كرد به خاطر آنكه غاصبى آن را از بين نبرد ؟\r\nو آيا مىتوان نوجوانى را به خاطر كارى كه در آينده انجام مىدهد مجازات كرد ؟ ! و آيا لزومى دارد كه براى حفظ مال كسى ما مجانا زحمت بكشيم و بيگارى كنيم ؟ ! در برابر اين سؤالها دو راه در پيش داريم :\r\nنخست آنكه اينها را با موازين فقهى و قوانين شرع تطبيق دهيم ، همانگونه كه گروهى از مفسران اين راه را پيمودند .\r\nنخستين ماجرا را منطبق بر قانون اهم و مهم دانسته‌اند و گفته‌اند حفظ مجموعه كشتى مسلما كار اهمى بوده ، در حالى كه حفظ آن از آسيب جزئى ، چيز زيادى نبوده ، يا به تعبير ديگر خضر در اينجا « دفع افسد به فاسد » كرده ، به خصوص اينكه رضايت باطنى صاحبان كشتى را در صورتى كه از اين ماجرا آگاه مىشدند ممكن بود پيش بينى كرد ( و به تعبير فقهى ، خضر در اين كار اذن فحوى داشت ) .\r\n","description":"","footnote":"","page_name":" 505 ","page_number":505},
  {"content":"\r\nدر مورد آن نوجوان ، اين گروه از مفسران اصرار دارند كه او حتما بالغ بوده ، و مرتد و يا حتى مفسد ، و به اين ترتيب به خاطر اعمال فعليش جايز القتل بوده است ، و اگر خضر در كار خود استناد به جنايات او در آينده مىكند به خاطر آنست كه مىخواهد بگويد اين جنايتكار نه تنها فعلا مشغول به اين كار بلكه در آينده نيز جنايتهاى بزرگترى را مرتكب خواهد شد ، پس كشتن او طبق موازين شرع به اعمال فعليش جايز بوده است .\r\nو اما در مورد سوم هيچكس نمىتواند به كسى ايراد كند كه چرا فداكارى و ايثار در حق ديگرى مىكنى و اموال او را از ضايع شدن با بيگارى خود حفظ مىكنى ؟ ممكن است اين ايثار واجب نباشد ولى مسلما كار خوبى است و شايسته تحسين ، بلكه ممكن است در پاره اى از موارد به سرحد وجوب برسد مثل اينكه اموال عظيمى از كودك يتيمى در معرض تلف بوده باشد ، و با زحمت مختصرى بتوان جلو ضايع شدن آن را گرفت بعيد نيست در چنين موردى اين كار واجب باشد .\r\nراه دوم بر اين اساس است كه توضيحات بالا هر چند در مورد گنج و ديوار قانع كننده است ولى در مورد نوجوانى كه به قتل رسيد چندان با ظاهر آيه سازگار نيست ، زيرا مجوز قتل او را ظاهرا عمل آينده اش شمرده است نه اعمال فعليش .\r\nدر مورد كشتى نيز تا اندازه اى قابل بحث و گفتگو است ، آيا ما مىتوانيم خانه و مال و زندگى هر كس را كه يقين داريم در آينده غصب مىشود بدون اطلاع او از پيش خود معيوب كنيم تا از خطر برهد آيا براستى فقهاء چنين حكمى را مىپذيرند ؟ ! بنا بر اين بايد راه ديگرى را پيش گرفت و آن اين است :\r\nما در اين جهان داراى دو نظام هستيم : « نظام تكوين » و « نظام تشريع » گر چه اين دو نظام در اصول كلى هماهنگند ، ولى گاه مىشود كه در جزئيات از هم جدا مىشوند .\r\n","description":"","footnote":"","page_name":" 506 ","page_number":506},
  {"content":"\r\nمثلا خداوند براى آزمايش بندگان آنها را مبتلا به « خوف » ( ناامنى ) و « نقص اموال و ثمرات » از بين رفتن نفوس و عزيزان مىكند ، تا معلوم شود چه اشخاصى در برابر اين حوادث صابر و شكيبا هستند .\r\nآيا هيچ فقيهى و يا حتى پيامبرى مىتواند اقدام به چنين كارى بكند يعنى اموال و نفوس و ثمرات و امنيت را از بين ببرد تا مردم آزمايش شوند .\r\nو يا اينكه خداوند بعضى از پيامبران و بندگان صالح خود را به عنوان هشدار و تربيت در برابر ترك اولى گرفتار مصيبتهاى عظيم مىنمود ، همچون مصيبت يعقوب به خاطر كم توجهى به بعضى از مستمندان و يا ناراحتى يونس به خاطر يك ترك اولاى كوچك .\r\nآيا كسى حق دارد به عنوان مجازات و كيفر اقدام به چنين كارى كند ؟\r\nو يا اينكه مىبينيم گاهى خداوند نعمتى را از انسان به خاطر ناشكرى مىگيرد ، مثلا شكر اموال را بجاى نياورده اموالش در دريا غرق مىشود و يا شكرانه سلامتى را بجا نياورده ، خدا سلامت را از او مىگيرد ، آيا از نظر فقهى و قوانين تشريعى كسى مىتواند به خاطر ناشكرى اموال ديگرى را نابود كند و سلامت را مبدل به بيمارى .\r\nنظير اين مثالها فراوان است ، و مجموعا نشان مىدهد كه جهان آفرينش مخصوصا آفرينش انسان بر اين نظام احسن استوار است كه خداوند براى اينكه انسان راه تكامل را بپيمايد قوانين و مقرراتى براى او از نظر تكوين قرار داده كه تخلف از آنها عكس العملهاى مختلفى دارد .\r\nدر حالى كه از نظر قانون شرع نمىتوانيم همه آنها را در چارچوب اين قوانين بريزيم .\r\nفى المثل طبيب مىتواند انگشت انسانى را به خاطر اينكه زهر به قلب او\r\n","description":"","footnote":"","page_name":" 507 ","page_number":507},
  {"content":"\r\nسرايت نكند قطع نمايد ، ولى آيا هيچكس مىتواند انگشت انسانى را براى پرورش صبر و شكيبايى در او و يا به خاطر كفران نعمت قطع نمايد ؟ ! ( در حالى كه مسلما خدا مىتواند چنين كارى را بكند چرا كه موافق نظام احسن است ) .\r\nحال كه ثابت شد ما دو نظام داريم و خداوند حاكم بر هر دو نظام است ، هيچ مانعى ندارد كه خداوند گروهى را مامور پياده كردن نظام تشريع كند ، و گروهى از فرشتگان يا بعضى از انسانها ( همچون خضر ) را مامور پياده كردن نظام تكوين نماند ( دقت كنيد ) .\r\nاز نظر نظام تكوين الهى هيچ مانعى ندارد كه خداوند حتى كودك نابالغى را گرفتار حادثه اى كند و در آن حادثه جان بسپارد چرا كه وجودش در آينده ممكن است خطرات بزرگى به بار آورد ، همانگونه كه گاهى ماندن اين اشخاص داراى مصالحى مانند آزمايش و امتحان و امثال اينها است .\r\nو نيز هيچ مانعى ندارد خداوند مرا امروز به بيمارى سختى گرفتار كند به طورى كه نتوانم از خانه بيرون بروم چرا كه مىداند اگر از خانه بيرون روم حادثه خطرناكى پيش خواهد آمد و مرا لايق اين مىداند كه از آن خطر برهاند .\r\nو به تعبير ديگر گروهى از ماموران خدا در اين عالم مامور به باطنند و گروهى مامور به ظاهر ، آنها كه مامور به باطنند ضوابط و اصول برنامه اى مخصوص به خود دارد همانگونه كه ماموران به ظاهر براى خود اصول و ضوابط خاصى دارند .\r\nدرست است كه خط كلى اين دو برنامه هر دو انسان را به سمت كمال مىبرد ، و از اين نظر هماهنگند ، ولى گاهى در جزئيات مانند مثالهاى بالا از هم جدا مىشوند .\r\nالبته بدون شك در هيچ يك از دو خط هيچكس نمىتواند خودسرانه اقدامى كند ، بلكه بايد از مالك و حاكم حقيقى مجاز باشد ، لذا خضر با صراحت اين\r\n","description":"","footnote":"","page_name":" 508 ","page_number":508},
  {"content":"\r\nحقيقت را بيان كرد و گفت « * ( ما فَعَلْتُه عَنْ أَمْرِي ) * » « من هرگز پيش خود اين كار را انجام ندادم » بلكه درست طبق يك برنامه الهى و ضابطه و خطى كه به من داده شده است گام برمىدارم .\r\nو به اين ترتيب تضاد بر طرف خواهد شد .\r\nو اينكه مىبينيم موسى تاب تحمل كارهاى خضر را نداشت بخاطر همين بود كه خط ماموريت او از خط ماموريت خضر جدا بود ، لذا هر بار مشاهده مىكرد گامش بر خلاف ظواهر قانون شرع است فرياد اعتراضش بلند مىشد ، ولى خضر با خونسردى به راه خود ادامه مىداد ، و چون اين دو رهبر بزرگ الهى بخاطر ماموريتهاى متفاوت نمىتوانستند براى هميشه با هم زندگى كنند « * ( هذا فِراقُ بَيْنِي وَبَيْنِكَ ) * » را گفت .\r\n\r\n2 - خضر ، كه بود ؟\r\nهمانگونه كه ديديم در قرآن مجيد صريحا نامى از خضر برده نشده و از رفيق يا استاد موسى تنها به عنوان « عَبْداً مِنْ عِبادِنا آتَيْناه رَحْمَةً مِنْ عِنْدِنا وَعَلَّمْناه مِنْ لَدُنَّا عِلْماً » كه بيانگر مقام عبوديت و علم و دانش خاص او است ، ياد شده است لذا ما هم غالبا از وى به عنوان « مرد عالم » ياد كرديم .\r\nولى در روايات متعددى اين مرد عالم بنام « خضر » معرفى شده است ، و از بعضى از روايات استفاده مىشود كه اسم اصلى او « بليا ابن ملكان » بوده ، و خضر لقب او است ، زيرا هر كجا گام مىنهاده زمين از قدومش سرسبز مىشده است .\r\nبعضى نيز احتمال داده‌اند كه نام اين مرد عالم ، « الياس » بوده ، و از همين جا اين تصور پيدا شده است كه ممكن است « الياس » و « خضر » نام يك نفر باشد ، ولى مشهور و معروف ميان مفسران و راويان حديث همان اول است .\r\n","description":"","footnote":"","page_name":" 509 ","page_number":509},
  {"content":"\r\nبديهى است نام اين مرد ، هر چه باشد مهم نيست ، مهم اين است كه او يك دانشمند الهى بود ، و مشمول رحمت خاص پروردگار ، و مامور به باطن و نظام تكوينى جهان ، و آگاه از پاره اى از اسرار ، و از يك جهت معلم موسى بن عمران ، هر چند موسى در پاره اى از جهات بر او مقدم بوده است .\r\nو در اينكه او پيامبر بوده است يا نه باز روايات مختلفى داريم .\r\nدر جلد اول اصول كافى روايات متعددى نقل شده است كه دلالت بر اين دارد كه اين مرد عالم ، پيامبر نبود بلكه دانشمندى همچون « ذو القرنين » و « آصف ابن برخيا » بوده است ( 1 ) .\r\nدر حالى كه از پاره اى ديگر از روايات استفاده مىشود او داراى مقام نبوت بود ، و ظاهر بعضى تعبيرات آيات فوق نيز همين است ، زيرا در يك مورد مىگويد « من اين كار را از نزد خود نكردم » و در جاى ديگر مىگويد « ما مىخواستيم چنين و چنان شود » .\r\nو از بعضى از روايات استفاده مىشود كه او از يك عمر طولانى برخوردار بوده است .\r\nدر اينجا سؤالى پيش مىآيد ، و آن اينكه آيا داستان موسى و اين عالم بزرگ در منابع يهود و مسيحيت نيز وجود دارد ؟\r\nپاسخ سؤال اين است كه اگر منظور كتب « عهدين » ( تورات و انجيل ) باشد ، نه در آنها نيست ، اما از پاره اى از كتب دانشمندان يهود كه در قرن يازدهم ميلادى تدوين گرديده داستانى نقل شده كه شباهت نسبتا زيادى به سرگذشت موسى و عالم زمانش دارد ، هر چند قهرمان آن داستان « الياس » و « يوشع بن لاوى » است كه از مفسران « تلمود » در قرن سوم ميلادى مىباشند و از جهات مختلفى نيز با سرگذشت موسى و خضر متفاوت است ، آن داستان چنين است :\r\n\r\n","description":"","footnote":"\r\n( 1 ) اصول كافى جلد اول باب « ان الأئمة به من يشبهون فيمن مضى » صفحه 210 .\r\n","page_name":" 510 ","page_number":510},
  {"content":"\r\n« يوشع » از خدا مىخواهد كه با « الياس » ملاقات كند ، و چون دعايش مستجاب مىشود ، و به ملاقات الياس مفتخر مىگردد از وى مىخواهد كه به برخى از اسرار اطلاع يابد ، الياس به وى مىگويد تو را طاقت تحمل نيست ، اما يوشع اصرار مىورزد ، و الياس در خواست او را اجابت مىكند ، مشروط بر آن كه راجع به هر چه مىبيند پرسشى نكند ، و اگر يوشع تخلف ورزد الياس او را ترك كند ، با اين قرار داد ، يوشع و الياس همسفر ميشوند .\r\nدر خلال مسافرت خويش اول به خانه اى وارد مىشوند كه صاحبخانه از آنها گرم پذيرايى مىكند ، خانواده ساكن اين خانه از ما يملك دنيا تنها يك گاو داشتند كه از فروش شير آن گذران مىكردند ، الياس دستور مىدهد كه صاحبخانه آن گاو را بكشد ، و يوشع از اين كردار سخت دچار تعجب و شگفتى مىگردد ، و از وى علت آن را مىپرسد ، الياس قرار داد را به وى متذكر شده و او را به مفارقت تهديد مىكند ، لا جرم يوشع دم برنمىآورد .\r\nاز آنجا هر دو به قريه ديگرى سفر مىكنند و به خانه توانگرى وارد مىشوند ، در اين خانه الياس دست به كار گل مىشود ، و ديوارى را كه در شرف ويرانى بود مرمت مىكند .\r\nدر قريه ديگرى چند نفر از مردم آن ده در محلى اجتماع داشتند و از اين دو نفر خوب پذيرايى نمىكنند الياس ايشان را دعا مىكند كه همگى رياست يابند .\r\nدر قريه چهارم از آنان پذيرايى گرم مىشود ، الياس دعا مىكند كه فقط يكى از آنان به رياست برسد ! ، بالآخره « يوشع بن لاوى » طاقت نمىآورد ، و راجع به چهار واقعه مىپرسد ، الياس مىگويد : در خانه اول زوجه صاحبخانه بيمار بود و اگر آن گاو به رسم صدقه قربانى نمىشده آن زن در مىگذشت ، و خسارتش براى صاحبخانه بيش از خسارتى بود كه از ذبح گاو حاصل مىگرديد .\r\nدر خانه دوم زير ديوار گنجى بود كه مىبايست براى كودكى يتيم\r\n","description":"","footnote":"","page_name":" 511 ","page_number":511},
  {"content":"\r\nمحفوظ بماند .\r\nبراى مردم قريه سوم رياست همه را خواستم تا كارشان دچار پريشانى و اختلال گردد ، بر عكس ، مردم قريه چهارم زمام كارشان در دست يك نفر قرار مىگيرد و امورشان منظم و به سامان مىرسد ( 1 ) .\r\nاشتباه نشود هرگز نمىخواهيم بگوئيم اين دو داستان يكى است بلكه منظور اين است كه داستانى را كه دانشمندان يهود نقل كرده‌اند ممكن است داستان مشابهى باشد و يا تحريفى از سرگذشت اصلى موسى و خضر كه بر اثر گذشت زمان ممتد دگرگون شده و به اين صورت درآمده است .\r\n\r\n3 - افسانه‌هاى ساختگى\r\nسرگذشت موسى و خضر ، اساس و پايه اش همانست كه در قرآن آمده ، اما متاسفانه در اطراف آن ، افسانه‌هاى زيادى ساخته و پرداخته‌اند كه گاهى افزودن آنها به اين سرگذشت چهره خرافى به آن مىدهد ! بايد دانست كه اين تنها داستانى نيست كه به اين سرنوشت گرفتار شده ، داستانهاى واقعى ديگر نيز از اين موضوع بر كنار نمانده است .\r\nبراى درك واقعيت بايد معيار را آيات بيست و سه گانه فوق قرار داد ، و حتى احاديث را در صورتى مىتوان پذيرفت كه موافق آن باشد ، اگر حديثى بر خلاف آن بود مسلما قابل قبول نيست ، و خوشبختانه در احاديث معتبر چنين حديثى نداريم .\r\n\r\n","description":"","footnote":"\r\n( 1 ) آنچه در بالا نقل شده عين عبارتى است كه در كتاب اعلام قرآن در صفحه 213 آمده است .\r\n","page_name":" 512 ","page_number":512},
  {"content":"\r\n\r\n4 - آيا نسيان براى پيامبران ممكن است ؟ !\r\nدر ماجراى فوق كرارا به مساله نسيان موسى برخورد كرديم ، يكى در مورد آن ماهى كه براى تغذيه فراهم ساخته بودند ، و ديگر سه بار در ارتباط با تعهدى كه دوست عالمش از وى گرفته بود .\r\nاكنون اين سؤال پيش مىآيد كه آيا نسيان براى انبياء امكان دارد ؟\r\nجمعى معتقدند كه صدور چنين نسيانى از پيامبران بعيد نيست چرا كه نه مربوط به اساس دعوت نبوت است ، و نه فروع آن ، و نه تبليغ دعوت ، بلكه در يك مساله صرفا عادى و مربوط به زندگانى روزمره است ، آنچه مسلم است هيچ پيامبرى در دعوت نبوت و شاخ و برگ آن مطلقا گرفتار خطا و اشتباه نمىشود و مقام عصمت او را از چنين چيزى مصون مىدارد .\r\nاما چه مانعى دارد كه موسى به خاطر اينكه مشتاقانه و با عجله به دنبال اين مرد عالم مىرفت غذاى خود را كه يك مساله عادى بوده فراموش كرده باشد ؟\r\nو نيز چه مانعى دارد كه عظمت حوادثى همچون شكستن كشتى ، و كشتن يك نوجوان ، و تعمير بى دليل يك ديوار در شهر بخيلان ، او را چنان هيجان زده كند كه تعهد شخصى خود را با دوست عالمش بدست فراموشى سپرده باشد ؟ اين نه از يك پيامبر بعيد است ، و نه با مقام عصمت منافات دارد .\r\nبعضى از مفسران نيز احتمال داده‌اند كه نسيان در اينجا به معنى مجازى - يعنى ترك - بوده باشد ، چرا كه انسان هنگامى كه چيزى را ترك مىكند شبيه آنست كه آن را نسيان كرده باشد ، اما چرا موسى غذاى خود را ترك گفت ، براى اينكه نسبت به چنين مساله اى بى اعتنا بود ، و در مورد تعهدش با دوست عالمش به خاطر اين بود كه براى او كه از دريچه ظاهر به حوادث مىنگريست اصلا قابل قبول نبود كه انسانى بى جهت آسيب به اموال يا جان مردم برساند بنا بر اين خود را موظف به اعتراض مىديد و فكر مىكرد اينجا جاى آن\r\n","description":"","footnote":"","page_name":" 513 ","page_number":513},
  {"content":"\r\nتعهد نيست .\r\nولى پيداست كه اين گونه تفسيرها با ظاهر آيات سازگار نمىتواند باشد .\r\n\r\n5 - چرا موسى به ديدار خضر شتافت ؟ !\r\nدر حديثى از « ابن عباس » از « ابى بن كعب » مىخوانيم كه از رسول خدا ص چنين نقل مىكند : يك روز موسى در ميان بنى اسرائيل مشغول خطابه بود ، كسى از او پرسيد در روى زمين چه كسى از همه اعلم است ؟ موسى گفت كسى عالمتر از خود سراغ ندارم ، در اين هنگام به موسى وحى شد كه ما بنده اى داريم در « مجمع البحرين » كه از تو دانشمندتر است ، در اينجا موسى از خدا تقاضا كرد كه به ديدار اين مرد عالم نائل گردد ، و خدا راه وصول به اين هدف را به او نشان داد ( 1 ) .\r\nنظير اين حديث از امام صادق ع نيز نقل شده است ( 2 ) .\r\nدر حقيقت اين هشدارى بود به موسى كه با تمام علم و دانشش هرگز خود را برترين شخص نداند .\r\nولى در اينجا اين سؤال پيش مىآيد كه آيا نبايد پيامبر اولوا العزم و صاحب رسالت دانشمندترين فرد زمان خودش باشد ؟\r\nدر پاسخ مىگوئيم : بايد دانشمندترين آنها نسبت به قلمرو ماموريتش ، يعنى نظام ، تشريع باشد ، و موسى چنين بود ، اما همانگونه كه در نخستين نكته‌ها بازگو كرديم قلمرو ماموريت دوست عالمش قلمرو جداگانه اى بود كه ارتباطى به عالم تشريع نداشت ، و به تعبير ديگر آن مرد عالم از اسرارى آگاه بود كه دعوت نبوت بر آن متكى نبود .\r\n\r\n","description":"","footnote":"\r\n( 1 ) مجمع البيان جلد ششم صفحه 481 . ( بطور تلخيص )\r\n( 2 ) نور الثقلين جلد سوم صفحه 275 .\r\n","page_name":" 514 ","page_number":514},
  {"content":"\r\nاتفاقا در حديثى كه از امام صادق ع نقل شده با صراحت مىخوانيم كه موسى از خضر آگاه تر بود يعنى در علم شرع ( 1 ) و شايد نيافتن پاسخ براى اين سؤال ، و همچنين سؤال مربوط به نسيان ، سبب شده است كه بعضى اين موسى را موسى بن عمران ندانند ، و بر شخص ديگرى منطبق سازند ، اما با حل اين مشكل جايى براى آن سخن باقى نخواهد ماند .\r\nاز حديثى كه از امام على بن موسى الرضا ع نقل شده نيز اين نكته استفاده مىشود كه قلمرو ماموريت اين دو بزرگوار با يكديگر متفاوت بوده و هر كدام در كار خود از ديگرى آگاهتر بود ( 2 ) .\r\nذكر اين نكته نيز جالب است كه در حديثى از پيامبر ص چنين آمده :\r\n« هنگامى كه موسى خضر را ملاقات كرد ، پرنده اى در برابر آن دو ظاهر شد قطره اى با منقارش از آب برداشت ، خضر به موسى گفت مىدانى پرنده چه مىگويد ؟\r\nموسى گفت چه مىگويد ؟ خضر گفت : مىگويد : « ما علمك و علم موسى فى علم اللَّه الا كما اخذ منقارى من الماء » : « دانش تو و دانش موسى در برابر علم خداوند همانند قطره اى است كه منقار من از آب برداشت » ( 3 ) .\r\n\r\n6 - آن گنج چه بود ؟\r\nاز سؤالات ديگرى كه پيرامون اين داستان به وجود آمده اين است كه اصولا گنجى را كه دوست عالم موسى اصرار بر نهفتنش داشت چه بود ؟ وانگهى چرا آن مرد با ايمان يعنى پدر يتيمان چنين گنجى اندوخته بود ؟ ! بعضى گفته‌اند كه اين گنج در حقيقت بيش از آنچه جنبه مادى داشته ،\r\n\r\n","description":"","footnote":"\r\n( 1 ) الميزان جلد 13 صفحه 383 .\r\n( 2 ) مجمع البيان جلد 6 صفحه 480 .\r\n( 3 ) در المنثور و كتب ديگر ( طبق نقل تفسير الميزان ذيل آيه مورد بحث ) .\r\n","page_name":" 515 ","page_number":515},
  {"content":"\r\nجنبه معنوى داشت ، اين گنج طبق بسيارى از روايات شيعه و اهل تسنن لوحى بوده كه بر آن كلمات حكمتآميزى نقش شده بود .\r\nو در اينكه اين كلمات حكمتآميز چه بوده ؟ در ميان مفسران گفتگو است .\r\nدر كتاب كافى از امام صادق ع چنين نقل شده كه فرمود : اين گنج طلا و نقره نبود ، تنها لوحى بود كه چهار جمله بر آن ثبت بود\r\nلا إله الا اللَّه ، من ايقن بالموت لم يضحك ، و من ايقن بالحساب لم يفرح قلبه ، و من ايقن بالقدر لم يخش الا اللَّه :\r\n« معبودى جز اللَّه نيست ، كسى كه به موت ايمان دارد ( بيهوده ) نمىخندد ، و كسى كه يقين به حساب الهى دارد ( و در فكر مسئوليتهاى خويش است ) خوشحالى نمىكند ، و كسى كه يقين به مقدرات الهى دارد جز از خدا نمىترسد » . ( 1 )\r\nولى در بعضى ديگر از روايات آمده لوحى از طلا بود ، و به نظر مىرسد اين دو با هم منافات ندارد ، زيرا هدف روايت اول اين است كه انبوهى از درهم و دينار آن چنان كه از مفهوم گنج به ذهن مىآيد نبوده است .\r\nو به فرض كه ما ظاهر كلمه « كنز » را بگيريم ، و به معنى اندوخته اى از زر و سيم تفسير كنيم باز مشكلى ايجاد نمىكند ، زيرا آن گنجى ممنوع است كه انسان مقدار قابل ملاحظه اى از اموال گرانقيمت را براى مدتى طولانى اندوخته كند در حالى كه در جامعه نياز فراوان بان باشد ، اما اگر فى المثل براى حفظ مال ، مالى كه در گردش معامله است ، يك يا چند روز آن را در زير زمين مدفون كنند ( آن چنان كه در زمانهاى گذشته بر اثر ناامنى معمول بوده كه حتى براى يك شب هم اموال خود را گاهى دفن مىكردند ) و سپس صاحب آن بر اثر\r\n\r\n","description":"","footnote":"\r\n( 1 ) نور الثقلين جلد 3 صفحه 287 .\r\n","page_name":" 516 ","page_number":516},
  {"content":"\r\nحادثه اى از دنيا برود چنين گنجى هرگز نمىتواند مورد ايراد باشد .\r\n\r\n7 - درسهاى اين داستان\r\nالف - پيدا كردن رهبر دانشمند و استفاده از پرتو علم او به قدرى اهميت دارد كه حتى پيامبر اولو العزمى همچون موسى اين همه راه به دنبال او مىرود و اين سرمشقى است براى همه انسانها در هر حد و پايه اى از علم و در هر شرائط و سن و سال .\r\nب - جوهره علم الهى از عبوديت و بندگى خدا سرچشمه مىگيرد ، چنان كه در آيات فوق خوانديم « عَبْداً مِنْ عِبادِنا . . . عَلَّمْناه مِنْ لَدُنَّا عِلْماً » .\r\nج - همواره علم را براى عمل بايد آموخت چنان كه موسى به دوست عالمش مىگويد « مِمَّا عُلِّمْتَ رُشْداً » ( دانشى به من بياموز كه راهگشاى من به سوى هدف و مقصد باشد ) يعنى من دانش را تنها براى خودش نمىخواهم بلكه براى رسيدن به هدف مىطلبم .\r\nد - در كارها نبايد عجله كرد چرا كه بسيارى از امور نياز به فرصت مناسب دارد ( الامور مرهونة باوقاتها ) به خصوص در مسائل پراهميت و به همين دليل اين مرد عالم رمز كارهاى خود را در فرصت مناسبى براى موسى بيان كرد .\r\nه - چهره ظاهر و چهره باطن اشياء و حوادث ، مساله مهم ديگرى است كه اين داستان به ما مىآموزد ، ما نبايد در مورد رويدادهاى ناخوشايند كه در زندگىمان پيدا مىشود عجولانه قضاوت كنيم ، چه بسيارند حوادثى كه ما آن را ناخوش داريم اما بعدا معلوم مىشود كه از الطاف خفيه الهى بوده است .\r\nاين همان است كه قرآن در جاى ديگر مىگويد « عَسى أَنْ تَكْرَهُوا شَيْئاً وَهُوَ خَيْرٌ لَكُمْ وَعَسى أَنْ تُحِبُّوا شَيْئاً وَهُوَ شَرٌّ لَكُمْ وَاللَّه يَعْلَمُ وَأَنْتُمْ لا تَعْلَمُونَ » : « ممكن است شما چيزى را ناخوش داريد و آن به نفع شما\r\n","description":"","footnote":"","page_name":" 517 ","page_number":517},
  {"content":"\r\nباشد و ممكن است چيزى را دوست داريد و آن به ضرر شما باشد ، و خدا ميداند و شما نمىدانيد » ! ( 1 ) توجه به اين واقعيت سبب مىشود كه انسان با بروز حوادث ناگوار فورا مايوس نشود در اينجا حديث جالبى از امام صادق ع مىخوانيم كه امام ع به فرزند زراره » همان مردى كه از بزرگان و فقهاء و محدثان عصر خود به شمار مىرفت ، و علاقه بسيار به امام و امام هم علاقه بسيار به او داشت ) فرمود :\r\nبه پدرت از قول من سلام برسان ، و بگو اگر من در بعضى از مجالس از تو بدگويى مىكنم بخاطر آن است كه دشمنان ما مراقب اين هستند كه ما نسبت به چه كسى اظهار محبت مىكنيم ، تا او را بخاطر محبتى كه ما به او داريم مورد آزار قرار دهند ، به عكس اگر ما از كسى مذمت كنيم آنها از او ستايش مىكنند ، من اگر گاهى پشت سر تو بدگويى مىكنم بخاطر آن است كه تو در ميان مردم به ولايت و محبت ما مشهور شده اى ، و به همين جهت مخالفان ما از تو مذمت مىكنند ، من دوست داشتم عيب بر تو نهم تا دفع شر آنها شود ، آن چنان كه خداوند از زبان دوست عالم موسى مىفرمايد * ( أَمَّا السَّفِينَةُ فَكانَتْ لِمَساكِينَ يَعْمَلُونَ فِي الْبَحْرِ فَأَرَدْتُ أَنْ أَعِيبَها وَكانَ وَراءَهُمْ مَلِكٌ يَأْخُذُ كُلَّ سَفِينَةٍ غَصْباً ) * . . . اين مثل را درست درك كن ، اما به خدا سوگند تو محبوبترين مردم نزد منى ، و محبوبترين ياران پدرم اعم از زندگان و مردگان تويى ، تو برترين كشتىهاى اين درياى خروشانى و پشت سر تو پادشاه ستمگر غاصبى است كه دقيقا مراقب عبور كشتىهاى سالمى است كه از اين اقيانوس هدايت مىگذرد ، تا آنها را غصب كند ، رحمت خدا بر تو باد در حال حيات و بعد از ممات » ( 2 ) .\r\n\r\n","description":"","footnote":"\r\n( 1 ) بقره : 122 .\r\n( 2 ) معجم رجال الحديث جلد 7 صفحه 227 .\r\n","page_name":" 518 ","page_number":518},
  {"content":"\r\nو - اعتراف به واقعيتها و موضعگيرى هماهنگ با آنها درس ديگرى است كه از اين داستان مىآموزيم ، هنگامى كه موسى سه بار به طور ناخواسته گرفتار پيمانشكنى در برابر دوست عالمش شد به خوبى دريافت كه ديگر نمىتواند با او همگام باشد ، و با اينكه فراق اين استاد براى او سخت ناگوار بود در برابر اين واقعيت تلخ ، لجاجت به خرج نداد ، و منصفانه حق را به آن مرد عالم داد ، صميمانه از او جدا شد و برنامه كار خويش را پيش گرفت ، در حالى كه از همين دوستى كوتاه گنجهاى عظيمى از حقيقت اندوخته بود .\r\nانسان نبايد تا آخر عمر مشغول آزمايش خويش باشد و زندگى را تبديل به آزمايشگاهى براى آينده اى كه هرگز نمىآيد تبديل كند ، هنگامى كه چند بار مطلبى را آزمود بايد به نتيجه آن گردن نهد .\r\nز - آثار ايمان پدران براى فرزندان - خضر به خاطر يك پدر صالح و درستكار ، حمايت از فرزندانش را در آن قسمتى كه مىتوانست بر عهده گرفت ، يعنى فرزند در پرتو ايمان و امانت پدر مىتواند سعادتمند شود و نتيجه نيك آن عائد فرزند او هم بشود ، در پاره اى از روايات مىخوانيم آن مرد صالح پدر بلا واسطه يتيمان نبود بلكه از اجداد دورش محسوب مىشد ( آرى چنين است تاثير عمل صالح ) ( 1 ) .\r\nاز نشانه‌هاى صالح بودن اين پدر همان است كه او گنجى از معنويت و اندرزهاى حكيمانه براى فرزندان خود به يادگار گذارد .\r\nح - كوتاهى عمر بخاطر آزار پدر و مادر - جايى كه فرزندى به خاطر آنكه در آينده پدر و مادر خويش را آزار مىدهد و در برابر آنها طغيان و كفران مىكند و يا آنها را از راه الهى به در مىبرد مستحق مرگ باشد چگونه است حال فرزندى كه هم اكنون مشغول به اين گناه است ، آنها در پيشگاه خدا چه\r\n\r\n","description":"","footnote":"\r\n( 1 ) نور الثقلين جلد سوم صفحه 289 .\r\n","page_name":" 519 ","page_number":519},
  {"content":"\r\nوضعى دارند .\r\nدر روايات اسلامى پيوند نزديكى ميان كوتاهى عمر و ترك صله رحم ( مخصوصا آزار پدر و مادر ) ذكر شده است كه ما در ذيل آيه 23 سوره اسرى به قسمتى از آن اشاره كرديم . ( 1 )\r\nط - مردم دشمن آنند كه نمىدانند ! بسيار مىشود كه كسى در باره ما نيكى مىكند اما چون از باطن كار خبر نداريم آن را دشمنى مىپنداريم ، و آشفته مىشويم ، مخصوصا در برابر آنچه نمىدانيم كم صبر و بى حوصله هستيم ، البته اين يك امر طبيعى است كه انسان در برابر امورى كه تنها يك روى يا يك زاويه آن را مىبيند ناشكيبا باشد ، اما داستان فوق به ما مىگويد نبايد در قضاوت شتاب كرد ، بايد ابعاد مختلف هر موضوعى را بررسى نمود .\r\nدر حديثى از امير المؤمنين على ع مىخوانيم : « مردم دشمن آنند كه نمىدانند » ( 2 ) و بنا بر اين هر قدر سطح آگاهى مردم بالا برود برخورد آنها با مسائل منطقىتر خواهد شد ، و به تعبير ديگر زير بناى « صبر » آگاهى است ! .\r\nالبته موسى از يك نظر حق داشت ناراحت شود ، چرا كه او مىديد در اين سه حادثه تقريبا بخش اعظم شريعت به خطر افتاده است : در حادثه اول مصونيت اموال مردم ، در حادثه دوم مصونيت جان مردم ، و در حادثه سوم مسائل حقوقى ، يا به تعبير ديگر برخورد منطقى با حقوق مردم ، بنا بر اين تعجب ندارد كه آن قدر ناراحت شود كه پيمان مؤكد خويش را با آن عالم بزرگ فراموش كند ، اما همين كه از باطن امر آگاه شد آرام گرفت و ديگر اعتراضى نكرد ، و اين خود بيانگر آن است كه عدم اطلاع از باطن رويدادها چه اندازه نگران\r\n\r\n","description":"","footnote":"\r\n( 1 ) به جلد دوازدهم تفسير نمونه ذيل آيه فوق مراجعه شود .\r\n( 2 ) نهج البلاغه حكم 172\r\n","page_name":" 520 ","page_number":520},
  {"content":"\r\nكننده است .\r\nى - ادب شاگرد و استاد - در گفتگوهايى كه ميان موسى و آن مرد عالم الهى رد و بدل شد نكته‌هاى جالبى پيرامون ادب شاگرد و استاد به چشم مىخورد مانند :\r\n1 - موسى خود را به عنوان تابع خضر معرفى مىكند ( أَتَّبِعُكَ ) .\r\n2 - موسى بيان تابعيت را به صورت تقاضاى اجازه از او ذكر مىكند ( هَلْ أَتَّبِعُكَ ) .\r\n3 - او اقرار به نيازش به تعلم مىكند و استادش را به داشتن علم ( عَلى أَنْ تُعَلِّمَنِ ) .\r\n4 - در مقام تواضع ، علم استاد را بسيار معرفى مىكند و خود را طالب فراگرفتن گوشه اى از علم او ( مما ) .\r\n5 - از علم استاد به عنوان يك علم الهى ياد مىكند ( علمت ) .\r\n6 - از او طلب ارشاد و هدايت مىنمايد ( رشدا ) .\r\n7 - در پرده به او گوشزد مىكند كه همانگونه كه خدا به تو لطف كرده و تعليمت نموده ، تو نيز اين لطف را در حق من كن ( تُعَلِّمَنِ مِمَّا عُلِّمْتَ ) .\r\n8 - جمله هل اتبعك اين واقعيت را نيز مىرساند كه شاگرد بايد به دنبال استاد برود ، اين وظيفه استاد نيست كه بدنبال شاگرد راه بيفتد ( مگر در موارد خاص ) .\r\n9 - موسى با آن مقام بزرگى كه داشت ( پيامبر اولوا العزم و صاحب رسالت و كتاب بود ) اينهمه تواضع مىكند يعنى هر كه هستى و هر مقامى دارى در مقام كسب دانش بايد فروتن باشى .\r\n10 - او در مقام تعهد خود در برابر استاد ، تعبير قاطعى نكرد بلكه گفت\r\n","description":"","footnote":"","page_name":" 521 ","page_number":521},
  {"content":"\r\nسَتَجِدُنِي إِنْ شاءَ اللَّه صابِراً : « انشاء اللَّه مرا شكيبا خواهى يافت » كه هم ادبى است در برابر پروردگار و هم در مقابل استاد كه اگر تخلفى رخ دهد هتك احترامى نسبت به استاد نشده باشد .\r\nذكر اين نكته نيز لازم است كه اين عالم ربانى در مقام تعليم و تربيت نهايت بردبارى و حلم را نشان داد ، هر گاه موسى بر اثر هيجانزدگى تعهد خود را فراموش مىكرد و زبان به اعتراض مىگشود او تنها با خونسردى در لباس استفهام مىگفت : « من نگفتم نمىتوانى در برابر كارهاى من شكيبا باشى » .\r\n","description":"","footnote":"","page_name":" 522 ","page_number":522},
  {"content":"\r\n\r\n[ سوره الكهف ‹ 18 › : آيات 83 تا 91 
  ]\r\nوَ يَسْئَلُونَكَ عَنْ ذِي الْقَرْنَيْنِ قُلْ سَأَتْلُوا عَلَيْكُمْ مِنْه ذِكْراً ‹ 83 › إِنَّا مَكَّنَّا لَه فِي الأَرْضِ وَآتَيْناه مِنْ كُلِّ شَيْءٍ سَبَباً ‹ 84 › فَأَتْبَعَ سَبَباً ‹ 85 › حَتَّى إِذا بَلَغَ مَغْرِبَ الشَّمْسِ وَجَدَها تَغْرُبُ فِي عَيْنٍ حَمِئَةٍ وَوَجَدَ عِنْدَها قَوْماً قُلْنا يا ذَا الْقَرْنَيْنِ إِمَّا أَنْ تُعَذِّبَ وَإِمَّا أَنْ تَتَّخِذَ فِيهِمْ حُسْناً ‹ 86 › قالَ أَمَّا مَنْ ظَلَمَ فَسَوْفَ نُعَذِّبُه ثُمَّ يُرَدُّ إِلى رَبِّه فَيُعَذِّبُه عَذاباً نُكْراً ‹ 87 ›\r\nوَ أَمَّا مَنْ آمَنَ وَعَمِلَ صالِحاً فَلَه جَزاءً الْحُسْنى وَسَنَقُولُ لَه مِنْ أَمْرِنا يُسْراً ‹ 88 › ثُمَّ أَتْبَعَ سَبَباً ‹ 89 › حَتَّى إِذا بَلَغَ مَطْلِعَ الشَّمْسِ وَجَدَها تَطْلُعُ عَلى قَوْمٍ لَمْ نَجْعَلْ لَهُمْ مِنْ دُونِها سِتْراً ‹ 90 › كَذلِكَ وَقَدْ أَحَطْنا بِما لَدَيْه خُبْراً ‹ 91 ›\r\n","description":"","footnote":"","page_name":" 523 ","page_number":523},
  {"content":"\r\n\r\nترجمه :\r\n83 - و از تو در باره « ذو القرنين » سؤال مىكنند ، بگو به زودى گوشه اى از سرگذشت او را براى شما بازگو خواهم كرد .\r\n84 - ما به او در روى زمين قدرت و حكومت داديم و اسباب هر چيز را در اختيارش نهاديم .\r\n85 - او از اين اسباب پيروى ( و استفاده ) كرد .\r\n86 - تا به غروبگاه آفتاب رسيد ( در آنجا ) احساس كرد كه خورشيد در چشمه ( يا دريا ) ى - تيره و گلآلودى فرو مىرود ، و در آنجا قومى را يافت ، ما گفتيم اى ذو القرنين ! آيا مىخواهى مجازات كنى و يا پاداش نيكويى را در باره آنها انتخاب نمايى ؟\r\n87 - گفت اما كسانى كه ستم كرده‌اند آنها را مجازات خواهيم كرد سپس ، به سوى پروردگارشان بازمىگردند و خدا آنها را مجازات شديدى خواهد نمود .\r\n88 - و اما كسى كه ايمان بياورد و عمل صالح انجام دهد پاداش نيكو خواهد داشت ، و ما دستور آسانى به او خواهيم داد .\r\n89 - سپس ( بار ديگر ) از اسبابى كه در اختيار داشت بهره گرفت .\r\n90 - تا به خاستگاه خورشيد رسيد ( در آنجا ) مشاهده كرد كه خورشيد بر جمعيتى طلوع مىكند كه جز آفتاب براى آنها پوششى قرار نداده بوديم .\r\n91 - ( آرى ) اين چنين بود ( كار ذو القرنين ) و ما به خوبى از امكاناتى كه نزد او بود آگاه بوديم .\r\n","description":"","footnote":"","page_name":" 524 ","page_number":524},
  {"content":"\r\n\r\nتفسير : سرگذشت عجيب ذو القرنين\r\nدر آغاز بحث درباره اصحاب كهف گفتيم كه گروهى از قريش به اين فكر افتادند كه پيامبر اسلام را به اصطلاح آزمايش كنند ، پس از مشاوره با يهود مدينه سه مساله طرح كردند : يكى تاريخچه اصحاب كهف ، ديگرى مساله روح و سوم سرگذشت ذو القرنين كه پاسخ مساله روح در سوره اسراء آمده ، و پاسخ دو سؤال ديگر در همين سوره كهف .\r\nاكنون نوبت داستان ذو القرنين است :\r\nهمانگونه كه قبلا نيز اشاره كرديم در خود سوره كهف اشاره به سه داستان شده كه هر چند ظاهرا با هم مختلفند اما داراى يك قدر مشترك مىباشند ، ( داستان اصحاب كهف و موسى و خضر و ذو القرنين ) اين هر سه مشتمل بر مسائلى است كه ما را از محدوده زندگى معمولى بيرون مىبرد و نشان مىدهد كه عالم و حقايق آن منحصر به آنچه مىبينيم و به آن خو گرفته‌ايم نيست .\r\nداستان ذو القرنين در باره كسى است كه افكار فلاسفه و محققان را از دير زمان تا كنون به خود مشغول داشته ، و براى شناخت او تلاش فراوان كرده‌اند .\r\nما نخست به تفسير آيات مربوط به ذو القرنين - كه مجموعا 16 آيه است مىپردازيم كه قطع نظر از شناخت تاريخى شخص او خود درسى است بسيار آموزنده و پر از نكته‌ها .\r\nسپس براى شناخت شخص او با استفاده از قرائن موجود در اين آيات و روايات و گفتار مورخان وارد بحث مىشويم .\r\nو به تعبير ديگر ما نخست از « شخصيت » او سخن مىگوئيم و آنچه از نظر قرآن اهميت دارد همان موضوع اول است .\r\n","description":"","footnote":"","page_name":" 525 ","page_number":525},
  {"content":"\r\nنخستين آيه مىگويد : « از تو در باره ذو القرنين سؤال مىكنند » ( * ( وَيَسْئَلُونَكَ عَنْ ذِي الْقَرْنَيْنِ ) * ) .\r\n« بگو به زودى گوشه اى از سرگذشت او را براى شما بازگو مىكنم » ( * ( قُلْ سَأَتْلُوا عَلَيْكُمْ مِنْه ذِكْراً ) * ) تعبير به « ساتلوا » با توجه به اينكه « سين » معمولا براى آينده نزديك است ، در حالى كه در اين مورد پيامبر ص بلا فاصله از ذو القرنين سخن مىگويد ممكن است براى رعايت ادب در سخن بوده باشد ، ادبى كه آميخته با ترك عجله و شتابزدگى است ، ادبى كه مفهومش دريافت سخن از خدا و سپس بيان براى مردم است .\r\nو به هر حال آغاز اين آيه نشان مىدهد كه داستان ذو القرنين در ميان مردم قبلا مطرح بوده منتها اختلافات يا ابهاماتى آن را فراگرفته بود ، به همين دليل از پيامبر ص توضيحات لازم را در اين زمينه خواستند .\r\nسپس اضافه مىكند « ما در روى زمين او را تمكين داديم » ( قدرت و ثبات و نيرو و حكومت بخشيديم ) ( * ( إِنَّا مَكَّنَّا لَه فِي الأَرْضِ ) * ) .\r\n« و اسباب هر چيز را در اختيارش نهاديم » ( * ( وَآتَيْناه مِنْ كُلِّ شَيْءٍ سَبَباً ) * ) گر چه بعضى از مفسران خواسته‌اند مفهوم « سبب » را كه در اصل به معنى طنابى است كه بوسيله آن از درختان نخل بالا مىروند و سپس به هر گونه وسيله اطلاق شده - در مفهوم خاصى محدود كنند ، ولى پيدا است كه آيه كاملا مطلق است و مفهوم وسيعى دارد و نشان مىدهد كه خداوند اسباب وصول به هر چيزى را در اختيار ذو القرنين گذارده بود : عقل و درايت كافى ، مديريت صحيح ، قدرت و قوت ، لشگر و نيروى انسانى و امكانات مادى خلاصه آنچه از وسائل معنوى و مادى براى پيشرفت و رسيدن به هدفها لازم بود در اختيار او نهاديم .\r\n","description":"","footnote":"","page_name":" 526 ","page_number":526},
  {"content":"\r\n« او هم از اين وسائل استفاده كرد » ( فاتبع سببا ) .\r\n« تا به غروبگاه آفتاب رسيد » ( * ( حَتَّى إِذا بَلَغَ مَغْرِبَ الشَّمْسِ ) * ) .\r\n« در آنجا احساس كرد كه خورشيد در چشمه يا درياى تيره و گلآلودى فرو مىرود » ( * ( وَجَدَها تَغْرُبُ فِي عَيْنٍ حَمِئَةٍ ) * ) ( 1 ) « و در آنجا گروهى از انسانها را يافت » ( كه مجموعه اى از انسانهاى نيك و بد بودند ) ( * ( وَوَجَدَ عِنْدَها قَوْماً ) * ) .\r\n« به ذو القرنين گفتيم : آيا مىخواهى آنها را مجازات كنى و يا طريقه نيكويى را در ميان آنها انتخاب نمايى » ( * ( قُلْنا يا ذَا الْقَرْنَيْنِ إِمَّا أَنْ تُعَذِّبَ وَإِمَّا أَنْ تَتَّخِذَ فِيهِمْ حُسْناً ) * ) ( 2 ) بعضى از مفسران از تعبير « قلنا » ( ما به ذو القرنين گفتيم ) مىخواهند نبوت او را استفاده كنند ، ولى اين احتمال نيز وجود دارد كه منظور از اين جمله الهام قلبى باشد كه در مورد غير پيامبران نيز وجود داشته اما نمىتوان انكار كرد كه اين تعبير بيشتر نبوت را در نظر انسان مجسم مىكند .\r\nذو القرنين « گفت اما كسانى كه ستم كرده‌اند آنها را مجازات خواهيم كرد » ( * ( قالَ أَمَّا مَنْ ظَلَمَ فَسَوْفَ نُعَذِّبُه ) * ) .\r\n\r\n","description":"","footnote":"\r\n( 1 ) « حمئة » در اصل به معنى گل سياه بدبو ، و يا به تعبير ديگر « لجن » است و اين نشان مىدهد كه سرزمينى را كه ذو القرنين به آن رسيده بود داراى لجنزارهاى فراوان بود ، بطورى كه ذو القرنين به هنگام غروب آفتاب احساس مىكرد خورشيد در آن لجنزارها فرو مىرود ، همانگونه كه همه مسافران دريا و ساحلنشينان چنين احساسى را در باره خورشيد دارند كه در دريا غروب مىكند و يا از دريا سر برمىآورد .\r\n( 2 ) جمله « * ( إِمَّا أَنْ تُعَذِّبَ ) * . . . » به نظر مىرسد كه يك جمله استفهاميه باشد هر چند ظاهر آن خبريه است .\r\n","page_name":" 527 ","page_number":527},
  {"content":"\r\n« سپس به سوى پروردگارش بازمىگردد و خداوند او را عذاب شديدى خواهد نمود » ( * ( ثُمَّ يُرَدُّ إِلى رَبِّه فَيُعَذِّبُه عَذاباً نُكْراً ) * ) ( 1 ) .\r\nاين ظالمان و ستمگران هم مجازات اين دنيا را مىچشند و هم عذاب آخرت را .\r\n« و اما كسى كه ايمان آورد ، و عمل صالح انجام دهد ، پاداش نيكو خواهد داشت » ( * ( وَأَمَّا مَنْ آمَنَ وَعَمِلَ صالِحاً فَلَه جَزاءً الْحُسْنى ) * ) .\r\n« و ما فرمان آسانى به او خواهيم داد » ( * ( وَسَنَقُولُ لَه مِنْ أَمْرِنا يُسْراً ) * ) .\r\nهم با گفتار نيك با او برخورد خواهيم كرد ، و هم تكاليف سخت و سنگين بر دوش او نخواهيم گذارد ، و خراج و ماليات سنگين نيز از او نخواهيم گرفت .\r\nگويا هدف ذو القرنين از اين بيان اشاره به اين است كه مردم در برابر دعوت من به توحيد و ايمان و مبارزه با ظلم و شرك و فساد ، به دو گروه تقسيم خواهند شد : كسانى كه تسليم اين برنامه سازنده الهى شوند مطمئنا پاداش نيك خواهند داشت ، و در امنيت و آسودگى خاطر زندگى خواهند كرد .\r\nاما آنها كه در برابر اين دعوت موضعگيرى خصمانه داشته باشند و به شرك و ظلم و فساد ادامه دهند مجازات خواهند شد .\r\nضمنا از مقابله « من ظلم » با « * ( مَنْ آمَنَ وَعَمِلَ صالِحاً ) * » معلوم مىشود كه ظلم در اينجا به معنى شرك و عمل ناصالح است كه از ميوه‌هاى تلخ درخت شوم شرك مىباشد .\r\n« ذو القرنين » سفر خود را به غرب پايان داد سپس عزم شرق كرد آن گونه\r\n\r\n","description":"","footnote":"\r\n( 1 ) « نكر » از ماده « منكر » به معنى ناشناخته است ، يعنى عذاب ناشناخته اى كه هرگز آن را باور نمىكرد .\r\n","page_name":" 528 ","page_number":528},
  {"content":"\r\nكه قرآن مىگويد : « بعد از آن از اسباب و وسائلى كه در اختيار داشت مجددا بهره گرفت » ( * ( ثُمَّ أَتْبَعَ سَبَباً ) * ) .\r\n« و هم چنان به راه خود ادامه داد تا به خاستگاه خورشيد رسيد » ( * ( حَتَّى إِذا بَلَغَ مَطْلِعَ الشَّمْسِ ) * ) .\r\n« در آنجا مشاهده كرد كه خورشيد بر جمعيتى طلوع مىكند كه جز آفتاب براى آنها پوششى قرار نداده بوديم » ( * ( وَجَدَها تَطْلُعُ عَلى قَوْمٍ لَمْ نَجْعَلْ لَهُمْ مِنْ دُونِها سِتْراً ) * ) .\r\nاين جمعيت در مرحله اى بسيار پائين از زندگى انسانى بودند ، تا آنجا كه برهنه زندگى مىكردند ، و يا پوشش بسيار كمى كه بدن آنها را از آفتاب نمىپوشانيد ، داشتند .\r\nبعضى از مفسران اين احتمال را نيز بعيد ندانسته‌اند كه آنها خانه و مسكنى نداشتند تا آنها را از تابش آفتاب بپوشاند . ( 1 )\r\nاحتمال ديگرى كه در تفسير اين جمله گفته‌اند اين است كه سرزمين آنها يك بيابان فاقد كوه و درخت و پناهگاه بود ، و چيزى كه آنها را از آفتاب بپوشاند و سايه دهد در آن بيابان وجود نداشت . ( 2 )\r\nدر عين حال تفسيرهاى فوق منافاتى با هم ندارند .\r\nآرى « اين چنين بود كار ذو القرنين ، و ما به خوبى مىدانيم او چه امكاناتى\r\n\r\n","description":"","footnote":"\r\n( 1 ) در بعضى از روايات كه از طرف اهل بيت به ما رسيده تفسير اول آمده ، و در بعضى تفسير دوم ، و در عين حال منافاتى با هم ندارند . ( به تفسير نور الثقلين جلد سوم صفحه 306 مراجعه شود ) .\r\n( 2 ) تفسير « فى ظلال » و « فخر رازى » ذيل آيه مورد بحث\r\n","page_name":" 529 ","page_number":529},
  {"content":"\r\nبراى ( پيشبرد اهداف خود ) در اختيار داشت « ( * ( كَذلِكَ وَقَدْ أَحَطْنا بِما لَدَيْه خُبْراً ) * ) .\r\nبعضى از مفسران اين احتمال را در تفسير آيه داده‌اند كه جمله فوق اشاره اى است به هدايت الهى نسبت به ذو القرنين در برنامه‌ها و تلاشهايش ( 1 ) .\r\n\r\n","description":"","footnote":"\r\n( 1 ) « الميزان » جلد 13 صفحه 391 .\r\n","page_name":" 530 ","page_number":530},
  {"content":"\r\n\r\n[ سوره الكهف ‹ 18 › : آيات 92 تا 98 
  ]\r\nثُمَّ أَتْبَعَ سَبَباً ‹ 92 › حَتَّى إِذا بَلَغَ بَيْنَ السَّدَّيْنِ وَجَدَ مِنْ دُونِهِما قَوْماً لا يَكادُونَ يَفْقَهُونَ قَوْلًا ‹ 93 › قالُوا يا ذَا الْقَرْنَيْنِ إِنَّ يَأْجُوجَ وَمَأْجُوجَ مُفْسِدُونَ فِي الأَرْضِ فَهَلْ نَجْعَلُ لَكَ خَرْجاً عَلى أَنْ تَجْعَلَ بَيْنَنا وَبَيْنَهُمْ سَدًّا ‹ 94 › قالَ ما مَكَّنِّي فِيه رَبِّي خَيْرٌ فَأَعِينُونِي بِقُوَّةٍ أَجْعَلْ بَيْنَكُمْ وَبَيْنَهُمْ رَدْماً ‹ 95 › آتُونِي زُبَرَ الْحَدِيدِ حَتَّى إِذا ساوى بَيْنَ الصَّدَفَيْنِ قالَ انْفُخُوا حَتَّى إِذا جَعَلَه ناراً قالَ آتُونِي أُفْرِغْ عَلَيْه قِطْراً ‹ 96 ›\r\nفَمَا اسْطاعُوا أَنْ يَظْهَرُوه وَمَا اسْتَطاعُوا لَه نَقْباً ‹ 97 › قالَ هذا رَحْمَةٌ مِنْ رَبِّي فَإِذا جاءَ وَعْدُ رَبِّي جَعَلَه دَكَّاءَ وَكانَ وَعْدُ رَبِّي حَقًّا ‹ 98 ›\r\n","description":"","footnote":"","page_name":" 531 ","page_number":531},
  {"content":"\r\n\r\nترجمه :\r\n92 - ( باز ) از اسباب مهمى ( كه در اختيار داشت ) استفاده كرد .\r\n93 - ( و هم چنان به راه خود ادامه داد ) تا به ميان دو كوه رسيد ، و در آنجا گروهى غير از آن دو را يافت كه هيچ سخنى را نمىفهميدند ! 94 - ( آن گروه به او ) گفتند اى ذو القرنين ياجوج و ماجوج در اين سرزمين فساد مىكنند آيا ممكن است ما هزينه اى براى تو قرار دهيم كه ميان ما و آنها سدى ايجاد كنى ؟\r\n95 - ( ذو القرنين ) گفت : آنچه را خدا در اختيار من گذارده بهتر است ( از آنچه شما پيشنهاد مىكنيد ) مرا با نيرويى يارى كنيد ، تا ميان شما و آنها سد محكمى ايجاد كنم .\r\n96 - قطعات بزرگ آهن براى من بياوريد ( و آنها را به روى هم چيند ) تا كاملا ميان دو كوه را پوشانيد ، سپس گفت ( آتش در اطراف آن بيافروزيد و ) در آتش بدميد ، ( آنها دميدند ) تا قطعات آهن را سرخ و گداخته كرد ، گفت ( اكنون ) مس ذوب شده براى من بياوريد تا به روى آن بريزم .\r\n97 - ( سرانجام آن چنان سد نيرومندى ساخت ) كه آنها قادر نبودند از آن بالا روند و نمىتوانستند نقبى در آن ايجاد كنند .\r\n98 - گفت اين از رحمت پروردگار من است اما هنگامى كه وعده پروردگارم فرا رسد آن را در هم مىكوبد و وعده پروردگارم حق است .\r\n\r\nتفسير : سد ذو القرنين چگونه ساخته شد ؟\r\nآيات فوق به يكى ديگر از سفرهاى ذو القرنين اشاره كرده مىگويد :\r\n« بعد از اين ماجرا باز از اسباب مهمى كه در اختيار داشت بهره گرفت » ( * ( ثُمَّ أَتْبَعَ سَبَباً ) * ) .\r\n« هم چنان راه خود ادامه داد تا به ميان دو كوه رسيد ، و در آنجا گروهى\r\n","description":"","footnote":"","page_name":" 532 ","page_number":532},
  {"content":"\r\nغير از آن دو گروه سابق يافت كه هيچ سخنى را نمىفهميدند « ( * ( حَتَّى إِذا بَلَغَ بَيْنَ السَّدَّيْنِ وَجَدَ مِنْ دُونِهِما قَوْماً لا يَكادُونَ يَفْقَهُونَ قَوْلًا ) * ) .\r\nاشاره به اينكه او به يك منطقه كوهستانى رسيد و در آنجا جمعيتى ( غير از دو جمعيتى كه در شرق و غرب يافته بود ) مشاهده كرد كه از نظر تمدن در سطح بسيار پائينى بودند ، چرا كه يكى از روشنترين نشانه‌هاى تمدن انسانى ، همان سخن گفتن او است .\r\nبعضى نيز اين احتمال را داده‌اند كه منظور از جمله « لا * ( يَكادُونَ يَفْقَهُونَ قَوْلًا ) * » اين نيست كه آنها به زبانهاى معروف آشنا نبودند ، بلكه آنها محتواى سخن را درك نمىكردند ، يعنى از نظر فكرى بسيار عقب مانده بودند .\r\nدر اينكه اين دو كوه كجا بوده - همانند ساير جنبه‌هاى تاريخى و جغرافيايى اين سرگذشت - در پايان بحث تفسيرى سخن خواهيم گفت .\r\nدر اين هنگام آن جمعيت كه از ناحيه دشمنان خونخوار و سرسختى بنام ياجوج و ماجوج در عذاب بودند ، مقدم ذو القرنين را كه داراى قدرت و امكانات عظيمى بود ، غنيمت شمردند ، دست به دامن او زدند و « گفتند : اى ذو القرنين ! ياجوج و ماجوج در اين سرزمين فساد مىكنند ، آيا ممكن است ما هزينه اى در اختيار تو بگذاريم كه ميان ما و آنها سدى ايجاد كنى » ( * ( قالُوا يا ذَا الْقَرْنَيْنِ إِنَّ يَأْجُوجَ وَمَأْجُوجَ مُفْسِدُونَ فِي الأَرْضِ فَهَلْ نَجْعَلُ لَكَ خَرْجاً عَلى أَنْ تَجْعَلَ بَيْنَنا وَبَيْنَهُمْ سَدًّا ) * ) .\r\nاين گفتار آنها ، با اينكه حد اقل زبان ذو القرنين را نمىفهميدند ممكن است از طريق علامت و اشاره بوده باشد ، و يا لغت بسيار ناقصى كه نمىتوان آن را به حساب آورد .\r\nاين احتمال را نيز داده‌اند كه تفاهم ميان آنها بوسيله بعضى از مترجمين\r\n","description":"","footnote":"","page_name":" 533 ","page_number":533},
  {"content":"\r\nيا به الهام الهى ، همچون سخن گفتن بعضى از پرندگان با سليمان ، بوده است .\r\nبه هر حال از اين جمله استفاده مىشود كه آن جمعيت از نظر امكانات اقتصادى وضع خوبى داشتند ، اما از نظر صنعت و فكر و نقشه ناتوان بودند ، لذا حاضر شدند هزينه اين سد مهم را بر عهده گيرند مشروط بر اينكه ذو القرنين طرح و ساختمان آن را پذيرا گردد .\r\nدر مورد « ياجوج » و « ماجوج » به خواست خدا در پايان اين بحث سخن خواهيم گفت .\r\nاما ذو القرنين در پاسخ آنها « چنين اظهار داشت كه آنچه را خدا در اختيار من گذارده ( از آنچه شما مىخواهيد بگذاريد ) بهتر است » و نيازى به كمك مالى شما ندارم ( * ( قالَ ما مَكَّنِّي فِيه رَبِّي خَيْرٌ ) * ) .\r\n« مرا با نيرويى يارى كنيد ، تا ميان شما و اين دو قوم مفسد ، سد نيرومندى ايجاد كنم » ( * ( فَأَعِينُونِي بِقُوَّةٍ أَجْعَلْ بَيْنَكُمْ وَبَيْنَهُمْ رَدْماً ) * ) .\r\n« ردم » ( بر وزن مرد ) در اصل به معنى پركردن شكاف بوسيله سنگ است ، ولى بعدا به معنى وسيعترى كه شامل هر گونه سد ، و حتى شامل وصله كردن لباس مىشود گفته شده است .\r\nجمعى از مفسران معتقدند كه « ردم » به سد محكم و نيرومند گفته مىشود « و طبق اين تفسير ذو القرنين به آنها قول داد كه بيش از آنچه انتظار دارند بنا كند .\r\nضمنا بايد توجه داشت كه سد ( بر وزن قد ) و سد ( بر وزن خود ) به يك معنى است و آن حائلى است كه ميان دو چيز ايجاد مىكنند ، ولى به گفته « راغب » در مفردات بعضى ميان اين دو فرق گذاشته‌اند ، اولى را مصنوع انسان و دومى را حائلهاى طبيعى دانسته‌اند .\r\n\r\n","description":"","footnote":"\r\n( 1 ) « آلوسى » در « روح المعانى » و « فيض كاشانى » در تفسير « صافى » و « فخر رازى » در « تفسير كبير » .\r\n","page_name":" 534 ","page_number":534},
  {"content":"\r\nسپس چنين دستور داد : « قطعات بزرگ آهن براى من بياوريد » ( * ( آتُونِي زُبَرَ الْحَدِيدِ ) * ) .\r\n« زبر » جمع « زبرة » ( بر وزن غرفه ) به معنى قطعات بزرگ و ضخيم آهن است .\r\nهنگامى كه قطعات آهن آماده شد ، دستور چيدن آنها را به روى يكديگر صادر كرد « تا كاملا ميان دو كوه را پوشاند » ( * ( حَتَّى إِذا ساوى بَيْنَ الصَّدَفَيْنِ ) * ) .\r\n« صدف » در اينجا به معنى كناره كوه است ، و از اين تعبير روشن مىشود كه ميان دو كناره كوه شكافى بوده كه ياجوج و ماجوج از آن وارد مىشدند ، ذو القرنين تصميم داشت آن را پر كند .\r\nبه هر حال سومين دستور ذو القرنين اين بود كه به آنها « گفت مواد آتشزا ( هيزم و مانند آن ) بياوريد و آن را در دو طرف اين سد قرار دهيد ، و با وسائلى كه در اختيار داريد » در آن آتش بدميد تا قطعات آهن را ، سرخ و گداخته كرد « ( * ( قالَ انْفُخُوا حَتَّى إِذا جَعَلَه ناراً ) * ) .\r\nدر حقيقت او مىخواست ، از اين طريق قطعات آهن را به يكديگر پيوند دهد و سد يكپارچه اى بسازد ، و با اين طرح عجيب ، همان كارى را كه امروز بوسيله جوشكارى انجام مىدهند انجام داد ، يعنى به قدرى حرارت به آهنها داده شد كه كمى نرم شدند و به هم جوش خوردند ! .\r\nسرانجام آخرين دستور را چنين صادر كرد : « گفت مس ذوب شده براى من بياوريد تا به روى اين سد بريزم » ( * ( قالَ آتُونِي أُفْرِغْ عَلَيْه قِطْراً ) * ) .\r\nو به اين ترتيب مجموعه آن سد آهنين را با لايه اى از مس پوشانيد و آن را از نفوذ هوا و پوسيدن حفظ كرد ! .\r\nبعضى از مفسران نيز گفته‌اند كه در دانش امروز به اثبات رسيده كه اگر مقدارى مس به آهن اضافه كنند مقاومت آن را بسيار زيادتر مىكند ، ذو القرنين\r\n","description":"","footnote":"","page_name":" 535 ","page_number":535},
  {"content":"\r\nچون از اين حقيقت آگاه بود اقدام به چنين كارى كرد .\r\nضمنا مشهور در معنى « قطر » همان است كه گفتيم ( مس مذاب ) ولى بعضى از مفسران آن را به « روى مذاب » تفسير كرده‌اند كه خلاف معروف است .\r\nسرانجام اين سد بقدرى نيرومند و مستحكم شد كه « آن گروه مفسد ، قادر نبودند از آن بالا بروند ، و نه قادر بودند در آن نقبى ايجاد كنند » ( * ( فَمَا اسْطاعُوا أَنْ يَظْهَرُوه وَمَا اسْتَطاعُوا لَه نَقْباً ) * ) .\r\nدر اينجا ذو القرنين با اينكه كار بسيار مهمى انجام داده بود ، و طبق روش مستكبران مىبايست به آن مباهات كند و بر خود ببالد ، و يا منتى بر سر آن گروه بگذارد ، اما چون مرد خدا بود ، با نهايت ادب چنين « اظهار داشت كه اين از رحمت پروردگار من است » ( * ( قالَ هذا رَحْمَةٌ مِنْ رَبِّي ) * ) .\r\nاگر علم و آگاهى دارم و به وسيله آن مىتوانم چنين گام مهمى بردارم از ناحيه خدا است ، و اگر قدرت و نفوذ سخن دارم آن هم از ناحيه او است .\r\nو اگر چنين مصالحى در اختيار من قرار گرفت آن هم از بركت رحمت واسعه پروردگار است ، من چيزى از خود ندارم كه بر خويشتن ببالم و كار مهمى نكرده‌ام كه بر گردن بندگان خدا منت گذارم ! سپس اين جمله را اضافه كرد كه گمان نكنيد اين يك سد جاودانى و ابدى است نه « هنگامى كه فرمان پروردگارم فرا رسد آن را درهم مىكوبد ، و به يك سرزمين صاف و هموار مبدل مىسازد » ! ( * ( فَإِذا جاءَ وَعْدُ رَبِّي جَعَلَه دَكَّاءَ ) * ) .\r\n« و اين وعده پروردگار من حق است » ( * ( وَكانَ وَعْدُ رَبِّي حَقًّا ) * ) .\r\nذو القرنين در اين گفتارش به مساله فناء دنيا و درهم ريختن سازمان آن در آستانه رستاخيز اشاره مىكند .\r\n","description":"","footnote":"","page_name":" 536 ","page_number":536},
  {"content":"\r\nاما بعضى مفسران ، وعده خدا را اشاره به پيشرفتهاى علمى بشر مىدانند كه با آن ديگر سد غير قابل عبور مفهومى ندارد ، وسائل هوايى ، همچون هواپيماها ، هليكوپترها و مانند آن تمام اين موانع را برمىدارد .\r\nولى اين تفسير بعيد به نظر مىرسد .\r\n\r\nنكته‌ها :\r\n\r\n1 - نكات آموزنده اين داستان تاريخى\r\nالبته در اينكه ذو القرنين كه بود ؟ و سفرهاى او به شرق و غرب چگونه صورت گرفت ؟ و سدى را كه او ساخته در كجا است ؟ و مانند اينها بعدا به خواست خدا بحث خواهيم كرد ، ولى قطع نظر از جنبه‌هاى تطبيقى تاريخى ، خود اين داستان بطور سربسته داراى نكات آموزنده فراوانى است كه توجه به آن از هر چيز لازمتر و در واقع هدف اصلى قرآن را تشكيل مىدهد .\r\n1 - نخستين درسى را كه به ما مىآموزد اين است كه در جهان هيچ كارى بدون توسل به اسباب امكان ندارد ، لذا خدا براى پيشرفت كار ذو القرنين « اسباب » پيشرفت و پيروزى را به او داد ( وَآتَيْناه مِنْ كُلِّ شَيْءٍ سَبَباً ) و او هم به خوبى از اين اسباب بهره گرفت ( فاتبع سببا ) بنا بر اين ، آنها كه انتظار دارند بدون تهيه اسباب لازم به پيروزى برسند بجايى نخواهند رسيد حتى اگر ذو القرنين باشند ! 2 - هر چند غروب خورشيد در چشمه اى گلآلود قطعا جنبه خطاى باصره داشت ، ولى با اين حال نشان مىدهد كه ممكن است خورشيد با آن عظمت بوسيله چشمه گلآلودى پوشانده گردد همانگونه كه يك انسان با عظمت و يك شخصيت و الا مقام گاه بر اثر يك لغزش به كلى سقوط مىكند ، و شخصيتش در ديده‌ها غروب خواهد كرد .\r\n","description":"","footnote":"","page_name":" 537 ","page_number":537},
  {"content":"\r\n3 - هيچ حكومتى نمىتواند بدون تشويق خادمان و مجازات و كيفر خطاكاران به پيروزى برسد ، اين همان اصلى است كه ذو القرنين از آن به خوبى استفاده كرد و گفت : « آنها را كه ظلم و ستم كرده‌اند مجازات خواهيم كرد ، و آنها را كه ايمان و عمل صالح دارند به نحوى شايسته و نيكويى پاداش خواهيم داد » .\r\nعلى ع در فرمان معروفش به « مالك اشتر » كه يك دستور العمل جامع كشوردارى است مىفرمايد « و لا يكون المحسن و المسيء عندك بمنزلة سواء ، فان فى ذلك تزهيدا لاهل الاحسان فى الاحسان ، و تدريبا لاهل الاسائة على الاسائة » : « هيچگاه نبايد نيكوكار و بدكار در نظر تو يكسان باشند ، زيرا اين امر سبب مىشود كه نيكوكاران به كار خود بى رغبت شوند و بدكاران جسور و بىپروا » ( 1 ) .\r\n4 - تكليف شاق هرگز مناسب يك حكومت عدل الهى نيست ، و به همين دليل ذو القرنين بعد از آنكه تصريح كرد من ظالمان را مجازات خواهم كرد و صالحان را پاداش نيكو خواهم داد ، اضافه نمود « من برنامه سهل و آسانى به آنها پيشنهاد خواهم كرد » ( تا توانايى انجام آن را از روى ميل و رغبت و شوق داشته باشند ) .\r\n5 - يك حكومت فراگير نمىتواند نسبت به تفاوت و تنوع زندگى مردم و شرائط مختلف آنها بى اعتنا باشد ، به همين دليل ذو القرنين كه صاحب يك حكومت الهى بود به هنگام برخورد با اقوام گوناگون كه هر كدام زندگى مخصوص به خود داشتند متناسب با آن رفتار كرد ، و همه را زير بال پر خود گرفت .\r\n6 - ذو القرنين حتى جمعيتى را كه به گفته قرآن سخنى نمىفهميدند ( * ( لا يَكادُونَ يَفْقَهُونَ قَوْلًا ) * ) . از نظر دور نداشت ، و با هر وسيله ممكن بود به درد دل آنها گوش فرا داد و نيازشان را بر طرف ساخت ، و ميان آنها و دشمنان سرسختشان سد محكمى ساخت و با اينكه به نظر نمىرسد يك چنين جمعيت عقب افتاده اى\r\n\r\n","description":"","footnote":"\r\n( 1 ) - نهج البلاغه نامه 53\r\n","page_name":" 538 ","page_number":538},
  {"content":"\r\nهيچگونه نفعى براى حكومت داشته باشند ، بدون هر گونه چشم داشت به اصلاح كارشان پرداخت .\r\nدر حديثى از امام صادق ع مىخوانيم : « اسماع الاصم من غير تضجر صدقة هنيئة » : « بلند سخن گفتن آن چنان كه شخص ناشنوا بشنود مشروط بر اينكه توأم با اظهار ناراحتى نباشد همچون صدقه گوارايى است » ( 1 ) .\r\n7 - امنيت ، نخستين و مهمترين شرط يك زندگى سالم اجتماعى است ، به همين جهت « ذو القرنين » براى فراهم كردن آن نسبت به قومى كه مورد تهديد قرار گرفته بودند پرزحمتترين كارها را بر عهده گرفت ، و براى جلوگيرى از مفسدان از نيرومندترين سدها استفاده كرد ، سدى كه در تاريخ ضرب المثل شده و سنبل استحكام و دوام و بقاء است ، مىگويند « همچون سد اسكندر » ! ( هر چند ذو القرنين اسكندر نبود ) .\r\nاصولا تا جلو مفسدان را با قاطعيت و بوسيله نيرومندترين سدها نگيرند جامعه روى سعادت نخواهد ديد .\r\nو به همين دليل ابراهيم ع هنگام بناى كعبه نخستين چيزى را كه از خدا براى آن سرزمين تقاضا كرد نعمت امنيت بود ، ( رَبِّ اجْعَلْ هَذَا الْبَلَدَ آمِناً ) ( 2 ) و نيز به همين دليل سختترين مجازاتها در فقه اسلامى براى كسانى در نظر گرفته شده است كه امنيت جامعه را بخطر مىافكنند . ( به تفسير سوره مائده آيه 33 مراجعه شود ) .\r\n8 - درس ديگرى كه از اين ماجراى تاريخى مىتوان آموخت اين است\r\n\r\n","description":"","footnote":"\r\n( 1 ) - سفينه جلد 2 لفظ « صمم »\r\n( 2 ) - سوره ابراهيم آيه 35\r\n","page_name":" 539 ","page_number":539},
  {"content":"\r\nكه صاحبان اصلى درد ، بايد در انجام كار خود شريك باشند كه « آه صاحب درد را باشد اثر » ، لذا ذو القرنين به گروهى كه از هجوم اقوام وحشى شكايت داشتند نخست دستور داد قطعات آهن بياورند ، بعد از آن دستور آتش افروختن در اطراف سد آهنين براى جوش خوردن ، و بعد از آن دستور تهيه مس مذاب براى پوشاندن آهن با لايه اى از مس داد ، اصولا كارى كه با شركت صاحبان اصلى درد پيش ميرود هم به بروز استعدادهاى آنها كمك مىكند و هم نتيجه حاصل شده را ارج مىنهند و در حفظ آن مىكوشند چرا كه در ساختن آن تحمل رنج فراوان كرده‌اند .\r\nضمنا به خوبى روشن مىشود كه حتى يك ملت عقب افتاده هنگامى كه از طرح و مديريت صحيح برخوردار شود مىتواند دست به چنان كار مهم و محير - العقولى بزند .\r\n9 - يك رهبر الهى بايد بى اعتنا به مال و ماديات باشد ، و به آنچه خدا در اختيارش گذارده قناعت كند ، لذا مىبينيم ذو القرنين بر خلاف روش سلاطين كه حرص و ولع عجيب به اندوختن اموال از هر جا و هر كس دارند هنگامى كه پيشنهاد اموالى به او شد نپذيرفت و گفت « * ( ما مَكَّنِّي فِيه رَبِّي خَيْرٌ ) * » : « آنچه پروردگارم در اختيار من نهاده بهتر است » .\r\nدر قرآن مجيد كرارا در داستان انبياء مىخوانيم : كه آنها يكى از اساسىترين سخنهايشان اين بود كه ما در برابر دعوت خود هرگز اجر و پاداش و مالى از شما مطالبه نمىكنيم .\r\nدر يازده مورد از قرآن مجيد اين مطلب در باره پيامبر اسلام و يا انبياء پيشين به چشم مىخورد ، گاهى با اين جمله ضميمه است كه « پاداش ما تنها بر خدا است » و گاهى بدون آن ، و گاه دوستى اهل بيت خود را كه خود پايه اى براى رهبرى آينده بوده است بعنوان پاداش ذكر كرده‌اند « قُلْ لا أَسْئَلُكُمْ عَلَيْه أَجْراً\r\n","description":"","footnote":"","page_name":" 540 ","page_number":540},
  {"content":"\r\nإِلَّا الْمَوَدَّةَ فِي الْقُرْبى » .\r\n10 - « محكم كارى از هر نظر درس ديگر اين داستان است ، ذو القرنين در بناى سد از قطعات بزرگ آهن استفاده كرد ، و براى اينكه اين قطعات كاملا بهم جوش بخورند ، آنها را در آتش گداخت و براى اينكه عمر سد طولانى باشد و در برابر تصرف هوا و رطوبت و باران مقاومت كند آن را با لايه اى از مس پوشاند تا از پوسيدگى آهن جلوگيرى كند .\r\n11 - انسان هر قدر قوى و نيرومند و متمكن و صاحب قدرت شود و از عهده انجام كارهاى بزرگ برآيد باز هرگز نبايد به خود ببالد و مغرور گردد اين همان درس ديگرى است كه ذو القرنين به همگان تعليم مىدهد .\r\nاو در همه جا به قدرت پروردگار تكيه مىكرد ، بعد از اتمام سد گفت « * ( هذا رَحْمَةٌ مِنْ رَبِّي ) * » و به هنگامى كه پيشنهاد كمك مالى به او مىكنند مىگويد « * ( ما مَكَّنِّي فِيه رَبِّي خَيْرٌ ) * » و بالآخره هنگامى كه از فناى اين سد محكم سخن مىگويد باز تكيه گاه او وعده پروردگارش مىباشد .\r\n12 - همه چيز زائل شدنى است و محكمترين بناهاى اين جهان سرانجام خلل خواهد يافت ، هر چند از آهن و پولاد يك پارچه باشد . اين آخرين درس در اين ماجرا است درسى است براى همه آنها كه عملا دنيا را جاودانى مىدانند ، آن چنان در جمع مال و كسب مقام ، بى قيد ، و شرط و حريصانه مىكوشند كه گويى هرگز مرگ و فنايى وجود ندارد ، با اينكه سد ذو القرنين كه سهل است خورشيد با آن عظمتش نيز سرانجام فانى و خاموش مىشود و كوه‌ها با تمام صلابتى كه دارند متلاشى مىگردند و از هم مىپاشند ، انسان كه در اين ميان از همه آسيب پذيرتر است .\r\n","description":"","footnote":"","page_name":" 541 ","page_number":541},
  {"content":"\r\nآيا انديشه در اين واقعيت نيست كه جلوى خود كامگيها را بگيرد .\r\n\r\n2 - ذو القرنين كه بود ؟\r\nدر اينكه ذو القرنين كه در قرآن مجيد آمده از نظر تاريخى چه كسى بوده است ، و بر كدام يك از مردان معروف تاريخ منطبق مىشود ؟ در ميان مفسران گفتگو بسيار است ، نظرات مختلفى در اين زمينه ابراز شده كه مهمترين آنها سه نظريه زير است .\r\nاول : بعضى معتقدند او كسى جز « اسكندر مقدونى » نيست ، لذا بعضى او را به نام اسكندر ذو القرنين مىخوانند ، و معتقدند كه او بعد از مرگ پدرش بر كشورهاى روم و مغرب و مصر تسلط يافت ، و شهر اسكندريه را بنا نمود ، سپس شام و بيت المقدس را در زير سيطره خود گرفت ، و از آنجا به ارمنستان رفت ، عراق و ايران را فتح كرد ، سپس قصد « هند » و « چين » نمود و از آنجا به خراسان بازگشت شهرهاى فراوانى بنا نهاد ، و به عراق آمد و بعد از آن در شهر « زور » بيمار شد و از دنيا رفت ، و به گفته بعضى بيش از 36 سال عمر نكرد ، جسد او را به اسكندريه بردند در آنجا دفن نمودند ( 1 ) .\r\nدوم : جمعى از مورخين معتقدند ذو القرنين يكى از پادشاهان « يمن » بوده ( پادشاهان يمن بنام « تبع » خوانده مىشدند كه جمع آن « تبابعه » است ) .\r\nاز جمله « اصمعى » در تاريخ عرب قبل از اسلام ، و « ابن هشام » در تاريخ معروف خود بنام « سيره » و « ابو ريحان بيرونى » در « الآثار الباقيه » را مىتوان نام برد كه از اين نظريه دفاع كرده‌اند .\r\n\r\n","description":"","footnote":"\r\n( 1 ) تفسير فخر رازى ذيل آيات مورد بحث و كامل ابن اثير جلد 1 صفحه 287 ، بعضى معتقدند نخستين كسى كه اين نظريه را ابراز كرده شيخ ابو على سينا در كتاب الشفاء بوده است .\r\n","page_name":" 542 ","page_number":542},
  {"content":"\r\nحتى در اشعار « حميرىها » ( كه از اقوام يمن بودند ) و بعضى از شعراى جاهليت اشعارى ديده مىشود كه در آنها افتخار به وجود « ذو القرنين » كرده‌اند ( 1 ) .\r\nطبق اين فرضيه ، سدى را كه ذو القرنين ساخته همان سد معروف « مارب » است .\r\nسومين نظريه كه ضمنا جديدترين آنها محسوب مىشود همانست كه دانشمند معروف اسلامى « ابو الكلام آزاد » كه روزى وزير فرهنگ كشور هند بود ، در كتاب محققانه اى كه در اين زمينه نگاشته است آمده ( 2 ) .\r\nطبق اين نظريه ذو القرنين همان « كورش كبير » پادشاه هخامنشى است .\r\nاز آنجا كه نظريه اول و دوم تقريبا هيچ مدرك قابل ملاحظه تاريخى ندارد و از آن گذشته ، نه اسكندر مقدونى داراى صفاتى است كه قرآن براى ذو القرنين شمرده و نه هيچيك از پادشاهان يمن .\r\nبه علاوه « اسكندر مقدونى » سد معروفى نساخته ، اما « سد مارب » در « يمن » سدى است كه با هيچيك از صفاتى كه قرآن براى سد ذو القرنين ذكر كرده است تطبيق نمىكند ، زيرا سد ذو القرنين طبق گفته قرآن از آهن و مس ساخته شده بود ، و براى جلوگيرى از هجوم اقوام وحشى بوده ، در حالى كه سد مارب از مصالح معمولى ، و به منظور جمعآورى آب و جلوگيرى از طغيان سيلابها ساخته شده بود ، كه شرح آن را قرآن در سوره « سبا » بيان كرده است .\r\nبه همين دليل بحث را بيشتر روى نظريه سوم متمركز مىكنيم ، و در اينجا\r\n\r\n","description":"","footnote":"\r\n( 1 ) الميزان جلد 13 صفحه 414 .\r\n( 2 ) اين كتاب به فارسى ترجمه شده و بنام « ذو القرنين يا كورش كبير » انتشار يافته ، و بسيارى از مفسران و مورخان معاصر ، اين نظريه را با لحن موافق در كتابهاى خود مشروحا آورده‌اند .\r\n","page_name":" 543 ","page_number":543},
  {"content":"\r\nلازم مىدانيم به چند امر دقيقا توجه شود :\r\nالف : نخستين مطلبى كه در اينجا جلب توجه مىكند اين است كه « ذو القرنين » ( صاحب دو قرن ) چرا به اين نام ناميده شده است ؟\r\nبعضى معتقدند اين نامگذارى به خاطر آن است كه او به شرق و غرب عالم رسيد كه عرب از آن تعبير به قرنى الشمس ( دو شاخ آفتاب ) مىكند .\r\nبعضى ديگر معتقدند كه اين نام به خاطر اين بود كه دو قرن زندگى يا حكومت كرد ، و در اينكه مقدار قرن چه اندازه است نيز نظرات متفاوتى دارند .\r\nبعضى مىگويند در دو طرف سر او برآمدگى مخصوصى بود و به خاطر آن به ذو القرنين معروف شد .\r\nو بالآخره بعضى بر اين عقيده‌اند كه تاج مخصوص او داراى دو شاخك بود .\r\nو عقائد ديگرى كه نقل همه آنها به طول مىانجامد ، و چنان كه خواهيم ديد مبتكر نظريه سوم يعنى « ابو الكلام آزاد » از اين لقب ، استفاده فراوانى براى اثبات نظريه خود كرده است .\r\nب : از قرآن مجيد به خوبى استفاده مىشود كه ذو القرنين داراى صفات ممتازى بود :\r\n- خداوند اسباب پيروزيها را در اختيار او قرار داد .\r\n- او سه لشگركشى مهم داشت : نخست به غرب ، سپس به شرق و سرانجام به منطقه اى كه در آنجا يك تنگه كوهستانى وجود داشته ، و در هر يك از اين سفرها با اقوامى برخورد كرد كه شرح صفات آنها در تفسير آيات گذشت .\r\n- او مرد مؤمن و موحد و مهربانى بود ، و از طريق عدل و داد منحرف نمىشد ، و به همين جهت مشمول لطف خاص پروردگار بود . او يار نيكوكاران و دشمن ظالمان و ستمگران بود ، و به مال و ثروت دنيا علاقه اى نداشت .\r\n- او هم به خدا ايمان داشت و هم به روز رستاخيز .\r\n","description":"","footnote":"","page_name":" 544 ","page_number":544},
  {"content":"\r\n- او سازنده يكى از مهمترين و نيرومندترين سدها است ، سدى كه در آن بجاى آجر و سنگ از آهن و مس استفاده شد ( و اگر مصالح ديگر در ساختمان آن نيز به كار رفته باشد تحت الشعاع اين فلزات بود ) و هدف او از ساختن اين سد كمك به گروهى مستضعف در مقابل ظلم و ستم قوم ياجوج و ماجوج بوده است .\r\n- او كسى بوده كه قبل از نزول قرآن نامش در ميان جمعى از مردم شهرت داشت ، و لذا قريش يا يهود از پيغمبر ص در باره آن سؤال كردند ، چنان كه قرآن مىگويد يَسْئَلُونَكَ عَنْ ذِي الْقَرْنَيْنِ : « از تو در باره ذو القرنين سؤال مىكنند » .\r\nاما از قرآن چيزى كه صريحا دلالت كند او پيامبر بوده استفاده نمىشود هر چند تعبيراتى در قرآن هست كه اشعار به اين معنى دارد چنان كه در تفسير آيات سابق گذشت .\r\nاز بسيارى از روايات اسلامى كه از پيامبر ص و ائمه اهل بيت ع نقل شده نيز مىخوانيم : « او پيامبر نبود بلكه بنده صالحى بود » ( 1 ) ج : اساس قول سوم ( ذو القرنين كورش كبير بوده است ) به طور بسيار فشرده بر دو اصل استوار است :\r\nنخست اينكه : سؤال كنندگان در باره اين مطلب از پيامبر اسلام ص طبق رواياتى كه در شان نزول آيات نازل شده است يهود بوده‌اند ، و يا قريش به تحريك يهود ، بنا بر اين بايد ريشه اين مطلب را در كتب يهود پيدا كرد .\r\nاز ميان كتب معروف يهود به كتاب دانيال فصل هشتم بازمىگرديم ، در آنجا چنين مىخوانيم :\r\n« در سال سلطنت » بل شصر « به من كه دانيالم رؤيايى مرئى شد بعد از رؤيايى كه اولا به من مرئى شده بود ، و در رؤيا ديدم ، و هنگام ديدنم چنين\r\n\r\n","description":"","footnote":"\r\n( 1 ) به تفسير نور الثقلين جلد سوم صفحات 294 و 295 مراجعه شود .\r\n","page_name":" 545 ","page_number":545},
  {"content":"\r\nشد كه من در قصر « شوشان » كه در كشور « عيلام » است بودم و در خواب ديدم كه در نزد نهر « اولاى » هستم و چشمان خود را برداشته نگريستم و اينكه قوچى در برابر نهر بايستاد و صاحب دو شاخ بود ، و شاخهايش بلند . . . و آن قوچ را به سمت « مغربى » و « شمالى » و « جنوبى » شاخ زنان ديدم ، و هيچ حيوانى در مقابلش مقاومت نتوانست كرد ، و از اينكه احدى نبود كه از دستش رهايى بدهد لهذا موافق رأى خود عمل مىنمود و بزرگ مىشد . . . » ( 1 )\r\nپس از آن در همين كتاب از « دانيال » چنين نقل شده : « جبرئيل بر او آشكار گشت و خوابش را چنين تعبير نمود :\r\nقوچ صاحب دو شاخ كه ديدى ملوك مدائن و فارس است ( يا ملوك ماد و فارس است ) .\r\nيهود از بشارت رؤياى دانيال چنين دريافتند كه دوران اسارت آنها با قيام يكى از پادشاهان ماد و فارس ، و پيروز شدنش بر شاهان بابل ، پايان مىگيرد ، و از چنگال بابليان آزاد خواهند شد .\r\nچيزى نگذشت كه « كورش » در صحنه حكومت ايران ظاهر شد و كشور ماد و فارس را يكى ساخت ، و سلطنتى بزرگ از آن دو پديد آورد ، و همانگونه كه رؤياى دانيال گفته بود كه آن قوچ شاخهايش را به غرب و شرق و جنوب مىزند كورش نيز در هر سه جهت فتوحات بزرگى انجام داد .\r\nيهود را آزاد ساخت و اجازه بازگشت به فلسطين به آنها داد .\r\nجالب اينكه در تورات در كتاب « اشعيا » فصل 44 شماره : 28 چنين مىخوانيم : « آن گاه در خصوص كورش مىفرمايد كه شبان من اوست ، و تمامى مشيتم را به اتمام رسانده به « اورشليم » خواهد گفت كه بنا كرده خواهى شد » .\r\nاين جمله نيز قابل توجه است كه در بعضى از تعبيرات تورات ، از كورش\r\n\r\n","description":"","footnote":"\r\n( 1 ) كتاب دانيال فصل هشتم جمله‌هاى 1 - 4\r\n","page_name":" 546 ","page_number":546},
  {"content":"\r\nتعبير به عقاب مشرق ، و مرد تدبير كه از مكان دور خوانده خواهد شد آمده است ( كتاب اشعيا فصل 46 شماره : 11 › .\r\nدوم : اينكه در قرن نوزدهم ميلادى در نزديكى استخر در كنار نهر « مرغاب » مجسمه اى از كورش كشف شد كه تقريبا به قامت يك انسان است ، و كورش را در صورتى نشان مىدهد كه دو بال همانند بال عقاب از دو جانبش گشوده شد ، و تاجى به سر دارد كه دو شاخ همانند شاخهاى قوچ در آن ديده مىشود .\r\nاين مجسمه كه نمونه بسيار پر ارزشى از فن حجارى قديم است آن چنان جلب توجه دانشمندان را نمود كه گروهى از دانشمندان آلمانى فقط براى تماشاى آن به ايران سفر كردند .\r\nاز تطبيق مندرجات تورات با مشخصات اين مجسمه اين احتمال در نظر اين دانشمند كاملا قوت گرفت كه ناميدن « كورش » به « ذو القرنين » ( صاحب دو شاخ ) از چه ريشه اى مايه مىگرفت ، و همچنين چرا مجسمه سنگى كورش داراى بالهايى همچون بال عقاب است ، و به اين ترتيب بر گروهى از دانشمندان مسلم شد كه شخصيت تاريخى ذو القرنين از اين طريق كاملا آشكار شده است .\r\nآنچه اين نظريه را تاييد مىكند اوصاف اخلاقى است كه در تاريخ براى كورش نوشته‌اند .\r\nهردوت مورخ يونانى مىنويسد : « كورش » فرمان داد تا سپاهيانش جز به روى جنگجويان شمشير نكشند ، و هر سرباز دشمن كه نيزه خود را خم كند او را نكشند ، و لشگر كورش فرمان او را اطاعت كردند بطورى كه توده ملت ، مصائب جنگ را احساس نكردند .\r\nو نيز « هردوت » در باره او مىنويسد : كورش پادشاهى كريم و سخى و بسيار ملايم و مهربان بود ، مانند ديگر پادشاهان به اندوختن مال حرص نداشت\r\n","description":"","footnote":"","page_name":" 547 ","page_number":547},
  {"content":"\r\nبلكه نسبت به كرم و عطا حريص بود ، ستمزدگان را از عدل و داد برخوردار مىساخت و هر چه را متضمن خير بيشتر بود دوست مىداشت .\r\nو نيز مورخ ديگر « ذىنوفن » مىنويسد : كورش پادشاه عاقل و مهربان بود و بزرگى ملوك با فضائل حكماء در او جمع بود ، همتى فائق ، وجودى غالب داشت ، شعارش خدمت انسانيت و خوى او بذل عدالت بود ، و تواضع و سماحت در وجود او جاى كبر و عجب را گرفته بود .\r\nجالب اينكه اين مورخان كه كورش را اين چنين توصيف كرده‌اند از تاريخنويسان بيگانه بودند نه از قوم يا ابناء وطن او ، بلكه اهل يونان بودند و مىدانيم مردم يونان به نظر دوستى به كورش نگاه نمىكردند ، زيرا با فتح « ليديا » به دست كورش شكست بزرگى براى ملت يونان فراهم گشت .\r\nطرفداران اين عقيده مىگويند اوصاف مذكور در قرآن مجيد در باره ذو القرنين با اوصاف كورش تطبيق مىكند .\r\nاز همه گذشته كورش سفرهايى به شرق غرب و شمال انجام داد كه در تاريخ زندگانيش به طور مشروح آمده است ، و با سفرهاى سه گانه اى كه در قرآن ذكر شده قابل انطباق مىباشد :\r\nنخستين لشگر كشى كورش به كشور « ليديا » كه در قسمت شمال آسياى صغير قرار داشت صورت گرفت ، و اين كشور نسبت به مركز حكومت كورش جنبه غربى داشت .\r\nهر گاه نقشه ساحل غربى آسياى صغير را جلو روى خود بگذاريم خواهيم ديد كه قسمت اعظم ساحل در خليجكهاى كوچك غرق مىشود ، مخصوصا در نزديكى « ازمير » كه خليج صورت چشمه اى به خود مىگيرد .\r\nقرآن مىگويد ذو القرنين در سفر غربيش احساس كرد خورشيد در چشمه گلالودى فرو مىرود .\r\nاين صحنه همان صحنه اى بود كه كورش به هنگام فرو رفتن قرص آفتاب\r\n","description":"","footnote":"","page_name":" 548 ","page_number":548},
  {"content":"\r\n( در نظر بيننده ) در خليجكهاى ساحلى مشاهده كرد .\r\nلشگركشى دوم كورش به جانب شرق بود ، چنان كه « هردوت » مىگويد :\r\nاين هجوم شرقى كوروشى بعد از فتح « ليديا » صورت گرفت ، مخصوصا طغيان بعضى از قبائل وحشى بيابانى كورش را به اين حمله واداشت .\r\nتعبير قرآن « * ( حَتَّى إِذا بَلَغَ مَطْلِعَ الشَّمْسِ وَجَدَها تَطْلُعُ عَلى قَوْمٍ لَمْ نَجْعَلْ لَهُمْ مِنْ دُونِها سِتْراً ) * » اشاره به سفر كورش به منتهاى شرق است كه مشاهده كرد خورشيد بر قومى طلوع مىكند كه در برابر تابش آن سايبانى ندارند اشاره به اينكه آن قوم بيابانگرد و صحرانورد بودند .\r\nكورش لشگر كشى سومى داشت كه به سوى شمال ، به طرف كوه‌هاى قفقاز بود ، تا به تنگه ميان دو كوه رسيد ، و براى جلوگيرى از هجوم اقوام وحشى با درخواست مردمى كه در آنجا بودند در برابر تنگه سد محكمى بنا كرد .\r\nاين تنگه در عصر حاضر تنگه « داريال » ناميده مىشود كه در نقشه‌هاى موجود ميان « ولادى كيوكز » و « تفليس » نشان داده مىشود ، در همانجا كه تا كنون ديوار آهنى موجود است ، اين ديوار همان سدى است كه كورش بنا نموده زيرا اوصافى كه قرآن در باره سد ذو القرنين بيان كرده كاملا بر آن تطبيق مىكند .\r\nاين بود خلاصه آنچه در تقويت نظريه سوم بيان شده است . ( 1 )\r\nدرست است كه در اين نظريه نيز نقطه‌هاى ابهامى وجود دارد ، ولى فعلا مىتوان از آن به عنوان بهترين نظريه در باره تطبيق ذو القرنين بر رجال معروف تاريخى نام برد .\r\n\r\n","description":"","footnote":"\r\n( 1 ) براى توضيح بيشتر به كتاب « ذو القرنين يا كورش كبير » و همچنين « فرهنگ قصص قرآن » مراجعه شود .\r\n","page_name":" 549 ","page_number":549},
  {"content":"\r\n\r\n3 - سد ذو القرنين كجاست ؟\r\nگر چه بعضى ميل دارند اين سد را با ديوار معروف چين كه هم اكنون برپاست و صدها كيلومتر ادامه دارد منطبق بدانند ، ولى روشن است كه ديوار چين نه از آهن و مس ساخته شده ، و نه در يك تنگه باريك كوهستانى است ، بلكه ديوارى است كه از مصالح معمولى بنا گرديده ، و همانگونه كه گفتيم صدها كيلو متر طول آنست ، و الان هم موجود است .\r\nبعضى ديگر اصرار دارند كه اين همان سد « مارب » در سرزمين يمن مىباشد در حالى كه سد مارب گر چه در يك تنگه كوهستانى بنا شده ولى براى جلوگيرى از سيلاب و به منظور ذخيره آب بوده ، و ساختمانش از آهن و مس نيست .\r\nولى طبق گواهى دانشمندان - همانگونه كه در بالا نيز اشاره كرديم - در سرزمين قفقاز ميان درياى خزر و درياى سياه سلسله كوه هايى است همچون يك ديوار كه شمال را از جنوب جدا مىكند ، تنها تنگه اى كه در ميان اين كوه‌هاى ديوار مانند وجود دارد تنگه « داريال » معروف است ، و در همانجا تا كنون ديوار آهنين باستانى به چشم مىخورد ، و به همين جهت بسيارى معتقدند كه سد ذو القرنين همين سد است .\r\nجالب اينكه در آن نزديكى نهرى است بنام « سائرس » كه بمعنى « كورش » است ( يونانيان كورش را سائرس مىناميدند ) .\r\nدر آثار باستانى ارمنى از اين ديوار به نام « بهاگ گورايى » ياد شده و معنى اين كلمه « تنگه كورش » يا « معبر كورش » است ، و اين سند نشان مىدهد كه بانى اين سد او بوده است . ( 1 )\r\n\r\n","description":"","footnote":"\r\n( 1 ) باز براى توضيح بيشتر به كتاب « ذو القرنين يا كورش كبير » و « فرهنگ قصص قرآن » مراجعه فرمائيد .\r\n","page_name":" 550 ","page_number":550},
  {"content":"\r\n\r\n4 - ياجوج و ماجوج كيانند ؟\r\nدر قرآن مجيد در دو سوره از ياجوج و ماجوج سخن به ميان آمده ، يكى در آيات مورد بحث و ديگر در سوره انبياء آيه 96 .\r\nآيات قرآن به خوبى گواهى مىدهد كه اين دو نام متعلق به دو قبيله وحشى خونخوار بوده است كه مزاحمت شديدى براى ساكنان اطراف مركز سكونت خود داشته‌اند .\r\nدر تورات در كتاب « حزقيل » فصل سى و هشتم و فصل سى و نهم ، و در كتاب رؤياى « يوحنا » فصل بيستم از آنها به عنوان « گوگ » و « ماگوگ » ياد شده است كه معرب آن ياجوج و ماجوج مىباشد .\r\nبه گفته مفسر بزرگ ، علامه طباطبائى در « الميزان » از مجموع گفته‌هاى تورات استفاده مىشود كه ماجوج يا ياجوج و ماجوج ، گروه يا گروه‌هاى بزرگى بودند كه در دوردستترين نقطه شمال آسيا زندگى داشتند مردمى جنگجو و غارتگر بودند ( 1 ) .\r\nبعضى معتقدند اين دو كلمه عبرى است ، ولى در اصل از زبان يونانى به عبرى منتقل شده است و در زبان يونانى « گاگ » و « ماگاگ » تلفظ مىشده كه در ساير لغات اروپايى نيز به همين صورت انتقال يافته است .\r\nدلائل فراوانى از تاريخ در دست است كه در منطقه شمال شرقى زمين در نواحى مغولستان در زمانهاى گذشته گويى چشمه جوشانى از انسان وجود داشته ، مردم اين منطقه به سرعت زاد و ولد مىكردند ، و پس از كثرت و فزونى به سمت شرق ، يا جنوب سرازير مىشدند ، و همچون سيل روانى اين سرزمينها را زير پوشش خود قرار مىدادند ، و تدريجا در آنجا ساكن مىگشتند .\r\nبراى حركت سيلآساى اين اقوام ، دورانهاى مختلفى در تاريخ آمده است\r\n\r\n","description":"","footnote":"\r\n( 1 ) الميزان جلد 13 صفحه 411 .\r\n","page_name":" 551 ","page_number":551},
  {"content":"\r\nكه يكى از آنها دوران هجوم اين قبائل وحشى در قرن چهارم ميلادى تحت زمامدارى « آتيلا » بود كه تمدن امپراطورى روم را از ميان بردند .\r\nو دوران ديگر كه ضمنا آخرين دوران هجوم آنها محسوب مىشود در قرن دوازدهم ميلادى به سرپرستى چنگيز خان صورت گرفت كه بر ممالك اسلامى و عربى ، هجوم آوردند و بسيارى از شهرها از جمله بغداد را ويران نمودند .\r\nدر عصر كورش نيز هجومى از ناحيه آنها اتفاق افتاد كه در حدود سال پانصد قبل از ميلاد بود ، ولى در اين تاريخ ، حكومت متحد ماد و فارس به وجود آمد و اوضاع تغيير كرد و آسياى غربى از حملات اين قبائل آسوده شد .\r\nبه اين ترتيب نزديك به نظر مىرسد كه ياجوج و ماجوج از همين قبائل وحشى بوده‌اند كه مردم قفقاز به هنگام سفر كورش به آن منطقه تقاضاى جلوگيرى از آنها را از وى نمودند ، و او نيز اقدام به كشيدن سد معروف ذو القرنين نمود ( 1 ) .\r\n\r\n","description":"","footnote":"\r\n( 1 ) براى توضيح بيشتر به همان مدرك مراجعه نمائيد .\r\n","page_name":" 552 ","page_number":552},
  {"content":"\r\n\r\n[ سوره الكهف ‹ 18 › : آيات 99 تا 102 
  ]\r\nوَ تَرَكْنا بَعْضَهُمْ يَوْمَئِذٍ يَمُوجُ فِي بَعْضٍ وَنُفِخَ فِي الصُّورِ فَجَمَعْناهُمْ جَمْعاً ‹ 99 › وَعَرَضْنا جَهَنَّمَ يَوْمَئِذٍ لِلْكافِرِينَ عَرْضاً ‹ 100 › الَّذِينَ كانَتْ أَعْيُنُهُمْ فِي غِطاءٍ عَنْ ذِكْرِي وَكانُوا لا يَسْتَطِيعُونَ سَمْعاً ‹ 101 › أَ فَحَسِبَ الَّذِينَ كَفَرُوا أَنْ يَتَّخِذُوا عِبادِي مِنْ دُونِي أَوْلِياءَ إِنَّا أَعْتَدْنا جَهَنَّمَ لِلْكافِرِينَ نُزُلًا ‹ 102 ›\r\n\r\nترجمه :\r\n99 - در آن روز ( كه جهان پايان مىگيرد ) ما آنها را چنان رها مىكنيم كه درهم موج مىزنند و در صور دميده مىشود و ما همه را جمع مىكنيم .\r\n100 - در آن روز جهنم را به كافران عرضه مىداريم .\r\n101 - همانها كه چشمهايشان در پرده بود و به ياد من نيفتادند ، و قدرت شنوايى نداشتند ! 102 - آيا كافران گمان كردند مىتوانند بندگان مرا به جاى من اولياى خود انتخاب كنند .\r\nما براى كافران جهنم را منزلگاه قرار داديم .\r\n","description":"","footnote":"","page_name":" 553 ","page_number":553},
  {"content":"\r\n\r\nتفسير : منزلگاه افراد بى ايمان\r\nبه تناسب بحثى كه در گذشته از سد ياجوج و ماجوج و درهم كوبيدن آن در آستانه رستاخيز به ميان آمد ، در آيات مورد بحث به مسائل مربوط به قيام قيامت ادامه داده چنين مىگويد : « در آن روز كه جهان پايان مىگيرد ما آنها را چنان رها مىكنيم كه درهم موج مىزنند » ( * ( وَتَرَكْنا بَعْضَهُمْ يَوْمَئِذٍ يَمُوجُ فِي بَعْضٍ ) * ) .\r\nتعبير به « يموج » يا بخاطر فزونى و كثرت انسانها در آن صحنه است همانگونه كه در تعبيرات معمولى نيز مىگوئيم در فلان جريان جمعيت موج ميزد و يا بخاطر اضطراب و لرزه اى است كه به اندام انسانها در آن روز مىافتد ، گويى همچون امواج آب پيكر آنها مىلرزد .\r\nالبته اين دو تفسير تضادى با هم ندارند ، ممكن است هر دو جهت موجب اين تعبير باشد .\r\nسپس اضافه مىكند : « آن گاه در صور دميده مىشود ، و ما آنها را حيات نوين مىبخشيم و جمعشان ميكنيم » ( * ( وَنُفِخَ فِي الصُّورِ فَجَمَعْناهُمْ جَمْعاً ) * ) .\r\nبدون شك همه انسانها در آن صحنه ، جمع خواهند بود ، و احدى از اين قانون مستثنا نيست ، تعبير « * ( فَجَمَعْناهُمْ جَمْعاً ) * » نيز اشاره به همين حقيقت است .\r\nاز مجموع آيات قرآن به خوبى استفاده مىشود كه در پايان جهان و آغاز جهان ديگر ، دو تحول عظيم انقلابى در عالم رخ مىدهد : نخستين تحول ، فناى موجودات و انسانها در يك برنامه ضربتى است ، و دومين برنامه كه معلوم نيست چه اندازه با برنامه نخست فاصله دارد . برانگيخته شدن مردگان آن هم با يك برنامه ضربتى ديگر است ، كه از اين دو برنامه در قرآن به عنوان « نفخ صور »\r\n","description":"","footnote":"","page_name":" 554 ","page_number":554},
  {"content":"\r\n( دميدن در شيپور ) تعبير شده است ، و ما به خواست خدا شرح آن را در ذيل آيات 68 سوره زمر بيان خواهيم كرد .\r\nدر اينجا روايتى از « اصبغ نباته » از على ع نقل شده كه امام در تفسير جمله « * ( تَرَكْنا بَعْضَهُمْ يَوْمَئِذٍ يَمُوجُ فِي بَعْضٍ ) * » مىفرمايد منظور روز قيامت است ( 1 ) ممكن است چنين تصور شود كه اين روايت با آنچه ما در بالا در تفسير آيه آورديم منافات دارد زيرا ما آن را به مرحله فناء دنيا تفسير نموديم ( همانگونه كه ظاهر آيات قبل و بعد آن است ) .\r\nاما توجه به يك نكته اين اشكال را بر طرف ميسازد و آن اينكه گاهى روز قيامت به معنى وسيع كلمه به كار مىرود كه مقدمات آن را نيز شامل مىشود و مىدانيم يكى از مقدمات آن ، فناى ضربتى دنيا است .\r\nسپس به شرح حال كافران مىپردازد ، هم عاقبت اعمالشان و هم صفاتى را كه موجب آن سرنوشت مىگردد بيان مىدارد و چنين مىگويد : « ما جهنم را در آن روز به كافران عرضه مىداريم » ( * ( وَعَرَضْنا جَهَنَّمَ يَوْمَئِذٍ لِلْكافِرِينَ عَرْضاً ) * ) .\r\nجهنم با عذابهاى رنگارنگش و مجازاتهاى مختلف دردناكش در برابر آنها كاملا ظاهر و آشكار مىشود كه همين مشاهده و ظهورش در برابر آنان خود عذابى است دردناك و جانكاه ، تا چه رسد به اينكه گرفتار آن شوند .\r\nكافران كيانند و چرا گرفتار چنان سرنوشت مىشوند ؟ در يك جمله كوتاه آنها را چنين معرفى مىكند : « همانان كه چشمهايشان در پرده بود ، و نتوانستند چهره حق را ببينند و به ياد من بيفتند » ( * ( الَّذِينَ كانَتْ أَعْيُنُهُمْ فِي غِطاءٍ عَنْ ذِكْرِي ) * )\r\n\r\n","description":"","footnote":"\r\n( 1 ) تفسير عياشى ( طبق نقل تفسير الميزان ذيل آيه مورد بحث ) .\r\n","page_name":" 555 ","page_number":555},
  {"content":"\r\n. « و همانها كه گوش داشتند اما قدرت شنوايى نداشتند » ( * ( وَكانُوا لا يَسْتَطِيعُونَ سَمْعاً ) * ) .\r\nدر حقيقت آنها مهمترين وسيله حقجويى و درك واقعيات و آنچه عامل سعادت و شقاوت انسان مىشود از كار انداخته بودند ، يعنى چشمهاى بينا و گوشهاى شنوا را بر اثر انديشه‌هاى غلط و تعصبها و كينه توزيها و صفات زشت ديگر در حجابى سخت و سنگين فرو برده بودند .\r\nجالب اينكه در مورد چشم مىگويد : چشمهايشان در پوششى دور از ياد من قرار داشت ، اشاره به اينكه چون در پوشش و حجاب غفلت بودند آثار خدا را نديدند و چون نديدند حقيقت ، ره افسانه زدند ، و خدا را فراموش كردند .\r\nآرى چهره حق آشكار است ، و همه چيز اين جهان با انسان سخن مىگويد تنها يك چشم بينا و يك گوش شنوا لازم است و بس .\r\nبه تعبير ديگر ياد خدا چيزى نيست كه با چشم ديده شود ، آنچه ديده مىشود آثار او است ، اما آثار او ، سبب ياد او است .\r\nآيه بعد به يك نقطه انحراف فكرى آنها كه پايه اصلى انحرافات ديگرشان بوده است اشاره كرده مىگويد : « آيا كافران گمان كردند مىتوانند بندگان مرا بجاى من ولى و سرپرست خود انتخاب كنند » ( * ( أَ فَحَسِبَ الَّذِينَ كَفَرُوا أَنْ يَتَّخِذُوا عِبادِي مِنْ دُونِي أَوْلِياءَ ) * ) .\r\nآيا اين بندگانى كه معبود واقع شدند همچون مسيح و فرشتگان هر قدر مقامشان و الا باشد از خود چيزى دارند كه بتوانند از ديگران حمايت كنند ؟ يا به عكس ، خود آنها هم هر چه داشتند از ناحيه خدا بود ، حتى خودشان نيز نيازمند\r\n","description":"","footnote":"","page_name":" 556 ","page_number":556},
  {"content":"\r\nبه هدايت او بودند اين حقيقتى است كه آنها فراموشش كردند و در شرك فرو رفتند .\r\nدر پايان آيه براى تاكيد بيشتر مىفرمايد : « ما جهنم را براى منزلگاه كافران آماده ساختيم و از آنها در اين منزل پذيرايى مىكنيم » ! ( * ( إِنَّا أَعْتَدْنا جَهَنَّمَ لِلْكافِرِينَ نُزُلًا ) * ) .\r\n« نزل » ( بر وزن رسل ) هم به معنى منزلگاه آمده ، و هم به معنى چيزى كه براى پذيرايى مهمان آماده مىشود ، بعضى گفته‌اند نخستين چيزى است كه با آن از مهمان پذيرايى مىكنند ، همانند شربت يا ميوه اى كه در آغاز ورود مهمان براى او مىآورند .\r\n","description":"","footnote":"","page_name":" 557 ","page_number":557},
  {"content":"\r\n\r\n[ سوره الكهف ‹ 18 › : آيات 103 تا 108 
  ]\r\nقُلْ هَلْ نُنَبِّئُكُمْ بِالأَخْسَرِينَ أَعْمالًا ‹ 103 › الَّذِينَ ضَلَّ سَعْيُهُمْ فِي الْحَياةِ الدُّنْيا وَهُمْ يَحْسَبُونَ أَنَّهُمْ يُحْسِنُونَ صُنْعاً ‹ 104 › أُولئِكَ الَّذِينَ كَفَرُوا بِآياتِ رَبِّهِمْ وَلِقائِه فَحَبِطَتْ أَعْمالُهُمْ فَلا نُقِيمُ لَهُمْ يَوْمَ الْقِيامَةِ وَزْناً ‹ 105 › ذلِكَ جَزاؤُهُمْ جَهَنَّمُ بِما كَفَرُوا وَاتَّخَذُوا آياتِي وَرُسُلِي هُزُواً ‹ 106 › إِنَّ الَّذِينَ آمَنُوا وَعَمِلُوا الصَّالِحاتِ كانَتْ لَهُمْ جَنَّاتُ الْفِرْدَوْسِ نُزُلًا ‹ 107 ›\r\nخالِدِينَ فِيها لا يَبْغُونَ عَنْها حِوَلًا ‹ 108 ›\r\n\r\nترجمه :\r\n103 - بگو آيا به شما خبر دهيم كه زيانكارترين ( مردم ) كيانند .\r\n104 - آنها كه تلاشهايشان در زندگى دنيا گم ( و نابود ) شده ، با اينحال گمان مىكنند كار نيك انجام مىدهند !\r\n","description":"","footnote":"","page_name":" 558 ","page_number":558},
  {"content":"\r\n105 - آنها كسانى هستند كه به آيات پروردگارشان و لقاى او كافر شدند ، به همين جهت اعمالشان حبط و نابود شد ، لذا روز قيامت ميزانى براى آنها برپا نخواهيم كرد .\r\n106 - اين گونه كيفر آنها دوزخ است ، بخاطر آنكه كافر شدند و آيات من و پيامبرانم را به باد استهزاء گرفتند .\r\n107 - اما كسانى كه ايمان آوردند و عمل صالح انجام دادند باغهاى فردوس منزلگاهشان است .\r\n108 - آنها جاودانه در آن خواهند ماند و هرگز تقاضاى نقل مكان از آنجا نمىكنند .\r\n\r\nتفسير : زيانكارترين مردم\r\nاين آيات و آيات آينده تا پايان اين سوره در عين اينكه توضيحى است براى صفات افراد بى ايمان ، يك نوع جمعبندى است براى تمام بحثهايى كه در اين سوره گذشت مخصوصا بحثهاى مربوط به داستان اصحاب كهف و موسى و خضر و ذو القرنين و تلاشهاى آنها در برابر مخالفانشان .\r\nنخست به معرفى زيانكارترين انسانها و بدبختترين افراد بشر مىپردازد ، اما براى تحريك حس كنجكاوى شنوندگان در چنين مساله مهمى آن را در شكل يك سؤال مطرح مىكند و به پيامبر دستور مىدهد : « بگو آيا به شما خبر دهم زيانكارترين مردم كيست » ؟ ! ( * ( قُلْ هَلْ نُنَبِّئُكُمْ بِالأَخْسَرِينَ أَعْمالًا ) * ) .\r\nبلافاصله خود پاسخ مىگويد تا شنونده مدت زيادى در سرگردانى نماند :\r\n« زيانكارترين مردم كسانى هستند كه كوششهايشان در زندگى دنيا گم و نابود شده با اين حال گمان مىكنند كار نيك انجام مىدهند » ! ( * ( الَّذِينَ ضَلَّ سَعْيُهُمْ فِي الْحَياةِ الدُّنْيا وَهُمْ يَحْسَبُونَ أَنَّهُمْ يُحْسِنُونَ صُنْعاً ) * ) .\r\nمسلما مفهوم خسران تنها اين نيست كه انسان منافعى را از دست بدهد بلكه\r\n","description":"","footnote":"","page_name":" 559 ","page_number":559},
  {"content":"\r\nخسران واقعى آنست كه اصل سرمايه را نيز از كف دهد ، چه سرمايه اى برتر و بالاتر از عقل و هوش و نيروهاى خداداد و عمر و جوانى و سلامت است ؟ همينها كه محصولش اعمال انسان است و عمل ما تبلورى است از نيروها و قدرتهاى ما .\r\nهنگامى كه اين نيروها تبديل به اعمال ويرانگر يا بيهوده اى شود گويى همه آنها گم و نابود شده‌اند ، درست به اين مىماند كه انسان سرمايه عظيمى همراه خود به بازار ببرد اما در وسط راه آن را گم كند و دست خالى برگردد .\r\nالبته در صورتى كه انسان بداند سرمايه خويش را از دست داده گر چه خسران كرده ، اما خسران خطرناكى نيست ، چرا كه اين زيان درسهايى براى آينده به او مىآموزد كه گاهى اين درسها معادل آن سرمايه يا بيشتر از آن است و به اين ترتيب در واقع چيزى را از دست نداده است .\r\nاما زيان واقعى و خسران مضاعف آنجا است كه انسان سرمايه‌هاى مادى و معنوى خويش را در يك مسير غلط و انحرافى از دست دهد و گمان كند كار خوبى كرده است ، نه از اين كوششها نتيجه اى برده ، نه از زيانش درسى آموخته ، و نه از تكرار اين كار در امان است .\r\nجالب اينكه در اينجا تعبير به « اخسرين اعمالا » شده در حالى كه بايد « اخسرين عملا » باشد ( چون تميز معمولا مفرد است ) اين تعبير ممكن است اشاره به اين باشد كه آنها فقط در يك بازار عمل گرفتار زيان و خسران نشده‌اند بلكه جهل مركبشان ، سبب خسران در همه برنامه‌هاى زندگى و تمام اعمال و كارهايشان شده است .\r\nبه تعبير ديگر گاه انسان در يك رشته تجارت زيان مىكند ، و در يك رشته ديگر سود ، و در پايان سال آنها را روى هم محاسبه كرده مىبيند چندان زيانى نكرده است ، ولى بدبختى آن است كه انسان در تمام رشته هايى كه سرمايه گذارى كرده زيان كند .\r\n","description":"","footnote":"","page_name":" 560 ","page_number":560},
  {"content":"\r\nضمنا تعبير به « گم شدن » گويا اشاره به اين حقيقت است كه اعمال انسان به هر صورت در عالم نابود نمىشود ، همانگونه كه ماده و انرژيهاى جهان هر چند دائما تغيير شكل مىدهند اما به هر حال از بين نمىروند ، ولى گاه گم مىشوند ، چون آثار آنها به چشم نمىخورد و هيچگونه استفاده از آن نمىگردد ، همانند سرمايه‌هاى گم شده اى كه از دسترس ما خارج و بلا استفاده است .\r\nدر باره اينكه چرا انسان گرفتار چنين حالتى از نظر روانى مىشود در نكات بحث خواهيم كرد .\r\nآيات بعد به معرفى صفات و معتقدات اين گروه زيانكار مىپردازد و چند صفت كه ريشه تمام بدبختيهاى آنها است ، بيان مىدارد :\r\nنخست مىگويد : آنها كسانى هستند كه به آيات پروردگارشان كافر شدند ( * ( أُولئِكَ الَّذِينَ كَفَرُوا بِآياتِ رَبِّهِمْ ) * ) .\r\nآياتى كه چشم و گوش را بينا و شنوا مىكند ، آياتى كه پرده‌هاى غرور را درهم مىدرد ، و چهره واقعيت را در برابر انسان مجسم مىسازد ، و بالآخره آياتى كه نور است و روشنايى ، و آدمى را از ظلمات اوهام و پندارها بيرون آورده به سرزمين حقايق رهنمون مىگردد .\r\nديگر اينكه آنها بعد از فراموش كردن خدا به « معاد » و « لقاء اللَّه » كافر گشتند ( و لقائه ) .\r\nآرى تا ايمان به « معاد » در كنار ايمان به « مبدء » قرار نگيرد و انسان احساس نكند كه قدرتى مراقب اعمال او است و همه را براى يك دادگاه بزرگ و دقيق و سختگير حفظ و نگهدارى مىكند ، روى اعمال خود حساب صحيحى نخواهد كرد ، و اصلاح نخواهد شد .\r\nسپس اضافه مىكند : « به خاطر همين كفر به مبدء و معاد ، اعمالشان حبط\r\n","description":"","footnote":"","page_name":" 561 ","page_number":561},
  {"content":"\r\nو نابود شده است « ( * ( فَحَبِطَتْ أَعْمالُهُمْ ) * ) .\r\nدرست همانند خاكسترى در برابر يك طوفان عظيم .\r\nو چون آنها عملى كه قابل سنجش و ارزش باشد ندارند ، « لذا روز قيامت وزن و ميزانى براى آنان برپا نخواهيم كرد » ( * ( فَلا نُقِيمُ لَهُمْ يَوْمَ الْقِيامَةِ وَزْناً ) * ) .\r\nچرا كه توزين و سنجش مربوط به جايى است كه چيزى در بساط باشد ، آنها كه چيزى در بساط ندارند چگونه توزين و سنجشى داشته باشند ؟ ! .\r\nسپس ضمن بيان كيفر آنها سومين عامل انحراف و بدبختى و زيانشان را بيان كرده مىگويد : « كيفر آنها جهنم است به خاطر آنكه كافر شدند و آيات من و پيامبرانم را بباد استهزاء و سخريه گرفتند » ( * ( ذلِكَ جَزاؤُهُمْ جَهَنَّمُ بِما كَفَرُوا وَاتَّخَذُوا آياتِي وَرُسُلِي هُزُواً ) * ) ( 1 ) .\r\nو به اين ترتيب آنها سه اصل اساسى معتقدات دينى ( مبدء و معاد و رسالت انبياء ) را انكار كرده و يا بالاتر از انكار آن را به باد مسخره گرفته‌اند :\r\nمشخصات كفار و زيانكارترين مردم و همچنين سرانجام كارشان به خوبى دانسته شد و اكنون به سراغ مؤمنان و سرنوشتشان مىرويم تا با قرينه مقابله ، وضع هر دو طرف كاملا مشخص گردد ، قرآن در اين زمينه مىگويد : « كسانى كه ايمان آوردند و عمل صالح انجام دادند باغهاى فردوس منزلگاهشان است » ( * ( إِنَّ الَّذِينَ آمَنُوا وَعَمِلُوا الصَّالِحاتِ كانَتْ لَهُمْ جَنَّاتُ الْفِرْدَوْسِ نُزُلًا ) * ) .\r\n\r\n","description":"","footnote":"\r\n( 1 ) در تركيب و جمله بندى * ( ذلِكَ جَزاؤُهُمْ جَهَنَّمُ ) * در ميان مفسران گفتگو است :\r\nبعضى « ذلك » را مبتدا و « جزائهم » را خبر و « جهنم » را بدل از ذلك مىدانند .\r\nدر حالى كه بعضى ديگر مبتدا را محذوف دانسته و « ذلك » را خبر آن مىدانند و « جزائهم جهنم » نيز مبتداى خبر ديگرى است كه در تقدير چنين مىشود : الامر ذلك جزائهم جهنم ولى روشن است كه بيان اول مناسبتر مىباشد .\r\n","page_name":" 562 ","page_number":562},
  {"content":"\r\n« فردوس » به طورى كه بعضى از مفسران بزرگ گفته‌اند باغى است كه همه نعمتها و تمام مواهب لازم در آن جمع باشد ، و به اين ترتيب « فردوس » بهترين و برترين باغهاى بهشت است .\r\nو از آنجا كه كمال يك نعمت در صورتى خواهد بود كه دست زوال بدامن آن دراز نشود بلا فاصله اضافه مىكند : « آنها جاودانه در اين باغهاى بهشت خواهند ماند » ( * ( خالِدِينَ فِيها ) * ) .\r\nو با اينكه طبع مشكلپسند و تحولطلب انسان دائما تقاضاى دگرگونى و تنوع و تحول مىكند « ساكنان فردوس هرگز تقاضاى نقل مكان و تحول از آن نخواهند كرد » ( * ( لا يَبْغُونَ عَنْها حِوَلًا ) * ) .\r\nبراى اينكه هر چه مىخواهند در آنجا هست حتى تنوع و تكامل چنان كه شرح آن در نكته‌ها خواهد آمد .\r\n\r\nنكته‌ها :\r\n\r\n1 - اخسرين اعمالا چه كسانى هستند ؟ !\r\nدر زندگى خود و ديگران بسيار ديده‌ايم كه گاه انسان كار خلافى انجام مىدهد در حالى كه فكر مىكند كه كار خوب و مهمى انجام داده است ، اين گونه جهل مركب ممكن است يك لحظه و يا يك سال ، و يا حتى يك عمر ، ادامه يابد ، و راستى بدبختى از اين بزرگتر تصور نمىشود .\r\nو اگر مىبينيم قرآن چنين كسان را زيانكارترين مردم نام نهاده دليلش روشن است براى اينكه كسانى كه مرتكب گناهى مىشوند اما مىدانند خلافكارند غالبا حد و مرزى براى خلافكارى خود قرار مىدهند ، و لا اقل چهار اسبه نمىتازند ، و بسيار مىشود كه به خود مىآيند و براى جبران آن به سراغ توبه\r\n","description":"","footnote":"","page_name":" 563 ","page_number":563},
  {"content":"\r\nو اعمال صالح مىروند ، اما آنها كه گنهكارند و در عين حال گناهشان را عبادت ، و اعمال سوئشان را صالحات و كژىها را درستىها مىپندارند ، نه تنها در صدد جبران نخواهند بود بلكه با شدت هر چه تمامتر به كار خود ادامه مىدهند ، حتى تمام سرمايه‌هاى وجود خود را در اين مسير به كار مىگيرند ، و چه تعبير جالبى قرآن در باره آنها ذكر كرده : ( ا * ( بِالأَخْسَرِينَ أَعْمالًا ) * ) .\r\nدر روايات اسلامى تفسيرهاى گوناگونى براى « اخسرين اعمالا » آمده است كه هر يك از آنها اشاره به مصداق روشنى از اين مفهوم وسيع است ، بى آنكه آن را محدود كند ، در حديثى از « اصبغ بن نباته » مىخوانيم كه شخصى از « امير مؤمنان على » ع از تفسير اين آيه سؤال كرد ، امام فرمود : « منظور يهود و نصارى هستند ، اينها در آغاز بر حق بودند سپس بدعتهايى در دين خود گذاردند و در حالى كه اين بدعتها آنها را به راه انحراف كشانيد گمان مىكردند كار نيكى انجام مىدهند » ( 1 ) در حديث ديگرى از همان امام ع مىخوانيم : كه پس از ذكر گفتار فوق فرمود : « خوارج نهروان نيز چندان از آنها فاصله نداشتند » ! ( 2 ) در حديث ديگر مخصوصا اشاره به « رهبانها » ( مردان و زنان تارك دنيا ) و گروه‌هاى بدعتگذار از مسلمين شده است ( 3 ) .\r\nو در بعضى از روايات به « منكران ولايت امير مؤمنان على ع » تفسير گرديده . ( 4 )\r\nراهبانى كه يك عمر در گوشه « ديرها » تن به انواع محروميتها مىدهند ، از ازدواج چشم مىپوشند ، از لباس و غذاى خوب صرف نظر مىكنند ، و ديرنشينى را بر همه چيز مقدم مىشمرند ، و گمان مىكنند اين محروميتها سبب قرب آنها\r\n\r\n","description":"","footnote":"\r\n( 1 و 2 و 3 ) تفسير نور الثقلين جلد سوم صفحه 312 .\r\n( 4 ) همان مدرك صفحه 311 .\r\n","page_name":" 564 ","page_number":564},
  {"content":"\r\nبه خدا است آيا مصداق اخسرين اعمالا نيستند ؟\r\nآيا هيچ مذهب و آئين الهى ممكن است بر خلاف قانون عقل و فطرت ، انسان اجتماعى را به انزوا دعوت كند و اين كار را سرچشمه قرب به خدا بداند ؟\r\nهمچنين آنها كه در آئين خدا بدعت گذاردند ، تثليث را بجاى توحيد و مسيح بنده خدا را به عنوان فرزند خدا ، و خرافاتى ديگر از اين قبيل را وارد آئين پاك الهى نمودند ، به گمان اينكه دارند خدمتى مىكنند ، آيا اين گونه افراد از زيانكارترين مردم نيستند ؟ ! « خوارج نهروان » ، آن جمعيت قشرى بى مغز و نادان كه بزرگترين گناهان ( همچون كشتن على ع و گروهى از مسلمانان راستين و گلهاى سرسبد اسلام ) را موجب تقرب به خدا مىدانستند و حتى بهشت را در انحصار خود فرض مىكردند آيا از زيانكارترين مردم نبودند ؟ ! خلاصه آيه آن چنان مفهوم وسيعى دارد كه اقوام زيادى را در گذشته و حال و آينده در برمىگيرد .\r\nاكنون اين سؤال پيش مىآيد كه سرچشمه اين حالت انحرافى خطرناك چيست ؟\r\nمسلما تعصبهاى شديد ، غرورها ، تكبر خودمحورى ، و حب ذات از مهمترين عوامل پيدايش اين گونه پندارهاى غلط است .\r\nگاه تملق و چاپلوسى ديگران ، و زمانى در گوشه انزوا نشستن و تنها به قاضى رفتن ، سبب پيدايش اين حالت مىگردد كه تمام اعمال و افكار انحرافى و زشت انسان در نظر او زينت مىدهد ، آن چنان كه بجاى احساس شرمندگى و ننگ از اين زشتيها ، احساس غرور و افتخار و مباهات مىكند ، همانگونه كه قرآن در جاى ديگر مىفرمايد : ( أَ فَمَنْ زُيِّنَ لَه سُوءُ عَمَلِه فَرَآه حَسَناً : « آيا كسى كه اعمال زشتش در نظرش زينت داده شده است و آن را نيكو مىپندارد . .\r\n","description":"","footnote":"","page_name":" 565 ","page_number":565},
  {"content":"\r\n( فاطر آيه 8 ) .\r\nدر بعضى ديگر از آيات قرآن عامل اين تزيين زشتيها ، شيطان معرفى شده است ، و مسلما ابزار شيطان در وجود انسان همان خلق و خوهاى زشت و انحرافى است ، وَإِذْ زَيَّنَ لَهُمُ الشَّيْطانُ أَعْمالَهُمْ وَقالَ لا غالِبَ لَكُمُ الْيَوْمَ مِنَ النَّاسِ وَإِنِّي جارٌ لَكُمْ :\r\n« به خاطر بياوريد هنگامى را كه شيطان اعمال مشركان را در نظرشان زينت داد و به آنها گفت در اين ميدان ( جنگ بدر ) هيچكس نمىتواند بر شما پيروز شود و من شخصا در كنار شما در اين ميدان شركت دارم » ! ( سوره انفال آيه 48 ) .\r\nقرآن پس از ذكر داستان برج معروف فرعون مىگويد وَكَذلِكَ زُيِّنَ لِفِرْعَوْنَ سُوءُ عَمَلِه : « اين چنين براى فرعون اعمال زشتش در نظرش تزيين شده ( كه دست به اين گونه كارهاى احمقانه و مضحك براى مبارزه با خدا مىزند و گمان مىكند كار مهمى انجام داده است ) ( مؤمن - 36 و 37 ) .\r\n\r\n2 - لقاء اللَّه چيست ؟\r\nگر چه بعضى از شبه دانشمندان خرافى از اين گونه آيات چنين استفاده كرده‌اند كه خدا را در جهان ديگر مىتوان ديد ، و ملاقات را به معنى ملاقات حسى تفسير نموده‌اند .\r\nولى بديهى است كه ملاقات حسى لازمه اش جسميت ، و جسميت لازمه اش محدود بودن ، نيازمند بودن و فنا پذير بودن است ، و هر عاقلى مىداند خداوند نمىتواند داراى چنين صفاتى باشد .\r\nبنا بر اين بدون شك منظور از « ملاقات » يا « رؤيت » در آيات مختلف قرآن هنگامى كه به خدا نسبت داده مىشود ملاقات حسى نيست بلكه شهود باطنى است .\r\nيعنى انسان در قيامت چون آثار خدا را بيشتر و بهتر از هر زمان مشاهده مىكند او را با چشم دل آشكارا مىبيند ، و ايمان او نسبت به خدا يك ايمان شهودى\r\n","description":"","footnote":"","page_name":" 566 ","page_number":566},
  {"content":"\r\nمىشود ، به همين دليل ، طبق آيات قرآن ، حتى لجوجترين منكران خدا در قيامت زبان به اعتراف مىگشايند چرا كه راهى براى انكار نمىبينند . ( 1 )\r\nگروهى از مفسران نيز مفهوم اين تعبير را مشاهده نعمتها و پاداشها ، و همچنين عذاب و كيفرهاى الهى دانسته‌اند ، و در حقيقت كلمه نعمت و ثواب و جزا را در تقدير گرفته‌اند .\r\nاز اين دو تفسير در عين اينكه با هم منافاتى ندارند تفسير اول روشنتر به نظر مىرسد .\r\n\r\n3 - توزين اعمال\r\nنيازى به اين نداريم كه مساله توزين اعمال را در قيامت از طريق تجسم اعمال تفسير كنيم و بگوئيم عمل آدمى در آنجا تبديل به جسم صاحب وزنى مىشود چرا كه توزين معنى وسيعى دارد و هر گونه سنجش را دربرمىگيرد ، مثلا در مورد افراد بى شخصيت مىگوئيم آدمهاى بىوزنى هستند ، و يا سبك مىباشند ، در حالى كه منظور كمبود شخصيت آنها است نه وزن جسمانى .\r\nجالب اينكه در آيات بالا در مورد گروه « اخسرين اعمالا » مىگويد : « براى آنها در قيامت اصلا ترازوى سنجش برپا نمىسازيم » آيا اين با آياتى كه مىگويد وَالْوَزْنُ يَوْمَئِذٍ الْحَقُّ ( وزن در آن روز حق است - اعراف 8 ) منافات دارد ؟ ! مسلما نه ، زيرا توزين در مورد كسانى است كه كار قابل سنجشى انجام داده‌اند ، اما كسى كه تمام وجودش و افكار و اعمالش حتى به اندازه بال يك مگس وزن ندارد چه نيازى به سنجش دارد ؟ ! لذا در روايت معروفى از پيغمبر اكرم ص مىخوانيم :\r\nانه لياتى الرجل العظيم السمين يوم القيامة لا يزن جناح بعوضة\r\n: در روز قيامت مردان\r\n\r\n","description":"","footnote":"\r\n( 1 ) به سوره مؤمنون آيه 106 مراجعه فرمائيد .\r\n","page_name":" 567 ","page_number":567},
  {"content":"\r\nفربه بزرگ جثه اى را در دادگاه خدا حاضر مىكنند كه وزنشان حتى به اندازه بال مگسى نيست » ( 1 ) ! چرا كه در اين جهان اعمالشان ، افكارشان و شخصيتشان همه تو خالى و پوك بود .\r\nو از اينجا روشن مىشود كه مردم در آنجا چند دسته‌اند :\r\n1 - گروهى بقدرى از نظر حسنات و اعمال صالح پربارند كه نيازى به توزين و حساب در كارشان نيست و بى حساب وارد بهشت مىشوند .\r\n2 - گروهى ديگر آن چنان اعمالشان حبط و باطل شده و يا به كلى فاقد عمل صالح هستند كه باز نيازى به توزين ندارند ، آنها نيز بى حساب وارد دوزخ مىشوند ! .\r\n3 - اما گروه سوم آنهايى هستند كه داراى حسنات و سيئات مىباشند ، كارشان به وزن و حساب كشيده مىشود و شايد اكثر مردم داخل در اين قسم سوم هستند .\r\n\r\n4 - تفسير جمله « لا * ( يَبْغُونَ عَنْها حِوَلًا ) * » .\r\n« حول » ( بر وزن ملل ) معنى مصدرى دارد و به معنى « تحول » و نقل مكان است ، همانگونه كه در تفسير آيات گفتيم « فردوس » ، باغى از بهشت است كه بهترين نعمتها و مواهب الهى در آن جمع است ، و به همين دليل بهترين نقاط آن جهان مىباشد : و لذا ساكنان آن هرگز تمناى نقل مكان از آن را نمىكنند .\r\nممكن است سؤال شود پس زندگى در آنجا به صورت يك نواخت و راكد خواهد بود و اين خود عيب بزرگ آن است .\r\nدر پاسخ مىگوئيم هيچ مانعى ندارد كه تحول و تكامل در همان منطقه تداوم داشته باشد يعنى اسباب تكامل در آنجا جمع است ، و انسانها در پرتو اعمالى كه در اين\r\n\r\n","description":"","footnote":"\r\n( 1 ) تفسير مجمع البيان ذيل آيات مورد بحث .\r\n","page_name":" 568 ","page_number":568},
  {"content":"\r\nجهان انجام داده‌اند و مواهبى كه خدا در آن جهان به آنها عنايت كرده در مسير تكامل دائما پيش مىروند .\r\nبه خواست خدا در ذيل آيات مناسب بحث پيرامون تكامل انسان را حتى در بهشت مشروحتر بيان خواهيم داشت .\r\n\r\n5 - فردوس جاى چه كسانى است ؟\r\nسؤال ديگرى كه در اينجا پيش مىآيد اين است كه « فردوس » چنان كه گفته شد برترين جاى بهشت است ( 1 ) و در آيات فوق خوانديم فردوس منزلگاه افراد با ايمان و صاحبان اعمال صالح است ، اگر چنين است مناطق ديگر بهشت ساكنانى نبايد داشته باشد ، چرا كه غير مؤمن را در بهشت راهى نيست .\r\nدر پاسخ اين سؤال مىتوان گفت كه آيات فوق به هر فردى كه ايمان و عمل صالح دارد اشاره نمىكند بلكه درجه والايى از نظر ايمان و عمل صالح را معيار براى دخول در فردوس قرار داده ، هر چند ظاهر آيه مطلق است ، اما توجه به مفهوم كلمه « فردوس » آن را مقيد مىكند .\r\nلذا در سوره مؤمنون كه صفات وارثان فردوس را بيان مىكند حد اعلايى از صفات مؤمنان را ذكر كرده كه در همه افراد وجود ندارد و اين خود قرينه اى است بر اينكه ساكنان فردوس بايد داراى صفات ممتازى باشند ، علاوه بر ايمان و عمل صالح .\r\nو نيز به همين دليل در حديثى كه سابقا از پيامبر ص نقل كرديم خوانديم كه مىفرمايد هر وقت از خدا تقاضاى بهشت را مىكنيد مخصوصا تقاضاى\r\n\r\n","description":"","footnote":"\r\n( 1 ) بعضى گفته‌اند اين لغت در اصل از زبان رومى گرفته شده است و بعضى ريشه آن را از زبان حبشى مىدانند كه به زبان عرب انتقال يافته است ( تفسير فخر رازى و تفسير مجمع البيان ) .\r\n","page_name":" 569 ","page_number":569},
  {"content":"\r\nفردوس كنيد كه جامعترين و كاملترين منزلگاههاى بهشت است اشاره به اينكه همت افراد با ايمان بايد در همه چيز و در همه حال عالى باشد ، حتى در تمناى بهشت به مراحل پائينتر قناعت نكند ، هر چند مراحل پائينتر هم غرق نعمت است .\r\nبديهى است كسى كه چنين تقاضايى از خدا مىكند لا بد بايد خود را براى رسيدن به چنين مقامى آماده كند ، لا بد بايد حد اكثر تلاش و كوشش را براى كسب برترين صفات انسانى و انجام صالحترين اعمال به خرج دهد .\r\nبنا بر اين آنها كه مىگويند خدا كند ما به بهشت راه يابيم هر چند در پائين ترين مراحل آن باشيم ، افرادى هستند كه از همت والاى مؤمنان راستين بهره كافى ندارند .\r\n\r\n[ سوره الكهف ‹ 18 › : آيات 109 تا 110 
  ]\r\nقُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَلَوْ جِئْنا بِمِثْلِه مَدَداً ‹ 109 › قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِله واحِدٌ فَمَنْ كانَ يَرْجُوا لِقاءَ رَبِّه فَلْيَعْمَلْ عَمَلًا صالِحاً وَلا يُشْرِكْ بِعِبادَةِ رَبِّه أَحَداً ‹ 110 ›\r\n\r\nترجمه :\r\n109 - بگو اگر درياها براى ( نوشتن ) كلمات پروردگارم مركب شوند ، درياها پايان مىگيرند پيش از آنكه كلمات پروردگارم پايان يابد ، هر چند همانند آن ( درياها ) را به آن اضافه كنيم !\r\n","description":"","footnote":"","page_name":" 570 ","page_number":570},
  {"content":"\r\n110 - بگو من فقط بشرى هستم همچون شما ( امتيازم اين است كه ) به من وحى مىشود كه معبود شما تنها يكى است ، پس هر كس اميد لقاى پروردگارش را دارد بايد عمل صالح انجام دهد ، و كسى را در عبادت پروردگارش شريك نكند .\r\n\r\nشان نزول :\r\nدر شان نزول اين آيه از ابن عباس چنين آمده است : يهود هنگامى كه اين سخن الهى را از پيامبر اسلام ص شنيدند كه ما أُوتِيتُمْ مِنَ الْعِلْمِ إِلَّا قَلِيلًا :\r\n« شما جز بهره كمى از دانش نداريد » گفتند : چگونه چنين چيزى مىتواند صحيح باشد ؟ در حالى كه به ما تورات داده شده است و هر كس تورات به او داده شده است صاحب خير كثير است ، در اين هنگام نخستين آيه فوق نازل شد ( و ترسيمى از علم بى نهايت خدا و ناچيز بودن علم ما در برابر علم او نمود ) .\r\nبعضى مىگويند يهود به پيامبر ص گفتند ، خداوند به تو حكمت داده است وَمَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً : « و هر كس به او حكمت داده شده داراى خير كثير است » اما هنگامى كه در باره روح از تو سؤال مىكنيم جواب سربسته مىگويى ؟ ! آيه فوق نازل شد ( و نشان داد كه انسان هر قدر دانش داشته باشد در برابر علم بى پايان خدا بسيار ناچيز است ) ( 1 ) .\r\n\r\nتفسير :\r\n\r\nآنها كه اميد لقاى خدا را دارند\r\nآيات فوق در عين اينكه بحث مستقلى را دنبال مىكند در ارتباط با كل مباحث اين سوره است ، زيرا هر يك از داستانهاى سه گانه مهمى كه در اين سوره بود پرده از روى مطالب تازه و عجيبى برمىداشت ، گويى قرآن در اين آيات مىخواهد\r\n\r\n","description":"","footnote":"\r\n( 1 ) تفسير قرطبى جلد ششم صفحه 4107 و 4108 ذيل آيات مورد بحث - و تفسير صافى ذيل آيه 85 سوره اسراء .\r\n","page_name":" 571 ","page_number":571},
  {"content":"\r\nبگويد كه آگاهى بر سرگذشت اصحاب كهف ، و موسى و خضر ، و ذو القرنين در برابر علم بى پايان خدا مطلب مهمى نيست ، چرا كه علم و دانش او از همه كائنات و جهان هستى از گذشته و حال و آينده را در برمىگيرد .\r\nبه هر حال قرآن در نخستين آيه مورد بحث به پيامبر ص مىگويد : « بگو اگر درياها براى نوشتن كلمات پروردگارم مركب شود ، درياها پايان مىيابد پيش از آنكه كلمات پروردگارم پايان گيرد ، هر چند همانند آن را به آن اضافه كنيم » ( * ( قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَلَوْ جِئْنا بِمِثْلِه مَدَداً ) * ) .\r\n« مداد » به معنى مركب و يا ماده رنگينى كه به كمك آن مىنويسند مىباشد ، و در اصل از « مد » به معنى كشش گرفته شده است ، زيرا با كشش آن خطوط آشكار مىشود ( 1 ) .\r\n« كلمات » جمع كلمه در اصل به معنى الفاظى است كه با آن سخن گفته مىشود و يا به تعبير ديگر لفظى است كه دلالت بر معنى دارد ، اما از آنجا كه هر يك از موجودات اين جهان دليل بر علم و قدرت پروردگار است گاهى به هر موجودى « كلمة اللَّه » اطلاق مىشود ، مخصوصا اين تعبير در مورد موجودات مهم و با عظمت بيشتر آمده است :\r\nقرآن مجيد در مورد عيسى مسيح ع مىگويد : إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّه وَكَلِمَتُه أَلْقاها إِلى مَرْيَمَ : « عيسى كلمه خداوند بود كه آن را به مريم القا نمود » ( سوره نساء - 171 ) .\r\nدر آيه مورد بحث كلمه نيز به همين معنى است يعنى اشاره به موجودات\r\n\r\n","description":"","footnote":"\r\n( 1 ) « فخر رازى » در معنى « مداد » علاوه بر آنچه گفته شد معنى ديگر نقل كرده و آن روغنى است كه در چراغ مىريزند و مايه روشنايى آن است ، و با دقت روشن مىشود كه هر دو به يك ريشه بازمىگردد .\r\n","page_name":" 572 ","page_number":572},
  {"content":"\r\nجهان هستى است كه هر كدام حكايت از صفات گوناگون پروردگار مىكند .\r\nدر حقيقت قرآن در اين آيه توجه به اين واقعيت مىدهد كه گمان مبريد عالم هستى محدود به آن است كه شما مىبينيد يا مىدانيد يا احساس مىكنيد ، بلكه آن قدر عظمت و گسترش دارد كه اگر درياها مركب شوند و بخواهند نام آن و صفات و ويژگيهاى آنها را بنويسند درياها پايان مىيابند پيش از آنكه موجودات جهان هستى را احصا كرده باشند .\r\nتوجه به اين نكته نيز لازم است كه « دريا » در اينجا مفهوم جنس را دارد ، و همچنين كلمه « مثل » در جمله « و * ( لَوْ جِئْنا بِمِثْلِه مَدَداً ) * » نيز معنى جنس را مىرساند اشاره به اينكه هر قدر همانند اين درياها بر آن افزوده شود باز هم كلمات الهى پايان نمىگيرد .\r\nو به همين دليل آيه فوق با آيه مشابهى كه در سوره لقمان آمده است هيچگونه منافاتى ندارد آنجا كه مىگويد : وَلَوْ أَنَّ ما فِي الأَرْضِ مِنْ شَجَرَةٍ أَقْلامٌ وَالْبَحْرُ يَمُدُّه مِنْ بَعْدِه سَبْعَةُ أَبْحُرٍ ما نَفِدَتْ كَلِماتُ اللَّه : « اگر تمام درختان روى زمين قلم شوند ، و دريا و هفت درياى ديگر ، مركب آن گردند ( تا كلمات خدا را بنويسند ) هرگز كلمات او پايان نمىگيرد » ( لقمان - 27 ) .\r\nيعنى اين قلمها مىشكند و آن مركبها تا آخرين قطره تمام مىشوند و هنوز شرح مخلوقات و اسرار و حقايق جهان هستى باقى مانده است .\r\nموضوع مهمى كه در اينجا توجه به آن لازم است اين است كه آيه فوق در عين اينكه گسترش بى انتهاى جهان هستى را در گذشته و حال و آينده مجسم مىسازد ، ترسيمى از علم نامحدود خداوند نيز هست ، چرا كه مىدانيم خدا به همه آنچه در پهنه هستى بوده است و خواهد بود احاطه علمى دارد ، بلكه علم او به حكم اينكه « علم حضورى » است از وجود اين موجودات جدا نخواهد بود ( دقت كنيد ) .\r\n","description":"","footnote":"","page_name":" 573 ","page_number":573},
  {"content":"\r\nپس به تعبير ديگر مىتوان گفت : اگر تمام اقيانوسهاى روى زمين مركب و جوهر شوند و همه درختان قلم گردند هرگز قادر نيستند آنچه در علم خداوند است رقم بزنند .\r\n\r\nترسيمى از بى نهايت\r\nقرآن مجيد در اينجا براى مجسم ساختن عدد بى نهايت ، و نزديك ساختن معنى علم بى پايان خدا و گستردگى فوق العاده جهان هستى را به افكار ما ، در اينجا به بيان بسيار فصيح و بليغى دست زده است و از اعداد زنده و جاندار استفاده كرده .\r\nمگر اعداد هم زنده و مرده دارند ؟\r\nآرى عددهايى كه در رياضيات به كار مىرود و از تكثير « صفر » در طرف راست اعداد صحيح بدست مىآيد در حقيقت اعدادى مرده است ، و هرگز نمىتواند عظمت چيزى را مجسم كند .\r\nكسانى كه با رياضيات سر و كار دارند مىدانند يك عدد « يك » كه در طرف راست آن يك كيلومتر صفر باشد عددى است فوق العاده عظيم و گيج كننده كه تصور عظمت آن براستى مشكل است ، اما براى چه اشخاصى ؟ براى رياضى دانها ، ولى براى توده مردم هرگز نمىتواند تجسمى از عظمت باشد :\r\nعدد زنده آنست كه فكر ما را به همراه خود تا آنجا كه پيش مىرود ببرد و واقعيت را آن چنان كه هست در نظرها تجسم بخشد ، روح داشته باشد ، عظمت داشته باشد ، و زبان داشته باشد .\r\nقرآن به جاى اينكه بگويد مخلوقات خداوند در پهنه هستى از عددى كه يكصد كيلومتر صفر در كنار آن باشد فوق العاده بيشتر است مىگويد : اگر تمام درختان روى زمين قلم شوند ، و همه درياها مركب ، تمام اين قلمها مىشكند\r\n","description":"","footnote":"","page_name":" 574 ","page_number":574},
  {"content":"\r\nو از بين مىرود ، و همه اين مركبها تا آخرين قطره پايان مىيابند اما حقايق عالم هستى و اسرار و رموز آن و موجودات اين جهان و معلومات پروردگار پايان نمىپذيرد .\r\nدرست فكر كنيد يك قلم چقدر قدرت نوشتن دارد ؟ سپس فكر كنيد از يك شاخه كوچك درخت چند قلم ساخته مىشود ؟ پس از آن از يك درخت بزرگ با آن ساقه تنومندش چند هزار يا چند مليون قلم تهيه مىشود ؟ سپس مجموع درختان روى زمين در تمام جنگلها و باغها را در نظر بگيريد ، و قلمهايى كه از آن ساخته مىشود حساب كنيد ! از سوى ديگر با يك قطره مركب فكر كنيد چند كلمه مىتوان نوشت ؟\r\nسپس آن را در يك استخر و يك درياچه و يك دريا و اقيانوس و سرانجام همه درياهاى روى زمين ضرب كنيد ، چه عدد عجيبى را تشكيل مىدهد ؟ ! ! عظمت اين سخن آن گاه روشنتر مىشود كه به اين واقعيت توجه كنيم كه عدد « سبع » ( هفت ) در اينجا عدد « تعداد » نيست بلكه عدد « تكثير » است ، و به تعبير ديگر مفهومش اين است كه اگر درياهاى بسيار بر آن دريا بيفزائيم باز كلمات اللَّه پايان نمىيابد .\r\nفكر كنيد اين عدد تا چه اندازه زنده و جاندار است ، عددى است كه فكر انسان را با خود مىكشد و به سوى بى نهايت پيش مىبرد .\r\nعددى است كه هر كس ، چه رياضىدان چه بى سواد ، درك عظمت آن را مىكند ، و به گستردگى و ابهتش آشنا مىشود .\r\nآرى علم خدا از اين عدد هم بالاتر است .\r\nعلمى است نامحدود و بى نهايت .\r\nعلمى است كه قلمرو آن سرتاسر جهان هستى است و گذشته و آينده تاريخ عالم و همه اسرار و رموز و حقايق را در برمىگيرد .\r\nآيه دوم كه آخرين آيه سوره كهف است مجموعه اى است از اصول اساسى\r\n","description":"","footnote":"","page_name":" 575 ","page_number":575},
  {"content":"\r\nاعتقادات دينى ، يعنى توحيد و معاد و رسالت پيامبر ص و در واقع همان چيزى است كه آغاز سوره كهف نيز با آن بوده است ، چرا كه در آغاز نيز سخن از اللَّه و وحى و پاداش عمل و قيامت بود ، و از يك نظر عصاره و فشرده اى است از مجموع اين سوره كه قسمت مهمى از آن بر محور اين سه موضوع دور ميزد .\r\nو از آنجا كه مساله نبوت در طول تاريخش با انواع غلو و مبالغه همراه بوده است آن را چنين بيان مىكند :\r\n« بگو من فقط بشرى همچون شما هستم ، يگانه امتيازم اين است كه بر من وحى مىشود » ( * ( قُلْ إِنَّما أَنَا بَشَرٌ مِثْلُكُمْ يُوحى إِلَيَّ ) * ) .\r\nو با اين تعبير بر تمام امتيازات پندارى شركآلودى كه پيامبران را از مرحله بشريت به مرحله الوهيت بالا مىبرد قلم سرخ مىكشد .\r\nسپس از ميان تمام مسائلى كه وحى مىشود ، انگشت روى مساله توحيد مىگذارد و مىگويد : « بر من وحى مىشود كه معبود شما فقط يكى است » ( * ( أَنَّما إِلهُكُمْ إِله واحِدٌ ) * ) :\r\nچرا تنها به اين مساله اشاره شده است براى اينكه توحيد ، عصاره همه معتقدات و همه برنامه‌هاى فردى و اجتماعى سعادتبخش انسان است ، در جاى ديگر نيز گفته‌ايم كه توحيد تنها يك اصل از اصول دين نيست بلكه خميرمايه همه اصول و فروع اسلام است .\r\nاگر در يك مثال ساده تعليمات دين را از اصول و فروع به دانه‌هاى گوهرى تشبيه كنيم بايد توحيد را به آن ريسمانى تشبيه كرد كه اين دانه‌ها را به هم پيوند مىدهد و از مجموع آن گردنبند پرارزش و زيبايى ميسازد .\r\nو يا اينكه اگر هر يك از تعليمات دين را به يكى از اعضاء پيكر انسان تشبيه كنيم بايد بگوئيم توحيد روحى است كه در مجموع اين پيكر دميده است .\r\nدر بحثهاى معاد و نبوت ، اين واقعيت به ثبوت رسيده است كه آنها جدا از\r\n","description":"","footnote":"","page_name":" 576 ","page_number":576},
  {"content":"\r\nتوحيد نيستند يعنى هنگامى كه خدا را با همه صفاتش بشناسيم مىدانيم چنين خدايى بايد پيامبرانى بفرستد ، و نيز حكمت و عدالت او ايجاب مىكند كه دادگاه عدل و رستاخيزى وجود داشته باشد ، مسائل اجتماعى و كل جامعه انسانى و هر چه در ارتباط با آن است بايد پرتوى از توحيد و وحدت باشد تا سامان يابد .\r\nبه همين دليل در احاديث مىخوانيم كه جمله « لا إله الا اللَّه » قلعه محكم پروردگار است و هر كس در آن وارد شود از عذاب و كيفر الهى در امان است .\r\nو نيز همه شنيده‌ايم كه پيامبر ص در آغاز اسلام مىفرمود : اگر طالب رستگارى هستيد زير پرچم توحيد درآئيد ( قولوا لا إله الا اللَّه تفلحوا ) .\r\nسومين جمله اين آيه اشاره به مساله رستاخيز مىكند و آن را با « فاء تفريع » به مساله توحيد پيوند مىزند ، و مىگويد : « بنا بر اين هر كس اميد لقاى پروردگارش را دارد بايد عمل صالح انجام دهد » ( * ( فَمَنْ كانَ يَرْجُوا لِقاءَ رَبِّه فَلْيَعْمَلْ عَمَلًا صالِحاً ) * ) .\r\nلقاى پروردگار كه همان مشاهده باطنى ذات پاك او با چشم دل و بصيرت درون است گر چه در اين دنيا هم براى مؤمنان راستين امكانپذير است اما از آنجا كه اين مساله در قيامت به خاطر مشاهده آثار بيشتر و روشنتر و صريحتر جنبه همگانى و عمومى پيدا مىكند ، اين تعبير در لسان قرآن معمولا در مورد روز قيامت به كار رفته از سوى ديگر طبيعى است اگر انسان انتظار و اميد چيزى را دارد بايد خود را براى استقبال از آن آماده كند .\r\nآن كس كه ادعا مىكند من انتظار چيزى دارم و اثرى در عمل او نمايان نيست ، در واقع مدعى دروغينى بيش نخواهد بود .\r\nبه همين دليل در آيه فوق ، * ( فَلْيَعْمَلْ عَمَلًا صالِحاً ) * به صورت صيغه امر بيان شده ، امرى كه لازمه رجاء و اميد و انتظار لقاى پروردگار است .\r\nدر آخرين جمله حقيقت عمل صالح را در يك بيان كوتاه چنين بازگو\r\n","description":"","footnote":"","page_name":" 577 ","page_number":577},
  {"content":"\r\nمىكند : « و نبايد كسى را در عبادت پروردگارش شريك سازد » ( * ( وَلا يُشْرِكْ بِعِبادَةِ رَبِّه أَحَداً ) * ) .\r\nبه تعبير روشنتر تا حقيقت خلوص و اخلاص در عمل نيايد ، رنگ عمل صالح به خود نخواهد گرفت .\r\nانگيزه الهى و خدايى است كه به عمل انسان عمق مىدهد ، نورانيت مىبخشد ، و جهت صحيح مىدهد ، و هنگامى كه اخلاص از ميان رفت ، عمل بيشتر جنبه ظاهرى پيدا مىكند ، به منافع شخصى گرايش مىيابد و عمق و اصالت و جهت صحيح خود را از دست مىدهد .\r\nدر حقيقت اين عمل صالحى كه از انگيزه الهى و اخلاص ، سرچشمه گرفته و با آن آميخته شده است گذرنامه لقاى پروردگار است ! .\r\nو همانگونه كه سابقا اشاره كرده‌ايم « عمل صالح آن چنان مفهوم وسيعى دارد كه هر برنامه مفيد و سازنده فردى و اجتماعى را در تمام زمينه‌هاى زندگى شامل مىشود .\r\n\r\nاخلاص يا روح عمل صالح\r\nدر روايات اسلامى به مساله « نيت » اهميت فوق العاده اى داده شده است ، و اصلا برنامه اسلام اين است كه هر عملى را با رنگ نيت و انگيزه آن مىپذيرد حديث معروف پيامبر ص « لا عمل الا بالنية » را كه همه شنيده‌ايم بيانگر همين حقيقت است .\r\nو بعد از مساله نيت روى « اخلاص » تكيه شده است كه اگر آن باشد ، عمل فوق العاده پر ارزش و الا فاقد ارزش خواهد بود .\r\nاخلاص آن است كه محرك انسان از هر گونه شائبه غير الهى پاك باشد و مىتوان نام آن را « توحيد نيت » گذاشت ، يعنى در تمام برنامه‌ها تنها به پروردگار و رضاى او انديشيدن .\r\n","description":"","footnote":"","page_name":" 578 ","page_number":578},
  {"content":"\r\nجالب توجه اينكه در شان نزول آيه فوق از پيامبر ص چنين نقل شده است كه شخصى خدمتش آمد عرض كرد : يا رسول اللَّه ! من در راه خدا انفاق مىكنم و صله رحم بجا مىآورم ، و اين اعمال را فقط به خاطر اللَّه انجام مىدهم ، اما هنگامى كه مردم از اين اعمال من سخن مىگويند و ستايش مىكنند مسرور و خوشحال مىشوم ، اين اعمال من چگونه است ؟\r\nپيامبر ص سكوت فرمود و سخنى نگفت ، تا اينكه آيه فوق نازل شد و به اين سؤال پاسخ داد ( كه تنها عملى مقبول درگاه خدا است كه با اخلاص كامل همراه باشد ) ( 1 ) بدون شك منظور از اين روايت آن حالت سرور غير اختيارى نيست ، بلكه حالتى است كه انگيزه عمل انسان گردد و يا حكايت از عدم خلوص نيت كند .\r\nعمل خالص تا آن حد در اسلام مورد اهميت است كه در حديثى از پيامبر اكرم ص مىخوانيم\r\nمن اخلص للَّه اربعين يوما فجر اللَّه ينابيع الحكمة من قلبه على لسانه :\r\n« كسى كه چهل روز اعمال خود را خالصانه انجام دهد ، خداوند چشمه‌هاى حكمت و دانش را از قلبش بر زبانش مىگشايد » ( 2 ) پروردگارا ! نيت ما را در همه اعمالمان آن چنان خالص فرما كه به احدى جز تو نينديشيم ، و براى غير تو گام برنداريم ، بلكه هر چه غير از تو و هر كس جز تو را مىخواهيم به خاطر رضايت تو و پيوند و ارتباطش با تو باشد « آمين يا رب العالمين » .\r\nپايان سوره كهف و پايان جلد 12 اول جمادى الثانى 1402 مطابق 7 فروردين 1361\r\n\r\n\r\n","description":"","footnote":"\r\n( 1 ) مجمع البيان ذيل آيه فوق - تفسير قرطبى ذيل آيه\r\n( 2 ) سفينة البحار جلد اول صفحه 408 .\r\n","page_name":" 579 ","page_number":579}
  ]