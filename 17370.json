[
  {"content":"\r\n\r\nشرح التعرف لمذهب التصوف\r\n\r\n","description":"","footnote":"","page_name":" 1381 ","page_number":1},
  {"content":"\r\n . \r\n","description":"","footnote":"","page_name":" 1382 ","page_number":2},
  {"content":"\r\n\r\nفلسفه و عرفان\r\n5\r\nشرح التعرف لمذهب التصوف\r\nنور المريدين و فضيحة المدعين\r\nخواجه امام ابو ابراهيم اسماعيل بن محمد مستملى بخارى\r\nربع چهارم\r\nبا مقدمه و تصحيح و تحشيه\r\nمحمد روشن\r\nانتشارات اساطير\r\n58\r\n\r\n","description":"","footnote":"","page_name":" 1383 ","page_number":3},
  {"content":"\r\n\r\nشرح التعرف لمذهب التصوف\r\nتأليف\r\nابو ابراهيم اسماعيل بن محمد مستملى بخارى\r\nبا مقدمه و تصحيح و تحشيه\r\nمحمد روشن\r\nچاپ اول : 1366 ه . ش . شركت انتشارات اساطير\r\nحروف‌چينى : پيشگام\r\nچاپ : چاپخانه صنوبر\r\nتيراژ : 3000 نسخه\r\nحق هر گونه چاپ و انتشار مخصوص شركت انتشارات اساطير است .\r\n\r\n","description":"","footnote":"","page_name":" 1384 ","page_number":4},
  {"content":"\r\n\r\n\r\n[ جلد چهارم 
  ]\r\n\r\nفهرست مندرجات\r\nالباب الثالث و الاربعون 1420 - 1387\r\nقولهم فى المحبة 1392 - 1387\r\nفصل 1420 - 1393\r\nالباب الرابع و الاربعون 1448 - 1421\r\nقولهم فى التجريد و التفريد\r\nالباب الخامس و الاربعون 1467 - 1449\r\nقولهم فى الوجد\r\nالباب السادس و الاربعون 1486 - 1469\r\nقولهم فى الغلبة\r\nالباب السابع و الاربعون 1501 - 1487\r\nقولهم فى السكر\r\nالباب الثامن و الاربعون 1519 - 1503\r\nقولهم فى الغيبة و الشهود\r\nالباب التاسع و الاربعون 1545 - 1521\r\nقولهم فى الجمع و التفرقة\r\nالباب الخمسون 1568 - 1547\r\nقولهم فى التجلى و الاستتار\r\nالباب الحادى و الخمسون 1609 - 1569\r\nقولهم فى الفناء و البقاء\r\nالباب الثانى و الخمسون 1643 - 1611\r\nقولهم فى الاختلاف فى الفانى\r\nالباب الثالث و الخمسون 1661 - 1645\r\nقولهم فى حقائق المعرفة\r\n\r\n","description":"","footnote":"","page_name":" 1385 ","page_number":5},
  {"content":"\r\n\r\nالباب الرابع و الخمسون 1673 - 1663\r\nقولهم فى التوحيد\r\nالباب الخامس و الخمسون 1697 - 1675\r\nقولهم فى صفة العارف\r\nالباب السادس و الخمسون 1708 - 1699\r\nقولهم فى المريد و المراد\r\nالباب السابع و الخمسون 1725 - 1709\r\nقولهم فى المجاهدات و المعاملات\r\nالباب الثامن و الخمسون 1742 - 1727\r\nقولهم فى احوال القوم فى الكلام على الناس\r\nالباب التاسع و الخمسون 1758 - 1743\r\nقولهم فى توفى القوم و مجاهداتهم\r\nالباب الستون 1766 - 1759\r\nقولهم فى لطائف الله للقوم و تنبيهه اياهم بالهاتف\r\nالباب الحادى و الستون 1773 - 1767\r\nقولهم فى تنبيهه [ اياهم 
  ] بالفراسات\r\nالباب الثانى و الستون 1778 - 1775\r\nقولهم فى تنبيهه اياهم بالخواطر\r\nالباب الثالث و الستون 1783 - 1779\r\nقولهم فى تنبيهه اياهم فى الرؤيا و لطائفها\r\nالباب الرابع و الستون 1789 - 1785\r\nقولهم فى لطائف الحق سبحانه فى غيرته عليهم\r\nالباب الخامس و الستون 1793 - 1791\r\nقولهم فى لطائفه فيما يحملهم\r\nالباب السادس و الستون 1798 - 1795\r\nقولهم فى لطائفه بهم فى الموت و بعده\r\nالباب السابع و الستون 1804 - 1799\r\nو من لطائف ما جرى عليهم\r\nالباب الثامن و الستون 1818 - 1805\r\nقولهم فى السماع\r\n\r\n","description":"","footnote":"","page_name":" 1386 ","page_number":6},
  {"content":"\r\n\r\n\r\nالباب الثالث و الاربعون قولهم فى المحبة\r\nاعبد الله و اتوكل عليه فى جميع الامور « قال الجنيد : المحبة ميل القلب » . و محبت نيز صفتى است كه ميان مخلوقان باشد و ميان بنده و حق باشد . و هر صفتى كه چنين باشد از صفات متشابه باشد ، نشايد چنين صفت به حق مضاف كردن مگر در شريعت يابد هم به دو وجه و آنچه بدين ماند . و صفت محبت حق جل جلاله در شريعت آمده است ، چنان كه گفت :  يُحِبُّهُمْ وَ يُحِبُّونَهُ .  و جاى ديگر گفت :  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ ؛  و جاى ديگر گفت :  وَ مِنَ النَّاسِ مَنْ يَتَّخِذُ مِنْ دُونِ اللَّهِ أَنْداداً يُحِبُّونَهُمْ كَحُبِّ اللَّهِ وَ الَّذِينَ آمَنُوا أَشَدُّ حُبًّا لِلَّهِ . \r\nچون چنين بود كه ياد كرديم ، چاره نيست از دانستن تأويل محبت تا فرق افتد ميان محبتى كه صفت حق باشد و محبتى كه صفت مخلوقان باشد ؛ كه هيچ معنى نيست كه از آن بيشتر شبهت بردارد .\r\nو ديگر محبت باشد كه آن كفر باشد ؛ و باشد كه ايمان باشد .\r\nنخست بيان كنيم محبتى كه ميان مخلوقان باشد ، تا باز فرق كنيم ميان محبت محدث و محبت قديم . اما محبتى كه ميان مخلوقان باشد اول درجهء او موافقت طبع است كه چيزى بيند يا شنود كه طبع او را\r\n\r\n","description":"","footnote":"","page_name":" 1387 ","page_number":7},
  {"content":"\r\n\r\nموافق آيد و طبع با آن چيز آرام گيرد ، چون مدتى بر موافقت طبع برآمد درجهء ثانى ميل كرد . و ميل نفس را است ، كه نفس به صحبت آن‌كس و آن چيز ميل كند و از ديگران اعراض سازد . و هرچند آنجا ميل زيادت گردد اعراض از غير او زيادت گردد . چون يك‌چندى به اين مقام ثانى برآيد به مقام ثالث رسد و ود گردد . و اصل « ودّ » از « ودّ يود » گرفته است . اذا تمنى و اشتهى . چون به اين مقام رسيد تمنا و شهوت او محبت آن‌كس گردد ، و ديدن او و نشستن با او و شنيدن از او . و چون گاهى چند به اين مقام سيم برآيد چهارم درجه محبت گردد .\r\nو در محبت سخن بسيار است . گروهى گفته‌اند اصل او محاوبت است محا عن سره مادون الحبيب و بت اى قطع عن سره ذكر غير الحبيب . و گروهى چنين گفته‌اند كه اشتقاق او از حب است به اين معنى محبت را از آنجا اشتقاق گرفته‌اند كه چون خم پر گردد در او چيزى را راه نماند . دل نيز چون از محبت پر گردد غير دوست را در دل راه نماند . و گروهى گفته‌اند كه اشتقاق محبت از حب است و حب دانه باشد . لكن در وضع لغت : حب كل شىء لبه و مخه ، باشد .\r\nپس آن دانه را كه ميانهء قلب است حبة القلب خوانند . و چون دوستى آنجا گذر كند آن را محبت خوانند .\r\nو چون به اين مقام گاهى چند باشد به درجهء پنجم رسد وله گردد ؛ و وله حيرت باشد . سرگردان و متحير گردد . هرچه بيند پندارد كه دوست است و هرچه شنود پندارد كه سخن دوست است . چون مادربچه‌كرده كرده كه او را والهه خوانند . و چون از اين [ 120 ب 
  ] مقام پنجم بگذرد به درجهء ششم آيد ، و آن ششم را هوا خوانند ؛ و اشتقاق او از هوا گرفته‌اند كه ميان زمين و آسمان است به آن معنى كه اين هوا صافى است و هيچ كدورتى برندارد . آنجا نيز چون به مقام ششم رسد دل دوست را چنان صافى گردد كه ذره‌اى را در او جاى نماند .\r\nو گروهى گفتند هوا را معنى نزول و سقوط است ، چنان كه خدا گفت عز و جلّ :   وَ النَّجْمِ إِذا هَوى   ، اى هبط و سقط و نزل و ترك . اگر اشتقاق او از اينجا باشد به آن معنى گويند كه همه مرادها و هرچه\r\n\r\n","description":"","footnote":"","page_name":" 1388 ","page_number":8},
  {"content":"\r\n\r\nجز دوست است از او ساقط گردد .\r\nو گروهى گفته‌اند كه هوا را اشتقاق از مراد و ميل است چنان كه خدا گفت :  وَ نَهَى النَّفْسَ عَنِ الْهَوى .  بر اين قول معنى آن باشد كه همه ميل و مراد او مراد دوست گردد . و گروهى چنين گفته كه اشتقاق هوا از آن معنا است كه كليت او مشغول آن چيز گردد ، همه او را ببيند و همه عيب او پيش او هنر گردد . چنان كه خدا گفت :  أَ فَرَأَيْتَ مَنِ اتَّخَذَ إِلهَهُ هَواهُ .  چون كافر را ميل سوى بت افتاد تا عيب حدث بديد از ديدن عيب كور گشت . او را صفت قديم نهاد ، و آن الهيت است ، حق آن را هوا خواند .\r\nو چون به اين مقام ششم گاهى چند برآيد ، به درجهء هفتم گذرد و آن درجهء عشق است . و عشق هم محبت است ، لكن چون از حد درگذرد عشق خوانند . چنان كه جود چون از حد بگذرد اسراف خوانند .\r\nو اشتقاق عشق از عشقه گرفته‌اند ، و عشقه در لغت آن گياه باشد كه در درخت پيچد و درخت را فرا خوردن گيرد . پس گونهء او زرد كند . باز ثمره از او باز گيرد . باز برگ بريزاند . باز خشك كند . جز افگندن و سوختن را نشايد . عشق نيز چون به كمال رسد قوى را ساقط گرداند و حواس را از منافع منع كند و طبع را از غذا بازدارد . ميان محب و ميان خلق ملال افگند ، از صحبت غير دوست سئامت گيرد . همه معانى از نفس او جذب كند . يا بيمار كند يا ديوانه گرداند و در عالم برماند تا هلاك كند .\r\nو اين سخن كه ياد كرديم شرط كتاب نيست ، لكن مراد از ياد كردن اين دو چيز است : يكى آنكه چون اين دانسته شود آنگاه محبتى كه آن به حق باشد صفت كنيم تا اين را به آن و آن را به اين اشتباه نيفتد ، تا ايمان كفر نگردد و كفر ايمان نگردد ؛ و ديگر مقصود آن است كه ما محبتى كه ميان مخلوقان رود آن را بر اختصار وقف كرديم ، و آن وصف ما خود امروز در مخلوقان نيابيم ، تا چون بدانند كه محبتى كه ميان جنسين مىرود آن را حقيقت باز نيابند . محبتى كه ميان بنده و حق باشد آن را حقيقت كى بازيابند ؟ ! كه هر چيز كه از حق خلق قاصر آيد در حق خداى تعالى قاصرتر باشد .\r\n\r\n","description":"","footnote":"","page_name":" 1389 ","page_number":9},
  {"content":"\r\n\r\nاكنون بازگرديم به صفت محبتى كه ميان حق و ميان بنده باشد .\r\nاما قول اهل اصول آن است كه محبت از حق بنده را ارادت خير است و محبت بنده حق را طاعت . و اين‌چنان است كه در شاهد بنده‌اى كه خداوند خويش را مطيع‌تر باشد ، گويند خداوند خويش را محب‌تر است ؛ و چون بر [ 121 الف 
  ] از خداوند به بنده‌اى بيش آيد گويند خداوند بنده را محب‌تر است ، و از اين معنا است كه شاعر گويد :\r\n لو كان حبك صادقا لاطعته * ان المحب لمن يحب مطيع \r\nو اين از بهر آن گفتند كه محبت از كهتران باعث است بر طاعت و خدمت . هرچند محبت زيادت مىگردد خفت و نشاط در طاعت زيادت مىگردد . و اين در شاهد متعارف است كه اشتغال خدمت از سئامت و ملالت مخدوم باشد ؛ و نشاط و خفت در طاعت و خدمت از انس و محبت مخدوم باشد . پس مخلوقان حق را اين باشد .\r\nباز محبت حق و عداوت او هر دو ارادت است ، و ارادت يك صفت است ، لكن حق به يك ارادت همه چيزها خواهد . چنان كه به يك علم همه چيزها داند . و علم متغير نگردد ، لكن معلومات متغير گردد .\r\nهر معلومى را برحسب آنكه او معلوم است هم به آن علم قديم بداند .\r\nهمچنين نيز مرادات را به يك ارادت خواهد . ارادت متغير نگردد ، و ليكن مرادات متغير گردد . پس هر مرادى را برحسب آنكه مراد است بخواهد به ارادت قديم نامتغير . پس ارادت يكى و مراد مختلف . يكى را خواهد كه او را از آنچه مىكند بد آيد ، و يكى را خواهد كه از آنچه مىكند نيك آيد . چون خير خواهد ، آن ارادت را محبت خوانند ؛ و چون شر خواهد آن را عداوت خوانند . نام مختلف گردد به حق مجاورت ؛ نه آنكه عداوت با محبت به صفت حق اختلاف و مغايرت دارد ؛ چنان كه به صفات مخلوقان كه عداوت تغيرى كند كه محبت نكند . و محبت در محب تغيرى كند كه عداوت نكند ، كه صفات مخلوقان تغير در مخلوق كند ، از بهر آنكه بر صفت ايشان تغير روا باشد .\r\nباز صفت حق در حق تغير نيارد ، از بهر آنكه بر قديم و بر صفات او تغير روا نباشد . صفات او تأثير در مخلوقات كند . باز ما چون كسى را معادى باشيم يا محب ، در ما الم كند يا در ما راحت كند .\r\n\r\n","description":"","footnote":"","page_name":" 1390 ","page_number":10},
  {"content":"\r\n\r\nباز محبت حق و عداوت حق الم و راحت ، محنت و نعمت ، عذاب و رحمت در خلق كند . حق تعالى هم به آن صفت كه بود در ازل .\r\nبازگرديم به كلام اهل معرفت . اهل معرفت چنين گفته‌اند كه نزديك ما محبت و عداوت نه اين است كه اهل اصول گفتند . از بهر آنكه روا باشد كه بنده به وقتى از طاعت خالى باشد و از محبت خالى نباشد ، كه خالى گشتن از محبت كفر باشد . پس طاعت محبت نيست ، چه طاعت تأثير محبت است . و اگر چنان بودى كه طاعت محبت بودى ، معصيت عداوت بودى . و چون اجماع است ميان خلق كه مؤمن عاصى به معصيت عدو نيست ، لكن تا مؤمن است محب است اگرچه عاصى است . پس درست شد كه طاعت محبت نيست ؛ لكن محبت باعث است بر طاعت ، و طاعت او تأثير محبت است و دليل محبت است نه عين محبت .\r\nاما محبت حق و عداوت حق صفتى ازلى است باتفاق همه اهل اسلام ، و آن خير و شر كه به بنده مىرسد تأثير محبت و عداوت ازلى است . تا هر [ 121 ب 
  ] كجا محبت ازلى اثر كرد موافقت پديد آورد ؛ و هركجا عداوت ازلى اثر كرد مخالفت پديد آورد ، از بهر آنكه ازلى مؤثر و مغير باشد . و محدث مغير و مؤثر باشد ازلى در محدث اثر كند و محدث در ازلى اثر نكند ، از بهر آنكه اثر كردن تغير است و بر محدث تغير روا باشد و بر قديم روا نباشد .\r\nاكنون چون فرق بدانستيم بين المحبتين ببايد دانستن كه محبت صفتى است كه خلق از وصف او عاجز آمدند ، و هيچ واصف كه محبت را وصف كرد از عين محبت خبر نكرد . لكن آنچه گفتند اوصاف او گفتند يا تأثيرات او گفتند يا افعال محبان گفتند ، از بهر آنكه اين واصف از دو بيرون نبود : يا محب بود يا نبود . اگر محب نبودى چيزى كه نديده بود آن را وصف چگونه كردى ؛ و اگر محب بود در سوختن محبت چنان مشغول خويش بود كه وصف كردن را روزگار نداشت .\r\nو چون داشت جز او آن‌كس كه مىشنيد از اين سوزش اثر نداشت ، و وصف كردن او را معلوم نيامد ، از وصف كردن فايده نيامد . از اين معنى همه زبانها از محبت گنگ شد تا تأثيرات و اوصاف و افعال او\r\n\r\n","description":"","footnote":"","page_name":" 1391 ","page_number":11},
  {"content":"\r\n\r\nگفتند تا آن‌كس كه از محبت خبر ندارد نداند كه چه مىگويند ، و آن‌كس كه آثار دارد در وصف موصوف را بيند ، اكنون آنچه پيران گفته‌اند ياد كنيم .\r\n\r\n","description":"","footnote":"","page_name":" 1392 ","page_number":12},
  {"content":"\r\n\r\n\r\nفصل\r\nجنيد چنين مىگويد كه : « المحبة ميل القلب » . محبت گراييدن دل است . باز شيخ رحمه الله اين را تفسير كرد و گفت :\r\n« معناه ان يميل قلبه الى الله تعالى و الى ما لله من غير تكلف » .\r\nمعنى اين آن است كه دل بنده سوى خدا گرايد و سوى چيزى كه خدا را است بىتكلف .\r\nو معنى اين سخن آن است كه هركس كه او را در طاعت خداوند تكلف بايد نشان آن است كه محبت او قاصر است ؛ از بهر آنكه جوارح تبع دل است . هر آن وقت كه دل گروگان محبت كسى گردد جوارح به خدمت او نشاط گيرد ، و ترك محبت او را تكلف گردد و خدمت طبع گردد . باز چون محبت نباشد ترك خدمت طبع باشد و خدمت تكلف .\r\nو نشان آنكه دل به حق مايل گردد تا بىتكلف با حق صحبت تواند كردن ، آن است كه در آلاء و نعماء او جل و علا تفكر كند ، چنان كه پيغامبر گفت عليه سلام الله : جبلت القلوب على حب من احسن اليها .\r\nو در وفاى او و جفاى خلق تفكر كند تا دل از ايشان بريده گردد ، چنان كه گفت عليه سلام الله : و بغض من اساء اليها .\r\n« و قال غيره : المحبة هى الموافقة » . گفت محبت موافقت است . باز شيخ تفسير كرد و گفت :\r\n« معناه الطاعة له فيما امر و الانتهاء عما زجر و الرضى بما حكم و قدر » . موافقت سه چيز باشد : كردن آنچه بفرمايد ؛ و بازايستادن از آنچه بازدارد ؛ و راضى بودن به آنچه حكم كند و تقدير كند ، و بندگى خود بيش از اين سه نيست ، چنان كه روايت كرديم به اول كتاب .\r\nو اين از بهر آن است كه فرمان كار نابستن استخفاف آمر است ؛ و از نهى دور نابودن با ناهى منازعت است ؛ و به قضا راضى نابودن از قاضى [ 22 الف 
  ] استغنا نمودن است يا او را متهم داشتن است ؛ و در جمله موافقت تسليم است ؛ چنان كه خدا گفت با ابراهيم كه :\r\nاسلم قال اسلمت . چون تسليم به جاى آورد مقام خلت يافت . پس هر\r\n\r\n","description":"","footnote":"","page_name":" 1393 ","page_number":13},
  {"content":"\r\n\r\nكه را تسليم نيست دعوى خلت كردن محال است . و نيز از ابراهيم عليه السلام حكايت كرد كه : يوم لا ينفع مال و لا بنون الا من اتى الله بقلب سليم . تا بزرگان چنين گفته‌اند كه هركه قلب سليم برد از سلام مكافات يابد .\r\nو ببايد دانستن كه هركه به وقت نيازمندى بىنياز را خلاف كند ، از بىنياز موافقت طمع داشتن محال بود ؛ از بهر آنكه نيازمند [ بايد 
  ] موافقت كند ، و بىنياز را رسد كه خلاف كند . پس چون نيازمند خلاف كند بىنياز موافقت كى كند ؟ !\r\n« و قال على بن محمد الكتانى رحمه الله : المحبة ايثار للمحبوب » .\r\nگفت محبت آن است كه دوست را بر خويشتن بگزينى تا هلاك خويش در رضاى دوست نگاه دارى و مراد دوست را بر مراد خويش مقدم دارى . از بهر آنكه چون مراد دوست را مقدم دارى بر مراد خويش هر چيز كز تو فايت شود فايت نيست ؛ از بهر آنكه چون دوست به دست آمد همه به دست آمد . اگرچه ندارى ! و چون دوست از دست رفت همه از دست رفت . اگرچه دارى ! و اين ايثار هم جود و هم اختيار باشد . و محب را به حقيقت خود اختيار نباشد ؛ كه محبت با اختيار جمع نيايد .\r\nو اين سخن على بن محمد الكتانى رحمه الله تواند بود كه اشارت باشد به قول خدا :  وَ يُطْعِمُونَ الطَّعامَ عَلى حُبِّهِ  ، قيل على حب الله . و محبت حق تعالى بر سر امير المؤمنين على و فاطمهء زهرا و حسن و حسين رضوان الله عليهم و خادم ايشان چنان غالب بود كه هلاك خويش در گرسنگى فراموش كردند ، و ديگرى را بر خويشتن در رضاى حق ايثار كردند .\r\n« و قال غيره : المحبة ايثار ما تحب لمن تحب » . گفت محبت آن است كه آنچه دوست دارى به جاى بگذارى به آن‌كس كه او را دوست دارى . و معنى اين سخن ، و الله اعلم ، آن است كه محبت نه آن باشد كه آنچه ترا نبايد به جاى بگذارى به نزديك دوست كه اين ايثار نباشد استغنا باشد ، تا اگر كسى را دنيا نبايد ترك دنيا از او نشان محبت نيست ، لكن چون بايد و اعراض كند نشان محبت است ! و شايد كه\r\n\r\n","description":"","footnote":"","page_name":" 1394 ","page_number":14},
  {"content":"\r\n\r\nاين را معنى آن باشد كه ايثار بما تحب يعنى النفس لمن يحب للحق ، تا موافق باشد آن خبر را كه گفت : من مقت نفسه فى ذات الله استوجب رضوان الله الاكبر . و نشان اين آن باشد كه پيوسته خصم حق باشد بر نفس ، نه خصم نفس بر حق . و ديگر نشان آن باشد كه او را با دوست از بهر خويشتن منازعت نباشد ، كه كمترين شرط محبت آن است كه دوست دوست را دوست دارد ، و دشمن دوست را دشمن دارد .\r\nو لامحاله نفس ممقوت حق است و ممقوت دوست را دوست داشتن نشان محبت نيست .\r\nتا بزرگان چنين گفته‌اند هركه در همه عمر خويش يك قدم بر مراد نفس نهد در دعوى محبت كذاب است . پس آن كس كه همه عمر خويش يك قدم از موافقت او بيرون ننهد ، او را دعوى [ 122 ب 
  ] محبت كردن محال است . كمترين مقامى در محبت موافقت است ، و از موافقت بگذرى محبت را هفت هزار مقام است ، لكن به هيچ حال از موافقت خالى نشايد . پس بنگرند تا موافقت با چيست ، باطن مرهون آن چيز است به محبت اگر با حق موافقت است و با نفس خلاف محب حق است ؛ و اگر با نفس موافقت است و با حق خلاف محب نفس است ؛ كه همواره موافقت با دوست دارد و مخالفت با دشمن . و اگر موافقت در عالم نيستى محب را هيچ نشان نيستى .\r\nحق سبحانه وجود بهشت در خلاف نفس نهاد و گفت : و اما من خاف مقام ربه و نهى النفس عن الهوى فان الجنة هى المأوى . چون بهشت جز به خلاف نفس نمىتوان يافتن ، محال باشد كه حق با موافقت نفس بتوان يافتن .\r\nبازگرديم به اين حكايت . ما تحب ، لفظى عام است . گفت آنچه دوست دارى ، و تا دوست را بر او ايثار نيارى محب نباشى ؛ و ما تحب ، بسيار است از جملهء آن دنيا است و جاه است و راحت است و مال است و خلق است و نفس است و عقبى و هرچه جز حق است كه نفس جز حق را محب بطبع است حق را به تكلف ، از بهر آنكه اگر صفت نفس محبت حق بودى محبوبهء حق بودى نه ممقوتهء حق . از بهر آنكه سلطان حق غالب است ؛ و چون حق چيزى را محب باشد آن چيز\r\n\r\n","description":"","footnote":"","page_name":" 1395 ","page_number":15},
  {"content":"\r\n\r\nحق را محب باشد . پس چون نفس ممقوته است دشمن به در بطبع نيايد و او را جز به قهر آوردن روى ندارد . قهر او از مراد جدا كردن است . بنگرد تا در هر دو كون چيست كه نفس را آنجا اميد است ، از همه او را جدا كند . چون چنين كرده باشد باشد كه به درآيد و باشد كه به در نيايد .\r\nتا بزرگان چنين گفته‌اند كه مقدمهء حيات موت است و مقدمهء موت حيات . چنان كه خدا گفت :  يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ  . قيل قلبا حيا من نفس ميت و قلبا ميتا من نفس حى . اگر بنده نفس را بر خلاف مراد بكشد حق دل را زنده كند و از ميان مرده زنده بيرون آرد . و اگر بنده نفس را به هوا زنده كند ، حق دل را بميراند و از ميان زنده مرده بيرون آرد . و از اين معنى گفته‌اند بعضى بزرگان :\r\nابى الله ان يحيى نفسا حتى يميتها باماتة شهواتها .\r\n« قال [ ابو 
  ] عبد الله النباجى : المحبة لذة فى المخلوق و الاستهلاك فى الخالق » . گفت : محبت در مخلوقان لذت است و در خالق استهلاك .\r\nو معنى اين سخن ، و الله اعلم ، آن است كه محبتى كه بر مخلوقان باشد ، ميان محب و محبوب مجانست است و اتحاد نه به معنى اتفاق شخصين و اتفاق صفتين كه ذات آن جنس ذات اين است و صفت آن جنس صفت اين است . و چون مجانست باشد مخالطت و ممازجت باشد و از مخالطت و ممازجت تلذذ افتد يا به استماع يا به نظر يا به فعل . باز چون محبت به خالق باشد ميان خالق و مخلوق مجانست نباشد نه به ذات و نه به صفت و نه به فعل . و چون مجانست از ميانه برخيزد تلذذ نيفتد . باز شيخ اين را تفسير كرده است به سه معنى و گفته [ 123 الف 
  ] :\r\n« معنى الاستهلاك ان لا يبقى لك حظ و لا يكون لمحبتك علة و لا تكون قائما بعلة » . معنى استهلاك به سه چيز است : يكى آنكه ترا حظى نماند ، و ديگر آنكه محبت ترا علت نباشد ، و سيم آنكه تو قايم به علت نباشى . تا شرح كنيم اين سخن را و فرق كنيم نخست ميان استهلاك و تلذذ ، تا آنگاه شرح بر آن بيان كنيم . محبت و تلذذ در حق مخلوقان به آن معنى آمد كه مخلوق مخلوق را جنس است . و جنس با جنس بقا\r\n\r\n","description":"","footnote":"","page_name":" 1396 ","page_number":16},
  {"content":"\r\n\r\nيابد و جنس از جنس نصيب بردارد ، و جنس با جنس مقاومت دارد .\r\nچون شايد كه اين معانى باقى ماند شايد كه تلذذ باقى ماند . باز محدث با قديم جنس نيست ، و محدث در جنب قديم بقا نيابد و با قديم مقاومت ندارد ؛ و محدث از قديم نصيب نيابد . پس محدث با قديم مجرد محبت گردد بىعلت به اين معنى مستهلك گردد .\r\nو از اين نكوتر هست ، و آن آنست كه مخلوق را بر مخلوق قهر و جبر روا نباشد كه قهر ايجاد و اعدام باشد ؛ و مخلوق را صفت موجودى و معدومى نيست . پس اين محب مقهور و مجبور اين محبوب نگردد ، به خود قايم باشد ، شايد كه تلذذ بردارد . باز مخلوق مقهور و مجبور حق است . نبينى كه خلق را به قهر ايجاد و اعدام كند و او را در وجود خويش و در عدم خويش اختيار نه . پس چون محبت حق بر او مستولى گردد ، مقهور و مجبور حق گردد ؛ و مقهور و مجبور را صفت نباشد . نبينى كه قتل مكره قتل مكره باشد تا قصاص بر مكره آيد و بر مكره قصاص نيايد . چون چنين باشد بىصفت گردد به معنى مقهورى . چون بىصفت گشت تلذذ نماند كه تلذذ صفت ملتذ است .\r\nو اين سخنان باريك‌اند ، لكن به يك معنى روشن گردد و آن آنست كه تلذذ صفت نفس است و در محبت مخلوقان نفس باقى بود ، شايد كه آنجا تلذذ بود . باز در محبت حق نفس مقهور بود ، و چون مقهور گشت مستهلك شد ؛ و مستهلك را لذت نباشد . و دليل اين سخن قصهء صواحبات يوسف است عليه السلام ، كه چون سلطنت يوسف بر ايشان غالب گشت بىمحبت و معرفت سابق هم از لذت مستهلك گشتند و هم از الم . و چون سلطان حق غالب گردد با سبقت معرفت و محبت اولاتر كه از لذت و الم غايب گردد .\r\nو اين را اصلى از اين نكوتر هست و آن آنست كه بزرگان گفته‌اند كه در قيامت مؤمنان را ديدار باشد پيش از گذشتن صراط تا ايشان در مشاهدت حق مغلوب گردند . چون به دوزخ درآيند و بگذرند از الم سوختن خبر ندارند . سوختن باشد و الم نباشد و از الم سوختن خبر نباشد . چنان كه آن زنان را قطع بود و الم قطع بود ، لكن از الم\r\n\r\n","description":"","footnote":"","page_name":" 1397 ","page_number":17},
  {"content":"\r\n\r\nقطع خبر نبود . و اين استنباط است ، لكن چون بهشتيان را در بهشت ديدار باشد خلاف نيست كه از لذت نعيم بهشت منقطع گردند ، و آن مشاهدات عين است و محبت مشاهدات [ 123 ب 
  ] سر . چون مشاهدات سر در دنيا به كمال رسد صفت اين محب در دنيا همان گردد كه صفت بهشتيان در بهشت وقت ديدار .\r\nاكنون به تفسير شيخ بازگرديم كه استهلاك را تفسير كرد . يك معنى آن نهاد كه او را حظ نماند ، و معنى حظ نماندن سقوط مراد است ، يعنى چون محبت درست گردد از خويشتن همه مراد دوست جويد نه از دوست مراد خويش . از بهر آنكه ميان خلق خلاف نيست كه هر كس كه كسى را دوست دارد جويان مراد او باشد . پس چون از خويشتن مراد دوست جويد درست است كه دوست را دوست مىدارد ، باز چون از دوست مراد خويش بجويد نه او را دوست مىدارد ، خويشتن را دوست مىدارد . اين كس مدعى محبت است ، محب نيست ، و همه مدعيان مفلس باشند . ذو اليد را به دعوى حاجت نيايد .\r\nو از اين نيكوتر هست و آن آنست كه محبت مقام خصوص است و عبوديت مقام عموم . دشمن و دوست بنده باشند و در مقام عموم كه مقام عبوديت است ، بنده را خود اختيار نباشد ؛ و در مقام خصوص كه مقام محبت است ، محال باشد كه محب را اختيار باشد . پس هركس كه طاقت دارد از همه حظوظ و مرادات تبرا كردن او را روا باشد دعوى محبت كردن . و اگر در هر دو كون او را يك مراد مانده است نشايد او را اين دعوى كردن .\r\nنبينى كه چون بر زبان ابراهيم عليه السلام بىقصد برفت كه ما را اين طعام دوست مصرى نفرستاد ، چه آن دوست اصلى فرستاد كه خداوند هفت آسمان و هفت زمين است ؛ فرشتگان هفت آسمان بلرزيدند كه بنده‌اى را ياراى آن باشد كه اين دعوى كند . و حق را بايست تا سر اين عز بر بنده صافى كند ، كه مراد همه عالم سه چيز بود : مال و فرزند و نفس . محبت هر سه از سر او برداشت ، آنگاه او را به هر سه مبتلا كرد . چون در سه مقام اضطراب نكرد ، تا چون مهمان پديد آمد مال فدا كرد ؛ و چون كارد پديد آمد فرزند فدا كرد ؛\r\n\r\n","description":"","footnote":"","page_name":" 1398 ","page_number":18},
  {"content":"\r\n\r\nو چون آتش پديد آمد نفس فدا كرد ؛ تا قيامت حقيقت گشت .\r\nهركه تصديق اين دعوى را اين مقام دارد و اين حجت دارد او را دعوى كردن روا باشد ، و هركه را اين حجت نيست دروغ‌زنى نبايد كردن كه آنكه با مخلوقان دروغ گويد تازيانه خورد و تا روز مرگ دروغزن بماند ؛ و آنكه با حق دروغ گويد تازيانهء قطيعت خورد و جاودان دروغزن بماند . و آنكه گفت محبت تو علت نباشد ، معنى اين سخن آن است كه بدانى كه او را به اين محبت نخواهى يافتن . يعنى محبت را تصديق كنى به ترك همه حظوظ . و آنگاه كه اين كردى بدانى كه اين علت نيست وجود حق را . از بهر آنكه حق را عز اسمه نه از آن يابد كه حق را خواهد ، لكن حق را از آن يابد كه حق او را خواهد . پس مجرد از حظوظ و حق را نايافته چون رهبانان عيسى عليه السلام ؛ و پس در ميان حظوظ و حق را يافته چون عاصيان مصطفى عليه السلام .\r\nو از اين [ 124 الف 
  ] عجب‌تر هست ، سابقت كار ابليس طاعت و آخر لعنت ؛ و سابقت كار آدم ، و عصى آدم ، و آخر خلافت و رحمت ؛ و جاودان فرعون را مكايده كردن و با موسى جنگ كردن ، و در زير اين شهادت . و بلعم و برصيصا را به ظاهر كرامت ، و در زير آن لعنت و قطيعت . چون حال اين باشد بنده گرد علت وجود حق كى گردد ؟ !\r\nو از اين نكوتر هست و آن آنست كه به علت معلول را يابد . چون حق تعالى معلول نيست ، او را به علت يافتن محال است . و نيز محدث را به علت محدث توان يافتن . اگر قديم را به علت يافتندى آن علت قديم بايستى . چون علت قديم روا نيست ، قديم را به علت يافتن محال‌تر باشد . و نيز هرچه را به علت يابند معلول باشد ، و هرچه معلول باشد متغير باشد ، و بر قديم تغير روا نيست . و نيز هرچه به علت يابند علت نهايت او گردد ؛ حق را نهايت نيست . و نيز هرچه به علت يابند پيش از وجود علت او معدوم باشد ؛ و بر حق عدم روا نباشد . و اين همه به يك حرف ظاهر گردد . اگر محبت بنده در وقت علت گردد وجود حق را ، محبت حق بنده را چه علت بود در ازل آن\r\n\r\n","description":"","footnote":"","page_name":" 1399 ","page_number":19},
  {"content":"\r\n\r\nمحبت را . پس علت وجود بنده حق را خواستن حق است بنده را . و علت نايافتن بنده حق را ناخواستن حق است بنده را . و دليل بر اين آنست كه بس مطيع و محب كه حق را نيافت چون ابليس و بلعم ، از آنكه حق ايشان را نخواست ؛ و بس عاصى و مدعى بر عداوت كه حق را بيافت چنان كه جادوان فرعون ، از آنكه حق ايشان را بخواست .\r\nپس دوست را لباس دشمن پوشند تلبيس و مكر را . لكن از دوستى و از دشمنى بيزار نگردند .\r\nو جمله اين سخن آن است كه ما ياد كرديم كه محبت حق و عداوت حق ارادت است ، و ارادت حق را صفت ازلى است ، و بر ازلى تغيير روا نباشد . باز طاعت و معصيت صفت مخلوق است و بر صفت مخلوق تغيير روا باشد . پس محبوب حق ، اگرچه لباس دشمن دارد حال بر او بگرداند تا وقتى متغير شود تحقيق ازلى را . و مبغوض او اگرچه لباس دوستان دارد لباس او را متغير گرداند تا وقتى متغير شود تحقيق ازلى را ، تا متغيران و فانيان متغير و فانى گردند و قديم ازلى باقى بماند ، و هركس با صفت خويش بماند . اما آنكه چنين گفت كه :\r\n« و لا يكون قائما بعلة » . چون محب باشى بايد كه قايم به علت نباشى . و معنى اين سخن آن است كه قايم به علت آن باشد كه تا علت قايم باشد او قايم باشد ، و چون علت برخيزد او با علت برود ، چنان‌كه علت نماز طهارت است . چون طهارت رفت ، نماز رفت . و علت استباحت ، عقد نكاح . چون عقد نكاح رفت استباحت رفت . و اين را نظاير بسيار است . پس هركس كه محب غير حق باشد ، محبت او بايد كه قايم به علت باشد كه او را دوست دارد يا سابق را يا طمع مستقبل را يا منع بلاى سابق را يا دفع بلاى مستقبل را ، از بهر آنكه مخلوقان همه معلول‌اند ، صفت ايشان هم معلول است ؛ از بهر آنكه [ 124 ب 
  ] محال باشد كه صفت كسى معلول باشد و ذات او نامعلول . پس محب معلول است و محبوب معلول ، و ميان معلولين صفتى نامعلول محال باشد .\r\nو از اين نكوتر هست و آن آنست كه معلولى صفت مخلوقان است و بىعلتى صفت حق . و چنان كه نشايد كه حق معلول گردد نشايد كه\r\n\r\n","description":"","footnote":"","page_name":" 1400 ","page_number":20},
  {"content":"\r\n\r\nخلق بىعلت گردد . اگر نامعلولى را علت كنى حق بماند ، و اگر معلولى را علت كنى خلق بماند . تا بزرگان گفته‌اند اگر علت بردارى هر دو كون بماند . و تفسير اين حرفى است ، و آن آنست كه حق قديم است و قديم به خود باقى بود به غير و به ابقاى غير بر او تغيير روا نباشد . باز محدث به احداث محدث است و به ايجاد موجود است و تا بقاى حق باقى است از بقاى حق اين مخلوق را علت و بقا او گشت .\r\nاگر از بقاى حق مخلوق را لحظتى بازگيرد از عرش تا ثرى هيچ نماند ، همچنان‌كه پيش از ايجاد او هيچ‌چيز نبود .\r\nو اين همه كه ياد كرديم از آن ياد كرديم تا درست شود كه مخلوقان معلول‌اند و حق معلول نيست . پس چون محبت محبت مخلوقان باشد قايم به علت باشد ؛ از بهر آنكه محب و محبوب هر دو معلول‌اند . باز محبتى كه به حق باشد عام را معلول باشد و خاص را بىعلت باشد .\r\nو اين سه مرتبت است : يكى دوست دارد حق را به شكر منت سابق ، و يكى دوست دارد طمع بر خود را ، و يكى دوست دارد حق را نه از بهر منت را و نه از بهر برّ را . آنكه از بهر برّ دوست دارد آن بر علت است ، چون بيابد برگردد . و آنكه از بهر منت سابق را است اعتقاد او آن است كه اگر اين منت نيستى محبت نيستى ، اين نيز هم به علتى قايم است ، علت چه ماضى و چه مستقبل . باز اهل حقيقت و اهل معرفت نه به سابق نگرند و نه به لاحق ، لكن به وقت نگرند ؛ از بهر آنكه ندانند كه سابق چه كرده است و ندانند كه در لاحق چه خواهد كردن ، لكن در وقت دانند كه آنچه مىكنند بر معلوم به نادرست آيد و بر مجهول به نادرست نيايد ، كه معلوم چون موجود باشد و مجهول چون معدوم و بر موجود به نادرست آيد ، و بر معدوم به نادرست نيايد .\r\nو ديگر معنى آن است كه ايشان به سابق و لاحق ننگرند ، لكن به وقت نگرند ، و از عرش تا ثرى كسى نيابند كه او به دوستى ارزد جز حق ، كه اگر كسى كسى را دوست بودى به حقيقت جبريل بايستى و ابراهيم را عليه السلام گفتن : فانهم عدولى الا رب العالمين ، فايده نبودى . از عداوت مستثنى تنها رب را كرد و بس . و معنى اين سخن ، و الله اعلم ، آن است كه حق بنده را محب باشد از خود نه از غير . باز\r\n\r\n","description":"","footnote":"","page_name":" 1401 ","page_number":21},
  {"content":"\r\n\r\nهركه بنده را محب باشد جز حق از تأثير محبت حق باشد ، پس به حقيقت جز او را نماند . چون عارفان اين بدانند دانند كه اصل محبت صفت او است ، و آن ديگر همه تأثيرات است از اثرها و از تأثير آنها رجوع آوردند دست به اصل مؤثر زدند . و نيز شك نيست كه محبت بنده حق را درست و حقيقت آنگاه گردد كه محبت حق او را حقيقت گردد ، كه هركس كه حق او را دوست داشت نه او خويشتن را و نه خلق او را [ 125 الف 
  ] عدو توانند گردانيدن .\r\nپس چون درست گشت كه محبت بنده حق را نتيجهء محبت حق است بنده را ، و محبت حق بنده را بىعلت است ، از بهر آنكه محبت قديم است و بنده محدث ؛ و آنگاه كه محبت حق بود نه بنده بود و نه خدمت بنده ؛ چون عارفان اين بديدند گفتند چون او ما را بىعلت دوست داشت ، محال بود كه ما او را به علت دوست داريم . اگر بنوازد دوست داريم ، و اگر خوار كند هم دوست داريم . تا محبتى بىعلت شكر محبت بىعلت گردد او را تا حق با ما باقى بماند ، كه معلول را بقا نباشد .\r\n« قال سهل رحمه الله من احب الله فهو العيش و من احب الله تعالى فلا عيش له » . گفت : هركه خدا را دوست دارد عيش آن است ، و هركه خدا را دوست [ دارد 
  ] او را عيش نيست . و اين لفظى است كه به ظاهر تناقض دارد ، لكن به حقيقت تناقضى نيست ؛ و اين را تأويلها است .\r\nاما آنكه گفت كه حب خدا عيش است به آن معنى گفت ، و الله اعلم ، كه هر محبى را با محبوب خويش عيشى باشد ، لكن شايد كه آن محبوب را بدلى باشد به از او . چون چنين باشد عيش او بر كمال نباشد . باز چون حق را بدل نيست محبت او كمال عيش است كه از اين برتر عيش نيست ، و بر اين عيش بدل نيست . اما آنكه گفت : فلا عيش له ، اى فلا عيش مع غير الحق . چون او را با حق عيش بود ، با غير حق عيش نباشد . و اين معنىاى مستقيم است ، از بهر آنكه دليل صحت محبت چيزى است كه غير او به جاى او بنه‌ايستد تا حبيب همه چيزها را حجاب گردد ، و هيچ‌چيز دوست را حجاب نگردد . چون چنين باشد همه عيش با دوست گردد و با غير دوست عيش نماند .\r\n\r\n","description":"","footnote":"","page_name":" 1402 ","page_number":22},
  {"content":"\r\n\r\nاز اين معنى بود كه مصطفى عليه السلام چون حال نماز او حال مشاهدت بود ، باز چون از نماز بيرون آمدى با خلق مشغول گشتى به گزاردن رسالت ، تا صبر توانستى كردن خاموش بودى . چون صبر نماندى گفتى : ارحنا يا بلال . و اين سخن دليل است كه او را راحت با حق بود ، و با غير حق صحبت كردن او را بلا بود ، كه معنى : ارحنا يا بلال ، آن است كه : ارحنا من صحبة هؤلاء و الاشتغال بهم حتى نشتغل بالحق و صحبته .\r\nو تواند بود كه معنى اين سخن ، و الله اعلم ، كه مىگويد :\r\nفهو العيش ، آن باشد كه : له العيش فى الدارين . عيش اين كس را است در دو جهان كه در دنيا از مقام عداوت به مقام محبت آمد ، و همه تلخى عيش در معادات و مخالفت است ، و همه خوشى در موالات و موافقت است . اما در آن جهان از مقام سخط به مقام رضا آمد و از مقام عقوبت به مقام رحمت آمد ، و از مقام حجاب به مقام مشاهدت .\r\nكدام عيش باشد از اين برتر . اما آنكه گفت : فلا عيش له ، اى لا مراد له ، كه هركس را كه كارها نه به مراد او رود گويند فلان را عيش نيست . پس محب را مراد نباشد . از اين معنى او را عيش نباشد .\r\nو شايد كه معنى : لا عيش له ، آن باشد كه : لا عيش فى ظاهره و له عيش فى باطنه . و هركس كه محب باشد به حقيقت گريزان باشد از غير . [ 125 ب 
  ] حبيب از بهر آنكه تا او را از دوست مشغول نكند چون خلق ظاهر حال او ببينند و ناآميختن و گريختن چون ديوانگان ، گويند : لا عيش له . ظاهر حال اين باشد ، لكن او را در باطن عيشى است كه هر دو كون از عيش او غافلند . و تا او مشغول عيش باطن گشته است ، عيش ظاهر را به نزديك او خطر و مقدار نمانده است . آن اعراض از او گويى از بىمقدارى كون است ، و خلق مىپندارند كه او را عيش نيست ، خود عيش او را است و بس . فهو العيش ، به‌ظاهر بازگردد ؛ و لا عيش له ، به باطن .\r\nو شايد كه معنى اين سخن آن باشد كه هركس كه چيزى بر مراد او باشد گويند عيش آن است . و هركس كه چيزى بر مراد او نباشد گويند او را عيش نيست . پس محب از همه مرادهاى خويش معرض\r\n\r\n","description":"","footnote":"","page_name":" 1403 ","page_number":23},
  {"content":"\r\n\r\nباشد به اين معنى بىعيش باشد ، لكن مراد دوست او را مراد گردد .\r\nچون مراد دوست او را مراد گشت همه آن بود كه او خواست او را عيش گردد .\r\nو شايد كه معنى اين سخن آن باشد كه هركه محب حق بود او را عيش بود ، لكن اين عيش آنگاه باشد كه او را با غير حق عيش نباشد .\r\nيعنى خواهد كه محبت حق يابد ، از محبت غير حق تبرا بايد كردن ؛ و هركه خواهد كه با حق صحبت يابد از صحبت غير حق ببايد بريدن .\r\nفلا عيش له ، بريدن از محبت غير حق باشد . و آنكه مىگويد فهو العيش ، يافتن حق باشد ، و اين از آن معنا است كه هرگز محب از مشاهدت حق خالى نباشد . پس هركس كه غير دوست را به سر مىبيند و مىپندارد كه او محب است ، مدعى محبت است نه محب . درست گشت كه محب حقيقى كه غير دوست بيند او را عيش چگونه باشد . باز چون دوست يافت و ملك و ملك از دوست است چون ملك يافت مالك يافت ! و چون مالك يافت ملك يافت . و كمال عيش به دست آمد . باز شيخ سخن سهل را تفسير مىكند و مىگويد :\r\n« معنى فهو العيش اى يطيب عيشه لان المحب يتلذذ بكل ما يرد عليه من المحبوب من مكروه او محبوب » . گفت آنكه مىگويد كه عيش او را است از آن گفت كه هركه محب به حقيقت گشت ، عيش او خوش شد ؛ از بهر آنكه محب لذت يابد به هرچه به وى رسد از دوست ، خواهى محبوب و خواهى مكروه . و اين اشارت مىكند به نشانى از نشانه‌هاى محبت ، كه چون محبت درست گردد از زخم دوست همچنان لذت يابد كه از نواخت دوست ؛ و از جفاى دوست همچنان لذت يابد كه از وفاى دوست ؛ و از منع دوست همچنان لذت يابد كه از عطاى دوست ؛ از بهر آنكه چون كنندهء آن فعل دوست باشد او را مشاهدت فاعل چنان مغلوب كند كه هيچ فرق نماند نزديك او ميان محبوب و مكروه . چون چنين گردد در بلا چنان باشد كه در نعمت . همه حال او عيش گردد ، بىعيشى برخيزد .\r\n« و معنى لا عيش له انه يطلب الوصول اليه و الحق لا يلتذ به لان مواضع الحقيقة دهشة و استيفاء و حيرة » . [ 126 الف 
  ] گفت معنى\r\n\r\n","description":"","footnote":"","page_name":" 1404 ","page_number":24},
  {"content":"\r\n\r\nاين سخن كه او را عيش نيست آن است كه محب مىجويد كه به دوست رسد تا از دوست نصيبى بردارد . چون دوست او حق باشد از حق لذت جستن محال است ؛ از بهر آنكه چون بنده به مقام حقيقت رسد ، او را دهشت افتد . او را از صفات او مستوفى كنند تا از صفات او چيزى با او نماند ؛ و چنان متحير گردد كه خود خبر ندارد كه من كجاام و چه مىكنم . چون صفت چنين گردد عيش نماند . از بهر آنكه عيش مخلوقان به لذت است ، و لذت به بقاى اوصاف است . تا نفس قايم است و صفات او در او قايم است به هر صفتى لذت يابد درخور آن صفت . به يد لذت لمس و به دهان لذت ذوق و به انف لذت شم و به عين لذت نظر و به اذن لذت سماع و به زبان لذت عتاب و مناجات و به قدم لذت قيام به خدمت و به قلب لذت فكرت و به سر لذت مشاهدت .\r\nبقاى اين اوصاف اين لذات واجب كند كه ياد كرديم .\r\nچون محبت حقيقت گردد ، حقايق حق بر محب غالب گردد . چون مغلوب گشت بىصفت گردد و از اين لذات جز اين چيزى با او نماند .\r\nاو را عيش نماند . و اگر اين هر دو سخن هم به حق بازگردانى درست آيد . از بهر آنكه محبت بنده حق را آنگاه حقيقت گردد كه حق او را محب باشد . كدام عيش باشد از اين برتر كه ملك هفت آسمان و هفت زمين بنده‌اى را محب گردد . لكن او را با اين همه عيش نباشد به آن معنى كه در مقام محبت از خويشتن طلب كند وفاى محبت ، و ندارد طاقت گزاردن وفاى محبت از عجز آن او را عيش نماند ، و از وجود عين محبت عيش او مىدارد . چون به وجود محبت نگرد ، فهو العيش ، باشد ؛ و چون به عجز وفاى محبت نگرد ، فلا عيش له ، باشد . و از اين نكوتر هست كه عيش در وجود است و بىعيشى در خطر كه آن‌كس كه نعمتى نيافته باشد بر او آن درد نباشد كه چون بيابد او را غمى از زوال باشد . آن خطر زوال خوشى عيش از او بستاند . پس به آن معنى كه از علايق ببريده است و به كليت سر عيش خويش به دوست گردانيده است ، عيشى دارد كه در كون كسى را آن عيش نيست ، لكن به آن معنى كه تا از من بىادبى نيايد كه از اين مقام بيفتم كه مرا مزهء عيش نماند . فلا عيش له ، اين باشد .\r\n\r\n","description":"","footnote":"","page_name":" 1405 ","page_number":25},
  {"content":"\r\n\r\nو از اين نكوتر هست ، كه چون خويشتن را بيند از همه علايق بريده و اقبال به حق آورده ، عيش بر او خوش گردد كه اگر مرا دوست نداشتىاى از همه عالم نبريدىاى و به خود مشغول نگردانيدى .\r\nدر اين ميدان مىچرد ، فهو العيش ، گردد . و با اين همه او را يقين نگردد كه حق او را محب است يا نه ، و اين چه دارند مكر است يا حقيقت . از بيم اين سخن او را عيش نماند . فلا عيش له ، اين باشد .\r\nباز گفت :\r\n« و محبة العبد لله تعظيم يدخل الاسرار فلا يستجيز تعظيم سواه و محبة الله للعبد هو ان يبليه به فلا يصلح لغيره » . گفت : محبت بنده خدا را تعظيمى باشد كه به سر او درآيد كه جز او را تعظيم روا ندارد . و اين ، و الله اعلم ، از آن معنا است كه صفت محب [ 126 ب 
  ] نباشد مگر ذل ، و صفت محبوب نباشد مگر عز . و چون محب صفت عز جويد از محبت برى گردد ، لكن محبوب ذل خويش روا ندارد محبان را از محبت خويش فارغ گرداند . پس محبتى كه بر كسى بود كه بر آن‌كس ذل روا است عز هم صفت او گردد به حكم محبت محبان او را . چون حق را صفت ذل روا نيست ، و او را عز صفتى است لا يزول ، روا نباشد كه محبان او را جز ذل صفت باشد .\r\nپس چون بنده را محبت خدا درست گردد دو چيز پيش ايستد :\r\nنظارهء عز حق ؛ و عز تعظيم واجب كند ؛ نظارهء تعظيم حكم محبت به هر دو معنى به حق نظارهء تعظيم كند . هرچند عز و تعظيم حق بيش بيند ، ذل خويش بيش بيند . فلا يزال يزداد فى نفسه ذلا لما يرى من تعظيم الحق فى سره . و چون صفت اين گردد ، هر ساعتى عزيز گردد . فان من قابل الحق بالعز ذل و من قابل الحق بالذل عز . و دليل اين سخن آن است كه عزيزتر هر دو كون مصطفى بود صلوات الله عليه . و در مناجات خويش چنين مىگويد كه : أحيني مسكينا و امتنى مسكينا و احشرنى فى زمرة المساكين . و اگر به چيزى تقرب كردن به حق بهتر از آن بودى كه به ذل ؛ او عليه السلام به ذل و مسكنت تقرب نكردى .\r\nچون ذل خويش به عز پيش برد به عز حق عزيز گردد ؛ و چون به عز حق عزيز گشت ، عزيزترين اهل كون گردد . اين عين ذل او عز\r\n\r\n","description":"","footnote":"","page_name":" 1406 ","page_number":26},
  {"content":"\r\n\r\nگردد .\r\nچنان كه در خبر آمده است كه داود عليه السلام مناجات كرد و گفت :\r\nالهى اين اطلبك فقال عند المنكسرة قلوبهم . و در قصهء سليمان آمده است كه به قرص جوين روزه گشادى . آنگاه بيامدى و به حلقهء درويشان بنشستى و گفتى : مسكين جالس المساكين . چون اين صفت بر كمال تعظيم حق در سر چنان مستولى گردد كه غير حق را در سر او جاى نماند چيزى كه در سر او جاى نباشد تعظيم آن چيز را جاى كى باشد ؟ ! اول بايد كه چيزى بر سر او بگذرد تا باز آن چيز را تعظيم باشد .\r\nفاما محبت خدا بنده را آن است كه او را به خويشتن چنان آزموده گرداند كه غير او را نشايد ، و اين حقيقت محبت خدا نيست ، لكن نشان محبت است . يعنى چون حق كسى را دوست دارد نشان آن محبت آن باشد كه او را چنان گرداند كه غير او را نشايد . يعنى نه به گوش سخن غير او شنود ، و نه به چشم جز به آيات و عبر او نگرد ، و نه بر زبان جز ذكر او راند ، و نه به تن جز خدمت او كند ، و نه به سر جز از او بينديشد ؛ و اين از بهر آن است كه محب غيور باشد ، و صفت غيرت آن باشد كه نخواهد كه دوست را با غير خويش بيند . پس چندانكه محبت نقصان گيرد ، غيرت نقصان گيرد ؛ و چندانكه محبت زيادت گيرد غيرت زيادت گيرد . و از اين معنى بود كه مصطفى عليه السلام گفت : و الله انى لا غير من سعد و الله اغير منا و لغيرته حرم الفواحش .\r\nو دليل اين حكايت حكايت ابراهيم خليل است عليه السلام [ 127 الف 
  ] كه در پيش ياد كرديم كه او را وحى آمد كه : يا ابراهيم انى اتخذتك خليلا ، فانظر ان لا اطلع على سرك فارى فيه غيرى فاقطعك .\r\nباز اين را دليل آورد و گفت : و هو معى ، و اصطنعتك لنفسى . و اين سخن معنى قول خدا است كه موسى را گفت من ترا مصطنع خويش گردانيدم ، يعنى خالص خود را گردانيدم و اين صفت بر موسى ظاهر بود اولا و آخرا . و نخستين چيزى آن بود كه او را از مادر و پدر پديد آورد به دريا درافگند تا او را مادر به كار نيايد تا چون فردا\r\n\r\n","description":"","footnote":"","page_name":" 1407 ","page_number":27},
  {"content":"\r\n\r\nمادر را ببيند با مادر نيارامد ، و نيز چون مادر او را بازيابد به نگاهداشت اعتماد نكند . و چون خواست تا كنار مادر يابد شير همه دايگان بر او حرام كرد . مادرجوى را صفت چنين باشد ، حق‌جوى را صفت چگونه باشد ؟ !\r\nباز او را در كنار دشمن نهاد و به حكم اصطناع دشمن را از بدى او معزول كرد و در او صفت عداوت فرعون نهاد ؛ و در فرعون صفت محبت او نهاد . موسى عليه السلام با ذل طفوليت عزيز گشت كه محبوب بود ؛ و فرعون با دعوى عز الهيت ذليل گشت كه محب نبود . بنمودش كه آن خدا نباشد كه او ذليل كودكى طفل باشد ، و نيز چون در وطن آرام گرفت بر دست او قتل قبطى براند تا از وطن برميد تا با غير او نيارامد . باز چون با عيال و فرزند بياراميد آتش نمودش چنان كه گفت :  آنَسَ مِنْ جانِبِ الطُّورِ ناراً .  چون به مناجات آمد امر آمد كه :\r\n فَاخْلَعْ نَعْلَيْكَ . \r\nبزرگان چنين گفته‌اند كه : النعل عبارة عن حب الاهل و الولد ، اى اخلع شغل اهلك و ولدك عن قلبك . و نعلين در تعبير خواب اهل باشد و نيز چون اعتماد او بر عصا پديد آمد ، امر آمد كه : القها ، تا بر غير او اعتماد نيارد . و چون قوم را به برادر سپرد ، ايشان را به گوساله پرستيدن مبتلا كرد تا بر برادر اعتماد نيارد . و چون قرب و مناجات يافت ، سؤال رؤيت كرد . آن جواب آمد كه شنيده‌اى ، تا بر سؤال خويش اعتماد نيارد . و مانند اين بسيار است . پس هركه محبوب حق باشد مصطنع حق باشد و مصطنع حق را با غير حق آرام نباشد . باز شيخ اين لفظ را تفسير كرد و گفت : « فلا يصلح لغيره » . و قال\r\n« معنى قوله لا يصلح لغيره اى لا يكون فيه فضل لمراقبة الاغيار و مراعاة الاحوال » . گفت : معنى اين سخن كه مىگويد كه نشايد غير او را يعنى چون حق تعالى دوست دارد بندهء خويش را صفتش آن باشد كه در او هيچ افزونى نماند كه از غير او بترسد تا احوال را نگاه دارد . و اين را دو معنا است : يكى آنكه چون حق تعالى بنده‌اى را دوست دارد او را با غير خويش نگذارد ؛ ديگر ظاهر و باطن او را چنان مشغول گرداند به محبت خويش كه غير حق را در او\r\n\r\n","description":"","footnote":"","page_name":" 1408 ","page_number":28},
  {"content":"\r\n\r\nراه نماند .\r\nفاما مراقبت اغيار آن باشد كه چيزى جويد يا جايى نگرد يا با كسى آرامد چون محبت بنده با حق درست گردد از اين معانى در او هيچ‌چيز نباشد . و اما مراعات احوال آن باشد كه چون احوال بگردد او بنگردد . محب را اين روا نباشد . باز مراعات احوال آن باشد كه خويشتن را حالى بيند و وقتى [ 127 ب 
  ] بيند كه محب به اين صفت نباشد از بهر آنكه بندگى محبت صعب‌تر از بندگى رق است . بندگى رق به عتق زائل گردد و بندگى محبت هرگز زائل نگردد . چون حكم محبت اين باشد محبت را ملك نباشد و محب را عز نباشد و محب را غنا نباشد كه اين همه صفات احرار است ، و محب حر نباشد . چون از اين همه خبر ندارد او را مراقبت از بهر چه چيز باشد و مراعات كدام حال را باشد ؟ ! و المحبة اذا تحققت لم يبق للمحب صفة و لا حال .\r\nو چون صفت بر او محبت او گردد حال بر او بر مراد دوست او گردد .\r\nفلا يبقى له وقت و لا حال .\r\n« و قال بعضهم : المحبة على وجهين محبة الاقرار و هو للخاص و العام و محبة الوجد من طريق الاصابة فلا يكون فيه رؤية النفس و الخلق و لا رؤية الاسباب و الاحوال بل يكون مستغرقا فى رؤية ما لله و ما منه » . گفت محبت بر دو گونه است : محبت اقرار است خاص و عام را ؛ و از اين اقرار توحيد و ايمان مىخواهد كه هركه ايمان درست آورد محب است خدا را ؛ چنان كه خدا گفت :  وَ الَّذِينَ آمَنُوا أَشَدُّ حُبًّا لِلَّهِ .  اثبات كرد صفت محبت همه مؤمنان را .\r\nو از اين معنى همه مؤمنان محب بودند كه اگر حكم محبت خدمت است همه مؤمنان خادم اواند ؛ و اگر طاعت است طاعت او بر خويشتن واجب دانند ؛ و اگر بندگى است به بندگى مقراند ؛ و اگر حكم محبت گردن نهادن است دوست را ، همه مؤمنان به قضا راضىاند ؛ و اگر حكم محبت بزرگ داشتن است مؤمنان معظم‌اند به آن معنى كه از او برتر و بزرگوارتر كس را ندانند ؛ و اگر حكم محبت گزيدن است مؤمنان حق را بر عالم گزيده‌اند و او را بر همه خلق بدل آورده‌اند .\r\nو كس را بر او بدل نياورده‌اند ؛ و اگر حكم محبت ستودن است و\r\n\r\n","description":"","footnote":"","page_name":" 1409 ","page_number":29},
  {"content":"\r\n\r\nتنزيه كردن او را به وحدانيت ستوده‌اند و از شركا و انداد و اولاد تنزيه آورده ؛ و اين همه حكم اقرار ايمان است كه اگر بنده از اين همه يكى به جاى بگذارد كافر شود . و در اين معنى خاص و عام مشترك‌اند .\r\nباز محبتى است خاص را ، و آن محبت وجد است ، و در پيش ياد كرديم كه وجد خرقت قلب است . يعنى دل او به محبت حق چنان سوخته باشد من طريق الاصابة كه وصف نتوان كرد . يعنى نه چنان باشد كه گويد و داند ؛ كه ناگوينده و داننده يابنده بود . اگر گوينده و داننده يابنده بودى هركه نان و آب دانستى و يا بگفتى تشنه و گرسنه نگشتى ، يعنى تنها آن نبودش كه به زبان مقر آيد كه هست يا به دل بداند كه هست ، لكن هستى او در سر او چنان اثر كند كه هيچ هست را نيز در او راه نماند ، چنان كه گويندهء آتش و دانندهء آتش سوختهء آتش نيست . هر چيزى را در او راه است . چون سوخته گشت كس را نيز در او راه نماند . باز اين را تفسير كرد به دلالت و نشان كه اين ديدنى نيست . سرى است و سر در عبارت نيايد كه عبارت ظاهر است و سر نهان . ظاهر با سر ضدين‌اند و چيزى را در ضد او يافتن محال است ، و لكن به نشان ضدان ضد را بازجويند .\r\nاكنون چنين مىگويد [ 128 الف 
  ] كه چون اين محبت وجد پديد آيد ، و آن اصابت است كه يابد ، نه بداند و نه بگويد . نشان آن باشد كه در او نه رؤيت نفس ماند و نه رؤيت خلق ماند و نه رؤيت اسباب و نه رؤيت احوال . چون رؤيت نفس ساقط گردد عجب نماند و مراد نماند و شهوت نماند و با دوست خصومت نماند ؛ و چون رؤيت خلق نماند ريا نماند و اعتماد نماند و صحبت نماند و عشرت نماند ؛ و چون رؤيت اسباب نماند غنا نماند و دنيا نماند و عز نماند و وطن نماند ؛ و چون رؤيت احوال نماند مجرد گردد ، در هر دو كون او را هيچ حال نماند نيز نه خدمت بيند و نه طاعت و نه در باطن خود را معرفت و توحيد بيند . و ديگران ببينند و ندارند ؛ و او دارد و نبيند .\r\nنشان محبت وجد اين باشد و اين وصف نشان محبت است نه وصف محبت . و چون صفت نشان محبت اين باشد ، وصف عين محبت چگونه\r\n\r\n","description":"","footnote":"","page_name":" 1410 ","page_number":30},
  {"content":"\r\n\r\nباشد ؟ و چون به وصف عين محبت كس را راه نيست به عين محبت كه را راه باشد ؟ ! باز پديد كرد كه اين به چه درست گردد ، گفت :\r\n« يكون مستغرقا فى رؤية ما لله و ما منه . » گفت چون اين محبت وجد بنده را درست گردد يا آن محبت در سر خويش بيابد در دو چيز غرقه گردد : يك در ديدن آنچه حق را است ؛ و ديگر در ديدن آنچه آن حق است . اما آنكه آن حق است منت است ؛ و اما آنكه حق را است عبوديت است . چون نظارهء او گشت فراغت ديدن غير او نيابد . و چون نظارهء بندگى گشت فراغت صحبت غير او نيابد و در هر دو كون او را با هيچ‌كس و با هيچ‌چيز نيز صحبت نماند ، و نه در هر دو كون به كسى خطر ماند . نفس و خلق و اسباب و احوال از او ساقط گردد .\r\n« انشدونا لبعضهم :\r\n احبك حبين حب الهوى * و حبا لانك اهل لذاكا » \r\nگفت ترا دوست دارم دو دوستى : يكى دوستى هواى خويش ؛ و ديگر دوستى آنكه تو سزاى آنى كه ترا دوست دارند . اما ببايد دانستن كه دوستى دو نباشد يكى باشد ، و آن يكى محبت را مقامات باشد . تا بزرگان چنين گفته‌اند كه محبت را هفتصد هزار مقامات است ، كمترين مقامى موافقت است . و تفسير موافقت بزرگ است ، لكن رمزى از او آن است كه اگر دوست از تو راضى باشد تو از خويشتن راضى باشى ؛ و اگر بر تو ساخط باشد تو بر خويشتن ساخط باشى ، چنان كه مىگويد : رضيت بالقتل منه ان كان بالقتل يرضى . و نيز كمترين موافقت آن است كه حكم دوست را مخالفت نكنى اگر همه حكم بر جان كند . پس كمترين مقام محبت اين است ، و از مخلوقان كس را صدق اين مقام نيست ، صدق مقام برترين كه را باشد ؟ !\r\nتا يكى از اين بزرگان چنين گفته است كه محبت به حقيقت صفت حق است . فاما محبت مخلوقان را حقيقتى نيست ، لكن مجازى است و تأثير محبت حق است ، از بهر آنكه محبت حق حقيقت باشد كه آن دوست از خويشتن طلب كند . و اين صفت مخلوقان را نيست ، [ 128 ب 
  ] از بهر آنكه همه مخلوقان از حق مراد خود طلب كنند . باز محبت\r\n\r\n","description":"","footnote":"","page_name":" 1411 ","page_number":31},
  {"content":"\r\n\r\nحق اولياى خويش را حقيقت است ، از بهر آنكه او از خلق بىنياز است . پس آنچه از خلق خواهد نيك آمد خلق را خواهد نه منفعت خويش را . پس محبت او خلق را بىعلت است و محبت خلق او را با علت . و هرچه با علت باشد مجاز باشد ؛ و هرچه بىعلت باشد حقيقت .\r\nچون اين اقسام محبت بدانستيم بازگرديم به معنى بيت . اين قايل محبت را دو قسم نهاد نه به آن معنى كه محبت را مقام دو است ، لكن به آن معنى كه اصل همه مقامات محبت از اين دو معنى خيزد : يكى محبت به هواى خويش ، و يكى محبت به آن معنى كه مراد دوست طلب كند . اما آن معنى هوا ميل است كه گفت من ترا دوست مىدارم دوستى هوا . و از اين هوا نه آن خواست كه مرا بر تو هواى عشق است چنان كه فاسقان را باشد ، لكن هواى ميل باشد . گفت مرا ميل همه به تو است و به غير تو هيچ ميل نيست . و نيز هوا سقوط باشد ، چنان كه خدا گفت :   وَ النَّجْمِ إِذا هَوى   . اقسم بالثريا اذا سقط . گفت من آنم كه افتاده‌ام در محبت تو معتكف مانده بر در تو ملازم گرفته آستانهء تو . و نيز هوا مراد نفس باشد ، و معنى هوا به اين قول آن باشد كه من ترا به هواى خويش دوست مىدارم هيچ منت نيست و مرا از تو به اين محبت هيچ طمع نيست به مكافات ؛ چنان كه در قصه‌ها آمده است كه چون زليخا از يوسف مراد خويش طلب كرد او را جواب داد كه هرچه با من كردى به هواى خويش كردى ترا بر من منت نيست . مراد طلب كردن محال است .\r\nو در زير اين رمزى عجب است و آن آنست كه اگر دوستى در ميان نيست ، گستاخى چرا است ؛ و اگر دوستى حقيقت است محب را خود مراد نباشد . اما آنكه گفت حب ديگر آن است كه تو سزاى دوست داشتنى ، اين را معنى بسيار است ، لكن اصل او به دو معنى بازگردد :\r\nيكى آنكه تو سزاى محبتى از بهر آنكه بر و احسان ترا نهايت نيست ، و آن‌كس كه او را صفت اين باشد او سزاى دوستى باشد ؛ يا معناش آن باشد كه تو سزاى دوست داشتنى ، از بهر آنكه در ازل بىعلت مرا دوست داشتى . بدايت محبت از تو آمد . و البادى بالود لا يكافى . و نيز\r\n\r\n","description":"","footnote":"","page_name":" 1412 ","page_number":32},
  {"content":"\r\n\r\nبا قدرت عاجزى را برگزيدى و با قوت ضعيفى را برگزيدى و با غنا محتاجى را برگزيدى . آنكه كرم او چنين باشد سزاى محبت باشد .\r\nديگر معنى آن باشد كه من ترا دوست مىدارم به آن معنى كه تو سزاى محبتى از آنكه ترا بدل نيست و در هر دو كون ترا نظير نيست ، و هرچه عزيزتر دوست‌تر . پس سزاى محبت تويى نه غير تو ، كه هر كه غير ترا دوست دارد آن دوست را مثلى ببايد كه با آن مثل بيارامد .\r\nو هركه جز با دوست بيارامد محب نيست . سزاى محبت تويى كه ترا مثل نيست و بدل نيست . پس هركه محب تو است او را با غير تو آرام نيست .\r\nو شايد كه اين را معنى آن باشد كه سزاى محبت تويى ، از بهر آنكه هركه غير ترا دوست دارد آن محبوب از محب مراد خويش طلب كند ، باز تو از دوستان همه مراد دوستان طلبى نه مراد خويش . و نيز [ 129 الف 
  ] شايد كه اين را وجهى ديگر باشد ، و آن آنست كه سزاى محبت توى نه غير تو ؛ از بهر آنكه هركه غير ترا دوست دارد ترا بگذارد ، و هركه ترا دوست دارد همه را بيابد . ففى طلب غيرك فواتك و فى طلبك وجود الكل . از اين معنى گفت : لانك اهل لذاكا . باز اين دو محبت را تفسير كرد و گفت :\r\n « فاما الذى هو حب الهوى * فشغلى بذكرك عمن سواكا » \r\nآن دوستى كه دوستى هوا است مشغول گشتن من است به ياد تو جز از تو مرا ياد نيايد . و اين از آن است كه هم به آن مقدار كه كسى به چيزى مشغول گردد از غير آن چيز فراغت يابد ؛ و هم به آن مقدار كه از چيزى فارغ گردد به غير آن چيز شغل يابد . و اين ظاهر است و متعارف تا هم‌چندان‌كه بنده به دنيا مشغول گردد از عقبى فارغ ماند ، و هم‌چندان‌كه به حق مشغول گردد از خلق فارغ ماند . و مشغول گشتن به چيزى به مقدار محبت آن چيز باشد ، هرچند محبت قوىتر شغل بيشتر ؛ و هرچند محبت ضعيف‌تر فراغ بيشتر .\r\nاكنون چنين مىگويد كه محبت من به تو مرا چنان مشغول گردانيده است كه مرا جز تو ياد نمىآيد . و در اين سرى است و آن آنست كه\r\n\r\n","description":"","footnote":"","page_name":" 1413 ","page_number":33},
  {"content":"\r\n\r\nمحبت قاهر است كه هر قاهرى كه بر كسى مستولى گردد به مقدار قهر خويش او را چنان مشغول گرداند كه فراغ غير او ندارد و از غير او خبر ندارد . و چون بلا عظيم گردد بلاهاى خردتر نعمت گردد .\r\nپس هيچ قاهرى برتر از حق نيست ، و چون محبت حق بر كسى مستولى گردد او را از غير حق چنان فارغ گرداند كه باشد كه در دنيا از دنيا خبر ندارد ؛ و باشد كه در ميان خلق از خلق خبر ندارد ؛ و باشد كه با نفس از نفس خبر ندارد ؛ و باشد كه در دوزخ از دوزخ خبر ندارد ، و اگر خبر داشتى حنان و منان نخواندى ؛ و در جان دادن از جان دادن خبر ندارد ، و در گور از گور خبر ندارد ، و در قيامت از قيامت خبر ندارد ، از بهر آنكه عظيم‌ترين بلاها بلاى محبت است و هركس كه بلاى عظيم‌ترين ديده باشد از بلاى خردترين خبر ندارد چنان كه كسى دريا ديده باشد جيحون را خطر ندارد ؛ و كسى كه جيحون ديده باشد جويك خرد را خطر ندارد ؛ و كسى كه عذاب دوزخ چشيده باشد آتش دنيا را قدر ندارد ؛ تا پيغامبر عليه السلام گفت اگر يكى را از دوزخ بيرون آرند و بر آتش دنيا بخوانند در خواب رود و سه شبان روز بيدار نگردد . پس كسى كه او را به سر با حق صحبت باشد فراغ غير حق كى يابد . باز محبت ديگر را تفسير كرد و گفت :\r\n « و اما الذى انت اهل له * فلست أرى الكون حتى أراكا » \r\nآن محبتى كه تو سزاى آنى آن است كه كون را نمىبينم تا ترا ببينم ، و اين مقام برتر از مقام اول است ؛ از بهر آنكه مقام اول فراغت بود از غير دوست به شغل دوست ؛ و اين كسى را باشد كه خبر دارد لكن فارغ باشد . باز اين مقام ثانى ناديدن كون است ؛ و كون اسم [ 129 ب 
  ] است چيزى را كه زير ذل كن درآمده باشد از ازل تا ابد ، از عرش تا ثرى ، در دنيا و عقبى خبر مىدارد كه محبت من به تو به جايى رسيده است كه از اين همه هيچ‌چيز نمىبينم تا ترا بينم كه مىدانم كه اگر جز تو بينم ترا نتوانم ديدن .\r\nو از اين ديدار مراد ديدار عين نيست لكن ديدار مراد سر است ، و اين موافقت است امر خداوند را كه مصطفى را امر كرد و گفت :\r\n\r\n","description":"","footnote":"","page_name":" 1414 ","page_number":34},
  {"content":"\r\n\r\n وَ لا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً مِنْهُمْ .  و نيز موافقت آن را كه خدا خبر داد از حال مصطفى و گفت :  ما زاغَ الْبَصَرُ وَ ما طَغى  ، لانه لو زاغ عنا لم ينظر الينا . و اين ظاهر است كه هركس كه خواهد كه چيزى ببيند بايد كه از ديدن غير او فارغ گردد ، و چون ظاهر چنين باشد باطن هم بر اين مثال باشد . باز گفت :\r\n « فما الحمد فى ذا و لا ذاك لى * و لكن لك الحمد فى ذا و ذاكا » \r\nگفت : حمد مرا نيست نه در اين محبت و نه در آن محبت ، لكن حمد ترا است هم در اين و هم در آن . در بيت اشارت مىكند به ناديدن خويشتن و ناديدن افعال خويشتن . يعنى اين دو محبت كه ترا دوست مىدارم نه هنر من است و به اين ياد كردن نه خويشتن مىستايم ، لكن منت تو ياد مىكنم كه مرا سزاى محبت خويش گردانيدى و مرا محب خود كردى . پس منت ترا است بر من ، و اين منت ديدن از بهر آن باشد تا آنچه يافته است با او بقا يابد كه نايافته را به نياز توان يافتن ، و يافته را به ديدار منت توان نگاه داشتن .\r\nو اين‌چنان است كه در خبر آمده است در قصهء عايشهء صديقه رضى الله عنها كه چون او را به زور تهمت كردند رسول عليه السلام از او اعراض كرد تا آنگاه كه خدا در برائت او وحى متلو فرستاد .\r\nچون رسول سلام الله عليه عايشه را خبر داد ، او گفت : به حمد الله تعالى لا بحمدك . و نظارهء منت حق او را چنان مشغول گردانيد كه فراغت مصطفى نيافت ؛ و چنان كه صديق رضوان الله عليه ، چون او را خبر مرگ مصطفى دادند ، گفت : من كان يعبد محمدا فان محمدا قد مات و من كان يعبد الله فان الله حى لا يموت . تعظيم حق او را چنان مشغول كرد كه مرگ مصطفى او را سايه نكرد ؛ و چنان كه خليل كه جبريل را [ گفت : 
  ] اما اليك فلا . سلطان حق او را چنان مشغول كرد كه قرب جبريل نديد . و لامحاله هركه حقى حق بيند كون را و آنچه در كون است نزديك او خطر نماند ؛ و نيز يعقوب عليه السلام چهل سال بيت - الاحزان بنا كرد و از خلق خبر يوسف مىجست ، هيچ فرج نيامد او را تا آنگاه كه چشم از نظارهء خلق نابينا گشت ، چنان كه حق تعالى خبر داد :  وَ ابْيَضَّتْ عَيْناهُ مِنَ الْحُزْنِ فَهُوَ كَظِيمٌ ؛  و شكايت از خلق سوى حق\r\n\r\n","description":"","footnote":"","page_name":" 1415 ","page_number":35},
  {"content":"\r\n\r\nبازآورد و گفت : انما أشكو بثى و حزنى الى الله . فرج پديد آمد .\r\nتا خلق مىديد [ در 
  ] محنت بود ، چون حق ديد به راحت افتاد . در بلا دير ماند از آنكه دير بازآمد . اگر زودتر آمدى زودتر رستى .\r\nبازگرديم به بيت اين كس كه قايل اين بيت [ 130 الف 
  ] است خويشتن نمىبيند در آنچه هست ، از اين معنى گفت :\r\n « فما الحمد فى ذا و لا ذاك لى » \r\nلكن همه نظارهء منت حق است و مشغول فضل و بر و احسان او از اين معنى گفت :\r\n « و لكن لك الحمد فى ذا و ذاكا » \r\n« قال ابن عبد الصمد [ المحبة 
  ] هو الذى يعمى و يصم » گفت محبت آن باشد كه كور و كر گرداند . باز اين را تفسير كرد و گفت :\r\n« يعمى عما سوى المحبوب فلا يشهد سواه مطلوب » . نابينا گرداند او را از هرچه جز دوست است تا جز دوست هيچ‌چيز را طلب نكند . باز اين را دليل آورد و گفت :\r\n« قال النبى عليه السلام حبك الشىء يعمى و يصم » . دوستى تو چيزى را كور و كر گرداند . ترا خبر اين‌قدر است ، و در خبر بيان نيست كز چه كور و كر گرداند . يك تأويل ، و الله اعلم ، آن است كه كور گرداند از عيب ديدن و كر گرداند از ملامت شنيدن ، تا چون محبت قوت گيرد اگرچه دوست پرعيب است بىعيب بيند ، و هرچند بلا بيش كند باك ندارد .\r\nو گروهى بزرگان چنين گفته‌اند كه ملامت كردن محب را اغرا باشد بر محبت ، و هرچند كه عاشق را ملامت بيشتر كنند عاشق‌تر گردد . و از اين معنا است كه چون كافران بت را دوست گرفتند به خدايى گرفتند ، و چون دوستى بت بر ايشان غالب گشت كور گشتند ، و عيب آنكه جماد خدايى را نشايد نديدند ، و چون پيغامبران بيامدند و ايشان را ملامت كردند عاشق‌تر گشتند . تا آن تعجب كه اهل حق را مىبايست آوردن از ايشان به محال ايشان تعجب آوردند به صواب ، و انبيا را گفتند : اجعل الآلهة الها واحدا ان هذا الشىء عجاب ؛ و همچنان‌كه اهل حق را از اهل باطل عجب آيد اهل باطل را از اهل حق\r\n\r\n","description":"","footnote":"","page_name":" 1416 ","page_number":36},
  {"content":"\r\n\r\nعجب آيد ، و همچنان‌كه اهل حق را باطل باطل نمايد اهل باطل را حق هم باطل نمايد .\r\nهركس كه در كوى محبت به راهى فرورود پندارد كه در هر دو جهان راه جز اين نيست چنان كه خداى تعالى گفت :  كُلُّ حِزْبٍ بِما لَدَيْهِمْ فَرِحُونَ ،  و دليل بر آنكه محبت از عيب ديدن كور گرداند مثلى است معروف كه ميان خلق گويند نه هركه نيكوتر دوست‌تر ، لكن هركه دوست‌تر نيكوتر . پس علت محبت جمال نيست ، لكن علت جمال محبت است ، چون محبت آمد پرعيب بىعيب گردد ، و چون محبت رفت بىعيب پرعيب گردد . و دليل بر اين خدمت ابليس و زلت آدم است عليه السلام كه زلت نشان عيب است و خدمت نشان آرايش . چون ابليس را در ازل عداوت بود ، خدمت سبب لعنت گشت ؛ و چون آدم را عليه السلام در ازل محبت بود زلت سبب قربت گشت . و دليل بر اين كه زشت دوست نيكو است ، و نيكوى دشمن زشت است قول قايل است كه مىگويد :\r\n و يقبح من سواك الفعل عندى * و تفعله فيحسن منك ذاكا \r\nو دليل بر آنكه كافران از بهر محبت كور گشتند و عيب نديدند قول خدا است كه مىگويد :  وَ مِنَ النَّاسِ مَنْ يَتَّخِذُ مِنْ دُونِ اللَّهِ أَنْداداً يُحِبُّونَهُمْ كَحُبِّ اللَّهِ .  و ديگر تأويل خبر را آن است كه محبت كور و كر گرداند تا هرچه از دوست پيش آيد محبوب [ 130 ب 
  ] و مكروه بىكسان بردارد ، و قفاء دوست همه عطا گردد ؛ از بهر آنكه تمييز كردن ميان زشت و نيكو آلت او چشم است ، و تمييز كردن ميان سخن سرد و سخن گرم آلت او سمع است ، و چون بصر نباشد تمييز رؤيت نباشد . و چون سمع نباشد تمييز مسموع نباشد ؛ و چون محبت كمال گرفت نابينا گردد نه به معنى زوال بصر ، و كر گردد نه به معنى زوال سمع ، لكن به معنى خبر ناداشتن از جفا و سرد گفتن دوست . و تأويل ديگر خبر را آن است كه محبت كور و كر گرداند تا جز دوست نبيند و جز از دوست نشنود ، يعنى : يعمى عما سوى الحبيب و يصم عما سوى الحبيب .\r\nو اين صفت در حكايت مجنون آورده‌اند كه چون با او حديث\r\n\r\n","description":"","footnote":"","page_name":" 1417 ","page_number":37},
  {"content":"\r\n\r\nليلى گفتندى به عقل بازآمدى ، و چون حديث غير ليلى گفتندى به سر جنون باز رفتى . و اين از بهر آن است كه همه حواس تبع قلب‌اند و قلب اسير محبت است . چون دل اسير محبت گشت قلب شاهد او گردد . چون دل نظارهء حبيب گشت پاى به دنبال دل رود و چشم به دنبال دل نگرد و گوش به دنبال دل شنود . همه اسير دل گردند و دل اسير دوست گردد تا هفت اندام آن كند كه دل فرمايد ، و دل آن كند كه دوست خواهد .\r\nو شايد كه تأويل خبر آن باشد كه چون محبت غالب گردد محب مقهور گردد سلطان محبت سلطانى است قاهر . چون مقهور گشت از سمع و از بصر معزول گردد از بهر آنكه حواس از بهر آن‌اند تا فعل اختيار كنند به بصر مرئيات ، و به سمع مسموعات را چون مقهور گشت او را اختيار نماند ، و چنان گردد كه گويى او را سمع و بصر نيستى . باز بر اين معنى دو بيت حجت آورد و گفت :\r\n « أصمنى الحب الا عن تساوره * فمن رأى حب حب يورث الصمما » \r\nكر گردانيد مرا دوستى مگر از راز گفتن با وى ، باز اين را به تعجب ياد مىكند و مىگويد كه ديده است دوستى دوستى كه محب را كر گرداند ، و معنى اين بيت همان است كه ياد كرديم . باز بيت ديگر گفت :\r\n « و كف طرفى الا عن رعايته * و الحب يعمى و فيه القتل ان كتما » \r\nو چشم من فروگرفته است از ديدار جز او ، « و الحب يعمى » و دوستى نابينا گرداند . و معنى اين سخن همان است كه ياد كرديم .\r\nپس گفت :\r\n« و فيه القتل ان كتما » . و اگر دوستى پنهان دارى در پنهان داشتن دوستى خويشتن كشتن است . و در اين سخن به رمزى اشارت كنيم و آن آنست كه محبت به ذات خويش بلا است ، و در بلا ناليدن راحت آرد ؛ و خبر دادن راحت آرد ؛ و مراد طلب كردن راحت آرد ؛ و اين همه محبت را زوال آرد . باز چون مراد طلب نكند و كس را خبر نكند و ننالد هيچ راحت نيابد كه با بلا برابرى كند ، و هر ساعت بلا در\r\n\r\n","description":"","footnote":"","page_name":" 1418 ","page_number":38},
  {"content":"\r\n\r\nزيادت گردد و به آخر بكشد ؛ و كشتهء محبت جليل‌ترين همه شهيدان باشد . از بهر آنكه محبت محض صنع حق است . پس محال باشد كه كشتهء كافران و كشتهء شير و آب و آتش شهيد باشد و كشتهء حق شهيد نباشد . اين است معنى قول پيغامبر عليه السلام [ 131 الف 
  ] كه گفت :\r\nمن عشق فعف و كتم ثم مات مات شهيدا . باز شعر ديگر ياد كرد و\r\n « فرط المحبة حال لا يقاومها * رأى الاصيل اذا محذوره قهرا » \r\nگفت بسيارى محبت حالى است كه با او پاى ندارد راى كسى كه او در تدبير اصل دارد ، هر آن وقت كه بلاها محبت را قهر كند . معنى اين بيت آن است كه چون محبت از حد درگذرد تا بلاى او بر بنده قاهر گردد ، هرچند با راى و تدبير باشد راه گم كند ، و هرچند قوى باشد با او بر نيايد . و اين دليل مىآرد آن سخن اول را كه چون مغلوب و مقهور گشت از راى و تدبير عاجز آمد بىسمع و بىبصر گشت . به معنى اگرچه حقيقت سمع و بصر دارد . پس گفت :\r\n « يلذان عدلت عنه قوارعه * و ان تزيد فى تعديله بهرا » \r\nقوارع جمع قارعه باشد ، و قارعه كارى بزرگ كوبنده باشد .\r\nگفت اين محبت محب را لذت و راحت دهد هروقت كه آن كارهاى بزرگ او ميانه رود ، و اگر در اين ميانه زيادت كند روشناييها پديد آيد و غلبه كند . يعنى از محبت چندانى لذت يابد محب تا كار ميانه باشد كه لذت يافتن صفت مميزان است ؛ اما چون مقهور و مغلوب گردد از محل تمييز برخيزد و نه از لذت خبر دارد و نه از الم ، چنان كه صواحبات يوسف عليه السلام . تا اينجا كه ياد كرديم ، و الله اعلم ، سخنانى بودند كه غير اين طايفه را با اين طايفه در او شركت بود .\r\nاكنون سخنانى ياد خواهد كردن كه اين طايفه به آن سخنان مخصوص‌اند ، و غير ايشان را در آن سخنان شركت نيست .\r\nو قال : « ان للقوم عبارات تفردوا بها » . گفت اين گروه را عبارتها است كه ايشان به آن متفرداند .\r\n« و اصطلاحات بينهم لا يكاد يستعملها غيرهم » . و ايشان را به آن الفاظها اصطلاحها است . يعنى اتفاق كرده‌اند كه در سخنان خويش الفاظى گويند كه معنى آن الفاظ ايشان دانند و غير ايشان آن را\r\n\r\n","description":"","footnote":"","page_name":" 1419 ","page_number":39},
  {"content":"\r\n\r\nاستعمال نكنند .\r\n« نخبر ببعض ما يحضر » . خبر دهيم از بعضى الفاظ به آن مقدار كه ما را حاضر گردد .\r\n« و نكشف معناها بقول وجيز » . و گشاده گردانيم معنى آن الفاظ به قولى كوتاه .\r\n« و انما نقصد فى ذلك الى معنى العبارة لا الى معنى ما يتضمنه العبارة » . و ما به آن بيان كردن قصد پديد كردن معنى عبارت خواهيم نه آنكه ما پديد كنيم كه در زير عبارت پنهان چيست . يعنى تفسير كنيم عبارت را ، اما آنكه معبر از سر خويش به عبارت خبر مىدهد ما ندانيم ، چنان كه ما دانيم كه ناله از درد باشد و گريه از خوف يا از حزن ، لكن ندانيم كه آن درد چه درد است و آن خوف چه خوف است و آن حزن چه حزن است .\r\n« فان مضمونها لا يدخل تحت الاشارة فضلا عن الكشف » . گفت آنچه در عبارت اين طايفه پنهان است زير اشارت درنيايد زير كشف چگونه درآيد ، از بهر آنكه اشارت به مرئى افتد ؛ و اين كس كه عبارت كرد از رؤيت سر عبارت كرد [ 131 ب 
  ] مستمع را از رؤيت او خبر نيست ، به آن چيز چگونه اشارت تواند كردن . باز گفت :\r\n« و اما كنه احوالها فان العبارة عنها مقصورة و هى لاربابها مشهورة » . و اما نهايت احوال ايشان عبارت از آنجا قاصر است ، و آن احوال خداوندان احوال را پيدا است ، يعنى به عبارت پديد نتوان كردن نهايت احوال را ، از بهر آنكه احوال را نهايت نيست ؛ و هر ساعت در زيادت است و او را قرار نيست ، و عبارت را نهايت است و بىنهايت را به نهايت بيان كردن محال است ؛ كه هرچند بيان كنى پوشيده‌تر گردد . لكن خداوند آن حال مىداند كه چه مىبيند . و هر كس كه به آن حال گذر كرده است داند كه او از كجا مىنالد . لكن نه خداوند حال را قدرت است كه از حال خويش عبارت كند ، و نه نظاره را قدرت است كه وقت را ببيند . از بهر آنكه احوال اسراراند ، اگر كشف و عبارت بر ايشان راه يابند اسرار نباشد . باز بيان كرد اين الفاظ را و گفت : منها التجريد و التفريد .\r\n\r\n","description":"","footnote":"","page_name":" 1420 ","page_number":40},
  {"content":"\r\n\r\n\r\nالباب الرابع و الاربعون قولهم فى التجريد و التفريد\r\nآن الفاظ كه اهل معرفت به آن مخصوص‌اند تجريد و تفريد است . و در وضع لغت تجريد از مجردى گرفته‌اند ، و تفريد از فرد گرفته‌اند . و مجرد آن كس باشد كه برهنه باشد ، و فرد آن كس باشد كه يگانه باشد . حق لغت اين است كه ياد كرديم . باز در تأويل آن اختلاف كرده‌اند و در كتاب چنين مىگويد :\r\n« فمعنى التجريد ان يتجرد بظاهره عن الاعراض و بباطنه عن الاعواض » . گفت : تجريد آن باشد كه ظاهر او برهنه باشد از اعراض ، يعنى چيزى ز اعراض دنيا به ملك او درنيايد ، و باطن او برهنه باشد از اعواض ، يعنى بر ترك دنيا از خداوند عوض طلب نكند . باز اين را تفسير كرد و گفت :\r\n« و هو ان لا يأخذ من عرض الدنيا شيئا و لا يطلب على ما ترك منها عوضا فى عاجل و لا آجل » . تجريد آن باشد كه از مال دنيا چيزى نگيرد و به آنچه به جاى بگذارد عوض طلب نكند نه در اين جهان و نه در آن جهان . سخن كتاب اين است كه ياد كرديم ، و اين اول مقام تجريد است ، كه دنيا نجويد و نخواهد . و اما اين [ مقام 
  ] عيسى\r\n\r\n","description":"","footnote":"","page_name":" 1421 ","page_number":41},
  {"content":"\r\n\r\nپيغامبر است كه از دنيا بيرون رفت و از دنيا هيچ‌چيز در ملك او درنيامد . و نيز ابراهيم ملك داشت ، لكن از ملك بيرون آمد و فداى فرشتگان كرد . و مجردى ظاهر اين است كه ياد كرديم ، و حكمت در تجريد ظاهر آن است كه چون دانست كه دنيا مبغوضهء حق است و دنيا را به نزديك حق مقدار نيست ، و اين طايفه دعوى محبت حق كردند و دشمن او را دشمن گرفتند ؛ و آن چيز كه او را به نزديك حق مقدار نبود ، او را در سر خويش مقدار ننهادند تحقيق موافقت محبت را . و ديگر حكمت در تجريد ظاهر آن است كه چون ديدند كه هركه دنيا را دهد اگر بگيريم هم به آن مقدار كه به وى مشغول گرديم در شغل خدمت تقصير افتد ، مجرد گشتند تا فراغ خدمت يافتند . [ 132 الف 
  ]\r\nو ديگر حكمت آن است كه هركس كه چيزى را مالك باشد به ظاهر مراعات آن ملك بر او واجب گردد . چون به او مشغول گردند خادم او گردند . پس اين سر بديدند كه اگر ما ملك دنيا طلب كنيم تا به ظاهر او خادم باشد ، به حقيقت ما خادم او گرديم . غيرت آوردند كه خادم غير باشند ، از املاك مجرد گشتند .\r\nو ديگر حكمت آن است كه چون دنيا بر مصطفى عليه السلام عرضه كردند بندگى بر ملك اختيار كرد . اين طايفه نيز هم اين اختيار كردند تحقيق متابعت را ، تا اين آيت را كار بندند كه خدا گفت :  لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ .  و نيز گفت :  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ . \r\nو ديگر حكمت آن است كه چون دانستند كه دنيا از بهر آن بايد تا شغلى را در مستقبل به كار آيد و ساختن كار خويش در مستقبل را صفت آن كس است كه خداوند را متهم دارد ؛ پس چون حق تعالى در وقت اسباب ايشان را كفايت كرد و در مستقبل حق متهم نبود به تقصير كردن در حق ايشان به دنيا حاجت نيامد مجرد گشتند .\r\nو حكمت ديگر آن است كه چون بدانستند كه مملوك را ملك نباشد و دانستند كه مملوك‌اند ، از ملك مجرد گشتند تحقيق مملوكى خويش را . چنان كه مصطفى گفت : اختار ان اكون عبدا نبيا ، و چنان كه عيسى\r\n\r\n","description":"","footnote":"","page_name":" 1422 ","page_number":42},
  {"content":"\r\n\r\nدر مهد گفت : انى عبد الله . و نيز حق ثنا كرد بر مصطفى بر عبوديت و گفت :   سُبْحانَ الَّذِي أَسْرى بِعَبْدِهِ .   و نيز گفت :  وَ أَنَّهُ لَمَّا قامَ عَبْدُ اللَّهِ ،  اضافت كرد بندگى او را به خود . اگر در هر دو كون سر او به چيزى بازنگرستى ، جز به حق اين اضافت درست نيامدى . پس چون حق او را به خود اضافت كرد به معنى عبوديت پديد كرد كه او بندهء ما است و بندهء غير ما نيست ؛ او را ما به كاريم و او را غير ما به كار نيست .\r\nو ببايد دانستن كه بندگى بىملكى است . هركه در مقام عبوديت ملك طلب كند قدم از مقام عبوديت بيرون نهاد ، و هركه قدم از مقام بندگى بيرون نهاد حق را بگذاشت ؛ و هركه حق را بگذاشت هيچ‌چيز ندارد . و هركس كه از ملك تبرا كند قدم بر عبوديت استوار كند . و چون قدم بر عبوديت استوار كرد به حق رسيد ، و هركه حق را بيافت همه بيافت . پس به نزديك عام هركه دارد دارد ، و هركه ندارد ندارد ؛ و به نزديك خاص هركه ندارد دارد ؛ و هركه دارد ندارد . اينك تجريد از اعراض دنيا اين است كه ياد كرديم .\r\nو از اين لطيف‌تر هست كه هركس كه مالك است مدبر است و هر كه مملوك است مدبر . از بيم آنكه تا حق ايشان را به ايشان نماند تا به تدبير ملك مشغول گردند ، و از ملك مجرد گشتند تا ايشان مدبر چيزى نباشند ، لكن در تحت تدبير حق باشند . و اين طايفه خود خويشتن را نباشند . و كسى كه او خود را نباشد او را چيز كى باشد ؟ ! و از اين لطيف‌تر هست ، و آن آنست كه عطا حجاب معطى است ، و هر كه از معطى به عطا برگردد از معطى محجوب ماند از بيم آن تا از حق به غير حق محجوب نگردند ، از همه كون مجرد گشتند . و اين خليل را بود عليه السلام [ 132 ب 
  ] كه گفت : فانهم عدولى ، از هرچه جز حق بود تبرا كرد ، تا چون از غير حق مجرد گشت و فرد حق را گشت تا گفت : الا رب العالمين . و نيز گفت : انى ذاهب الى ربى سيهدين . از غير رب قصد رب كرد ، تا از غير حق مجرد گشت و با حق فرد گشت .\r\nو نيز اين مقام مصطفى را بود عليه السلام كه گفت : لى مع الله وقت لا يسعنى فيه ملك مقرب و لا نبى مرسل . « لا يسعنى » مجردى بود و\r\n\r\n","description":"","footnote":"","page_name":" 1423 ","page_number":43},
  {"content":"\r\n\r\n« مع الله وقت » مفردى بود ، تا از غير حق مجرد نگشت با حق فرد نماند .\r\nتجريد به ظاهر اين است كه ياد كرديم . باز تجريد ظاهر بر تجريد باطن بنا كرديم ؛ از بهر آنكه اين طايفه را ظاهر و باطن موافق باشد هرچه به ظاهر كنند به قوت باطن كنند ؛ و چون مخالف گردد اصل تباه گردد . پس تجريد ظاهر بىملكى نهاد ، باز پديد كرد كه هر عبد به ظاهر بىملك گردد به حقيقت مجرد نيست تا به باطن مجرد نگردد . و مجرد گشتن باطن آن است كه بر ترك آنچه از او مجرد گشت عوض طلب نكند نه در وقت به عاجل و نه در مستقبل به آجل . از بهر آنكه هركه چيزى به جاى بگذارد طلب عوض را مجرد نيست ، تاجر است . اگر در دنيا فانى را از بهر عوض دنيا به جاى بگذارد ، هم فانى را به فانى بدل كرد . تجريد كو ؟ ! و اگر فانى بگذاشت ، عوض عقبى را فانى ماند و باقى طلب كرد ؛ كمتر بگذاشت و بيشتر گرفت ، تجريد كو ؟ !\r\nو از اين نيكوتر هست . عوض [ مر 
  ] دادن را باشد . چيزى از آن من بايد كه بدهم تا عوض طلب كنم . و مجرد را هيچ‌چيز نباشد تا بدهد ، پس عوض چه طلب كند ؟ ! و چون نپسندند كه ظاهر ايشان به دنيا مشغول گردد تا از خدمت محجوب گردند ، كى پسندند كه باطن ايشان به عوض مشغول گردد تا از مشاهدت محجوب گردند . اگر با محجوبى ظاهر نجات روا نباشد با محجوبى باطن جز قطيعت بار نيايد . و نيز ترك ملك به ظاهر تحقيق بندگى را رها كنند چون عوص طلب كنند مالكى طلب مىكنند . هركه مالكى طلبد عبوديت به جاى بگذارد ، اين تناقض دعوى باشد . و نيز هركه ملك مالك به جاى بگذارد او را بر مالك عوض واجب نيايد . و چون ديدند كه آنچه به جاى بگذاشتند ملك ايشان نبود تا ايشان را عوض واجب آمدى ، و ملك حق بود بر مالك ايشان را عوض واجب نيامد . و نيز متروك را به نزديك ايشان مقدار نبود ، و بىمقدار را عوض نباشد . و نيز چون توفيق يافتند ترك اعراض دنيا را تا از حطام و و بال آن برستند و حق را بر خويشتن حقى و منتى بزرگ دانستند . آنجا شكر واجب كرد نه عوض طلب كردن . باز در كتاب اين تجريد باطن را علتى ياد مىكند و مىگويد :\r\n\r\n","description":"","footnote":"","page_name":" 1424 ","page_number":44},
  {"content":"\r\n\r\n« بل يفعل ذلك لوجوب حق الله لا لعلة غيره و لا لسبب سواه » . آنچه ايشان از دنيا مجرد مىگردند و به باطن عوض طلب نمىكنند از بهر آن است كه آن مجردى كه به جاى آوردند از بهر وجوب حق خداوند را آوردند نه از بهر علتى و سببى ديگر . يعنى چون حق خداوندى حق تعالى بر خويشتن واجب ديدند دانستند كه تا خويشتن را [ 133 الف 
  ] در مقام بندگى متحقق نگردانند خداوندى حق را مصداق نباشند . از بهر تحقيق اين معنى را عوض طلب نكردند . و از اين نكوتر آن است كه بنده را در موافقت خداوند جز امر خداوند علتى ديگر نبايد . و نيز چون بديدند كه به هرچه مشغول گردند هم به آن مقدار از حق محجوب گردند چون از آن شغل فراغت يافتند محجوب نگشتند ، اين بسنده كردند و عوض ديگر طلب نكردند . و جمله جواب آن است كه عوض طلب كردن علت نهادن است بندگى كردن را . و چون بندگى درست گشت ، حق خداوند خود بر بنده واجب گشت ، علتى ديگر به كار نيايد و عوض طلب كردن چگونه باشد ؟ ! و روا باشد كه بنده را بر خداوند هيچ واجب نيايد . و گفت :\r\n« و يتجرد بسره عن ملاحظة المقامات التى يخلها و الاحوال التى ينازلها » . سر خويش را مجرد گرداند از ديدن مقاماتى كه به آن مقام فروآيد و احوالى كه به آن احوال فروآيد . و ما در پيش ياد كرديم كه تجريد ظاهر آن باشد كه از اعراض دنيا مجرد باشد ، و تجريد باطن آن باشد كه از اعراض به عاجل و آجل مجرد باشد ، تا به ظاهر دنيا را مالك نباشد و به باطن عوض طلب نكند تا مجرد باشد هم به ظاهر و هم به باطن .\r\nاكنون شيخ در اين كتاب تجريد را مقامى سيم زيادت مىكند كه اگرچه بنده هر دو تجريد آورده باشد تا اين سيم نيارد هم مجرد نباشد ؛ از بهر آنكه مجردى برهنگى است ، و كسى كه برهنه باشد عرب او را مجرد خوانند ؛ و اگر اندكى پوشيدگى باشد مطلق او را نام مجردى ندهد . و مطلق نام مجردى آنگاه گيرد كه هيچ پوشش با او صحبت نكند . پس نزديك اين طايفه چون ظاهر او با ملك صحبت كرد ، ظاهر او مجرد نيست كه مجرد يگانه باشد و او يگانه نيست .\r\n\r\n","description":"","footnote":"","page_name":" 1425 ","page_number":45},
  {"content":"\r\n\r\nپس اگر به ظاهر از ملك مجرد گشت و به باطن سر او به چيزى باز مىنگرد به ظاهر مجرد است و به باطن مجرد نيست . و تجريد ظاهر بىتجريد باطن هيچ فايده ندهد . از بهر آنكه ظاهر خلق را است و باطن حق را . نظاره‌گاه خلق مجرد كرد و نظاره‌گاه حق مجرد نكرد ، اين آراستن ظاهر باشد به آلايش باطن ، و اين صفت منافقان است .\r\nپس اگر هر دو مجرد كرد ظاهر از اعراض و باطن از اعواض ، اكنون مجرد گشت ، لكن از اين برتر مقامى ديگر هست ، و آن آنست كه چون اين هر دو تجريد به جاى آورده باشد كه بر ظاهر او حالى پديد آيد ، يا در باطن او مقامى پديد آيد ، به آن مقام آرام گيرد و نفس او را به آن حال سكون افتد تا سر به آن وقت و به آن مقام انس گيرد . و اين كس وقت‌پرست و حال‌پرست و مقام‌پرست باشد ؛ از بهر آنكه چون به آن مقام صحبت كرد مجرد نيست هنوز و چون با احوال صحبت كرد هم مجرد نيست ؛ از بهر آنكه ما ياد كرديم كه مجردى يگانگى است و او يگانه نيست .\r\nتا بزرگان چنين گفته‌اند كه : من رضى بمقامه حجب عن امامه . و از اين معنى بود كه مصطفى با هيچ مقام آرام نگرفت تا بىمقامى مقام او گشت ، كه اگر مقامى از مقامات مقام او بودى ، [ 133 ب 
  ] حق تعالى او را از آن مقام خبر دادى ؛ چون پوشيده كرد مقام او را گفت : او ادنى .\r\nدرست شد كه هر مقامى كه خلق كونين بر آن مقام قدم نهادند يا به آن مقام آرام گرفتند ، مصطفى عليه السلام از آن مقام گذشته بود و كس را به دانستن آن مقام راه نبود مگر حق را . از اين معنى بود كه مقام او را وصف كرد و گفت : او ادنى ؛ و از مجردى كه بود در دنيا گفت : هذه دنياكم . و نيز گفت : حبب الى من دنياكم . اگر مجرد نبودى : دنياكم ، گفتن درست نيامدى . به ما اضافت كرد تا مجردى خويش باز نمايد . و در قيامت نيز صفت او عليه السلام تجريد باشد ، و از اين معنا است كه هركس كه از ايشان در مقام تجريد به كمال تحقيق نرسيده بودند ، و در ايشان هنوز بقيتى مانده بود نفسى گفتند . باز چون او عليه السلام از هر دو كون مجرد گشته بود حديث\r\n\r\n","description":"","footnote":"","page_name":" 1426 ","page_number":46},
  {"content":"\r\n\r\nخويشتن نگفت ، لكن گفت : امتى امتى . باز شيخ رضى الله عنه اين را تفسير كرد و گفت :\r\n« بمعنى السكون اليها و الاعتناق لها » . گفت كمال تجريد آن است كه سر او مجرد گردد از مقامات و احوال به معنى آراميدن با ايشان يا در كنار گرفتن ايشان را ، يعنى اگر او را حالى جليل يا مقامى قريب پديد آيد در تجريد ، با آن نيارامد و اعتماد نكند ، و آن را در كنار نگيرد تا ظن برد كه من قرب يافتم يا بزرگ گشتم ، كه بزرگى آن است كه خود را كمترين همه عالم داند . چون آدم عليه السلام گفت :\r\nربنا ظلمنا انفسنا . ظلم صفت بعد است و او از بعد ناليد ؛ و مقامش قرب بود ، و خردى آن است كه خود را بزرگترين عالم داند ؛ چنان كه ابليس ، كه گفت : انا خير ، و خيريت صفت قرب است ، و او خويشتن را قريب دانست ، لاجرم بعد صفت او آمد .\r\nو از اين معنى گفت ابو العباس بن عطا رحمه الله كه : من سكن الى شىء دون الحق كان هلاكه فيه . پس مقام حق نيست و حال حق نيست ، چه حال صفت خداوند حال است ، و مقام صفت خداوند مقام است .\r\nهركه با حال يا با مقام آرام گرفت يا با صفتى از صفات خويش آراميد نفس‌پرست باشد نه حق‌پرست . و در زير اين سرى است كه آن را به مثال ظاهر توان دانستن ، و آن آنست كه هركس كه كسى را دوست دارد او را برنايستد كه آن‌كس را جز او بيند يا جز با او سخن گويد . پس چون حق را نظر به سرى باشد از آن مؤمن كى روا دارد كه آن سر غير حق را نظاره كند .\r\nباز چون كسى كسى را دشمن دارد نخواهد كه آن‌كس هرگز به وى نگرد يا با او سخن گويد . پس مشغول گردانيدن حق سر بنده را به غير خود دليل عداوت است نه دليل محبت . و لامحاله مقام و حال غير حق‌اند . و چون اين دليل عداوت باشد ، در عداوت قرب يافتن محال باشد . و سرى ديگر است و آن آنست كه چون ملوك خواهد تا كسى را هلاك كنند او را بيشتر نوازند ، تا چون نواخت بسيار يابد گستاخ گردد و در گستاخى بىادبى كند . آنگاه يك‌بارگى فراق نصيب او آيد . پس چون بزرگان عالم قرب مقامى يا بزرگى حالى بيابند از\r\n\r\n","description":"","footnote":"","page_name":" 1427 ","page_number":47},
  {"content":"\r\n\r\nبيم آنكه نبايد كه اين مكر و استدراج باشد [ 134 الف 
  ] قطيعت و لعنت را در حال چنان متحير گردند كه از حال و مقام خبر ندارند .\r\nو در جمله ببايد دانستن كه زنار بر ميان و عسلى بر گردن يا كلاه بر سر يا بت در پيش نهاده بنده را آن بلا نيارد كه آرام سر با غير حق ؛ از بهر آنكه شايد كه زنار و عسلى و كلاه و بت به ظاهر تلبيس باشد و سر با حال خويش مستقيم . باز ردا و كمر و كلاه عز اسلام با ويرانى باطن و سر صحبت كردن با غير حق هيچ سود ندارد .\r\nپس كمال تجريد اين باشد كه به ظاهر از اعراض مجرد گردد ، و پس از احوال و مقامات مجرد گردد تا در اقرب قربت خويشتن را ابعد بعيدان داند ، تا باشد كه به مقامى رسد كه همه عالم آرزومند آن باشند كه مگر آن مقام بينندى ، يا از آن مقام خبر يابندى ؛ و او در عين مقام چنان ترسان كه گويى كه بت مىپرستدى ، يا با خدا شرك مىآردى . و جمله سخن آن است كه تا بنده با چيزى جز حق تعالى به ظاهر يا به باطن صحبت كرد اين بنده مجرد حق را نيست ؛ و هركه مجرد حق را نيست ، او را از حق هيچ نصيبى نيست . باز گفت :\r\n« و التفريد ان يتفرد عن الاشكال و يتفرد فى الاحوال و يتوحد فى الافعال » . تفريد آن است كه از اشكال خويش فرد گردد ؛ و اشكال امثال و اقران باشند . و اين بر دو معنى باشد كه از اينجا مشاكلت انسانيت باشد ، يعنى با هيچ انسان نيارامد ، چنان كه مجنون را بود كه از محبت ليلى با وحوش و سماع مجانست داشت و از مردمان نفرت گرفت . و شايد كه از اين اشكال مراد مشاكلت خلقيت باشد ، يعنى از خلق متفرد گردد ، اگر مراد مشاكلت انسانيت است انفراد نفس باشد ، و اگر مراد مشاكلت خلقيت است انفراد سر باشد ، يعنى سر با هيچ مخلوق نبندد .\r\n« و يتفرد فى الاحوال » ، و در احوال نيز فرد گردد ، يعنى احوال انبيا و صديقان بر او پديد آيد ، و او با اين‌همه از احوال خويش چنان فرد باشد كه خويشتن را هيچ حال نداند .\r\n« و يتوحد فى الافعال » . و در افعال يگانه باشد ، و اين را دو معنى باشد : يكى يگانه بودن در افعال آن باشد كه چندانكه طاقت عبوديت\r\n\r\n","description":"","footnote":"","page_name":" 1428 ","page_number":48},
  {"content":"\r\n\r\nاست در گزارد اوامر تقصير نكند تا همه افعال به جاى آرد ، باز خويشتن را مفلس‌ترين خلق داند تا در افعال فرد باشد . و ديگر معنى آن است كه در افعال چنان فرد باشد كه هر فعلى كه بيارد در او مرائات خلق نباشد و نه عجب نفس و نه طمع عوض ، تا يگانه و فرد افعال او خدا را باشد .\r\nاكنون بازگرديم به سر سخن اول . تجريد ياد كرد پس تفريد ، از بهر آنكه تا اول بنده از خلق مجرد نگردد حق را فرد نگردد . اولا التجريد ثم التفريد فمن لم يتجرد من الخلق لم يتفرد للحق .\r\nو حق سبحانه با همه بزرگان همين كرده است ، اول ايشان را از خلق مجرد كرده است تا باز با حق فرد مانده‌اند . چون سر ايشان مفرد حق را گشته است ، باز خلق را به ايشان داده است تا در ميان خلق فرد حق را بوده‌اند . فاما چون اول [ 134 ب 
  ] ايشان را با خلق به جاى بگذاشته است و مجرد نگردانيده است هرگز به حق راه نيافته‌اند .\r\nو اين‌چنان است كه چون آدم سجود ملايكه بيافت و تعليم اسما بيافت و بهشت مستقر بيافت ؛ و حوا را جفت بيافت و تاج عز بر سر بيافت ، با اين عز انس گرفت . حق بر او زلتى براند تا او را از همه مجرد گردانيد ، از انس جدا گشتن صعب است . آدم عليه السلام سيصد سال مىگريست و بر سر او جز ذكر رب نگذشت و بر زبان او جز نام خدا نرفت . با حق خوى كرد و همه را فراموش كرد . چون فرد حق را گشت همه در پيش او نهاد ، روى آنجا كرد .\r\nو همچنين قصهء سليمان ملك خواست به دعا تسكين نفس را نه بدل آوردن بر حق . چون بيافت پاره‌اى آرام گرفت بزرگ داشتن عطاء معطى را نه اعراض آوردن را از منعم به نعمت حق از او آن مقدار نپسنديد و ملك بر او زوال آورد و او را اجير صيادان گردانيد . بدانست كه ملكى كه به ساعتى زوال آيد با او آرام گرفتن محال باشد . پس سر مفرد حق را گردانيد . باز ملك در كنار او نهاد تا با وجود ملك انس او با ملك باشد نه با ملك .\r\nو نيز نظير اين قصهء يعقوب است عليه سلام الله ، كه چون فرزندى بيافت بديع الخلق ، نظاره گشت ديدن يوسف را ، كه سر انبيا را عليهم\r\n\r\n","description":"","footnote":"","page_name":" 1429 ","page_number":49},
  {"content":"\r\n\r\nالسلام عرش حجاب نكند . محال باشد كه فرزند حجاب كند ، لكن نظاره گشت لطف صانع را در صنع . و هم به آن مقدار كه صنع واسطه گشت از حق تعالى عتاب آمد نه عتاب عذاب چه عتاب فراق ميان او و ميان آنچه او را به وى انس بود ، تا چشمش نگران بود ديدن يوسف را ، و زبانش گويا بود پرسيدن خبر يوسف را ؛ عتاب بر جاى بود . چون ديدار چشم بسته گشت چنان كه گفت : و ابيضت عيناه من الحزن ؛ و زبانش از مخاطبات خلق منقطع گشت ، چنان كه گفت : انما أشكو بثى و حزنى الى الله ، فرد حق را گشت ، فرزند با او بازدادند .\r\nو نيز قصهء مصطفى عليه السلام نظير اين است كه چون با مكه و مكيان آرام گرفت از معنى شفقت بردن بر ايشان نه از معنى سر بستن به ايشان . عتاب جفا آمد از خلق و عتاب فراق وطن از آنجا جدا گشت و سر آنجا نگران تا ايشان را به فراق بگذاشت ، و هم به آن مقدار باز نگرستن را عتاب آمد ، و امر آمد كه نيز به نماز روى از آن سوى مكن ، و در خدمت پشت بر مكه گردان . چون ديد كه اقبال نفس بر مكه روا نمىباشد دانست كه اقبال سر كمتر روا باشد . باز اين عتاب را تمام كردند به حرم حل گردانيدن ، و در حرم بر اطلاق شمشير زدن و در او قتل كردن . چون ديد كه سر ايشان به شمشير بمىبايد بريدن سر از ايشان ببريد . و مكه در پيش نهادند و اهل مكه به وى دادند ، و مكه را قبلهء همه عالميان گردانيدند ، تا همىبازنگرست بر بودند ، و چون روى بگردانيد بر كنارش نهادند .\r\nو معنى اين جمله سخن آن است كه : يا آدم ، در عز با عز مباش با معز باش ؛ و يا سليمان ، در ملك با ملك مباش با ملك باش ؛ [ 135 الف 
  ] و يا يعقوب ، در صنع با صنع مباش با صانع باش ؛ و يا محمد در خلق با خلق مباش با خالق باش . اينك تفريد به حق چنين باشد .\r\nو اين معنى كه در حق اين چهار پيغامبر ياد كرديم هركه تأمل كند در حق همه انبيا و اوليا و صديقان و سيدان خلق در هريك همين حال بيابد ، و همين وصف بيابد . باز شيخ اين را تفسير كرده است و گفته :\r\n« و هو ان تكون افعاله لله وحده فلا يكون فيها رؤية نفس و لا\r\n\r\n","description":"","footnote":"","page_name":" 1430 ","page_number":50},
  {"content":"\r\n\r\nمراعاة خلق و لا مطالعة عوض » . يگانگى در افعال آن باشد كه افعال او خدا را باشد تنها ، و در آنجا ديدار نفس نباشد و نگاهداشت خلق نباشد و نظارهء عوض نباشد ؛ يعنى نفس را نگذارد كه به آن افعال عجب آرد به آن معنى كه داند كه من در ان افعال مقصرم و مقصر مستحق عتاب و ملامت باشد . بر تقصير افعال چنان گريد كه زانيان بر زنا گريند .\r\nچون نفس حال اين بيند او را عجب نماند ، و اگر جز اين كند ، چون ابليس گردد كه گفت : انا خير . و نيز او را مراعات خلق نباشد در آن افعال يعنى راستى خويش به خلق نمايد ، چون با حق راست بود اگر همه خلق او را گرد آيند روا دارد و از ملامت خلق باك ندارد ، چنان كه گفت :  وَ لا يَخافُونَ لَوْمَةَ لائِمٍ .  به آن معنى كه داند كه با خلق نه منفعت است و نه مضرت . چنان كه گفت :  وَ لا تَدْعُ مِنْ دُونِ اللَّهِ ما لا يَنْفَعُكَ وَ لا يَضُرُّكَ . \r\nچون نظارهء خلق از خويشتن ساقط كرد مفرد با حق بماند . و اگر جز اين كند و خود را نظارهء خلق گرداند همچون فرعون گردد كه گفت : انا ربكم الاعلى ، و از مطالبت عوض نيز مفرد گردد ، يعنى خويشتن را حق عوضى واجب نداند از بهر دو معنى را : يكى آنكه خويشتن را بنده داند و بنده را بر خداوند مزد واجب نيايد ؛ و ديگر معنى آنكه در منت ازلى نظاره كند ، همه خدمت خويشتن را مكافات آن منت نبيند و مفلس گردد و نيز بر او حاصل آيد . و كسى كه بر او حاصل آيد سزاى قفا باشد نه سزاى عطا . و اگر جز اين كند همچون بلعم گردد كه چون كرامت ديد و نواخت يافت ، به حالى رسيد كه خويشتن را مستوجب آن دانست تا حق تعالى در صفت او ياد كرد :  وَ اتْلُ عَلَيْهِمْ نَبَأَ الَّذِي آتَيْناهُ آياتِنا فَانْسَلَخَ مِنْها فَأَتْبَعَهُ الشَّيْطانُ فَكانَ مِنَ الْغاوِينَ . \r\nچون از نفس مفرد گشت به معنى مرائات و از افعال مفرد گشت به معنى مطالبت عوض خويشتن را در دنيا با خلق انس نبيند و با نفس آرام نبيند ؛ و در عقبى مطالبت عوض نبيند . بنده‌اى گردد در دنيا موجود بىدنيا و در عقبى معدوم بىطمع ؛ و قرارگاه خلق اين دو\r\n\r\n","description":"","footnote":"","page_name":" 1431 ","page_number":51},
  {"content":"\r\n\r\nاست . چون خويشتن را در هر دو سراى قرارگاه نبيند جز گريختن سوى حق حيلتى نداند . همه را پس پشت آرد و روى سوى حق آرد :\r\nانى ذاهب الى ربى ، اين باشد و اين هر دو اگر موجود آيد در بنده‌اى نه هنر آن بنده باشد ، كه اگر حق بنده را به جاى بگذارد هرگز روى سوى حق نيارد ، لكن هركجا بنگرد بر او بلا گرداند تا از همه بگريزد و روى به حق آرد و مفرد حق را گردد . آنگاه آمده نباشد آورده باشد ، چنان كه خدا [ 135 ب 
  ] گفت :   سُبْحانَ الَّذِي أَسْرى بِعَبْدِهِ لَيْلًا .   ما آورديمش نه خود آمد .\r\n« و يتفرد فى الاحوال عن الاحوال فلا يرى لنفسه حالا بل يغيب برؤية محولها عنها » ، و فرد شود در احوال از احوال و نفس خويش را حالى نبيند ، لكن غايب شود به ديدن گردانندهء احوال . از ديدن احوال تفسير مىكند كه تفرد از احوال چه باشد . چنين مىگويد كه تفرد از احوال نه آن باشد كه او را حال نباشد ، از بهر آنكه هيچ مخلوق از حال و از صفت حال خالى نباشد ؛ آن حق است كه او را حال نيست ، از بهر آنكه حال از تحول گرفته‌اند ، و تحول گشتن باشد ، و مخلوقان همه گردنده باشند . از حال به حال مىگردند يا از فروترى به برترى يا از برترى به فروترى . باز حق محول احوال خلق است ، بر او گشتن روا نباشد . گرداند و خود نگردد . پس اين كس كه فرد باشد از احوال در احوال باشد ، لكن به نظارهء محول احوال چنان مشغول باشد كه از احوال غايب گردد و خبر ندارد از حال خويش . و اين در بلا و نعمت هر دو روا باشد كه به منعم مشغول گردد از نعمت غايب گردد ؛ و به مبلى مشغول گردد از بلا غايب گردد .\r\nو صفت غيبت از نعمت در نعمت سليمان را بود كه به دست خويش زنبيل بافتى و به دو قرص جوين بفروختى . يكى به درويشان دادى و به يكى روزه گشادى . پس با درويشان بنشستى و گفتى : مسكين جالس المساكين .\r\nو صفت غيبت از بلا ايوب را بود كه جعفر صادق روايت مىكند از پدران خود از پيغامبر عليهم السلام كه بلا با ايوب صحبت داشت تا هفت سال و هفت ماه و هفت روز و هفت ساعت مىنناليد . لذت رؤيت\r\n\r\n","description":"","footnote":"","page_name":" 1432 ","page_number":52},
  {"content":"\r\n\r\nنهندهء بلا او را چنان مشغول گردانيد كه از بلا غايب گشت . بلا بىالم نباشد ، لكن چون غايب گردد از الم خبر ندارد .\r\nو سليمان را نيز صفت همين بود . و نعمت از لذت خالى نباشد ، لكن چون غايب گردد از لذت خبر ندارد . چون سليمان عليه السلام از نعمت منعم را ديد ، و ايوب از بلا مبلى را ديد ، هر دو را نعم العبد ثنا آمد . باز گفت : انه اواب ؛ و اواب رجاع باشد ، اى كان ايوب راجعا من البلاء الى المبلى و كان سليمان راجعا من النعمة الى المنعم . يكى در نعمت بىنعمت ، و يكى در بلا بىبلا .\r\nو همين معنى در قصهء زليخا بيايد كه در روزگار صحبت يوسف عليه السلام كه سرش نظارهء يوسف بود ، از حال خويش چنان غايب بود كه نه از سرما خبر داشت و نه از گرما و نه از جوع و نه از عطش .\r\nذكر يوسف او را به جاى اين همه بيستادى . غلبات مخلوق چنين داند كردن ، غلبات حق چگونه باشد ؟ ! و صواحبات يوسف نيز نه از لذت طعام خبر داشتند و نه از الم قطع . و طعام بىلذت نه و قطع بىالم نه . يوسف عليه السلام صنع بود نه صانع . نظارهء صنع چنين داند كردن ، نظارهء صانع چون باشد ؟ !\r\nو مثال اين نيز در قصهء مصطفى [ 136 الف 
  ] بود عليه سلام الله كه گفت : انى اظل عند ربى فيطعمنى و يسقينى . و به حقيقت دانيم كه آنجا شراب و طعام نبود لكن چون غلبات مشاهدات در سر او پديد آمد از لذت طعام و شراب و الم جوع و عطش غايب گشت . بىطعامى او را طعام گشت و بىشرابى او را شراب گشت . و مثال اين در حق مؤمنان روز قيامت بيايد .\r\nدر خبر آمده است كه مؤمن در دوزخ حنان و منان را خواند . اگر از الم خبر داشتى جبار و قهار خواندى . دوزخ بىالم نه و او را از الم خبر نه . و نيز در صفت بهشت آمده است كه مؤمنان چون حق را ببينند : يتيهون بين جلاله و جماله ثمان مائة الف عام اذا نظروا الى الجمال طابوا و اذا نظروا الى الجلال ذابوا . پس چنان كه مشاهدت عيان ايشان را از نعيم باقى در سراى بقا غايب گرداند ، مشاهدت سر نيز در سراى فنا از نعيم فانى غايب گرداند .\r\n\r\n","description":"","footnote":"","page_name":" 1433 ","page_number":53},
  {"content":"\r\n\r\nاينك غايب گشتن از احوال به رؤيت . محول احوال چنين باشد .\r\n« و يتفرد عن الاشكال » و فرد گردد از اشكال خويش . و ما ياد كرديم كه اشكال امثال باشند ، و تفسير اين تمام ياد كرديم . باز اين تفرد را از اشكال تفسير كرد و گفت :\r\n« فلا يأنس بهم و لا يستوحش منهم » . و نه او را با اشكال خود انس باشد و نه از ايشان وحشت باشد ، و اين بر دو گونه باشد : يكى باشد كه به ديدار خلق انس گيرد و به غيبت خلق مستوحش گردد ، و يكى باشد كه به ديدار خلق مستوحش گردد و به غيبت ايشان انس يابد . و اين مقام برتر است ؛ از بهر آنكه هركس كه او را با چيزى انس باشد ، و به غيبت آن چيز وحشت باشد . سر او نظارهء آن چيز است ، و هركه را سر نظارهء غير حق باشد او را از حق خبر نباشد .\r\nو گروهى از بزرگان چنين گفته‌اند كه هركه به وجود چيزى انس يابد و به غيبت آن چيز غيبت يابد معبود او آن چيز است .\r\nفاما عارف را انس جز به مشاهدت حق نباشد ، و وحشت جز به غيبت حق نباشد . باز چون به حضور خلق وحشت يابد و به غيبت خلق انس ، اين نشان آن است كه سرش نظارهء حق است . طاقت نمىدارد كه با غير حق صحبت كند ، و اين مقام مصطفى را بود عليه السلام هم به ابتدا و هم به انتها ؛ كه ابتداء حال او آن بود كه از خلق گريزان گشت و طاقت صحبت خلق نداشت كه سر او مستوفى حق بود طاقت نمىداشت - كه سر خويش را جز به حق مشغول گرداند ؛ تا چون جبريل عليه السلام او را وحى آورد به رسالت از بيم آنكه نبايد كه چون به خلق مشغول گردم از حق محجوب مانم ، خويش را از كوه بينداخت و گفت : يا جبريل الخلق مشغلة ، تا جبريل او را جواب داد و گفت : انت اجل من ان يشغلك الخلق .\r\nو ميانهء حالش آن بود كز خلق مستوحش گشتى و گفتى : ارحنا يا بلال . بانگ نماز در ده تا در نماز با دوست تنها بمانيم ، و از اين خلق مرا برهان . و نهايت حالش آن بود كه او را امر آمد كه زندگانى مؤبد خواهى يا مرگ ؟ جواب داد كه : الرفيق الاعلى ، تا ابو بكر صديق گريان گشت و گفت : دريغا مصطفى را بگذاشتيم . و نيز در خبر آمده\r\n\r\n","description":"","footnote":"","page_name":" 1434 ","page_number":54},
  {"content":"\r\n\r\nاست كه گفت : ان عبدا [ 136 ب 
  ] خيره الله بين الدنيا و الآخرة فاختار الآخرة على الدنيا . و هيچ‌كس اين سر ندانست مگر ابو بكر صديق رضى الله عنه تا ياران را گفت : اين از حال خويش خبر مىدهد و ما را وقت گم كردن پيغامبر آمد و در زير خاك در گور تنگ با حق دوست‌تر داشت كه در دنياى فراخ با صحبت خلق .\r\nو نظير اين قصهء موسى است كه چون انس قرب و مناجات يافت از خلق وحشت گرفت كه چون امر آمد :  اذْهَبْ إِلى فِرْعَوْنَ إِنَّهُ طَغى . \r\nاز خوشى انس حق طاقت صحبت خلق نداشت ، گفت :     رَبِّ اشْرَحْ لِي صَدْرِي وَ يَسِّرْ لِي أَمْرِي وَ احْلُلْ عُقْدَةً مِنْ لِسانِي يَفْقَهُوا قَوْلِي .    \r\nو بزرگان چنين گفته‌اند كه دل ما را بسته گردانيدى به خود نخست بگشاى تا باز طاقت ذكر خلق داريم ، و كارى كه بر ما سخت گردانيده‌اى آسان گردان تا طاقت صحبت خلق داريم ، و كارى كه بر ما سخت گردانيده‌اى آسان گردان تا طاقت صحبت خلق داريم و زبان ما را به بند عبرت بسته‌اى ، اين بند عبرت بردار تا طاقت سخن گفتن داريم .\r\nباز گفت :  فَأَرْسِلْ إِلى هارُونَ .  و هيچ‌كس نباشد كه پيغامبرى نخواهد . پس اين گفتار او كه مرا به رسالت به هارون فرست ، نه از آن بود كه او را رسالت نمىبايست ، لكن انس انفراد با حق يافته بود ، و در پيغام گزاردن از صحبت خلق چاره نبود . پس از يافتن لذت با حق تعالى طاقت وحشت صحبت خلق نداشت ، گفت : الهى ، هارون اينجا نرسيده است كه من رسيده‌ام ؛ و از اينجا خبر ندارد كه من دارم ، و او را طاقت صحبت خلق باشد و من ندارم ، و اين نفس از بيم آن بود تا مستوحش نگردد به صحبت خلق از پس انس يافتن به قربت حق نه از آن معنى كه امر را رد كرد يا رسالت را ابا كرد .\r\nتا يكى را از بزرگان پرسيدند كه انس با حق چگونه باشد ؟ گفت چنان كه اگر او را به دوزخ درآرند خبر ندارد ، اگر خبر دارد او را با حق انس نيست .\r\n« و قيل التجريد ان لا يملك و التفريد ان لا يملك » . گفت تجريد آن باشد كه مالك چيزى نباشد : و تفريد آن باشد كه مملوك چيزى\r\n\r\n","description":"","footnote":"","page_name":" 1435 ","page_number":55},
  {"content":"\r\n\r\nنباشد . و اين از بهر آن گفت كه مجرد آن باشد كه چيزى با وى صحبت نكند ، و چون چيزى با وى صحبت كند مجرد نباشد . و تجريد اول مقام است از آن معنى كه چون چيزى را مالك باشد شغل او به نگاه داشت آن چيز او را از حق مشغول گرداند ، و نيز اعتماد او بر آن چيز بود ، و توكل او را قدح آرد . چون مجرد گشت از املاك فارغ گشت ، لاجرم لازم خدمت حق گشت و اعتماد به كليت بر حق كند و توكل او درست گردد .\r\nباز گفت تفريد آن باشد كه او مملوك چيزى نباشد جز مملوك حق تعالى ، تا فرد حق را باشد . و اين به آن معنا است كه هركس كه او را خوف چيزى پديد آيد از نقصان خوف حق باشد . او مفرد [ نيست 
  ] در خوف حق را و در رجا همچنين ؛ و معرفت و انس و محبت و ساير صفات همچنين . به آن مقدار كه در عبوديت كردن او حق را نقصان آيد بندهء غير حق گردد ، و چون مفرد حق را گشت ، از بندگى غير حق نجات يافت .\r\nتا بزرگان [ 137 الف 
  ] چنين گفته‌اند هركه حق را بنده باشد همه كون بندهء او گردد و محبت و خوف و رجا همچنين . باز به شعر ياد كرد و گفت :\r\n« [ انشدونا لعمرو بن عثمان المكى 
  ] :\r\n تفرد بالله الفريد فريد * فظل وحيدا و المشوق وحيد » \r\nمفرد گشت به خداى فرد ، آنكه او فرد است ، يعنى خدا فرد است بنده را فرد دوست دارد ، و اين بندهء فرد خدا را آنگاه گردد كه از غير خدا فرد گردد .\r\nو اين به ظاهر متعارف است كه تا كسى از همه شغلها فارغ نگردد يك شغل را فرد نماند ؛ و همه محبان و عاشقان يگانگى ستوده‌اند در مقامات خويش ، و خود را به يگانگى وصف كرده‌اند و از دوست يگانگى طلب كرده‌اند ؛ و اصل اين قول خدا است كه مىگويد :  فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً . \r\nامر كرد ترك شرك را ؛ و ترك شرك تفرد باشد كه همه مشركان مزدوج باشند ، و همه متوحدان متفرد . و نيز گفت :  وَ ما أُمِرُوا إِلَّا لِيَعْبُدُوا \r\n\r\n","description":"","footnote":"","page_name":" 1436 ","page_number":56},
  {"content":"\r\n\r\n اللَّهَ مُخْلِصِينَ لَهُ الدِّينَ  . و خالص آن باشد كه هيچ‌چيز با او نياميزد . و نيز در صفت انبيا عليهم السلام همه را مخلص خواند ، و خلوص در كلام عرب آن باشد كه از چيزى بيرون آيد و تنها ماند ، چنان كه مار كه از پوست بيرون آيد .\r\nو در قصهء خليل خود ياد كرد :  فَإِنَّهُمْ عَدُوٌّ لِي إِلَّا رَبَّ الْعالَمِينَ .  و تا هرچه دون حق بود همه را محل عداوت ننهاد . در صفت خلت فرد حق را نگشت . نبينى كه از كل عالم رب را مستثنى كرد ، باز چنين گفت : فظل وحيدا و المشوق وحيد ، و هركه پيوسته بر كارى باشد گويند : ظل يفعل كذا ، چنان كه پيغمبر گفت عليه السلام : انى اظل عند ربى .\r\nاكنون چنين مىگويد كه چون اين متفرد از همه چيزها با حق فرد ماند همه‌ساله تنها ماند ؛ و هركه را شوق باشد تنها باشد ؛ يعنى او از چيزها فرد از بهر آن گشت كه او را شوق حق بود ؛ و هركه مشتاق باشد تنها باشد . و اين ظاهر است كه كسى كه او را دوستى باشد غايب و او مشتاق آن دوست بود و همواره جويان خبر و اثر آن دوست باشد ، و فراغت صحبت كسى نباشد . و به عين شوق در حال غيبت دوست را همچنان بيند كه به عين مشاهدت در حال حضرت . و اگر كسى با او سخن گويد به فرياد آيد از آن معنى كه او را مشغول گرداند از مؤانست كردن با دوست ، كه چون محب از دوست غايب باشد و مشتاق باشد از فرط شوق او او را حال چنان گرداند كه گويى او با دوست به يك جا استى . و هركس كه با دوست خلوت يافت پر پشه‌اى او را سايه كند ؛ و اگر ذره‌اى ميان او و ميان دوست راه يابد چند كوه قاف حجاب گردد از اين معنى وحدت اختيار كردند تا كسى يا چيزى او را از تفكر كردن در دوست مشغول نگرداند .\r\nو اين صفت يعقوب را بود در حال غيبت يوسف عليهما السلام كه بيت الاحزان برآورده بود و از خلق عزلت گرفته ، و همگى خويش به يوسف مشغول كرده ، تا بزرگان چنين گفته‌اند كه محبت دوست خويش را در حال حضرت به دو چشم بيند . باز چون دوست غايب گشت ، شوق بر او غالب گردد و تفكر كند ، و هفت اندام [ 137 ب 
  ]\r\n\r\n","description":"","footnote":"","page_name":" 1437 ","page_number":57},
  {"content":"\r\n\r\nاو چشم گردد و از فرق تا قدم همه دوست بيند ، و در او جز دوست هيچ شغل نماند .\r\n « و ذاك لان المفردين رايتهم * على طبقات و الدنو بعيد » \r\nو گفت از بهر آن است كه من مفردان را بديدم و بر طبقات ديدم گروه گروه و نزديكى كردن سخت دور است . اما آنكه گفت مفردان را ديدم نه ديدار بصر خواست ، لكن ديدار سر خواست . و اين لفظ متعارف است ميان بزرگان ، كه چون سيدى مشرف و مطلع باشد بر احوال مريدان ، گويد من شما را مىبينم ؛ و از آنجا ديدار شخص نخواهد به بصر ، لكن ديدار اوقات ايشان خواهد به سر . و ببايد دانستن كه هر پيرى كه بر اوقات مريدان مطلع نباشد با او صحبت كردن روا نباشد . از بهر آنكه صحبت كردن با پيران از بهر تأديب و تثقيف باشد . چون شيخ بر سر مريدان مطلع نباشد ، كژى ايشان نبيند و ايشان را تثقيف نتواند كردن ، كه او را خود مثقفى و مؤدبى ببايد . و چون اشراف و اطلاع باشد با اين نيز شفقت ببايد كه دنيا بىسياست آبادان نباشد . پس دين بىسياست آبادان كى باشد ؟ ! و اين اطلاع پيران بر سر مريدان ظاهر است .\r\nنبينى كه چون مصطفى عليه السلام سيد سادات بود بر سر همه سادات مطلع بود ؛ و از اين معنى بود كه گفت : انى ارى من خلفى كما ارى من امامى و الرؤية انما تكون من امام و لا تكون من وراء فالكل كانوا وجها فى جانب وقفا فى جانب و المصطفى كان كله وجها بلا قفاء .\r\nو در اينجا سرى از اين نكوتر هست و آن آنست كه هركسى را جز مصطفى صفت غفلت بود وقتى از اين معنى ديدار بر دوام نداشتند و ديدار به جانبى داشتند دون جانبى . باز مصطفى همه صفت حضرت داشت و هيچ غيبت نه . و همه صفت مشاهدت داشت و هيچ حجبت نه ، و همه صفت كشف داشت و هيچ غفلت نه . فكان فانيا من صفات نفسه قائما بصفات الحق و الحق لا يحجبه شىء و لا يخفى عليه شىء و لا يعجزه شىء .\r\nو نيز گفته‌اند ابو الحسن نورى را امير القلوب خواندندى از آن\r\n\r\n","description":"","footnote":"","page_name":" 1438 ","page_number":58},
  {"content":"\r\n\r\nمعنى كه در اسرار خلق تصرف كردى چنان كه امير در ولايت خويش ؛ و نيز حسين منصور را به آن معنى حلاج خواندندى كه اسرار خلق بديدى و احوال و اسرار ايشان از نفس جدا كردى چنان كه حلاج كه پنبه را حلج كند و دانه از او جدا گرداند .\r\nو حكايتى در پيش ياد كرده‌ايم كه ابو الحسن مزين گفت : دخلت البادية على التجريد فلما بلغت العمق خطر ببالى و انا جالس على شفير البركة كيف قويت نفسى على قطع البادية على التجريد فنادانى انسان من وراء البركة يا حجام احفظ قلبك لا تحدث نفسك بالاباطيل فنظرت فاذا هو ابو بكر الكتانى . اما صفت مريدان تا از صحبت پيران برخوردارى يابند يكى صفت حرمت است كه زنديق با حرمت صديق گردد ، چنان كه جاودان فرعون ؛ و صديق بىحرمت زنديق گردد چنان كه بلعم باعور .\r\nو بعضى از بزرگان گفته‌اند كه ابليس به ترك سجود كافر نگشت ، لكن به ترك حرمت [ 138 الف 
  ] كافر گشت ، و آن بىحرمتى گفتار « انا » بود ، از بهر آنكه در وقت خطاب حق خويشتن ديدن بىحرمتى است . بايستى كه چون او را امر آمد كه :  اسْجُدُوا لِآدَمَ .  تعظيم خطاب حق بر او چندانى غالب گشتى كه خويشتن فراموش كردى او را از حق تعالى به آدم نظاره مىبايست كرد تا او را مقدم ديدى . به تقديم حق از خويشتن نظاره كرد تا او را مؤخر ديد به قلت طاعت و شومى خويشتن ديدن او را به كفر آورد . و بزرگان چنين گفته‌اند كه : من راى نفسه لم يفلح فى الدارين . و ديگر صفت مريدان نياز باشد . و درستى نياز بار كشيدن است و تحكم ناكردن . تا بزرگان چنين گفته‌اند كه موسى عليه السلام گفت : ارنى انظر اليك . مراد حاصل نيامد ، از بهر آنكه اين سؤال از سر نياز نبود . و چون نياز درست گردد به سؤال حاجت نيايد . و نيز مريد را ادب نفس بايد كه بىادب صحبت يافته را بگذارد ، به صحبت نايافته كى راه يابد ؟ !\r\nو بيان اين قصهء موسى و خضر است عليهما السلام كه خضر گفت :\r\nفلا تسألني عن شىء حتى احدث لك منه ذكرا . و چون موسى عليه السلام دعوى ارادت و شاگردى او كرد زبان او را بسته گردانيد از\r\n\r\n","description":"","footnote":"","page_name":" 1439 ","page_number":59},
  {"content":"\r\n\r\nانبساط . پس يك‌بار تجاوز كرد و عتاب كرد و بار دوم تجاوز كرد و تعنيف ؛ و سيم بار صحبت قطع كرد و گفت : هذا فراق بينى و بينك .\r\nبا مخلوقان صحبت به اين دشوارى است ، بنگر كه با حق چگونه باشد ؟ ! و نيز صفت مريدان بسيار است . چون ارادت صحيح باشد ، لكن اين قدر كه ياد كرديم كفايت است . و در جمله ببايد دانستن كه هر پيرى كه به مريدان بهتر از آن نخواهد كه به خود ، پيرى را نشايد ؛ و هر مريدى كه قفاى پير را به عطا برندارد مريدى را نشايد .\r\nاكنون قايل اين بيت چنين مىگويد كه من مفردان را بديدم تواند بود كه اين ديدار تجربه و امتحان باشد كه هركس كه چيزى مغلق را به تجربت و امتحان كشف كند گويد ديدم اين چيز را و به اين ديدار علم خواهد نه ديدار عين . و شايد كه ديدار اطلاع و اشراف باشد چنان كه ياد كرديم . و اين گويندهء بيت را وقتى باشد مشرف بر احوال ديگران . و شايد كه او را اين ديدار به خويشتن افتاده باشد كه چون خويشتن را ديده باشد در تجريد و تفريد متقلب و متحول من حال الى حال ، داند كه متفردان ديگر همچنين باشد . از اين معنى مىگويد : « رأيتهم على طبقات » تا سخن خويش گويد نه سخن ديگران تا مغتاب نگردد .\r\nآنگاه گفت كه ايشان را طبقات ديدم از آن معنى كه كسى باشد كه از چيزى مفرد باشد و از ديگر چيز مفرد نباشد ، چنان كه كسى ظاهر در وطنى مقيم باشد از ساير اوطان مفرد باشد ، و از آن وطن مفرد نباشد ، و از دوستى مفرد باشد و از دوستى ديگر مفرد نباشد ، و از نعمتى دون نعمتى همچنين . چون مفردى ظاهر به اين مثال بدانستيم مفردى باطن را هم به اين مثال بدانيم . كس باشد كه مفرد باشد از دنيا به سر ، لكن سر او از عقبى مفرد نباشد ، و كس باشد كه از دنيا مفرد نباشد ، لكن باشد كز شيطان مفرد باشد ، تا شيطان را بر او راه نماند ؛ و كس باشد كز نفس مفرد باشد [ 138 ب 
  ] تا او را با نفس يك نفس جز شمشير نباشد ، و كس باشد كه او از خلق مفرد باشد نه او را بر خلق اعتماد باشد و نه با خلق سكون . و كس باشد كه او از اطاعت مفرد باشد به ناديدن و كس باشد كه از عقبى\r\n\r\n","description":"","footnote":"","page_name":" 1440 ","page_number":60},
  {"content":"\r\n\r\nمفرد باشد به طمع ناداشتن ، و كس باشد كه از حق مفرد باشد به آن معنى كه خود را سزاى صحبت او نداند ، و كس باشد كه از كل معانى و از كل كون مفرد باشد به معنى فنا و حيرت ، كه حيرت مفردى است چون راه يابد مفرد نباشد . راه‌يافتگان آراميده باشند و گمراهان بىآرام باشند ، خاصه محبى كه دوست را گم كند و نداند كه دوست او كجا است ، فرد بماند كه آن را كه بايدش نيابد ، و نه آن را كه بيابد با او بيارامد . و اين را شرح بسيار است ، لكن مراد ما از اين سخن آن است تا پديد آيد كه طبقات مفردان بسياراند و حد ايشان را نهايت نيست . و هذه قصيرة عن طويلة .\r\nباز چنين مىگويد كه « و الدنو بعيد » . و نزديكى كردن با وى سخت دور است . يعنى : الدنو الى الحق بعيد ، و در اينجا سخن بسيار است .\r\nيك معنى آن است كه « دنو » نزديكى جستن بود ، و نزديكى جستن صفت جوينده است ، و حق را نه آن يابد كه جويد ، كه جستن را صفتى است كه بر مفقود افتد . و حق مفقود نيست . او را جستن محال است .\r\nو وجود را صفتى است كه موجود محصول بايد ، و حق محصول كس نيست . و ما وجد بالطلب و ما ادرك قهر و الحق يقهر و لا يقهر . و نيز آنكه او را به طلب يابند ، از مكانى خالى بايد و به مكانى موجود .\r\nاز مكانى غايب بايد و به مكانى حاضر ، تا از غيبت و از خلوت به حضرت و وجود او را بجويند . و چون حق به هيچ مكان نيست در كدام مكانش جويند ؟ و چون از هيچ مكان غايب نيست در كدام مكانش گم كنند .\r\nو شايد كه معنى « و الدنو بعيد » آن باشد كه اين مفردان طبقات‌اند و هر طبقتى از ايشان كه از چيزى مفرد گشت ، مراد او يافتن حق بود . فانه هو المطلوب فى كل زمان و الموجود فى كل مكان و المذكور بكل لسان و المعروف بكل جنان . چنين مىگويد كه يكى مفرد است از نفس ، و يكى از دنيا و يكى از خلق و يكى از كون ؛ و هريك را مراد حق مفرد مىگرداند از آنچه دارند تا به حق رسند . هيهات هيهات الدنو بعيد من ظن انه يجد الحق به ترك شىء فقد الحد و من ظن انه يجد الحق بسبب او علة فقد اشرك لا يدرك الحق الا بالحق و لا يوجد الحق\r\n\r\n","description":"","footnote":"","page_name":" 1441 ","page_number":61},
  {"content":"\r\n\r\nالا بالحق و الخلق فى غفلة و هم عنه معرضون . اين شرح كه ما ياد كرديم بر مقدار خاطر خويش كرديم . باز تأويل اين ابيات را شرح مىكند طبقات مفردان را و مىگويد :\r\n « فمن مفرد يسمو بهمة قلبه * عن الملك جمعا فهو عنه يحيد » \r\nاز مفردان يكى آن است كه برمىشود به همت دل او از همه ملك .\r\n« يسمو » يعلو ، باشد ، يعنى به دل برشود ؛ و اين برشدن نه آن است كه دل از جاى به جاى شود ، لكن اين برشدن همت است ، يعنى بلند همت باشد از همه ملك ؛ و اگر ملك حق تعالى همه در پيش او نهند دل از آنجا [ 139 الف 
  ] درگذراند و با او نيارامد . و ملك اسمى است كل كون را هم دار فنا و هم دار بقا . و اگر حق اين همه ملك فنا و بقا در پيش دل اين بنده بنهد همه در زير آرد به معنى اعراض كردن ، و از همه درگذرد ؛ از بهر آنكه او را ملك بايد با ملك نيارامد .\r\nپس گفت : « فهو عنه يحيد » ، اى يميل . گفت از اين ملك ميل مىكند - سوى ملك . و كسى كه چيزى را خواهان باشد عرب گويد : مال اليه . و چون خواهان نباشد گويد : مال عنه ، پس معنى اين سخن چنين باشد كه از ملك ميل كند ، يعنى ملك نخواهد . و اصل اين قصهء ابراهيم است صلوات الله عليه كه گفت :  إِنِّي ذاهِبٌ إِلى رَبِّي سَيَهْدِينِ  ، و الذهاب الى الرب لا يكون الا بعد الاعراض عما سوى الرب . رفتن سوى خدا نه آن باشد كه از جاى به جاى رود ، لكن چون سر خويش از مخلوقات ببراند ، سوى خدا رفته باشد . سمو قلب ، نيز چنين باشد .\r\nو اصل ديگر نيز خبر مصطفى است عليه السلام كه چون او را امر آمد : تختار ان تكون عبدا نبيا او ملكا نبيا . جواب داد : بل عبدا نبيا . مرا ملك به كار نيست ، مرا تو بسنده‌اى . در من از تو چندان فراغت نيست كه به ملك مشغول توانم بودن ، چون ملك باشم ملك مرا باشد ؛ و چون بنده باشم من ترا باشم ؛ و من ترا باشم دوست‌تر از آن دارم كه ملك مرا باشد .\r\n « و ادمن سيرا فى السمو توحدا * و كل وحيد بالبلاء فريد » \r\nو از اين مفرد كه صفت او اين باشد كه ما ياد كرديم ، گفت پيوسته مىرود در اين شدن « توحدا » به تنها گردانيدن خويشتن را از\r\n\r\n","description":"","footnote":"","page_name":" 1442 ","page_number":62},
  {"content":"\r\n\r\nهمه چيزها . و هر يگانه‌اى در بلا فرد باشد . اما آنكه گفت پيوسته مىرود ، رفتن سرحد خواهد چنان كه ياد كرديم . و آن پيوسته رفتن به آن معنا است سر را كه هرچه پيش آيد از بيم آنكه تا او را از حق مشغول نگرداند درگذرد تا مگر به حق رسد كه نهايت حال عارفان حق است ، چنان كه خدا گفت :  وَ أَنَّ إِلى رَبِّكَ الْمُنْتَهى .  پس مراد او حق و حق را نهايتى پيدا نه ؛ و مكانى حق را محيط نه ؛ و هيچ زمان را بر حق راه نه . هرجا كه جويد نيابد ؛ و از جستن فرو ايستادن روى نه ، كه كافر گردد ؛ و به جستن يافتن روى نه كه مشبه گردد . و مادام در عناى جستن و روى نه به مراد رسيدن . از اين معنى پيوسته در رفتن بماند چنان كه گم‌شده در بيابان بنشيند تا هلاك گردد ؛ و اگر برود گمراه‌تر گردد .\r\nو شايد كه معنى اين پيوسته رفتن آن باشد كه تا كسى دوست را مىجويد ، چون به حقيقت بجويد اين كس را از خويشتن جويان‌تر يابد ، و از همه خلافها توقى كند و به همه موافقتها مىكوشد تا مگر به سببى دوست را بيابد . باز چون به حقيقت بنگرد داند كه دوست او زير هيچ سبب و هيچ علت درنيايد . خلاف كردن روى نه كه تا عاصى نگردد ؛ و از موافقت كردن فرو ايستادن روى نه تا فاسق نگردد ؛ و به اين سبب دوست را يافتن روى نه تا دوست را معلول نخواند .\r\nپيوسته مانده در جستن ، و هيچ روى نه . يافتن را اينك رفتن بر دوام به اين معنى باشد .\r\nو شايد كه رفتن بر دوام سر را آن باشد كه هر چيزى از مصنوعات كه آن دليل است بر صانع در او تفكر كند تا صانع [ 139 ب 
  ] را باز جويد . چون بنگرد آن صنع را محدث و متناهى بيند و صانع قديم بىنهايت . و قديم بىنهايت را از محدث با نهايت جستن محال باشد . در تك و پوى جستن مانده و بيافتن راه نه .\r\n« و ادمن سير فى السمو » اين باشد . و آنكه گفت : « توحدا » معناش آن باشد كه همواره خويشتن را يگانه مىگرداند ، يعنى سر خويش را با چيزى نيارامد . لكن هر چيز كه بر سر او بگذرد سر خويش را از آن چيز جدا كند تا يگانه حق را باشد .\r\n\r\n","description":"","footnote":"","page_name":" 1443 ","page_number":63},
  {"content":"\r\n\r\nو آنكه گفت : « و كل وحيد بالبلاء فريد » .\r\nگفت همه يگانه‌اى در بلا فرد باشد . و شايد كه معنى اين سخن آن باشد كه هركس كه خواهد كه او يگانه حق را باشد بايد كه در كشيدن بلا نيز يگانه باشد ، كه در عالم كسى آن بلا نكشد كه او كشد . كه بزرگان چنين گفته‌اند : الفقر وطن الحق و الجوع طعام الحق و البلاء طريق الحق . و اصل اين خبر پيغامبر است كه گفت : اشد الناس بلاء الانبياء ثم الامثل فالامثل . و شايد كه گفت اين چه به بلا فرد باشد معنى او آن باشد كه آن بلا كه بر او آمده است بر كسى نيامده است كه با جز دوست آرام نه و رسيدن به دوست روى نه ؛ و هيچ بلا از اين عظيم‌تر نباشد . هركه دوست را گم كند و با جز دوست انس يابد او را بلا نيست ، و هركه با جز دوست نيارامد لكن به دوست راه يابد ، او را هم بلا نيست . بلا اين باشد كه با جز دوست آرام نه و به دوست راه نه . باز گروهى ديگر را از مفردان ياد كرد و گفت :\r\n « و آخر يسمو فى العلو تفردا * عن النفس و جدا فهى منه تبيد » \r\nو ديگرى از طبقات مفردان آن است كه برمىشود به تفرد يعنى بيگانگى از نفس تنها .\r\n« فهى منه تبيد » آن نفس از او هلاك مىشود . و عرب گويد :\r\nباد يبيد اى هلك . و محل اين طايفه برتر از طايفهء اول است كه طايفهء اول از ملك تفرد آوردند . تعفف و تطرف را و بزرگ همتى را ، لكن هنوز در ايشان بقيتى از بقاياى نفس ايشان مانده بود . باز چون از اين درجه درگذشتند ، از نفس نيز تفرد آوردند نه به آن معنى كه نفس از ايشان جدا گردد ، لكن به آن معنى كه هواهاى نفس و مرادها و شهوات نفس همه زير قدم آرند تا يك نفس بر مراد نفس نزنند ، لكن مراد حق را بر مراد نفس اختيار كنند . پس هم بىنفس باشند و هم بىخلق . بىخلق به معنى بىسكون به خلق ، و بىنفس به معنى ناجستن مراد نفس . در ميان خلق بىخلق و در ميان نفس بىنفس ؛ همه غريبان از وطن غريبان ، و ايشان گريزنده از وطن . همه را انس به خلق و ايشان را همه انس با وحدت . همه خلق را با نفس آرام و ايشان را با نفس جنگ . از بلاى نفس بيش ترسند كه از بلاى\r\n\r\n","description":"","footnote":"","page_name":" 1444 ","page_number":64},
  {"content":"\r\n\r\nشيطان . از اين معنى همه از مراد نفس گريزان باشند . پس از نفس تفرد آوردن اين باشد .\r\nو دليل بر اين آن است كه چون كسى همت نفس با يك سوى نهد و رياى خلق با يك جانب نهد ، و از تعزز و ترفع اعراض آرد و تواضع و تذلل پيشه گيرد ، گويند فلان بىنفس است . و نيز نفس در بشر خلق است ، چنان كه انوثت در انثى و ذكورت در ذكر و بشريت [ 140 الف 
  ] در بشر ؛ و كس را قدرت نباشد كه خلقت حق را تبديل تواند كردن ، چنان كه خدا گفت :  لا تَبْدِيلَ لِخَلْقِ اللَّهِ .  لكن چون معانى نفس از خويشتن جدا كرد ، چنانستى كه گويى بىنفسى استى . و ديگر معنى بىنفس آن باشد كه نفس را مقهور دارد ، و مقهور را مراد و اختيار نباشد . چون بىاختيار و بىمراد گشت مقهور گشت ، و وجود او عدم گشت و چنان گشت كه گويى نيستى . مثال طايفهء اول مثال انبيا است عليهم السلام ، و مثال طايفهء ثانى مثال مصطفى عليه السلام كه ايشان به قيامت نفسى گويند ، و او عليه السلام امتى گويد . ايشان نصيب نفس خويش طلب كنند نه به معنى با نفس صحبت كردن ، لكن موافقت امر را كه امر است از او رحمت طلب كردن نفس را . و مصطفى از نفس به‌يك‌بار اعراض آورد كمال تفويض و تسليم را و داند كه چون من كهتران خود را خواستم خود رستم كه محال باشد تبع ناجى و متبوع هالك . باز گفت :\r\n« فهى منه تبيد » . اين نفس از اين كس هلاك مىشود . و اين هلاك موت يا قتل نمىخواهد كه چون قتل يا موت پديد آيد خدمت منقطع گردد . لكن از اين هلاك فرو كشتن شهوات مىخواهد . و چون شهوات و مرادهاى نفس را فروكشت نفس را هلاك كرد .\r\nتا بزرگان چنين گفته‌اند كه حق تعالى در قصهء بنى اسرائيل ياد كرد :  فَتُوبُوا إِلى بارِئِكُمْ فَاقْتُلُوا أَنْفُسَكُمْ .  و هركه از ايشان خويشتن را بكشت به شهادت زنده گشت ، و هركه خود را نكشت به شقاوت مرده گشت . باز كشتن اين امت از اين صعب‌تر است كه ايشان را كشتن يك‌بار بود . باز اين امت را خويشتن كشتن هر نفسى هست كه منع مراد كشتن است . پس هر آن ساعت كه نفس را مراد بينند و منع\r\n\r\n","description":"","footnote":"","page_name":" 1445 ","page_number":65},
  {"content":"\r\n\r\nكنند آن منع مراد كشتن است . و هر آن ساعت كه او را از چيزى گرانى بينند باز زيادت كنند ، و اين نيز كشتن است . گاه او را به منع مراد كشند ، و گاه او را به قهر بىمرادى كشند . همواره نفس را كشته مىدارند تا سرشان زنده مىباشد ، كه نفس ظاهر است و سر باطن ، و ظاهر و باطن ضدين‌اند ؛ دو ضد به‌يك‌بار زنده محال باشد . يا ظاهر زنده بايد و باطن مرده و يا باطن زنده بايد و ظاهر مرده .\r\nتا بعضى از بزرگان چنين گفته‌اند : ابى الله ان يحيى الله نفسا حتى يميتها باماتة شهواتها . پس هر زندگانىاى را مرگى در پيش است ؛ چنان كه زندگانى عقبى را مرگ دنيا در پيش است ؛ و زندگانى شهادت را مرگ شمشير كفار در پيش است ؛ و زندگانى جنين را مرگ نطفه و علقه در پيش است ؛ همچنين زندگانى سر را مرگ نفس در پيش است .\r\nو گروهى چنين گفته‌اند در قصهء بقره كه چون حق خواست تا عاميل كشتهء مرده را زنده گرداند بفرمود تا بقره‌اى زنده را بكشتند و پاره‌اى از آن كشته بر كشته زدند تا كشته زنده گشت . همچنين هركه خواهد تا سر مردهء او زنده گردد نفس زنده ببايد كشت ؛ باز پاره‌اى از اين نفس كشته بر سر مرده زدن تا سر مرده زنده گردد ؛ و آنكه نفس را به كشتن شهوات بكشد كشتهء حق باشد و محال [ 140 ب 
  ] باشد كه كشتهء شمشير كافران شهيد و زنده باشد . باز كشتهء شمشير حق ناشهيد و مرده باشد . باز گروه سيم را ياد كرد از هر دو برتر .\r\n « و آخر مفكوك من الاسر بالفنا * فاصبح خلوا و اجتباه ودود » . \r\nو گفت گروهى ديگراند گشاده گشته از اسيرى و بند به آنكه فانى گشته‌اند پس خالى گشته‌اند از همه معانى و بگزيد ايشان را دوستدار مطيعان . و حق آن يك گروه را متفرد گفت از ملك ، و آن ديگر گروه را متفرد از نفس . و تفرد تفعل باشد ، تا از ملك خبر ندارد از ملك تفرد نيارد ؛ و تا از نفس خبر ندارد از نفس تفرد نيارد . باز گروهى ديگراند مغلوب گشته در مشاهدات ، نه از نفس خبر دارند نه از خلق .\r\nاز چيزى كه خبر ندارند تفرد چگونه آرند ؟ ! و اين ظاهر است و مثال\r\n\r\n","description":"","footnote":"","page_name":" 1446 ","page_number":66},
  {"content":"\r\n\r\nاو مشاهدت خلق است در قيامت كه در آن وقت كه بنده ناظر گردد به حق تعالى نه از نفس خبر دارد نه از خلق . چون مشاهدت سر در دنيا غالب گردد ، حال همين گردد .\r\nو چون روا باشد كه صواحبات يوسف را مشاهدت يوسف چنان مغلوب گرداند كه نه از الم نفس خبر داشتند و نه از قطع كارد و نه از لذت طعام ؛ چرا روا نباشد كه عارف را مشاهدت حق در سر او او را چنان مغلوب گرداند كه نه از نفس خبر دارد و نه از خلق ، اين مغلوب را كه از معانى خويش خبر ندارد ايشان را فانى خوانند . باز شيخ رحمه الله اين هر سه طايفه را تفسير كرد و گفت :\r\n« فالذى ادمن سيرا فى السمو متوحد بالبلاء » . آنكه پيوسته مىرود در علو يگانه باشد به بلا . باز اين بلا را تفسير كرد و گفت :\r\n« لانه لا سبيل له الى ما يطلب و لا يساكن شيئا دونه » . از بهر آنكه او را راه نيست سوى آنكه مىجويد و آرام نيست با چيزى جز او ؛ با موجود آرام نه و مفقود را يافتن روى نه ؛ و از جستن فرو ايستادن هم روى نه . كدام بلا باشد از اين عظيم‌تر كه با جز دوست آرام نباشد و بىدوست صبر نباشد ، و از جستن فرو ايستادن روى ندارد و به جستن راه نيابد . باز ديگر گروه را بيان كرد و گفت :\r\n« قال : « و الذى تفرد عن النفس و جدا فلا يحس بالبلاء » . و آنكه از نفس متفرد است و تنها بىنفس مانده است او از بلا آگاهى ندارد ، از بهر آنكه بلا بر نفس آيد . چون با نفس نباشد از بلا چه خبر دارد ، و ديگر او را لذت مشاهدت از سر چنان غلبه كرده باشد كه اگر بلاى هر دو كون بر نفس او نهند خبر ندارد ؛ تا بلاى شغل طلب دوست او را چنان مشغول دارد كه ديگر بلاها را به نزديك او مقدار نماند . پس ناآگاه بودن او از بلا بر اين دو معنى باشد : يا به سر بلاى نايافتن دوست مىكشد بلاى خردتر را مقدار نماند ؛ يا خوشى لذت مشاهدت سر از بلاى ظاهر او را مشغول گرداند . باز سديگر گروه را تفسير كرد و گفت :\r\n« و الذى فك من أسر النفس بالفناء عنها هو المجتبى المقرب المتفرد بالحقيقة » . و آن كس كه او را از اسيرى نفس گشاده گردانيده‌اند به\r\n\r\n","description":"","footnote":"","page_name":" 1447 ","page_number":67},
  {"content":"\r\n\r\nآن معنى كه او را از نفس فانى گردانيده‌اند و گزيده و نزديك كردهء او است ، و با حق فرد مانده او است ، يعنى آن دو فريق اول يا از بلا يا از لذت خبر دارند تا بلاى خردتر را با بلاى بزرگتر بكشند ، يا الم را به لذت نعمت بكشند و اين هر دو [ 141 الف 
  ] نشان آن است كه در ايشان از ايشان هنوز بقيتى مانده است تا از الم و لذت خبر دارند .\r\nو باز گروهى سديگرند فانى گشته از ملك و از نفس و از كون تنها فرد مانده با حق تعالى ، و در ايشان و در سر ايشان فضلى نامانده غير حق را كل ايشان مستوفى حق گشته نه به نعمت لذت دانند و نه به بلا الم دانند . مجتبى و مقرب ايشان‌اند كه حق ايشان را چنان مشغول گردانيده باشد به خود كه به هيچ‌گونه از غير او آگاهى ندارند .\r\n\r\n","description":"","footnote":"","page_name":" 1448 ","page_number":68},
  {"content":"\r\n\r\n\r\nالباب الخامس و الاربعون قولهم فى الوجد\r\n« معنى الوجد هو ما صادف القلب من فزع او غم او رؤية معنى من احوال الآخرة او كشف حالة بينه و بين الله عز و جلّ » . و ببايد دانستن كه وجد در لغت عرب بر سه معنى بيايد . عرب گويد : وجد يجد وجودا ، چون چيزى گم‌كرده را بيابد ، و وجد يجد جدة ، چون توانگر گردد ؛ و وجد يجد و جدا ، چون غمناك گردد از كارى بزرگ و دل و فهم او سوزان گردد . و هر اندوهى كه آن با سوزش و الم باشد عرب آن را وجد گويند ؛ و اين طايفه از وجد اين معنى آخرين خواهند .\r\nاكنون در كتاب چنين مىگويد كه وجد آن است كه به دل رسد و دل از او آگاهى يابد از بيمى يا از غمى يا ديدن چيزى از احوال آن جهان كه بر سر او گشاده گردد ؛ و يا حالى ميان او و ميان خداوند گشاده گردد ؛ و در كتاب هم اين مقدار گويد ، و اين بر انواع است :\r\nشايد كه از بيم عذاب باشد ، و شايد كه از درد فراق باشد ، و شايد كه سوزش محبت و شوق باشد ، و آنچه به اين ماند از معانى سوزندهء دردآرنده هر آن وقتى كه سر از اين معنى دريابد و سوزد اين طايفه گويند او را وجد پديد آمد . يعنى حرقتى و المى در سر او پديد آمد .\r\n\r\n","description":"","footnote":"","page_name":" 1449 ","page_number":69},
  {"content":"\r\n\r\nو غالب آن است كه اين وجد يا از خوف باشد يا از فراق . و چون اين وجد در سر پديد آيد و غلبه گيرد ، ظاهر مضطرب گردد و بانگ و ناله آيد ، آن بانگ و نالهء او را تواجد خوانند . بنگرند تا آن تواجد ظاهر او از كجا خاسته است و به ظاهر چه ديده است يا چه شنيده است كه آن حرقت سر او را به جوش آورده است . بدانند كه اين وجد او از كدام معنى افتاده است .\r\nتا گروهى از بزرگان چنين گفته‌اند هركه را در سر وجدى پنهان نباشد سماع بر او حرام باشد ، و اگر سماع كند يا فاسق گردد يا مشرك يا زنديق . باز چون در سر او وجدى كامن باشد سماع بر او مباح باشد ؛ و چون از سر وجد سماع كند آن سماع او توحيد باشد .\r\nگاه صبر كند و گاه بنالد ، و گاه در حرقت بسوزد و گاه هلاك شود .\r\nباز گفت :\r\n« قالوا و هو سمع القلب و بصرها » . و بزرگان گفته‌اند كه اين وجد شنوايى دل است و بينايى دل . و معنى اين سخن آن است كه سر اين بنده به بلا خسته باشد ، و چون چيزى بيند و يا شنود آن خستگى او را تازه گرداند و درد نو گردد ؛ به بانگ و ناله آيد . و گاه در حرقت بسوزد چنان كه بر اندامى ظاهر جراحتى باشد ، و آن درد او آراميده باشد . آنگاه كسى آن جراحت را بكاود و بخراشد يا داغ برنهد ، آنگاه درد تازه گردد ، بىقرار گردد و به بانگ آيد . كسى را نيز كه در سر [ 141 ب 
  ] او بلا پديد آمده باشد از ديدار بصر يا از شنيدن سمع با آن خوى كرده باشد . چون چيزى بيند مثل محنت خويش يا چيزى شنود مثل بلاى خويش ؛ پس آن شنيدن و آن ديدن او تازه گردد الم پديد آيد . صبر نماند . به بانگ آيد . و اين بيشتر خداوندان مصيبت را باشد كه با درد مصيبت آرام گرفته باشند . چون از مصابى ناله شنوند درد مصيبت او تازه گردد ، زارتر از آن مصاب ناليدن گيرد . و مهجوران را نيز باشد . چون هجر دراز گردد با هجر خوى كنند و بيارامند ، [ چنان‌چون قايلى گويد :\r\n گويى كه به شدى نشدم بهتر * غره مشو به خندهء من منگر\r\nبا عشق دير ماندم خو كردم * خو كرده‌تر شدم نشدم بهتر 
  ] \r\n\r\n","description":"","footnote":"","page_name":" 1450 ","page_number":70},
  {"content":"\r\n\r\nباز چون مهجورى بينند كه هجر او تازه‌تر باشد كه از هجر خويش مىنالد هجر ايشان نيز تازه گردد ، بيشتر از آن مهجور بنالند ؛ و باشد كه چون ايشان ناله سازند ، آن مصاب مصيبت خويش فراموش كند ، و آن مهجور هجر خويش فراموش كند در نظارهء نالهء ايشان و اين وجد بر مقدار مصيبت باشد ، هرچند مصيبت عظيم‌تر وجد سخت‌تر . و وجد فراق بر مقدار محبت باشد . هرچند محبت قوىتر وجد صعب‌تر .\r\nو اين را مثالى گفته‌اند چنان كه آبى كه طحلب آن را روى بپوشانيده باشد ، باد آن را بجنباند و كدورت را از روى آب ببرد صفوت پديد آيد . و نيز ديوانگان را چون خواهند كه بياشورانند زنجير بجنبانند .\r\nو روا نباشد كه هيچ‌كس را به خدا ايمان درست باشد تا به خدا عارف نباشد ، و هركه عارف باشد لامحاله محب باشد ، و چون محب باشد و دوست با وى نباشد از وجد چاره نباشد . پس هركه در خويشتن وجد نبيند او را محبت نيست ؛ و چون محبت نيست معرفت نيست ؛ و چون معرفت نيست ايمان نيست . و اين از بهر آن گفتم كه وجد از رقت قلب خيزد ، و حق تعالى دل كافران را به قسوت صفت كرده است مىگويد :  فَوَيْلٌ لِلْقاسِيَةِ قُلُوبُهُمْ مِنْ ذِكْرِ اللَّهِ ؛  و جاى ديگر گفت :  فَهِيَ كَالْحِجارَةِ أَوْ أَشَدُّ قَسْوَةً .  باز در كتاب دليل آورد و گفت :\r\n« قال الله تعالى :  فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ  » . و اين دليل است كه دل را بينايى هست .\r\n« و قال سبحانه :  أَوْ أَلْقَى السَّمْعَ وَ هُوَ شَهِيدٌ » ،  و اين دليل است كه دل را شنوايى هست و دل همچنان بشنود كه گوش و همچنان بيند كه چشم . باز در كتاب چنين مىگويد :\r\n« فمن ضعف وجده تواجد » . و هركه را وجد او ضعيف باشد در باطن به ظاهر تواجد آرد . باز تواجد را تفسير كرد و گفت :\r\n« و التواجد ظهور ما يجده فى باطنه على ظاهره » . تواجد آن باشد كه بر ظاهر او پديد آيد آنچه باطن او مىبيند يا مىشنود .\r\n« و من قوى تمكن و استكن » . و هركه را وجد قوى باشد متمكن\r\n\r\n","description":"","footnote":"","page_name":" 1451 ","page_number":71},
  {"content":"\r\n\r\nشود و بيارامد . اين سخن كه ياد مىكند مراد او آن است كه تواجد صفت ضعيفان و حال مريدان و مبتديان باشد كه اول حرقت به ايشان رسيده باشد ناآزموده و خوى ناكرده به بانگ و ناله و نعره افتند ، باز چون قوى دل باشند با بلا خو كرده باشند و الف گرفته ، از آنچه بشنوند و يا ببينند ايشان را جنبش نيايد .\r\nنبينى كه چون رسول عليه السلام از احوال آخرت يا از جلال حق چيزى خبر دادى مستمعان را صعق و بلا پديد آمدى ، و او عليه السلام ساكن از بهر ضعف ايشان [ 142 الف 
  ] و قوت او .\r\nو نيز در قصهء داود عليه السلام آمده است كه روز بودى كه زبور خواندى ، چهار هزار دختر دوشيزه را زهره بدريدى و او ساكن از بهر ضعف ايشان . و قوت او بود كه او ساكن بود و در ايشان تواجد پديد آمد . و مثال اين به ظاهر سيلاب است كه مىرود و بانگ مىدارد ، چون به دريا رسد بيارامد پس تواجد صفت روندگان است ، چون به وطن رسند نيز تواجد نماند . و ديگر مثال آتش كه اندك اندك درگيرد ، و هرچند قوىتر مىشود بانگ بيش كند . چون تمام بسوزد بيارامد .\r\nو مثل تواجد چون جان كندن است و مثل تمامى وجد چون مرگ .\r\nتا در حال نزع است فزع و ناله بينى ، و چون بمرد بياراميد . مثل تواجد و وجد اين است كه ياد كرديم ؛ و مبرسم نيز همچنين باشد .\r\nاول هذيان‌گوى باشد . چون علت متمكن شود خرس بار آرد .\r\n« قال الله تعالى :  تَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ ثُمَّ تَلِينُ جُلُودُهُمْ وَ قُلُوبُهُمْ إِلى ذِكْرِ اللَّهِ » .  خبر داد خداى تعالى كه آن كسان كه خدا را شناسند از خدا بترسند و دلهاشان نرم شود چون ذكر خدا بشنوند . و اين آيت از بهر درستى وجد آورد كه هر دل كه در او وجد باشد چون ياد خدا شنود بترسد ، و اثر آن ترس بر ظاهر او پديد آيد ، آن ترس باطن وجد است و آن پديد آمدن تواجد .\r\n« و قال النورى الوجد لهب ينشا فى الاسرار [ و يسنح 
  ] عن الشوق و تضطرب الجوارح طربا او حزنا عند ذلك الوارد » : گفت اين وجد زبانهء آتش است كه در سر بجنبد و از شوق آن اندامها به جنبش آيند\r\n\r\n","description":"","footnote":"","page_name":" 1452 ","page_number":72},
  {"content":"\r\n\r\nيا از شادى و يا از اندوه . چون آن آينده پديد آيد و به اين آينده آن چيز را مىخواهد كه وجد از او خيزد . اكنون وجد را به زبانهء آتش ماننده مىكند و خبر مىدهد كه از شوق خيزد ، از آن معنى كه شوق از تأثيرات محبت است ؛ هرچند محبت قوىتر شوق قوىتر . و محبت آتش سوزان است كه در بعضى اخبار آمده است كه خدا محبت را آتش .\r\nكبرى خوانده است ؛ و صفت آتش آن است كه چون آراميده باشد بادى به وى رسد برافروزد ؛ و تا آراميده است خلق از سر او آمن‌اند ؛ چون برافروخت هرچند كه باد قوىتر شود فروغ او قوىتر شود و زفانه زدن بيشتر شود و بانگ او سخت‌تر شود و چريدن او بيشتر گردد ؛ و هوا را گرداگرد خويش بتسباند و بعضى را بسوزاند و بعضى را سياه گرداند و بعضى را برماند ؛ و شررهاى او هرجا كه بيفتد تباهى كند .\r\nاكنون نورى اين وجد را به آن زبانهء آتش ماننده مىكند ، يعنى دل محبان مانندهء آتشكده است لكن آن آتش آراميده است و اين محب با او خوى كرده . چون واردى پديد آيد از معنى فكرت كه از دوست بينديشد يا سخن دوست شنود يا چيزى مانند دوست بيند يا خبر دوست يابد ، اين همه را وارد خوانند . و اين وارد مانندهء باد است بر آتش محبت سلطان ، باد آن آتش را بجنباند و برافروزد و زفانه زدن گيرد و در هر اندامى اثر كند ، چشم را به گريستن آرد و پاى را به دويدن آرد و دست را به طپانچه زدن آرد و زبان را به فرياد . و آتش كه در سر افروزد قوىتر است از آن آتش كه دست يا پاى سوزاند . [ 142 ب 
  ] و چون اندامى به آتش بسوزد آرام و قرار نماند . چون دل به آتش شوق بسوزد قرار و آرام كى ماند ؟ !\r\nو اين ظاهر است نزديك هركس كه او را عقل است يا او را در محبت هيچ‌گونه ممارست افتاده است ، و باشد كه اين كس را ديوانه گرداند ، و باشد كه واله گرداند ، و باشد كه در بيابان برماند ، و باشد كه زهره بچكاند و جان بستاند ، و باشد كه بپخساند و در زحير افگند ، تا در پخسيدن و در غم بكشد ، و اين همه عجب نيست كه آتش ظاهر نيز خود فعلها بكند و آتش طبع نيز كه صفرا است يا سودا هم\r\n\r\n","description":"","footnote":"","page_name":" 1453 ","page_number":73},
  {"content":"\r\n\r\nاين فعلها بكند .\r\nپس آتش محبت كه در سر افتد و سلطان او قوىتر از همه آتشها است بيشتر كند ؛ و آتشى را كه از بيرون پديد آيد خلق را متحير گرداند ، گريختن سازد تا از آتش برهد . چون آتش در باطن پديد آيد كجا تواند گريختن كه هركجا گريزى آتش با تو باشد . آتش ظاهر به آب بتوان كشتن ؛ آتش باطن را اگر درياى همه عالم بر او ريزى آتش گردد و درياها را بسوزد ، و دست مخلوقان به آتش ظاهر رسد تا او را بكشند ، يا حيلت سازند . باز دست مخلوقان به آتش باطن نرسد . آتش ظاهر چون زمانى بسوزد فروايستد ؛ و آتش باطن هرچند بسوزد قوىتر گردد . آتش ظاهر هيمه سوزد ، و آتش باطن جان سوزد .\r\nباز گفت :\r\n« طربا او حزنا » . گفت اين وجد از شادى خيزد و از اندوه نيز خيزد ، و اين بر حسب آن باشد كه محب را افتاده باشد ؛ تا افتادهء او چيست ، در ميلان وصال افتاده است يا در ميلان فراق . در جلال تفكر مىكند يا در جمال ؛ تا در آن ساعت چون واردى پديد آيد موافق آن معنى كه در سر او كامن است او را بجنباند . اگر از جمال و وصال است به طرب آيد ، و اگر از جلال و فراق است به حرب آيد .\r\n« و قالوا الوجد مقرون بالزوال و المعرفة ثابتة لا تزول » . گفت وجد مقرون است به زوال و معرفت ثابت است ، او را زوال نيست . و معنى اين سخن آن است كه تا در باطن معرفت نباشد وجد ظاهر نگردد .\r\nو اين وجد چون پديد آيد او را بقا نباشد كه زمانى باشد و زائل گردد . باز آن معرفت كه وجد از او پديد آيد در سر ثابت باشد ، او را زوال نباشد . و اين از آن معنا است كه زوال معرفت شرك و جحود و كفر بار آرد . اگر چون وجد زائل گشتى معرفت با او زائل گشتى ، در عالم يك موحد نماندى . و چون درست است كه در عالم عارفان و موحدان هستند و وجد نه ، درست شد كه زوال وجد زوال معرفت واجب نكند . و اين از بهر آن است كه وجد تأثير معرفت است و معرفت مؤثر وجد است ؛ و هرگاه كه مؤثر نماند تأثيرات نماند . باز روا باشد كه تأثيرات بماند و مؤثر بر جاى خويش .\r\n\r\n","description":"","footnote":"","page_name":" 1454 ","page_number":74},
  {"content":"\r\n\r\nو اين‌چنان است كه آفتاب در عالم تأثير مىكند به ضيا و حرقت و ديگر معانى چون آفتاب نباشد از تأثيرات او هيچ‌چيز نباشد . باز روا باشد كه وقتى از آفتاب هيچ تأثير پديد نيايد و آفتاب بر جاى خويش .\r\nو از اين نيكوتر آن است كه فعل از تأثيرات فاعل است ، چون فاعل نباشد فعل نباشد ، لكن روا باشد كه هيچ فعل نباشد و فاعل بر جاى خويش ؛ چنان كه كون نبود مكون بود ، و خلق نباشد و خالق باشد . پس آفتاب كه مؤثر است در كون گاه باشد كه تأثير چنان كند كه عالم را [ 143 الف 
  ] بسوزاند ؛ و گاه باشد كه ذره‌اى را گرم نگرداند .\r\nهمچنين وجد نيز كه تأثير معرفت است ، گاه باشد كه سلطان معرفت چنان غلبه گيرد كه عالم را بسوزاند و بشوراند ؛ و گاه باشد كه فروايستد و هيچ نجنباند . از اين معنى وجد را زوال آيد و معرفت همچنان بر جاى خويش ؛ همچنان‌كه آفتاب بر جاى خويش .\r\n « الوجد يطرب من فى الوجد راحته * و الوجد عند حضور الحق مفقود » \r\nگفت وجد به طرب آرد آن‌كس را كه او را در وجد راحت باشد .\r\nلكن چون حق حاضر گردد وجد كم گردد اما آنكه گفت وجد آن‌كس را به طرب آرد كه او را در وجد راحت است ، اين از آن معنى گفت كه ما در پيش ياد كرده‌ايم كه وجد اظهار حزنى كامن است ؛ و اظهار حزن خداوند حزن را راحت آرد ؛ و ناليدن راحت است ، و گريستن راحت باشد ، و خير دادن راحت باشد .\r\nنبينى كه چون بنى اسرائيل را فرمان آمد به خويشتن كشتن ؛ در خبر چنين آمده است كه چون هارون عليه السلام آهنگ كشتن ايشان كرد نخست ندا كرد كه هركه از شما بنالد يا دست پيش شمشير باز آرد يا خويشتن از شمشير بازكشد يا به شمشير درنگرد ، لعنت خدا بر او باد . همين مجرمان آمين كردندى . پس شمشير به ايشان در نهادندى . هركه تا نفس بازپسين صبر كردى از اين جهان شهيد رفتى ؛ و هركه از اين معانى يكى بياوردى توبهء او مقبول نبودى ؛ از بهر آنكه اين معانى در بلا راحت آرد و با بلاى حق راحت جستن محال است .\r\n\r\n","description":"","footnote":"","page_name":" 1455 ","page_number":75},
  {"content":"\r\n\r\nو نيز در قصهء يعقوب عليه السلام آمده است كه وحى آمد به او كه يا يعقوب ، اگر نيز نام يوسف بر زبان رانى فراق جاودان روزى تو گردانيم .\r\nو در قصهء زكريا عليه السلام آمده است كه چون كافران او را در ميان درخت به اره بريدند خواست كه بنالد . امر آمد كه اگر بنالى من آسمان و زمين زير و زبر گردانم و تو روا دارى كه من ملك خود خراب گردانم .\r\nو چون با مصطفى عليه السلام جفا كردند گفت : كيف يفلح امة خضبت وجه نبيها بالدم . امر آمد كه :  وَ اصْبِرْ لِحُكْمِ رَبِّكَ فَإِنَّكَ بِأَعْيُنِنا .  و نيز امر آمد كه :  وَ اصْبِرْ عَلى ما أَصابَكَ ،  و نيز امر آمد كه :  فَاصْبِرْ كَما صَبَرَ أُولُوا الْعَزْمِ مِنَ الرُّسُلِ .  و اين همه دليل است كه از ناله راحت باشد . و از اين معنا است كه همه مصابان بنالند .\r\nاكنون چنين مىگويد كه در وجد طرب باشد كسى را كه او را در وجد راحت باشد ، لكن مراد او وجد نيست ، آنگاه علت پديد مىكند كه چرا گفت ، از بهر آنكه چون حق حاضر گردد وجد كم گردد . و از اين حاضرى حق نه آن مىخواهد كه حق غايب بود حاضر شود كه اين صفت اجسام و اشخاص است ، و حق از اين وصف پاك است ؛ لكن از اين حضرت حق مشاهدات سر مىخواهد ؛ از بهر آنكه هر چيزى كه چشم سر او را نبيند غايب باشد ؛ و چون بيند حاضر باشد . آن غيبت عبارت از ناديدن است ؛ و آن حضرت عبارت از ديدن است .\r\nاكنون چنين مىگويد كه چون حق سبحانه حاضر باشد وجد گم گردد . يعنى چون به سر حق را مىبيند وجد روى ندارد ؛ از آن معنى كه شادى ديدن دوست او را از وجد غايب گرداند تا بداند كه او را چه آمده است . و اين ظاهر است كه كسى را دردى باشد ، چون شادى پديد آيد درد فراموش كند . و باشد كه درد يك‌بارگى [ 143 ب 
  ] زائل شود ، و باشد كه اين گم شدن وجد از آن معنى باشد كه داند كه نهندهء بلا حق است ؛ و بنده را بر خداوند اعتراض نرسد .\r\nو شايد كه گم شدن وجد را معنى آن باشد كه وجد ناليدن است ، و ناليدن بر دو معنى باشد : يا به دوست نالد يا به غير دوست . اگر\r\n\r\n","description":"","footnote":"","page_name":" 1456 ","page_number":76},
  {"content":"\r\n\r\nبه غير دوست نالد شكايت است ، و از دوست شكايت كردن محال است ؛ و اگر به دوست نالد چون دوست خود مىداند ناناليده كه او را چه بوده است ، ناله را چه فايده باشد . و هرگاه كه محب بدانست كه مراد دوست چيست ، او را بر دوست اعتراض نرسد . پس وجد را چه فايده باشد كه وجد اعتراض است ، و اعتراض محبت را ويران كند .\r\n « قد كان يطربنى وجدى فأشغلنى * عن رؤية الوجد ما فى الوجد موجود » \r\nگفت وجد مرا به طرب آورد ، باز مشغول گردانيد از وجد آنچه در وجد موجود است . اما به طرب آمدن از وجد ياد كرديم كه چگونه باشد ، اكنون چنين مىگويد كه در وجد مرا چيزى پديد آمده است كه مرا از وجد چنان مشغول گردانيده است كز وجد خبر نمىدارم . و اين هم بر آن معنا است كه دو بيت اول ياد كرديم ؛ و اين به ظاهر در محبت مخلوقان متعارف است كه تا محبت قوى باشد از دوست موافقت طلب كند ، و از جفاى دوست ننالد ، و اين هم دليل ضعف محبت است .\r\nباز چون محبت قوىتر گردد او را ميان جفا و وفا تمييز نماند . و باشد كه سخن سر دوست را جويان گردد تا از شنيدن آن او را لذت سماع دوست حاصل آيد . و نيز باشد كه زخم دوست را جويان گردد تا در وقت ضرب او را لذت مشاهدت ضارب حاصل آيد . و شعرا را در اين معنى سخن بسيار است كه به ياد كردن حاجت نيايد . اكنون چنين مىگويد كه وجد كه پديد آيد از معنىاى پديد آيد كه در سر موجود آيد . وجود آن معنى مرا چنان مشغول گردانيده است كه وجد مرا ياد نمىآيد .\r\nو شايد كه اين را معنىاى از اين نكوتر باشد و آن آنست كه تا شغل با غير حق افتد وجد روى دارد ، از بهر آنكه هرچه غير حق است به وجهى قاهر است و به وجهى مقهور . قهر بر كمال ندارد ، و مقهور او در قهر چنان مستغرق نگردد كه از وجد فروماند . باز هركه را شغل با حق افتد حق تعالى قاهر است من جميع الوجوه ، و مقهور او چنان مستغرق قهر او گردد كه او را نيز روى وجد نماند .\r\n\r\n","description":"","footnote":"","page_name":" 1457 ","page_number":77},
  {"content":"\r\n\r\nو معنى اين سخن آن است كه وجد صفت واجد است ، و موصوف را بقا بايد تا او را صفت باشد . چون سلطان حق پديد آمد بر چيزى آن چيز را بقا نماند و فانى گردد ، چون كوه كه به تجلى نيست گشت ؛ چون نيست گشت او را صفت نماند . چون وجد نيز در سر پديد آيد فانى گردد وجد كجا ماند ، كه فانى را صفت نباشد . نبينى كه موسى عليه السلام تا باقى بود صفت نطق داشت ، تا گفت : ارنى انظر اليك .\r\nچون صعق پديد آمد و از صفات خويش فانى گشت او را نطق و كلام نماند . باز چون افاقت پديد آمد و باقى گشت صفت نطق پديد آمد تا گفت : تبت اليك . چون كوه ميان حق و ميان موسى واسطه بود موسى با جلالت خويش از صفات فانى گشت ، چون ميان حق و ميان سر واسطه نماند سر باقى كى ماند ؟ !\r\nو اين مشاهدت سر در دنيا مثال مشاهدت اهوال قيامت است [ 144 الف 
  ] در عقبى كه [ خداى 
  ] گفت [ عز و جلّ 
  ] :  وَ خَشَعَتِ الْأَصْواتُ لِلرَّحْمنِ فَلا تَسْمَعُ إِلَّا هَمْساً .  چون اهوال قيامت خلق را از اوصاف چنين نيست مىگرداند تجلى حق سر او را اولاتر كه فانى گرداند .\r\nديگر مثال نفخ صور است چنان كه ياد كرد :  وَ نُفِخَ فِي الصُّورِ فَصَعِقَ مَنْ فِي السَّماواتِ وَ مَنْ فِي الْأَرْضِ .  چون نفخ مخلوقى كه در او تأثير هيبت نهند خلق هفت آسمان و هفت زمين را فانى مىگرداند هيبت جلال حق اولاتر باشد .\r\n« [ و انشدونا للجنيد :\r\n أبدى الحجاب فدل فى سلطانه * عز الرسوم و كل معنى يحضر » \r\nگفت حجاب پديد آورد كشى و ناز كرد در سلطان خويش تا مرا غايب كرد از عز رسوم خلق و هر معنىاى كه خلق آنجا حاضر شوند .\r\nاگر روايت « فدل » باشد معنى اين آن باشد و درست‌تر « فذل » است به ذال يعنى حجاب پديد آورد تا ذليل گشت در سلطان و قهر او ؛ عز رسوم خلق و هر معنىاى كه حاضر او گشت . معنى اين سخن آن است كه چون كسى كسى را خواهد و او را دوست دارد و با ديدار او انس و آرام يابد ، چون محبوب داند كه محب ز ديدار ما نصيب خويش مىجويد عز محبوبى را كار بندد ، كه همواره عز صفت محبوبان است\r\n\r\n","description":"","footnote":"","page_name":" 1458 ","page_number":78},
  {"content":"\r\n\r\nو ذل صفت محبان . ابى الله ان يكون المحب الا ذليلا و المحبوب الا عزيزا .\r\nتا بزرگان چنين گفته‌اند هركه را ذل صفت نباشد محب نباشد و هركه را عز صفت نباشد محبوبى را نشايد . پس محب هميشه از ذل خويش در نياز باشد كه نياز ذل است و محبوب هميشه از عز خويش در ناز باشد ، ناز عز است . پس چون محبوب خواهد كه محب را جويان و پويان گرداند سلطان عز خويش را پيدا كند ، باز حجاب در ميان افگند . محب جويان و پويان گردد ، از بهر آنكه صحبت از شوق خالى نباشد ، و مشتاق سوزان و جوشان باشد ، و صفت يابندگان آرام است ، و صفت فاقدان بىآرامى . حجاب درافگند تا جوشنده و جوينده گردد كه ناجوشنده و ناجوينده محب نباشد . چون اين صفت در محب پديد آيد ، جوينده غايب گردد از حاضران ، و آن رسومى كه خلق به وى قايم‌اند از او ساقط شود ، و تفسير اين رسوم بسيار است همه خلق با جاه آرام گيرند و او را جاه نماند ؛ و همه خلق راحت اختيار كنند و او را راحت نماند ؛ و همه خلق با موجودات انس گيرند و او را با هيچ‌چيز انس نماند ، خوردن و خفتن و ديگر صفات هم بر اين معنى باشد . شغل او به غايب او را از حاضران غايب گرداند ، از حاضر غايب گردد و با غايب حاضر گردد ، اين است معنى قول قائل :\r\n ايا غائبا حاضرا فى الفؤاد * سلام على الغائب الحاضر \r\nو نيز قائل گويد :\r\n يا غائبا عن سواد عينى * سكنت من قلبى السوادا \r\nو مثال اين در شريعت قصهء موسى است صلوات الله عليه كه چون سماع بيافت و از ديدار محجوب بود به ظاهر هرچند به سر محجوب بود غلبات سماع او را بشورانيد ، تا در او وجد پديد آمد . انبساط كرد و گفت : [ 144 ب 
  ]  أَرِنِي أَنْظُرْ إِلَيْكَ   أَرِنِي ،  سؤال است و سؤال مقام ذل است . ذل شوق عرضه كرد ، حق تعالى عز سلطانى پيش آورد و گفت :  لَنْ تَرانِي .  اينك تفسير عز و ذل اين است كه ياد كرديم . باز امر آمد  وَ لكِنِ انْظُرْ إِلَى الْجَبَلِ .  چون تجلى كوه را آمد . موسى را صعق پديد آمد ، صعق غيبت است از هرچه حاضر بود ، همه غايب گشت ، از\r\n\r\n","description":"","footnote":"","page_name":" 1459 ","page_number":79},
  {"content":"\r\n\r\nآنكه به سر با دوست حاضر گشت ، چون نپسنديد كه موسى به سر شاهد بود و ظاهر او به چيزى غير حق مشغول باشد ، صعق بر نفس او پديد آورد تا نفس از معانى نفسانى فانى گشت و از همه مخلوقات غايب ، تا سر مجرد گشت از معانى نفس ، تا شايستهء مشاهدت گشت معنى غايب حاضر اين باشد كه ياد كرديم . باز چنين مىگويد :\r\n « هيهات يدرك بالوجود و انما * لهب التواجد رمز عجز يقهر » \r\nگفت : دورا دورا كه در تواند يافتن او را به وجود ، و اين زفانهء تواجد رمزى است و اشارتى كه عاجز گرداند و قهر كند . معنى اين سخن آن است كه برترين حال آن باشد كه كسى را از دوست پديد آيد و در آن وجد بداند و دريابد كه چه مىبينيد و چه مىداند ، و اين صفت متواجدان است . و پديد آمدن وجد در سر همچون آتش است و تواجد زفانهء او است ، هرچند كه آتش عظيم‌تر زفانه عظيم‌تر .\r\nلكن تا در آن چيز كه مىسوزد چيزى از صفات و معانى او باقى است زبانه مىزند و شرر مىاندازد . و چون همه معانى او سوخته گشت ، نفس او آتش گردد و آرام گيرد .\r\nاكنون قايل چنين مىگويد هركه چنان داند كه حق را به وجد دريابد دور افتاده است ، از بهر آنكه وجد صفت باطن است و تواجد صفت ظاهر . و اين تواجد ظاهر اثر وجد باطن است كه چون در باطن وجد پديد آيد از تحمل وجد عاجز آيد به ناله و فرياد آيد . تواجد آن ناله و فرياد است ، و كسى كه از تحمل وى عاجز آيد از او چه خبر دارد ؟ ! و نيز وجد قاهر است و مقهور را در جنب قاهر بقا نبود و مقهور به صفت خويش قايم نباشد ، لكن به صفت قاهر قايم باشد . و كسى كه به صفت خود قايم نباشد از غير خود چه خبر دارد .\r\nو جملهء سخن دو حرف است : خلق يا در مقام حجاب‌اند يا در مقام مشاهدت . آنكه محجوب است او را از وراء حجاب خبر نيست ؛ و آنكه شاهد است او را در غلبات مشاهدت چنان متحير است كه وجودش عدم است و بقايش فنا است . و صفت چون اين گردد بيند و نداند كه از چه مىسوزد . پس چون به حقيقت بنگرى محجوبان غايب‌اند و شاهدان از ايشان غايب‌تر . محجوبان به يك معنى غايب‌اند ، و آن حجاب است\r\n\r\n","description":"","footnote":"","page_name":" 1460 ","page_number":80},
  {"content":"\r\n\r\nكه حجاب را نهايت است ، و حاضران به صد هزار معنى غايب‌اند و آن غلبات حق است كه غلبات حق را نهايت نيست . باز گفت :\r\n « لا الوجد يدرك غير رسم داثر * و الوجد يدثر حين يبدو المنظر » \r\nاين بيت كمال معنى دارد در آن سخن كه ياد كرديم چنين مىگويد كه وجد درنيابد مگر رسوم ناپيدا گشته را باز چون منظر دوست پديد آيد وجد ناپيدا گردد .\r\nو معنى اين سخن آن است كه وجد از شوق خيزد و شوق صفت غايبان است . چون محب [ 145 الف 
  ] را با محبوب در محبت رسمى بوده باشد كه اين محب به آن رسم آرام يابد ، چون آن رسم ناپديد گردد شوق غالب گردد و وجد پديد آيد ، اين وجد اثر شوق باشد و آن شوق دليل غيبت . پس شوق دليل غايبان است . باز چون ديدار دوست پديد آمد وجد نماند . و جملهء اين سخن آن است كه هركه را وجد پديد آمد و پندارد او يا خلق كه اين وجد از ديدار دوست است اين خطا است ، كه وجد آنگاه پديد آيد كه رسوم صحبت ناپديد گردد . باز چون مشاهدت صحبت پديد آيد وجد نماند يا بر ديدار دوست باشد بىوجد ، يا وجد باشد بىديدار دوست .\r\n « قد كنت اطرب للوجود مروعا * طورا يغيبنى و طورا أحضر » \r\nباز گفت طرب مىكردم در وجود تا گاه خوف مرا غايب مىگردانيد و گاه حاضر مىگشتم ؛ و معنى اين سخن آن است كه چون در من وجد پديد مىآمد طرب مىكردم ، لكن طربم با خوف آميخته بود . با طرب و شادى مىترسيدم از آنكه گاه مرا غايب مىكرد و گاه حاضر مىكرد .\r\nو اين از بهر آن گفت كه وجد از آن پديد آيد كه چيزى در سر ياد كند از معانى دوست و به لذت ذكر آن معنى طرب مىكند ، و از بيم غيبت آن معنى مىترسد . و ما در پيش ياد كرديم كه مشاهدات خطرات باشد لا وطنات . از بهر آنكه اگر مشاهدات يك‌بارگى برخيزد در مقام بعد و حجاب و شقاوت بماند ، و اگر مشاهدت دوام باشد مغلوب گردد و فانى ، و از گزارد شريعت بازماند . گاه بنمايد بقاى معرفت را و گاه بربايد اقامت شريعت را . آن نمودن غيبت است ، و آن ربودن حضرت است . چون مشاهدت برخيزد با خويشتن حاضر گردد و بداند\r\n\r\n","description":"","footnote":"","page_name":" 1461 ","page_number":81},
  {"content":"\r\n\r\nكه او را چه مىبايد كردن . باز چون مشاهدت پديد آيد از خويشتن غايب گردد .\r\nو جمله غيبت و حضرت دو حرف است . اما غيبة عن الحبيب حضرة عند غير الحبيب و اما غيبة عن غير الحبيب حضرة عند الحبيب . پس هركه به حق حاضر است از خلق غايب است ، و هركه با خلق حاضر است از حق غايب است . الحق و الخلق لا يجتمعان لان الحق بقاء و الخلق فناء و الفناء و البقاء ضدان و الضدان لا يجتمعان الحق حقيقة و الخلق رسم و الرسم و الحقيقة لا يجتمعان الحق قاهر و الخلق مقهور و القاهر و المقهور لا يجتمعان .\r\nو جمله ببايد دانستن كه يك سر به دو معنى مشغول نباشد .\r\nيا از خلق فارغ بايد تا به حق مشغول باشد ، يا از حق فارغ بايد تا به خلق مشغول باشد يا دو دل بايد تا يكى خلق را باشد و يكى حق را . و اين‌چنين نتواند بود كه :  ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ . \r\n « أفنى الوجود بشاهد مشهوده * أفنى الوجود و كل معنى يذكر » \r\nگفت فانى كرد وجود را به شاهدى كه مشهود آن شاهد فانى كرد وجود را ، و هر معنىاى كه خلق آن را ياد كنند فانى كرد . و شاهد به نزديك اين طايفه آن معنى باشد كه سر به وى نگرد . چنين مىگويد كه وجد صفت من است و من به صفت خويش آنگاه قايم باشم كه به خود قايم باشم . و چون دوست مرا در سر مشاهد گشت از خويش [ 145 ب 
  ] و از صفت خويش فانى گردم . چون فانى گشتم چه خبر دارم .\r\nباز نيمهء بيت چنين مىگويد كه چون شاهد دوست گشتم هر چيز كه خلق آن را ياد كنند از من فانى گردد ، از بهر آنكه مشاهدات سر خود جز ذكر نباشد ، و با ياد كرد دوست ذكر غير دوست محال است ؛ يا از دوست عزيزتر بايد تا ذكر او را بر ذكر دوست بدل آرد ، يا همچون دوست ديگرى بايد تا ذكر او با ذكر دوست مقرون گرداند . چون دوست را مثل نيست با ذكر دوست ذكر غير دوست محال است . و چون از دوست عزيزتر نيست بر ذكر دوست ذكر غير دوست بدل آوردن محال است . پس خلق هر چيزى ياد كنند ، و من از ذكر غير دوست\r\n\r\n","description":"","footnote":"","page_name":" 1462 ","page_number":82},
  {"content":"\r\n\r\nفانى گشته‌ام ، جز دوست مرا ياد نمىآيد و معنى اين ابيات اين است كه ياد كرديم ، و بالله التوفيق .\r\n« و قال بعضهم : الوجد بشارات الحق بالترقى الى مقامات مشاهداته » . گفت : وجد بشارت است از حق تعالى به بر شدن مقامات مشاهدات ، و معنى اين سخن ، و الله اعلم ، آن است كه هر آن‌كس كه از چيزى ترسان باشد يا چيزى را جويان باشد ، چون از آن چيز اثرى بيابد او را وجد افتد ؛ و نشان درستى آن وجد آن باشد كه اگر مقام خوف است گريزان‌تر گردد ؛ و اگر مقام طلب است بر طلب حريص‌تر گردد كه گفته‌اند : كل خائف هارب و كل راغب طالب . پس اين وجد او را بشارت گردد بر زيادت طلب ، تا مراد بيابد ، و بر زيادت هرب تا از بلا برهد ، به اين معنى او را بشارت حق خواند كه اگر حق سبحانه او را از آنچه مىترسد بنخواستى رهانيدن ، يا به آنچه مىجست بنخواستى رسانيدن ، اين وجد در او پديد نياوردى .\r\nو هر چيزى را در مقدمهء او بشارتى است ، چنان كه چون حق تعالى خواست كه يوسف را به يعقوب عليهما السلام باز رساند ، باد صبا را بفرمود تا بوى يوسف به يعقوب رسانيد . آن يافتن بوى يوسف بشارت وجود يوسف گشت و نيز حق تعالى باد را مبشر باران خواند و گفت :\r\n يُرْسِلَ الرِّياحَ مُبَشِّراتٍ .  و چون قومى مشتاق باشند به باران جويان نسيم باران باشند چون بادى بيايد كه در آن باد نسيم باران باشد شادى كنند ؛ چنان كه يعقوب مشتاق بود . چون بوى يوسف بيافت شادى كرد ، و نيز پيغامبر عليه السلام گفت : نصرت بالصبا ، مرا به باد صبا نصرت كردند ؛ و آن آن بود كه حق تعالى باد صبا را مقدمه گردانيده بود نصرت پيغامبر را و ظفر او را عليه السلام ، و چون به وقت جنگ باد صبا بديدى دانستى كه او را نصرت خواهد بودن ، آن باد او را بشارت نصرت گشتى .\r\nو نيز خدا ما را خبر داد از حال جان دادن مؤمن كه او را بشارت دهد در وقت زوال روح ، و گويند :  أَلَّا تَخافُوا وَ لا تَحْزَنُوا وَ أَبْشِرُوا بِالْجَنَّةِ ،  و اين بشارت شايد كه قولى باشد ، و شايد كه فعلى باشد كه در او نشان بشارت باشد . و نظاير شريعت اين است كه ياد كرديم . و\r\n\r\n","description":"","footnote":"","page_name":" 1463 ","page_number":83},
  {"content":"\r\n\r\nنيز اين را در معاملت نظير است ، و مثال آن آنست كه اگر ملكى با كسى بدى خواهد كردن چون خادمان آن ملك به وى نگرند ، در نگرستن ايشان تغيرى بيند كه بر شر دليل كند . [ 146 الف 
  ] و اگر ملك با وى نيكوى خواهد كردن چون خادمان آن ملك به وى نگرند از ايشان تعظيم و اكرامى بيند كه بشارت خبر گردد . پس وجد نيز بشارت حق باشد به اين معنى كه ياد كرديم .\r\nو شايد كه اين بشارت را معنىاى دگر باشد ، و آن آنست كه هر كس كه او را چيزى به كار نباشد يا از چيزى بيم نباشد ، از ذكر آن چيز باك ندارد . و چون بشنود بر او فسوس كند و بخندد . باز چون طالب باشد يا هارب بر مقدار رغبت و رهبت در او تغير پديد آيد .\r\nپس وجد پديد آمدن بشارت باشد بر آنكه اگر در او رغبت و رهبت نيستى اين وجد پديد نيامدى . و مثال اين آن است كه خداوند مصيبت مىنالد و نظاره مىخندد ؛ و خداوند لهو و شادى طرب مىكند ، و نظاره فسوس مىكند . پس بر اين معنى وجد بشارت باشد ؛ و آن وجد مختلف باشد ، باشد كه بيش از بانگى نباشد ، و باشد كه گريستن و فرياد باشد ، و باشد كه جامه دريدن و خويشتن زدن باشد ؛ و باشد كه بىهوش گشتن باشد ؛ و باشد كه ديوانه شدن باشد ، و باشد كه بيمار شدن باشد ، و باشد كه مرگ باشد ، و اين بر مقدار قوت اصل باشد ؛ هم‌چندان‌كه مشاهدت باشد ، در باطن هم به آن مقدار وجد افتد ، و اين به عرف و عادت در ميان خلق ظاهر است . اما آنكه مىگويد :\r\n« بالترقى الى مقامات مشاهداته » ، گفت اين بشارت [ باشد از حق 
  ] به برشدن مقامات مشاهدات . و از اين برشدن نه بلندى مكان مىخواهد بلندى قرب مىخواهد ؛ كه هركه به ملكى نزديكتر او بزرگتر . و اين متعارف است كه گويند كار كه بلندتر است ، هركه را دولت مساعدتر باشد و ملك را نظر به او بيشتر باشد گويند كار فلان بلندتر است ؛ و چون كسى كامرانى و مرادهاى بسيار يابد گويند فلان بلندتر شد و كار فلان بلند گشت . پس اين كس كه در او وجد پديد آيد ، آن وجد نشان است بر آنكه سر او به جايى رسيد كه نرسيده بود يا چيزى شنيد كه نشنيده بود ، تا در او اين وجد پديد\r\n\r\n","description":"","footnote":"","page_name":" 1464 ","page_number":84},
  {"content":"\r\n\r\nآمد . اگر هم بر آن حال بودى كه پيشتر بود وجد پديد نيامدى ، چنان كه پيشتر از اين پديد نيامد . چون قرب مقامش به حق زيادت گشت از اين معنى ترقى گفت :\r\n « من جاد بالوجد احرى أن يجود بما * يفنى الوجود من الافضال و المنن » \r\nو اين بيت هم دليل مىكند بر صحت آن معنى كه ما ياد كرديم ، گفت آن‌كس با ما جود كرد به وجد و ما را وجد داد هم او سزاوارتر است كه با ما جود كند به چيزى از منتها و فضلهاى خود كه اين وجد را فانى گرداند . يك فايدهء اين بيت آن است كه اين وجد از حق مىبيند - نه از خود . يعنى او با ما جود كرد تا وجد در ما پديد آورد . و چند بار ياد كرديم كه وجد اثر شوق است و شوق صفت غايبان است اكنون چنين مىگويد كه چون با ما جود كرد تا محبت در ما نهاد ، تا از آن محبت شوق پديد آمد ؛ و از آن شوق وجد پديد آمد هم او سزاوارتر است كه با ما جود كند به منتها و فضلها ، كه اين وجد در ما فانى گرداند ؛ يعنى چون وجد از شوق است و شوق صفت غايبان است ، ما را به خود رساند تا نيز ما را به وجد حاجت نيايد . و اين از بهر آن گفت كه وجد تسلى است مشتاق را ، [ 146 ب 
  ] كه غم دوست به آن وجد بگسارد ، و غم دوست خوردن به وقت غايبى دوست باشد .\r\nچون دوست حاضر گردد غم شادى گردد ، چنان كه پيغامبر گفت : لا راحة للمؤمن دون لقاء الله . باز بيت ديگر مىگويد :\r\n « ايقنت حين بدا بالوجد يبعثنى * ان الجواد به يوفى على الحسن » \r\nگفت چون وجد در من پديد آورد تا مرا برانگيزد ، اين برانگيختن رغبت و طلب باشد ، يعنى اين وجد در من به آن پديد آورد تا من طالب‌تر و راغب‌تر گردم . بيقين بدانستم كه آن‌كس كه با من اين جود كرد بر اين نيكويى زيادت كند . يعنى بدانستم اگر شادى وصال بر اين زيادت نخواستى كردن در من وجد پديد نياوردى تا مرا طالب و راغب گردانيدى . و اين در همه معاملتها ظاهر است كه چون ملوك كسى را بزرگ خواهند گردانيدن هم از اول برنكشند ، لكن اندك اندك نواختن سازند . اگر آن نواخت را شاكر باشد و بداند برزيدن ،\r\n\r\n","description":"","footnote":"","page_name":" 1465 ","page_number":85},
  {"content":"\r\n\r\nحق آن نواخت بيشتر مىبرند . و نشان شناختن نواخت از خلاف توقى كردن است و به موافقت شتافتن و منت نشر كردن و اسبابى را كه به عزى برتر رساند آن اسباب را طالب بودن ؛ اين وجد نيز همچنين است . هر ساعتى كه در مقامى باشد چون حق آن مقام به جاى آرد و آداب صحبت نگاه دارد از آن برتر كرامت كنند . به اول ديدار وجد پديد آيد . چون به آن مقام خو كرد قرار گيرد . چيزى ديگر بنمايند و وجد تازه گردانند الى ما لا يتناهى فان الحق لا نهاية له . للشبلى :\r\n « الوجد عندى جحود * ما لم يكن عن شهود » \r\nگفت وجد نزديك من انكار است تا از ديدار نباشد . اين سخن هايل است ، يعنى سر چون در مشاهدات نباشد وجد پديد آيد آن وجد انكار باشد . و اين از بهر آن گفت كه وجد نمودن است و مشاهدت ديدن . هركه آن بگذارد كه نديده است كذاب است ، و كذابان منكر باشند نه مقر . و دليل اين حال منافقان است . چون ايشان را مشاهدت سر نبود به معنى معرفت به خبر عبارت اقرار دادند ، حق ايشان را كذاب خواند . اگر آنجا مشاهدت بودى اقرارشان اقرار بودى و صادق بودندى ؛ چون مشاهدات نبود عبارت اقرار بود نه اقرار ، كاذب آمدند .\r\nوجد همچون اداى شهادت است و مشاهدت همچنان‌كه علم به مشهود به ، هركه عالم باشد به مشهود به مقبول الشهادة باشد از بهر آنكه صادق است . و هركه عالم نباشد به مشهود به مردود الشهادة است از بهر آنكه شاهد زور است . اكنون شبلى چنين مىگويد كه هر وجدى كز مشاهدت نباشد آن جحود باشد نه وجد . باز چنين مىگويد :\r\n « و شاهد الحق عندى * يفنى شهود الوجود » \r\nگفت نزديك من چنان است كه هركه حق را شاهد گشت بايد كه مشاهدت وجد از او منفى گردد ، يعنى چون حق را ديد در مشاهدت حق چنان مغلوب گردد كه در او وجد نماند . اين سخن كه شبلى رحمه الله مىگويد انكار است وجد را ، از بهر آنكه هر وجدى كه نه از مشاهدت باشد آن جحود باشد ؛ و چون مشاهدت حق پديد آمد وجد خود نماند . از بهر آنكه همچنان‌كه به قيامت چون به مشاهدت حق پديد آيد [ 147 الف 
  ] به معاينه نه ذكر بلا و نه ذكر نعمت ، با بنده\r\n\r\n","description":"","footnote":"","page_name":" 1466 ","page_number":86},
  {"content":"\r\n\r\nهيچ صحبت نكند تا نه به نعمت نازد و نه از بلا نالد ، همچنان‌كه در دنيا در سر بنده مشاهدت حق پديد آيد ، نه ذكر بلا ماند و نه ذكر نعمت ، تا نه به نعمت نازد و نه از بلا نالد . و وجد از اين دو بيرون نباشد : يا نازيدن باشد يا ناليدن . و نازيدن به نعمت باشد و ناليدن از بلا باشد ، اين هر دو در مشاهدت حق محال است . [ و الله اعلم 
  ] .\r\n\r\n","description":"","footnote":"","page_name":" 1467 ","page_number":87},
  {"content":"\r\n . \r\n","description":"","footnote":"","page_name":" 1468 ","page_number":88},
  {"content":"\r\n\r\n\r\nالباب السادس و الاربعون قولهم فى الغلبة\r\n« الغلبة حال تبدو للعبد لا يمكنه معها ملاحظة السبب و لا مراعاة الادب » الفاظى كه در ميان اين طايفه مصطلح است از آن يك لفظ است كه گويند فلان مغلوب است ؛ و اين را در كتاب خداى اصلى است ، چنان كه رب العزة گفت :  وَ اللَّهُ غالِبٌ عَلى أَمْرِهِ .  و چون غالب درست شد مغلوب نيز درست باشد . از بهر آنكه غالب بىمغلوب روا نباشد و مغلوب بىغالب روا نباشد . چنان كه فاعل و مفعول و غالب و مغلوب و آنچه بدين ماند .\r\nاكنون تفسير مىكند كه معنى غلبه چيست . گفت : غلبه حالى باشد كه در بنده پديد آيد كه بنده در آن حال اسباب نتواند ديدن و ادب نتواند نگاه داشتن . يعنى از جلال حق يا از عظمت حق در او هيبتى پديد آيد كه دوزخ كه سبب بلا است در آن ساعت از سر او ساقط گردد ؛ يا از كرم حق و از فضل او او را چيزى پديد آيد كه همه نعمتها از او ساقط گردد ، از بهر آنكه هيچ بلا و هيچ عذاب در جنب فراق حق بقا نيابد ، و هيچ نعمت در جنب وصال پروردگار بقا نيابد ؛ و اين در عرف ميان خلق موجود است كه كسى را دوست دارد .\r\n\r\n","description":"","footnote":"","page_name":" 1469 ","page_number":89},
  {"content":"\r\n\r\nچون آن‌كس را بيابد گويد چون من ترا يافتم مرا هيچ‌كس به كار نيست . و اگر از دوست غايب ماند گويد چون دوست گم كردم مرا از هيچ بلا باك نيست . و بلاى خردتر را در جنب بلاى بزرگتر گم كند و نعيم خردتر را در جنب نعيم بزرگتر گم كند .\r\nو نيز يك صفت از صفات غلبه آن باشد كه ذات آن چيز به جايى باشد كه مغلوب است ، لكن صفات او از تأثيرات بماند ، چنان كه نور ستارگان كه شب تاريك را غلبه كند ؛ باز چون آفتاب پديد آيد انوار ستارگان غلبه كند ، و اگرچه انوار ايشان بر جاى باشد ، همان ستاره كه آن كسان را راه نمودى ؛ چنان كه خدا مىگويد عز اسمه :  وَ بِالنَّجْمِ هُمْ يَهْتَدُونَ .  چون آفتاب پديد آمد منطمس گردد و نيز كس او را نبيند ، او خود دليل بود ، اكنون ديدن او را دليلى ديگر مىبايد . و اين اصل كه ما بنهاديم قياسى است مطرد در همه علوم بيايد تا به حدى كه در حكم نجوم نيز بيايد كه نحس اعظم سعد اصغر را غلبه كند ، تا اگر كسى را طالع سعد واجب كند ، لكن در او نحسى عام افتد ميان خلق . اين مسعود در ميان نحس هلاك شود .\r\nو نيز اين را در علم شريعت اصول است . يكى آن است كه حدث بر دو گونه است : اعلى است و ادنى است . و ادنى بول و غايط است و به ذات خويش قايم است . چون اعلى پديد آمد ، و آن جنابت است [ 148 ب 
  ] در جنب اعلى مغلوب گردد تا به غسل اعلى ادنى زائل گردد . و ديگر معنى غلبه آن است كه چيزى اصل باشد و او را فروع باشند ، آن فروع تبع باشند در حكم اصل را ، تا هر حكمى كه در اصل ثابت شود در اتباع او ثابت شود . باز شايد كه تبع را حكمى ثابت شود كه در اصل اثر نكند . و اين‌چنان است كه طاعات فروع ايمان‌اند ، و نقصانى كه در اصل ايمان افتد در فروع اثر كند ، چنان كه خدا گفت :  وَ مَنْ يَكْفُرْ بِالْإِيمانِ فَقَدْ حَبِطَ عَمَلُهُ .  باز نقصانى كه در فروع افتد در ايمان اثر نكند كه فاسق مؤمن باشد همچنان‌كه مطيع مؤمن باشد . اكنون بازگرديم به شرح سخن .\r\nكتاب چنين مىگويد كه غلبه حالى باشد كه در بنده پديد آيد ، و اسباب نتواند ديدن و ادب نگاه نتواند داشتن . چون بنده را اين حال\r\n\r\n","description":"","footnote":"","page_name":" 1470 ","page_number":90},
  {"content":"\r\n\r\nپديد آيد در اسبابى كه شرعى است مغلوب گردد و او را در آن تقصير افتد و او را در آن تقصير افتد . و ادبها كه در شريعت نگاه بايد داشتن نتواند نگاه داشتن . لكن بىقصد چيزها بر او رود كه اگر آن به قصد كردى معاتب و ملام گشتى . اما چون در حال غلبه كند معذور باشد ، و اين غلبه كه او را افتد در مشاهدت جلال حق افتد يا در هيبت قيامت يا در هيبت عذاب دوزخ يا آنچه بدين ماند ؛ و اين مستنكر نيست ، از بهر آنكه شايد كه بنده به چيزى از مخلوقات مغلوب گردد ، چنان كه غمى مفرط يا شادىاى مفرط يا بيمى عظيم كه در آن حال مسلوب العقل گردد و آداب شريعت به جاى بگذارد معذور باشد ؛ و باشد كه بيمارىاى بر او غلبه گيرد و بىهوش گردد و نماز از او ساقط شود معذور باشد .\r\nو نيز تواند بود كه او را پريان ديوانه گردانند تا كلى شرايع از او ساقط گردد ، چنان كه در غلبات حق سبحانه يا در غلبات علت يا در غلبات حزن يا در غلبات فرح يا خوف ، و اين همه روا باشد . پس در غلبات حق اولاتر كه روا باشد غلبات حق برترين همه غلبه‌ها است .\r\nفان الحق يغلب و لا يغلب . و بر اين وصف صفت مردى آورده‌اند از بزرگان مرو كه او را ابو حامد دوستان گفتندى . چنان مغلوب گشت كه از نماز كردن بازماند ، نه به آن معنى كه نماز به جاى بگذاشتى ، مع القدرة عليها . لكن جلال حق سر او را چنان فروگرفته بود كه چون در نماز ايستادى و گفتى : الله ، پيش از آنكه اكبر گفتى بيهش گشتى و بيفتادى . سالها بر اين عمر بگذاشت و هم بر اين بمرد .\r\nو اگر كسى بر اينجا سؤال آرد و گويد مقام انبيا برترين همه مقامها است ، چون ايشان مغلوب نمىگردند چرا بايد كه غير ايشان مغلوب گردد ؛ و شريعت از ايشان ساقط نمىگردد ، از غير ايشان چرا بايد كه ساقط گردد ؟ جواب آن است ، و الله اعلم ، بوجه الصواب فيه ، كه اين مقام معذور داشتن است ، و معذور داشتن جايى باشد كه تقصير باشد ، و انبيا عليهم السلام از صفت تقصير منزه باشند و مشكور باشند نه معذور . اما غير ايشان مشكور شايد و معذور شايد .\r\nو نيز انبيا سفيرند ميان خلق و ميان حق تا شريعت به ايشان قايم\r\n\r\n","description":"","footnote":"","page_name":" 1471 ","page_number":91},
  {"content":"\r\n\r\nشود ، و كژان را ايشان راست كنند . و چون ايشان خود كژ باشند ، [ 148 الف 
  ] و العياذ بالله ، از گزارد شريعت فرومانند ، آنگاه اغيار را چگونه راست كنند ؟ ! مقتدى راست بايد تا مقتدى به او راست گردد . اما غير پيغامبران مقتدا نيند . قصور ايشان در ايشان اثر كند و به غير ايشان تعدى نكند .\r\nو لهذا قال النبى عليه السلام اذا زل عالم زل بزلته عالم و لانهم مقتدون بهم . و اين همچنان است كه امام و مؤتم ، كه چون مؤتم مقتدى است فساد نماز او نماز امام را تباه نكند . اما چون امام مقتدى است فساد نماز او نماز مقتدى را تباه گرداند . و اين جواب زبان معاملات است . باز جواب زبان حقيقت آن است كه مقام انبيا برترين مقامها است . و هر چيز كه خلق به آن مغلوب گردند انبيا از آن مقام گذشته‌اند ، و چون انبيا از صفت و قوت خويش مغلوب نمىگردند ، باز صفت و قوت انبيا همه غالبان را مغلوب گرداند . باز چنين مىگويد :\r\n« و يكون مغلوبا عن تمييز ما يستقبله » . گفت : اين مغلوب را از خود ستده باشد تا تمييز نتواند كردن ميان هرچه او را پيش آيد .\r\nو اين او را از او باز ستدن آن باشد كه سر او را چنان مشغول گرداند به چيزى كه از غير آن چيز خبر ندارد . همچنان‌كه در عرف خلق چون جنون مطبق گردد ، مجنون را ميان آب و ميان آتش فرق نماند . اگر خويشتن به آب افگند و غرق شود باك ندارد ؛ و اگر خويشتن را به آتش افگند و بسوزد باك ندارد . سلطنت آب و آتش بر جاى است ، لكن او مغلوب گشته است و او را تمييز نيست .\r\nاين مغلوب نيز در آن معنى كه ما ياد كرديم چنان گردد كه ميان خير و شر تمييز نداند كردن كه آن نگاه داشت آداب شريعت او را خير است و تقصير كردن در آداب شريعت او را شر است . و او چون مغلوب گشت نداند كه چه مىكند تا مخطى گردد در آداب شريعت و معذور باشد . و معذور داشتن مخطى نص كتاب خدا است كه مىگويد :\r\n وَ لَيْسَ عَلَيْكُمْ جُناحٌ فِيما أَخْطَأْتُمْ بِهِ .  و خبر صاحب شريعت است صلوات الله و سلامه عليه و شرف مقامه لديه كه : رفع عن امتى الخطأ\r\n\r\n","description":"","footnote":"","page_name":" 1472 ","page_number":92},
  {"content":"\r\n\r\nو النسيان و ما استكرهوا عليه . آنكه او را در ديدار و شنيده خطا مىافتد ، به بقاى آلت تمييز در او معذور مىباشد ، آنكه در عذاب حق مخطى گردد كه در او تمييز نماند اولاتر كه معذور گردد . باز اين را تفسير كرد و گفت :\r\n« فربما خرج الى بعض ما ينكر عليه من لم يعرف حالة » . باشد كه اين مغلوب چيزى كند كه آن‌كس كه حال او ندانسته باشد بر او انكار كند ، همچنان‌كه عاقلى كه ديوانه‌اى را بيند كه بىادبى مىكند ، چون از جنون او خبر ندارد بر او انكار كند . باز چون از جنون او خبر دارد او را معذور دارد و بر او رحمت كند ؛ و نيز چون هشيار مست را بيند كه بىادبى مىكند ، چون از مستى او خبر ندارد و بر او انكار كند . باز چون بداند كه مست است ، او را معذور دارد . و ميان عام لفظى است كه گويند چون كسى را مست گردانيدى ، از بىادبى او دربايد گذشتن . باز چون حق سبحانه بر سر بنده چيزى پديد آرد كه او را تمييز نماند ، آن غلبات او لامحاله از غلبات مى قوىتر باشد ، چون مغلوب مى و باطل معذور باشد ، مغلوب حقايق حق اولاتر كه معذور باشد ! [ 148 ب 
  ]\r\n« و يرجع على نفسه صاحبه اذا سكنت غلبات ما يجده » . باز پديد مىكند كه اين غلبات مقام قصور است نه مقام كمال . چنين مىگويد كه اين صاحب غلبات چون غلبات در او آرام گيرد بر خويشتن بيرون آيد ، و بر خويشتن خروج كردن براى تقصير باشد ، و اگر مقام كمال بودى شكر واجب كردى نه عذر . پس به خويشتن به آن معنى بيرون آيد كه از اين معنى عذر خواهد .\r\nو اين بر دو معنى باشد : يكى از آن باشد كه در حال غلبه از او بىادبى و بىحرمتى آمده باشد و تقصير افتاده باشد در آداب شريعت و از آن عذر خواهد ؛ همچنان‌كه مست كه در مستى از او بىادبى پديد آيد اگرچه او را در آن قصد نباشد ، به حال هشيارى عذر خواهد . و ديگر عذر خواستن به آن معنى باشد كه چون غلبات پديد آمد بىخويشتن گردد و از اسرار خبر كند تا نامحرمان بر وقت او مطلع گردند . از آن پرده دريدن خويش عذر خواهد . و اين از بهر آن\r\n\r\n","description":"","footnote":"","page_name":" 1473 ","page_number":93},
  {"content":"\r\n\r\nاست كه هركه از خويشتن غايب گردد ، راز نگاه نتواند داشت ، چنان كه مست و ديوانه و كودك .\r\nتا اگر كسى عاشق باشد اسرار عشق خويش پنهان مىدارد تا هشيار است ، چون مست گردد و غلبات مستى بر او ظاهر گردد اسرارى كه با خواص نگفتى با عوام بگويد و پردهء خويش و آن دوست بدارند . و چون غلبات پديد آمد ، حال مغلوب چون حال مست گردد . باز چون غلبات ساكن شود هشيار شود و عذر خواستن گيرد و خود را ملامت كردن سازد . لكن درستى غلبه چون به حالى رسد كه معذور گردد ، آن باشد كه هشيار گردد و از كردهء خويش خبر دارد .\r\nچون خبر دارد متكلف باشد نه مغلوب . و متكلف معاقب باشد و مغلوب معذور !\r\nو اين را مثال در شريعت قصهء موسى است عليه السلام كه چون سماع كلام حق بيافت مغلوب گشت . در لذت سماع انبساط كرد نه در محل انبساط ، كه دنيا محل ديدار نيست ، لكن چون سؤال از مقام غلبه بود ملامت نيامد ، لكن شبه عذر آمد كه :  لَنْ تَرانِي .  يعنى ديدار دريغ نيست ، لكن ترا طاقت ديدار نباشد و مكان ديدار نيست و وقت ديدار نيست . باز با اين همه كه شبه عذر آمد آن چيز را به مشاهدت مؤكد كرد و تجلى بر كوه افگند . موسى را عليه السلام صعق افتاد تا بدانست كه چون تجلى بر كوه آمد من با تأثير تجلى بقا نيافتم ، با عين تجلى بقا چگونه يابم ؟ ! باز چون مفيق گشت گفت :  تُبْتُ  ، و «  تُبْتُ  » عذر خواستن است از انبساطى كه او را در حال غلبه افتاده بود . در حال افاقت عذر خواست ، و اين ظاهر است كه ياد كرديم . و پوشيده نگردد مگر بر كسى كه مكابره كند . باز غلبه را تفسير كرد كه از چه خيزد ، و گفت :\r\n« و يكون الذى غلب عليه خوف أو هيبة او اجلال او حياء او بعض هذه الاحوال » . اين كس كه مغلوب شود از آن شود كه خوف يا هيبت يا بزرگ داشت يا شرم يا بعضى از اين احوال بر او ظاهر و غالب گردد . و خوف از عقوبت باشد ، و هيبت از حرمت باشد ، و اجلال از مشاهدت ، و حيا از تقصير درگزارد حق ؛ تا چون از جفاى حق [ 149\r\n\r\n","description":"","footnote":"","page_name":" 1474 ","page_number":94},
  {"content":"\r\n\r\nالف 
  ] بينديشد از عقاب او بترسد و مغلوب گردد ، و در قدرت و سلطنت او متحير گردد . يا او را در سر مشاهدت افتد و در جلال ذات او گمراه گردد و راه گم كند و متحير گردد ؛ يا در منتهاى او نظاره كند و خود را درگزارد شكر مقصر نبيند و متحير گردد يا به بعضى از اين معانى مغلوب گردد .\r\nو مغلوب نه آن كند كه بايد و نه آن گويد كه شايد . چنان كه صواحبات يوسف كه چون در مشاهدت جلال و جمال يوسف عليه السلام مغلوب گشتند او را از حد بشرى بيرون بردند تا گفتند :  ما هذا بَشَراً إِنْ هذا إِلَّا مَلَكٌ كَرِيمٌ .  بشر را فرشته خواندند ، و در خطا معذور بودند . از بهر آنكه مغلوب بودند و تمييز نتوانستند كردن ، كه فرشته خورنده و خسبنده نباشد ، و لحم و دم نباشد ، و اجزا و اعضا نباشد . و مغلوبان از هر نوعى سخن گويند . نبينى كه چون ديوانه مغلوب است ، قتل او را قصاص نيست و جنايت او را حد نيست و طلاق و عتاق او طلاق و عتاق نيست ، و كفرى كه بر زبان راند كفر نيست . و اين همه از بهر آن است كه مغلوب به صفت خويش قايم نيست . و محال باشد كه به چيزى كه نه فعل و اختيار او باشد معاتب و ملام گردد . باز اين را در شريعت مثالى بياورد و گفت :\r\n« كما جاء فى الحديث عن ابى لبابة بن عبد المنذر حين استشاره بنو قريظة لما استنزلهم النبى على حكم سعد بن معاذ فاشار [ بيده 
  ] الى حلقه انه الذبح ثم ندم على ذلك و علم انه قد خان الله و رسوله فانطلق على وجهه حتى ارتبط فى المسجد الى عمود من عمده فقال لا ابرح مكانى هذا حتى يتوب الله على مما صنعت » .\r\nو اين قصهء بو لبابه آن است كه چون پيغامبر عليه السلام بنى قريظه را حصار گرفت به سبب آنكه بىادبى كرده بودند و قصد كشتن پيغمبر كرده ، پيغمبر عليه سلام الله ايشان را گفت از اين حصار بيرون آييد بر حكم خدا و رسول او ، يعنى هرچه خدا فرمايد من با شما همان حكم كنم . گفتند ما به حكم خدا و پيغامبر او فرونياييم لكن بر حكم سعد بن معاذ فروآييم ؛ و هرچه او حكم كند به آن راضى باشيم . و سعد بن معاذ رضى الله عنه خويشاوند ايشان بود و\r\n\r\n","description":"","footnote":"","page_name":" 1475 ","page_number":95},
  {"content":"\r\n\r\nرئيس انصار بود . لكن مؤمن بود . گمان بردند كه او به حكم قرابت بر ايشان رحمت كند و حكم بر مراد ايشان كند و چنان كند كه ايشان را از حكم او نيك افتد .\r\nو سعد صلابتى داشت در دين اسلام كه از بهر قرابت ميل نكردى .\r\nو ابو لبابه اين معنى بدانست و دانست كه سعد در حق ايشان حكم آن كند كه مردان ايشان را بكشند و زن و فرزند ايشان را به بردگى ببرند ، و مال ايشان را به غنيمت بردارند . و اين ابو لبابه نيز خويشاوند ايشان بود و شفقت خويشى بر او غالب گشت . اشارت كرد به ايشان كه حكم سعد مخواهيد ، و انگشت بر حلق بماليد ، يعنى شما را بكشند .\r\nو اين معنى از او خيانت كردن بود با خداى عز و جلّ و با پيغمبر او عليه السلام . بنى قريظه به سخن بو لبابه التفات نكردند و به حكم سعد فروآمدند . سعد حكم كرد كه مردان ايشان را [ 149 ب 
  ] گردن بزن و مال ايشان به غنيمت بردار ، و زنان و فرزندان ايشان را به بردگى ببر . پيغامبر سعد را رضى الله عنه گفت : حكم چنان كردى كه خدا كرد ز بر هفت آسمان . چون ابو لبابه اين بشنيد بدانست كه با خدا و رسول او خيانت كرده است . به مسجد درآمد و خويشتن را بر ستون بست و سوگند ياد كرد كه خويشتن را از اين ستون نگشايم تا خدا توبهء من قبول نكند .\r\nاكنون شيخ رحمه الله اين قصهء ابو لبابه را دليل مىآرد كه مردم در حال مغلوبى چيزها كنند كه خلاف آداب شريعت باشد و به آن معذور باشند ، از بهر آنكه اشارت كردن گناه و خيانت بود ، لكن ادب شريعت آن بود كه چون خيانت و گناه كرد به نزديك پيغمبر آمدى و عذر خواستى نه آنكه خويشتن بر ستون بستى ؛ و اين بىادبى ديگر بود از پس خيانت . لكن از بهر آنكه از جهت غلبات خوف بود معذور گشت . پس شيخ در كتاب چنين مىگويد :\r\n« فهذا لما ان غلب عليه الخوف من الله تعالى حال بينه و بين ان يأتى رسول الله عليه سلام الله و كان هو الواجب عليه لقول الله تعالى :\r\n وَ لَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّهَ وَ اسْتَغْفَرَ لَهُمُ \r\n\r\n","description":"","footnote":"","page_name":" 1476 ","page_number":96},
  {"content":"\r\n\r\n الرَّسُولُ  ، الآية . و ليس فى الشريعة الارتباط بالسوارى و العمد » .\r\nخداى تعالى مؤمنان را به زندگانى پيغمبر عليه السلام فرموده بود كه چون گناهى از شما در وجود آيد به نزديك پيغمبر آييد و عذر خواهيد تا پيغامبر ايشان را از خدا بخواهد و به عذر ايشان بازگردد تا خدا ايشان را بيامرزد . ادب شريعت اين بود ، و خويشتن را بر ستون بستن در شريعت نبود . و ديگر به نزديك پيغامبر ناآمدن كه بمىبايست آمدن ، لكن خداى عز و جلّ او را با اين همه معذور داشت ، از بهر آنكه مغلوب شده بود در خوف .\r\nو معنى مغلوبى آن بود كه خيانت كردن با خدا و پيغامبر او كارى عظيم است خاصه در حال حيات پيغامبر و در حضرت او ، كه جفا در حضرت عظيم‌تر باشد . از بزرگى جفاى خويش بترسيد و به نزديك پيغامبر نيارست آمدن . پس آن ترك ادب نه از بىحرمتى بود ، از بزرگداشت بود . پس حق سبحانه او را معذور داشت و توبهء او قبول كرد . باز شيخ رحمه الله دليل آورد بر آنكه اين سخن از او بىحرمتى بود .\r\n« فقال النبى عليه السلام لما ان استبطأه : اما لو جاءنى لاستغفرت له فاما اذا فعل ما فعل فما انا بالذى اطلقه من مكانه حتى يتوب الله تعالى عليه » . و گفت چون به نزديك پيغامبر عليه السلام دير آمد رسول صلوات الله عليه از حال او بر رسيد . مصطفى را خبر دادند . چنين گفت كه اگر به نزديك من آمدى از بهر او استغفار كردمى ، چون نيامد و كرد آنچه كرد ، من او را از آنجا بازنگشايم تا خدا توبهء او قبول نكند . و اين عتاب پيغامبر عليه السلام دليل مىكند كه آن از او بىادبى بود ، كه اگر ادب شريعت به جاى آورده بودى استغفار ناكردن را معنى نبودى . لكن چون او را قصد در سر دوست بود حق تعالى بىاستغفار رسول او را بيامرزيد ؛ و او را در آن بىادبى معذور داشت تا همان بىادبى سبب غفران و توبهء او گشت . اگر مغلوب نبودى چون بىادبى كردى شقاوت [ 150 الف 
  ] بار آوردى . چون در حال مغلوبى بود معذور گشت .\r\nو اين قصه دليل است كه خدا بر گناهكاران از همه رحيم‌تر است\r\n\r\n","description":"","footnote":"","page_name":" 1477 ","page_number":97},
  {"content":"\r\n\r\nكه مصطفى عليه السلام با كمال رحمت و شفقت خويش كه خدا او را رحيم و رئوف خواند به اين‌قدر بىادبى از او اعراض كرد و حق تعالى با اين‌همه بىادبى و بزرگى جنايت از او اعراض نكرد . و شيخ نيز رضى الله عنه هم اين معنى را دليل ديگر آورد و گفت :\r\n« و كما غلب على عمر حمية الدين حين اعترض على رسول الله صلى الله عليه و سلم لما اراد ان يصالح المشركين عام الحديبية فوثب [ عمر 
  ] حتى أتى ابا بكر الصديق فقال يا ابا بكر أ ليس هذا برسول الله قال بلى قال أ لسنا بالمسلمين قال بلى قال أ ليسوا بالمشركين قال بلى قال فعلام نعطى الدنية فى ديننا فقال ابو بكر الصديق رضى الله عنه [ يا عمر 
  ] الزم غرزه فانى اشهد انه رسول الله فقال عمر رضى الله عنه و انا اشهد انه رسول الله ثم غلب عليه ما يجد حتى اتى رسول الله عليه سلام الله فقال له مثل ما قال لابى بكر الصديق فاجابه النبى عليه السلام كما اجابه ابو بكر حتى قال انا عبد الله و رسوله و لن اخالف امره و لن يضيعنى » .\r\nچون عمر را رضى الله عنه حميت مسلمانى غلبه كرد سال حديبيه ، و آن قصه چنان بود كه پيغامبر عليه السلام به حديبيه آمد تا به مكه درآيد . و حديبيه جايى است به كنار حرم . كافران مكه مصطفى را عليه السلام منع كردند از درآمدن به مكه ، و با او صلح كردند تا ديگر سال بازآيد و عمره را قضا كند . و سه روز مكه را خالى كردند تا رسول عليه السلام درآيد و عمرهء خويش قضا كند و مرادهاى خويش به تمامى به جاى آرد و بازگردد . پيغمبر سلام الله عليه صلح اجابت كرد .\r\nچون عمر خطاب رضى الله عنه بديد كه پيغامبر عليه السلام صلح خواهد كرد ، حميت اسلام او را غلبه كرد . و عمر مردى با حميت بود و در دين با صلابت ، چنان كه پيغامبر عليه السلام گفت : اصلبكم فى دين الله عمر . چون حميت اسلام بر او غلبه كرد به نزديك ابو بكر صديق آمد رضى الله عنه و ارضاه ، و گفت : يا ابا بكر ، نه او پيغامبر خدا است ؟ ! و اين استفهام تحقيق بود نه استفهام شك . ابو بكر گفت :\r\nبلى . گفت : نه ما مسلمانيم ؟ ! گفت : بلى . عمر گفت : نه ايشان\r\n\r\n","description":"","footnote":"","page_name":" 1478 ","page_number":98},
  {"content":"\r\n\r\nكافران‌اند ؟ ! ابو بكر گفت : بلى . عمر گفت : أ ليس الله منجز وعده گفت : نه خدا وعدهء خود راست خواهد كردن ؟ !\r\nو از اين وعده آن خواست كه خداى تعالى گفته بود :  لَتَدْخُلُنَّ الْمَسْجِدَ الْحَرامَ إِنْ شاءَ اللَّهُ آمِنِينَ .  ابو بكر صديق گفت : بلى . عمر گفت : چون دين ما دين اسلام است و حق است و ايشان مشرك‌اند و دين ايشان باطل است ، و او پيغامبر خدا است و حق است و وعدهء خدا راست است كه ما را به مكه درآرد آمن ، و هيچ‌كس با ما بدى نتواند كردن ، اين ذل صلح كردن چرا است ؟ ابو بكر صديق گفت برو به آنجا رو كه علامت است و هم آنجا بايست . يعنى ترا به اعتراض كردن كار نيست . تو و ما همه كهترانيم ، ما را طاعت داشتن و خاموشى رسد . عمر را هم خبر نبود تا به نزديك پيغامبر آمد و با پيغمبر همين سخنان بگفت كه با ابو بكر گفته بود . پيغمبر عليه السلام او را همان جواب داد كه ابو بكر داده بود و گفت : من بندهء خداام و رسول اوام ، امر او را خلاف نتوانم كرد ، يعنى [ 150 ب 
  ] اين صلح به امر او مىكنم . و در زير اين اشارتى است كه چون من رسولم و بنده‌ام و آنچه كنم ترا بر من اعتراض نرسد كه آنگاه اين اعتراض بر حق باشد نه بر من . و نيز گفت :\r\n« و لن يضيعنى » و خدا مرا ضايع بنگذارد . يعنى خداوند من نزديك من متهم نيست كه با من آن كند كه مرا بد افتد . و اعتراض كردن متهم داشتن است . چون من دانم كه حق متهم نيست مرا بر او اعتراض نرسد . و چون تو دانى كه من هرچه كنم به امر حق كنم ترا بر من اعتراض نرسد . و شرح اين قصه را دليل مىآرد بر درستى حال غلبه كه شايد كه بنده مغلوب گردد در چيزى تا از حد ادب بيرون رود ، و با اين همه معذور باشد ؛ از بهر آنكه چون حق تعالى به مصالح بندگان متهم نيست خاصه به مصالح مصطفى عليه السلام ، و عمر رضى الله عنه لا محاله دانست كه مصطفى جز به امر حق كار نكند . پس عمر را اعتراض نمىرسيد ، لكن در حميت اسلام مغلوب گشت ، پاى از حد ادب بيرون نهاد ؛ و با اين همه حق او را معذور داشت . نبينى كه عتاب و ملامت نيامد .\r\n\r\n","description":"","footnote":"","page_name":" 1479 ","page_number":99},
  {"content":"\r\n\r\nو در اين قصه دليل است كه مريدان را بر پيران اعتراض نبايد كردن تا ادب صحبت نگاه داشته باشند . و نيز دليل است كه چون از مريدى بىادبى در وجود آيد نه به اختيار حق ، صحبت آن است كز او تجاوز كند . باز شيخ رضى الله عنه دليل مىآرد كه آن از عمر رضى الله عنه ترك ادب بود ، گفت :\r\n« فكان عمر رضى الله عنه يقول فما زلت اصوم و اتصدق و اعتق و اصلى من الذى صنعت يومئذ مخافة كلامى الذى تكلمت به حتى رجوت ان يكون خيرا » . پس از آن هميشه روزه مىداشتم و صدقه مىدادم و بنده آزاد مىكردم و نماز مىگزاردم از آنچه روز حديبيه كرده بودم و از بيم آن سخن كه با پيغامبر گفته بودم ؛ اما از بسيارى كفارت كه كرده بودم اميد داشتم كه جز خير نباشد . و اين دليل است كه آن ترك ادب بود ، از بهر آنكه كفارت ترك ادب را بود نه ادب را .\r\nو اين دليل است كه مريد چون معذور گردد به ترك ادب آنگاه گردد كه بىقصد باشد . و دليل بىقصدى آن باشد كز كرده عذر خواهد و معاودت نكند . فاما چون اصرار آرد و به سر بىادبى بازگردد ، مستحق عتاب و عقاب باشد نه مستحق عذر پذيرفتن . و نيز دليل ديگر مىآرد و مىگويد :\r\n« و كاعتراضه عليه السلام عليه ايضا حين صلى على عبد الله بن ابى قال عمر فتحولت حتى قمت فى صدره و قلت يا رسول الله أ تصلي على هذا و قد قال يوم كذا و كذا و كذا يعد ايامه حتى قال له عليه السلام اخر عنى انى خيرت فاخترت و صلى عليه » .\r\nو اين نيز همچنان است كه عمر رضى الله عنه اعتراض كرد بر پيغمبر عليه السلام در آن ساعت كه نماز خواست كرد بر عبد الله بن ابى ، و اين عبد الله بن ابى رئيس منافقان بود و سيصد مرد از منافقان تبع او بودند و بر پيغمبر اعتراضهاى محال كردندى و عيب جستندى و طعن زدندى ؛ و دل مؤمنان به خاطرهاى محال مشغول داشتندى و از بهر كافران جاسوسى كردندى ؛ و مؤمنان را بترسانيدندى و بددل گردانيدندى و كافران را دلير گردانيدندى ؛ و به ظاهر خويشتن با مؤمنان داشتندى و به باطن با كافران بودندى . [ 151 الف 
  ] و ايشان\r\n\r\n","description":"","footnote":"","page_name":" 1480 ","page_number":100},
  {"content":"\r\n\r\nرا نام منافقى از اينجا آمد كه منافق دو سره باشد ، چنان كه خدا گفت :\r\n مُذَبْذَبِينَ بَيْنَ ذلِكَ لا إِلى هؤُلاءِ وَ لا إِلى هؤُلاءِ .  و اشتقاق اسم منافقان از نافقا گرفته‌اند ، و سوراخ يربوع را نافقا خوانند ، از بهر آنكه سوراخ او دو راه دارد . چون او را به يك راه بخواهند گرفتن به ديگر راه بگريزد و خويشتن را به اين راه فرانمايد و به آن راه ديگر برود .\r\nپس منافقان را از اين جاى اشتقاق گرفته‌اند .\r\nپس عمر رضى الله عنه اين حالتهاى عبد الله بن ابى دانسته بود .\r\nچون او بمرد او را پسرى بود موحد . به نزديك پيغامبر آمد صلوات الله عليه ، و پيرهن پيغامبر بخواست تا در كفن پدر كند . رسول عليه السلام از بهر دلگرمى پسر را ، نه اكرام پدر را ، خواست كه پيرهن بدهد . گريبان زبرين بگشاد . چون خواست كه زيرين بگشايد زبرين بسته گشت ؛ و چون خواست كه زبرين بگشايد ، زيرين بسته گشت .\r\nتا در بعضى قصه‌ها چنين آورده‌اند كه هفده بار بگشاد و بسته مىگشت . جبريل عليه السلام بيامد كه يا دوست ، تو مىگشايى و ما مىبنديم . اگرچه رسول عليه السلام دانست كه آن بستن فعل حق است و او خلاف حق نتواند كردن . و در گشادن دو معنى بود : يكى آنكه اجابت كرده بود ، نمىخواست كه قول خود را خلاف كند ؛ و ديگر نخواست كه دل پسر عبد الله بن ابى مشغول گردد به آن معنى كه پيغامبر عليه السلام با من بخل كرد و خويشتن را به گشادن مشغول مىداشت تا امر منع آمد تا او معذور گشت ؛ و كس را به او گمان بد نيفتاد . پس او را گفت : امر نيست پيرهن دادن .\r\nچون عبد الله بن ابى را برداشتند ، پسر بيامد و از رسول عليه السلام درخواست تا بر او نماز كند . اجابت كرد نگاهداشت دل پسر را . و نيز او را امر آمده بود نماز كردن بر هركه كلمهء اخلاص بر زبان براند . چنان كه مصطفى گفت عليه سلام الله : صلوا على من كان قال لا إله الا الله . و اين مراعات حق شريعت بود كه شريعت را بنا بر ظاهر است نه بر باطن . اگر مصطفى عليه السلام در شريعت بناى كار خويش بر آن كردى كه او را در باطن علم حقيقت بود ، شريعت بر امت بشوليده گشتى ، كه چون دو تن را ديدندى هر دو قايل كلمهء\r\n\r\n","description":"","footnote":"","page_name":" 1481 ","page_number":101},
  {"content":"\r\n\r\nاخلاص ، و مصطفى بر يكى نماز كردى و بر ديگرى نكردى ، بيچاره و سرگردان گشتندى در دانستن معنى آن ؛ تا در گزاردن شريعت فروماندندى تا در شبهت و شك افتادند و دين بر ايشان تباه گشتى .\r\nپس پيغامبر عليه السلام بيامد تا بر او نماز كند . چون در پيش جنازه بيستاد عمر خبر يافت . بيامد و پيش پيغامبر درآمد و پشت سوى جنازه كرد و روى سوى پيغامبر آورد و دست به سينهء پيغامبر باز نهاد و گفت : يا رسول الله ، نماز بر اين مىكنى كه اين فلان وقت چنين گفت و چنين كرد . و محالات و ترهات او را برشمرد .\r\nاكنون شيخ روايت مىكند كه رسول عليه السلام او را جواب داد كه حق مرا مخير گردانيد و من اختيار آن كردم كه نماز كنم . و اين نماز نگاهداشت دل پسر را بود نه استحقاق پدر را ؛ يا مراعات حق شريعت را بر او نماز كرد . شيخ رحمه الله چنين مىگويد كه پس بر اين روايت : و لا تصل على احد منهم مات ابدا ، پس از نماز كردن آمده باشد .\r\nو به نزديك ما ، و الله اعلم ، درست‌تر آن است كه پيغامبر عليه السلام بر او نماز نكرد . [ 151 ب 
  ] و لكن چون عمر رضى الله عنه با رسول عتاب مىكرد جبريل آمد و آيت آورد كه :  وَ لا تُصَلِّ عَلى أَحَدٍ مِنْهُمْ ماتَ أَبَداً .  نماز مكن بر هركه بميرد از اين منافقان هرگز . پس پيغامبر عليه السلام بازگشت و گفت : صلوا على صاحبكم . چون نماز بكردند ، پسر عبد الله بيامد و گفت : يا رسول الله ، اگر بر پدر من نماز نكردى از بهر آنكه او بركت دعاى ترا نمىشايست ، به سر گور او بيا عز اسلام مرا تا عز اسلام من از ذل كفر او پديد آيد ، كه اگر ترا دستورى نماز كردن نيست بر كافران ، دستورى رفتن به سر گور كافران هست . و رسول عليه السلام خواست كه به سر گور او رود .\r\nعمر خبر يافت . به نزديك پيغامبر آمد و گفت : بر سر گور او بمىايستى كه او چنين گفت و چنين كرد ؛ و جنايتهاى او برشمرد و محالهاى او ياد مىكرد . جبريل آمد و امر آورد كه :  وَ لا تَقُمْ عَلى قَبْرِهِ .  و اگر عمر را خود هيچ شرف نيست مگر اين بسنده است . و خداى تعالى به كفر ايشان گوايى داد و گفت :  إِنَّهُمْ كَفَرُوا بِاللَّهِ وَ رَسُولِهِ .  و اين رد است\r\n\r\n","description":"","footnote":"","page_name":" 1482 ","page_number":102},
  {"content":"\r\n\r\nبر كراميان كه ايمان قول نيست لكن تصديق است .\r\nنبينى كه به وجود قول ايمان از ايشان خداى ايشان را كافر خواند ؛ و شك نيست كه مصطفى به حق شريعت نگاه داشتن از عمر داناتر بود ؛ و با اين همه عمر بر او اعتراض كرد ؛ و حق او را معذور داشت از آنكه او را قصد بىحرمتى نبود ، لكن حميت اسلام بر او غالب گشته بود . و از اين عجب‌تر آن است كه چون عتاب نيامد با ناآمدن عتاب حق شريعت را آنجا آورد كه مراد عمر بود . چون اعتقاد و نيت درست باشد ، چنين باشد . باز شيخ رحمه الله حجت مىآرد بر آنكه اين معنى از عمر ترك ادب بود ، و هم از گفتار عمر گفت :\r\n« قال عمر رضى الله عنه فعجب لى شأنى و جرأتى على رسول الله صلى الله عليه و سلم » . گفت شگفت مىآيد مرا از خويشتن . يا گفت شگفت كارى بود كار من و آن دليرى من بر پيغامبر ، و اين همه دليل است كه ترك ادب در حال مغلوبى بنده در او معذور باشد . و نيز دليل است كه تغيير ظاهر به استقامت باطن زيان ندارد ، و چون باطن عمر رضى الله عنه مستقيم بود و آنچه مىكرد تعظيم امر خدا مىخواست نه تحصيل مراد نفس خويش . اگرچه در راه رفتن خطا رفت و حق تعالى خطاى او را صواب گردانيد . و نيز حديث ابو طيبه حجت آورد و گفت :\r\n« و منه حديث ابى طيبه حين حجم النبى عليه السلام فشرب دمه و ذلك محظور فى الشريعة و لكنه فعله فى حال الغلبة فعذره النبى عليه السلام و قال لقد احتظرت بحظائر من النار » . ابو طيبه چون پيغامبر را عليه السلام حجامت كرد و خون او بياشاميد ؛ و در شريعت آن حرام بود ، و لكن در حال غلبه كرد و اين غلبه غلبهء محبت بود ؛ پيغمبر او را معذور داشت و گفت : خويشتن را از آتش حظيره‌ها ساختى . يعنى خون من ترا حظيره گشت تا آتش دوزخ ترا نسوزاند . حظائر موانع باشد . احتظرت يعنى امتنعت بحظائر يعنى بموانع . پس گفت :\r\n« فهذه و امثالها كثيرة كلها تدل على ان حال الغلبة حالة صحيحة » .\r\nگفت اين چه ياد كرديم و امثال آن بسيار است كه دليل كند بر آنكه حال غلبه حالى است درست . از اين صحت [ 152 الف 
  ] حال نه آن\r\n\r\n","description":"","footnote":"","page_name":" 1483 ","page_number":103},
  {"content":"\r\n\r\nمىخواهد كه اين حالى باشد محمود و مشكور ، لكن حالى كه بنده در او معذور باشد . لكن اين حال جائز باشد كه در شريعت بيفتد . و اين دليلها حجت باشد بر آن‌كس كه منكر باشد حال غلبه را . و نظير اين در شريعت آن است كه بنده در حال اختيار به خوردن مردار و مى ملام و مذموم گردد ، اما در حال ضرورت معذور باشد . و نيز به راندن كلمهء كفر بر زبان در حال اختيار مرتد گردد ، اما به حال ضرورت معذور باشد ، چنان كه عمار بن ياسر كه در شأن او آمد : الا من اكره و قلبه مطمئن بالايمان . باز گفت :\r\n« و يجوز فيها ما لا يجوز فى حال السكون » . در حال غلبه روا باشد آنچه در حال سكون روا نباشد . يعنى چون غلبات ساكن گردد آنچه در حال غلبه پديد آمدى اگر در اين حال پديد آيد معاتب و معاقب گردد .\r\nو در زير اين حرفى عجب است و آن آنست كه هركس كه انفاس اين طايفه را به تقليد اعتقاد كند كافر و زنديق گردد . بايد كه نخست اصل مذهب ايشان بداند تا صحيح از سقيم جدا داند كردن ، تا صحيح را اعتقاد كند و سقيم را رد كند ، از بهر آنكه ايشان خداوندان حال بوده‌اند ؛ و خداوند حال گاه مغلوب باشد و گاه ساكن . آنچه در ايشان از حال غلبه پديد آمدى چون ساكن گشتندى و ايشان را از آن انفاس خبر دادندى ، توبه كردندى و به عذر مشغول گشتندى . و چون كسى را حال حال سكون باشد انفاس غلبات ايشان را اعتقاد گيرد ، آنگاه دين او را نقصان درآيد .\r\n« و يكون السكون فيه بما هو ارفع منه من الحال امكن و اتم حالة » .\r\nگفت : و آن‌كس كه او را حال سكون باشد در آن وقت يا در آن حادثه به چيزى كه او برتر باشد از آن خداوند غلبهء آن حال نكوتر و تمام‌تر باشد .\r\nو معنى اين سخن آن است كه چون حال يك حال باشد و وقت يك وقت باشد و حادثه يك حادثه باشد ، و دو تن باشند كه هر دو تن را آنجا شرب باشد يكى با سكون و يكى با غلبه ، اين ساكن را مقام برتر باشد از مقام مغلوب ، از بهر آنكه مغلوب از ضعف وقت مغلوب گردد ، و ساكن از قوت وقت ساكن باشد . و آنكه حال او قوىتر باشد مقام او\r\n\r\n","description":"","footnote":"","page_name":" 1484 ","page_number":104},
  {"content":"\r\n\r\nبرتر باشد . و نيز اگر اين مغلوب در حال غلبه چيزى كند يا چيزى گويد او را عذر بايد خواستن ؛ و ساكن را از سكون عذر نبايد خواستن . و لامحاله وقتى كه در آن وقت عذر نبايد خواستن برتر از آن وقت باشد كه عذر بايد خواستن .\r\nو اين تفاضل كه نهاديم از آنجا نهاديم كه هر دو در حال و در وقت برابر باشند . يكى ساكن باشد و يكى مغلوب ، و ساكن برتر از مغلوب باشد . فاما چون يكى را حالى باشد كه در آن حال مغلوب گردد و ديگرى از آن حال خبر ندارد ، مغلوب از آن ساكن فاضل‌تر ، از بهر آنكه غلبه از خوف باشد يا از محبت . و خايف از ناخايف فاضل‌تر ؛ و محب از نامحب فاضل‌تر . و ديگر معانى غلبات هم بر اين اصل رود .\r\nو لامحاله اين مغلوب چيزى مىداند يا چيزى مىبيند كه آن ساكن را از آن خبر نيست . و بينا از نابينا فاضل‌تر و عالم از جاهل فاضل‌تر .\r\nپس اين ساكن در جنب مغلوب محجوب است . باز آن مغلوب در جنب [ 152 ب 
  ] اين ساكن كه مقام او برتر نهاديم محجوب است و هم بر اين دليلى مىآرد و مىگويد :\r\n« كما كان ابو بكر الصديق رضى الله عنه » . چنان كه ابو بكر بود رضوان الله عليه . كه ابو بكر از آن وقت كه عمر مىگفت خبر داشت ، لكن او را مقام سكون بود و عمر را مقام غلبه بود . و ابو بكر مشكور بود و عمر معذور بود . ابو بكر از آن معنى مشكور بود كه سكون او انقياد بود حكم را . و اضطراب عمر اعتراض بود . و اگر حال حال غلبه نبودى مذموم بودى ، لكن از بهر غلبه مشكور گشت . پس مقام عمر از مقام ابو بكر فروتر داريم و برتر از مقام عثمان داريم تا او را حال بين حالين و مقام بين مقامين حاصل آيد . و او در جنب ابو بكر ناقص الحال باشد و ديگران در جنب او ناقص الحال باشند .\r\nو همين معنى كه ياد كرديم در سهو رسول عليه السلام بيايد ، چنان كه در پيش ياد كرديم كه : سهوه عن الادنى بالاعلى . و باز هيچ كس را آن مقام و آن حال پديد نيايد كه مصطفى را در او سهو افتادى ؛ تا از شبلى رحمه الله حكايت آورده‌اند كه چون سهو مصطفى را ياد كرد گفت كاشكى من آن سهو بودمى . و اين خود تمناى محال\r\n\r\n","description":"","footnote":"","page_name":" 1485 ","page_number":105},
  {"content":"\r\n\r\nبود كه هيچ‌كس به آن مقام نرسد ، لكن تمناى خير محدود باشد . و در آن نيز فصلى است دانستنى كه آن ساكن كه به مقام برتر است او را از پند دادن مغلوب چاره نيست . چنان كه ابو بكر صديق عمر را پند مىداد ، لكن خروج كردن روى نيست . از بهر آنكه او به مقام برتر است ، عذر او داند ، لاجرم خروج نكند . باز كسى كه از اين مغلوب به مقام فروتر است زود خروج كند معذور است . از بهر آنكه از معدن دور است .\r\n\r\n","description":"","footnote":"","page_name":" 1486 ","page_number":106},
  {"content":"\r\n\r\n\r\nالباب السابع و الاربعون قولهم فى السكر\r\n« و هو ان يغيب عن تمييز الاشياء و لا يغيب عن الاشياء » . اين سكر لفظى است مصطلح ميان اين طايفه . و مراد از او سكر شراب نيست ؛ لكن هركس كه او مسكر خورد و به حدى باشد كه تمييز تواند كردن ميان چيزها ، او را سكران نخوانند . چون سكر او به حدى رسد كه نيز تمييز نتواند كردن او را سكران خوانند باطلاق ؛ و حكم سكر آنگاه بر او ثابت شود كه حالش اين گردد . تا در محل تمييز باشد احكام و عقودش نافذ باشد و كفر و ايمانش درست بود ، و طلاق و عتاق او واقع باشد باتفاق . چون به حد سكر رسيد تمييز از او ساقط گشت ؛ و علما را رضى الله عنهم خلاف است در طلاق و عتاق او و كفر و ايمان او و در نفاذ عقود او . و اگرچه جاى ياد كردن اين مسأله‌ها نيست ، و اين از بهر آن است كه مادام تا مميز باشد سخن او را حقيقت باشد ، و بر حقيقت بنا كردن درست باشد . باز چون تمييز از او ساقط گشت هذيان‌گوى گردد . هذيان‌گوى را حكم نباشد .\r\nتا بيشتر علما حد سكر آن نهاده‌اند كه زمين را از آسمان باز نشناسد و زن را از مادر باز نداند .\r\n\r\n","description":"","footnote":"","page_name":" 1487 ","page_number":107},
  {"content":"\r\n\r\nاكنون چنين مىگويد كه سكر به نزديك اين طايفه عبارت است از حالى كه بر بنده پديد آيد كه از تمييز چيزها چنان غايب گردد كه خير از شر جدا نداند كردن و منفعت از مضرت باز نتواند شناختن ، لكن با اين همه از چيزها غايب نباشد . يعنى الم و لذت كه به وى رسد لكن از حال خويش چنان غايب باشد كه از آن الم و لذت خبر ندارد . چون سكران را صفت اين بود ، هركس كه در حال [ 153 الف 
  ] خويش به اين صفت گشت او را سكران خوانند بمجاز و به اصطلاح نه به حقيقت\r\nو اين را در شريعت مثالها است ، چنان كه مبرسم كه در علت برسام مغلوب العقل گردد و هذيان‌گوى گردد اقوال او را حكم نماند . الم و لذت به وى رسد ، لكن تمييز نداند كردن ؛ و همچنين طفل ، و چنان كه پير خرف كه از آلام و لذات نصيب يابد ، لكن تمييز نداند كردن . و او را سكران آنگاه خوانند كه از تمييز غايب باشد ، لكن از نفس آن چيز غايب نباشد . و چون از اشيا غايب گردد ميت باشد نه سكران باز اين را تفسير كرد و گفت :\r\n« و هو ان لا يميز بين مرافقه و ملاذه و بين اضدادها » . و اين غيبت از تمييز كردن ميان چيزها با آنكه غايب نباشد از چيزها چنان باشد كه ميان مرافق و ملاذ و ميان اضداد ايشان فرق نداند كردن ، چنان كه صواحبات يوسف را بود كه از لذت طعام و از الم قطع غايب گشتند باوجود لذت و الم باز علت اين هم پيدا كند كه چرا باشد ، چنين گفت :\r\n« فى موافقة الحق » . كه اين غلبه و اين سكر كه در ايشان پديد آيد در موافقت حق پديد آيد . يعنى چون در موافقت حق اگر هر دو كون از ايشان برود غلبات موافقت ايشان را چنان گرداند كه خبر ندارند . باز اين را تفسير كرد و گفت :\r\n« فان غلبات وجود الحق تسقطه عن التمييز بين ما يؤلمه و يلذه » .\r\nيافتن غلبات حق بنده را ساقط گرداند از تمييز كردن ميان آنچه او را از او الم باشد يا لذت . و اين را در اصول دلايل است و در عرف نيز دلايل است . دليل عرف آن است كه اگر كسى كسى را دوست دارد\r\n\r\n","description":"","footnote":"","page_name":" 1488 ","page_number":108},
  {"content":"\r\n\r\nو آن‌كس ناگاه او را پيش آيد ، چنان مغلوب گردد در ديدار او كه نه از سرما خبر دارد و نه از گرما ؛ و از آنچه او را گويند هيچ خبر ندارد ؛ و آنچه او گويد خبر ندارد كه چه گفت . و اگر او را پرسند پس از آنكه به صحو بازآيد و آن غلبات در او ساكن گردد كه كجا بودى و چه گفتى و چه كردى ، و دوست را بر چه صفت ديدى ؛ هيچ خبر ندارد . و هركس كه او را از محبت شربى بوده باشد داند كه اين درست است كه دليل درستى محبت بىتمييزى است . و هركه ميان عز و ذل و چاه و سقوط تمييز داند كردن محب نيست .\r\nو نيز باشد كه اين حال در انديشه پديد آيد بىمشاهدت تا در خوردن و خفتن غايب گردد از انديشهء دوست ؛ و اين صفت نيز در مادران بيايد چون واله و شيفته گردند به فرزند ؛ و در خداوندان مصائب بيايد . و در عرف اين را دلايل بسيار است . اما دلايل اصول آن است كه گروهى از بزرگان چنين گفته‌اند كه آدم عليه السلام چون او را ندا آمد كه :  اسْكُنْ أَنْتَ وَ زَوْجُكَ الْجَنَّةَ وَ كُلا مِنْها رَغَداً حَيْثُ شِئْتُما وَ لا تَقْرَبا هذِهِ الشَّجَرَةَ .  در لذت خطاب حق چنان واله گشت كه نيز او را قرار نماند در سكر لذت خطاب حق از آن درخت بخورد تا مگر آن خطاب دگرباره بازآيد . چون ندا آمد كه :  أَ لَمْ أَنْهَكُما ،  مراد حاصل آمد كه او را اين اكل از بهر اين بايست .\r\nو در قصهء مادر موسى عليه السلام گفته‌اند كه چون عوانان فرعون بيامدند تا پسر او را ببرند ، در فرط شفقت واله گشت تا به حدى كه فرزند را در آتش افگند ، و خبر نداشت . [ 153 ب 
  ] و القصة قد مرت بطولها . و نيز گفته‌اند چون موسى كلام حق بشنيد چنان كه گفت :\r\n وَ كَلَّمَهُ رَبُّهُ ،  در لذت كلام دوست غايب گشت از مقام غيبت گفت :\r\n أَرِنِي أَنْظُرْ إِلَيْكَ . \r\nو نيز گفته‌اند در قصهء زليخا با يوسف عليه السلام كه هفت سال زليخا در محبت يوسف از خويشتن چنان غايب گشت كه همه معانى او به يوسف قايم گشت ، تا چون سرد يافتى گفتى : يوسف ، گرم گشتى ؛ و چون گرم يافتى ، گفتى : يوسف ، خنك گشتى . و چون گرسنه بودى ، گفتى : يوسف ، سير گشتى ؛ و چون تشنه بودى تشنگيش بنشستى .\r\n\r\n","description":"","footnote":"","page_name":" 1489 ","page_number":109},
  {"content":"\r\n\r\nسكر غلبات مخلوق چنين داند كردن ، سكر غلبات حق اولاتر . و مثال اين در صفات مصطفى آن است كه چون او را در نماز سهو افتادى گفتند :\r\nاقصرت الصلاة ام نسيتها . جواب داد كه : كل ذلك لم يكن ، از بهر آنكه سهو او از ادنى بود به اعلى . غلبات مشاهدت حق او را غايب گردانيد تا در نمازش سهو افتاد . مشاهدت را كمال بود و خدمت را نقصان ، و نقصان خدمت را به كمال مشاهدت خبر بود در باطن به حقيقت ، لكن از آن معنى كه نقصان سهو ظاهر بود جبر ظاهر فرمودند و سجود نصب شريعت را ، تا نقصان امت جبر گردد نه نقصان او عليه السلام ، كه او خود منزه بود از نقصان ، و هر ساعت در زيادت بود .\r\nو اين صفت هم از عاشقان حكايت آورده‌اند و هم از عارفان ، چنان كه مجنون و ليلى كه غلبات عشق ليلى او را مست گردانيد تا از خلق وحشت گرفت و با وحوش انس گرفت . جاى وحشت او را انس گشت ؛ و جاى انس او را وحشت گشت به خلاف حال هشياران . و در صفت او چنين آورده‌اند كه چون خواستندى كه او به هش بازآيد با او سخن ليلى گفتندى تا به هوش بازآمدى . و چون خواستندى كه او را ديوانه گردانند سخن غير ليلى گفتندى ديوانه گشتى . كان يصحوا بذكر الحبيب و يجن بذكر غير الحبيب .\r\nاما در صفت عارفان آمده است كه روزى شبلى رحمه الله در چيزى واله گشت و او را آن مشكل حل نمىشد . به نزديك جنيد آمد مست گشته ، و به در خانهء او آواز داد و راه خواست . جنيد رحمه الله به آوازش دانست كه مست است ، از بهر آنكه آواز شوريدگان پيدا باشد ، و زن جنيد موى به شانه مىكرد . خواست كه سر بپوشاند ، گفت : تو كار خود كن كه او مست است و از تو خبر ندارد . شبلى درآمد و از سر وقت خويش سؤال كرد . جنيد به سخن درآمد ، و وقت جنيد بر وقت شبلى غلبه گرفت و او را بازآورد . چون باهش باز آمد ، گريستن گرفت . و گريستن رعونات نفس است . عارفان را سر گريد نه نفس . و گريستن تسلى جستن است ؛ و در محبت تسلى جستن\r\n\r\n","description":"","footnote":"","page_name":" 1490 ","page_number":110},
  {"content":"\r\n\r\nشرك است . چون شبلى گريان گشت ، جنيد زن را گفت : سر بپوش كه هشيار گشت .\r\nو در اين معنى نيز از بهلول مجنون و از سمنون مجنون سخنان آورده‌اند كه چون سكر بر ايشان غالب گشت ، سخن ايشان خلق را هذيان نمود ؛ ايشان را مجنون نام كردند . بازگرديم به كتاب شيخ .\r\nدر كتاب دليل مىآرد صحت مقام سكر را كه سكر آن باشد كه در غلبات حق غايب گردد از تمييز ميان اشيا باوجود اشيا ، گفت :\r\n[ 154 الف 
  ]\r\n« كما روى فى بعض الروايات فى حديث حارثة انه قال فاستوى عندى حجرها و مدرها و ذهبها و فضتها » . چون مصطفى او را پرسيد از حقيقت ايمان او خبر داد كه نفس من از دنيا دور گشته است ، و اين دورى نه خروج بود از دنيا ، لكن غلبات احوال قيامت در او پديد آمد تا او را از دنيا غايب كرد به آن معنى كه او را نه به آلام دنيا الم بود و نه به ملاذ دنيا لذت بود . و خود را از دنيا بعيد خواند تا به ذات و شخص حاضر بود و به معانى و صفات غايب .\r\nپس چون مصطفى از او نشان و دليل اين خواست ، گفت : نزديك من يكسان گشته است سنگ و كلوخ و زر و سيم ، از بهر آنكه هركس كه او را به چيزى تعلق باشد ، نزديك او ميان آن چيز و غير آن چيز تمييز باشد . چون علاقت منقطع گردد تمييز برخيزد . و تمييز ميان مكونات از غيبت حق باشد به آن مقدار كه از حق غايب ماند به غير حق مشغول گردد . چون مشغول گشت صاحب تمييز گردد . باز چون به حق مشغول گشت از غير حق غايب گردد و تمييز برخيزد ، و چيزى كز او خبر ندارد آن چيز را تمييز چگونه كند كه غايب اگرچه به ذات خويش موجود است در حكم غيبت معدوم است ، و اگرچه به ذات خويش باقى است در حكم غيبت فانى است بر معدوم و بر فانى تمييز محال است . نخست وجود و بقا بايد پس تمييز . و نيز دليل ديگر آورد و گفت :\r\n« كما قال عبد الله بن مسعود رضى الله عنه و الله لا ابالى على اى الحالين وقعت على غنى او فقر ان كان فقرا فان فيه الصبر و ان كان\r\n\r\n","description":"","footnote":"","page_name":" 1491 ","page_number":111},
  {"content":"\r\n\r\nغنى فان فيه الشكر » . سوگند مىخورد به خدا كه باك ندارم كه بر كدام حال افتم بر توانگرى يا بر درويشى . اگر در فقر افتم در او صبر است ؛ و اگر بر توانگرى افتم در او شكر است . اكنون شيخ اين سخن را تفسير كرد و گفت :\r\n« ذهب عنه التمييز بين الارفق و ضده و غلب عليه رؤية ما للحق من الصبر و الشكر » . توانگرى بنده را بارفق‌تر از درويشى ، لكن عبد الله مسعود را حالى پديد آمده بود كه او را در ميان هر دو تمييز نمانده بود . باز علت آن پديد كرد و گفت او را غلبه گردانيده بود آنچه حق را بر او واجب بود از صبر و از شكر تا ديدار وجوب حق به صبر او را از فقر غايب گردانيد . و ديدار وجوب حق به شكر او را از غنا غايب گردانيد .\r\nبازگرديم به سخن عبد الله بن مسعود رضوان الله عليه كه او امام دين است و فقيه‌ترين امت است و قارىترين امت است ، و امام فقها در فقه و امام قرا در قرائت او است . و آن‌كس كه معتمد كتاب خدا و معتمد شريعت باشد قول او خود بىسوگند راست باشد ، و با اين همه سوگند ياد مىكند كه مرا نه از درويشى باك است و نه از توانگرى .\r\nسقوط تمييز و غيبت را بيش از اين چه باشد . باز پديد مىكند علت سقوط تمييز و مىگويد حق تعالى مرا در فقر صبر فرموده است و در غنا شكر .\r\nچون غنا پديد آيد در تعظيم امر به جاى آوردن شكر چنان مشغول گردم كه از غنا خبر ندارم ؛ و چون فقر پديد آيد در تعظيم امر به جاى آوردن صبر چنان مشغول گردم كه از فقر خبر ندارم . و از اين نيكوتر آن است كه بينندهء بلا از مبلى محجوب است و بينندهء نعمت از منعم محجوب است . چون از منعم و مبلى محجوب گردد با بلا و با نعمت بماند و ميان بلا [ 154 ب 
  ] و نعمت تمييز كند . باز چون نظارهء منعم و مبلى گردد از نعمت و از بلا محجوب گردد ، صفت تمييز از او ساقط گردد .\r\nو از اين نكوتر هست و آن آنست كه نعمت از حق بنده را اختبار است و بلا از حق بنده را اختيار است . چون اختيار و اختبار خبر\r\n\r\n","description":"","footnote":"","page_name":" 1492 ","page_number":112},
  {"content":"\r\n\r\nندارد كه تمييز كند با بلا و با نعمت بماند . باز چون خبر دارد از اختيار و اختبار از بيم اختبار نعمت فراموش كند ، و از لذت اختيار بلا فراموش كند و او را تمييز نماند . و تحقيق اين سخن بنده را در وقت مرگ پديد آيد كه حق تعالى آن حال را سكرت خوانده است و گفته :  وَ جاءَتْ سَكْرَةُ الْمَوْتِ بِالْحَقِّ ،  كه در آن وقت كه شاهد تلخى مرگ گردد از بلا و نعيم دنيا غايب گردد ، نه نيز او را از نعمت لذت ماند و نه نيز او را از بلا خبر باشد ، و سلطان حق غالب‌تر آمد و هر دو را غلبه كرد .\r\nو نيز تواند بود كه از درد مرگ غايب گردد در جنب لذت وصال يا در جنب درد فراق . و نيز به قيامت همين باشد در خبر ديدار كه گفت :  يَوْمَ يُكْشَفُ عَنْ ساقٍ ،  در تفسير آمده است كه : و يرفع عنهم الشدة فلا يبقى لهم مع لقاء الحبيب محنة و شدة ، اينك غيبت از الم چنين باشد . و غيبت از لذت صفت بهشتيان است كه در خبر آمده است : اذا نظروا الى الرب سبحانه يتيهون عن الجنة و نعيمها و حورها و قصورها و ثمارها و اشجارها ثمانمائة الف عام فطوبى لمن كانت غيبته عن غير الحق بالحق و الويل لمن كانت غيبته عن الحق به غير الحق . باز چون حال سكر در كتاب ياد كرد ، پديد كرد حال صحوى كز پس اين سكر باشد .\r\n« و الصحو الذى هو عقيب السكر هو ان يميز و يعرف المؤلم من الملذ فيختار المؤلم فى موافقة الحق و لا يشهد الالم بل يجد لذة فى المؤلم » . گفت آن هشيارى كز پس اين مستى آرد كه ما ياد كرديم آن است كه تمييز كند و الم از لذت بازشناسد ، و اختيار كند آنچه در او الم باشد بر آنچه در او لذت باشد در موافقت حق و آن الم نبيند ، لكن لذت يابد در آنچه خلق را الم باشد .\r\nمقام صحو برتر از مقام سكر مىنهد از آن معنى كه آنچه در سكر پديد آيد محل نقص باشد ؛ از بهر آنكه او مغلوب باشد و مغلوب را صفت نباشد . باز چون حالى در او پديد آيد كه از ضعف وقت به آن حال طاقت ندارد مغلوب گردد و مست گردد ، و آنچه بر او پديد آيد از تمييز ناكردن ميان الم و لذت صفت او باشد . باز چون با آن\r\n\r\n","description":"","footnote":"","page_name":" 1493 ","page_number":113},
  {"content":"\r\n\r\nبلا كه او را مغلوب گردانيد صحبت كند ساكن گردد و آن بلا او را غذا گردد . و صحبت بلا او را خو گردد ، به هوش بازآيد و بداند كه او را چه مىباشد بلا بر موافقت دوست بكشد ، و از بلا ننالد و باشد كه از آن بلا لذت يابد در مشاهدت مبلى . پس لامحاله اين مقام برتر باشد .\r\nو اين‌چنان است كه كسى را بيمارىاى باشد كه اندام او ببايد بريدن . او را مرقد دهند تا چون ببرند خبر ندارد . باز ديگرى را همين حال پيش آيد و به مرقد حاجت نيايد ببرند و ننالد . و لامحاله اين كس در وقت خويش قوىتر از آن‌كس باشد .\r\nو اين را در معاملت خلق با هندوان مثال يابد ، كه اگر كسى را از ايشان يا از زن يا از شوى دوستى بميرد ، آن مرده را به آتش بسوزانند ؛ و آن ديگر [ 155 الف 
  ] كه دعوى محبت او كند او را در كنار گيرد ، تا در موافقت او با او به هم بسوزد . اگر كسى در محبت مخلوقان صدق دعوى را چنين قوت بايد در محبت خالق اولاتر . و نيز از ايشان گروهى باشند كه دعوى محبت بت كنند ، لكن ايشان را سالها است خدمت بايد كردن تا شايستهء ديدار بت گردند . و چون در خدمت به آن مقام رسيدند گرداگرد خويش از خمير چون كاسه‌اى بكنند و روغن نفط در آنجا ريزند ، و آتش در دست گيرند . باز پرده از پيش بت بردارند . چون چشم بر بت افكنند ، پاى گرد كنند و آتش در آن نفط زنند تا بسوزند ، و مغز ايشان به گوش و بينى به درآيد و آه نكنند . و اگر بنالند و بر خود بجنبند در دعوى محبت كذاب باشند . و چون ننالند صدق دعوى ايشان را خاكستر ايشان بردارند و هر جاى هديه برند ، و از بهر شفاى بيماران به كار برند .\r\nدعوى محبت بت چنين باشد ، دعوى محبت حق بنگر كه چگونه باشد ؟ ! و آنكه سوخته گردد در محبت بت خاكستر او داروى بيماران مىگردد ، آنكه سوختهء محبت حق گردد خاطر و نفس او داروى و شفاى هر دو كون گردد . و مثال اين قصهء اصحاب العجل آمده است كه ايشان را امر آمد :  فَتُوبُوا إِلى بارِئِكُمْ فَاقْتُلُوا أَنْفُسَكُمْ .  چون رضاى حق در قتل نفس ديدند و صدق دعوى داشتند ، روا نبود ايشان را ناليدن و\r\n\r\n","description":"","footnote":"","page_name":" 1494 ","page_number":114},
  {"content":"\r\n\r\nنه از شمشير خويشتن فراهم كشيدن و نه دست پيش شمشير بازبردن ، و نه به شمشير نگاه كردن . و اختيار كردن الم بر لذت در موافقت حق چنين باشد ، پس بنى اسرائيل را بلا كشيدن به ظاهر بود ، و اين امت را به باطن است . بلا كه بر ظاهر افتد كشتن يك‌بار باشد ، و بلا كه بر باطن افتد هر نفسى هزار كشتن باشد . باز شيخ در كتاب اين را دليل آورد و گفت :\r\n« كما جاء عن بعض الكبار انه قال لو قطعنى بالبلاء اربا إربا ما ازددت لك إلا حبّا حبا » . اگر مرا در بلا پاره‌پاره گردانى و اندام‌اندامم جدا كنى نيفزايم ترا الا دوستى .\r\nو اين حكايت ذو النون آرد رحمه الله و گويد : روزى در بيمارستان رفتم ديوانه‌اى را ديدم به غل و بند و سلسله بسته ، مرا بديد ، گفت :\r\nيا ذا النون اما رضى ربك ان افسد قلبى بحبه حتى قيدنى بقيده و غلنى بغله قل له و الله لو قطعتنى اربا اربا ما ازددت لك الا حبا حبا .\r\nو نيز دليل ديگر مىآرد :\r\n« و عن ابى الدرداء انه قال احب الموت اشتياقا الى ربى و احب المرض تكفيرا لخطيئتى و احب الفقر تواضعا لربى . » و اين هر سه آن‌اند كه خلق آن را كاره‌اند ، هم مرگ را و هم مرض را و هم فقر را . لكن چون شوق ديدار رب بر او غالب گشت الم مرگ او را لذت گشت . و همچنين در اخبار آمده است كه هركس كه او را جان بر مسلمانى برخواهد داشت ، جبريل را بفرستند تا پيش او پر باز كند .\r\nبر پر جبريل بنشسته پديد آيد كه : الله ! آه كند و جان پيش نام الله نثار كند .\r\nو بعضى چنين گفته‌اند كه حق تعالى دوزخ در پيش بهشت نهاده است تا گذر همه خلق بر دوزخ بود ، و اين از بهر تصديق دعوى محبان كرد . هركس دعوى محبت كردند و يكى را از خلقان كه نام خلت داد به آتش آزموده گردانيد . چون [ 155 ب 
  ] جبريل در پيش آمد كه : هل من حاجة ، گفت : از راه برو كه دير مىشود و دوست ما را نخواهد سوختن ، لكن صدق دعوى ما بر شما جلوه خواهد كردن . باز چون به اين امت رسيد ايشان را مقام محبت نهاد و خواست كه محبت\r\n\r\n","description":"","footnote":"","page_name":" 1495 ","page_number":115},
  {"content":"\r\n\r\nايشان را به عقبى جلوه كند گذر بر دوزخ نهاد ، تا چون كافر دوزخ بيند خويشتن بازكشد . از بهر آنكه آتش شوق و محبت ندارد . باز چون مؤمن قوت شوق و محبت دارد چون آتش بيند خويشتن درافگند .\r\nحق سبحانه باز مىنمايد كه صحت شوق چنين باشد كه مؤمن از دوزخ باك ندارد ، چنان كه در خلت خليل غلط نكردم ، در محبت امت احمد عليهما السلام غلط نكنم . و چون در بيمارى لذت كفارت گناه بديد بيمارى بر او نعمت گشت ، و چون در فقر تواضع و ذل خويش بديد خدا را فقر او را غنا گشت .\r\n« يا حبذا المكروهان الموت و الفقر » . گفت يا خوشا و يا دوستا اين دو مكروه : مرگ و درويشى . يعنى اگر خلق اين دو را كراهت مىدارند و حيات بر موت اختيار مىكنند و غنا بر فقر مىگزينند ، مرا بارى هر دو خوش‌اند . و اين هر دو اصل در صفت مصطفى عليه السلام آورده‌اند . فقر آنجا كه او را ملك روى زمين عرضه كردند گفت : اختار ان اكون عبدا نبيا . و همه عالم از فقر فرياد كردند ، و او عليه السلام فقر را به دعا درخواست ، گفت : اللهم احينى مسكينا و امتنى مسكينا و احشرنى فى زمرة المساكين . اما مرگ آن وقت كه ملك‌الموت او را مخير كرد ميان مرگ و زندگانى به امر حق تا گفت :\r\nالرفيق الاعلى .\r\nپس هر دو اصل درست آمد ، لكن نصيب ما اينجا نيست كه هميشه غنى را نظر به غنا باشد ، باز فقير را نظر به غنى باشد . آنكه غنى را بيند بهتر از آنكه غنا بيند ؛ و هركه غنا بيند از غنى مطرود گردد ؛ و آنكه غنى بيند از غنا مستغنى گردد . اما محبت موت را معنى آن است كه زندگانى با فناى موت است ، و موت با بقاى حيات . هركه زنده گردد تا باز بميرد ، آن حيات او موت است . باز هركه بميرد تا زنده گردد آن موت او حيات است . و چون دار بقا پس از موت يابد و ثواب و جزا پس از موت يابد و آمنى از فراق پس از موت يابد و قرب و كرامت بعد از موت يابد ، و بهشت و رضاى حق بعد از موت يابد و سلام و لقا و ديدار حق بعد از موت يابد ، چرا موت را دوست ندارد .\r\n\r\n","description":"","footnote":"","page_name":" 1496 ","page_number":116},
  {"content":"\r\n\r\nبزرگان چنين گفته‌اند كه به نزديك دشمن رفتن مكروه باشد ، و به نزديك دوست رفتن محبوب . مرگ دشمن داشتن نشان عداوت است و به نزديك دشمن رفتن دشوار باشد . باز مرگ دوست داشتن نشان محبت است ، و به نزديك دوست رفتن خوش باشد ؛ و از بلاها كه روز قيامت بر كافر خواهد آمدن اگر خود يكى استى شايدى كز مرگ بترسدى ؛ و از برها كه به قيامت به مؤمن خواهد رسيدن ، اگر يكى يكى استى ، شايدى كه هزار جان فدا كندى . باز گفت :\r\n« و هذه الحالة اتم لان صاحب السكر يقع على المكروه من حيث لا يدرى و يغيب عن وجود التكره و هذا يختار الآلام على الملاذ ثم يجد اللذة فيما يؤلم لغلبة شهود فاعله » . و اين حال صحو تمام‌تر از حال سكر است ؛ از بهر آنكه آن‌كس كه او را حال سكر باشد بر مكروه افتد ، از آنجا كه خبر ندارد و از وجود كراهيت و الم خبر ندارد [ 156 الف 
  ] باز اين ديگر المها بر لذتها اختيار كند ، باز لذت يابد از آنچه در او الم باشد ، از آنكه مشاهده‌كنندهء آن الم بر او غلبه گرفته باشد ، و اين معنى در پيش ياد كرده‌ايم . باز گفت :\r\n« و الصاحى الذى نعته قبل تعقب السكر ربما يختار الآلام على الملاذ لرؤية ثواب او مطالعة عوض و هو متألم من الآلام و متلذذ فى الملاذ فهو ينعت الصبر و الشكر » . گفت آن هشيارى كه پيش از او مستى باشد حال او آن باشد كه الم از لذت باز بداند ، لكن الم را بر لذت اختيار مىكند از بهر ثواب را يا از بهر عوض را و از آن الم الم يابد و از آن لذت لذت يابد ، لكن چون لذت يابد شكر پيش آرد ، و چون الم يابد صبر پيش آرد از بهر عوض يا ثواب ، و اين خود ميان خلق اختيار الم بر لذت از بهر مقصودى را كه دنياوى باشد نه دينى ، چون دزدى كه داند او را به عقوبت خواهد رسيد از بهر پاره‌اى حطام دنيا آن همه روا دارد ، و چون لشكرى كز بهر پاره‌اى نان خويشتن در تهلكه افگند . و نيز كس باشد كز بهر نام و ديدار خلق تا او را بستايند ، بلاها و رنجهاى عظيم بر خود نهد و و بال آن بكشد .\r\nو از اين عجب‌تر هست . بسيار كس باشد كز بهر هواى نفس و\r\n\r\n","description":"","footnote":"","page_name":" 1497 ","page_number":117},
  {"content":"\r\n\r\nشهوت يك ساعته مال و جاه و جان بذل كند ، و نيز باشد كه عقبى بذل كند ، و نيز باشد كه خدا را بفروشد ، و اين آن‌كس باشد كه معبود او نفس باشد . چون به هواى نفس نفس‌پرستان را اين‌همه روا باشد ، به رضاى حق حق‌پرستان را اولاتر كه روا باشد ، چنان كه شهيدان را كه فراق اهل و نفس و مال و جان در رضاى مولا عز و جلّ روا داشتند . چون در عهد خداى تعالى نظاره كردند كه گفت :  وَ مَنْ أَوْفى بِعَهْدِهِ مِنَ اللَّهِ ،  آنجا كه بهشت بدل آمد چنين واجب كرد ، آنجا كه مراد بهشت نباشد و خداوند بهشت باشد اولاتر . پس صاحى مستقيم اين باشد كه بلا بر نعمت اختيار كند . باز چون از اينجا بگذرد كه نظاره گردد دهندهء ثواب را مغلوب گردد ، و در نظارهء او تمييز الم و لذت از او برخيزد ، چنان كه پيش از اين ياد كرديم . پس بر اين معنى دو بيت آورد و گفت :\r\n « كفاك بأن الصحو أوجد أنتى * فكيف به حال السكر و السكر أجدر » \r\nترا خود آن بسنده است كه چون هشيارى پديد مىآيد هستى تو در تو پديد مىآيد ، پس حال مستى چگونه بود ، كه مستى سزاوارتر است . به اين بيت مستى را از صحو دور مىگذراند و چنين مىگويد كه چون هشيار گردى با خويشتن باشى ، اما چون مست گردى بىخويشتن باشى ، پس مستى اولاتر از هشيارى ، تا بىخويشتن باشى .\r\nو اين لفظى است مبتذل ميان اين طايفه كه گويند فلان بىخويشتن است و فلان با خويشتن است . و چون بر مراد خود جنبد گويند با خويشتن است . و چون بر مراد حق جنبد گويند بىخويشتن است ، پس آنكه صاحى باشد با خويشتن باشد اگرچه مراد حق بر مراد خود اختيار كند ، و چون با تمييز باشد آمن نباشد ، كه در آن اختيار خويش بيند هلاك گردد .\r\nپس به اين معنى مستى از صحو اولاتر باشد ، از بهر آنكه از خويشتن خبر ندارد تا خويشتن بيند . و خيرهاى دو جهانى در خويشتن ناديدن است [ 156 ب 
  ] ؛ و شر هر دو جهان در خويشتن ديدن است . و عاصى ناخويشتن‌بين بهتر از مطيع خويشتن‌بين . و ابليس طاعت داشت و خويشتن ديد لعنتش بار آورد . و خويشتن\r\n\r\n","description":"","footnote":"","page_name":" 1498 ","page_number":118},
  {"content":"\r\n\r\nديدنش ، انا خير ، بود . پس آدم عليه السلام چون زلت كرد خويشتن را نديد به آن معنى كه گفت : اين مرتبت كه مرا داده‌اند و به اين درجه كه مرا برآورده‌اند اين زلت چه مقدار است ، لكن بزرگى خويشتن زير قدم آورد و آن سجود ملايكه و نواختهاى ديگر با يكسو نهاد و صفت ظلم پيش آورد و گفت : ربنا ظلمنا انفسنا ، لاجرم خلافت بار آورد ، و با اين سكر و صحو كه ياد مىكنيم سكر و صحو مستقيم مىخواهيم نه سكر و صحو فاسد . چنان كه صحو و سكر طالبان دنيا و جويندگان هوا و نفس ، لكن صحو طالبان عقبى مىخواهيم با سكر طالبان مولى مىخواهيم . باز بيت ديگر مىگويد :\r\n « فحالاك لى حالان صحو و سكرة * فلا زلت فى حالى اصحو و اسكر » \r\nاين دو حال كه تو مرا دادى دو حال است : يكى هشيارى و يكى مستى . هميشه با اين دو حال يا هشيار مىگردم يا مست . حالان ، از بهر آن گفت كه هر دو از حق ديد نه از خويشتن . يعنى مرا چنين دو حال داده‌اى ، يا حال هشيارى كه هرگاه كه دو چيز پديد آيد در يكى مراد من و در يكى رضاى تو چون هشيار باشم ، رضاى تو بر مراد خويش اختيار كنم ، و اين به توفيق تست نه به هنر من . كه چون مست باشم فضل تست كه مرا از من بستده باشى تا هرچه بر من پديد آرى خبر ندارم . نه خصومت كنم و نه منازعت . باز شيخ اين بيتها را تفسير كرد و گفت :\r\n« معناه ان حالة التمييز اذا أسقط عنى مالى اوجد ما لله » . معنى اين سخن آن است كه چون هشيار باشم تا در حال تمييز باشم از هشيارى من واجب كند تا از من فروافتد . هرچه آن من است و در من هست گردد آنچه حق را است يعنى آنچه حق را از من بايد همه آن بينم ، نه آنكه مرا از او بايد . از بهر آنكه آنچه مرا بايد از او او به منع و تقصير متهم نيست . باز آنچه او را از من بايد من به تقصير و به منع متهم‌ام ؛ و خصومت و منازعت با متهمان بايد نه با بىمتهمان .\r\nو اين خود صفت بندگى است . باز صفت محبت از اين برتر است . و محب را خود هيچ خصومت نباشد ، و چون خصومت كند محب نباشد .\r\n\r\n","description":"","footnote":"","page_name":" 1499 ","page_number":119},
  {"content":"\r\n\r\nباز مقام معرفت از اين برتر است ؛ و عارف را اختيار نباشد و چون اختيار كند عارف نباشد . باز مقام مشاهدت از اين برتر است ، و با مشاهدت تمييز نباشد ، و چون تمييز باشد مشاهده نباشد . باز گفت :\r\n« فكيف يكون حالة السكر و هو سقوط التمييز عنى » . پس چون حال هشيارى اين است كه ما ياد كرديم حال مستى خود چگونه باشد كه تمييز از من ساقط گردد ، و صفت سكر جز اين نيست . نبينى كه هر كه مست مىگردد از سرما و گرما هيچ خبر نمىدارد ، و هركه مست عشق فسق گردد از مال و جاه و دنيا و خلق خبر ندارد . پس هركه مست محبت حق گردد بايد كه از دنيا و عقبى خبر ندارد . و مست را تمييز نباشد ، و آن را كه تمييز باشد مست نباشد . باز اين مستى را تفسير كرد و گفت : [ 157 الف 
  ]\r\n« و يكون الله هو الذى يصرفنى فى وظايفى و يراعينى فى احوالى » . وصف اين مستى آن باشد كه حق تعالى مصرف من باشد در وظايف خود و نگاهدار من باشد در احوال من . يعنى در وظايف خود و در اوامرى كه مرا امر كرده است اگر او مصرف نباشد ، من قدرت موافقت نيابم . و تا مرا در احوال من نگاهدار نباشد من از مخالفت عصمت نيابم تا عصمت و توفيق هر دو از او بيند . چون همه از او ديد از خويشتن هيچ‌چيز نبيند اين حال سكر نباشد . باز گفت :\r\n« و هاتان حالتان تجريان على و هما لله لا لى فلا زلت فى هاتين الحالتين ابدا » . و اين دو حالت‌اند كه بر من مىروند يعنى مستى و هشيارى بر اين وصف كه ياد كرديم ، و هر دو حق را است نه مرا . اگر هشيار باشم او را اختيار كنم ، و اگر مست باشم آن او باشم تا هرچه خواهد كند ، و هميشه در اين دو حال مىگردم .\r\nو بعضى از بزرگان چنين گفته‌اند كه حال مستى به ابتدا باشد و حال هشيارى به انتها . اما مستى به ابتدا آن باشد كه گفت : الست بربكم ، اين تلقين بود از بهر آنكه اگر گفتى : من انا ، كس را قدرت جواب نبودى ، از جهت آنكه چون حق با ايشان خطاب كرد از هيبت خطاب كرد . متحير گشتند و حيرت صفت سكر است . و چون متحير را از\r\n\r\n","description":"","footnote":"","page_name":" 1500 ","page_number":120},
  {"content":"\r\n\r\nچيزى بپرسى خبر ندارد . تلقين بايد تا جواب دهد . چنان كه مست را از چيزى بپرسى جواب نداند دادن . چون گويى چنين هست مىگويد هست . و اگر همان گويى كه نيست گويد نيست . هست گويد و از هست خبر ندارد ؛ و نيست گويد و از نيست خبر ندارد . پس جواب دادن او هنر تلقين‌كننده باشد نه هنر او . و نيز كودك خرد را بپرسى كه من كيستم ، نداند . چون گويى نه من پدر توام ؟ گويد آرى . و اگر گويى چه خواهى ، نداند . چون گويى فلان چيز خواهى ؟ گويد خواهم .\r\nمستان را نيز به تلقين راست كنند . راستى ايشان هنر ملقن باشد نه هنر ايشان . چون خطاب از حق بود مستى واجب كرد . و آن مستى حيرت بود . تلقين مىبايست تا قدرت جواب يافتند .\r\nباز چون مرده را در گور نهند مخاطب حق نباشد ، لكن ملك باشد .\r\nچون با غير حق سخن بايد گفت حيرت نباشد . لاجرم تلقين نبايست سؤال آمد كه : من ربك ؟ چون مقام صحو بود ، جواب آمد كه : ربى الله .\r\nچون خطاب از حق بود حيرت واجب كرد . تلقين مىبايست . و چون خطاب از حق نبود و از ملك بود ، حيرت واجب نكرد . تلقين نبايست .\r\nو مثال اين آن است كه چون فرشتگان را گفت : انبئونى باسماء هؤلاء .\r\nمرا بگوييد كه اين‌ها چه نامند . چون ايشان را به خود مشغول كرد متحير گشتند ، گفتند : سبحانك لا علم لنا الا ما علمتنا . باز آدم را عليه السلام گفت : انبئهم باسمائهم . ايشان را بگوى كه اين‌ها چه نامند ؟ چون او را به غير خود مشغول كرد نه به خود متحير نگشت ، جواب داد . اينك صفت صحو و سكر اين است كه ياد كرديم .\r\n\r\n","description":"","footnote":"","page_name":" 1501 ","page_number":121},
  {"content":"\r\n . \r\n","description":"","footnote":"","page_name":" 1502 ","page_number":122},
  {"content":"\r\n\r\n\r\nالباب الثامن و الاربعون قولهم فى الغيبة و الشهود\r\nلفظ غيبت و شهود ميان اين طايفه لفظى مبتذل است ، و از اين غيبت و شهود نه غيبت و شهود شخص خواهند ، لكن غيبت و شهود سر خواهند . از بهر آنكه همچنان‌كه ظاهر را غيبت و شهود است [ 157 ب 
  ] باطن را نيز غيبت و شهود است . و غيبت را حكمى است جداگانه تا وقتى باشد كه غيبت از ايمان باشد و شهود از كفر . و وقت باشد كه شهود ايمان باشد ، و غيبت كفر و بسيار باشد كه كسى با قومى به ظاهر حاضر باشد و به سر غايب ، چنان كه هرچه با او گويند خبر ندارد ، و چون او را بازپرسند گويد ندانم . گويند غايبى ، و از آنجا غيبت سر خواهند نه غيبت نفس .\r\nو بسيار كس باشد كه به ظاهر از قومى يا از مكانى غايب باشد ، لكن به سر با ايشان حاضر باشد . عتاب مىكند و جواب عتاب خود مىدهد و با غايبان انس و تسلى مىكند و با ايشان حزن و جزع مىنمايد ، چنان كه گويى با او حاضراند و با او خطاب مىكنند . و چون او را از چيزى حاضر بپرسند گويد من اينجا نه‌ام ، من غايبم . و نيز گويد شما چه دانيد كه من كجا بودم ؛ و او با ايشان به شخص\r\n\r\n","description":"","footnote":"","page_name":" 1503 ","page_number":123},
  {"content":"\r\n\r\nحاضر . و خويشتن را غايب مىخواند و ايشان او را راست‌گوى مىدارند .\r\nغيبت و شهود ظاهر حكم شريعت را است ، و غيبت و شهود باطن حكم حقيقت را . و چون حقيقت با شريعت گرد آرى حقيقت غالب‌تر باشد . و گاه بود كه شريعت بود و گاه باشد كه نباشد . و هرگز نبود كه حقيقت نبود . و شايد كه بنده به وقتى از حكم شريعت خالى گردد تا نه به عصيان موصوف آيد و نه به طاعت . چنان كه صبيان و مجانين ، و هرگز از حقيقت خالى نباشد . يا شقى باشد يا سعيد . و هر دو حقيقت است . چنان كه قائل در اين معنى بيتى گويد :\r\n يا غائبا حاضرا فى الفؤاد * سلام على الغائب الحاضر \r\nو ما دانيم كه يك ذات به يك وقت هم غايب و هم حاضر نباشد ، لكن او را غايب خواند به حكم ظاهر ، و حاضر خواند به حكم باطن .\r\nاكنون بازگرديم به سخن كتاب ، مىگويد :\r\n« و معنى الغيبة ان يغيب عن حظوظ نفسه فلا يراها » . اين غيبت [ كه 
  ] اين طايفه عبارت كنند [ آن باشد 
  ] كه از حظوظ نفس خويش غايب شود و آن حظوظ را نبيند ، و اين غايب گشتن و ناديدن آن باشد كه در دنيا و در عقبى خويشتن را بر حق تعالى هيچ‌چيز واجب نبيند .\r\n« و هى اعنى الحظوظ قائمة معه موجودة فيه غير انه غايب عنها بشهود ما للحق » . پس گفت و اين حظوظ در او قايم باشد و با او موجود باشد ، لكن غايب باشد از آن حظوظ به مشاهدت آنچه حق را است ؛ يعنى چون حقوق حق تعالى بر خويشتن واجب بيند هميشه مشغول آن حقوق گردد و حظوظ نفس خويش فراموش كند در شغل حق . و اين ظاهر است ، از بهر آنكه نخست بايد كه بنده از حق واجب‌تر فارغ گردد تا باز حق كمتر را طلب كند ، و لامحاله حق خدا واجب‌تر از حق بنده است ، لا بل خود همه حق را است و بنده را خود هيچ حق نيست .\r\nو نيز بنده طرفة العينى از حقى از حقوق فارغ نماند و به تمامى گزاردن نتواند رسيدن . چون حال او در حقوق حق تعالى\r\n\r\n","description":"","footnote":"","page_name":" 1504 ","page_number":124},
  {"content":"\r\n\r\nچنين باشد به حظ خويش چگونه فراغت يابد ؟ ! لامحاله يا از حق غايب بايد تا خويشتن را شاهد باشد ، يا از خويشتن غايب بايد تا حق را شاهد باشد . و چون مىشايد كه مشاهدت شغل مخلوقان بنده را حكم غايبان دهد ، هرچند كه حاضر است ، [ مشاهدت حق عز و جلّ اولاتر كه مر او را غايب گرداند اين خود 
  ] مشاهدت شغل حق است . فاما چون مشاهدت حق [ 158 الف 
  ] افتد نه حظ ماند و نه نفس و نه دنيا و نه عقبى و نه خلق و نه كون . باز حكايت مىآرد به دليل اين سخن و مىگويد :\r\n« كما قال ابو سليمان الدارانى و بلغه انه قيل للاوزاعى راينا جاريتك الزرقاء فى السوق فقال او زرقاء هى . فقال ابو سليمان انفتحت عيون قلوبهم فانطبقت عيون رءوسهم » . ابو سليمان دارانى رحمة الله عليه چنين گفت كه روزى اوزاعى را گفتند : ما آن كنيزك كبود چشم ترا ديديم در بازار . گفت : آيا آن كنيزك من كبود چشم است ؟ ابو سليمان اين را تفسير كرد و گفت چشمهاى دلهاشان گشاده گشته است و چشمهاى سرهاشان بسته گشته . يعنى آنكه كبودى چشم كنيزك نديده است نه به آن بوده است كه چشم او كبود نيست ، لكن چشم دلش گشادهء غيب است ، تا چون نظارهء غيب مىكند چشم سرش از حاضر بسته گشته است ، حاضر نمىبيند .\r\nو اين از آن معنا است ، و الله اعلم ، كه چشم ظاهر تبع چشم باطن است ، و تواند بود كه چشم ظاهر بينا باشد چيزى را ، و چشم باطن نابينا باشد آن چيز را . چنان كه خدا گفت :  فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ .  و نيز گفت :  وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى .  و به اين عماى قلب خواست نه عماى عين . پس چون چنين باشد كه ظاهر تبع باطن باشد ، چون باطن مشغول چيزى گشت ظاهر در شغل باطن چنان مغلوب گردد كه از تصرفات خويش فروماند . و اين را در شريعت مثال آورده‌اند قصهء يعقوب با يوسف عليهما السلام .\r\nچون يوسف حاضر بود ، برادران از پدر نصيب مىيافتند ، از بهر آنكه دوست حاضر بود سر نيز حاضر بود ، و حواس تبع سر بودند\r\n\r\n","description":"","footnote":"","page_name":" 1505 ","page_number":125},
  {"content":"\r\n\r\nبه ظاهر . و از حواس يعقوب عليه السلام پسران نصيب برمىداشتند .\r\nباز چون يوسف غايب شد يعقوب نيز غايب شد ، بىنصيب گشتند ؛ از بهر آنكه سر با دوست غايب گشت ؛ حواس تبع سر بودند . حواس ظاهر به سر نظاره كردند و سر به دوست . ايشان بىنصيب ماندند .\r\nيوسف حاضر را غايب كردند تا يعقوب ما را ماند . و يعقوب تا آنگاه حاضر بود كه يوسف حاضر بود . چون يوسف غايب گشت يعقوب نيز غايب گشت .\r\nاز ظاهر مراد معنا است ؛ چون معنى غايب گشت ظاهر را حكم نيست . و قيام حكم ظاهر به حقيقت باطن است . چنان كه قيام شخص ظاهر به جان باطن است . چون جان باطن غايب گردد ، شخص ظاهر را حكم نماند . ضربش ضرب نباشد و قتلش قتل نباشد . همچنين چون سر از بنده غايب گردد ظاهر را حكم نماند . باز شيخ اين سخن بو سليمان را تفسير كرد و گفت :\r\n« اخبر ان غيبته عن زرقتها كانت مع بقاء لذة الحور فيه » . چون خبر داد بو سليمان كه غايبى اوزاعى از كبود چشمى كنيزك با بقاى لذت سياه چشمى بود در او ، يعنى چون او را گفتند كبود چشم است جواب داد كه او كبود چشم است ، اگر در او فرق نبودى ميان كبودى و سياهى ، اين جواب ندادى . لكن بانگ در او از حظوظ نفس چندانى بود كه سياه چشم را بر كبود چشم فضل باشد . لكن سر او به شغل حق چنان مشغول گشته بود كه از كبودى و سياهى چشم خبر نداشت . پس حظ در او قايم بود ، لكن او از آن حظ غايب بود .\r\nو ما بر اين معنى در پيش سخنان ياد كرده‌ايم كه چون [ 158 ب 
  ] معنىاى از معانى بر باطن غالب و مستولى گردد همه ظاهر حكم آن معنى گيرد تا اگر سر آن دوست انديشد لذت از فكرت به هفت اندام تعدى كند . چنان كه هفت اندام گويى قلب است . و اگر سخن دوست شنود لذت آن سماع به هفت اندام او تعدى كند . گويى كه هفت اندام سمع است . و اگر با دوست سخن گويد لذت آن خطاب به هفت اندام تعدى كند ، گويى كه هفت اندام لسان است . و دليل بر صحت اين خبر پيغامبر است عليه السلام كه گفت : ما تقرب الى عبد به مثل اداء ما\r\n\r\n","description":"","footnote":"","page_name":" 1506 ","page_number":126},
  {"content":"\r\n\r\nافترضت عليه و لا يزال يتقرب الى بالنوافل حتى احبه فاذا احببته كنت له سمعا و بصرا و لسانا و يدا و رجلا و قلبا فبى يسمع و بى يبصر و بى ينطق و بى يبطش و بى يمشى و بى يعلم .\r\nو اين گفتن كه به ما بيند و به ما شنود نه آن بود كه حق تعالى سمع و بصر گردد ، لكن ظاهر تبع باطن است . چون باطن مغلوب حق گردد ظاهر مغلوب باطن گردد و باطن همه حق بيند ، ظاهر نيز همه حق بيند ؛ و باطن همه از حق شنود ، ظاهر نيز همه از حق شنود . اينك اين شخصى باشد به ظاهر در ميان خلق حاضر و به معنى از خلق غايب .\r\nو اين در قصهء موسى عليه السلام آورده‌اند كه چون ابليس او را گفت به چه دانستى كه آنكه با تو سخن گفت خدا بود ؟ گفت : به آن دانستم كه هفت اندام من سمع گشت و ندا از كل جهات مىآمد . و مخلوق بر يك جهت مستولى باشد نه بر كل جهات و سماع كلام مخلوقان به اذن باشد نه به كل اعضا . و دليل ظاهرتر قصهء يعقوب است عليه السلام كه گفت :  إِنِّي لَأَجِدُ رِيحَ يُوسُفَ .  كاروانيان به ظاهر با پيرهن بودند و به باطن غايب بودند . باز يعقوب به ظاهر غايب بود و به باطن حاضر .\r\n« و الشهود ان يراها بالله لا بنفسه » . و گفت شهود آن باشد كه آنچه بيند به خدا بيند نه به خويشتن . و معنى اين سخن آن است كه چون از حظوظ خويش غايب گردد بر آن معنى كه ياد كرديم كه آن از خويشتن نبيند كه من از اشيا اعراض كردم ، لكن منت مولى بيند كه او را از اشيا منع كرد تا مشغول حق گشت . و اين از بهر آن است كه با اشيا صحبت كردن به سر بهتر از آنكه صحبت ناكردن و خويشتن ديدن . پس چنان بيند كه صحبت نكردم ، از بهر آنكه اگر صحبت كند به جنايت خويش مقر باشد و اميد نجات باشد . باز چون صحبت نكند و خويشتن بيند خطر هلاك باشد كه خويشتن‌بين هيچ نجات نيابد . باز شيخ رحمه الله اين را تفسير كرد و گفت :\r\n« و معنى ذلك ان يأخذ ما يأخذ به حال العبودية و خضوع البشرية لا للذة و الشهوة » . معنى اين شهود آن باشد كه آنچه بيند به خدا\r\n\r\n","description":"","footnote":"","page_name":" 1507 ","page_number":127},
  {"content":"\r\n\r\nبيند نه به خويشتن . و آن باشد كه آنچه گيرد به حكم بندگى گيرد و خضوع بشريت نه از بهر لذت و شهوت . يعنى چون بدانست كه بنده است و بنده را اختيار نيست ، و مخلوق است و مخلوق را بر خالق اعتراض نيست ، و مملوك است و مملوك را با مالك خصومت نيست ، و بشر است ، و بشر را با حق منازعت نيست ؛ چون بازدارد صبر و رضا پيش آرد اظهار بندگى را ؛ و چون بدهد بستاند و شكر و ديدار [ 159 الف 
  ] منت پيش آرد حكم بندگى را ، نه از بهر طمع خويش را يا لذت طبع را يا شهوت نفس را .\r\nو معنى اين سخن آن است كه تصرف مالك را رسد در ملك چنان كه خواهد ، و ملك را با مالك منازعت نرسد . اگر بنهد در ملك خود بنهد و اگر بردارد از ملك خود بردارد ؛ كس را با او منازعت نرسد . نبينى كه بنده‌اى كه او مملوك مخلوقان باشد ، اگر مالك او را چيزى دهد كه نگاهدار او را منازعت ناپذيرفتن نرسد و جز طاعت روى ندارد .\r\nو اگر آنچه داده باشد بازستاند ، او را منازعت منع نرسد و جز طاعت روى ندارد . چون مملوك مخلوقان را صفت اين باشد مملوك حق را اولاتر كه صفت اين باشد .\r\nو اين از بهر آن است كه چون مملوك را ملك نباشد و اختيار نباشد به وى چيزى دادن نه او را مالك گردانيدن است ، و از وى چيزى ستدن نه او را درويش گردانيدن است كه او خود به حقيقت فقير است تا صفت عبوديت با او است . پس چون حال اين باشد به بنده دادن چنان باشد كه گنجى بنهادن ؛ و از بنده بازستدن چنان باشد كه آن گنج برداشتن . اگر مالك ملك خويش را از گنجى به گنجى گرداند كس را بر او اعتراض نرسد .\r\n« و غيبة اخرى وراء هذا و هى ان يغيب عن الفناء و الفانى بشهود البقاء و الباقى لا غير » . و گفت غيبتى ديگر هست از آن سوى يعنى برتر از اين . و آن آنست كه غايب گردد از دار فنا و فانى ديدن به ديدن بقا و باقى نه به چيزى ديگر . و اين چنان باشد كه دار بقا را مشاهد گردد و از دار فنا غايب گردد . و چون حق باقى را شاهد گردد از خلق فانى غايب گردد تا به معنى مشاهدت چنان باقى گردد\r\n\r\n","description":"","footnote":"","page_name":" 1508 ","page_number":128},
  {"content":"\r\n\r\nكه گويى با بقا است ، اگرچه با بقا نيست . و به معنى غيبت از فانى چنان گردد كه گويى با فنا نيست ، و اگرچه با فنا است . تا نه در دنيا باشد با دنيا و در عقبى باشد بىعقبى . و فانى حاضر او را غايب گردد و باقى غايب او را حاضر گردد .\r\nو اين به آن معنى باشد كه بداند كه فانى را بقا نيست ، تا چيزى كه او را بقا نيست دل در او نبندد ، كه اگر او دل در او بندد آن فانى دل در او نبندد . و چون چنين گردد وجودش عدم گردد و حضرتش غيبت گردد و بقاش فنا گردد . و نيز بداند و ببيند كه فانى شدنى است ، و فانى اگرچه با تو است شده است . و باقى آمدنى است و آمدنى اگرچه با تو نيست آمده است . چون شدنى را شده داند حضرت غيبت گردد . و چون آمدنى آمده داند غيبت حضرت گردد . باز اين را دليل آورد و گفت :\r\n« كما اخبر حارثة عن عنه . » گفت چنان كه حارثه از اين وقت خبر داد ، و آن آن بود كه دعوى كرد از غيبت خويشتن از دنيا ، و او در دنيا . و باز خبر كرد از خويشتن حضرت در عقبى ، و او نه در عقبى .\r\nباز از پس اين غيبت شهود ديگر آورد و گفت :\r\n« و يكون الشهود شهود غلبة لا شهود عيان » و اين شهود او آن غايب را شهود عيان نباشد لكن شهود غلبه باشد . و معنى شهود غلبه آن باشد كه چون چيزى بر كسى غالب شود هرجا كه نگرد او را بيند و هرچه شنود از او ، و هرچه گويد با او گويد ؛ و اين خود ميان خلق متعارف است . اگر كسى از چيزى بترسد يا در آن خوف مغلوب گردد ، هرچه با او گويند همه از آنجا [ 159 ب 
  ] جواب دهد تا اگر كسى مثلا فروغ آتش بيند و خان‌ومان او از آن آتش بسوزد و آن اندوه بر او غالب گردد ، هرچه او را گويند همه آتش جواب دهد . چون غلبات مخلوق چنين باشد غلبات حق اولاتر كه چنين باشد . باز غيبتى از پس اين شهود بود آن را وصف كرد و گفت :\r\n« و يكون غيبته عما غاب غيبة شهود الضر و النفع لا غيبة استتار و احتجاب » . و غيبت او از آن چيز كه از او غايب گردد نه به آن معنى باشد كه او را از آن چيز حجاب پديد آيد ، يا چيزى پيش او بايستد\r\n\r\n","description":"","footnote":"","page_name":" 1509 ","page_number":129},
  {"content":"\r\n\r\nكه آن را نتواند ديدن ، لكن غيبت به آن معنى باشد كه از هيچ‌چيز منفعت و مضرت نبيند . و اين‌چنان است كه چون خليل را عليه السلام به آتش انداختند ، و شك نيست كه نفس آتش مضرت است و اعانت جبريل لامحاله منفعت است ، غلبات مشاهدت حق او را چنان فروگرفته بود كه نه منفعت اعانت جبريل ديد تا بر او اعتماد كند ، و نه مضرت سوختن آتش ديد كه از او بترسد . چون منفعت جبريل نديد او را از جبريل عليه السلام مستغنى گردانيدند . و چون مضرت آتش نديد او را از نار آمن كردند شهود عيان جبريل را . و نار را عيان مىديد لكن غيبت معنى بود بود تا منفعت و مضرت نديد .\r\nو جملهء اين سخن در حرفى است و آن آنست كه همه اشيا كه مكونات‌اند اسير مكون‌اند و به ذات خويش نتوانند بىمراد مكون و بىمشيت او منفعتى يا مضرتى رسانيدن ، چنان كه خدا گفت :  وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ وَ إِنْ يَمْسَسْكَ بِخَيْرٍ فَهُوَ عَلى كُلِّ شَيْءٍ قَدِيرٌ .  چون چنين باشد همه مكونات اسباب باشد و مسبب و فاعل يكى باشد ، و آن حق است جل و تقدس . و چون اين بينند از همه مكونات غايب گردد و نفع و ضر از ايشان نبيند ، و مكون را شاهد گردد و همه از او بيند ، از بهر آنكه فاعل به حقيقت او است و ديگران مفعول . و مضرت و منفعت از فاعل آيد نه از مفعول ؛ و از مكون آيد نه از كون .\r\n« انشدونا للنورى رضى الله عنه :\r\n شهدت و لم اشهد لحاظا لحظته * و حسب لحاظ شاهد غير مشهد » \r\nاين بيت دليل مىآرد كه آن مشاهدت سر مىخواهد نه مشاهدت عين . گفت ديدم من دوست را ، و نه چنان ديدم كه به لحظت چشم ديدم . و لحظت در كلام عرب آن باشد كه چشم ربوده بر چيزى افگند .\r\nمىگويد ديدار من دوست را چنين بود . باز گفت : و بسنده باشد لحاظى را كه او شاهد باشد [ دوست را و نه شاهد باشد ؛ يعنى به سر بيند شاهد باشد 
  ] و چون به چشم نمىبيند شاهد نباشد . ظاهرش ناشاهد و باطنش شاهد . اگر مراد از اين مشاهدت ديدار باشد روا\r\n\r\n","description":"","footnote":"","page_name":" 1510 ","page_number":130},
  {"content":"\r\n\r\nباشد ، از بهر آنكه مردم باشد كه به سر چيزى بيند اگرچه به چشم نبيند . و اگر از اين شهود مراد حضور باشد هم روا باشد ، از بهر آنكه بسيار كس باشد كه سر او جايى حاضر باشد و نفس او از آنجا غايب باشد . باز بيتى ديگر گفت :\r\n « و غبت مغيبا غاب للغيب غيبه * فلاح ظهور غيبه غير مفقد » \r\nو غايب گشتم غايب گشتنى كه غايب گشت آن غيب را غيب او ، تا بتافت پيدايى [ 160 الف 
  ] كه غيبت او در آنجا گم نگشت . و آنكه گفت غايب گشتم مراد غايب گشتن سر خواست نه غايب گشتن نفس .\r\nيعنى سر من از نفس من و خلق غايب گشت تا سر مرا نه با خلق صحبت است و نه از نفس خبر . و چون سر از نفس غايب گردد نفس از معانى خويش خالى گردد ، از بهر آنكه قيام نفس با سر است . چون سر غايب گشت نفس معطل بماند ، وجودش چون عدم گردد و بقاش چون فنا گردد . اكنون مىگويد به اين وصف غايب گشتم .\r\nباز آن غايبى را بيان مىكند و مىگويد : غايب گشتم غايب گشتنى كه غايب گشت غيب را غيب او . يعنى از اين حاضران غايب گشتم تا دوست را بيابم . چون غايب گشتم از موجودات و از حاضرات طمع وجود غايب را غيب دوست را بر وصفى يافتم كه دريافتن روى نبود . آن حاضران غايب گشته در طلب دوست و در يافتن دوست از طلب خويش هم غايب گشته . نه مكان پيدا كه بيابم و نه راه پيدا كه بروم ؛ و نه حيله‌اى كه به آن حيله دوست به چنگ آرم . از يافته‌ها غايب گشته و بازگشتن روى نه ، كه از طلب برگشتن اعراض است و بر جاى ايستادن روى نه . كه ايستادن ملال است و در پيش راه نه ، كه راه يافتن جهت جستن است و از دوست خبر يافتن نه . كه خبر يافتن نشان آرام است و آرام در محبت محال است . پس از حاضرى غايب گشتم و از آن غيبت نيز غايب گشتم ، از بهر آنكه در غيبت دوست متحير گشتم .\r\nباز گفت : « فلاح ظهور » . چون صفت من چنين گشت كه ياد كرديم پيدايى از دوست بتافت كه در آن غيبت او را بيافتم و بيش\r\n\r\n","description":"","footnote":"","page_name":" 1511 ","page_number":131},
  {"content":"\r\n\r\nگم نكردم . و اين سخنى است عظيم و دريافتن آن به تمامى دشوار است .\r\nلكن به عبارتى كه مفهوم گردد شرح كنيم ان شاء الله . و آن آنست كه تا بنده به كليت از همه معانى خويش نيست نگردد به حق راه نيابد .\r\nپس تا به خلق است او را از حق نصيب نيست . و اگر از خلق غايب گردد تا با نفس است او را از حق نصيب نيست ، كه بزرگترين حجابى نفس است .\r\nتا بزرگان چنين گفته‌اند : النفس هى الصنم الاعظم فمن وافق النفس فى جميع عمره فى نفس واحد فهو عابد الصنم و هو فى عبادة الحق كاذب . پس چون از خلق غايب گردد و بداند كه غايب گشتم ، آن دانستن غيبت خويش را صفت او است ، و تا با صفت خويش باشد از حق او را هم نصيب نباشد . باز چون از غيبت خويش غايب گردد ، به آن معنى كه متحير گردد نداند كه غايب است يا حاضر . اگر از اين غيبت و حضرت خبر دارد هم به صفت خويش قايم است ، او را از حق نصيب نيست .\r\nچون در غيبت و حضرت به حالى رسد كه از آن غيبت و حضرت نيز خبر ندارد . باشد كه به حق راه يابد و چون راه يابد از هزار راه نايافتگان غايب‌تر باشد ، از بهر آنكه وجود صفت واجد است ، و واجدى كز وجود خبر ندارد ناواجد است ؛ و شهود صفت شاهد است ؛ و شاهدى كز شهود خبر ندارد ناشاهد است . اينك غيبت نامفقود اين باشد كه حق سبحانه از سر او غايب نباشد و از او [ 160 ب 
  ] مفقود نباشد ، لكن او در هيبت مشاهدت و در جلال و سلطنت و عظمت چنان متحير گشته باشد كه يافته باشد و از يافتن خبر ندارد . باز گفت :\r\n« و عبر عن الشهود بعض مشايخنا فقال الشهود ان يشهد ما يشهد ليستصغر له معدوم الصفة لما غلب عليك من شاهد الحق » . بعضى از پيران ما رحمهم الله رحمة واسعة شهود را عبارت كرده‌اند و گفته‌اند كه شهود آن باشد كه چيزها را چون ببينى چنان بينى كه در چشم تو همه حقير و خرد آيند و همه را بىصفت بينى از آنكه بر تو غالب گشته باشند . شاهد حق يعنى جلال و عظمت حق را چنان مشاهد گشته باشى كه درون او را در جنب او نزديك تو مقدار نمانده باشد .\r\n\r\n","description":"","footnote":"","page_name":" 1512 ","page_number":132},
  {"content":"\r\n\r\nو اين ظاهر است كه هركس كه او را بلايى پيش‌آمده باشد چون بلايى عظيم‌تر از آن پيش آيد آن خردتر را فراموش كند ؛ و چون شادىاى پيش‌آمده باشد و شادىاى عظيم‌تر از آن پيش آيد آن خرد را فرامش كند . و اگر خوفى پيش‌آمده باشد چون خوفى عظيم‌تر از آن پيش آيد آن خرد را فراموش كند . و اگر كسى را بخواهند زدن و او از آن زخم مىترسد چون قصد كشتن كنند آن ضرب را فراموش كند . مثالهاى تعارف خلق اين است كه ياد كرديم ، و بالله التوفيق .\r\nاما شرعى و دينى آن است كه بنده از تب و بيمارى مىنالد . چون جان كندن پيش آيد بيمارى فراموش كند و از جان كندن مىنالد .\r\nچون هول گور در پيش آيد جان كندن فراموش كند و از هول گور مىنالد . چون هول قيامت پيش آيد هول گور فراموش كند و از هول قيامت مىنالد . چون عذاب خدا پديد آيد هول قيامت فراموش كند .\r\nو از اين نكوتر هست كه شقى از عذاب مىنالد ، چون هول فراق پديد آيد هول عذاب فراموش كند . و سعيد از نعيم مىنازد چون بشارت رضا پديد آيد نعيم فراموش كند .\r\nبازگرديم به سخن كتاب . گفت همه چيزها در مشاهدت حق خرد داريد و معدوم الصفة . همه قايم به‌حق‌اند و حق قايم است به خود .\r\nچنان كه شيخ امام ابو الحسن اشعرى رضى الله عنه گويد قايم به نفس جز خدا نيست ؛ از بهر آنكه قايم به نفس آن باشد كه او را به كس نياز نباشد ، و اين صفت حق است جل و عز . و دون حق را به حق نياز باشد ، پس قايم به نفس كى باشد ؟ ! اگر بداردشان بباشند ، و اگر نيست كند نيست گردند و به حقيقت بداند كه همه اسير قدرت اواند ، و فاعل به حقيقت حق است . چون اين را شاهد گشتى ترا بجز حق طمع نماند و نه از غير حق خوف ماند .\r\nو شايد كه اين سخن را رمزى و معنىاى از اين نيكوتر بود و آن آنست كه چون مشاهدت حق بر او غالب گردد هر چيز كه خواهد كه با حق عز و جلّ قياس كند همه او را نيست نمايد ، از بهر آنكه همه را محدث و فانى بيند و حق را قديم و باقى . نه محدث را با قديم به اول مشاركت باشد ، و نه فانى را با باقى به آخر مشاركت باشد . به\r\n\r\n","description":"","footnote":"","page_name":" 1513 ","page_number":133},
  {"content":"\r\n\r\nاول محدثات رسد محدث نماند و حق [ 161 الف 
  ] ماند ؛ و به آخر فانيات رسد فانى نماند و حق ماند . آن را كه نبود در جنب آنكه بود گم كند ، و آن را كه نماند در جنب آنچه بماند گم كند . همه كون از او ساقط گردد با حق بماند . آنگاه اين را دليل آورد و گفت :\r\n« كما جاء :\r\n ألا كل شىء ما خلا الله باطل » \r\nو اين قول لبيد است كه گفته است در شعرى :\r\n « ألا كل شىء ما خلا الله باطل * و كل نعيم لا محالة زائل » \r\nو آن روز كه لبيد اين سخن گفت كافر بود و صفت كافران دروغ گفتن است . پس در حال كفر كه دروغ بر او روا است لا بل صفت او خود دروغ است كه كفر دروغ بود و عظيم‌تر از همه دروغها باشد .\r\nو مصطفى عليه السلام كه سر همه صادقان است و صادق‌ترين همه صادقان است ، و به خدا عارف‌تر از همه عارفان است ، لبيد كافر را تصديق مىكند و چنين مىگويد : ان اصدق ما قال العرب قول لبيد :\r\n « ألا كل شىء ما خلا الله باطل » \r\nمىگويد راست‌ترين سخن عرب آن است كه لبيد مىگويد هرچه جز خدا است همه باطل است . و مصطفى تصديق مىكند اين سخن را . و ما دانيم كه مصطفى دانست كه پيغامبران حق‌اند و كتابها حق‌اند و شريعتها حق است و عرش و كرسى و لوح و قلم همه حق‌اند و آسمان و زمين و بهشت و دوزخ و قيامت و ترازو و صراط همه حق‌اند ، و اين همه نه خدااند ، و با اين همه مىگويد : « ألا كل شىء ما خلا الله باطل » .\r\nو اين سخن نه از آن مىگويد كه اين چيزها را باطل مىدارد كه حق را باطل داشتن كفر باشد ؛ و از پيغامبران كفر روا نبود . و لكن اين سخن به اين معنى مىگويد كه حق سبحانه به ذات خود حق است و غير حق به تحقيق الحق حق گشته‌اند . و هرچه حق گشت به آن حق گشت كه حق او را حق گردانيد . و هر چيز كه به تحقيق غير حق حق گردد ؛ چون او را قياس كنى به آنكه به حقى خويش حق است باطل نمايد ؛ از بهر آنكه به ذات خود حق باشد و حقيقت باشد ، و\r\n\r\n","description":"","footnote":"","page_name":" 1514 ","page_number":134},
  {"content":"\r\n\r\nآنكه به تحقيق غير حق باشد مجاز باشد ؛ و مجاز در جنب حقيقت باطل باشد . و آنكه به ذات خود حق باشد حقيقت صفت او باشد و هرگز روا نباشد كه نه حقيقت باشد ؛ و آنكه به تحقيق غير حق باشد حقيقت صفت او نباشد ، و حقيقت در او تحقيق محقق باشد و تحقيق صفت محقق است . اگر محقق اين تحقيق از او باز دارد ، حقيقت او مجاز گردد و حقى او باطل گردد . از اينجا گفت : « ألا كل شىء ما خلا الله باطل » . و نيز دليل ديگر آورد و گفت :\r\n« و كما قال موسى عليه السلام :  إِنْ هِيَ إِلَّا فِتْنَتُكَ  ، راى السامرى معدوم الصفة فى شهود الحق » . سخن موسى را عليه السلام دليل آورد كه به‌طور رفت و حق تعالى او را خبر داد كه قوم تو گوساله‌پرست شدند . پرسيد كه سبب چه بود ؟ امر آمد كه :  أَضَلَّهُمُ السَّامِرِيُّ .  سامرى ايشان را گمراه گردانيد . موسى عليه السلام پرسيد كه حال چگونه بود ؟ امر آمد كه گوساله‌اى زرين كرد و خاك زير پاى مركب جبريل در دهان او دميد تا به بانگ آمد . و در سبب دانستن سامرى جبريل را خلاف كرده‌اند .\r\nگروهى چنين گفته‌اند كه چون فرعون كودكان خرد را مىكشت ، مادر سامرى [ 161 ب 
  ] چون سامرى را بزاد به بيابان بيرون برد و بنهاد . جبريل را عليه السلام امر آمد كه برو آن كودك را بپرور .\r\nاكنون خلاف كرده‌اند . گروهى گفته‌اند دو پر خويش در دهان او نهاد . از يكى پرشير مىدويد و از ديگر انگبين . و گروهى گفته‌اند دو انگشت سامرى در دهان او نهاد . از يك انگشت شير مىدويد و از ديگر انگبين . و ملايكه به تعجب فرومانده كه اين كيست كه جبريل را عليه السلام فرموده‌اند تا او را بپرورد .\r\nدر قصه‌ها چنين گفته‌اند كه جبريل را امر آمد كه او را نكو دار كه ما را در او سرى است و آن سر نه جبريل دانست و نه ملايكه ، تا آن روز كه گوساله كرد . پس چون قوم موسى عليه السلام از مصر بيرون شدند و از قوم فرعون پيرايه‌ها خواستند ، چون فرعون بر پى ايشان بيرون آمد ؛ جبريل بيامد و ميان سپاه فرعون و سپاه موسى مىرفت . مقدمهء فرعون را چنين گفتى كه توقف كنيد تا ملك شما را\r\n\r\n","description":"","footnote":"","page_name":" 1515 ","page_number":135},
  {"content":"\r\n\r\nدريابد ؛ و ساقهء قوم موسى را گفتى بشتابيد تا دشمن شما را نيابد .\r\nميان اين دو سپاه همچنين مىگشت بر براق نشسته . سامرى چون او را بديد به بوى بشناخت . با خود گفت كه اين آن است كه مرا بپرورد .\r\nو موسى عليه السلام سامرى را خبر داده بود كه پرورندهء تو جبريل است . از زير پاى براق خاك برداشت .\r\nو گروهى چنين گفته‌اند كه سبب دانستن آن بود كه چون جبريل ميان هر دو لشكر مىرفت ، هر جاى كه براق پاى مىنهاد زمين خشك سبز مىگشت . سامرى دانست كه چون زمين مرده زنده مىگردد اين خاك هرجا كه برافگنى زنده گردد . آن خاك برداشت . پس چون به دريا بگذشتند و از موسى بت‌پرستى آرزو كردند و گفتند :  [ يا مُوسَى 
  ] اجْعَلْ لَنا إِلهاً كَما لَهُمْ آلِهَةٌ  . سامرى بدانست كه اين مردمان جاهل‌اند و فريفتن ايشان آسان باشد . و چون موسى عليه السلام به مناجات رفت چهل روز وعده نهاد . چون بيست روز بگذشت ، سامرى قوم را گفت :\r\nبيست روز و بيست شب چهل باشد و موسى باز نيامده است و هلاك گشته باشد . من از بهر شما خدايى بكنم تا او را مىپرستيد . از آن پيرايه كه داشتند از هركسى پاره‌اى بخواست .\r\nوهب بن منبه چنين گويد كه هركس او را چند ديدهء ملخى زر دادند . آن زر گرد كرد . و او زرگر بود . در آتش بود و گوساله‌اى زرين كرد ؛ و آن خاك زير پاى براق در دهن او افگند . آن گوساله زنده گشت و به آواز آمد . چنان كه گاو بانگ كند بانگ مىكرد ، چنان كه خدا مىگويد :  عِجْلًا جَسَداً لَهُ خُوارٌ .  پس قوم را گفت خداى شما اين است . از آن دوازده سبط نه سبط و نيم او را باور داشتند و گوساله‌پرستى گرفتند . پس چون خدا موسى را خبر داد و گفت :\r\n فَإِنَّا قَدْ فَتَنَّا قَوْمَكَ مِنْ بَعْدِكَ .  ما قوم ترا آزموده گردانيديم . گفت :\r\nالهى ، به چه آزموده گردانيدى ؟ ندا آمد كه :  وَ أَضَلَّهُمُ السَّامِرِيُّ . \r\nمناجات كرد كه الهى اضلال به دست سامرى نيست . سامرى چه كرد .\r\nحق تعالى او را از قصهء گوساله خبر داد . موسى مناجات كرد و گفت :\r\n[ 162 الف 
  ] الهى  إِنْ هِيَ إِلَّا فِتْنَتُكَ  . اين هم فتنه و آزمايش تو است .\r\n\r\n","description":"","footnote":"","page_name":" 1516 ","page_number":136},
  {"content":"\r\n\r\n تُضِلُّ بِها مَنْ تَشاءُ وَ تَهْدِي مَنْ تَشاءُ  . گم گردانى آن را كه خواهى و راه نمايى آن را كه خواهى . امر آمد كه يا موسى ، چنين است كه تو گفتى ، لكن سبب تو بودى كه قوم را به برادر سپردى و گفتى :  اخْلُفْنِي فِي قَوْمِي  . و مادر ترا به ما سپرد ، به مادرت بازداديم . قوم را به ما بايست سپردن تا به تو بازدادمانى . اما چون نگاهدار هارون بود چنين بود .\r\nو در اين قصه سخنى عجب است ، و آن آنست كه سامرى عدو را در كنار جبريل حبيب بپروردند . نه سعادت او در اين اثر كرد و نه شقاوت اين در او . باز موسى را در كنار فرعون بپروردند ، و فرعون شقى و موسى سعيد . شقى در كنار سعيد و سعيد در كنار شقى . موسى عليه السلام در كنار دشمن سبب گشته دوستى خلق را . و سامرى در كنار دوست سبب گشته دشمنى خلق را ، تا خلق بدانند كه كار خدا را قياس نيست . رجعنا الى القصة .\r\nشيخ رحمه الله چنين مىگويد كه چون خدا موسى را خبر داد كه :\r\n وَ أَضَلَّهُمُ السَّامِرِيُّ .  موسى عليه السلام در مشاهدت قدرت حق و سلطنت او بديد كه سامرى را آن قدرت نيست كه كس را گم تواند كردن ؛ كه اگر كسى را گم توانستى كردن خويشتن را به راه بازآوردى ، كه قدرت بر خويشتن تمام‌تر از آن است كه بر غير خويش . چون بر خويشتن قدرت هدايت نداشت ، بر غير خويش قدرت اضلال كى توانستى داشت ؟ ! و نيز موسى عليه السلام بديد كه حق سبحانه نه آن ملك است كه در مملكت و سلطنت او كسى چيزى تواند كردن بىخواست او . كه هر ملكى كه در سلطانى او چيزى توان كردن بىمراد او آن از عجز آن ملك باشد ، و عاجز ملكى را نشايد . چون موسى اين بديد دانست كه به دست سامرى هيچ نيست . گفت : ان هى الا فتنتك .\r\nو نيز شايد كه معنى اين آن باشد كه اگر سامرى را پرورنده جبريل نكردى ، چون او جبريل را نشناختى سبب اضلال قومى نگشتى .\r\nان هى الا فتنتك . و نيز اگر سامرى را خود نيافريدى اين بلا پديد نيامدى . ان هى الا فتنتك . و نيز چون دانستى كه او چون بزرگ\r\n\r\n","description":"","footnote":"","page_name":" 1517 ","page_number":137},
  {"content":"\r\n\r\nگردد از او چه آيد ، اگر به كودكيش هلاك كردى اين بلا پديد نيامدى .\r\nان هى الا فتنتك . و اگر اين گروه را كه متابعت او كردند معصوم داشتى چنان كه اين دو سبط و نيم را اين بلا پديد نيامدى . ان هى الا فتنتك .\r\nو اگر سامرى چون قصد كرد تا قوم مرا دعوت كند ، زبان او را گنگ گردانيدى ، اين بلا پديد نيامدى . ان هى الا فتنتك . و نيز اگرچه زرگر گوساله‌اى زرين كرد و خاك در دهن او افگند ، لكن زر را حيوان كردن و از زر بانگ بيرون آوردن تا گويد : انا ربكم اهلكت موسى فاعبدونى . اين در قدرت سامرى نيست و در قدرت هيچ مخلوق نيست . ان هى الا فتنتك . و اگر قضاى ازلى نبودى و ارادت تو نبودى و علم سابق نبودى از اين هيچ نبودى . ان هى الا فتنتك .\r\nاينك سامرى را معدوم الصفة ديدن در شهود حق اين باشد . و قصهء سامرى را بر اختصار ياد كرديم و اختلاف علما در او بگفتيم تا از شرط كتاب بيرون نرويم . باز دو [ 162 ب 
  ] بيت حجت آورد و گفت :\r\n« انشدونا للنورى :\r\n تسترت عن دهرى بستر همومه * محيرة فى قدر من جل عن قدرى » \r\nگفت : در پرده و در حجاب رفته‌ام از اين زمانهء خويش به پردهء اندوهان دوست ، و اين بر طريق تمثيل است كه هركس كه از پس پرده باشد از ماوراء پرده خبر ندارد . و متعارف است ميان خلق كه گويند فلان را ميان خويش و ميان فلان پرده كن . يعنى فلان را به قوت و جاه فلان از خويشتن دفع كن . و نيز در شريعت آمده است كه طاعتها حجاب گردد ميان بنده و ميان دوزخ ، و به حقيقت حجاب نگردد لكن سبب گردد بازداشتن بلا را . و نيز در دعا گويند خدا اين صدقه ميان تو و دوزخ پرده گرداناد . و اين همه پرده كه ياد كرديم بر طريق مثل باشد نه بر طريق حقيقت . پس هركس كه به چيزى مشغول گردد يا از چيزى خبر ندارد گويند فلان چيز مرا از فلان چيز پرده گشت .\r\n\r\n","description":"","footnote":"","page_name":" 1518 ","page_number":138},
  {"content":"\r\n\r\nاكنون در اين بيت چنين مىگويد كه در پردهء اندوهان دوست چنان درمانده‌ام كه شغل او مرا پرده گشته است ، تا از زمانه هيچ خبر نمىدارم .\r\nباز چنين مىگويد در نيمهء بيت آخرين كه آن اندوهان مرا چنان متحير گردانيده است كه در قدر آن‌كس كه من در شغل او مانده‌ام متحير گشته‌ام و قدر او درنمىيابم . و اين موافق است قول خدا را كه گفت :  وَ ما قَدَرُوا اللَّهَ حَقَّ قَدْرِهِ  ، اى ما عظموا الله حق عظمته . چون عظمت او را به تمامى در نتوان يافتن بنده متحير فروماند و در حيرت چنان گردد كه از زمانه خبر ندارد . باز گفت :\r\n« فى قدر من جل عن قدر » . گفت من متحيرم در قدر آن‌كس كه او از آن بزرگتر است كه به قدر من بزرگ گردد . يعنى به عزيز داشت من عزيز نيست . چه به عز خود عزيز است و به بزرگداشت من بزرگ نيست ، به بزرگوارى خود بزرگ است . باز گفت :\r\n « فلا الدهر يدرى اننى عنه غائب * و لا انا ادرى بالخطوب اذا تجرى » \r\nنه زمانه مىداند كه من از او غايب‌ام و نه من مىدانم كه كارهاى زمانه چگونه مىرود ، تمامى شهود و غيبت در اين بيت ياد كرد ؛ از بهر آنكه آنچه بر نفس مىرود سر خبر دارد نه نفس . چون سر با نفس باشد آنچه مىرود خبر دارد . باز چون سر از نفس غايب باشد از آنچه رود خبر ندارد . پس معنى بيت آن است كه نفس من با دهر است و سر من با حق . و دهر را شغل با نفس است نه با سر ، و نفس مرا با خويشتن مىبيند از غيبت سر من خبر نمىدارد . و سرم اينجا نيست كه نفس است لكن با حق است . و هرچه دهر با نفس من مىگويد سر خبر نمىدارد . يا از آنكه سر از نفس غايب است ، هرچه مىكند نفس خبر نمىدارد . پس نفس را شاهد داشت به معنى وجود در دهر ، و غايب داشت به معنى از دهر خبر ناداشتن . هم‌نفس و هم سر به يك معنى غايب و به يك معنى شاهد . اينك غيبت و شهود چنين باشد .\r\n\r\n","description":"","footnote":"","page_name":" 1519 ","page_number":139},
  {"content":"\r\n . \r\n","description":"","footnote":"","page_name":" 1520 ","page_number":140},
  {"content":"\r\n\r\n\r\nالباب التاسع و الاربعون قولهم فى الجمع و التفرقة\r\nجمع و تفرقه لفظى است اين طايفه را كه گويند فلان مجتمع است و فلان متفرق است . و از اين [ 163 الف 
  ] جمع و تفرق ، جمع و تفرق سر خواهند ، و اين مبتذل است . ميان هر طايفه‌اى كه كسى كه او با هركسى صحبت كند گويند فلان پراگنده صحبت است . و چون دست در هر كارى بزند گويند فلان پراگنده كار است . و اين جمع و تفرقه نزديك عام است ظاهر را است . باز مدار سخن اين طايفه بر باطن است كه ايشان از جمع و تفرقه جمع و تفرقهء باطن خواهند . چون همت بنده يك همت گردد و همه يك معنى را طلب كند او را مجتمع خوانند . و چون همت او هر چيزى جويد او را متفرق خوانند .\r\nو اين نيز در ميان دوستى مخلوقان مبتذل است كه چون كسى كسى را دوست دارد گويند فلان بجمله فلان را گشته است . يعنى همه همت و مراد او او را مىجويد . و نيز ميان فقها رضى الله عنهم لفظ جمع و تفريق مبتذل است تا در سخنان خويش گويند : يجمعهما كذا كذا و يفرق بينهما كذا و كذا . و چون دو چيز را به يك معنى مجتمع\r\n\r\n","description":"","footnote":"","page_name":" 1521 ","page_number":141},
  {"content":"\r\n\r\nديدند بر يكى حكم برانند ، و چون به معنى متفرق ديدند حكم ايشان را متفرق گردانند و آن را حجت خدا خوانند . و هر بنده‌اى كه اين قياس را خلاف كند او را معذور ندارند ، همچون خلاف كردن به كتاب و سنت و اجماع امت . چون اين اصل بدانستيم كه هر طايفه را اين لفظ مبتذل است در آن نوع كه ايشان‌اند اين لفظ از حد استحالت بيرون شود تا كسى را مستنكر نيايد كه اين لفظ چيست كه اين طايفه مىگويند . اكنون بازگرديم به معنى جمع و تفرقه كه اين طايفه از اين جمع و تفرقه چه مىخواهند ، در كتاب چنين مىگويد :\r\n« اول الجمع جمع الهمة و هو ان تكون الهموم كلها [ هما 
  ] واحدا » . اول مقامى در جمع اين طايفه را آن است كه همت بنده جمع گردد . و آن آن باشد كه همه همتهاى خويش يك همت گرداند . يعنى آنكه عام به همت خويش هر چيزى طلب كنند تا همت ايشان متفرق باشد ؛ و اين طايفه همه همت خويش به يك چيز مشغول كند تا همت ايشان مجتمع باشد و پراگنده نباشد ؛ از بهر آنكه همچنان‌كه ظاهر بنده به دو شغل مشغول گردد ، به مقدار شغل هريك در شغل ديگرى تقصير افتد ، همچنين نيز چون همت به دو چيز مشغول گردد هم‌چندان‌كه مراعات يكى كند در مراعات آن ديگر تقصير افتد . خواهى مراعات خوف گير خواهى رجا ؛ خواهى اعتماد گير خواه تعظيم ؛ خواهى محبت گير خواهى هيبت .\r\nو اين از بهر آن است كه به آن مقدار كه ظاهر بنده به چيزى مشغول گردد از غير آن چيز فارغ ماند . همچنين نيز هم به آن مقدار كه سر بنده به چيزى مشغول گردد از غير آن چيز فارغ ماند . خواهى دنيا گير خواهى عقبى و خواهى مولا . و تا همت از عقبى فارغ نگرداند به دنيا مشغول نتواند بود ؛ و تا از دنيا فارغ نكند به عقبى مشغول نتواند كرد . و تا از هر دو فارغ نكند به خداوند مشغول نتواند كردن . باز بر اين معنى حديث پيغامبر دليل آورد و گفت :\r\n« و فى الحديث من جعل الهموم هما واحدا يعنى هم المعاد [ 163 ب 
  ] كفاه الله ساير همومه » . هركس كه همه اندوههاى خويش را يك اندوه گرداند ، و آن هم آن جهان است ، خدا همى اندوهان او كفايت\r\n\r\n","description":"","footnote":"","page_name":" 1522 ","page_number":142},
  {"content":"\r\n\r\nكند . يعنى سر و ظاهر خويش به شغل عقبى مشغول كند ، حق تعالى او را از شغل اين جهان فارغ كند تا او را سر به چيزى مشغول نگردد كه همت او پراگنده گردد تا شغل او بر او تباه نگردد . و اين چنان است كه خدا گفت :  مَنْ كانَ يُرِيدُ حَرْثَ الْآخِرَةِ نَزِدْ لَهُ فِي حَرْثِهِ . \r\nو نيز پيغامبر عليه سلام الله گفت : الناس فى مساجدهم و الله فى حوائجهم . و نيز گفت : مثل الدنيا و الآخرة كمثل ضرتين به قدر ما ارضيت إحداهما اسخطت الاخرى . و اين از بهر آن است كه دنيا مزرعهء آخرت است ، و عقبى را جز به ترك دنيا نتوان يافت . و لامحاله فانى تبع باقى باشد ، همچنان‌كه محدث تبع قديم باشد . چون كسى باقى جويد حق سبحانه شغل فانى از دل او بردارد . آن طلب كردن باقى همه همتها را يك همت گردانيدن است . و اين شغل فانى از دل او برداشتن كفايت حق است در حق او . و اين به مثال ظاهر چنان است كه مهترى كهتر خويش را يا خداوندى بندهء خويش را كارى فرمايد و داند كه اگر دل او به اسباب خود مشغول گردد آن كار تمام نگردد . او را گويد همه همت خود با آن كار آر . تا من كار ترا كفايت كنم . باز در خبر چنين مىگويد :\r\n« و من تشعبت به الهموم لم يبال الله فى اى اوديتها هلك » . و هر كه را همت پراگنده گردد ، خدا باك ندارد كه او را در كدام وادى هلاك كند ، وادى نفس يا وادى شيطان يا وادى دنيا يا وادى خلق كه اصل تفرقهء همت اين چهاراند . يا مراد نفس جويد يا به جمع دنيا مشغول گردد يا موافقت شيطان كند يا نظارهء خلق شود . چون نفس را موافقت كرد در عجب افتد ؛ و چون خلق را موافقت كرد در ريا افتد ؛ و چون دنيا را موافقت كرد در حجاب افتد ؛ و چون شيطان را موافقت كرد در شرك افتد ؛ و اين هر چهار وادى وادى هلاك‌اند . چون همت خود را اينجا افگند ، و همت صفت سر است ، و ظاهر بنده تبع باطن است . چون همت باطن به چيزى مشغول گشت ظاهر آنجا رود تا باطنش مرهون محبت آن چيز گردد ؛ و ظاهر او مرهون آن خدمت چيز گردد نه ظاهرش با حق ماند و نه باطن .\r\n\r\n","description":"","footnote":"","page_name":" 1523 ","page_number":143},
  {"content":"\r\n\r\nباز چون خويشتن را از اين همتها گرد آرد بدل ريا اخلاص گيرد و بدل شغل دنيا شغل عقبى گيرد ، و بدل شرك شيطان توحيد گيرد و بدل عجب نفس تواضع و خضوع و انقياد گيرد همه همت او موافق حق گردد . ظاهرش تبع باطن است چون باطن مرهون محبت حق گردد و بر ظاهر و باطن او جز شغل حق نماند ، و حق همه شغلهاى ديگر او را كفايت كند نه دنيا را با او صحبت ماند نه خلق را با او موافقت ماند نه شيطان را با او پادشاهى ماند نه نفس را با او خلاف ماند ، همه اسير او گردند .\r\nچون خود را اسير حق گردانيد همه را اسير خويش يابد به آن مقدار كه ايشان را موافقت كند . ايشان او را خلاف كنند و به آن مقدار كه ايشان را خلاف كند ايشان [ 164 الف 
  ] او را موافقت كنند ، تا آنكه او را به دنبال ايشان بايستى دويدن ايشان بر پى او دوند ؛ و آنكه او ايشان را به ذل طلب كردى اكنون ايشان او را به ذل طلب كنند . و چون او ذل طلب پيش آرد ايشان عز طمع پيش آرند و چون او عز رد پيش آرد ايشان ذل طلب پيش آرند . و تا طالب بود هيچ‌چيز او را نبود . چون رد كند همه او را گردند .\r\nو اين از بهر آن است كه همه ملك حق‌اند ، هركه مالك را به دست آورد ملك او را است [ و هركه ملك را به دست آورد ملك او را است 
  ] . پس هركه ملك جويد ملك را بگذارد ، و چون ملك را بگذاشت ملك با او بنماند . باز هركه ملك را جويد ملك به جاى بگذارد . و چون ملك به جاى بگذاشت ملك او را گردد ؛ و چون ملك او را باشد ملك خود او را باشد . پس به حقيقت ترك اخذ آمد ، و اخذ ترك آمد . طلب رد آمد و رد طلب آمد . باز در كتاب چنين مىگويد :\r\n« و هذا حال المجاهدة و الرياضة » . و اين حال مجاهدت و رياضت كردن است . يعنى اول حال است و باز نمودن راه است كه هركه خواهد تا راه حق بازيابد به اين طريق بايد رفتن . راه جستن به اين معنا است ، حق جستن چگونه باشد ، از بهر آنكه نه هركه راه يابد به منزل رسد ، و تا آنگاه كه برود ، باشد كه رود و گم شود و نرسد ، و لكن\r\n\r\n","description":"","footnote":"","page_name":" 1524 ","page_number":144},
  {"content":"\r\n\r\nنتواند بود كه نارفته برسند .\r\nو بيان اين در قول خدا است كه مىگويد :  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا .  هركه در موافقت ما جهد كند راه خويش او را بنماييم . نگفت كه به جهد ما را يابد ، كه اگر به جهد ما را يافتى جهد بهاى ما گشتى ، و ما را بها نيست . پس چون جهد كند راه ما بازيابد . و چون پاى در راه ما نهاد ، باشد كه به جايگاه رسد و باشد كه در ميان راه گم كند ؛ و باشد كه غول بيابد و از راه به يك سوى برد ؛ و باشد كه خفته ماند و كاروان برود و او بر راه بماند ؛ و باشد كه مركبش بميرد و او پياده بماند و از رفتن فروماند ؛ و باشد كه زادش سپرى گردد و در راه هلاك گردد ؛ و باشد كه دزد كالا را بستاند و او در راه برهنه بماند و هلاك گردد ؛ و باشد كه به سرما و گرماى راه هلاك گردد ؛ و باشد كه به شربتى آب نيازمند گردد و هلاك شود ؛ و باشد كه بىاين همه علتها خود اجل دررسد و هلاك گردد ؛ و باشد كه به منزل رسد لكن دوست در فراز كند و بار ندهد .\r\nراه‌يافتگان را چندين خطر است ، راه نايافتگان را حال چگونه باشد ؟ !\r\n« و الجمع الذى يعنيه اهله هو أن يصير ذلك حالا له » . و آن جمع كه اين طايفه ياد كنند كه ايشان اهل آن‌اند آن باشد كه جمع او را حال گردد .\r\n« و هو ان لا تتفرق همومه » . و آن آن باشد كه همتهاى او پراگنده نگردد يعنى حق تعالى همه سر او را چنان فروگيرد با موافقت و متابعت امور حق كه به هيچ شغل نيز پراگنده نشود . يعنى هيچ شغل جز شغل حق او را پراگنده نتواند گردانيدن .\r\n« فيجمعها تكلف العبد بل يجتمع الهموم » . و گفت پراگنده نگردد تا بنده را به تكلف گرد بايد آوردن ، لكن خود گرد آمده بماند تا به تكلف حاجت نيايد ، و آن جمع اول كه در مجلس [ 164 ب 
  ] پيشين ياد كرديم جمع تكلف بود كه چون مريد در ابتداى حال باشد او را خويشتن رياضت بايد كردن و تكلف بسيار بايد كردن تا خويشتن را از پراكندگى شغل غير حق بركند و شغل حق خويشتن را جمع گرداند .\r\n\r\n","description":"","footnote":"","page_name":" 1525 ","page_number":145},
  {"content":"\r\n\r\nباز چون تكلف بسيار گردد نيز طبع او را به تكلف حاجت نيايد ؛ و همان چيزها كه او با ايشان الف گرفته بود و سر خويش را به ايشان مشغول كرده و او را جدايى ايشان سخت مىآمد . چون رياضت به جاى آرد و سر خويش سوى حق باز آرد سر او هم از آن مألوفات نفرت گيرد ، و نيز او را با ايشان الف نماند .\r\nو اين به ظاهر چنان است كه كودكى كه با شير الف گرفته باشد او را رياضت بسيار بايد و تكلف بايد كردن تا طبع او را از شير به طعامهاى ديگر آرند و مخاطره باشد كه در آن شير بازكردن هلاك گردد . باز چون طبع او با ديگر غذاها و طعامها خو كرد ، از شير چنان نفرت گيرد كه اگر به ستم بدهند نخورد ، و اگر بخورد بازگردد .\r\nو نيز مثالهاى اين آن است كه مرغكى دشتى چون بگيرند و ببندند ، چندانى خويشتن را بر زمين زند و طپيدن گيرد كه بيم باشد كه خويشتن را هلاك كند . آن شوق مألوفات است . و چون او را به تكلف بسيار به الف بازآرند تا به آدمى الف گيرد اگر پس از آنكه الف گرفت او را گسيل كنند تا به آن وطن بازرود نرود و هم اينجا بازآيد .\r\nو هيچ جانورى از مرغان وحشىتر از باز نيست . كامران و قاهر است . و آنكه او را طبع جستن باشد وحشى باشد . چون او را بگيرند بعد از طبع او از طبع آدميان چشم ببايد دوختن تا خويشتن هلاك نكند . باز چون الف گرفت ، همان وحشى با انس گردد ، آنچه به مراد خويش گرفتى نيز به مراد خويش نگيرد و مراد خويش زير مراد خداوند آرد . و اين را مثال بسيار است .\r\nبازگرديم به اينجا كه حكم كتاب است . تا همت پراگنده باشد وحشى باشد و با هر چيزى الف گيرد . پس سر از نفس وحشىتر باشد . بسيار قهر بايد نفس را تا طبع وحشت و نفرت رها كند و بسيار تكلف بايد سر را تا همت نفرت ترك كند . و اين حال رياضت است . ابتداى حال چنين باشد . چون سر خويش را به تكلف از تفرق صحبت خلق به جمع صحبت حق باز آرد ، پس اسير حق تعالى گردد و صحبت درازتر گردد الف گيرد ، و نيز متفرق نگردد . و چون حال سر\r\n\r\n","description":"","footnote":"","page_name":" 1526 ","page_number":146},
  {"content":"\r\n\r\nاين گردد نفس اسير او است . همچنان‌كه سر به مشاهدت جمع گردد .\r\nنفس به خدمت جمع گردد . باز پديد مىكند چگونگى اين جمع و مىگويد :\r\n« فتصير بشهود الجامع لها هما واحدا و يحصل الجمع اذ كان بالله وحده دون غيره » . و اين همت كه جمع گردد به آن گردد كه شاهد گردد گردآرنده را . و چون گردآرنده يكى باشد گرد آمدن به يك حكم باشد و گفت اين جمع آنگاه درست آيد كه به خدا باشد نه به غير او .\r\nو معنى اين سخن آن است كه آنچه او مىكند علت نيست جمع همت او را ، لكن رياضت كردن بندگى است ، و جمع كردن همت خدا را ؛ و چون حق تعالى به او خير خواهد ، هر چيز كه داند سر او به آن نگذارد ، از بهر آنكه نفس مكار است . اگر بنده را به معصيت از راه نتواند بردن تا بىدين [ 165 الف 
  ] گرداند به قنوط اين بكند . پس اگر داند كه او را به اين معنى مراد حاصل نمىآيد ، نشاط طاعت پيش آرد تا به شرك ريا يا به عجب او را هلاك كند . نبينى اگر ابليس را مقدمهء طاعت نبودى عجب نياوردى و هلاك نگشتى . از اين معنى گفتيم كه هر چيز كه نفس را به آن نشاط بيند خلاف كند . خلاف تفرقه است . و هرچه حق را به آن رضا بيند موافقت كند . موافقت جمع است .\r\nباز چنين گفت :\r\n« و قد يكون المجموع ناظرا الى حظوظه » . و بسيار باشد كه آن كس كه مجموع گشته باشد به موافقت حق به حظوظ خويش نظاره كند ، و حظوظ خويش را بيند .\r\n« فى بعض الاحوال غير انه ممنوع منها » . يعنى هميشه نبيند .\r\nگاه‌گاه بيند ، لكن او را از آن باز داشته باشند .\r\n« قد حيل بينه و بينها » . و جدايى افكنده باشد ميان او و ميان آن حظوظ .\r\n« لا يتأتى له منها شىء » . و از آن حظوظ او را چيزى ساخته نگردد .\r\n« و هو غير كاره لذلك بل مريد له » . و او آن را كاره نباشد لكن خواهان باشد .\r\n\r\n","description":"","footnote":"","page_name":" 1527 ","page_number":147},
  {"content":"\r\n\r\nو معنى اين سخن آن است كه بسيار كس باشد كه در موافقت حق مجموع گشته باشد و از همه حظوظ خود اعراض كرده .\r\nلكن نه چنان است كه در او بايست اين چيزها بمانده است ، كه هرگاه كه بايست بماند به ترك خود محمود نباشد . از بهر آنكه چون بايست بماند ، تارك نباشد مجبور باشد . و اين‌چنان است كه كسى را آلت زنا ببريدند ، ترك زنا هنر او نيست ، لكن او را خود قدرت زنا نيست . اما چون آلت دارد و نكند ، تارك زنا است و محمود است .\r\nاكنون چنين مىگويد كه در ايشان بايست باشد از حظوظ نفس بينند و دانند ، لكن حق تعالى ايشان را جدا دارد از مرادها و ساخته نگرداند . نگرند و نيابند . و نمايدشان و ندهد ، تا نفس را قهر بيشتر باشد و درد و غصه بيشتر خورد تا صدق موافقت پديد آيد .\r\nو دليل اين قصهء يوسف است با زليخا ، كه حق قادر بود كه زليخا را به وى ننمودى ، لكن بزرگى همت يوسف و صدق عصمت پديد نيامدى . ميان ايشان صحبت افگند . و هر سببى از اسباب حرامى كه ببايد تمامى حرامى را ساخته گردانيد ، و چنان كه در زليخا هم بود در يوسف نيز هم بود . لكن هم زليخا هم قصد بود كه مذموم است ؛ و هم يوسف هم طبع بود كه محمود است و مذموم نيست . هم يوسف را بايست بود و هم زليخا را خواست . چون حال به جايى رسيد كه در آن چنان وقت در وهم خلق قهر هواى نفس نگنجد عصمت پديد آورد تا پاكى سر يوسف حق را و صدق عنايت حق يوسف را پديد آمد . آنگاه درستى اين وقت را در كتاب نشانى ياد كرد و گفت :\r\n« لعلمه بأنه فعل الحق به و اختصاصه له و جذبه اياه مما دونه اليه » . نشان درستى اين وقت آن باشد كه چون حق در اين كس بايست اين مرادها بنهد آنگاه از او بازدارد ، او آن منع حق را كاره نباشد لكن آن را مريد باشد ؛ از بهر آنكه داند كه اين فعل حق است ، و او به نيكو خواست من متهم نيست . [ 165 ب 
  ] و اينكه مرا از چيزها جدا مىدارد از بهر آن است تا خاص او را باشد ، و اگر او با چيزى صحبت خواهد كردن او را از آن چيز جدا گرداند تا با او نيارامد ؛ چنان كه خدا گفت :  وَ اعْلَمُوا أَنَّ اللَّهَ يَحُولُ بَيْنَ الْمَرْءِ وَ قَلْبِهِ  ، يعنى بين\r\n\r\n","description":"","footnote":"","page_name":" 1528 ","page_number":148},
  {"content":"\r\n\r\nالعبد و همته و شهوته و ارادته . يا آن چيز را بر او بلا گرداند تا از بيم بلا از آنجا بگريزد و به در بازآيد .\r\nو اين‌چنان است كه خدا گفت :  وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ .  و اين صفت متفرقان است كه چون امن يابد بيارامد . خوف برگمارد تا به در بازآيد ؛ و چون سرى يابد كاهلى كند گرسنگى برگمارد تا به در بازآيد . و چون مال دهد طاغى گردد ، چنان كه خدا گفت :   كَلَّا إِنَّ الْإِنْسانَ لَيَطْغى أَنْ رَآهُ اسْتَغْنى .   مال باز ستاند تا به ذل فقر به در بازآيد . و چون شهوات نفس يابد از حق اعراض كند ، بيمارى و بلا برگمارد تا به تضرع به در بازآيد . و چون فرزندان دهد كه اين ثمرات اولاداند دل به محبت ايشان گرد كند همه را از او باز ستاند تا دل به محبت خدا باز آرد .\r\nاز تفرق گرد آوردن چنين باشد . چون مجتمع گشت اهل بشارت گردد ، چنان كه خدا گفت :  وَ بَشِّرِ الصَّابِرِينَ .  معناش آن است كه بشارت ده آنها را كه با ما شكيبايى كنند و هرچه يابند بگذارند . و چون ما را بيابند صبورى كنند و بدانند كه آنچه باز ستديم نه از بهر حاجت و نياز باز ستديم و نه از بهر بخل را ، لكن خواستيم كه او را از بلاى تفرق به رحمت جمع بازآريم . چون اين بديدند از جمع خويش خبر دهند و گويند :  إِنَّا لِلَّهِ وَ إِنَّا إِلَيْهِ راجِعُونَ .  آنچه بازستدى آن ما بود و ما آن توئيم ؛ و چون ما آن تو باشيم آنچه داريم هم آن تو باشد آن خويشتن بازستدى ما را خصومت نيست .\r\nو در اينجا از اين نكوتر سخن هست . شايد كه كسى انا لله از از مقام غيرت گويد كه آنچه بردى آن تو بود و ما نيز هم آن توئيم ، مرا غيرت مىآيد كه ايشان به تو رسيدند ، و من اينجا بماندم . كاشكى آنچه ايشان را بردى مرا بردىاى تا با تو بودمى . و نيز : انا اليه راجعون ، را يك معنى ديگر است و آن آنست كه ما به اين بردن چرا ناليم كه بازگشتن ما هم آنجا است كه ايشان رفتند چون رجوع هم آنجا است كه ايشان رفتند اجتماع زود خواهد بودن جاى ناليدن نيست . چون كسى را مقام اينجا رسيد كه اين تفرق صحبت خلق نبيند\r\n\r\n","description":"","footnote":"","page_name":" 1529 ","page_number":149},
  {"content":"\r\n\r\nهمچنان مجتمع بماند ، و آن اجتماع او را يك معنى آن باشد كه عيوب و نقصان خلق نبيند كمال و بزرگى حق بيند ، از حق بيش سوى خلق باز نيايد تا آن جمع پراگنده نگردد .\r\nو معنى ديگر آن است كه چون لذت مشاهدت حق به سر ببيند و عز خدمت حق به نفس ببيند ، و نيز او را برنايستد كه خويشتن را از عز خدمت حق به ذل خدمت مخلوقان بازآرد ، و روا ندارد كه سر خويش را از لذت مشاهدت حق به وحشت مشاهدت مخلوقان بازآرد .\r\nعالىهمت گردد و ببيند كه آن سر كه با حق صحبت كرد جز او ديگرى نيابد تا با او صحبت كند . و آن نفس كه با خدمت حق صحبت كرد بر خويشتن ذل خدمت [ 166 الف 
  ] غير حق روا ندارد ، از بهر آنكه عز غير حق ذل است و ذلى كز حق آيد عز است ؛ و ذل را بر عز اختيار كردن دون همتى باشد .\r\nو اين‌چنان است كه موسى عليه السلام گفت :   وَ احْلُلْ عُقْدَةً مِنْ لِسانِي يَفْقَهُوا قَوْلِي .   مردمان تأويل چنان گفته‌اند كه عقدهء زبان موسى از آتش بود كه در دهان نهاده بود . باز گروهى از اهل حقايق چنين گفتند كه آن عقدهء غيرت بود . چنين مىگويد كه به اين زبان كه با تو سخن گفتم كى توانم با فرعون سخن گفتن ؟ ! و به اين گوش كه كلام تو سماع كردم كى كلام فرعون بشنوم ؟ ! اين عقدهء غيرت بردار تا بتوانم امر را پيش رفتن .\r\nو ديگر معنى آن است كه چون بيند كه با هرچه بمىسازم بر من بلا گردد داند كه دوست را تفرق نمىيابد ؛ و مراد دوست آن است كه من خالص او را باشم . و ظاهر و باطن خويش او را يگانه گرداند ، كه هر دوستى كه آن پراگنده باشد از آن دوستى برخوردارى نباشد .\r\nهمه چيزها شركت بردارد اما محبت شركت برندارد . و محب يگانه بايد تا از محبت بر بردارد . پس با هر چيزى دوستى كردن تفرق است . اما با حق دوستى يگانه كردن جمع است . و معنى جمع اين است كه ياد كرديم .\r\n« و التفرقة التى عقيب الجمع هو ان يفرق بين العبد و بين همومه فى حظوظه و بين طلب مرافقه و ملاذه فيكون مفرقا بينه و بين نفسه\r\n\r\n","description":"","footnote":"","page_name":" 1530 ","page_number":150},
  {"content":"\r\n\r\nفلا يكون حركاته بها » . و گفت آن تفرقه كز پس اين جمع آيد كه ياد كرديم آن باشد كه ميان بنده و ميان همتهاى او جدايى افتد در حظوظ خويش و نيز جدايى افتد ميان او و ميان طلب كردن آنچه او را در او رفق باشد يا لذت . آنگاه اين بنده‌اى باشد فراق افتاده ميان او و ميان نفس او ، تا هر حركاتى كه آرد نه نفس را آرد .\r\nپارسى كتاب اين است كه ياد كرديم ، و جمله معنى آن است كه هم به آن مقدار كه او را جمع افتد به مشاهدت حق همچنان تفريق افتد از مشاهدت خلق ، تا جنبش او همه بر آن حق باشد نه بر آن خلق ؛ و نفس هم از جملهء خلق است . بايد كه اين تفرقه نخست ميان او و ميان نفس افتد ؛ از بهر آنكه هركه با خلق سازد از بهر نفس سازد .\r\nاما هركه با حق سازد از بهر سر سازد . حيات نفس در صحبت خلق است و هلاك نفس در صحبت حق . و هم به آن مقدار كه نفس را به هوا و شهوت زنده مىگرداند ، از حق او را تفرق مىافتد و با خلق اجتماع مىافتد ؛ و هم به آن مقدار كه او را كشتن و هلاك نفس افتد به معنى منع شهوات و مرادهاى نفسى و هواهاى او از خلق تفرق افتد و با حق جمع افتد .\r\nو جمله اين سخن آن است كه رضاى خلق و رضاى حق به يك جا جمع نيايد . اگر خلق راضى باشد خدا ساخط شود ؛ و اگر رضاى حق حاصل آيد خلق ساخط بايد كه باشد ، و آنجا كه رضا باشد جمع باشد و آنجا كه سخط باشد تفرق باشد . و نيز چون نفس زنده باشد سر مرده باشد ، و چون سر زنده باشد نفس مرده باشد . مردن صفت تفرق است ، و حيات صفت جمع . و معنى كشتن و هلاك كردن نفس آن است كه همت او و مراد [ 166 ب 
  ] و شهوت و هواى او از او منع كنى ، و اين همه معانى صفت مردگان است اگرچه زنده باشد . چون هوا و مراد خويش نيابد مرده است ، و چون صفت نفس صفت مردگان گشت خلق از او اعراض آرند ؛ و او نيز چون او را مرادى نماند از خلق اعراض آرد ، تفرق افتاد . و چون نفس به اين معنى هلاك گشت سر زنده گردد ؛ و چون زنده گشت او را با حق جمع افتد به معنى صحبت از بهر آنكه زنده بايد تا با زنده صحبت كند ، و پاك بايد تا با پاك\r\n\r\n","description":"","footnote":"","page_name":" 1531 ","page_number":151},
  {"content":"\r\n\r\nصحبت كند .\r\nو تفسير هلاك كردن نفس آن است كه هيچ براى او نجنبد . و هر چيز كه نفس را به آن نشاط بيندازد از آن گريزان باشد و بنگرد تا رضاى حق در چيست . و رضاى نفس از بهر رضاى حق ترك كند و خويشتن را قهر كند به آن معنى كه بداند كه حق را شبه و ضد نيست . و چون او اين بداند مجموع با حق بماند ، از آن وجه كه هر چيز كه او را شبه باشد اين شبه او به جاى او بايستد ، و از او استغنا افتد . و هر چيز كه او را ضد باشد آن ضد را با او تدافع افتد . اگر او خير خواهد ضد او دفع كند ، و اگر او شر خواهد ضد او دفع كند .\r\nچون بداند كه حق را ضد نيست داند كه مانع او است و معطى او است ؛ و كس را قدرت نيست كه منع او را عطا گرداند يا عطاى او را منع گرداند . چون معنى بىضدى چنين بداند با حق سبحانه مجموع بماند .\r\n« و قال غيره جمعهم به حين وصلهم بالقصور عنه و فرقهم عنه حين طلبوه بما منهم » . و گفت معنى جمع آن است كه ايشان را گرد آرد به خود . چون پيوسته گردانيد ايشان را به قصور از او ، پراگنده گردانيد ايشان را از خود . چون او را بجستند به آنچه از ايشان آمد .\r\nو معنى اين سخن آن است كه چون بندگان حق را بجويند به صفت خويش جويند يا به طاعت يا به دليل يا به تذكر يا به معنىاى از معانىاى كه از بنده موجود آيد ، و در اين حال متفرق‌اند از بهر آنكه با صفت خويش‌اند . و هركه با صفت خويش باشد خويشتن‌بين باشد ؛ و خويشتن‌بين نه حق را يابد و نه حق را بيند . اين جدا ماندن از حق تفرق است . باز چون بينند كه من از جستن او عاجزم و از دريافتن او مقصرم و او را به خود و صفات خود نيابم ؛ و اگر يابم او را هم به او يابم از خود . و از صفات خود تبرا كند و به خود و به صفت خود هيچ‌چيز نبيند و همه از حق بيند و به حق بيند و با حق مجموع ماند ، يعنى تا با خويشتن است متفرق است ، و چون با حق است مجموع است . باز اين را تفسير كرد و گفت :\r\n\r\n","description":"","footnote":"","page_name":" 1532 ","page_number":152},
  {"content":"\r\n\r\n« فسنح التشتيت لارتياده بالاسباب » . پراگندگيشان داد چون او را به اسباب جستند ، از بهر آنكه مسبب اسباب او است و اسباب را به مسبب توان يافتن نه مسبب را به اسباب ؛ از بهر آنكه مسبب سابق باشد بر اسباب . لاحق را به سابق يابند نه سابق را به لاحق . فعل را به فاعل يابند نه فاعل را به فعل . محدث را به قديم يابند نه قديم را به محدث ؛ كون را به مكون يابند نه مكون را به كون ؛ موحد را به موحد توان يافتن نه موحد را به موحد ؛ خلق را به حق توان يافتن نه حق را به خلق .\r\nو اين از بهر آن است [ 167 الف 
  ] كه يافتن چيزى باشد كه نباشد ، تا چون نباشد بيابندش ، اما آنكه هميشه بود و هميشه باشد ، و نبود كه نبود و نباشد كه نباشد ، او را به اسباب يافتن چگونه باشد ؟ ! گم گشته است تا بيابندش ، غايب گشته است تا بجويندش .\r\nتفرق به اسباب اين باشد كه ياد كرديم . باز جمع را وصف كرد و گفت :\r\n« و حصل الجمع حين شاهده فى كل باب » . و آن تفرق جمع گردد چون به هر درى او را بيند . و معنى اين سخن آن است كه اسباب علت وجود حق نيستند لكن اسباب دراند كه از آن به حق سبحانه در توان نگرستن .\r\nو اين مثل او در شاهد چنان است كه كسى در حجابى باشد و چيزى را يا كسى را نمىبيند . چون خواهد كه بيند آن حجاب بردارد يا در باز كند ، و ببيند . آن در و آن حجاب علت ديدار نىاند ، علت ديدار او هم وجود او است ، حجاب مانع بود . چون مانع برخاست ديدار قايم گشت . پس اسباب حجب‌اند ؛ تا بنده به اسباب درآويزد محجوب ماند . به حق نرسد و متفرق گردد . و چون اسباب را مىبيند داند كه اين اسباب بىمسبب نبوده است . مسبب را در اسباب ببيند و با حق مجموع ماند .\r\nو اين‌چنان است كه ديدن فاعل در فعل و ديدن صانع در صنع . و بزرگان مثل اين در يعقوب رانده‌اند كه او را در يوسف عليهما السلام صنع نمىديد صانع را مىديد كه ديدن صنع حجاب است ، و انبيا\r\n\r\n","description":"","footnote":"","page_name":" 1533 ","page_number":153},
  {"content":"\r\n\r\nعليهم السلام محجوب نباشند ، اما ديدن صانع كشف باشد و انبيا مكشوف باشند . و يعقوب در صنع صنع نديد صانع را ديد و با خود مىگفت : آن صانع كه لطف صنعش چنين باشد لطف صفاتش چگونه باشد . و اين است معنى قول خليل عليه السلام كه مىگويد : فانهم عدو لى الا رب العالمين . همه را عدو خواند مگر رب العزة را . از جهت آنكه به هركه نظاره كرد او را از حق حجاب گشت . و دشمن‌ترين دشمنى آن است كه از دوست بازدارد .\r\nو مثال اين در اسباب چنان است كه قيامت همچنان‌كه نعيم بهشت حجاب بصر است ، و تا بصر بنده به نعيم مشغول است از حق محجوب است . چون حجب از بصر او بردارند حق را بيند نه به آن معنى كه حجب را برداشت تا حجب علت ديدار گردد كه حق معلول نيست ، و نامعلول محجوب نباشد . باز بنده معلول است و معلول محجوب باشد .\r\nچون علت حجاب از معلول بردارند حق مرئى گردد . و اسباب نيز حجاب سراند و مادام تا سر به اسباب نگرد از حق محجوب است ، چون اسباب از پيش بردارند او را در دنيا تا به حق حجابى نماند ، و حق سبحانه مرئى سر او گردد ؛ چنان كه در عقبى حق مرئى بصر او گردد .\r\nو حق در هر دو سراى بر وصف خود است و متغير نيست و بر او تغير روا نيست ، لكن بنده متغير باشد زمانا بعد زمان و ساعة بعد ساعة . گاه ذره‌اى او را از حق حجاب كند ، گاه هر دو كون از حق حجاب نكند . باز شيخ اين را تفسير كرد و گفت :\r\n« التفرقة التى عبر عنها هى التى قبل الجمع » آن تفرقه كز او عبارت مىكند پيش از جمع است .\r\n« معناه [ 167 ب 
  ] ان التقرب اليه بالاعمال تفرقة فاذا شاهدوه مقربا لهم فهو الجمع » . و معنى اين سخن آن است كه نزديكى جستن به حق به اعمال خويش تفرق است . باز چون بيند كه نزديك‌كننده او است نه اعمال ما اين جمع است . پس از اعمال بد نيست كه ترك اعمال تعطيل است و اعمال را مقرب ديدن روى نيست كه غير حق را به حق مقرب ديدن زندقه است . و هركه اعمال نبيند معطل است ؛ و هركه اعمال را مقرب داند زنديق است ؛ و چون اعمال را مقرب بيند\r\n\r\n","description":"","footnote":"","page_name":" 1534 ","page_number":154},
  {"content":"\r\n\r\nدر مقام تفرق است . از بهر آنكه چنين مىداند كه جز حق چيزى ديگر مرا به حق نزديك تواند كردن . كفار قريش همين گفتند كه : ما نعبدهم الا ليقربونا الى الله زلفى . چون بداند كه مقرب او است از بهر آنكه قرب حق كرامت است و بعد حق اهانت . پس تقريب اكرام است و ابعاد اهانت ، و بنده نه مكرم حق شايد و نه مهين حق . مكرم و مهين حق باشد بنده را نه بنده حق را . و اگر قرب كرامت به علت خدمت خواهد يافتن قرب خدمت به كدام علت يافته است ؛ و اگر خدمت را قبول نيفتد به چه يابد . پس با دل كرامت توفيق بايست تا قرب خدمت يافت ؛ و به آخر منت قبول بايد تا قرب خويش بيند از هر چه جز او است .\r\nو اين سخن را شرح دراز است ، لكن بزرگان چنين گفته‌اند كه عام به وجود مراد شاد گردند ؛ اما خاص به نايافت مراد شاد گردند .\r\nاز بهر آنكه هركه كسى را نيابد با هركه صحبت كند روا دارد . باز چون كسى را بيابد روا ندارد كه با كسى ديگر صحبت كند . و چون حق بنده را مرادها در كنار نهد دليل آن است كه حق را او به كار نمىآيد . پس چون مرادها از او منع كند دليل است كه حق را او به كار مىآيد . و چنان كه عام را به مقام خاص نيارند ، خاص را نيز به مقام عام نبرند .\r\nنبينى كه چون عصمت يوسف پديد آمد حق او را بستود و منت خود را بر او ياد كرد و گفت :  كَذلِكَ لِنَصْرِفَ عَنْهُ السُّوءَ وَ الْفَحْشاءَ . \r\nنگفت : لينصرف . بازگشت . گفت : ما بازداشتيم . باز گفت :  إِنَّهُ مِنْ عِبادِنَا الْمُخْلَصِينَ .  مخلصين و مخلصين خوانده‌اند . اگر به كسر خوانى صفت يوسف باشد ، و اگر به نصب خوانى فعل حق باشد . مخلصين آن باشد كه او يكتا ما را باشد و در دوستى دوتايى نيارد . و مخلصين چنان باشد كه ما او را يگانه گردانيديم تا يگانه ما را گشت . اينك جذب حق دوست خويش را چنين باشد ، و هرچه مراد او باشد با وى نمايد تا بداند كه در حكم دوستى هيچ‌چيز از او منع نيست ، و چون بنمايد بربايد تا پديد كند ، كه دوست ما را با جز ما صحبت كردن روى نيست .\r\n\r\n","description":"","footnote":"","page_name":" 1535 ","page_number":155},
  {"content":"\r\n\r\nتا گفته‌اند كه زليخا اگرچه به ظاهر لباس اعدا داشت ، در باطن از بهر او در ازل خلعت اوليا ساخته بودند ، لكن رياضت نكرده بود .\r\nادب صحبت به جاى نمىتوانست آوردن تحفهء عالم را كه جمال همه كون جز وى از ده جزو از جمال او بود . از همه بستدند و به وى دادند ، تا هر چيز كه كرد ، و آن صفت بىادبى بود ، وقتى كرد كه آن نشان عداوت داشت و بر ظاهر لباس اعدا داشت . چون به تمامى رياضت يافت [ 168 الف 
  ] [ او را 
  ] بربودند كه شايستهء صحبت گشته بود . همه اقبالش اعراض گشت . باز نمودند كه يوسف را آنگاه مىجست كه ما را نيافته بود . چون ما را بيافت نيز يوسف او را به كار نبايد .\r\nاختصاص حق و جذب حق تعالى چنين باشد . و عجب‌تر آن است كه تا لباس اعدا داشت حرام را طالب بود . چون لباس اوليا درپوشيد . از حلال گريزان گشت ؛ و تا با خلق اجتماع بود از حق افتراق بود ؛ و چون با حق به موافقت اجتماع افتاد از خلق فراق آمد . آنگاه بنمودند كه او مىخواست ندادند . اكنون بدادند و او نمىخواست . جمع و افتراق چنين باشد كه ياد كرديم .\r\n« و سئل بعض الكبار عن الجمع ما هو فقال جمع الاسرار بما ليس منه بد و قهرها فيه اذ لا شبه له و لا ضد » . گفت معنى اين جمع كه اين طايفه مىگويند آن است كه اسرار را همه گرد آرى به آنكه از او چاره نيست ؛ و قهر كنى سرها را در او كه او را شبه و ضد نيست . و معنى اين سخن ، و الله اعلم ، آن است كه چون سر ببيند كه مرا از حق چاره نيست ، در هر دو سراى به آن معنى كه خير هر دو كون به او يابم و شر هر دو كون به او دفع توانم كردن ؛ چون ببيند كه ضار و نافع او است نه از غير او ، او را خوف مضرت ماند نه به غير او او را طمع منفعت ماند . كل خوف او و كل طمع او به حق افتد و مجموع گردد . پس اين را تفسير كرد كه اين سر را به اين معنى جمع چگونه توان كرد . گفت سر كرامت يابد . پس مقرب گردد ابتداء و انتهاء .\r\nو چون اين ببيند معنى جمع بداند .\r\n« انشدونا لبعض الكبار :\r\n الجمع افقدهم من حيث هم قدما * و الفرق اوجدهم حينا بلا اثر » \r\n\r\n","description":"","footnote":"","page_name":" 1536 ","page_number":156},
  {"content":"\r\n\r\nگفت جمع ايشان را گم گردانيد از آنجا كه ايشان بودند در قديم ، و فرق ايشان را موجود گردانيد گاهى چند بىاثر . و معنى اين ، و الله اعلم ، آن است كه خلق مجموع بودند در علوم حق و دشمن و دوست هر دو معلوم حق بودند و حق دانسته بود كه محبت از كه آيد و عداوت از كه آيد . و نشايد كه از آن‌كس او را عدو دانست فعل اوليا آمدى ، و نه از آن‌كس كه او را ولى دانست فعل اعدا آمدى .\r\nپس هر دو گروه معلوم حق بودند . و عدو را در علم حق همچنان محلى عداوت را كه ولى را در علم حق محلى ولايت را ، و در علم به اين معنى همه مجموع . باز چون ايشان را هست گردانيد و مفترق گشتند ، عاصى و مطيع كافر و مؤمن دوست و دشمن هركس كه نظارهء وقت كرد افتراق احوال وقتى ديد ؛ و هركه نظارهء ازل كرد اجتماع علم ازلى ديد .\r\nو اين‌چنان است كه قصهء ذريت آدم عليه السلام آمده است كه گفت : الست بربكم . و دوست و دشمن هر دو در محل علم مجموع بودند . چون خطاب آمد بر عموم آمد . جواب هم بر عموم دادند . و حق خواست كه ايشان را مفترق گرداند تا اثر محبت ازلى و اثر عداوت ازلى پديد آيد سجده فرمود . و القصة بطولها . پس جمع اشارت آنجا است كه معلوم حق بودند و دشمن [ 168 ب 
  ] معلوم شايد چنان كه دوست شايد ، و نيز در ارادت جمع بودند ، از بهر آنكه حق مريد بود وجود كفر كافران را ، همچنان‌كه مريد بود وجود ايمان مؤمنان را . و نيز جمع بودند در قضا كه قسمت در قضا افتاد چنان كه هؤلاء و هؤلاء . و نيز جمع بودند در اثبات ذكر ايشان در لوح محفوظ كه نام اعدا همچنان مثبت بود كه نام اوليا . باز چون موجود گردانيد افعال متضاد آمد . و كفر با ايمان ضدين‌اند و معصيت با طاعت ضدين‌اند و خلاف با موافقت ضدين‌اند ؛ و ضدين را اجتماع روا نباشد . صفت حق يكى باشد علم يكى . و دشمن و دوست در يك قضا مجموع . اينك جمع را معنى اين باشد .\r\nباز چون خلق موجود گشتند مفترق آمدند از بهر آنكه صفت خلق خود جز مفترق روا نباشد . از بهر آنكه قابل ضدين‌اند گاه نوم\r\n\r\n","description":"","footnote":"","page_name":" 1537 ","page_number":157},
  {"content":"\r\n\r\nو گاه يقظت . و هر دو ضدين‌اند گاه حركت و گاه سكون . و هر دو ضدين گاه اتصال و گاه انفصال . و هر دو ضدين گاه حيات و گاه موت . و هر دو ضدين گاه طاعت و گاه معصيت . و هر دو ضدين گاه كفر و گاه ايمان . و هر دو ضدين و اضداد متفرق و متفاوت باشند .\r\nو چون صفت حق يكى بود مجموع آمدند . اكنون چنين مىگويد كه به قديم در آن صفت قديم . يعنى علم قديم مجموع بودند . اكنون باز چون حق ايشان را هست گردانيد مفترق گشتند گاهى چند بىاثر .\r\nيعنى افعال مفترق بر ايشان پديد آمد ، لكن اين افعال مفترق را اثر نيست . اثر آن علم قديم را است . يعنى اين فعل اعدا كه ايشان كردند اثر نكرد تا ايشان به اين فعل عدو گشتند ، لكن علم ازلى كه ايشان را عدو دانست اثر كرد تا ايشان فعل اعدا آوردند . و نه اين فعل اوليا اثر كرد كه ايشان آوردند تا ايشان ولى گشتند ، لكن علم ازلى در ولايت ايشان اثر كرد تا فعل اوليا آوردند . و جملهء اين سخن آن است كه خلق مجبور علم ازلىاند و اسير قضاى ازلى و مسخر ارادت ازلى ؛ و مسخر در مسخر اثر نكند ، لكن مسخر در مسخر اثر كند .\r\nباز گفت :\r\n « فاتت نفوسهم و الفوت فقدهم * فى شاهد جمعوا فيه عن البشر » \r\nگفت نفس ايشان از ايشان فايت گشت ، و آن فوت نفس گم شدن ايشان است در مشاهدتى كه بديدند كه ايشان در آنجا مجموع بودند از پراكندگى . يعنى چون عارفان بديدند خويشتن را كه ما اكنون كه موجود گشتيم همانيم كه پيش از وجود بوديم ؛ يعنى پس از وجود بر ما نرود مگر آنچه حق پيش از وجود ما در علم دانسته است كه جز آن نباشد ، و ما خويشتن را منفعتى و مضرتى نتوانيم رسانيدن . چون صفت خويش اين‌چنين بديدند ايشان را بر خويشتن و بر فعل خويشتن اعتماد نماند . هرچه كردند نظارهء فعل خويش بودند ، لكن بندگى مىكردند و نظارهء ربوبيت مىبودند تا بر ما از اثر ازليت چه پديد آيد . و چون كسى خويشتن و صفت خويشتن نبيند وجود او فقد گردد و حضور او غيبت . اينك فوات نفس ايشان از پراكندگى معنى\r\n\r\n","description":"","footnote":"","page_name":" 1538 ","page_number":158},
  {"content":"\r\n\r\nاين باشد كه نظارهء پراكندگى صفات و افعال خلق نكنند ، لكن همه نظارهء جمع صفت و افعال حق كنند . باز گفت : [ 169 الف 
  ]\r\n « و جمعهم عن نعوت الرسم محوهم * عما يؤثره التلوين بالغير » \r\nو جمع ايشان از نعت و رسم خويش پاك گشته است از آن چيز كه در او اثر كند لون به لون گشتن به تغيرى كه پديد آيد . و معنى اين سخن آن است كه چون خلق لون به لون مىگردند آن گشتن رسوم خلق است . گاه به لونى مىگردد كه صفت اوليا است ، و آن ايمان است ؛ و گاه به لونى مىگردد كه صفت اعدا است ، و آن كفر است ؛ لكن با اين همه اثر تلون ايشان و گشتن رسم ايشان را متغير نمىگرداند از آن جمعيت كه در ازل رفته است ، اگرچه ايشان متغير و متلون مىگردند حكم ازلى بر وصف خويش است از آن وصف كه بود متغير نمىگردد . باز گفت :\r\n « و الحين حال تلاشت فى قديمهم * عن شاهد الجمع اضمار بلا صور » \r\nاين وقت تفرق كه پديد آمد ميان خلق از اوصاف و احوال مختلف اين همه حالى است كه متلاشى مىگردد در قديم از آنكه ايشان در جمع علم ازلى حاضر بودند سرى بوده‌اند بىصورت . يعنى تفرق صور را بود ، و تا صور پديد نيايد خلاف و موافقت پديد نيايد . و آنگاه كه معلوم بودند هيچ صورت نبودند . پس خلاف نبود و عداوت معلوم بود و موافقت نبود و محبت معلوم بود . اكنون در وقت اگرچه موافقت پديد آيد چون در جمع علم عداوت بوده است آن موافقت متلاشى گردد . و هرچند مخالفت پديد آيد ، چون در جمع علم محبت بوده است آن مخالفت در آن محبت متلاشى گردد . باز گفت :\r\n « حتى توافى لهم فى الفرق ما عطفت * عليهم منه حين الوقت فى الحضر » \r\nتا تمام به ايشان رسيد در وقت فرقت با آنچه به ايشان ميل كرده بود در وقت حضرت ، يعنى همچنان‌كه عداوت و محبت معلوم بود خلاف و موافقت پديد ناآمده ، اين خلاف و موافقت نيز هم معلوم ايشان\r\n\r\n","description":"","footnote":"","page_name":" 1539 ","page_number":159},
  {"content":"\r\n\r\nپديد آورد تا آنچه دانسته است از ايشان بر ايشان پديد آرد اظهار علم ازلى را نه علت خدايى را . چون تمام به ايشان رسيد آنچه معلوم بود ، اين صفات تفرق را از ميانه بردارد ، و هم به آن جمع ازلى با ايشان كار كند . باز اين جمع و فرقت را تفسير مىكند و مىگويد :\r\n « فالجمع غيبتهم و الفرق حضرتهم * و الوجد و الفقد فى هذين بالنظر » \r\nجمع غايب شدن خلق است و فرق حاضر شدن خلق است . و اين هست گشتن و گم گشتن در اين دو حال به نظر است ، يعنى تا خلق با خويشتن حاضراند متفرق‌اند ، چون از خويشتن غايب گردند جمع گردند ، لكن اين غايبى نه آن است كه جايى روند ، و اين حاضرى نه آن است كه از جايى بازآيند . لكن اين هر دو به نظر است . يعنى چون بينند كه ما هستيم و چه مىكنيم با خويشتن حاضر گردند و از حق جدا مانند . فرق اين است ، و چون بينند كه ما هيچ‌كس نه‌ايم و از ما هيچ‌چيز نيايد از خويشتن غايب گردند و با حق مجموع گردند .\r\nاين ناديدن خويشتن و از خويشتن فرقت است ؛ و آن نظاره كردن حق ديدن با حق جمع است . و مثال اين در شاهد [ 169 ب 
  ] اين است كه با قومى نشسته باشى لكن سرت به دوستى غايب مشغول باشد .\r\nگويى من با شما نه‌ام من با فلانم . اشتغال سر به غايب با غايب جمع است ، و فراغت سر از حاضر با حاضر فرقت است . معنى اين بيتها اين است كه ياد كرديم . باز شيخ اين بيتها را تفسير كرد و گفت :\r\n« معنى قوله الجمع افقدهم من حيث هم » جمع ايشان را گم گردانيد از آنجا كه ايشان‌اند .\r\n« اى علمهم بوجودهم للحق فى علمه بهم » . يعنى دانستن اين طايفه به آنكه موجود بوديم حق را در علم او .\r\n« افقدهم فى الحين الذى صاروا موجودين لهم » . گم گردانيد ايشان را در آن وقت كه موجود گشتند خويشتن را .\r\n« فجعل الجمع حالة العدم من حيث لم يكن الا علم الحق بهم » . جمع آن حال عدم است كه ايشان بودند جز آنكه علم حق بود با ايشان كه خواهند بودن .\r\n\r\n","description":"","footnote":"","page_name":" 1540 ","page_number":160},
  {"content":"\r\n\r\n« و الفرق حالة ما اخرجهم من العدم الى الوجود » . و فرق آن حال است كه ايشان را از عدم به وجود آورد ، معنى اين سخن آن است كه چون خلق موجود آمدند متفرق آمدند اجناس متفرق و انواع متفرق .\r\nمعنى شيئين همه يك جنس ، لكن اين جنس بر دو نوع بود : نوعى حيوان و نوعى جماد . باز همين جماد انواع مختلف و حيوان نيز انواع مختلف ، و از جملهء انواع حيوان يك نوع آدمى و همان نوع نيز انواع مختلف ابيض و اسود ، عربى و عجمى ، و الوان ايشان مختلف و آجال ايشان مختلف . زبانهاشان مختلف ، اخلاقشان مختلف ، ارزاقشان مختلف ، اقوالشان مختلف ، افعال ايشان مختلف ، اعتقادشان و دينهاشان مختلف ، اختلاف خلق را و انواع خلق را حد نيست و شمار اختلاف ايشان خدا داند و بس !\r\nاين تفرق كه اين طايفه ياد كرده‌اند معناش اين است ، و معنى جمع آن است كه همه اختلافها آنگاه پديد آمد كه موجود گشتند ؛ و آنگاه كه معدوم بودند از اين تفرق و اختلاف هيچ نبود ، لكن معلوم حق بود كه چه خواهد بودن . همه را بجمله دانسته بود . هنوز موجود ناآمده ، همچنان‌كه اكنونشان مىداند بعد الوجود آن جمله بودن ايشان جمع است در علم ازلى ، و اين اختلاف احوال و اوصاف ايشان بعد الوجود تفرق است . لكن از پس وجود در صفت تفرق جز چنان نتوانند بودن كه در جمع علم بودند . چون به خود نگرند تفرق صفات و احوال خويش بينند ؛ و چون به حق نگرند جمع علم بينند .\r\nاكنون چنين مىگويد كه اهل معرفت چون بنگرند و نظاره كنند علم ازلى را و بدانند كه سعادت سعيدان و شقاوت شقيان و ايمان مؤمنان و كفر كافران و طاعت مطيعان و معصيت عاصيان همه جمع بود در علم ازلى . و هرچه از ما پديد مىآمد تأثير آن علم ازلى است .\r\nاين نظاره ايشان را از پراگندگى صفت خويش جمع گرداند . يعنى آنچه كنند نظارهء كردهء خويش نباشند ، لكن نظارهء علم حق باشند ، تا آن ما چه دانسته است ، كه اى بسا كسا كه خود را به صفت صديقان مىداند و حق [ 170 الف 
  ] او را زنديق دانسته است و آن باشد كه حق دانسته است نه آنكه او دانسته است .\r\n\r\n","description":"","footnote":"","page_name":" 1541 ","page_number":161},
  {"content":"\r\n\r\nو در خبر آمده است كه روزى جبريل و پيغامبر عليهما السلام به هم نشسته بودند . آوازى برآمد . جبريل را گونه بگشت . رسول از او پرسيد كه ترا چه افتاد ؟ گفت : رسول الله ، سنگى از كنار دوزخ رها گشته بود از هفتاد سال باز ، اكنون به قعر دوزخ رسيد . اين آواز او بود . پس رسول عليه السلام گفت : يا جبريل ، صفت دوزخ با من بگوى .\r\nجبريل در وصف كردن ايستاد . پيغامبر عليه السلام چندان بگريست كه بىهوش گشت . چون به هوش باز آمد ، جبريل را نيز گريان يافت .\r\nگفت : يا جبريل ، تو نيز مىگريى ، و محل و درجهء تو به نزديك حق هست چنان كه هست . گفت : يا محمد ، من چه دانم اگر در ازل از من همان دانسته است كه از ابليس دانست .\r\nاكنون مىگويد چون اين طايفه بدانند كه معلوم حق ذره‌اى زيادت و نقصان نگردد ، همه نظارهء آن كنند و نظارهء خلق با يكسو نهند ، كه هركه نظارهء خلق باشد متفرق شود ؛ و هركه نظارهء حق باشد مجتمع گردد . و اصل اين در حق موسى و محمد عليهما السلام باز توان يافتن كه چون موسى از خويشتن آنجا نظاره كرد متفرق گشت تا گفت : ان معى ربى . و چون مصطفى از آنجا اينجا نظاره كرد مجتمع گشت تا گفت : ان الله معنا ، و در قيامت چون انبيا از خود آنجا نگرند متفرق شوند تا گويند نفسى ؛ و چون مصطفى عليه السلام از حق به خلق نگرد گويد امتى . و جمله اين سخن آن است كه نظارهء خلق كردن تفرقه است و نظارهء حق كردن جمع . و هركه نظارهء خلق كند همه خصومتش بار آيد ؛ و هركه نظارهء حق كند هم آشتى بار آرد . هركه به خلق نگرد هر ذرهء او را حجاب گردد ، و هركه به حق نگرد هر دو كون او را حجاب نگردد .\r\n« و قوله فاتت نفوسهم » . و آنكه گفت كه نفس ايشان فوت گشت .\r\n« اى رأوها حين الوجود كما كانوا اذ هم فقود لا يملكون لانفسهم ضرا و لا نفعا و لا يتغير علم الله سبحانه و تعالى فيهم » . و اكنون كه موجود گشتند خويشتن را همچنان دانند كه مفقود بودند و بر خويشتن پادشاهى ندارند . نه مضرتى توانند رسانيد و نه منفعتى . و علم خدا در ايشان متغير نگردد . يعنى چون دانند كه ما اكنون كه موجود\r\n\r\n","description":"","footnote":"","page_name":" 1542 ","page_number":162},
  {"content":"\r\n\r\nگشتيم از ما نيايد الا آنكه حق دانسته بود پيش از آنكه ما را موجود گردانيد . امروز خويشتن را همچنان دانند كه آن وقت كه هنوز حق ايشان را نيافريده بود . دانند كه پيش از آفريدن خويشتن را نه منفعتى توانند رسانيدن و نه مضرتى . اكنون كه موجود آمديم تأثير آن علم ازلى است هرچه كه بر ما پديد مىآيد . پس نجات ما نه ايمان كرد كه صفت و فعل ما است ، لكن ايمان و نجات به ايمان علم ازلى كرد ؛ و هلاك ما نه كفر كرد كه صفت و فعل ما است ، لكن كفر ما و هلاك ما تأثير علم ازلى است همه علم ازلى كرد از بهر آنكه ما به ابتدا محدثيم و به انتها فانى . محدث و فانى متغير باشد كه هيچ تغيرى نباشد پيش از آنكه معدوم موجود [ 170 ب 
  ] گردد يا موجود معدوم گردد .\r\nو هر چيز كه تغير وجود و عدم پذيرد همه تغيرها پذيرد . باز حق قديم است و علم او قديم ، و قديم تغير نپذيرد . پس آنكه بر او تغير روا نيست محال باشد كه تبع باشد آن را كه بر او تغير روا است ! پس محدث در قديم تغير نكند و قديم در محدث تغير كند . علم حق قديم است و معلومات محدث . معلومات متغير مىگردند . همان علم كه پيش از تغير ايشان بود و پيش از وجود ايشان ، پس ايشان متغير گشتند و علم بر جاى خويش . باز گفت :\r\n« و جمعهم هو ان يمحوهم عن نعوت الرسم و هى افعالهم و اوصافهم » . و جمع خلق معناش آن است كه ايشان را محو كند از نعوت و رسم ، و آن اوصاف و افعال ايشان است . و معنى جمع نه آن است كه اين همه خلق يك شىء گردند . لكن معنى جمع آن است كه از دل ايشان پاك كند آنچه رسم و نعت خلق است ؛ و رسم خلق به اوصاف و افعال آن باشد كه گويد چنين كردم يا چنين كنم ؛ و اوصاف آن باشد كه گويد من چنين‌ام يا چنين بودم يا چنين باشم . و هركه اين اوصاف و افعال بيند متفرق شود . و چون حق خواهد كه بنده را مجموع گرداند بىفعل و بىصفت نگرداند ، لكن او را از نظاره فعل و صفت بازستاند تا نه فعل خويش بيند و نه صفت خويش ، به آن معنى اين ناديدن را بيان مىكند .\r\n\r\n","description":"","footnote":"","page_name":" 1543 ","page_number":163},
  {"content":"\r\n\r\n« و انها لا يؤثر اثر التلوين و التغيير » . و آن ناديدن فعل و صفت نه آن باشد كه او را فعل و صفت نباشد ، لكن بداند و ببيند كه فعل من در من تغيرى و تلونى نتواند كردن .\r\n« بل تكون على ما علم الله تعالى و قدر و حكم » . لكن هرچه باشد بر آن باشد كه خدا دانسته است و حكم و تقدير كرده . و معنى اين سخن آن است كه داند كه اگر علم حق در من به سابقت سعادت بوده است شقاوت نگردد ؛ و اگر شقاوت بوده است سعادت نگردد . لكن با اين همه من مأمورم و منهىام حكم وقت را و حكم عبوديت را در وقت امر و نهى به جاى مىآرد ، لكن از فعل خويش نظاره بردارد و با علم ازلى افگند از تحقيق و تسليم و رضا را ، و دليل آنكه بنده بايد كه از تفرق نظارهء فعل خويش مجموع گردد و نظارهء علم ازلى گردد .\r\nدر قصهء مصطفى است عليه السلام كه او را سؤال كردند از ذو القرنين و اصحاب الكهف و روح . گفت : فردا جواب دهم . جواب دادن به خود اضافه كرد . وحى منقطع گشت . چون وحى بيامد با عتاب آمد . گفت :   وَ لا تَقُولَنَّ لِشَيْءٍ إِنِّي فاعِلٌ ذلِكَ غَداً إِلَّا أَنْ يَشاءَ اللَّهُ .  \r\nترا با نظارهء وقت چه كار . ترا نظارهء مشيت ازلى مىبايد كردن . و فردا ديدن تفرق است و ازل ديدن جمع . از نظارهء تفرق به نظارهء جمع باز آوردند .\r\n« و تلاشت حالهم حين وجودهم فى قديم العلم اذا كانوا معلومين لا موجودين مصورين » . و چون عارفان نظاره كردند علم را آنگاه كه معلوم بودند ، و موجود و مصور نبودند ، اين حال وجود ايشان در آنجا متلاشى كرد ، از بهر آنكه اگر همه خلق را بىصفت گردانند و معلوم حق در ازل جز آن باشد ، [ 171 الف 
  ] به آخر همه آنجا آيند كه معلوم حق باشد نه حق آنجا آيد كه اجتماع ايشان باشد .\r\n« فاذا اوحدهم اجرى عليهم ما سبق لهم منه » . و چون ايشان را موجود گردانيد نه آنچه بر ايشان مىرود خود مىدانند ، لكن آنچه او از ايشان سابق دانسته است بر ايشان مىراند . اگر خود هست گشتند آنچه خواهند خود كنند ، و اگر حق ايشان را هست گردانيد چنان گرداند كه او خواهد . تغير وقتى ايشان پيش از تغير ايجاد نيست ،\r\n\r\n","description":"","footnote":"","page_name":" 1544 ","page_number":164},
  {"content":"\r\n\r\nچنان كه او خواست هست گردانيد ؛ و چنان دارد كه او خواهد . و دليل اين قول خدا است كه مىگويد :  وَ رَبُّكَ يَخْلُقُ ما يَشاءُ وَ يَخْتارُ .  چنان كه آفريدن مرا است گزيدن هم مرا است .\r\n« فالجمع ان يغيبوا عن حضورهم و شهودهم اياه متصرفين » . و جمع بنده آن است كه غايب گردد از حضور خويش و از خويشتن متصرف ديدن . يعنى آنچه مىكند نداند كه متصرف آن منم ، لكن بداند كه علم حق در من تصرف مىكند ، جمع اين باشد .\r\n« و الفرق ان يشهدوا افعالهم و احوالهم » . و پراكندگى آن باشد كه افعال و احوال خويش بيند .\r\n« و الوجد و الفقد حالتان متغايرتان لهم لا للحق تعالى سبحانه » . و هست گشتن و نيست گشتن دو حال متغيراند خلق را نه حق را .\r\nو معنى اين سخن آن است كه بر حق نه هست گشتن روا است و نه نيست گشتن . از بهر آنكه هست گشتن ابتدا است ، و بر حق سبحانه ابتدا روا نيست . و نيست گشتن انتها است ، و بر حق انتها روا نيست ؛ از بهر آنكه حق قديم است و قديم را نه ابتدا باشد و نه انتها . اما بر خلق ابتدا و انتها روا است . از بهر آنكه محدث‌اند و محدث ذو نهايت و ذو بدايت باشد . بدايتش هست گشتن باشد ، و نهايت نيست گشتن . و چون ذات او را موجد مىبايد تا موجود گردد ، و مفقد مىبايد تا مفقود گردد ، صفات او را اولاتر كه موجد و مفقد بايد . و همان كس كه ذات او ايجاد كرد صفات او ايجاد كرد . و همان كس كه ذات او معدوم گردانيد صفات او را معدوم گردانيد ، و او متغير مىگردد به ذات يا به صفات . و مغير او قديم است . بر او تغير روا نيست . چون تغير افعال خويش بيند متفرق گردد ، و چون قهر سلطان حق بيند جمع گردد . جمع و تفرقه را معنى اين است كه ياد كرديم .\r\n\r\n","description":"","footnote":"","page_name":" 1545 ","page_number":165},
  {"content":"\r\n . \r\n","description":"","footnote":"","page_name":" 1546 ","page_number":166},
  {"content":"\r\n\r\n\r\n[ الباب الخمسون 
  ] قولهم فى التجلى و الاستتار\r\nتجلى و استتار دو لفظاند متعارف ميان اين طايفه . لكن پيش از آنكه تأويل ايشان در اين لفظ و مراد ايشان از اين پديد كنيم ببايد دانستن كه تجلى و استتار خود در وضع لغت چه باشد : تجلى گشاده گشتن باشد و استتار پوشيده گشتن . و آنكه خدا گفت :  وَ لَوْ لا أَنْ كَتَبَ اللَّهُ عَلَيْهِمُ الْجَلاءَ . \r\nاشتقاقش از اينجا است كه ياد كرديم كه تفسير جلا از خان‌ومان بيرون شدن باشد كه چون از پرده و وطن خويش به گشادگى بيرون شود آن را جلا خوانند ؛ و زدودن شمشير و آينه را جلا خوانند ، از بهر آنكه زير زنگار پنهان گشته باشد ، پس ظاهر و گشاده گردد .\r\nو نيز چون [ 171 ب 
  ] ابر پديد آيد گويند : استتر السماء بالغمام .\r\nپس چون ابر گشوده گردد گويند : انجلت السماء . و چون عروس را بيارايند و به مردمان نمايند آن را جلا و جلوه خوانند از بهر آنكه از پرده بيرون آيد ظاهر و مكشوف شود تا خلق او را ببينند .\r\nو اما استتار اشتقاق او از ستر باشد ، و ستر اسم باشد پرده را كه چيزها پنهان كند . و ستر مصدر باشد از ستر يستر سترا . و نيز\r\n\r\n","description":"","footnote":"","page_name":" 1547 ","page_number":167},
  {"content":"\r\n\r\nميان خلق متعارف است كه چون مسأله‌اى پوشيده گردد گويند : استترت علينا هذه المسألة . و چون گشاده گردد ، گويند : انجلت . و در دعا آمده است در وصف قرآن : اللهم اجعل القرآن ربيع قلوبنا و شفاء صدورنا و جلاء احزاننا . و اين از آن معنا است كه خلق در ظلمت كفر و جهل بودند . به قرآن به ضياء علم و ايمان افتادند تا در پردهء اندوه بودند ، و آن اندوه بستن كارها بود كه ندانستند كه ايشان را چه مىبايست كردن . چون قرآن راه صواب و حق بر ايشان گشاده گردانيد ، به اين معنى آن را جلا خواندند . و نيز چون خلق در اندوه گناهان خويش مانده بودند ، قرآن كفارت گناهان گشت و به نور رحمت افتادند ، به اين معنى آن را جلا گفتند . پس هر چيز كه كار بنده را بسته كند آن را ستر خوانند اگرچه به حقيقت ستر نيست ، چنان كه غم و جهل و گم كردن راه و پوشيده گشتن حكم و جدا ماندن از دوست .\r\nباز هر چيز كه در او گشايش افتد آن را جلا خوانند چون شادى و راحت و علم و گشاده گشتن مشكل و ديدن دوست . و جملهء معنى تجلى و استتار اين است كه ياد كرديم . اكنون بازگرديم به اصل كتاب و سخن شيخ رحمة الله عليه .\r\n« قال سهل : التجلى على ثلاثة احوال تجلى ذات و هى المكاشفة و تجلى صفات الذات و هى موضع النور و تجلى حكم الذات و هى الآخرة و ما فيها » . مىگويد تجلى بر سه حال است : يكى تجلى ذات است و آن مكاشفه است ، و معنى اين نه آن است كه امروز ذات حق بنده را كشف شود تا عيان به وى نگرد ، لكن چون سلطان حق بر سر او غالب گردد تا در سر او غير حق نماند از غلبهء سلطان حق چنان گردد كه گويى حق را مىبيند .\r\nو اين ميان خلق متعارف است كه چون كسى از كسى غايب شود از فرط محبت حالش چنان گردد كه گويى او را مىبيند تا با دوست خويش همچنان ملاطفت و معاتبت كند كه گويى حاضر استى ؛ و هر كه آن بيند و شنود او را ديوانه و هذيان‌گوى خواند . از بهر آنكه ايشان به چشم نظاره مىكنند ، اما او نظاره به سر مىكند . و چشم\r\n\r\n","description":"","footnote":"","page_name":" 1548 ","page_number":168},
  {"content":"\r\n\r\nايشان از حال سر او خبر نمىدارد . و چون عداوت نيز مفرط باشد همچنين گردد . و چون خوف نيز مفرط باشد همين باشد . و در جمله ببايد دانستن كه حق از خلق محجوب نيست و خلق از حق محجوب‌اند .\r\nو حجاب بر دو گونه است : يكى حجاب ظاهر است بر عين ؛ و ديگر حجاب باطن است بر قلب .\r\nو حجاب ظاهر در دنيا برنخيزد ، در قيامت برخيزد . و چون [ 172 الف 
  ] حق سبحانه خواهد كه بنده او را بيند حجاب از پيش بنده بردارد تا بنده ناظر گردد به حق . در دنيا نيز چون خواهد كه دل بنده او را بيند حجاب از پيش دل بنده بردارد تا به دل به حق ناظر گردد ، و تا يك چيز از همه كون در آخرت پيش چشم بنده باشد نشايد كه خدا را بيند . همچنين مادام تا يك چيز پيش دل بنده است ، نشايد كه دل بنده خدا را بيند . چون سراى بقا با بزرگى محل بقا چشم ظاهر را از حق تعالى محجوب مىكند ، سراى فنا با خسيسى فنا اولاتر كه سر بنده از حق محجوب كند .\r\nديگر گفت : تجلى صفات ذات است و آن جاى نور است و معنى صفات علم و قدرت باشد و ديگر صفات . و چون بنده را كمال صفات حق گشاده گردد هر صفتى از صفات حق كه او را كشف گردد به آن معنى از صفات منقطع گردد از ظلمات خلق منقطع گردد و به نور صفات حق منور گردد . و اين‌چنان است كه خدا گفت :  أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ .  و تا سرش به صفات خلق مشغول است در ظلمت مستتر است . چون صفات حق او را گشاده گشت روشنايى پديد آمد ، تجلى و كشف پديد آمد .\r\nو بيان اين سخن آن است كه تا كمال قدرت حق نبيند ، از غير حق خايف باشد . و چون كمال قدرت او بديد همه قدرتها به نزديك او عجز گردد ، و از خوف قادر نيز او را خوف عاجزان نماند . و تا كمال علم حق نبيند از علم خلق شرم دارد . و چون كمال علم حق ببيند علم همه خلق نزديك او جهل گردد . از شرم عالم نيز او را شرم جاهلان نماند ، و ديگر صفات هم بر اين وجه ؛ و تا او كمال صدق عهد حق نبيند او را به صدق عهد مخلوقان طمع افتد . باز چون كمال صدق\r\n\r\n","description":"","footnote":"","page_name":" 1549 ","page_number":169},
  {"content":"\r\n\r\nعهد حق ديد صدق همه او را در جنب صدق حق كذب نمايد . و درستى طمع او به صادق طمع از كاذبان ببراند .\r\nسديگر گفت تجلى حكم ذات باشد در آخرت و آنچه در آخرت باشد امروز خبر است ، و حكم اين خبر آن است كه فردا گشاده گردد . پس تجلى را بر سه مقام نهاد : يكى تجلى از ذات كه دلش از فكرت ستر به تجلى آيد و ديگر صفات ذات ، و آن آن است كه در هرچه نگرد از صنعها صانع را بيند ؛ و چون صنع ديد قدرت صانع بيند كه فعل و صنع بىقدرت نباشد . و چون محكمى و متقنى صنع ديد علم صانع بداند كه بىعلم صنع محكم و متقن نيايد . و چون تشابه خلق بيند بىشبهتى صانع بداند ؛ و چون تغير خلق ببيند نامتغيرى صانع بداند ؛ و چون مقهورى خلق ببيند قاهرى صانع بداند ؛ و چون عجز خلق بيند قدرت صانع بداند ؛ و چون حدث خلق بيند قدم صانع بداند ؛ و چون فناى خلق بيند بقاى صانع بداند ؛ و چون فقر خلق ببيند غناى صانع بداند ؛ و چون ذل خلق ببيند عز صانع بداند . اينك صفات او را چنين گشاده گردد تجلى صفات ذات اين باشد .\r\nو شايد كه اين را از اين نيكوتر معنىاى باشد ، و آن آنست كه در آخرت دو چيز است : يكى ظهور سراى و ديگر ظهور [ 172 ب 
  ] خداوند سراى . و اعدا را در آخرت دو چيز كشف افتد : سراى عقاب و قطيعت و حجاب . و اوليا را هم دو چيز [ اندر آخرت 
  ] كشف افتد :\r\nسراى ثواب و نظر و برداشتن حجاب . و اين هر دو را سراى فنا مقدمه است ، و آن آنست كه هركه ظاهر خويش از خدمت حق محجوب گرداند در دار بقا از رحمت محجوب گشت ، و هركه سر خويش در دار فنا از معرفت حق محجوب گرداند در دار بقا از مشاهدت محجوب گشت .\r\nباز هركس كه حجاب خلاف در دنيا از ظاهر خويش برداشت تا او را طاعت و خدمت كشف افتاد در دار بقا از رحمت محجوب نگشت .\r\nو هركس كه سر خويش از حجاب كفر و فكرت بيرون آورد ، تا او را ايمان و معرفت مكشوف گشت ، در قيامت حجاب از پيش او برخاست تا اهل رؤيت و مشاهدت گشت . پس حكم آخرت بر حكم دنيا رفت .\r\n\r\n","description":"","footnote":"","page_name":" 1550 ","page_number":170},
  {"content":"\r\n\r\nهم بر آن حكم كه در دنيا در دار حجاب است ، و چون بنده در دار بقا رفت كه دار كشف است ، با او هم به آن حكم كار كند . و چون اينجا از خدمت حجاب بود ، آنجا از رحمت حجاب باشد . و چون اينجا از معرفت حجاب بود ، آنجا از رؤيت حجاب باشد . تجلى حكم ذات در آخرت اين باشد . باز شيخ رحمه الله سخن سهل را تفسير كرد و گفت :\r\n« معنى قوله تجلى ذات و هى المكاشفة كشوف الغلبة فى الدنيا » .\r\nتجلى ذات مكاشفه باشد يعنى گشاده گشتن نه منازعت كردن ؛ و اين كشوف ، غلبه باشد در اين جهان ، يعنى از اين تجلى كه در دنيا عبارت كنند كه بنده را پديد آيد نه آن خواهد كه خدا را عيان ببيند ، لكن يك معنى از صفات خدا بر بنده غالب گردد ، چنان كه خوف يا تعظيم يا محبت يا منت ، تا در غلبهء آن حال چنان گردد گويى حق را مىبيند\r\nو اين ظاهر است در عرف خلق كه كسى كه چيزى بر دل او غالب گشت چنان گردد گويى در او مىنگرد تا اگر آن نظر كه از آن غلبه خيزد غلبهء تعظيم باشد ، چنان شرم دارد گويى پيش او ايستاده است ؛ و اگر غلبهء منت باشد چنان اعتمادش افتد گويى همه از او مىگيرد هيچ واسطه در ميان نبيند ؛ و اگر غلبهء خوف باشد چنان گردد كه پندارد كه من به ظاهر يا به باطن خلاف كنم يا خلاف انديشم . مرا ساعتى بگيرد . اگر از غلبهء محبت باشد چنان گردد كه اگر من جز سوى دوست نگرم دوست از من بيزار گردد . و ديگر صفات هم بر اين معنى بيايد .\r\nو اين معنى ابو بكر صديق را رضوان الله عليه بود كه حق را در سر او بزرگداشتى افتاده بود كه هر شغل بزرگ كه در سر او بگذشت در جنب جلال حق او را خرد نمود . و اين دليل تعظيم او بود حق را جل ثناؤه . و دليل بر اين قول پيغامبر است عليه السلام كه گفت : لم يفضلكم ابو بكر بكثرة صيام و لا صلاة و انما فضلكم بسر بشىء وقر فى صدره . اما عمر را رضى الله عنه كشف خوف بود تا به حدى كه او را از هيچ مخلوقات خوف نبود ، لكن مخلوقات را از او خوف بود . و عثمان را رضى الله عنه كشف منت بود تا حيا بر او [ 173\r\n\r\n","description":"","footnote":"","page_name":" 1551 ","page_number":171},
  {"content":"\r\n\r\nالف 
  ] چنان غالب گشت كه ملايكه از او شرم داشتند .\r\nباز امير المؤمنين على را كرم الله وجهه كشف محبت بود تا در موافقت حق جان و تن خويش و اهل و فرزند خويش را فراموش كرد ، چنان كه خدا گفت :  وَ يُطْعِمُونَ الطَّعامَ عَلى حُبِّهِ ،  يعنى على حب الله . گفت ما اين بر دوستى حق تعالى داده‌ايم . و هرچه بر دوستى خدا دهى ، آن را طمع جزا نباشد ، از اين معنى گفت :  إِنَّما نُطْعِمُكُمْ لِوَجْهِ اللَّهِ لا نُرِيدُ مِنْكُمْ جَزاءً وَ لا شُكُوراً .  و نيز نظير اين قصهء خليل است عليه السلام كه چون او را كشف خلت پديد آمد نه از آتش خوف ماند و نه بر جبريل اعتماد [ ماند 
  ] كه چون از غير حق خوف باشد بر غير حق اعتماد باشد ؛ و چون خوف جز از حق نباشد اعتماد جز بر حق نباشد . پس اين كشف غلبه برخاستن وسايط است كه هركه را واسطه‌اى كه سر او را از حق حجاب كند از پيش او سر برخيزد ، سر او ناظر حق گردد .\r\nباز در كتاب خبر عبد الله بن عمر رضى الله عنهما دليل آورد و گفت : كنا نتراءى الله فى ذلك المكان يعنى فى الطواف . و اين آن بود كه مردى به نزديك عمر آمد رضى الله عنه گله كرد كه من بر عبد الله عمر سلام گفتم در طواف ، مرا جواب نداد . عمر او را گفت : چرا چنين كردى ؟ گفت : در آن مقام با خداوند ديدار مىكردم . و مرآءت مفاعله باشد از رؤيت يعنى او مرا مىديد و من او را مىديدم ، و من مغلوب ديدار او گشته بودم و از سلام اين كس خبر نداشتم . و اين معنى در عرف ظاهر است كه كهترى پيش ملكى ايستاده باشد به خدمت ، يكى درآيد و سلام كند . و نيز باشد كه بسيار سخن گويد از هيبت شغل ملك نداند كه با او چه گفتند ، و باشد كه داند و از هيبت ملك نيارد او را جواب دادن .\r\nبازگرديم به حديث عبد الله بن عمر رضى الله عنهما . آن مرات مرآت سر بود ، و حواس تبع سراند ، و تا سر به چيزى مشغول نگردد حواس به او مشغول نگردند ، و از خدمت مراد مخدوم است نه خدمت .\r\nدر خدمت مشاهدت مخدوم سر او را غلبه كرده بود . زبان و ساير حواس نظارهء سر بودند ، و تا سر به اين سلام‌كننده مشغول نگشتى ،\r\n\r\n","description":"","footnote":"","page_name":" 1552 ","page_number":172},
  {"content":"\r\n\r\nزبان جواب نتوانستى دادن . و اعراض السر عن مشاهدة الحق شرك .\r\nباز بر اين دليل آورد و گفت :\r\n« و هو قوله عليه السلام : [ اعبد الله 
  ] كانك تراه » . و اين جواب مصطفى بود كه چون جبريل عليهما السلام او را سؤال كرد كه : ما الاحسان قال ان تعبد الله كانك تراه فان لم تكن تراه فانه يراك . و آنكه گفت : تراه ، محل تعظيم است ؛ و آنكه گفت : فانه يراك ، محل شرم است . هركه دوست را بيند از تعظيم دوست به غير دوست مشغول نگردد ، و هركه دوست او را بيند از شرم ديدار دوست جز به دوست ننگرد ، و ديدن محب دوست را مشاهدت است تعظيم بار آرد ؛ و ديدن دوست محب را لطف و عنايت است شرم بار آرد ؛ و هيچ‌كس از يكى از اين خالى نيست . يا به سر حق را مىبيند ، و آن مشاهدت است ؛ و در مقام مشاهدت با غير دوست صحبت كردن استخفاف باشد به دوست ؛ و ديدن دوست ترا شرم باز آرد و در مقام شرم اعراض [ 173 ب 
  ] كردن بىشرمى است . و نه مستخف حق را شايد و نه بىشرم . پس آنكه از اين هر دو حال خالى باشد چگونه باشد ! باز تجلى آخرت ياد كرد و گفت :\r\n« و كشوف العيان فى الآخرة » . آن‌همه كشوف كه ياد كرديم در دنيا باشد . باز كشوف آخرت عيان باشد ، يعنى هم به آن مقدار كه در دنيا سر را ديدار باشد ، در عقبى عين را ديدار باشد .\r\n« و معنى قوله [ تجلى صفات الذات 
  ] موضع النور هو ان تتجلى قدرته عليه فلا يخاف غيره » و آنكه گفت تجلى صفات ذات موضع نور باشد معنى موضع نور آن باشد كه قدرت حق بر او گشاده گردد ، و جز از حق نترسد ، و داند كه از علم و قدرت و ديدار حق غايب نيم و هرجا كه باشم از قبضهء قدرت او خارج نيستم ؛ و هرجا كه روم از ملك و سلطان او بيرون نروم ؛ و هرچه كنم از او گريختن نتوانم ؛ و هرچه كسى با من كند او دفع تواند كردن ؛ و هرچه او كند كس دفع نتوان كردن ؛ و هركه مرا بگيرد او باز تواند ستدن ؛ و چون او بگيرد كس مرا رها نتواند كردن . تجلى قدرت اين باشد كه نيز او را خوف هيچ خلق نماند . باز گفت :\r\n\r\n","description":"","footnote":"","page_name":" 1553 ","page_number":173},
  {"content":"\r\n\r\n« و كفايته له فلا يرجو سواه » . و تجلى افتد او را به كفايت او تا ورا به كس اميد نماند . و معنى كفايت آن باشد كه آنچه مرا بايد در دو جهان حق از من كفايت كرده است ، و هر چيز كه مرا خواهد بودن چون او نخواهد نباشد . و چون او مرا باشد همه مرا باشد ، تا خود حق مرا از همه كفايت باشد . چون اين معنى ديد رجا از غير او ببرد .\r\n« و كذلك جميع الصفات » . و ديگر صفات هم بر اين معنى بود . باز بر اين دليل آورد و گفت :\r\n« كما قال حارثة كانى انظر الى عرش ربى بارزا و كانى و كانى » .\r\nحال آخرت در دنيا او را مشاهده گشته است ، و اين چند بار در پيش رفته است . باز شيخ رحمه الله بيان مىكند كه حارثه را اين كشف از كجا افتاد و گفت :\r\n« تجلى له كلامه فى اخباره فصار الخبر كالعيان » . گفت سخن خدا در خبر دادن از قيامت او را گشاده گشت ، آن خبر او را عيان گشت .\r\nيعنى چون بديد صدق خبر حق از احوال قيامت كه خبر حق از مشاهدت مخلوقان صادق‌تر است و در مشاهدت مخلوقان شك و شبهت افتد و در خبر حق نيفتد . و چون آن خبر را قوت تصديق و يقين از مخبر عنه معاينه گشت شك برخاست . و اين را در شريعت اصل است چنان كه مصطفى عليه السلام گفت : لا يصف المرأة المرأة بين يدى زوجها حتى كانه ينظر اليها و لا الرجل الرجل حتى كانها تنظر اليه .\r\nچون اين خبر مخلوقان غايب را حاضر مىگرداند و محجوب عنه منظور اليه مىگرداند با آنكه در خبر مخلوقان كذب و غلط روا باشد و خبر حق كه در او كذب و خطا و غلط روا نبود اولاتر كه اين كند .\r\nو نيز دليل بر اين حكم سلم است كه مسلم فيه معدوم است و بيع معدوم روا نيست ، كالطير فى الهواء و السمك فى البحر . لكن چون در وصف استقصا افتاد استقصاى وصف او معدوم را حكم موجود داد تا بيع او روا گشت ؛ چون وصف مخلوقان معدوم را [ 174 الف 
  ] حكم موجود مىدهد وصف حق سبحانه اولاتر . باز تجلى حكم ذات را تفسير\r\n\r\n","description":"","footnote":"","page_name":" 1554 ","page_number":174},
  {"content":"\r\n\r\nكرد و گفت :\r\n« و تجلى حكم الذات يكون فى الآخرة فريق فى الجنة و فريق فى السعير » . تجلى حكم ذات به آن جهان باشد كه چون ميان شقى و سعيد تمييز كنند ايشان را از يكديگر جدا كنند چنان كه خدا گفت :  وَ امْتازُوا الْيَوْمَ أَيُّهَا الْمُجْرِمُونَ  ، قيل ايها المجرمون امتازوا فان المتقين قد فازوا . و چون از يكديگر جدا گشتند ، ندا آيد كه :\r\n«  فَرِيقٌ فِي الْجَنَّةِ وَ فَرِيقٌ فِي السَّعِيرِ  » ؛  فَرِيقٌ فِي الْجَنَّةِ  فى النعيم المقيم و  فَرِيقٌ فِي السَّعِيرِ  فى العذاب الاليم فريق فى السلاسل و الاغلال و فريق فى الوان النعيم و النوال فريق مع الشيطان يقربون و فريق مع الحور ينقلبون فريق يأكلون من الزمزم و يشربون من الحميم و فريق يأكلون من فاكهة يتخيرون و يشربون من رحيق مختوم فريق فى الذل و الهوان و فريق مكرمون فى الجنان فريق فى الذل و الملالة و فريق فى العز و الكرامة فريق فى القطيعة و الفراق و فريق فى الوصال و التلاق فريق فى الحجاب و الهوان و فريق فى مشاهدة روية الرحمن .\r\nو مراد از اين جمله سخنها يك حرف است يعنى حكم خدا به قيامت معاينه خواهد گشتن . عام نظارهء آن حكم‌اند تا چه خواهد بودن اما خاص خبر حق را از مشاهدت خويش قوىتر دارند . و چون حق ايشان را خبر داد كه چه خواهد بودن از مخبر عنه اگرچه غايب بود به صدق خبر حاضر گشت ؛ و اگرچه معدوم بود موجود گشت ؛ و اگرچه محجوب بود منظور گشت .\r\nباز خاص حاضر دانستند كه بهشت و دوزخ خلق‌اند .\r\nو عجز خلق بديدند ، و قدرت خالق ايشان را چنان مشغول گردانيد كه بر سر ايشان از خلق اثر نماند . و چون ديدند كه ايشان ملك‌اند و مالك حق است ، ملك تصرف نكند لكن مالك در ملك تصرف كند .\r\nسلطان و مالك ايشان را از ملك مشغول گردانيد . و چون ديدند كه نعمت و عذاب هر دو ملك‌اند و ما نيز هم ملكيم از روى ملكى برابر گشتند و دانستند كه مالك ملك خويش را با هركه خواهد دارد و با هركه خواهد گمارد ، و ايشان را از ملك بيم نماند و به ملك اميد\r\n\r\n","description":"","footnote":"","page_name":" 1555 ","page_number":175},
  {"content":"\r\n\r\nنماند . جلال مالك خوف و طمع ايشان از ملك ببريد . اينك تجلى بر سه مرتبه است كه ياد كرديم .\r\n« قال بعض الكبار : علامة تجلى الحق للاسرار هو أن لا يشهد السر ما سلط عليه التعبير او يحويه الفهم » . گفت علامت تجلى حق سر را آن باشد كه سر چيزى نبيند كه عبارت بر او مسلط گردد يا فهم او را دريابد . و معنى اين سخن آن است كه هروقت كه سر را تجلى حق افتد درستى آن تجلى كه از حق است آن باشد كه فهم درنيابد كه چه مىبيند ، و عبارت بيان نتواند كردن كه سر چه ديد . باز چنين مىگويد :\r\n« فمن عبر أو فهم فهو خاطر استدلال لا ناظر اجلال » . [ 174 ب 
  ] گفت هركه به سر فهم كند يا به زبان عبارت كند كه من چه ديدم آن خاطر استدلال باشد نه نظر جلال . اكنون تجلى را دو معنى مىنهد :\r\nيكى آنكه تا به فهم بداند كه من چه مىبينم يا به زبان عبارت كردن كه سر من چه ديد . اين خاطر استدلال باشد . هنوز تمامى او را تجلى حق پديد نيامده است . و اين‌چنان باشد كه از صنع به صانع دليل كند و محكمى و متقنى صنع بر حيات و علم و قدرت صانع دليل كند تا در شاهد منتها بيند بر سابقت يا بر آخرت دليل كند با قهر سلطان وقت بيند همچنين بر سابقت و بر آخرت دليل كند ، و اين همه تجلى باشد كه او را به دليل آنچه پنهان است آشكارا شود . و تجلى را معنى جز ظهور نباشد . چون كافر ظاهر گشت معنى تجلى حاصل آمد لكن ابتداى حال غايب باشد به دليل بمىجويد .\r\nباز چون حق سر او را تجلى كرد به معنى سلطان قهر و غلبه و جلال نيز نه سر را فهم ماند و نه زبان را عبارت ، از بهر آنكه به دليل هستى ثابت كند تجلى وجود او را به دليل پديد آيد و ديگر صفات همچنين . باز چون وجود را مائيت و كيفيت طلب كند نيابد . و اگر صفات او را نهايت طلب كند نيابد ، و آن را كه درنيابد عبارت كردن از او محال باشد . همچنان‌كه از مدرك عبارت ناكردن خطا بود از نامدرك عبارت كردن هم خطا بود . و جمله اين سخن آن است كه خلق را تا به اثبات راه است و از اثبات از آن سوى راه نيست ، تا آنجا كه\r\n\r\n","description":"","footnote":"","page_name":" 1556 ","page_number":176},
  {"content":"\r\n\r\nاثبات است اگر اثبات نكنى الحاد است ؛ و آنجا كه اثبات را راه نيست اگر اثبات كنى زندقه است .\r\nو شايد كه اين را از اين نيكوتر معنى باشد ، و آن آنست كه با خلق جز وصف نيست ، و وصف جز در مقام غيبت درست نيايد . چون غايب حاضر گردد وصف لغو گردد . و از اين نيكوتر هست و آن آنست كه توحيد راه يافته است و مشاهدت وحدانيت حيرت است . هركه راه يافته باشد عبارت كند و هركه متحير گشت چگونه عبارت كند ؟ ! عبارت از چيزى توان كردن كه در شاهد مثل آن بيابد تا به عبارت كردن به قياس آن مثل از معبر عنه معلوم گردد . پس آن‌كس را كه مثل نيابند به كدام عبارت معلوم توان گردانيدن ؟ !\r\nو شايد كه معنى اين سخن آن باشد كه مقام مشاهدت مقام فنا باشد . و فانى را صفت و عبارت نباشد . چون مشاهدت درست گشت از همه اوصاف خويش فانى گشت نه فهم ماند و نه عبارت كه فهم و عبارت صفت‌اند . باز چون فهم و عبارت بر جاى باشد به صفات خويش قايم است ، و آنكه به صفات خويش قايل باشد او را مشاهدت نباشد . گوينده و داننده محجوب است بيننده ناگوينده و ناداننده است . هركه بديد نگفت و هركه نگفت بديد ، و دليل اين مشاهدت كه ياد كرديم در دنيا مشاهدت آخرت است در عقبى كه در قيامت چون مؤمنان حق را بينند ندانند كه چه مىبينند ، و عبارت نتوانند كردن كه چه ديدند ؛ چون سر را مشاهدت كردن [ 175 الف 
  ] حال همين گردد تا گفته‌اند : المشاهدة فناء و غلبة و حيرة و دهشة . باز شيخ اين را تفسير مىكند و مىگويد :\r\n« معناه انه يشهد ما لا يمكنه العبارة عنه لانه لا يشهد الا تعظيما و هيبة فيسقطه ذلك عن تحصيل ما شاهد من الحال » . معنى اين سخن آن است كه چيزى بيند كه از آنجا عبارت نتواند كرد ، از بهر آنكه او جز از تعظيم و هيبت چيزى ديگر نبيند ، آن تعظيم و هيبت او را ساقط گرداند از حاصل كردن آنچه بديده بود در اين حال يعنى سر را مشاهدت عيان نيست ، لكن مشاهدت تعظيم و هيبت است كه عظمت و جلال حق بر سر او غالب گردد او را از صفات خويش چنان نيست\r\n\r\n","description":"","footnote":"","page_name":" 1557 ","page_number":177},
  {"content":"\r\n\r\nگرداند كه عبارت نتواند كردن كه چه ديدم .\r\nو اين‌چنان است در شاهد كه كسى سلطان با هيبت را بيند و در هيبت ديدار او مغلوب گردد . اگر او را پرسند كه چه ديدى عبارت نتواند كردن . پس هيبت مخلوقى كه زير عبارت درآيد او را از عبارت باز مىدارد . هيبت حق كه در عبارت نگنجد او را به عبارت چگونه راه دهد . و اين نيز محبت را باشد ، كه چون دوست را بيند تعظيم و هيبت دوست او را فروگيرد . عبارت نتواند كردن كه چه ديدم .\r\nو از اين نيكوتر آن است كه آن‌كس كه به آتش درافتد و بسوزد جز آنكه گويد مىسوزم چگونگى سوختن را وصف نتواند كردن . آتش مخلوق كه نفس سوزد در عبارت نگنجد ، و آتش محبت كه سر و كون سوزد در عبارت كى گنجد ؟ ! باز بر اين معنى بيتى چند ياد كرد و گفت هى : « انشدونا :\r\n اذا ما بدت لى تعاظمتها * و اصدر فى حال من لم يرد » \r\nچون پديد آمد مرا دوست او را به تعظيم بينم تا همچنان بازگردم كه گويى نيامدم . يعنى از ديدن مراد آن است تا بدانى كه چه ديدى .\r\nو دانستن كه چه ديدى آنگاه باشد كه مغلوب نگردى . پس من چون دوست را مىبينم در جلال و تعظيم او چنان مغلوب مىگردم كه نمىدانم كه چه ديدم ؛ و از ديدن چنان بازمىگردم كه گويى نديدمى .\r\n « أجده اذا غبت عنى به * و أشهد وجدى له قد فقد » \r\nگفت او را بيابم چون از خويشتن به وى غايب گردم . يعنى چون دوست را بينم و به آن ديدار او از خويشتن چنان غايب گردم كه نيز از هيچ‌چيز خبر نيابم . او را در اين حال بيابم ؛ و چون بيابم بدانم كه چه يافتم وجود من فقد گردد . تا نيافتم خود با من نيست و چون بيابم جلال او مرا از خويشتن چنان غايب گرداند كه گويى نيافتمى .\r\n « فلا الوصل يشهدنى غيره * و لا أنا أشهده منفرد » \r\nگفت چون مرا با دوست وصل افتاد جز او را نبينم و چون منفرد باشم او را خود نتوانم ديدن . يعنى تا من تنها باشم او را نبينم . باز چون با او باشم غير او را نبينم ، و من غير اوام . چون از خويشتن\r\n\r\n","description":"","footnote":"","page_name":" 1558 ","page_number":178},
  {"content":"\r\n\r\nخبر ندارم او را چگونه بينم كه نخست من مىبايم ، تا پس او را بينم .\r\n « جمعت و فرقت عنى به * ففرد التواصل مثنى العدد » \r\nاين سخن مقدم مؤخر است و معناش آن است كه « جمعت به و فرقت عنى » . گفت هرگاه كه مرا با دوست اجتماع مىافتد از خويشتن فراق مىافتد . يعنى تا با اوام با خويشتن نه‌ام ، و تا با خويشتنم با او نه‌ام . يعنى از خويشتن [ 175 ب 
  ] آنگاه خبر دارم كه با دوست نه‌ام . چون با دوست باشم از خويشتن خبر ندارم . باز نيمهء بيت آخرين گفت :\r\n« ففرد التواصل مثنى العدد » . گفت يگانگى وصل دوگانگى شمار باشد . يعنى تا دو باشد خود وصل نباشد ، و تا وصل نباشد با دوست خود يكى نگردد . آنگاه كه مرا با دوست انفراد افتد و وصل در شمار دو روا باشد نه در حق يكى . به اين سخن باز مىنمايد كه تا محب از وصل و اجتماع خبر دارد به مقام حقيقت نرسيده است . چون به حقيقت رسيد همگى او چنان فروگيرد كه نه از وصل خبر دارد و نه از قطع ؛ نه از جمع و نه از تفرقه . قرب و بعد او را هر دو يكسان گردد ، و اين صفت آنگاه پديد آيد كه همه مراد او از او ساقط گردد ، و مرادش همه مراد دوست گردد ، و اختيارش همه اختيار دوست گردد ، و هرچه دوست با او كند او را با آن خوش باشد . اهانة كانت او كرامة ابعادا كان او تقربا اعزازا كان او اذلالا . اينك معنى انفراد اين باشد كه ياد كرديم . باز شيخ رحمه الله اين بيتها را تفسير كرد و گفت :\r\n« معناه اذا بدت الحقيقة غلب على التعظيم فأغيب فى شاهد التعظيم عن شهود التحصيل فاكون كمن لم يبدله » . معنى اين بيتها آن است كه چون حقيقت مرا پديد آيد تعظيم بر من غالب گردد . در آن ديدن تعظيم از خويشتن غايب گردم نتوانم ديدن كه مرا چه حاصل آمد .\r\nهمچنان باشم كه كسى كه او را حقيقت پديد نيامده باشد . اما غايب گشتن از خويشتن در وقت تعظيم ظاهر است ؛ و مثالهاى اين گذشته است . و اما پديد آمدن حقيقت او را آن پديد آمدن در سر مىخواهد نه به ظاهر . يعنى چون حقيقت عظمت و جلالت حق يا خوف نقمت او\r\n\r\n","description":"","footnote":"","page_name":" 1559 ","page_number":179},
  {"content":"\r\n\r\nيا هول فراق او در سر من اثر مىكند ، از خويشتن غايب مىگردم .\r\nيعنى از هول به حالى مىگردم كه مرا از خويشتن خبر نمىماند .\r\nچون اين حال از من زائل گردد ندانم كه چه ديدم . همچنان باشم كه گويى نديدم .\r\nو شايد كه معنى اين آن باشد كه هر چيز كه از آن چيز سيرى نباشد ، يافتهء او همچون نايافته باشد . و چون بنده را از مشاهدت حق سيرى نباشد چنان باشد كه هنوز نيافته است . و نيز شايد كه معنى اين آن باشد كه مشاهدت را بقا نباشد . و بزرگان چنين گفته‌اند :\r\nالمشاهدة خطرات لا وطنات . و اين از بهر آن است كه حال مشاهدت حال دهشت و حيرت است . چون بر دوام باشد تعطيل واجب كند ، و اگر مشاهدت اصل نباشد كفر واجب كند . پس گاه نمايد تثبيت ايمان را ، و گاه بربايد ابقاى آداب شريعت را . پس چون مشاهدت پديد آيد زود غايب گردد به آن معنى تا محجوب گردد به حكم شريعت بازآيد .\r\nچون به اين حال بازآمد در اين حال از آن حال خبر دادن محال باشد تا در آن مشاهدت زيادت پديد آيد . چون زيادت پديد آمد آن اول متلاشى گشت ، و از متلاشى خبر دادن محال باشد .\r\nو جمله اين سخن آن است كه چون حال مشاهدت سكر واجب كند و حال غيبت صحو واجب كند ، صاحى اگر از خويشتن سكر نمايد كذاب است ، و اگر سكران پس از زوال از آن سكر خبر دهد سكران [ 176 الف 
  ] نبوده است كذاب است .\r\n« و انما يكون وجودى له اذا غبت عنى فاذا غبت عنى فقد وجودى » .\r\nگفت يافتن من حقيقت را آنگاه درست شود كه از خويشتن غايب گردم ، و چون از خويشتن غايب گشتم آن وجود من فقد گشت ؛ از بهر آنكه واجد موجود بايد تا واجد گردد . چون او از خود غايب گشت چگونه واجد گردد . و ببايد دانستن كه غايب گشتن بنده از صفات خويش از وقت مشاهدت جلال حق از غيبت نوم و از غيبت سكر شراب عظيم‌تر است . از بهر آنكه خفته را چون بجنبانى بيدار شود ؛ و آنكه در جلال حق غايب گشت اگر بلاى هر دو كون بر او گمارى خبر ندارد . و مست را چون زمانى برآيد صاحى گردد ؛ و مغلوب جلال حق هرگز\r\n\r\n","description":"","footnote":"","page_name":" 1560 ","page_number":180},
  {"content":"\r\n\r\nصاحى نگردد .\r\nپس خفته و مست هرچه به وى نمايى نبيند ، و هرچه به وى كويى نشنود . و هرچه با او كنى نداند تا صفت نوم و سكر با وى قايم است .\r\nچون غيبت نوم و سكر چنين مىكند ، غيبت جلال حق اولاتر كه بيشتر كند آن نايم را . اگرچه دوست بر بالين او باشد چون به نوم غايب است خبر ندارد . غايب جلال حق را اگر هر دو كون بر او عرضه كنى خبر ندارد .\r\nتا بزرگان در اين سخنى عجب گفته‌اند ، و آن آنست كه مصطفى را عليه السلام مشاهدت بر دوام بود و هر ساعت در زيادت بود . چون زيادت پديد آمدى آن مقام اول در جنب اين مقام ناقص نمودى . از آن نقصان استغفار كردى ، دوام استغفار او را معنى اين بود . پس چون مشاهدات او را عليه السلام صفت اين بود آن ساعت كه دنيا بر او عرضه كردند در سر او از مشاهدت جلال حق پيدا آوردند كه دنيا در جنب آن جلال متلاشى شد . چون عرضه كردند در چشم او ناچيز آمد . اعراض از اين معنى آورد .\r\nباز چون او را از دنيا به معراج به عقبى خواستند بردن ، سر او را قرب زيادت كردند . و هرچند كه نفس پيشتر مىرفت سر بر نفس سبقت گرفته بود ، آن مقام كه نفس آنجا رسيدى سر گذشته بودى ، و آن مقام نفس را در جنب آنچه سر ديده بودى مقدار نمانده بودى . از اين معنى بود كه به هيچ‌چيز التفات نكرد ، كه سرش نظاره مىكرد چيزى را كه اين چيز را در جنب آن مقدار نبود . و جملهء اين آنست كه سرش مشغول حق باقى قديم بود ، و نفسش با خلق محدث فانى و فانى در جنب باقى لا شىء باشد . و از شىء به لا شىء آمدن محال باشد .\r\nو هركه از شىء به لا شىء بازآيد از آن لا شىء لا شىءتر است .\r\n« فحالة الوصل الذى هو فنائى لا يشهدنى غيره » . مىگويد حال وصل من با دوست كه مرا فانى گرداند چنان گرداندم كه نيز غير او را نبينم ؛ و هركس كه در حال وصال با مشاهدت دوست غير دوست بيند آن خود محبت نباشد هوس باشد ، اما پندارد كه محبت است .\r\n« و حالة الانفراد و قيامى بصفتى يغيبنى عن شهوده » . گفت و آن\r\n\r\n","description":"","footnote":"","page_name":" 1561 ","page_number":181},
  {"content":"\r\n\r\nحال كه من تنها مانم از دوست و قايم گردم به صفات خويش مرا چنان غايب گرداند [ 176 ب 
  ] از او كه نيز او را نبينم . و جمله اين سخن آن است كه چون از خويشتن خبر دارم از دوست خبر ندارم . و چون از دوست خبر دارم از خويش خبر ندارم . پس به هر دو حال غايبم . تا چون با خويشتنم محجوبم ، غايب حجابم ؛ تا چون با دوست‌ام از خويشتن غايبم ، غايب جلالم . پس به هيچ حال از غيبت خالى نه‌ام .\r\n« فكأن جمعى به فرقنى عنى » . پس جمع گشتن من با او فرقت است از من . يا مرا از من فراق ببايد تا با دوست جمع افتد تا با خويشتن جمع افتد از دوست فراق افتد . و معنى اين تفرقت و جمع علم و جهل است . يعنى اگر به خويشتن و به صفات خويشتن عالم گردم از حق جاهل گردم ، هم‌چندان‌كه اينجا وصل جمع افتد آنجا فراق جهل افتد ، و اگر به حق و به صفات حق عالم گردم به خويشتن و به صفات خويشتن جاهل گردم . هم‌چندان‌كه آنجا جمع علم افتد اينجا فراق جهل افتد . يعنى هم‌چندان‌كه در سر من حق پديدار آيد از شغل خويش فراغت پديد آيد ، و هم‌چندان‌كه شغل خويش پديد آيد از شغل حق فراغ پديد آيد .\r\n« فيكون حالة الوصل هو ان يكون الله عز و جلّ مصرفى فلا اكون انا فى افعالى فهو الله تبارك و تعالى لا انا » . گفت و حال وصل آن باشد كه خداى عز و جلّ مصرف من باشد و من در افعال خويش نباشم ، آنگاه همه خدا باشد نه من . به اين سخن اشارت مىكند كه وصل بنده با حق نه آن است كه : اتصال الشىء بالشىء باشد و فصل نيز . و همچنين قديم را با هيچ‌چيز نه وصل شايد و نه فصل ، از بهر آنكه چون فصل روا باشد وصل نيز روا باشد . تا وصل التزاق گردد و فصل مباينت . التزاق و مباينت دو معنىاند محدث متضاد بر تعاقب ؛ و آنكه بر او تعاقب روا باشد تا قابل تضاد باشد محدث باشد نه قديم . پس وصل بنده به حق به اين معنى روا نباشد ، لكن وصل بنده به حق آن باشد كه از دون حق منفصل گردد . و او خود به ذات خويش دون حق است . از خويشتن منفصل گردد به آن معنى كه خويشتن\r\n\r\n","description":"","footnote":"","page_name":" 1562 ","page_number":182},
  {"content":"\r\n\r\nرا متصرف نبيند .\r\nچون خويشتن و تصرف خويشتن نبيند از خويشتن منفصل گشت .\r\nانفصال ديدن باشد نه انفصال تباين . باز حق را مصرف خويش و مصرف خلق بيند . اين اتصال ديدار باشد نه اتصال ملازقت . چون نظارهء مصرف گشت و ديد كه هر چون كه مىگردم من نمىگردم ، لكن مرا مىگردانند . نظارهء گرداننده گردد نه نظارهء گردنده . همه حق بيند . اينك انفصال از خلق و اتصال به حق چنين باشد . پس در كتاب اين را دليل آورد و گفت :\r\n« كما قال الله تعالى :  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى » .  نه تو انداختى آنگاه كه تو انداختى ، لكن خدا انداخت . چون گفت : و ما رميت ، از او رمى نفى كرد . باز گفت : اذ رميت رمى ، او را اثبات كرد . باز چون گفت : و لكن الله رمى ، ديگر بارى رمى از او نفى كرد .\r\nبه اول نفى كرد باز اثبات كرد . باز نفى كرد . نفى اول [ 177 الف 
  ] آن بود تا منت بيند و فعل خويش نبيند ، اثبات آن بود تا بندگى به وى نمايد . اكنون كه منت ما ديدى رامى گشتى . اكنون اگر نظارهء منت ما نبودىاى رمى تو رمى نبودى . باز گفت : «  وَ لكِنَّ اللَّهَ رَمى  » . گفت آن نه تو انداختى لكن به دست تو من انداختم . متصرف منم . دست سبب فاعل مسبب باشد نه سبب .\r\n« و من جهة العلم الله مصرفى و انا به مصرف فيكون المعبود و العبد » . و از جهت علم خدا مصرف من است و من به او تصرف مىكنم تا هم معبود باشد و هم عبد . و معنى تصرف از من بندگى كردن است و ديدن كه اين تصرف به تصريف حق است . تصرف كنم تا حكم بندگى به جاى آرم . لكن تصرف خويشتن نبينم تا خويشتن‌بين نباشم .\r\nكه خويشتن‌بين خدابين نباشد . لكن تصرف حق بينم خود را در خدمت تا نظارهء خويش نباشم نظارهء حق باشم . و خويشتن را بر حق حاصل ندانم . همه حاصل حق را دانم بر خويشتن . باز گفت :\r\n« و قال بعضهم التجلى رفع حجبة البشرية لا ان تتلون ذات الحق :\r\nو الاستتار ان تكون البشرية حائلة بينك و بين شهود الغيب » . تجلى برخاستن حجاب بشريت باشد نه آنكه ذات حق متلون گردد . و استتار\r\n\r\n","description":"","footnote":"","page_name":" 1563 ","page_number":183},
  {"content":"\r\n\r\nآن باشد كه بشريت ميان تو و ميان ديدن غيب بازدارد . و معنى اين سخن آن است كه مراد اين طايفه از تجلى گشاده گشتن حق است . و مراد از استتار پوشيده گشتن حق ، لكن از گشاده گشتن به پوشيده گشتن مراد نه آن است كه ذات حق متلون گردد . گاه گشاده گردد و گاه پوشيده گردد . از بهر آنكه تلون از صفات محدثات است و حق قديم است و بر قديم تغير و تلون روا نباشد . لكن اين تلون و تغير بر بشر روا باشد ، كه از جملهء محدثات است . چون به حالى گردد كه به بشريت مشغول گردد تا غيب نبيند . گويند حق از او پنهان گشت يا بر او پوشيده گشت . و چون به صفات بشريت مشغول نگردد تا به سر غيب بيند گويند حق او را گشاده گشت و بر او گشاده گشت .\r\nو اين‌چنان است كه مسئله بر او مشكل گردد و روشن نشود .\r\nگويند اين مسئله بسته است و پوشيده . و مسئله پوشيده نباشد لكن خاطر او پوشيده باشد . و چون روشن گردد گويند گشاده گشت . و مسئله گشاده نگردد لكن خاطر او روشن و گشاده گردد تا مسئله دريابد . علم او را گشادن مسئله خوانند ؛ و جهل او را پوشيدن مسئله خوانند .\r\nاكنون بازگرديم به سخن كتاب . چون سر او به خويشتن و به صفات خويشتن مشغول گردد يا به ديدن خويش و به صفات خويش مشغول گردد محجوب گردد ، از ديدن غيب اين را استتار خوانند . باز چون همه از حق بيند و آن حق بيند نه از خويشتن و آن خويشتن .\r\nبشريت از پيش برداشت و غيب ديد ، اين را تجلى خوانند . باز شيخ اين را شرح كرد و گفت :\r\n« و معنى رفع حجبة البشرية ان يكون الله يقيمك تحت موارد [ 177 ب 
  ] ما يبدو لك من الغيب لان البشرية لا يقاوم احوال الغيب » .\r\nاين تجلى كه رفع بشريت است تا حجاب بشريت از ميانه برخيزد ، معناش آن است كه خدا دارندهء تو باشد زيرا كه آنچه پديد آيد از غيب يعنى چون ببيند دارنده را به قوت‌دارنده بايستد نه به قوت خويش حق ديده باشد و خويشتن نديده باشد . و تفسير اين آن است كه در ايمان و طاعت منت دادن بيند نه هنر آوردن . و در كفر و معاصى\r\n\r\n","description":"","footnote":"","page_name":" 1564 ","page_number":184},
  {"content":"\r\n\r\nمنت عصمت بيند نه هنر ناآوردن . و در شكر نعمت توفيق حق بيند نه شكر خويش ؛ و در صبر بلا داشت حق بيند نه صبر خويش . و در بودن بر ايمان نگاه داشت حق بيند نه ثبات خويش ؛ تا همه از حق بيند نه از خويشتن . صفت تجلى اين باشد . ديگر معنى آن است كه آنچه در سر او پديد آيد از مشاهدت يا خوف يا محبت يا تعظيم يا جلال ، و با آن بقا مىيابد ، فضل حق است نه هنر او كه با حدث و ضعف و عجز طاقت كشيدن بار حق مىيابد . پس علت اين پديد مىكند - و مىگويد :\r\n« لان البشرية لا تقاوم أحوال الغيب » . از بهر آنكه بشريت با احوال غيب پاى ندارد . اگر داشت حق نباشد ، و بيان اين سخن در قصهء مصطفى و موسى عليهما السلام بيايد كه در قصهء موسى گفت :\r\nو لما جاء موسى لميقاتنا . چون آمدن صفت بشريت بود آثار غيب بر كوه افتاد و موسى را صعق افتاد . پس چون به قصهء مصطفى عليه السلام رسيد گفت : اسرى بعبده . چون بردن صفت حق بود از ديدن هر دو كون بر مصطفى تغير نيامد . و اگر خواهى كه بدانى كه بقاء سر به اقامت حق تعالى در وقت ظهور غيب چگونه باشد با احوال قيامت قياس كن ، چنان كه اهل بهشت و اهل دوزخ اگر به صفات خويش قايم بودندى نه اهل بهشت در ديدار نعيم بقا يابندى ، و نه اهل دوزخ در ديدار بلا ، كه شادى مفرط همچنان مهلك است كه غم مفرط . و اگر ذره‌اى از ضياى بهشت به دنيا بگشايندى آفتاب و ماه منطمس گردندى و خلق در آن هلاك گردندى . از بهر آنكه مأمور و منهىاند ؛ و مأمور منهى مخير باشد . و مخير به صفات بشريت قايم باشد .\r\nو اگر بلاى دوزخ همچنين پديد آيد در دنيا دنيا را بقا نماند . كه در خبر آمده است كه اگر چند سوراخ سوزنى [ از دوزخ 
  ] در دنيا گشايند همه دنيا بسوزد ؛ و اگر حلقه‌اى از سلسلهء دوزخ بر كوهها نهند همه كوهها بگدازد ؛ و اگر پيرهن قطران در هوا بياويزند خلق هفت آسمان و هفت زمين از گند آن بميرند ؛ و اگر دوزخىاى را از دوزخ بيرون آرند و به خلق نمايند همه خلق از هول ديدار او هلاك گردند ؛ و اگر يكى را بيرون آرند از دوزخ و بر آتش بخوابانند سه\r\n\r\n","description":"","footnote":"","page_name":" 1565 ","page_number":185},
  {"content":"\r\n\r\nشباروز در خواب شود كه بيدار نگردد .\r\nپس با بلايى به اين عظيمى بقا يافتن به عقل بتوان شناختن كه معنى جز آن نيست كه حق ايشان را در آن بلا بدارد تا بقا يابند ؛ و در نعيم بدارد تا بقا يابند . همچنان‌كه انفس را در معاينهء احوال غيب بدارد [ 178 الف 
  ] اسرار را نيز در مشاهدت احوال غيب بدارد تا ببيند و هلاك نگردد ، و تجلى اين باشد .\r\n« و الاستتار الذى يعقب التجلى هو ان تستر الاشياء عنك فلا تشاهدها » . گفت آن استتار كز پس اين تجلى آيد آن باشد كه چيزها از او مستتر گردد تا ايشان را نبيند . معنى اين سخن آن است كه چون حجب برخاست تا غيب او را مشاهدت گشت تجلى حاصل آمد . و استتار نه آن باشد كه اين تجلى برخيزد ، لكن تجلى حق او را از غير حق ستر گردد تا غير حق نبيند . تجلى و استتار هر دو به يك حال قايم گردد . تجلى به حق و استتار از غير حق ؛ همچنان‌كه از اول او را تجلى و مشاهدت به غير حق بود ، و از حق مستتر بود ، چون مشاهدت حق پديد آيد از خلق مستتر گردد . باز اين را دليل آورد و گفت :\r\n« كما قال عبد الله بن عمر رضى الله عنه و سلم عليه انسان و هو فى الطواف فلم يرد عليه فشكاه فقال كنا نتراءى الله اخبر عن تجلى الحق [ له 
  ] بقوله كنا نتراءى الله و عن الاستتار بغيبة عن السلام عليه » .\r\nاين خبر عبد الله بن عمر رضى الله عنهما چند بار گذشته است ، لكن اين‌بار از بهر معانى تجلى و استتار آورد كه چون آن مرد بر او سلام كرد . جواب نداد . از او گله كرد . او گفت با خداى تعالى ديدار مىكردم . دانيم كه آن ديدار معاينه نبود لكن ديدار غلبات او را چنان غايب گردانيد كه از سلام و سلام‌كننده خبر نداشت . شغل او به حق تجلى بود . و آن خبر نداشتتن از سلام استتار بود .\r\n« انشدونا لبعض الكبار :\r\n « سرائر الحق لا تبدو لمحتجب * أخفاه عنك فلا تعرض لمخفيه » \r\nگفت سرهاى حق پيدا نشود محتجبان را ، اين خود ظاهر است كه\r\n\r\n","description":"","footnote":"","page_name":" 1566 ","page_number":186},
  {"content":"\r\n\r\nهركس كه از چيزى در حجاب شود آن چيز نبيند . و حجاب حق تعالى خلق است تا سر بنده خلق را بيشتر حجاب كرده است حق را نبيند و به حق راه نيابد ، تا همه كون از پيش سر بنده برنخيزد نتواند حق را ديدن . ذره‌اى كه در بصر ظاهر مىافتد از ديدار همه كون او را بازمىدارد چون عقبى و دنيا و نفس و شيطان و خلق در بصر سر افتد آن سر حق را كى بيند ؟ !\r\nباز در نيمهء بيت آخرين چنين مىگويد : چون توبه خلق محتجب گشتى حق سر خود از تو پنهان كرد نيز تعرض مكن پنهان‌كنندهء سر را . و در زير اين سخنى هول است و آن آنست كه گفته‌اند : الحق لا يوجد بعلة لان ما وجد بعلة فهو معلول و الحق غير معلول . پس اگر بنده همه حجب از پيش سر بردارد آن حجب برداشتن علت نگردد ديدن حق را ، كه علت ديدن نگرستن نيست ، علت ديدن نمودن است .\r\nچنان كه علت يافتن جستن نيست علت يافتن دادن است ؛ و حق را به جستن نتوان يافتن و به نگرستن نتوان ديدن ؛ به نمودن توان ديدن و به دادن توان يافتن . پس چون رفع حجب علت نگشت ديدن را ، با بقاى حجب كه شايد كه بيند ؟ ! اگر بنده تكلف كند برداشتن حجب را ، چون حق تعالى غيب از او پنهان دارد با حق تعالى كى برآيد ؟ !\r\nبا آنكه ما ياد كرديم تا بشريت بر جاى است از غيب محجوب است .\r\nو نگرستن و برداشتن و جستن همه بشريت است ؛ تا بزرگان چنين [ 178 ب 
  ] گفته‌اند اگر موسى عليه السلام بر ، ارنى ، اختصار كردى شايستى كه بديدى ، لكن چون ، انظر اليك ، گفت بشريت در ميان افگند ، لن‌ترانى ، جواب آمد . چون ، ارنى ، از حق تعالى خواستن بود ، انظر ، از خويشتن گفتن در آن وقت نبايست . فان الحقيقة و البشرية لا يجتمعان . باز بيت ديگر گفت :\r\n « لا تعن نفسك فيما لست تدركه * حاشا الحقيقة أن تبدو فتؤويه » \r\nرنجه مدار خويشتن را در چيزى كه آن را درنيابى . دور است حقيقت از آنكه ترا پديد آيد تا او را به دست آرى . شرح اين به تمامى بنتوان گفتن لكن بر مقدار فهم بگوييم ان شاء الله عز و جلّ . ببايد\r\n\r\n","description":"","footnote":"","page_name":" 1567 ","page_number":187},
  {"content":"\r\n\r\nدانستن كه حق تعالى اگرچه از او روا است كه كار بر بندگان به طاقت و بىطاقت نهد ، لكن با اين همه بر ظاهر كار به طاقت نهاد .\r\nو بر باطن بار به طاقت نهاد . از ظاهر خدمت چندانى خواست كه طاقت داشتند نه چندانكه سزاى او است ، كه اگر بسزا خواستى همه هلاك شدندى . و استغفار انبيا عليهم السلام از اين معنى بوده است كه هرچند كوشيدند خويشتن را هم مقصر ديدند ؛ و مقصر را جز عذر خواستن چاره نيست . همچنين نيز بر سر به طاقت سر نهد نه بسزاى خويش .\r\nيك حرف از اين بگوييم و آن آنست كه خوف بر سر چندانى نهد كه سر طاقت دارد نه چندانى كه سزاى حقيقت حق است كه اگر به كمال جلال و عظمت و هيبت بر خلق تجلى كند نه عرش ماند نه كرسى نه لوح و نه قلم ، نه آسمان و نه خلق او ، نه زمين و خلق او ؛ و ديگر صفات هم بر اين معنا است . و دليل اين سخن آن است كه خدا گفت :\r\n وَ لا يُحِيطُونَ بِهِ عِلْماً .  و نيز گفت :  وَ أَنَّ اللَّهَ قَدْ أَحاطَ بِكُلِّ شَيْءٍ عِلْماً . \r\nچون ما را به كمال بدانست خود را محيط گفت ؛ و چون او را به كمال ندانستيم احاطت علم از ما نفى كرد . پس هرچند كه جويى نهايت نيابى . و جستن جز رنج بار نيارد . و آنچه در نخواهى يافتن از جستن فايده‌اى برنيايد ، كه هر چيز كه او را نهايت نيست نهايت او در بدايت است . معنى اين بيت اين است كه گفتيم .\r\n\r\n","description":"","footnote":"","page_name":" 1568 ","page_number":188},
  {"content":"\r\n\r\n\r\nالباب الحادى و الخمسون قولهم فى الفناء و البقاء\r\nلفظ فنا و بقا دو لفظاند ميان اين طايفهء مبتذل كه گويند فلان فانى شده است يا فانى است ؛ و گويند فلان باقى شده است يا باقى است . و معنى فنا و بقا نه آن خواهند كه اهل لغت خواهند ؛ از بهر آنكه باقى به نزديك اهل لغت آن است كه به وقت ثانى بقا يابد ، و آن بر دو گونه باشد : بقاء الى مدة ، چون بقاى دنيا و اهل او خواهند ، و بقاء لا الى مدة ، چون بقاى آخرت و اهل او و بقاى حق و بقاى صفات او خواهند . اما فانى به نزديك اهل لغت آن باشد كه او را بقا نماند .\r\nچون بقاى او را نهايت آيد فانى خوانند .\r\nاما اهل اصول چنين گويند كه بقا صفت است باقى را ، و فنا صفت نيست فانى را . از بهر آنكه باقى شىء باشد و شىء را صفت روا باشد . باز فانى لا شىء باشد و لا شىء را صفت محال باشد . وجود موصوف بايد تا صفت به او قايم گردد . پس فانى و فنا گفتن مجاز و عبارت است . و مراد از او عدم است و فانى گشتن [ 179 الف 
  ] صفت نيست . لكن منع بقا است ، و تا بقا يابد باقى باشد ؛ و چون بقا نيابد فانى گردد ، يعنى لا شىء گردد ، نه به آن معنى كه اين فانى شىء\r\n\r\n","description":"","footnote":"","page_name":" 1569 ","page_number":189},
  {"content":"\r\n\r\nباشد و فنا صفت او ، همچون باقى كه بقا صفت او باشد .\r\nباز به نزديك اين طايفه فنا و بقا را معنىاى ديگر است . و از بقا بقاى ذات آن چيز نخواهند لكن بقاى صفات او خواهند . و از فنا فناى آن چيز نخواهند ، لكن فناى صفات او خواهند ، به آن معنى كه مراد از هر چيزى عين آن چيز نيست ، لكن مراد معنى آن است كه در آن چيز چون آن معنى موجود باشد آن چيز را نام بقا دهند . از بهر آنكه مقصود از آن چيز حاصل است . و چون معنى از او معدوم گردد آن چيز را فانى خوانند از بهر فوات مقصود او ؛ و اين در تعارف ظاهر است كه چون خانه‌اى ويران گردد گويند اين نه آن خانه است .\r\nو چون كسى پير و ضعيف گردد گويد من نه آنم . سراى همان است و مرد همان ، لكن صفات ديگر است . و نيز خدا گفت :  يَوْمَ تُبَدَّلُ الْأَرْضُ غَيْرَ الْأَرْضِ . \r\nگروهى از مفسران چنين گفته‌اند كه اين تبدل صفات ارض باشد نه تبدل عين ارض . و خدا مىگويد :  كُلُّ مَنْ عَلَيْها فانٍ .  و فنا نه آن باشد كه عين خلق نيست گردد ، لكن زنده باشند و بميرند ، تغير صفات ايشان را فنا خوانند . چون اين را بدانستيم بازگرديم به كتاب .\r\n« الفناء هو ان يفنى عنه الحظوظ فلا يكون له فى شىء حظ و يسقط عنه التمييز » گفت معنى فنا نزديك اين طايفه آن باشد كه حظها از او فانى گردد و او را در چيزى حظ نماند و تمييز از او ساقط گردد . و معنى فانى گشتن حظوظ آن باشد كه او را به كس انس نماند و به چيزى لذت نماند و در او تمييز نماند ميان مونس و موحش و ميان ملذ و مولم .\r\nو مثال اين آن است كه چند بار در حق صواحبات يوسف گذشته است كه اگرچه زنده بودند ، و زنده باقى باشد و باقى ميان لذت و الم تمييز كند . چون مغلوب گشتند در مشاهدت يوسف عليه السلام تا صفت حيات ايشان صفت موت گشت كه ميان لذت طعام و ميان الم قطع تمييز نكردند . باز اين فنا را تفسير كرد و گفت :\r\n« فناء عن الاشياء كلها شغلا بما فنى به » . فنايى باشد اين كس را از همه چيزها به آنكه مشغول گشته باشد به آن‌كس كه به وى فانى\r\n\r\n","description":"","footnote":"","page_name":" 1570 ","page_number":190},
  {"content":"\r\n\r\nگشته است ، يعنى محبت با جلال و با هيبت كسى او را چنان مشغول گردانيده است كه از هيچ‌چيز خبر ندارد . آن خبر ناداشتن فنا باشد :\r\nچنان كه صواحبات يوسف را ياد كرديم .\r\nو نيز گفته‌اند گروهى بزرگان در قول خداى عز و جلّ كه :  إِنَّكَ مَيِّتٌ وَ إِنَّهُمْ مَيِّتُونَ  . آن ميت خواندن نه موت حقيقت بود ، يعنى :  إِنَّكَ مَيِّتٌ  عن غيرنا حى بنا  وَ إِنَّهُمْ مَيِّتُونَ  عنا احياء بغيرنا . باز اين را دليل آورد و گفت :\r\n« كما قال عامر بن عبد الله ما ابالى امرأة رايت ام حائطا » . مرا باك نيست اگر زن را بينم اگر ديوار را ؛ يعنى شغل حق مرا چنان گردانيده است كه در من شهوت و لذت نمانده است كه تمييز كردن ميان زن و حايط از بقاى شهوت باشد ، چون شهوت نماند تمييز نماند : باز سخنى آورد كه آن [ 179 ب 
  ] سخن جواب است طعن ملحدان را كه اگر ملحدى چنين گويد كه چون از صفات خويش فانى گردد وظايف شريعت برخيزد . جواب داده است بىسؤال و گفته :\r\n« و الحق يتولى تصريفه فيصرفه فى وظائفه و موافقاته » كه حق سبحانه به خودى خود او را مىگرداند ، و او در وظايف شريعت و موافقات حق مىگردد به گردانيدن حق به نعوت خويش . و معنى اين سخن آن است كه تا آنگاه كه با صفات خويش قايم بود نگاه مىداشت حق امر و نهى را به حكم شريعت . چون از صفات خويش فانى گشت مصرفش حق گشت حق او را در اينكه حال خصوص است به ترك وظايف معيوب نگردانيد ، از بهر آنكه بنده متهم است و حق متهم نيست و تا بنده به صفات خويش قايم بود حق را بود و غير حق را نبود . و با اين همه تكلف مىكند تا به كل معانى حق را باشد تا از او موافقتى آيد و خلاف نيايد . چون از صفات خويش فانى گشت و به كليت حق را گشت ، محال باشد كه حق او را معيوب گرداند به مخالفات كه آنگاه خصوصيت را فايده نماند .\r\nو دليل آنكه شايد كه بنده مصرف باشد نامتصرف حال مصطفى عليه السلام در معراج كه مولا سبحانه گفت :   سُبْحانَ الَّذِي أَسْرى بِعَبْدِهِ لَيْلًا   برده بود نه آمده . و آمده متصرف باشد و برده مصرف . و نيز\r\n\r\n","description":"","footnote":"","page_name":" 1571 ","page_number":191},
  {"content":"\r\n\r\nدر قصهء موسى عليه السلام مىگويد :  وَ قَرَّبْناهُ نَجِيًّا .  مقرّب مصرّف باشد و مقرّب متصرّف .\r\n« و يكون محفوظا فيما لله تعالى عليه مأخوذا عما له و عن جميع المخالفات فلا يكون له اليها سبيل و هو العصمة » . و چون بنده را حال فنا گردد درستى آن حال آن باشد كه او محفوظ باشد در آنچه حق را بر او است ، يعنى به وقت گزارد امر آمر به جاى آرد ، و به وقت ترك نهى منهى به جاى بگذارد تا در امر و نهى هر دو موافق باشد . چون حالش اين باشد ، فناى او درست است . باز چون حال بر ضد اين باشد غلبات شيطان باشد به غلبات حق و مأخوذ باشد در آنچه او را است . يعنى آنچه او را بايد به عاجل در دنيا يا به آجل در قيامت ، از آن چيزها چنان فانى گردد كه بر خاطر او طلب نگردد . و لا يزعجه طلب و لا يوحشه سلب . نشان فنا اين باشد ، و اين آنگاه پديد آيد كه تنظيم حق و تعظيم حقوق حق بر سر او مستولى گردد تا از غلبات حقوق حق حقهاى خويش فراموش كند . همه آن حق بر خويش بيند ، و خويشتن را بر حق هيچ نبيند . و نيز گفت :\r\n« و عن جميع المخالفات » . و از همه خلافها نيز مأخوذ گردد .\r\n« فلا يكون له اليها سبيل » . او را سوى هيچ خلاف راه نماند .\r\nنگفت تارك باشد مخالفات را . لكن گفت مأخوذ باشد از مخالفات ، از بهر آنكه تارك مختار باشد و مختار به صفت خويش قايم باشد . باز مأخوذ مقهور باشد ، و مقهور از صفت خويش فانى باشد . مرغى كه مأخوذ بازگردد او را اختيار نماند . ددى كه مأخوذ شير گردد او را اختيار نماند . چون بنده [ 180 الف 
  ] مأخوذ حق گشت او را اختيار كى ماند ؟ ! چون او را به وى باز گذارد باقى باشد گاه خلاف آيد و گاه موافقت . چون او را از او بستاند فانى گردد از خود ، و جز موافقت هيچ‌چيز نيايد . باز اين را تفسير كرد و گفت :\r\n« و هو العصمة » . گفت اينكه گويند عصمت چه چيز است ، عصمت اين باشد كه ما ياد كرديم كه بنده را از خود بستاند ، تا در او قدرت خلاف نماند . و دليل بر اين قول پيغمبر است عليه السلام كه گفت :\r\nخير العصمة ان لا يقدر . و قدرت ستدن فانى كردن است . باز مىنمايد\r\n\r\n","description":"","footnote":"","page_name":" 1572 ","page_number":192},
  {"content":"\r\n\r\nكه بنده به ترك خلاف موافق حق نيست ، لكن حق مانع قدرت است از او تا از او خلاف نيايد . باز اين دليل آورد در كتاب و گفت :\r\n« و ذلك معنى قوله [ صلى الله عليه و سلم 
  ] فاذا احببته كنت له سمعا و بصرا » . اين خبر به درازى در پيش رفته است ، لكن اينجا از بهر دليل فنا آورد و گفت چون بنده را دوست دارم شنوايى و بينايى او باشم . و حق بينايى و شنوايى نباشد لكن قدرت او از او بستاند ، و منيت و مراد و شهوت او از او جدا كند تا بر آن خويش نشنود و نبيند .\r\nلكن آنچه شنود بر آن حق شنود و آنچه بيند بر آن حق بيند . و چنان گردد كه گويى سمع او سمع حق است و بصر او بصر حق است ، يا معناش آن باشد كه قدرت او از سمع و بصر بردارم تا به قدرت خويش تصرف نكند تا در خطا نيفتد ، لكن نگاهدارش من باشم تا همه در صواب افتد . و همه صواب آمدن فعل حق باشد نه فعل بنده ، يا معناش آن باشد كه من سمع و بصر او باشم به آنكه از غير من نشنود همه از من شنود ، و به غير من ننگرد همه به من نگرد ؛ يعنى شغلش به من باشد و به غير من او را شغل نباشد ، چون حالش اين گردد من سمع و بصر او باشم و نشان حقيقت محبت خود اين باشد چون محبت كسى بر كسى غالب گردد ، گويند فلان همه فلان را گشته است ؛ يعنى چشمش همه او را بيند ؛ گوشش همه از او شنود ؛ و زبانش همه ياد او گويد ؛ و پايش همه سوى او رود به خدمت . اينك فانى گشتن از صفات خويش اين باشد كه ياد كرديم .\r\n« و البقاء الذى يعقبه هو ان يفنى عما له و يبقى بما لله عز و جلّ » .\r\nو آن بقا كه از پس اين فنا آيد كه ياد كرديم آن باشد كه چون بنده فانى گشت از آنچه او را است باقى گردد به آنچه حق را است . چون اين بقا از پس اين فنا پديد آيد درست گردد كه آن فنا حق بوده است ، و بنده در آن فنا محمود بوده است و آن فنا از غلبات حق بوده است .\r\nباز چون صفت فنا پديد آيد از صفات خويش و بقا پديد نيايد به صفات حق آن هواجس نفس باشد يا وسواس شيطان در آن فنا مذموم و معاتب و ملام باشد .\r\n\r\n","description":"","footnote":"","page_name":" 1573 ","page_number":193},
  {"content":"\r\n\r\nو اين‌چنان است كه حال زليخا كه چون محبت يوسف بر او غالب گشت و آن محبت شهوت بود معلول و سقيم بود صحيح نبود ، و اگرچه از صفات خويش فانى گشت و عز سيدى خويش فراموش كرد و خود را بندهء خويش گردانيد ؛ و اين صفتى از صفات فنا است . چون صحيح نبود متابعت محالات كرد و آن طلب زنا بود . درست شد كه آن فنا صحيح نبود [ 180 ب 
  ] و آن محبت حقيقت نبود .\r\nباز فناى مصطفى از كل خلق به معنى اعراض بود ، چنان كه خدا گفت در صفات او :  ما زاغَ الْبَصَرُ وَ ما طَغى  ؛ قيل ما زاغ فى الدنيا و ما طغى فى العقبى . قيل ما زاغ ما قصر عن الحد و ما طغى يعنى ما جاوز الحد و لكن قام على حد الموافقة . و چون محبت حقيقت بود فنا از خلق درست بود در دنيا ، و در عقبى نصيب خويش طلب نكرد . دنيا به دشمنان گذاشت و عقبى به دوستان رها كرد . چون فناش به اين معنى درست آمد بقاش به حق درست آمد تا حركاتش و خطراتش و انفاسش همه بر موافقت آمد ، چنان كه خدا گفت :   وَ ما يَنْطِقُ عَنِ الْهَوى ، إِنْ هُوَ إِلَّا وَحْيٌ يُوحى .   اينك فنا از خويشتن چنين باشد كه بر آن خود نجنبد ، و بقاى به حق اين باشد كه همه بر آن حق جنبد .\r\n« قال بعض الكبراء البقاء مقام النبيين البسوا السكينة لا يمنعهم ما حل بهم عن فرضه و لا عن فضله ، ذلك فضل الله يؤتيه من يشاء » . گفت بقا مقام پيغمبران است كه حق ايشان را سكينه درپوشانيده است تا هر بلا كه به ايشان رسد ايشان را باز ندارد از فرائض و از فضائل .\r\nو اين فضل خدا است ، آن را دهد كه خواهد . و قايل اين سخن معنى بقا آن مىنهد كه بنده به حالى باشد كه از وظايف حق چيزى بر او نماند .\r\nباز چنين مىگويد كه اين پيغامبران را است كه هر بلا كه بر ايشان آيد از وظايف حق فرونمانند . و اين از آن معنا است كه بازدارنده از گزارد حقوق حق دو چيز است : يا نعمت است يا بلا .\r\nاگر به نعمت مشغول گردد از گزارد حق خدا بازماند ، و اگر به بلا مبتلا گردد از گزارد حق خدا بازماند ؛ و انبيا را از اين هر دو هيچ‌چيز نباشد .\r\n\r\n","description":"","footnote":"","page_name":" 1574 ","page_number":194},
  {"content":"\r\n\r\nنبينى كه سليمان عليه السلام به نعمت و ملك ممتحن گشت و در گزارد حق خداى تعالى تقصير نياورد تا نعم العبد ثناى او آمد . و اگر در گزارد حق بندگى مقصر بودى نعم العبد ثناى او نيامدى . باز ايوب عليه السلام به بلا ممتحن گشت و در گزارد حق خدا تقصير نياورد تا هم نعم العبد ثناى او آمد . و اگر بلا او را از گزارد حق بندگى بازداشتى نعم العبد ثناى او نيامدى ، تا اين هر دو حجت گشتند بر خلق به قيامت : سليمان بر خداوندان نعمت ، و ايوب بر خداوندان محنت و اين هر دو آنگاه ناليدند كه ايشان را در خدمت تقصير آمد .\r\nاما سليمان چون عرضه كردن اسبان او را از خدمت مشغول گردانيد همه را پى كرد و گردن بزد و گفت مرا نعمتى نبايد كه مرا از خدمت دوست بازدارد . و ايوب عليه السلام تا در بلا طاقت داشت خدمت به جاى آوردن نناليد . روزى از بهر نماز طاقت برخاستن نداشت . فرياد برآورد كه : انى مسنى الضر . خداوندا ، با همه بلاها طاقت دارم ، اما از خدمت بازماندن را طاقت ندارم . پس پديد كرد در اين سخن كه علت اين بقاى پيغامبران از چه بود . گفت ايشان را سكينتى درپوشانيد تا هيچ‌چيز ايشان را نجنبانيد .\r\nو سكينه مختلف است . بنى اسرائيل را در تابوت بود . گروهى گفتند بر شكل سر آدمى بود آن تابوت را [ 181 الف 
  ] در پيش خويش داشتندى . سكينه در تابوت بانگ مىكردى ، ايشان ثبات يافتندى و بر دشمن ظفر يافتندى . باز اين امت را سكينه در دل نهاد و گفت :\r\nهو الذى انزل السكينة فى قلوب المؤمنين . و از اين معنى بود كه ايشان تا به قيامت بر ايمان ثبات يافتند . چون بنى اسرائيل را سكينه در تابوت نهاد ، چون تابوت گم شد ايمان نيز گم شد . باز چون اين امت را سكينه در دل نهاد تا دل بر جاى است ، ايمان بر جاى است . و سكينه در وضع لغت از سكون گرفته‌اند .\r\nو چون حق با بنده چيزى كند كه بنده بر حق به وجود آن چيز ثبات يابد آن را سكينه خوانند ، و اين مختلف باشد . كس باشد كه سكينهء او نعمت باشد . اگر به زوال آيد دين او را زوال آيد ، و كس\r\n\r\n","description":"","footnote":"","page_name":" 1575 ","page_number":195},
  {"content":"\r\n\r\nباشد كه سكينهء او بلا باشد . اگر بلا را زوال آيد دين او را زوال آيد . و اين معنى بنا است بر آن خبر كه پيغمبر گفت : يقول الله تعالى انى ارى عبادى بعلمى بقلوبهم انى بهم عليم خبير . و كس باشد كه سكينهء او در سر باشد . و اين نيز مختلف باشد بر مراتب ؛ و مقام برترين انبيا را باشد كه ايشان را نه بلا و نه نعمت از حق مشغول گرداند .\r\nو اين از آن معنى باشد كه دون انبيا چون نعمت بينند و بلا بينند از منعم و مبلى مشغول گردند و اضطراب در ايشان پديد آيد . آن اضطراب نشان زوال سكينه است . باز انبيا عليهم السلام در نعمت منعم را بينند و در بلا مبلى را ؛ و مشاهدت منعم و مبلى ايشان را از نعمت و از بلا چندان مشغول گرداند كه اضطراب نيفتد و نعمت و بلا زائل گردد ، و هركه را سكون با زائل باشد به زوال آن زائل زائل گردد .\r\nاما منعم و مبلى زائل نيست . هركه را سكون با منعم و با مبلى باشد او را زائل گشتن محال باشد . باز برترين مقام سكون از جملهء انبيا عليهم السلام مصطفى را است ؛ و موسى را تا حد سماع كلام سكون بود ، چون از مقام سماع درگذشت تجلى بر كوه افتاد و تاثير تجلى موسى را از صفات خويش فانى گردانيد كه معنى صعق فناى صفات باشد . باز مصطفى را چون سكينهء او قوىتر بود بلاى هر دو كون و نعمت هر دو كون پيش او آوردند ، هم بر آن صفت بود كه پيش از آن بود .\r\nاينك معنى بقا اين باشد كه مصطفى را ياد كرديم ؛ و معنى فنا آن باشد كه موسى را ياد كرديم ، و جملهء اين فنا و بقا هر دو صفت مدح باشد آن باشد كه فنا از خلق باشد و بقا با حق باشد . و هرچند از خلق فانىتر با حق باقىتر . و هرچند به حق باقىتر از خلق فانىتر .\r\nو اين بر مقدار قوت مشاهدت باشد . و هرچند مشاهدت به سر حقيقت حق را قوىتر مىگردد او به حق باقىتر مىگردد ، و هم به آن مقدار كه مشاهدت به حق زيادت مىگردد از خلق محجوب‌تر مىگردد .\r\nو هرچند كه حجبت از خلق زيادت مىگردد فنا زيادت مىگردد . پس\r\n\r\n","description":"","footnote":"","page_name":" 1576 ","page_number":196},
  {"content":"\r\n\r\nگفت :\r\n« و الباقى هو ان تصير الاشياء كلها له شيئا واحدا فيكون كل حركاته فى موافقات الحق دون مخالفاته فيكون فاتيا عن [ 181 ب 
  ] المخالفات باقيا فى الموافقات » . فنا و بقا را حدى ديگر مىنهد و مىگويد نشان بقا آن است كه همه چيز او را يك چيز گردد تا همه جنبش او در موافقات حق باشد نه در مخالفات . او تا در مخالفات فانى باشد و در موافقات باقى ترك او مخالفان را صفت فنا مىنهد و مراعات او موافقان را صفت بقا مىنهد . و اين بر وجوه است : يك وجه آن است كه آن‌كس كه او را مشاهدت رحمت و عذاب افتد خوف عذاب او را از مخالفات فانى گرداند طمع رحمت او را در موافقات باقى گرداند ، و اين مقام عام است .\r\nو از اين برتر آن است كه او را مشاهدت صفات افتد تا قهر قهار بيند خلاف نيارد كردن ، و چون كرم كريم بيند شرم دارد از موافقت قدم بيرون نهادن . و از اين برتر آن است كه فقر خويش بيند و غناى حق تعالى در نظارهء فقر خويش خلاف نيارد كردن ، و در نظارهء غناى او جز موافقت نتواند كردن . و از اين برتر آن است كه عبوديت و ربوبيت بيند ، داند كه از عبوديت جز موافقت نيايد ؛ و ربوبيت را خلاف كردن وجهى ندارد .\r\nو از اين برتر آن است كه او را مشاهدت افتد به آن معنى كه خاطر و سر او طرفة العينى خالى نگردد از آنكه داند كه حق او را مىبيند ، هيبت ديدار حق او را در موافقت بدارد و از خلاف نگاه دارد . پس اگر اين نباشد برتر از اين هست ، و آن آنست كه بنده به هيچ وقت او را فراموش نكند . چون او را ياد كند در وقت ياد كردن او همه كون را مقدار نماند ، خلاف كردن را راه كجا ماند ؟ ! باز چنين مىگويد :\r\n« و ليس معنى ان تصير الاشياء كلها له شيئا واحدا أن تصير المخالفات له موافقات » . معنى آنكه همه چيزها او را يك چيز گردد نه آن است كه مخالفات او موافقات گردد .\r\n« فيكون ما نهى عنه كما امر به » . يا آنچه او را از آن نهى كرده‌اند\r\n\r\n","description":"","footnote":"","page_name":" 1577 ","page_number":197},
  {"content":"\r\n\r\nچنان گردد كه او را به آن امر كرده‌اند ؛ و اين سخن رد مىكند بر طايفه‌اى از ملحدان و مباحيان كه خويشتن را بر اين طايفه بستند و گفتند كه بنده به مقامى رسد كه امر و نهى از او برخيزد تا هرچه خواهد كند . و اين اعتقاد داشتن كفر است كه امر و نهى از انبيا برنخاست از دون ايشان كه برخيزد مگر به محلى باشند كه مخاطب نباشند ، چنان كه اطفال و مجانين . اما چون خطاب بر بنده متوجه گشت و دار دار امتحان مخاطب باشد به گزاردن امر و به گذاشتن نهى . اما چون دار آخرت باشد كه دار جزا است نه دار امتحان ، اين روا باشد . پس چون بطلان اين قول پديد كرد بيان كرد كه معنى اين همه چيزها يك چيز گشتن چه باشد .\r\n« و لكن على معنى ان لا يجرى عليه الا ما أمر به و ما يرضاه الله تعالى دون ما يكرهه » . معنى اينكه همه چيزها او را يك چيز گردد آن باشد كه بر او نرود مگر آنچه او را به آن امر است ، و آنچه حق را به آن رضا است ، و آنچه حق را به آن رضا نباشد بر دست او نرود .\r\nو چون همه موافقت باشد يك چيز گردد . و اين ميان خلق [ 182 الف 
  ] متعارف است كه چون همگى يكى به يك چيز مشغول باشد يا به يك تن ، گويند فلان يگانه فلان كار را است ، يا يگانه فلان كس را است . باز گفت :\r\n« و يفعل ما يفعل الله سبحانه لا لحظ له فيها فى عاجل او آجل » . و آنچه كند خدا را كند نه حظ خويش را در اين جهان و در آن جهان .\r\nو اين از آن معنى گفت كه خلق بر سه گروه‌اند : يكى گروه آن‌اند كه حق را پرستند از بهر دنيا ، عاجل اين باشد ؛ و يك گروه از بهر آخرت پرستند ، آجل اين باشد چنان كه خدا گفت :  مِنْكُمْ مَنْ يُرِيدُ الدُّنْيا وَ مِنْكُمْ مَنْ يُرِيدُ الْآخِرَةَ . \r\nو عبد الله بن مسعود رضى الله عنه گويد تا اين آيت نيامد من ندانستم كه هيچ مؤمن دنيا خواهد ؛ و در آيتى ديگر گفت : من كان يريد حرث الآخرة نزد له فى حرثه ، و من كان يريد حرث الدنيا نؤته منها و ما له فى الآخرة من نصيب . پس آنكه دنيا جست آخرت بگذاشت .\r\nچنان كه خدا گفت :  مَنْ كانَ يُرِيدُ الْعاجِلَةَ عَجَّلْنا لَهُ فِيها ما نَشاءُ لِمَنْ نُرِيدُ . \r\n\r\n","description":"","footnote":"","page_name":" 1578 ","page_number":198},
  {"content":"\r\n\r\nنگفت : ما يشاء لمن يريد . پس مكانات او ياد كرد و گفت :  ثُمَّ جَعَلْنا لَهُ جَهَنَّمَ يَصْلاها مَذْمُوماً مَدْحُوراً .  و نيز گفت :  تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً .  و آن‌كس كه آخرت جست دنيا به جاى بگذاشت .\r\nچنان كه خدا گفت :  قُلْ مَتاعُ الدُّنْيا قَلِيلٌ وَ الْآخِرَةُ خَيْرٌ لِمَنِ اتَّقى  . تا بزرگان چنين گفته‌اند : من رضى بالقليل فهو اقل من القليل . پس آن كس كه دنيا خواست جزاى او دوزخ آمد . چنان كه خدا گفت :    فَأَمَّا مَنْ طَغى وَ آثَرَ الْحَياةَ الدُّنْيا فَإِنَّ الْجَحِيمَ هِيَ الْمَأْوى .    و آن‌كس كه دنيا رها كرد و آخرت جست جزاى او بهشت آمد ، چنان كه خدا گفت :   وَ أَمَّا مَنْ خافَ مَقامَ رَبِّهِ وَ نَهَى النَّفْسَ عَنِ الْهَوى فَإِنَّ الْجَنَّةَ هِيَ الْمَأْوى .   و گروه سيم آن‌اند كه حق تعالى را نه از بهر دنيا و نه از بهر عقبى پرستند لكن بر حكم محبت پرستند . و هركه خدمت بر حكم محبت آرد او را طمع نباشد ؛ و در دوست طمع كردن جز دوست جستن است . و من طلب عن الحبيب غير الحبيب فليس بمحب . باز گفت :\r\n« و هذا معنى قولهم يكون فانيا عن اوصافه باقيا باوصاف الحق » .\r\nاين است معنى قول بزرگان كه گفته‌اند فانى باشند از صفات خويش باقى باشند به صفات حق . يعنى هيچ مشغول نباشند به آنكه مرا چه مىبايد همه شغل او آن باشد كه حق مرا چه مىفرمايد . باز علت اين پيدا كرد و گفت :\r\n« لان الله سبحانه انما يفعل الاشياء لغيره لا له » . از بهر آنكه خدا هرچه كند غير خود را كند نه خود را .\r\n« لانه لا يجر به نفعا و لا يدفع به ضرا » . از بهر آنكه خداى تعالى هرچه كند نه جرّ منفعت را كند و نه دفع مضرت را .\r\n« تعالى [ الله 
  ] عن ذلك » . و او از آن برتر است كه او را در چيزى منفعت باشد تا جرّ منفعت را كارى كند ، يا او را از چيزى مضرت باشد تا دفع مضرت را كارى كند .\r\n« و انما يفعل [ الاشياء 
  ] لينفع الاغيار او يضرهم » . لكن هرچه خدا كند از بهر آن كند تا كسى ديگر را از كرد او [ 182 ب 
  ] يا منفعت باشد يا مضرت . معنى ضار و نافع اين باشد كه : ينفع و لا ينفع و\r\n\r\n","description":"","footnote":"","page_name":" 1579 ","page_number":199},
  {"content":"\r\n\r\nيضر و لا يضر . چون بنده اين ببيند همه اشياء او را يك شىء گردد .\r\nداند كه او در حق دوستان متهم نيست . آنچه فرمود نفع مرا فرمود ، و آنچه بازداشت از آن بازداشت تا مرا زيان ندارد . اما او در همه حال از من مستغنى است . چون اين ببيند همه موافقت باشد و از مخالفات بيزار گردد . باز گفت :\r\n« و الباقى بالحق الفانى عن نفسه يفعل الاشياء لا لجر منفعة [ الى نفسه 
  ] و لا لدفع مضرة عنها » . آن‌كس كه او باقى باشد به حق فانى باشد از نفس خويش آنچه كند نه جر منفعت را كند از بهر خويش و نه دفع مضرت را از خويشتن . يعنى ترك خلاف نه از بيم عقاب كند و فعل طاعت نه از بهر اميد ثواب تا بر صفات خويش كار كرده باشد ، لكن آنچه كند موافقت حق را كند ، طاعت موافقت امر را كند و معصيت موافقت نهى را رها كند . باز اين را تفسير كرد و گفت :\r\n« [ بل 
  ] على معنى انه لا يقصد فى فعله جر المنفعة و دفع المضرة » .\r\nو معنى اين سخن آن باشد كه در آن فعل كه مىكند قصد او جر منفعت و يا دفع مضرت نباشد كه اگر چنين باشد آنچه كرده باشد تحصيل مراد نفس كرده باشد نه موافقت حق عز و جلّ . باز گفت :\r\n« قد سقطت عنه حظوظ نفسه و مطالبة منافعها بمعنى القصد و النية » . و حظهاى نفس از او ساقط گشته باشد و مطالبت منفعتهاى نفس نيز از او ساقط گشته باشد به معنى قصد و نيت او يعنى قصد و نيت او در فعل مطالبت منفعت نباشد به آن معنى كه خويشتن را بر خدا حاصلى نداند ، و چون حاصل نباشد طمع محال باشد . و نيز چون خويشتن را در گزاردن حق خداوند مقصر داند . و مقصر را صفت يا خوف باشد يا حيا با تقصير طمع محال باشد . و نيز منت آنكه او را در وقت سزاى خدمت گردانيد و از ذل كفر برهانيد و عز ايمان كرامت كرد ، چنان كه خدا گفت :  بَلِ اللَّهُ يَمُنُّ عَلَيْكُمْ أَنْ هَداكُمْ لِلْإِيمانِ . \r\nو نيز گفت :  وَ كُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها .  چون اين منت ببيند خويشتن را در گزاردن شكر اين منت عاجز داند ؛ طمع زيادت از او محال باشد .\r\n\r\n","description":"","footnote":"","page_name":" 1580 ","page_number":200},
  {"content":"\r\n\r\nو نيز چون داند كه حق تعالى به نفس او نظر نمىكند ، چنان كه در خبر آمده است كه : ان الله لا ينظر الى صوركم و لا الى اعمالكم ، داند كه چيزى كه دوست مرا به نظر نمىارزد مرا حظوظ او طمع كردن محال باشد . و نيز چون داند كه نفس امارهء سوء است و او را جز به قهر و منع مراد او نرم نتوان كردن حظوظ او طلب كردن محال باشد . و نيز چون داند كه هركس كه خدمت خويش را عوض طلب كند خدمت به علت آورده باشد ، چون خدمت معلول گردد محبت هم معلول گردد ، و محبت با علت قيمت ندارد . و نيز چون داند كه بنده را بر خداوند چيزى واجب نگردد ، طمع داشتن محال باشد . و نيز چون دعوى محبت كرد ، [ 183 الف 
  ] و در محبت موافقت شرط است ، و داند كه حق را بر او منت بسيار است بىعلت ، او نيز خدمت خويش بىعلت آرد تا موافقت به جاى آورده باشد . باز گفت :\r\n« لا بمعنى انه لا يجد حظا فيما يعمل مما لله عليه يفعله لله لا لطمع ثواب و لا لخوف عقاب » . نه به آن معنى باشد كه حظ نيابد در آنچه كند از آنچه خدا را بر او است ، يعنى حظ يابد لكن قصد او به كردن حظ نباشد ، قصد او در كردن ، گزاردن حق خدا باشد نه طمع ثواب را يا خوف عقاب را .\r\n« و هما اعنى الخوف و الطمع باقيان معه قائمان فيه » . گفت اين دو چيز يعنى خوف و طمع در او باقى باشد و در سر او قايم باشد تا هرگز از خوف و طمع خالى نگردد كه از خوف خالى گشتن امن است ، و امن از حق كفر است ، و از طمع خالى گشتن بىنيازى نمودن است ؛ و از حق بىنيازى نمودن كفر است . باز گفت :\r\n« غير انه يرغب فى ثواب الله لموافقة الله تعالى لانه رغب فيه و أمر أن يسأل ذلك [ منه 
  ] و لا يفعله للذة نفسه » . لكن با اين همه بقاى خوف و طمع در او طمع دارد به ثواب از بهر موافقت امر را . حق فرموده است كه از من فضل و رحمت من خواهيد ، چنان كه مىگويد :\r\n وَ سْئَلُوا اللَّهَ مِنْ فَضْلِهِ ،  از بهر اين طمع دارد نه از بهر لذت نفس خويش را ، يعنى همچنان‌كه امر به جاى آورد موافقت حق را آورد نه\r\n\r\n","description":"","footnote":"","page_name":" 1581 ","page_number":201},
  {"content":"\r\n\r\nاز بهر لذت نفس خود را . ثواب نيز كه طمع دارد موافقت امر را دارد نه مراد نفس را . و همچنان‌كه او مأمور است به طاعت كردن ، همچنان مأمور است به ثواب جستن . هر دو از بهر گزارد امر آرد تا هر دو بندگى به جاى آورده باشد و طمع و علت از ميانه برداشته .\r\n« و يخاف عقابه لموافقته لانه احب ان يخاف عقابه » . و از عقاب بترسند موافقت او را ، از بهر آنكه حق دوست دارد كه از عقاب او بترسند . پس گفت او از عقاب از بهر اين معنى ترسد نه از بهر المى كه به وى رسد . از بهر آنكه همچنان‌كه بنده منهى است از خلاف كردن ، مأمور است به ترسيدن . در هر دو چيز ترك معصيت و خوف عقوبت امر به جاى آرد تا حق بندگى گزارده باشد و علت از ميانه برداشته .\r\nو جمله اين سخن آن است كه مراد حق نگاه دارد نه مراد خود . و مراد حق امر گزاردن است و از نهى دور بودن و به رحمت او طمع داشتن و از عقاب او ترسيدن اين همه بيارد از بهر جستن مراد دوست را نه مراد خويش را . باز گفت :\r\n« و يفعل سائر الحركات لحظ الغير لا لحظ نفسه » . چون معاملت ميان بنده و ميان حق پيدا كرد كه او هرچه كند از بهر خدا كند نه از بهر خويش . نيز معاملت او ميان او و ميان خلق پيدا كرد كه هرچه مىجنبد در افعال بر بهرهء غير جنبد نه بر بهرهء خويش . يعنى فعل كه كند ميان خويش و ميان خلق نيك آمد خلق جويد [ 183 ب 
  ] نه نيك آمد خويش ، كه چون نيك آمد خويش جويد خيانت و جور كرده باشد . باز چون نيك آمد خلق جويد فضل و امانت به جاى آورده باشد .\r\nو چون خلق را از او نيك آمد ، او را نيز از حق نيك آيد . باز بر اين معنى خبر پيغمبر عليه السلام دليل آورد و گفت :\r\n« كما قيل المؤمن يأكل بشهوة عياله » . مؤمن آنچه خورد به شهوت عيال خويش خورد ، اين چيز در اكل آمده است ، لكن معنى او در همه چيزها بيايد چون خويشتن را به اكل طفيل عيال گردانيد تا تبع گشت نه متبوع . در ديگر معانى همچنين كند تا سلامت خويشتن به دعاى خلق داند نه به هنر خويش ؛ و رستگارى خويش در آن جهان به طفيل كسى ديگر داند نه به طاعت خويش . و اين آنگاه توان كردن كه\r\n\r\n","description":"","footnote":"","page_name":" 1582 ","page_number":202},
  {"content":"\r\n\r\nهمه خلق را بهتر از خويشتن داند تا او را با كس خصومت نماند كه با بهتر از خويشتن منازعت كردن محال است . باز بر اين شعر حجت آورد و گفت :\r\n« انشدونا لبعضهم :\r\n افناه عن حظه فيما الم به * فظل يبقيه فى رسم ليبديه » \r\nگفت فانى گردانيد او را از حظ او در آنچه بر او فرود آمده است ، و كار بزرگ را ملم گويند . مىگويد كارى بزرگ او را پيش آمده است كه از حظ خويش چنان فانى گردانيده است كه او را خود حظ خويش ياد نمىآيد . باز نيمهء بيت آخرين چنين مىگويد :\r\n« فظل يبقيه فى رسم ليبديه » . گفت او را باقى مىگرداند در رسمى كه تا او را بنمايد ، يعنى آن فانى گردانيدن او را از حظ او از بهر آن است تا چون از حظ خلق فانى گردد به حق باقى گردد ، تا همچنان‌كه او را به خلق جهل زيادت شود به حق علم زيادت شود ، و همچنان‌كه از علم خلق فارغ گردد به ديدن حق مشغول گردد . باز بيت ديگر چنين مىگويد :\r\n « ليأخذ الرسم عن رسم يكاشفه * و السر يطفح عن حق يراعيه » \r\nتا رسم او بستاند از رسمى كه او را كشف شود ، يعنى تا او را رسم خلق مكشوف است از كشف محجوب است ، او را از رسوم خلق فانى مىگرداند تا حجاب ميان او و ميان خلق و حق برخيزد ، كه خلق حجاب حق‌اند . تا خلق از پيش برنخيزد به حق نرسد . باز چنين مىگويد كه حقى كه مراعات آن حق بايد كردن سر از آن مراعات عاجز باشد ، چون كل خويش به مراعات حق مشغول گرداند نتواند حق مراعات به جاى آوردن . پس چون به مراعات خلق مشغول گردد مراعات حق سبحانه كى به جاى تواند آوردن ؟ !\r\n« و جملة الفناء و البقاء ان يفنى عن حظوظه و يبقى بحظوظ غيره » . و جملهء فنا و بقا آن است كه از حظهاى خويش فانى گردد و به حظهاى غير باقى گردد . و اين در عبارات و معاملات هر دو بيايد .\r\nعبارت ميان او باشد و ميان حق ، و معاملت ميان او باشد و ميان خلق .\r\n\r\n","description":"","footnote":"","page_name":" 1583 ","page_number":203},
  {"content":"\r\n\r\nدر عبارات مراد خويش ننگرد تا از حظ خويش فانى باشد ، لكن به بزرگداشت امر حق نگرد تا به حق باقى باشد ، و در معاملات بهتر آمدن خويش ننگرد ، تا از حظ خويش فانى باشد ، لكن به بزرگداشت امر حق نگرد تا به حق باقى باشد ، و در معاملات بهتر آمدن خويش ننگرد ، تا از حظ خويش فانى باشد . لكن بهتر آمدن خلق نگرد تا به حظ غير باقى باشد .\r\n« و الفناء عن شهود المخالفات و الحركات بها قصدا و عزما و البقاء فى شهود الموافقات و الحركات بها قصدا و فعلا » . و ديگر فنا [ 184 الف 
  ] آن است كه از ديدن خلافها فانى گردد و از جنبيدن به خلاف فانى گردد هم به قصد و هم به فعل . يعنى نه به ظاهر خلاف كند و نه به باطن خلاف انديشد . به ظاهر ناكردن بزرگ داشت امر او را ، و به باطن ناانديشيدن نظر حق را كه داند كه اگر به ظاهر خلاف كند تارك امر گردد ، و ترك امر بىادبى است ، و بىادبان صحبت را نشايند . داند كه اگر به باطن خلاف انديشه سبك‌دارنده باشد نظر او را . و استخفاف بىحرمتى است . و بىحرمت قربت و معرفت را نشايد . به اين معنى از مخالفات فانى گردد .\r\nباز بر ضد اين به موافقات باقى گردد . به ظاهر همه فعل بر موافقت آرد تعظيم امر را ، و به باطن همه موافقت انديشد تعظيم نظر حق را . چون موافقت ظاهر به جاى آورد ادب به جاى آورد . و هركه ادب به جاى آورد صحبت را شايد ، و چون به باطن موافقت حق به جاى آورد حرمت به جاى آورد ؛ و هرگز خداوند حرمت را بيم قطيعت نباشد . باز گفت :\r\n« و فناء عن تعظيم ما سوى الله تعالى و بقاء فى تعظيم الله عز و جلّ » .\r\nو ديگر فنا آن است كه از بزرگداشت جز حق فانى گردد و به بزرگداشت حق باقى گردد . يعنى در سر او چندان بزرگداشت حق پديد آيد كه او را فراغت شغل غير حق نماند .\r\nو نشان اين در مصطفى پديد آمد كه چون دنيا بر او عرضه كردند با آنكه دوست و دشمن دنيا را بزرگ داشتند و به او ميل كردند ، و او عليه السلام از بس تعظيم كه حق را در سر او بود دنيا\r\n\r\n","description":"","footnote":"","page_name":" 1584 ","page_number":204},
  {"content":"\r\n\r\nبه نظر او هيچ نسنجيد ؛ از او اعراض كرد . و نيز چون روز قيامت باشد همه انبيا نفسى نفسى گويند ، و آن نفسى گفتن از دو بيرون نيست : يا از طمع رحمت است يا از بيم عقاب . اما او عليه السلام به تعظيم مشاهدت حق چنان مشغول باشد كه او را از هر دو كون هيچ ياد نيايد ؛ فراغ او از شغل نفس از كمال تعظيم حق باشد . شغله الحق عن غيره و النفس غير الحق لا محاله . و آن گفتن او امتى نه از آن باشد كه او را به غير حق شغل است ، لكن چون عنايت حق را به جاى امتان خويش ببيند امتى گويد موافقت حق را . نه از بهر آنكه او را به غير حق شغل باشد .\r\nو جمله اين فراغ بر دو معنا است : دنيا را به چشم فنا بيند و عقبى را به چشم حدث . باقى او را از فانى مشغول گرداند تا به صحبت باقى و قديم راه يابد و سوى محدث و فانى نظر نكند . باز اين را دليل آورد و گفت :\r\n« و من فناء تعظيم ما سوى الله حديث ابى حازم حيث قال ما الدنيا [ اما 
  ] ما مضى فاحلام و ما بقى فأمان و غرور » . و از نشانهاى فنا از تعظيم جز حق سبحانه حديث ابو حازم است كه گفت دنيا خود چه باشد . گذشتهء او خواب دروغ است و ماندهء او تمنى و غرور . احلام خوابهاى آشفته باشد كه آن را تعبير پديد نباشد . نمايش ديو باشد ، يا خطوات نفس نه نمايش حق . و از دنيا هرچه گذشت چنين است كه هرگز باز نيايد . و امنيت آن باشد كه كسى چيزى آرزو مىكند و نيابد .\r\nچنان كه جهودان گفتند كه بهشت ما را است . خدا بر ايشان رد كرد و گفت :  تِلْكَ أَمانِيُّهُمْ .  و غرور فريفتن باشد و كسى كه به چيزى فريفته گردد آن را غرور خوانند . [ 184 ب 
  ] و خدا دنيا را صفت اين نهاد و گفت :  وَ غَرَّتْهُمُ الْحَياةُ الدُّنْيا .  و نيز گفت :  فَلا تَغُرَّنَّكُمُ الْحَياةُ الدُّنْيا وَ لا يَغُرَّنَّكُمْ بِاللَّهِ الْغَرُورُ .  پس دنيا را صفت اين است . بنده او را مىجويد و اجل در قفا مىخندد . و تا او آرزوى خويش از دنيا دريافتن اجل او را دريابد . اكنون تعظيم حق ابو حازم را به جايى رسانيده بود كه دنيا را به اين چشم ديد كه ما ياد كرديم ، و نزديك\r\n\r\n","description":"","footnote":"","page_name":" 1585 ","page_number":205},
  {"content":"\r\n\r\nاو دنيا را هيچ قدر نمانده بود . و هم ابو حازم در صفت شيطان چنين مىگويد :\r\n« و ما الشيطان حتى يهاب منه فلقد اطيع فما نفع و عصى فما ضر » . و گفت ديو چه باشد كز او ببايد ترسيدن ، كه او را طاعت داشتند و منفعت نكرد . و در او عاصى گشتند و زيان نداشت . و هر چيزى را كه كسى بزرگ دارد يا طمع منفعت را دارد يا خوف مضرت را ، و اين هر دو در شيطان نيست . و كاشكى اين‌قدر استى كه سر به سر باشدى ، لكن از اين عجب‌تر هست ؛ در طاعت او منفعت نيست و مضرت هست ، و در عصيان او مضرت نيست و منفعت هست . و ابو حازم ديو را به اين چشم ديده بود تا ديو را در سر او مقدار نمانده بود . اينك فنا از تعظيم جز حق چنين باشد . آنگاه شيخ حديث ابو حازم ياد مىكند :\r\n« فكان كانه لا دنيا عنده و لا شيطان » . مىگويد ابو حازم چنان بود كه گويى كه نزديك او نه دنيا استى و نه شيطان . نه منافع دنيا را نزديك او قدر مانده بود و نه بلاى شيطان را . و شك نيست كه امت چاكران و خادمان پيغمبر باشند عليه السلام . و چون همت كهتران چنين باشد ، بنگر كه همت سيدان چگونه باشد ! باز دليلى آورد و گفت :\r\n« و من فناء الحظوظ حديث عبد الله بن مسعود حيث قال ما علمت ان فى اصحاب رسول الله من يريد الدنيا حتى قال الله : منكم من يريد الدنيا و منكم من يريد الآخرة . فكان فانيا عن ارادة الدنيا » . و دليل ديگر از فناى حظوظ حديث عبد الله بن مسعود است كه گفت من ندانستم كه از ياران پيغمبر عليه السلام و عليهم الرضوان كسى باشد كه دنيا را خواهد ، تا اين آيت نيامد . و در اين سخن دو چيز عجب است : يكى بزرگ همتى او كه در خاطر او هرگز ذكر دنيا نگذشته بود كه اگر گذشته بودى كاذب بودى . و به نزديك پيغمبر دروغ گفتن صفت منافقان است . و عبد الله بن مسعود از آن بزرگتر بود كه او را صفت نفاق بودى . و عجب‌تر از اين آن است كه چگونه نكوگمان بود به خلق خدا كه همه را با حق تعالى راست مىدانست و به كس گمان\r\n\r\n","description":"","footnote":"","page_name":" 1586 ","page_number":206},
  {"content":"\r\n\r\nكژ نبرد .\r\nو از اين نكوتر در اين باب آن است كه اگرچه وقت او آن بود كه گفت خويشتن را نستود ، لكن اين صفت در جملهء ياران مىدانست تا او طفيل ايشان باشد . و يكى ديگر اين باشد كه ايشان را خويشتن ستودن نباشد ، و در زير اين نكته‌اى ديگر است و آن آنست كه اين نيكوى در خويشتن و در ياران ، هنر خود و هنر ياران ندانست ، لكن از بركات صحبت رسول عليه السلام مىدانست چون بركت صحبت رسول صلوات الله عليه با كسان اين كند قدر و مرتبت رسول عليه السلام كه داند ؟ ! و نيز [ 185 الف 
  ] دليل ديگر آورد و گفت :\r\n« و من ذلك حديث حارثة قال عزفت نفسى الدنيا فكأنى انظر الى عرش ربى بارزا فنى عن العاجلة بالآجلة و عن الاغيار بالجبار » .\r\nدليل ديگر فناى حظوظ را حديث حارثه آورد كه در پيش گذشته است .\r\nبه شغل عقبى از دنيا فانى گشته بود و به تعظيم حق از غير حق فانى گشته بود . باز دليلى ديگر آورد و گفت :\r\n« و حديث عبد الله بن عمر و قد سلم عليه انسان و هو فى الطواف فلم يرد عليه فشكاه الى بعض أصحابه فقال ابن عمر كنا نتراءى الله فى ذلك المكان » . دليل ديگر حديث عبد الله بن عمر است رضى الله عنهما فناى حظوظ را ، كه چون كسى بر او سلام كرد در طواف جواب نداد ، و چون از او گله كرد گفت در آنجا با خدا ديدار مىكردم .\r\nتعظيم و اجلال مخدوم در خدمت او را چنان مشغول گردانيده بود كه نه به گوش سلام شنيد و نه به چشم سلام‌كننده را ديد . و نيز دليل ديگر آورد و گفت :\r\n« و منها حديث عامر بن عبد القيس قال لان تختلف فى الاسنة أحب الى من أن أجد ما تذكرون يعنى فى الصلاة » . و اين‌چنان بود كه مردم به نزديك او شكايت كردند به سبب خاطرها كه ايشان را در نماز مىافتاد . او جواب داد و گفت اگر سنانها راست و چپ و پيش و پس من مىزنندى بر من آسان‌تر آيدى از آنكه مرا در نماز اين‌چنين افتدى كه شما را مىافتد و آن آن باشد كه چون بنده در نماز آيد همه اسباب بر او حرام گردد كه احرام نماز عظيم‌تر از احرام حج است ، كه هرچه\r\n\r\n","description":"","footnote":"","page_name":" 1587 ","page_number":207},
  {"content":"\r\n\r\nدر احرام حج حرام است در احرام نماز حرام است ، و در نماز محرمات است كه در احرام حج حرام نيست ، چنان كه استدبار قبله و رفتن و آمدن و خوردن و خفتن و التفات كردن و سخن گفتن و خريدن و فروختن و آنچه بدين ماند ، كه اين معانى در حج حلال‌اند و در نماز حرام . پس احرام نماز قوىتر از احرام حج آمد . و چون بنده احرام نماز بست خويشتن را از اين همه معانى جدا كرد .\r\nو جدا گشتن از چيزها فنا باشد از آن چيزها ، و شك نيست كه محل قلب برتر از محل بدن است . تا دل نخست منقطع نگردد انقطاع بدن درست نيايد ، و چون تن از صحبت خلق بخواهد بريدن تا به خدمت پيوندد ، نخست بايد كه دل از شغل خلق ببرد تا به مخدوم پيوندد . چون دل را وصال نباشد با مخدوم تن را با خدمت وصال به كار نيايد . و باشد كه دل موصول باشد و تن به تقصير معدوم باشد .\r\nلكن چون دل مقطوع بود تن را وصال هيچ سود ندارد . اكنون عامر بن عبد القيس پندارى كه اين معنى ديده بود . چون به نماز درخواستى آمدن ، نخست دل از خلق ببريدى پس تن ، و نخست دل به مخدوم پيوستى پس تن به خدمت . از اين معنى بود كه او را اين خواطر نيفتادى . باز ياد مىكند كه حسن بصرى رضى الله عنه از اين سخن عجب داشت :\r\n« حتى قال الحسن ما اصطنع الله ذلك عندنا » . حسن رضى الله عنه چون سخن عامر بشنيد گفت : خدا با ما اين نكرده است . و در اين سخن حسن دو چيز است : يكى مقر آمدن به تقصير خويش و متهم ناكردن عامر را به دروغ . [ 185 ب 
  ] او را راست‌گوى داشت و به تقصير خويش مقر آمد . و ديگر نيازمندى بندگان حق تعالى ظاهر كرد و گفت خدا با ما اين نكرده است ، يعنى آن با عامر خدا كرده است نه هنر عامر . اگر همين فضل با ما كردى از ما همان آمدى كه از عامر آمد . و دليل درستى اين سخن عامر در خبر پيغمبر عليه السلام آمده است كه چون او را از خلق وحشت گرفتى گفتى : ارحنا يا بلال .\r\nبرهان اى بلال ما را ، يعنى قامت گوى تا به نماز مشغول گرديم و از\r\n\r\n","description":"","footnote":"","page_name":" 1588 ","page_number":208},
  {"content":"\r\n\r\nوحشت صحبت خلق وارهيم . اگر روا بودى كه بر سر مصطفى در نماز ذكر خلق گذشتى همان وحشت بر جاى بودى ، و گفتن كه : ارحنا يا بلال ، را فايده نبودى ، اينك فناى از خلق به اين معنى باشد كه ياد كرديم .\r\n« و فناء هو الغيبة عن الاشياء رأسا كما كان فناء موسى [ عليه السلام 
  ] حين تجلى ربه للجبل ، فخر موسى صعقا ، فلم يخبر فى الثانى من حاله عن حاله و لا اخبر عنه مغيبه به عنها » . و فناى ديگر آن است كه از همه چيزها غايب گردى چنان كه فناى موسى عليه السلام . چون تجلى كرد خدا بر كوه ، موسى بيهش بيفتاد . در حال ثانى از آن حال اول خبر نكرد كه مرا چه بود يا چه ديدم . و نه نيز آن‌كس كه او را غايب گردانيد از آن حال خبر داد . و اين دليل مىآرد بر آنكه شايد كه بنده از اوصاف خويش فانى گردد ، چنان كه از هيچ‌چيز خبر ندارد .\r\nو از آن معنى نيز كه او را فانى گردانيد هم خبر ندارد ؛ از بهر آنكه خبر داشتن صفت است آن‌كس را كه خبر دارد ، و تا وصفى در او قايم باشد فانى نباشد به تمام . و نزديك اين طايفه فنا كه بنده را پديد آيد ، از تجلى حق آيد در سر او . پس چون تجلى حق تعالى بر كوه موسى را فانى مىگرداند با محل و درجهء پيغمبرى او ؛ چون كمتر از موسى را همين تجلى بر سر افتد ، و كوه در ميانه واسطه نباشد ، كى بود كه فانى نگردد ؟ ! تجلى با واسطه چنان مىكند تجلى بىواسطه چگونه باشد !\r\nو آنكه موسى عليه السلام خبر نداشت از آنچه به او رسيد از دو بيرون نبود : يا فانى بود كه خبر نداشت ، و ديگر فانيان را صفت همين بايد ؛ يا سرى بود كه با خلق گفتن روى نبود . ديگر فانيان همچنين بايند . و شك نيست كه آن صعق بر نفس بود نه بر سر ، كه سر انبيا را تغير و نقصان روا نبود . پس اگر شايستى كه نفس از آنچه سر ديدى خبر يافتى بر نفس صعق نيامدى . پس چون نفس او را به صعق فانى و غايب گردانيد تا از وقت سر خبر ندارد ، كى روا بودى موسى را كه نفس خويش را خبر دادى از آنچه ديد ؟ ! و چون\r\n\r\n","description":"","footnote":"","page_name":" 1589 ","page_number":209},
  {"content":"\r\n\r\nخويشتن را خبر دادن روى نبود غير خويشتن را خبر دادن كى روى بودى ؟ ! و اگر موسى عليه السلام ندانست ، شك نيست كه خدا دانست كه موسى را چه رسيد ، و خبر نداد خلق را . و اگر اسرار بزرگان با غير ايشان بشايستى گفتن حق ما را خبر دادى .\r\nو بزرگان چنين گفته‌اند كه هريك را از پيغمبران همچنان فنا بوده است كه موسى را بود ، و آن آنست كه تجلى حق مختلف است ، در هرچه خواهد تجلى كند ، لكن آن موسى بر كوه افكند . نظارهء موسى كوه را از نظارهء غير فانى گردانيد ، از بهر آنكه تأثير تجلى در كوه مىديد ، و آن تجلى [ 186 الف 
  ] جلال بود ، و جلال صعق واجب كند .\r\nو يعقوب را عليه السلام تجلى در يوسف كردند ، و آن تجلى لطف بود نه تجلى جلال . و سليمان را صلوات الله عليه تجلى در ملك كردند ، و آن تجلى سلطان بود و او را صعق نيفتاد ، از بهر آنكه چون ملك متغير گردد ملك خراب شود . و ايوب را عليه السلام تجلى در بلا افتاد ، و آن تجلى قهر بود ، و با قهر حق جز صبورى روى ندارد ؛ و همه انبيا را عليهم السلام همين معنى بيايد ، لكن ذكر آن دراز شود .\r\nو جمله معنى اين سخن آن است كه بلا و يوسف و كوه همه واسطه بودند ، و حق تجلى خود را به اين بزرگان در اين وسايط نمود . پس ايشان نظارهء حق بودند نه نظاره واسطه . موسى جلال ديد نه كوه ؛ يعقوب لطف ديد نه يوسف ؛ سليمان حق ديد نه ملك ؛ ايوب قهر ديد نه بلا ؛ و اين وقت تجلى و مشاهدت كه انبيا و بزرگان را پديد آيد خبر دادن از او روى ندارد ، از بهر آنكه آن را كه خبر دهند از دو بيرون نيست : يا همان وقت دارد يا ندارد .\r\nاگر آن وقت دارد گفتن را فايده نيست ؛ و اگر وقت ندارد نامحرم است ، و سر ملوك با نامحرمان گفتن روا نيست . و نيز مشاهدات قياسى نيست تا به خبر غايب عيان گردد ، لكن غبار قهر و استيلا است ، اگرچه خبر دهد تا نبيند فايده ندارد ؛ و كسى كه به آتش مىسوزد اگرچه گويد مىسوزم ، نه او صفت سوختن را بيان تواند كردن تا ديگران را معلوم گردد كه درد سوختن چگونه باشد ؛ و نه نظارهء سوختن او بداند تا درد سوختن او نچشد . و چون مشاهدت تعلق\r\n\r\n","description":"","footnote":"","page_name":" 1590 ","page_number":210},
  {"content":"\r\n\r\nبه ديدار دارد ، و اين بىنمودن حق راست نيايد تا حق ننمايد خبر دادن چه سود دارد ؟ !\r\n« و قال ابو سعيد الخراز علامة الفانى ذهاب حظه من الدنيا و الآخرة الا من الله ثم يبدو له باد من قدرة الله فيريه ذهاب حظه من الله اجلالا لله ثم يبدو له باد من الله فيريه ذهاب حظه من رؤية ذهاب حظه و يبقى رؤية ما كان من الله لله عز و جلّ و يتفرد الواحد الصمد فى ابديته فلا يكون لغير الله مع الله تبارك و تعالى فناء و لا بقاء » . ابو سعيد خراز رضى الله عنه چنين مىگويد كه نشان فانى آن باشد كه آنچه حظ او است در اين جهان و در آن جهان از او برود مگر از خداى تعالى ؛ يعنى دنيا نخواهد و نگيرد و نجويد از بهر غرور و فنا را ؛ يا از بهر آنكه مبغوضهء حق است و با مبغوضهء دوست آرام گرفتن از دوست فراق آرد ، به اين معنى حظ او از دنيا برود .\r\nو اما حظ او از آخرت رفتن آن باشد كه در خويشتن چيزى نبيند كه او سزاوار آخرت باشد كه هرچند طاعت بيش كند خويشتن را مقصر داند ، و مقصر سزاى نواختن نباشد . به اين معنى حظ او از آخرت برود تا او را نه با دنياى موجود سكون ماند و نه با آخرت ناآمده اميد ماند . حظ او از هر دو برود لكن از حق نرود . به آن معنى كه قدم بر موافقت مىافشارد تعظيم امر را و وجود حق را ، و اميد مىدارد و مىترسد تصديق فضل و عدل را ، تا از دنيا و عقبى [ 186 ب 
  ] فانى باشد و به حق باقى باشد .\r\nباز چنين مىگويد تا او را چيزى پديد آيد از قدرت خدا كه او بنمايد كه حظ او نيز از خدا رفته است از بهر بزرگداشت خدا را ؛ يعنى چنان داند كه چون من يا كسى چون او بزرگى را كى شايد ، تا خطر آن باشد كه نوميد گردد . به اين معنى حظ او از خدا فانى گردد ، لكن باز پديد آيد كه كريم معيوب خر باشد ، اگر مقصران را ننوازد تا مقصر كجا يابد كه آنكه از او تقصير نيايد خود جز حق نيست . چون حق را با خود بر كردن روى نيست ، لكن بر با غير كند ، و غير او جز مقصر نيست .\r\nديدن اين معنى او را به اميد افگند ، به آن مقام اول فانى گردد ،\r\n\r\n","description":"","footnote":"","page_name":" 1591 ","page_number":211},
  {"content":"\r\n\r\nبه اين مقام ثانى باقى گردد . گاه او را بيم نوميدى و ناشايستگى فانى گرداند و گاه او را اميد كمال كرم حق باقى گرداند . باز او را چيزى پديد آيد از خدا كه با او نمايد كه او را حظ نيست در ديدار بىحظى . يعنى چون ديد كه چون منى او را نشايد خويشتن را از حق هيچ حظ نبيند ، لكن تا خبر دارد كه مرا حظى نيست هم با صفت خويش قايم بود كه همچنان‌كه ديدن كه مرا حظى است صفت من است [ ديدن كه مرا حظى نيست هم صفت من است 
  ] كه ديدن صفت بيننده باشد هر چون كه بيند .\r\nو تا چيزى مىبيند فانى نيست از حق ، و سلطان و قدرت و جلال و هيبت او در سر او چيزى پديد آرد كه او را از همه ديدارهاى صفت خويش فانى گرداند . اينك ذهاب حظ اين باشد كه نه حظ بيند و نه ذهاب حظ . باز چنين گفت :\r\n« و يبقى روية ما كان من الله لله » . و بنده در اين ديدن بماند آنچه از خدا است و خدا را است . يعنى چون فانى گشت از حظوظ خويش و فانى گشت از ديدن ذهاب حظوظ ، و فانى گشت از ديدن و ناديدن ذهاب حظوظ باقى گردد به ديدن آنچه از حق است و آنچه حق را است ، داند كه من او راام و همه كون او را است ؛ و مالك در ملك خويش هرچه خواهد كند . چون اين ديد همه خصومت و منازعت از ميانه برخيزد و بداند كه هرچه از حق آيد همه حق است ، جز موافقت روى ندارد . خلاف از ميانه برخيزد . همه تسليم ماند بىخصومت و همه موافقت ماند بىخلاف . بقاى او به حق به اين معنى باشد كه حق را باشد ، چنان كه حق خواهد . باز گفت :\r\n« و ينفرد الواحد الصمد » . و چون حق واحد و صمد بماند فرد بماند در ابديت ، چنان كه بود در ازليت غير خدا را با خدا نه فنا ماند نه بقا ؛ يعنى چون بنده به اين مقام رسيد او را نه مراد ماند و نه اختيار . هرچه در او پديد آيد مراد و اختيار حق باشد نه مراد و اختيار او ؛ تا حق تعالى همچنان‌كه در ازل هرچه خواست كرد كس را اختيار نه ، در حال و در ابد همچنين باشد . هرچه خواهد كند و كس را اختيار نه . باز شيخ اين سخن ابو سعيد را تفسير كرد و گفت :\r\n\r\n","description":"","footnote":"","page_name":" 1592 ","page_number":212},
  {"content":"\r\n\r\n« معنى ذهاب حظه من الدنيا مطالبة الاعراض » . معنى رفتن حظ او از دنيا آن است كه چيزى از اعراض دنيا طلب نكند ، از بهر آنكه اعراض را بقا نباشد ، و طلب كردن چيزى كه با تو بقا نخواهد گرفتن محال باشد . پيش از آنكه اعراض ايشان را [ 187 الف 
  ] به جاى بگذارد ، ايشان اعراض را به جاى بگذارند تا تارك باشند به عز نه مأخوذ به ذل . باز گفت :\r\n« و من الآخرة مطالبة الاعواض » . و ذهاب حظ او از آخرت آن باشد كه عوض نبيند ، يعنى دنيا طلب نكرد تا حظ او از دنيا بشد .\r\nبه اين ترك دنيا آخرت طلب نكند ، از بهر آنكه چون آخرت از دنيا عوض خواهد تجارت باشد نه فتوت . فتوت و ظرافت ترك باشد بىبدل . ترك با عوض و بدل بازرگانى باشد و بنده را با خداوند بازرگانى نرسد . پس چون آخرت عوض خواهد از دنيا اين ذهاب حظ نيست . فانى بمىگذارد و باقى مىجويد . كمتر مىگذارد و بيشتر مىجويد .\r\nاين ذهاب حظ كى باشد ؟ ! و شك نيست كه لذتهاى آخرت هم نصيب نفس است همچون اعراض دنيا . اگر ترك دنيا او را خلاف نفس بودى آخرت عوض طلب نكردى . چون آخرت عوض طلب مىكند هم نصيب نفس مىطلبد . ذهاب حظ كو ؟ ! و شك نيست همچنان‌كه دنيا غير حق است آخرت هم غير حق است . و هركه از دوست غير دوست طلب كند از دوست محجوب ماند .\r\n« فيبقى حظه من الله عز و جلّ و هو رضاه عنه و قربه منه » . گفت حظ او از خدا ماند و اين خشنودى خدا است از او و نزديكى او . پس حظ خويش از دنيا بگذارد ، و اين ترك حظ خويش را از دنيا آخرت به عوض نجويد تا از هر دو فانى باشد ، هم از دنيا به ترك و هم از آخرت به ناجستن . حظ او از آن ترك دنيا و عقبى رضاى حق ماند و قرب او ؛ يعنى در وقت قرب مرا خدمت بس است و به آخرت رضاى تو بس است . چون در دنيا قرب خدمت يافتم اگر دنيا نباشد روا باشد . چون در آخرت رضاى تو يافتم اگر بهشت نباشد روا باشد . باز چنين گفت كه اين فصل ثانى كه ابو سعيد گفته است :\r\n\r\n","description":"","footnote":"","page_name":" 1593 ","page_number":213},
  {"content":"\r\n\r\n« ثم يرد عليه حالة من اجلال الله ان يقرب مثله او يرضى عن مثله استحقارا لنفسه و اجلالا لربه جل و عز » . آن است كه ابو سعيد رحمه الله مىگويد كه حظ او نيز از حق برود . و معنى اين سخن آن است كه از بزرگداشت حق در او چيزى پديد آيد و با خود گويد كه او با چون منى نزديكى كم كند ، يا از چون منى خشنود كم گردد از خوار داشت نفس خود را و بزرگداشت خداوند خويش را . يعنى من فانى خداى باقى را كى شايد ، و من محدث خداى قديم را كى شايد ، و من كذاب خداى صادق را كى شايد ؛ و من فقير خداى غنى را كى شايد ؛ و من معيوب خداى پاك را كى شايد ، و من لئيم خداى كريم را كى شايد ؟ !\r\nاينك از قرب بىحظ گردد به اين معنى باز از رضا بىحظ گردد به آن معنى كه گويد اعمال بر عيب و با تقصير كى شايد كه رضاى او را سبب گردد كه رضا او را صفت است و فعل مرا صفت است . و صفت من فانى است و صفت او باقى است . صفت من عرض است و صفت او قديم است . عرض فانى علت كى گردد قديم باقى را . و نيز بداند كه رضا و سخط حق سابق است فعل [ 187 ب 
  ] بندگان را .\r\nاگر سخط پيش رفته است به هيچ علت رضا نگردد ، و اگر رضا پيش رفته است به هيچ علت سخط نگردد . به اين معنى نيز از او رضا برود تا آنچه او مىكند كردهء خويش نبيند . و آنچه حق خواهد كردن خبر ندارد . متحير در ميان هر دو بماند . اينك ذهاب حظ او به اين معنى باشد .\r\n« ثم يرد عليه حالة توفيه حق الله تبارك و تعالى » . پس در او حالى پديد آيد كه حق خدا او را از همه بستاند .\r\n« فيغيبه عن رؤية صفته التى هى رؤية ذهاب حظه » . تا غايب گرداند او را از صفت او ، آن صفتى كه بديد رفتن حظوظ خويش او را از اين ديدار غايب گرداند .\r\n« فلا يبقى فيه الا ما من الله عز و جلّ اليه و يفنى عنه ما منه الى الله سبحانه » . نماند در او الا آنچه از خدا به او آيد و فانى گردد از او آنچه از او به سوى حق رود . يعنى صنع و فعل خويش نبيند همه\r\n\r\n","description":"","footnote":"","page_name":" 1594 ","page_number":214},
  {"content":"\r\n\r\nصنع و فعل حق بيند در ماضى ، نبيند كه من چه كردم ، لكن آن بيند كه او با من چه كرد ، تا نظارهء فعل حق باشد نه نظارهء فعل خويش .\r\nو در مستقبل نبيند كه من چه خواهم كردن ، لكن آن بيند كه حق در اين با من چه پديد خواهد آوردن ؛ تا نظارهء قدرت و غناى خويش نباشد ، لكن نظارهء قدرت و غناى حق باشد . عجز خويش پيش قدرت حق برد و فقر خويش پيش غناى حق برد ، تا عجز او به قدرت حق قدرت گردد ، و فقر او به غناى حق غنا گردد .\r\n« فيكون كما كان اذ كان فى علم الله قبل ان يوجده » . گفت چون حال بنده اين گردد در وقت چنان گردد كه آن‌گاه بود در علم خدا در ازل ، پيش از آنكه او را هست كرد .\r\n« سبق له منه ما سبق من غير فعل كان منه » . پيش رفت او را از حق آنچه پيش رفت بىآنكه از او فعلى بودى . معنى اين سخن آن است كه چون از نظارهء خويش و از نظارهء افعال خويش فانى گردد ، صفت او در وقت كه موجود است همچنان گردد كه آن‌وقت كه معدوم بود در ازل ببيند كه در ازل فعل من نمىبايست تا با من چندين منت كرد ؛ در ابد نيز هم فعل من نمىبايد تا با من منت كند نه به آن معنى كه فعل نكند ، لكن به آن معنى كه فعل خويش علت نبيند ، از بهر آنكه چو در مستقبل منت نعمت خواهد بودن و در ماضى آن منت دين بود . چون منت دين را فعل بنده علت نبايست ، محال باشد كه منت نعمت را فعل بنده علت بايد . بىاختيارى او در وقت و بىصفتى او در وقت و ناديدن او خود را و فعل خود را در وقت او را چنان گرداند كه گويى در ازل بود كه حق هرچه خواست كرد بىاو در مستقبل نيز هرچه خواهد كند بىاو . باز گفت :\r\n« و عبارة اخرى عن الفناء ان الفناء هو الغيبة عن صفات البشرية بالحمل الموله من نعوت الإلهية » . و عبارتى ديگر است فنا را ، و آن آنست كه فنا فانى گشتن است ، يعنى غايب گشتن است از صفات بشريت ، بر آنكه بر او بارى افتد از نعوت [ 188 الف 
  ] الهيت تا او را واله گرداند . باز اين را تفسير كرد و گفت :\r\n« و هو أن يفنى عنه اوصاف البشرية التى هو الجهل و الظلم » . و\r\n\r\n","description":"","footnote":"","page_name":" 1595 ","page_number":215},
  {"content":"\r\n\r\nآن‌چنان باشد كه فانى گردد از او اوصاف بشريت چون جهل و ظلم .\r\n« لقوله عز و جلّ  وَ حَمَلَهَا الْإِنْسانُ إِنَّهُ كانَ ظَلُوماً جَهُولًا  » . مردم را ظلوم و جهول نام نهاد ، و ظلوم و جهول فعول باشد از ظلم و جهل ، و فعول صفت مبالغت باشد ، چنان كه صفت ذات كه نشايد كه از او جدا گردد ، چنان كه خدا را صفت غفور و شكور . باز گفت :\r\n« و من اوصافه الكنود و الكفور » . و از اوصاف آدمى نيز كنود است و كفور . و اين همه فعول‌اند از كفران و بخل . باز گفت :\r\n« و كل صفة ذميمة تفنى عنه » و هر صفتى كه آن نكوهيده است از او فانى گردد .\r\n« بمعنى ان يغلب علمه جهله و عدله ظلمه و شكره كفرانه و امثالها » . به آن معنى كه علم او جهل او را غلبه كند و عدل او ظلم را ، و شكر او كفران را و آنچه به اين ماند . اين‌همه سخن به اين درازى كه ياد كرد يك معنى دارد و آن آنست كه خلقت آدمى بر صفات مذمت است چون كفران و بخل و ظلم و جهل ، چنان كه حق او را ظلوم و جهول و كنود و كفور و هلوع و جزوع نام كرد ، و اين همه صفات مذمت است و خلقت او را اصل اين است ، و غير اين از او نيايد مگر به عنايت و توفيق الهى . چون عنايتى و توفيقى پديد آيد آن‌همه صفات مذمت از او نيست گردد . بدل كفران شكر آيد ، و بدل جزع صبر آيد ، و ديگر صفات همچنين .\r\nآن صفات ندمت از او رفتن صفت فنا است ، و آن صفات محمدت در او پديد آمدن صفت بقا است . و اين هنر او نيست چه عنايت الهى است . فانى گشتن از صفات بشريت چنين باشد كه معانى مذموم از او برود ، و باقى گشتن به صفات الهيت اين باشد كه صفات محمود در او قايم شود . و او را كه گويند باقى شد به صفات الهيت از دو معنى گويند : يا از آن معنى كه اين از او به عنايت الهى پديد آمد ، كه اگر آن عنايت نبودى آن ديگر صفات آمدى يا به آن معنى گويند كه حق به همه صفات خود محمود است ، و او را صفات مذمت روا نباشد .\r\nحقيقت را صفت اين است . باز بر ضد اين صفت خلق است .\r\n\r\n","description":"","footnote":"","page_name":" 1596 ","page_number":216},
  {"content":"\r\n\r\nبشريت همه مذمت است ، چون حق تعالى او را محمود الصفات گرداند به مثل چنان است كه گويى در او صفت بشريت نيستى و كسى كه بر راه و خوى كسى رود گويند كه راه او راه او است و خوى او خوى او است ، يعنى مثل آن است . پس معناش آن باشد كه حق او را صفات محمود داد . پندارى كه صفات الهيت است ، و اين‌چنان است كه عايشه صديقه را رضى الله عنها از خوى پيغمبر عليه السلام بپرسيدند .\r\nقالت كان خلقه القرآن . خوى او را قرآن خواند ، و قرآن كلام خدا است ، و صفت قديم او است ناآفريده . و صفت خدا خوى بنده نباشد ، لكن معناش آن است كه خلق او چون قرآن بود . به آن معنى كه او را خود خلقى نبود از اخلاق بشريت . لكن خلق او آن بود كه در قرآن بود . [ 188 ب 
  ] و هرچه قرآن مثال دادى خوى او آن بودى . يعنى قرآن همه به خير فرمايد و از شر منع كند . خلق او خير بود و هيچ شر نبود .\r\nو شايد كه اين سخن را از اين نيكوتر معنىاى باشد ، و آن آنست كه چون از نعوت الهيت بر او حمل افتد او را واله گرداند ؛ و واله بىخويشتن باشد . يك اشتقاق نام الله را اين گفته‌اند كه اشتقاق او از وله است و وله حيرت باشد ؛ و بيابان را وله خوانند به آن معنى كه چشم در او خيره گردد و كنارهء او را درنيابد . و مادر بچه‌گم‌كرده را كه سرگردان گشته باشد و الهه خوانند ، چنان كه شاعر گويد :\r\n فاصبحت والها ثكلى على عجل * كل دهاها و كل عندها اجتمعا \r\nو نيز در اخبار يعقوب پيغمبر آمده است كه يوسف از جبريل عليهم السلام پرسيد كه پدر مرا بر فراق من درد چه مايه است ؟ گفت چندانكه هفتاد مادر بچه‌گم‌كرده را باشد . پس الله را معنى آن باشد كه خلق را سرگردان كرده است و متحير گردانيده در عظمت و جلال خود . و از اين معنى بود كه شبلى گاه‌گاه كه اين بيت گفتى واله گشتى :\r\n قل تحيرت فيك خذ بيدى * يا دليلا لمن تحير فيكا \r\nباز چون ولهش غالب گشتى گفتى يا دليل المتحيرين زدنى تحيرا .\r\nپس چون بنده را صفات وله به اين جاى رسد از صفات خويش و از\r\n\r\n","description":"","footnote":"","page_name":" 1597 ","page_number":217},
  {"content":"\r\n\r\nصفات خلق غايب گردد تا هرچه گويد از حق گويد ، آن همه غيبت او از صفات خلق فنا است ، و آن شغل او به صفات حق بقا است و هرچند كه او را وله به صفات ربوبيت بيش مىگردد از صفات بشريت فانىتر مىگردد . اينك فنا و بقا اين باشد .\r\n« قال ابو القاسم فارسى رحمه الله الفناء حالة من لا يشهد صفة بل يشهدها مغمورة بمغيبها » . گفت فنا حال كسى است كه هيچ صفت نبيند يعنى صفات خلق از خلق نبيند ، لكن صفات خلق را پوشيده بيند به آن كسى كه غايب‌كنندهء صفات خلق است .\r\nو معنى اين سخن يك حرف است و آن آنست كه اگرچه تغير احوال خلق صفت خلق است در وقت اما چنان نيست كه اين صفتى است كه بابتداء از ايشان موجود آمده است به اختيار خويش ، لكن بنايى است بر قضاء ازلى ؛ و آن قضا را بنا بر ارادت ؛ و آن ارادت را بنا بر علم همچنان موجود مىآيد در آن‌وقت كه قضاى ازلى بوده است . و آن قضا بر حسب ارادت است . چنان قضا كرده است كه خواسته است . و آن ارادت بر حسب علم است . چنان خواسته است كه دانسته است .\r\nيك ذره از جواهر و اجسام و يك حركت يا يك سكون از اعراض در كون پديد نيايد الا بر موافقت قضا و ارادت و علم ازلى .\r\nچنان كه دانسته است همچنان مىباشد . و كسى كه نظارهء وقت كند اختلاف احوال بيند . باز چون نظارهء ازلى كند موافقت قضا و ارادت و علم بيند از گشتن تغير و احوال خلق هرچند كه متضاد آيد و مختلف و از آنجا كه علم حق است راست آيد ؛ و راست را راست دانسته بود راست آمد ؛ [ 189 الف 
  ] و كژ را كژ دانسته بود كژ آمد .\r\nاز آنجا كه علم است همه راست آمد .\r\nچون نظارهء خلق كنى همه كژى بينى خصومت خيزد ؛ و چون نظارهء ازلى كنى همه راست بينى تسليم پديد آيد . اينك پوشيده گشتن صفات خلق به مغيب اين باشد كه آن‌كس كه نظارهء خلق كند تغير احوال خلق بيند . و اين نيز متغير گردد ، و آنكه نظارهء حق كند تغير خلق را به تغير حق بيند ، و با حق سبحانه كس را خصومت نرسد ، از بهر آنكه او خطا نكند و همه چيزى چنان كند كه بايد ؛ و هر چيزى آنجا نهد كه بايد .\r\n\r\n","description":"","footnote":"","page_name":" 1598 ","page_number":218},
  {"content":"\r\n\r\nو از روى بودن كافر و مؤمن ، عاصى و مطيع ، حسن و قبيح متفاوت آيد و از روى نهادن راست آيد . آنجا كه قبح نهاد جز آن نبايست ، و آنجا كه حسن نهاد جز آن نشايست . معنى راست نهادن اين است .\r\nپس نظارهء اين سر بباشد تا او را با خلق خصومت نماند و فانى گردد به اين معنى ، و همه نظارهء صنع حق تعالى گردد تا از او رضا و تسليم پديد آيد و به اين معنى باقى گردد . پس گفت :\r\n« و قال : فناء البشرية ليس على معنى عدمها بل على معنى ان يغمر بلذة توفى على رؤية الالم و اللذة الجارية على العبد فى الحال » . گفت فناى بشريت نه آن باشد كه بشريت معدوم گردد ، لكن بر آن معنى باشد كه پوشيده گردد به لذتى ديگر كه آن زيادت گردد بر لذتى و المى كه بر بنده مىرود در حال . معنى اين سخن آن است كه خلقت بشريت بر طبعى است كه تا حيات در او است از ملاذ لذت يابد و از آلام الم يابد ، و تا نميرد اين صفت از او خالى نگردد در حكم دنيا و در حكم مرگ . شايد كه نيز او را الم و لذت باشد به حكم آخرت ، چنان كه عذاب قبر . پس در هر دو حال هم در حكم دنيا و هم در حكم آخرت بشريت از بنده برنخيزد . پس فنا برخاستن بشريت نباشد .\r\nلكن تلذذ و تألم در بنده باقى باشد . و در بنده چيزى پديد آيد از معنى لذت چنان كه شادى مفرط كه او را مغلوب گرداند از لذاتى و آلامى كه دون از لذت باشد يا در او غمى يا دردى مفرط پديد آيد كه او را از ديگر لذات و از ديگر آلام غايب گرداند . اين صفت را فنا خوانند و اين همه را مثال است .\r\nفناى جلال چنان باشد كه كسى پيش ملكى ايستاده باشد و هيبت آن ملك او را فروگرفته باشد . در آن مجلس صد كار بكنند كه او را از آن خبر نباشد ، و فناى شادى چنان باشد كه كسى را از ملكى نواخت بسيار رسد و در ميان آن عز و شادى او را زيانى رسد يا كسى با او بدى كند ، در غلبهء آن سرور از آن خبر ندارد . اما فناى غم آن باشد كه اگر كسى را اندوهى بزرگ رسد يا مصيبتى بزرگ رسد يا عزل ولايت افتد ، شاديها و غمهاى خرد در آن وقت او را پديد نيايد .\r\n\r\n","description":"","footnote":"","page_name":" 1599 ","page_number":219},
  {"content":"\r\n\r\nو مثال اين به حقيقت آن است كه چون كسى را سر درد كند ، اين الم و محنت است ؛ و چون تبى مطبق پديد آيد آن الم در جنب اين تب فانى گردد . باز چون درد جان كندن پديد آيد آن درد در جنب اين راحت گردد . [ 189 ب 
  ] و در جمله ببايد دانستن كه همه نعمتها در جنب نعمت بهشت فانى است و همه بلاها در جنب بلاى دوزخ فانى است . چنان كه پيغمبر عليه السلام گفت : كل نعيم دون الجنة باطل و كل عذاب دون النار باطل . همه عذابها عذاب‌اند ، لكن در جنب قياس دوزخ فانى گردند ، و همه نعمتها نعمت‌اند ، لكن در جنب قياس بهشت فانى گردند . اما به حكم شريعت همه نعمتها به جنب نعمت ايمان فانىاند و همه بلاها در جنب بلاى كفر فانىاند . و در قيامت نيز آن همه بلاى دوزخ در جنب بلاى فراق فانى است ، و آن همه نعيم بهشت در جنب نعمت ديدار فانى است . اينك فناى صفت بشريت به اين معنى باشد .\r\nباز بر اين معنى دليل آورد قصهء آن زمانى كه با زليخا بودند و گفت :\r\n« كصواحبات يوسف [ عليه السلام 
  ] :  قَطَّعْنَ أَيْدِيَهُنَّ  ، لفناء اوصافهن » . و اين‌چنان است كه از آن زنان كه ساعتى با يوسف صحبت كردند و دستهاى خويش ببريدند و پاره‌پاره كردند ، از آنكه از اوصاف خويش فانى گشته بودند . يعنى اوصاف بشريت درد يافتن است و نشان بقاى اين صفت دست خويش نابريدن است . اگر اين صفت در ايشان باقى بودى دست خويش نبريدندى .\r\n« و لما ورد على اسرار هن من لذة النظر الى يوسف » . و از آنچه بر سر ايشان آمد از لذت نگرستن به يوسف . يعنى چون چشم نگرد يا ديگر حواس كارى كند علم آن به سر بازگردد . چشم نگرد و لكن سر داند كه چه مىبيند . گوش شنود و لكن سر داند كه چه مىشنود ؛ و ديگر حواس هم بر اين قياس . چون چشم ايشان به جمال يوسف نظر كرد سر غايب آن جمال بدانست ، و ظاهر به سر قايم است . چون سر در نظارهء جمال يوسف مغلوب گشت ظاهر كه تبع سر بود همه مغلوب گشت . آنچه بر او افتاد از الم قطع خبر نداشت . باز گفت :\r\n\r\n","description":"","footnote":"","page_name":" 1600 ","page_number":220},
  {"content":"\r\n\r\n« ما غيبهن عن الم ما يدخل عليهن من قطع ايديهن » . از لذت نظر يوسف بر سر ايشان چيزى پديد آمد كه ايشان را غايب گردانيد از دردى كه به ايشان درآمد از بريدن دستها . معنى اين سخن آن است كه درد برجا است تا حيات باقى است . لكن سلطانى غالب پديد آمد كه ايشان را از سلطان الم قطع غايب گردانيد . اين غيبت عدم نبود ، لكن غيبت خبر ناداشتن بود . پس چون حق در خلقت يوسف زيادت لطف عنايت كرد ، آن زيادت لطف زيادت جمال واجب كرد . و آن زيادت جمال زيادت جلال واجب كرد كه سر بيگانگان را چنان مغلوب گردانيد كه از صفات خويش غايب گشتند . چون جلالى كه از جمالى خيزد در مخلوقى كه آن جمال تأثير لطفى باشد كه از عنايت صانع پديد آيد بيگانگان را چنان غايب گرداند ؛ جلالى كز حق پديد آيد دوستان را چگونه گرداند ؟ ! با آنكه اينجا جلال و جمال ظاهر بود و خلقى بود قوت او چنين بود . چون جلال و جمال باطن باشد [ 190 الف 
  ] و حقى باشد ، قوت او چگونه باشد ؟ ! پس بر اين چند بيت حجت آورد و گفت :\r\n« قال بعض اهل العصر :\r\n غابت صفات القاطعات أكفها * فى شاهد هو فى البرية أبدع » \r\nغايب گشت صفت آن زنانى كه كفهاى خويش ببريدند در شاهدى در ميان خلق بديع‌تر بود . به اين سخن اشارت مىكند كه يوسف با آن‌همه جمال كه داشت از جنس مخلوقان بود ، و مخلوق همه از نطفه بود و مولود ميان ذكر و انثى بود . و خلقت او همچنان‌كه خلقت ساير بشر بود ، و در همه معانى بشريت با ديگران شبيه بود .\r\nو در او چيزى زيادت نبود جز آنكه خلقت او پاره‌اى بديع‌تر بود ؛ ناظران را آورد آنچه آورد . چون تجلى از مشاهدت آن‌كس پديد آيد كه نه مخلوق است و نه محدث و نه او را شبيه و نظير و نه مثل است .\r\nاگر قوت مشاهدت او غايب گرداند چه عجب . باز گفت :\r\n « ففنين عن اوصافهن فلم يكن * من نعتهن تلذذ و توجع » \r\nآن زنان از اوصاف خويش فانى گشتند ، و نيز نعت ايشان نه آن\r\n\r\n","description":"","footnote":"","page_name":" 1601 ","page_number":221},
  {"content":"\r\n\r\nبود كه لذت يافتند يعنى نظارهء آن خلق بديع به ايشان اين كرد با آنكه ايشان را تقدم معرفت نبود ، مشاهدت حق با تقدم معرفت چگونه كند ؟ !\r\n « و قيام امرأة العزيز بيوسف * يد نفسه ما كان يوسف يقطع » \r\nباز زن عزيز به يوسف عليه السلام قايم بود دست خويش را به يوسف كى بريدى ؟ ! اين بيت مىآرد و فرق مىكند ميان زليخا و ميان زنان ديگر . آن زنان يك ساعت ديدند دستهاى خويش ببريدند ، باز زليخا روزگار دراز با يوسف صحبت كرد دست خويش نبريد از چه معنى بود . چنين مىگويد كه ايشان يوسف را دوست نداشتند و به يوسف قايم نبودند . اگر بريدند دست خويش بريدند . باز زليخا محبهء يوسف بود و به يوسف قائم بود ، يوسف دست خويش را كى بريدى ؟ ! اين سخن را چند تأويل است : يكى آن است كه هر آن‌كس كه محب نيست مالك است ؛ چون محب گردد مملوك گردد . پس آن زنان محب نبودند مالك بودند . دست خويشتن را اگر بريدند آن خويشتن بريدند . باز زليخا محبه بود و حكمش حكم مملوكان بود . اگر بريدى آن يوسف بريدى . او را بر ملك يوسف حكم نبود .\r\nو گروهى چنين گفتند كه همچنان‌كه زنده به جان زيد ، محب به محبت زيد . نبينى كه چون كافر عدو بود او را مرده خواند . و چون مؤمن دوست بود حق او را زنده خواند و گفت :  أَ وَ مَنْ كانَ مَيْتاً فَأَحْيَيْناهُ .  و نيز گفت :  تُخْرِجُ الْحَيَّ مِنَ الْمَيِّتِ وَ تُخْرِجُ الْمَيِّتَ مِنَ الْحَيِّ  ، يعنى يخرج المؤمن من الكافر و الكافر من المؤمن . پس چون ايشان محبت يوسف نداشتند زنده به يوسف نبودند و قايم به يوسف نبودند .\r\nاگر بريدند به صفات خويش با خويشتن كار كردند . باز چون زليخا محبه بود زنده به يوسف بود و قايم به يوسف بود . اگر دست بريدى به قوت يوسف بريدى ؛ و در يوسف صفت دست بريدن نبود .\r\nو نيز گفته‌اند آن زنان را حرمت خدمت و حق صحبت نبود از يوسف [ 190 ب 
  ] ايشان را رعايت نيامد ، با خود درماندند ، در بلا افتادند . باز زليخا را حق صحبت بود و حرمت خدمت بود ، از يوسف رعايت آمد . سلامت بازيافت . و اين اصلى بزرگ است كه نظر\r\n\r\n","description":"","footnote":"","page_name":" 1602 ","page_number":222},
  {"content":"\r\n\r\nبزرگان كهتران را نگاه دارد . و برخاستن نظر بزرگان از كهتران به بلا درافگند . تا گفته‌اند كه مردم بزرگ نه به آن گردد كه بزرگان را بيند ، لكن بزرگ به آن گردد كه بزرگان او را بينند . و اين را در حقيقت اصلى است . خذلان از حق تعالى بنده را شقى گرداند ؛ و توفيق از حق بنده را سعيد گرداند .\r\nتوفيق جز نظر نيست و خذلان جز رفع نظر نيست . نبينى كه خدا گفت :  وَ لا يَنْظُرُ إِلَيْهِمْ يَوْمَ الْقِيامَةِ .  چون صفت اشقيا رفع نظر آمد صفت سعدا وجود نظر آمد . و ميان خلق متعارف است كه گويند فلان در كار ما نظر كن و به ما نظر كن و نظر خويش از ما باز مگير . و چون كسى را نيكوى دنيا پديد آيد گويند فلان در كار او نظر كرد ، و چون دينى پديد آيد گويند حق سبحانه در كار او نظر كرد . پس آنجا كه نظر يوسف بود سلامت آمد ، و اينجا كه نظر نبود بلا آمد . و نيز گفتند كه ايشان ناگاه بلايى ديدند كه به آن بلا صحبت نكرده بودند . فانى گشتند .\r\nباز زليخا صحبت كرده بود با بلا ، و بلا او را غذا گشته بود .\r\nآنجا آمدن بلا بلا گشت . باز اينجا بلا غذا بود . برخاستن بلا بلا گشت . و نيز گفته‌اند كه آن زنان را تقدير آن نبود كه يوسف را باشند ، چون صحبت يوسف را نشايستند . حق ايشان را با بلا رها كرد تا زير و زبر گشتند . باز تقدير رفته بود كه زليخا يوسف را بايد ، حق او را نگاه داشت تا بر كسى كه او دوست ما را بايد بلا نرسد . و آنكه دوست بود و او را بايد چنان نگاه دارد ، آنكه او را بايد چگونه نگاه دارد ؟ ! نابايسته و ناشايسته را بايد كه تباه كنند و نگوسار گردانند دليل خوارى او را . باز بايسته شايسته را در بلاى بسيار نگاه دارند از بهر عزيزى او را . پس دو بيت آورد بر دليل فنا و گفت :\r\n « ذكرنا و ما كنا لننسى فنذكر * و لكن نسيم القرب يبدو فيبهر\r\nفافنى به عنى و أبقى به له * اذا الحق عنه مخبر و معبر » \r\n\r\n","description":"","footnote":"","page_name":" 1603 ","page_number":223},
  {"content":"\r\n\r\nو اين دو بيت در باب ذكر گذشته است و معناش ياد كرده‌ايم ، در تكرار كردن آن فايده‌اى نباشد .\r\n« و منهم من جعل هذه الاحوال حالة واحدة » . و از ايشان كس هست كه اين همه احوال را يك حال گرداند .\r\n« و ان اختلفت عباراتها » . اگرچه عبارتهاى او مختلف باشد .\r\n« فجعل الفناء بقاء و الجمع تفرقة و كذلك الغيبة و الشهود و السكر و الصحو » . فنا را بقا دارد و جمع را تفرقه ، و همچنين غيبت و شهود و سكر و صحو يكى دارند . و معنى اين سخن ، و الله اعلم ، آن است كه اين الفاظىاند متضاد . فنا با بقا و جمع با تفرقه و غيبت با شهود و صحو با سكر ضدين‌اند . و دو صفت كه ضدين باشند وجود ايشان بر تعاقب باشد ، و اجتماع هر دو ضد به يك وقت و در يك حال روا نباشد . چنان كه حركت با سكون و علم با جهل و آنچه به اين ماند . پس بيشتر اين طايفه بر آن‌اند كه در وقت بقا فانى نباشد ، و در وقت فنا [ 191 الف 
  ] باقى نباشد .\r\nباز گروهى چنين گويند كه هر دو صفت به يك وقت مجتمع شايند ، چنان كه وجود يكى عدم ديگر تقاضا كند يا وجود فنا از يك صفت بقا واجب كند به ديگر صفت فنا چنان كه به حركت باقى باشد از سكون فانى باشد . و چون به سكون باقى باشد از حركت فانى باشد ، و ديگر صفات هم بر اين قياس . باز اين را بيان كرد و گفت :\r\n« و ذلك ان الفانى عما له باق بما للحق و الباقى للحق فان عماله » .\r\nآنكه فانى باشد از آنكه او را است باقى باشد به آنچه حق را است .\r\nو باقى به آنچه حق را است فانى باشد از آنچه او را است ، يعنى تا بنده به مراد خويش قايم است فانى است از موافقت حق . و چون باقى گردد به موافقت حق فانى گردد از مراد خويش . و اين جمله آن است كه خداخواه خويشتن‌خواه نباشد . و خويشتن‌جوى خداجوى نباشد .\r\n« و الفانى مجموع لانه لا يشهد الا الحق » . و فانى مجموع باشد از بهر آنكه جز حق نبيند ، و چون صفت صفت فنا گردد مجموع گردد به آن معنى كه همه مرادهاى او يك مراد گردد ، و همه ديدارهاى او\r\n\r\n","description":"","footnote":"","page_name":" 1604 ","page_number":224},
  {"content":"\r\n\r\nيك ديدار گردد . يعنى مراد حق و ديدار حق همه او را بيند و مراد او جويد .\r\n« و المجموع مفارق لانه لا يشهد اياه و لا الخلق » و مجموع مفارق باشد از بهر آنكه نه خويشتن بيند و نه خلق . پس هم در آن وقت كه مفارق باشد مجتمع باشد ، و هم در آن وقت كه فانى باشد باقى باشد .\r\nنه به آن معنى كه از آن چيز كه فانى و مفارق باشد ، هم به آن چيز مجتمع باشد و باقى باشد ، كه اين اجتماع ضدين است و اين محال باشد .\r\nو لكن مجتمع و باقى باشد به حق مفترق و فانى باشد از خلق . اين جمع ضدين نباشد ، از بهر آنكه هر چيز كه آن را با چيزى اجتماع افتد از غير آن چيز افتراق افتد ، و لامحاله ، و اين ضرورت است .\r\nو جمله اين سخن آن است كه تا مراد خويش و مراد خلق مىجويد شغل او به مراد خويش و به مراد خلق او را از حق غايب گرداند ، و تا مراد حق جويد او را از خلق و از خويشتن غايب گرداند ، از بهر آنكه تا سر بنده به حق مشغول است غير حق به آن سر راه نيابد ، زيرا كه چون سر به چيزى مشغول باشد به غير آن چيز مشغول نتوان كردن . فان المشغول لا يشغل . فارغ بايد تا شغل پذيرد و مشغول را مشغول كردن محال است . نبينى كه يك مخلوق به دو مكان مشغول كردن روا نيست با آنكه مخلوقين جنسين باشند ، پس يك سر به حق و به خلق مشغول كردن كى روا باشد كه حق و خلق جنسين نباشند .\r\nو در زير اين سخنى است عجب ، و آن آن است كه چون سر بنده به حق مشغول گشت حق از آن بزرگتر است كه با عظمت و جلال و هيبت او غير حق بر آن سر گذر يا رد كردن ، و چون سر خويش به غير حق مشغول كرد سر او آلوده گشت ، و آلوده حق را نشايد . و تعظيم الحق يقتضى استصغار الخلق لا محالة . و بزرگداشت حق خلق را در چشم خرد گرداند . و المستعظم و المستحقر لا يجتمعان . و چون سر خويش را به خلق مشغول كرد از دو بيرون نيست : يا حق را سبك داشت ، يا در سر او [ 191 ب 
  ] خلق را تعظيم آمد ، و سبك دارندهء\r\n\r\n","description":"","footnote":"","page_name":" 1605 ","page_number":225},
  {"content":"\r\n\r\nحق حق را نيابد . يا از حق اعراض كرد يا به خلق مشغول گشت ، و معرض از حق حق را نبيند ، از بهر آنكه معرض از خلق خلق را نبيند با قلت و خساست خلق ؛ معرض از حق با جلال و عظمت حق حق را كى بيند ؟ ! باز گفت :\r\n« و هو باق لدوامه مع الحق و هو جامعه به و هو فان عما سواه مفارق لهم » . و اين كس باقى باشد با آنكه دايم باشد با حق و جمع‌كنندهء او به خود حق باشد و فانى باشد از غير حق و مفارق باشد او را . پس معنى باقى آن مىنهد كه او را با حق صحبتى باشد بر دوام .\r\nتفسير بقا دوام مىنهد ، از بهر آنكه هرچه دوام آن بيشتر باشد در وضع لغت آن را باقىتر گويند ، و اين‌چنان است كه خدا اهل بهشت را اصحاب الجنة خواند از بهر طول صحبت را ؛ و اهل دوزخ را اصحاب النار خواند از بهر دوام صحبت را . و هر دو را خالدان خواند ، و خلد بقا باشد .\r\nچون دايم آنجا بماندند صفتشان اين آمد ، و چون دنيا و آنچه در دنيا بود پايدار نبود صفت او فنا نهاد و گفت : كل من عليها فان ، ما عندكم ينفد . و چون ثواب آن را نزديك حق تعالى دوام بود صفت او بقا نهاد و گفت : و ما عند الله باق . پس چون بنده بر دوام با حق باشد به معنى نگاهداشت حدود او و به جاى آوردن حقوق او آن را باقى گويند از بهر دوام صحبت يا از بهر آنكه اين كس به اين معاملت نجات باقى خواهد يافتن . باز گفت :\r\n« و هو جامعه به » . گفت اين كس از پراكندگى صحبت خلق مجموع گشت به صحبت حق نه به اختيار و هنر خويش گشت ، لكن به آن گشت كه حق او را جمع كرد سوى خود . يعنى او را از خلق نگاه داشت و خلق را از او دور داشت تا پراگندهء صحبت ايشان نگشت و بر صحبت خويش او را نگاه داشت تا همه با او باشد . و چون جمع گشت با حق به اين معنى كه ياد كرديم فانى گشت از غير حق و جدا گشت از ايشان . هم بر اين معنى باز گفت :\r\n« و هو غايب سكران لزوال التمييز عنه » . و اين فانى را نيز غايب و سكران گويند از بهر آنكه تمييز از او زائل گشته باشد . و اين از\r\n\r\n","description":"","footnote":"","page_name":" 1606 ","page_number":226},
  {"content":"\r\n\r\nآن معنى گفت كه هركه از چيزى به ظاهر غايب گردد از جدا كردن آن چيز از غير او عاجز گردد . پس چون سر نيز از خلق غايب گردد نيز او را در خلق تمييز نماند . و نيز چون كسى مست گردد از مسكر يا عقل او به سكر شراب مشغول گردد تمييز از او برخيزد ، تا اگر در هلاك افتد يا در نجات خبر ندارد . پس آن‌كس كه مست مشاهدت حق گردد اولاتر كه تمييز از او زائل گردد . باز تفسير كرد زوال تمييز را و گفت :\r\n« و معنى زوال التمييز عنه هو ما قلناه ان لا يميز بين الآلام و الملاذ » . معنى زوال تمييز آن باشد كه او را ميان المها و لذتها تمييز نماند . و اين‌چنان است كه كودك طفل كه او را آتش و يا شكر دهند او تمييز نداند كردن ، اگرچه او را حاسهء الم و لذت هست ؛ و مست نيز مار به دست بگيرد و نداند ؛ و ديوانه نيز همچنين . صفت سكران و غايب همچنين باشد . و نيز گفت : [ 192 الف 
  ]\r\n« و لمعنى ان الاشياء يتوحد له فلا يشهد مخالفة » . و ديگر معنى آن باشد كه همه چيزها او را يك چيز گردد و نيز خلاف نبيند . يعنى تا او را صحبت با غير حق است و پراگنده است گاه از او موافقت آيد و گاه مخالفت ، چون يگانه حق را گشت نيز از او جز موافقت نيايد . باز گفت :\r\n« اذ لا يصرفه الحق الا فى موافقاته » . از بهر آنكه حق او را نگرداند جز در موافقات خويش . يعنى چون با خلق باشد او را به وى باز گذارد ، از او خلاف حق آيد . باز چون با حق باشد حق تعالى او را با او باز نگذارد و نه به خلق جز موافقت از او نيايد . و اين معروف است ميان اهل اسلام كه چون دعا كنند گويند خداوندا ما را به ما باز مگذار ، از بهر آنكه اگر حق يك ساعت بنده را به وى باز گذارد ايمان او كفر گردد و طاعت او معصيت و موافقت او خلاف گردد ، و چون او را به وى باز نگذارد بر موافقت و بر طاعت و بر ايمان بماند ، آنك او را به وى باز نگذاشتن از تفرق به جمع باز آوردن است .\r\n« و انما يميز بين الشىء و غيره فاذا صارت الاشياء شيئا واحدا\r\n\r\n","description":"","footnote":"","page_name":" 1607 ","page_number":227},
  {"content":"\r\n\r\nسقط التمييز » . و تمييز ميان چيزى و غير آن چيز كند ، چون همه چيزها يك چيز گشت تمييز ساقط گشت . معنى اين سخن آن است كه دو چيز بايد تا تمييز توان كردن ، صفت ظاهر اين است ، هركه دو چيز يابد تمييز كند كه كدام بهتر است تا اختيار كند . چون يك چيز يابد نيز تمييز را به وى راه نماند ، همچنين نيز تا سر بنده به دو چيز مخالف نگرد يا چيزهاى مختلف بيند تمييز را در او راه باشد تا كدام اختيار كند . باز چون نظاره به يك چيز گردد تمييز را در او راه نماند . و شرح اين آن است كه شدت و نعمت شيئين‌اند تمييز كند .\r\nنعمت اختيار كند . دنيا و عقبى شيئين‌اند ، [ تمييز كند 
  ] ، عقبى را از بهر بقا اختيار كند بر دنيا از بهر فنا و تا دو شىء بيند حال اين است . باز چون نظارهء حق گردد ، حق سبحانك يك شىء است ، دو روا نباشد ، و با مشاهدت او مشاهدت غير او روا نباشد ، نيز تمييز را راه نماند .\r\n« و عبر جماعة عن الفناء بأن قالوا يؤخذ العبد من كل رسم كان له و عن كل مرسوم » . و معنى فنا آن باشد كه بنده را بستانند از هر رسمى كه او را بوده است ، و از مرسومات او را جدا كنند . رسم خلق را است و حقيقت حق راه و رسم خلق گردنده است ، چنان كه خلق گردنده است ؛ و حقيقت حق ناگردنده است ، چنان كه حق ناگردنده است . از آن گشتن احوال خلق او را جدا كنند به آن معنى كه نه جر منفعت او را از جانب خلق از حق ببراند ، و نه دفع مضرت از جانب خلق او را از حق مشغول گرداند . و نيز او را از رسم او جدا كنند كه رسم خلق آن است كه با نعمت آرام گيرند و از بلا اضطراب كنند .\r\nاين صفت از او بستانند تا اگر نعيم همه كون در پيش او نهند آرام نگيرد ، و اگر بلاى همه كون بر او نهند اضطراب نيارد . اينك اخذ عبد از رسم و مرسوم چنين باشد .\r\n« فيبقى فى وقته بلا بقاء يعلمه و لا فناء يشعر به و لا وقت يقف عليه » . چون صفت بنده اين گردد كه فانى [ 192 ب 
  ] گردد از همه رسوم و از همه مرسومات ، در آن‌وقت خويش باقى گردد بىبقايى كه بداند و بىفنايى كه آگاهى دارد و بىوقتى كه بر آن وقت واقف\r\n\r\n","description":"","footnote":"","page_name":" 1608 ","page_number":228},
  {"content":"\r\n\r\nگردد . يعنى تا باقى باشد با تمييز باشد ، بداند كه چه مىكند و به وى چه مىرسد و با وى چه مىكنند . باز چون فانى گشت نداند كه چه مىكند يا با او چه مىكنند ، يا او كجا است . باز اين را بيان كرد و گفت :\r\n« بل يكون خالقه عالما ببقائه و فنائه و وقته و هو حافظ له عن كل مذموم » . و آفريدگار او عالم باشد به بقاى او و فناى او و وقت او ، و نگاهدار او باشد از همه مذمتى . معنى اين سخن آن است كه چون او باقى باشد بداند كه من چه كنم و به كدام مقام رسيدم . چه يافتم و چه گم كردم . باز چون فانى گردد تا او را رسم صفت نماند و با مرسومات صحبت نماند حق مصرف او گردد . از مخالفات و مذمات او را نگاه مىدارد ، و موافقات و محمدات او را آراسته مىدارد . آنچه پديد مىآيد در او نه از او پديد مىآيد ، لكن از حق پديد مىآيد كه پديد آرنده او است ، اگر او پديد آوردى بدانستى كه من چه كنم .\r\nچون حق پديد مىآرد حق داند نه او داند كه متصرف از صفات خويش خبر دارد .\r\nباز مصرف از صفت خويش خبر ندارد . مصرف از صفت او خبر دارد . و اين‌چنان است كه چون مالك متصرف است داند كه من مسافرم يا مقيم . آزادم و بنده نه‌ام . باز چون مملوك متصرف نيست لكن مصرف است . چون خداوند نيت اقامت كرد ، او مقيم گشت و او را از اقامت خويش خبر نه . و اگر او را از شهر بيرون برد به نيت سفر ، اين بنده مسافر گردد ، اگرچه از سفر خبر ندارد . اگر او را بخرد مملوك او گردد ، اگرچه از خريدن خبر ندارد . و چون بفروشد از ملك او بيرون شود ، اگرچه از فروختن خبر ندارد . و چون او را آزاد كند آزاد گردد ، اگرچه از آزاد كردن خبر ندارد . و اگر آزاد نكند بنده باشد ، اگرچه از بندگى خبر ندارد . اينك فنا را معنى اين باشد كه ياد كرديم .\r\n\r\n","description":"","footnote":"","page_name":" 1609 ","page_number":229},
  {"content":"\r\n . \r\n","description":"","footnote":"","page_name":" 1610 ","page_number":230},
  {"content":"\r\n\r\n\r\nالباب الثانى و الخمسون قولهم فى الاختلاف فى الفانى\r\n« اختلفوا فى الفانى هل يرد الى بقاء الاوصاف أم لا » . خلاف كرده‌اند مردمان اين طايفه كه كسى كه فانى گشت از صفات خويش ، به آن معنى كه در باب اول ياد كرديم ، از آنجا كه اوست او را به بقاى اوصاف باز برند يا نه .\r\n« قال بعضهم يرد الفانى الى بقاء الاوصاف » . فانى را به بقاى اوصاف باز برند .\r\n« و حالة الفناء لا تكون على الدوام » . و حال فنا بر دوام نباشد .\r\n« لان دوامها يوجب تعطيل الجوارح عن اداء المفترضات » . از بهر آنكه چون حال فنا بر دوام باشد اندامهاى فانى را معطل گرداند از گزاردن فريضه‌ها .\r\n« و عن حركاتها فى امر معاشها و معادها » . و چون فنا را دوام باشد فروماند از جنبيدن در كار اين جهان و آن جهان .\r\n« و لابى العباس بن عطاء فى ذلك كتاب سماه كتاب عود الصفات و بدئها » . و ابو العباس بن عطا را در اين مسئله كتابى است ، [ 193 الف 
  ] كه آن كتاب را نام اين است كه ياد كرديم ؛ و معنى اين سخن آن\r\n\r\n","description":"","footnote":"","page_name":" 1611 ","page_number":231},
  {"content":"\r\n\r\nباشد كه صفات بازآيد از پس آنكه به ابتدا بوده باشد . يعنى اين فانى پيش از فنا باقى بوده باشد به صفات خويش چون اين صفت در او باقى گردد شايد كه به همان بازگردد كه اول بود . قول بعضى اين است كه ياد كرديم كه روا باشد كه فانى به بقاى اوصاف بازگردد .\r\nاز بهر آنكه اول باقى بود به معنى تمييز و اختيار ، تا او را تمييز بود اختيار دانست كردن .\r\nباز فانى گشت به آن معنى كه تمييز و اختيار از او برخاست .\r\nشايد كه هم به آن حال بازرود كه او را تمييز و اختيار پديد آيد .\r\nاز بهر آنكه اگر به نهايت روا نبودى به بدايت هم روا نبودى ؛ كه هرچه به ابتدا روا باشد به انتها روا باشد . نبينى كه چون حق را قدم به ابتدا واجب است ، بقا به انتها واجب است . و صفات او همچنين . و تا ذات و صفات او را چون بدايت نيست نهايت هم نيست .\r\nباز محدث را چون حدث روا است فنا هم روا است . و چون بدايت روا است نهايت هم روا است .\r\nاز بهر آنكه نهايت او را هم آنجا برد كه بدايت آرد . بدايت او را از عدم بود به نهايت [ باز 
  ] عدم بازگردد . به نهايت هم آن آمد كه به بدايت آمد . درست شد كه هرچه به بدايت روا باشد به نهايت هم روا باشد . و نيز صفت هر موصوفى درخور آن موصوف باشد ، و موصوفاتى كه مخلوقات‌اند عود او بعد البدو روا است ، چنان كه خدا گفت :  وَ هُوَ الَّذِي يَبْدَؤُا الْخَلْقَ ثُمَّ يُعِيدُهُ .  چون اعادت موصوفات از پس فانى گشتن روا بود ، همچنان‌كه وجودش به ابتدا روا بود ، همچنين نيز اعادت اوصاف از پس فانى گشتن روا بود . همچنان‌كه بدايتش به ابتدا روا بود .\r\nباز در اين مسئله حجتى آرند كه فنا سقوط تمييز است . اگر اين فنا را بر دوام گوييم تمييز برخيزد . چون تمييز برخيزد از گزاردن شريعت فروماند . امر و نهى برخيزد ، تعطيل و اهمال لازم آيد ، و در دار امتحان مخاطب را اين روا نباشد ؛ از بهر آنكه چون تمييز برخيزد ميان خير و شر فرق نتواند كردن . آنگاه تكليف امر به خير و نهى از شر درست نيايد ، و خلاف نيست ميان خلق كه مميز مختار\r\n\r\n","description":"","footnote":"","page_name":" 1612 ","page_number":232},
  {"content":"\r\n\r\nبايد تا تكليف و خطاب درست آيد . نبينى كه چون طفل را تمييز و اختيار نبود خطاب و تكليف نبود . و مجنون را همچنين ، و جهاد و ميت را همچنين .\r\nباز چون حى بود و بالغ و عاقل بود و مميز و مختار بود ، خطاب درست آيد . و نيز چون فنا به معنى اوصاف باشد حكم اوصاف قوىتر از حكم ذوات نباشد ، و فناى ذوات از عود باز نمىدارد . اولاتر كه فناى اوصاف از عود باز ندارد .\r\nو نيز معنى فنا غيبت است و سكر و غلبه و قهر . و شايد كه غايب حاضر گردد ، و سكران صاحى گردد ، و مغلوب نامغلوب ، و مقهور نامقهور .\r\nو اين همه دليل است كه شايد كه به بقاى اوصاف بازآيد ، چنان كه مىشايد كه ايمان كه اصل همه چيزها است فانى گردد تا كافى گردد .\r\n[ 193 ب 
  ] پس باقى گردد تا به ايمان بازآيد ، و همچنين ساير صفات چنان كه طاعت كه دون ايمان است و معاصى كه دون كفر است ، اولاتر كه فانى گردد پس باقى گردد . و معنى سخن اين گروه كه بقاى اوصاف از پس فنا روا دارند اين است كه ياد كرديم . پس مذهب گروه ديگر ياد كرد كه جواب اين طايفه در كلام از ديگران ياد كنم .\r\nگفت :\r\n« و اما الكبار منهم و المتحققون » . اما آن گروه كه بزرگان اين طايفه‌اند و متحقق‌اند در اين علم يعنى اهل حقيقت‌اند ، و حقيقت اين علم دانند سر ايشان و قول و عمل ايشان بنا بر حقيقت است نه بر مجاز .\r\n« فلم يروا رد الفانى الى بقاء الاوصاف » . روا نبينند كه فانى را به بقاى اوصاف برند .\r\n« منهم الجنيد و الخراز و ابو الحسين النورى رضى الله عنهم [ و غيرهم 
  ] » . از اين گروه جنيد است و خراز و نورى و غير ايشان ، كه ايشان روا نداشتند كه فانى به بقاى اوصاف بازآيد و علت اين پيدا كرد و گفت :\r\n« و الفناء فضل من الله و موهبة من الله للعبد و اكرام منه له » . فنا\r\n\r\n","description":"","footnote":"","page_name":" 1613 ","page_number":233},
  {"content":"\r\n\r\nفضل خداوند است و موهبتى و بخششى و كرامتى است از او بنده را .\r\n« و اختصاص له به » . و خاصه گردانيدن او است بنده را به آن .\r\nو مراد از اين آن است كه چون صفت فنا موهبت باشد و عطا و فضل و اكرام و اختصاص باشد روا نباشد كه او از فضل خويش رجوع آرد يا چيزى كه فضل كرد و بداد باز ستاند . و در زير اين رمزى است و آن آنست كه آن فريق اول پندارى كه صفت فنا صفت قصور داشته‌اند تا گفته‌اند صفت فنا او را از گزارد شريعت بازدارد . و چون صفت قصور باشد از دوستان خويش صفت قصور بردارد و به كمال باز برد تحقيق محبت را .\r\nباز اين فريق ديگر فنا را صفت كمال داشته‌اند تا او را اكرام و موهبت نام نهاده‌اند و حق صفت كمال از دوستان باز نستاند تحقيق محبت را . پس اگر فنا صفت قصور است به اتفاق زوال او روا است ، و اگر صفت كمال است باتفاق زوال او روا نيست ، اختلاف در آن افتد كه صفت قصور است يا صفت كمال . باز علتى ديگر آورد و گفت :\r\n« و ليس هو من الافعال المكتسبة » . اين فانى گشتن نه از ان افعال است كه بنده او را كسب كند ، از بهر آنكه فانى را خود صفت نبود فناى خويش را چگونه كسب كند .\r\n« و انما هو شىء يفعله الله تعالى به من اختصه لنفسه و اصطنعه له » . لكن اين فنا چيزى است كه حق بكند به آن‌كس كه او را خاصهء خويش گرداند . چنان كه در قصهء موسى ياد كرد :  وَ اصْطَنَعْتُكَ لِنَفْسِي . \r\nو نيز گفت :  وَ أَنَا اخْتَرْتُكَ فَاسْتَمِعْ لِما يُوحى .  معنى اين سخن آن است كه اين صفت فنا عطايى است و خلعتى ، و ندهد آن را مگر به كسى كه خاصهء خويش و گزيدهء خويش گردانيده باشد ، و لكن در زير اين سخن سرى است كه در بنده صفت فنا پديد آيد پس برخيزد ، لكن آن فنا حقيقى نباشد و عطا و خلعت نباشد . نمايش عطا باشد نه حقيقت عطا . از اين معنى زوال روا باشد اما چون حقيقت عطا گشت زوال [ 194 الف 
  ] نباشد . و اين‌چنان است كه ايمان عاريتى باشد و عطايى باشد عاريتى را زوال و عطايى را زوال نيايد .\r\n\r\n","description":"","footnote":"","page_name":" 1614 ","page_number":234},
  {"content":"\r\n\r\nو نيز ببايد دانستن كه اوصاف كسوت است و دوست را كسوت دشمن پوشانند و دشمن را كسوت دوست پوشانند تلبيس و مكر را .\r\nو نيز دشمن را كسوت دوست پوشانند و دوست را كسوت دشمن پوشانند تخصيص و حقيقت را . به زوال آمدن و به زوال ناآمدن حقيقت از تلبيس پديد آيد . پس آن‌كس كه فانى گردد از مذمتها و مخالفتها ، چون آن فنا حقيقت باشد ، و حقيقت جز از حق نيايد ، اين عطا باشد كه كريم داده باشد . و كريم در عطاى خويش رجوع نكند .\r\nباز چون فنا به حقيقت نباشد اگر نهنده حق نباشد تلبيس باشد ، و تلبيس را زوال زود آيد . يا غرور شيطان باشد و غرور شيطان را بقا روا نباشد . يا خداع نفس باشد و مخادعات نفس را دوام نباشد . باز اين علت را قوت كرد و گفت :\r\n« فلو رده الى صفته كان فى ذلك سلب ما أعطى و استرجاع ما وهب و هذا غير لائق بالله تعالى » . اگر او را به صفت بقا باز برد آنچه بداده باشد باز ستده [ باشد 
  ] و در هبت خويش رجوع آورده ، و اين در صفت خدا روا نباشد از آن معنى كه رجوع آوردن به داده صفت نيازمندى است و بر او نياز روا نيست ؛ يا لؤم است و بر او لؤم روا نيست . پس تأكيد كرد اين سخن را و گفت :\r\n« او يكون من جهة البداء و البداء صفة من استفاد العلم و هذا عن الله عز و جلّ منفى » . يا باز ستدن از روى پشيمانى باشد ؛ و پشيمانى صفت آن‌كس باشد كه او را علمى نو پديد آيد ، و اين صفت از خدا منفى است و بر او صفت بداء روا نباشد . و معنى اين سخن آن است كه پشيمانى از آن باشد كه چيزى بدهد و پندارد كه او را به كار نمىبايد . پس پديد آيد كه او را به كار است از داده پشيمان شود و رجوع كند يا پندارد كه اين كس كه به او داد اهل است . پس پديد آيد كه نااهل است ، از داده پشيمان شود و رجوع كند .\r\nو جملهء معنى بداء آن است كه عاقبت كار نداند يا خير پندارد شر آيد ؛ و يا شر پندارد خير آيد . و از آن كرده پشيمان شود و كردهء خود را نقض كند . و چون حق سبحانه عالم به حقيقت است بوده داند ، و آنچه هست داند و آنچه باشد داند ؛ و بر علم او غلط روا نباشد و\r\n\r\n","description":"","footnote":"","page_name":" 1615 ","page_number":235},
  {"content":"\r\n\r\nبر او بداء محال باشد . پس رجوع او در عطا كى روا باشد ؟ ! و نيز بداء صفت علمى است كه آن علم محدث است ، و چون آن علم برخيزد علمى ديگر پديد آيد . و چون علم خدا قديم است و بر قديم فنا روا نباشد بداء كى روا باشد ؟ ! و نيز بداء از جهل آيد كه چيزى داند و جز آن آيد كه او داند بداء پديد آيد . و چون حق عالم است و علم از حقيقت است و بر او هيچ وقت صفت جهل روا نيست ، بداء كى روا باشد ؟ ! و نيز تاكيد كرد اين را و گفت :\r\n« او يكون ذلك غرورا و خداعا و الله سبحانه لا يوصف بالغرور و لا يخادع المؤمنين و انما يخادع الكافرين و المنافقين » . يا [ اين 
  ] ستدن دادهء غرور و خداع باشد ، و خدا به غرور موصوف نيست و با مؤمنان [ 194 ب 
  ] خداع نكند و خداع با كافران و منافقان كند . اما غرور از خدا منفى است در همه حالها . اما خداع در شريعت آمده است لكن بر طريق مجاز آمده است ، چنان كه خدا گفت :  يُخادِعُونَ اللَّهَ وَ هُوَ خادِعُهُمْ .  و نيز مكر همچنين گفت :  وَ مَكَرُوا وَ مَكَرَ اللَّهُ وَ اللَّهُ خَيْرُ الْماكِرِينَ .  و چون بر طريق مجازات بود ممكور و مخدوع بايد كه نخست از او مكر و خداع آيد تا مكر و خداع حق او را جزا گردد . و مكر و خداع از مؤمن نيايد از حق با او هم روا نباشد از بهر آنكه چون بنده كه صفت نقصان و عيب او را روا باشد از او مكر و خداع نيايد . پس حق سبحانه كه صفت او كمال و پاكى است محال باشد كه از او صفت مكر و خداع آيد .\r\nو نيز مكر و خداع و غرور نيكو نمودن و بد كردن است . و اين چنين همه با دشمنان كنند نه با دوستان . دشمن را نيكو نمايند و بد كنند اما دوست را بد نمايند و نيكو كنند كه محبت اول به عاقبت پديد آيد ؛ و عداوت اول به عاقبت پديد آيد . پس چون كافر و منافق دشمن‌اند ، با ايشان مكر و خداع روا باشد ، اما كسى كه او دوست باشد آنچه به وى دهند به حقيقت عطا و هبت باشد . و عطا چون به دوست دادى سزا به سزا داده باشى و سزا را از سزا باز نستانند چنان كه نكاحى كه بىكفايت باشد فسخ كنند و چون با كفائت باشد فسخ نكنند .\r\n\r\n","description":"","footnote":"","page_name":" 1616 ","page_number":236},
  {"content":"\r\n\r\nو حق تعالى سزاى اين مؤمن و عطاى او را به نص كتاب ياد كرد و گفت :  وَ أَلْزَمَهُمْ كَلِمَةَ التَّقْوى وَ كانُوا أَحَقَّ بِها وَ أَهْلَها .  و نيز عطا دادن اثبات محبت است و محبت حق حقيقت است و بر حقيقت تغير و تبدل روا نيست ، و چون بداد عطا باشد ، و رجوع آوردن از آن رجوع باشد از محبت ، آنگاه محبت عداوت گردد ، و محبت حق نشايد كه عداوت گردد و نه عداوت او شايد كه محبت گردد كه بر صفات او تغير روا نباشد . باز گفت :\r\n« و ليس مقام الفناء يدرك بالاكتساب فيجوز أن يكتسب ضده » .\r\nمقام فنا كه بنده بيابد نه به كسب خويش يابد يا بتواند كردن كه ضد آن بيارد . و معنى اين سخن آن است كه هركس كه بر چيزى قادر باشد بر ضد آن چيز هم قادر باشد . نبينى كه چون بنده بر حركت قادر است بر سكون هم قادر است . و چون بر فعل قادر است بر ترك فعل هم قادر است . و چون بر جمع مال قادر است بر تفريق مال هم قادر است . پس چون بر نوم قادر نيست بر يقظت قادر نيست ، و چون بر موت قادر نيست بر حيات قادر نيست . و چون بر ايجاد اجسام قادر نيست بر افناى اجسام قادر نيست . باز حق تعالى بر هر دو ضد قادر است . خواهد بميراند و خواهد زنده كند . خواهد بخواباند و خواهد بيدار كند . خواهد ايجاد كند و خواهد افنا كند . چون اين اصل درست گشت بازگرديم به سخن كتاب .\r\nفانى گشتن بنده از اوصاف خويش صفت بنده نيست . اگر فانى گشتن او صفت بودى موجود گشتن او نيز هم صفت او بودى . چون او را قدرت نيست كه خود را هست كند ، خود را چگونه نيست كند ؟ ! و چون او را [ 195 الف 
  ] قدرت نيست كه اوصاف خويشتن را در خويشتن هست كند ، كى تواند كردن كه اوصاف خويشتن از خويشتن نيست كند ؟ ! پس درست گشت كه فانىكنندهء اوصاف او حق است ، همچنين نيز اگر حق خواهد اوصاف را باقى گرداند ، و اوصاف را بر ذات دليل كند ، و چون ذات بنده را نيست كرد ديگرباره هست تواند كردن ، چنان كه خدا گفت :  وَ هُوَ الَّذِي يَبْدَؤُا الْخَلْقَ ثُمَّ يُعِيدُهُ .  و چون بنده ذات خويش را نيست نتواند كردن هست نيز نتواند كردن . و\r\n\r\n","description":"","footnote":"","page_name":" 1617 ","page_number":237},
  {"content":"\r\n\r\nصفات هم بر اين قياس است . پس چون فانى گشتن صفت بنده نيامد باقى گشتن نيز صفت بنده نباشد . پس بر اين سؤالى آورد و گفت :\r\n« فان عورض بالايمان و الرجوع عنه و هو افضل المراتب و به يدرك جميع المقامات » . اگر ما را بر اين سخن معارضه كنند به كفر و ايمان كه برترين مرتبه‌ها و مقامها است و همه مقامها به اين توان يافتن ، يعنى اصل همه مقامها ايمان است ، و تا ايمان مقدمه نباشد بنده هيچ مقام نيابد ، و سقوط همه مقامها كفر است كه چون كفر آمد همه مقامها ساقط گردد . و آنكه بنده بمىتواند كردن كه ايمان آرد و از ايمان رجوع آرد . چون بر اصل قادر بود بر فرغ چرا قادر نباشد ؟ ! جواب داد و گفت :\r\n« أجيب عنه ان الايمان الذى يجوز الرجوع عنه هو الذى اكتسبه العبد من اقرار بلسانه و عمل باركانه و لم يخامر الايمان حقيقة سره من قبل الشهود و لا من صحة العقود و لكنه أقر بشىء و هو لا يدرى حقيقة ما أقربه » . جواب اين آن است كه آن ايمان كه از او رجوع روا باشد آن است كه كسب بنده است چون اقرار زبان و عمل اركان .\r\nو حقيقت ايمان با سر ناآميخته از روى مشاهدت و صحت ، لكن به چيزى مقر آمده است و حقيقت آن چيز كه به آن مقر آمده است نشناسد .\r\nو معنى اين سخن آن است كه از ايمان آن مقدار كه بنده بر تحصيل آن قادر است بر ترك آن قادر است ، چنان كه اقرار زبان و تصديق دل و عمل اركان . اما آنچه بر او قادر نيست بر ترك او قادر نيست ، و آن گشاده گشتن سر است تا او را حقيقت حق مشاهدت گردد و اعتقاد او درست گردد . اين فعل بنده نيست . چون تحصيل اين فعل او نبود ترك اين هم فعل او نبود .\r\nو از اين معنى اهل اصول چنين گفته‌اند كه هميشه مقلدان مرتد گردند و مستدلان مرتد نگردند ؛ از بهر آنكه مقلد به خبر راه دانسته است ، حقيقت مخبر عنه ندانسته است . و در خبر شايد كه شبهت افتد تا رجوع آرد . اما مستدل به دليلى دانسته است كه آن دليل حق است ، و دليل حق حق بود و دليل باطل باطل . پس چون دليل قايم گشت ، حق\r\n\r\n","description":"","footnote":"","page_name":" 1618 ","page_number":238},
  {"content":"\r\n\r\nاو را حقيقت گشت . و حق هرگز باطل نگردد . و مثال اين به ظاهر آن است كه هرچه بشنوى بر او خلاف روا باشد ، اما هرچه به حاست صحيح ببينى بر او خلاف روا نباشد .\r\nايمان نيز همچنين باشد . آن مقدار كه بنده كسب كند [ 195 ب 
  ] ايمان را ، چنان كه گفتار زبان و عمل اركان و استوار داشتن دل از اين نوع رجوع تواند آوردن . و چون فعل كسب او بود ترك آن فعل هم كسب او بود . باز ديدن حقيقت آن حق تا او را شبهت و شك برخيزد فعل او نيست ، لكن مجرد فعل حق است ، چنان كه گفت : أ فمن شرح الله صدره للاسلام فهو على نور من ربه . پس چون گشادن فعل او بود بستن هم فعل او بود .\r\nو اصل مذهب اين طايفه اين است كه علت ديدن نگرستن نيست چه علت ديدن نمودن است ؛ و علت يافتن جستن نيست چه علت يافتن دادن است . همه عالم حق مىجويند . اگر علت يافتن جستن بودى همه بيافتندى . چون جستن عموم آمد و يافتن خصوص ، درست شد كه علت يافتن جستن نيست ، لكن علت يافتن دادن آمد . و دليل بر فرق ميان ايمان و ميان مشاهدت آن است كه بنده به ايمان مأمور است و از ترك ايمان منهى .\r\nاگر فعل او نبودى امر و نهى محال بودى . باز بنده به مشاهدت دل مأمور نيست . اگر مشاهدت دل فعل او بودى مأمور بودى . و از روى معنى دليل آن است كه دنيا خسيس‌ترين مخلوقات است . علت وجود او طلب بنده نيست ، و علت عدم او ترك بنده نيست . بسيار طالب است كه دنيا را نمىيابد ؛ و بسيار ناطالب است كه بمىيابد .\r\nو دليل بر اين قول خدا است كه مىگويد :  وَ أَنَّهُ هُوَ أَغْنى وَ أَقْنى .  پس چون دنياى حاضر خسيس را علت وجود طلب نيامد چه دادن آمد حق عزيز غيب را : اعز من كل عزيز ، محال باشد كه وجود او را طلب علت باشد . باز بر اين دليل آورد و گفت :\r\n« كما جاء فى الحديث ان الملك يقول للعبد اذا وضع فى لحده ما قولك فى هذا الرجل فيقول سمعت الناس يقولون شيئا فقلت فهذا شاك غير متيقن » . اين خبر دليل مىكند كه رجوع آن‌كس آرد كه\r\n\r\n","description":"","footnote":"","page_name":" 1619 ","page_number":239},
  {"content":"\r\n\r\nحقيقت نشناخته باشد . گفت او را در گور فرشته سؤال كند كه چه گويى در اين مرد ، يعنى پيغامبر [ صلى الله عليه و سلم 
  ] ؟ گويد شنيدم كه مردمان چيزى مىگفتند ، من نيز همان مىگفتم . اين خبر دليل باشد كه چنين مردم شاك بود و متيقن نبود . باز جواب ديگر داد و گفت :\r\n« او يكون اقر بلسانه و انطوى على تكذيبه كالمنافق الذى اقر بلسانه و كذبه بقلبه و اضمر خلافه » . يا اين كس باشد كه از ايمان رجوع آرد از بهر آنكه به زبان مقر آمده بود ، و اعتقاد نكرده باشد تصديق آن خبر را ، لكن مكذب باشد . چنان كه منافق كه به زبان مقر آيد و به دل مكذب باشد و در ضمير خلاف دارد .\r\n« و لكنه أقر بلسانه و لم يكذبه بقلبه و لا اضمر خلافه » . لكن مقر به زبان آمده باشد و در دل دروغ نداشته باشد ، و ضميرش خلاف ظاهر نباشد .\r\n« و لكن لم يقع له صحة ما أقر به اكتسابا و لا مشاهدة » [ و لكن او را دوستى آنچه اقرار داد 
  ] [ 196 الف 
  ] به وى تمام نگشته باشد نه به اكتساب و يا مشاهدت . مىگويد اين كس كه از ايمان رجوع مىآرد يا منافقى است مقر به زبان و منكر به دل ، اگر رجوع آرد از اقرار زبان آرد ، و آن اقرار فعل او بود ، رجوع هم فعل او بود ، اما به دل رجوع نيارد كه خود نيافته است ، نايافته چگونه رجوع آرد ؟ !\r\nيا اين مردى باشد به زبان مقر آمده و به دل مكذب نه و خلاف اعتقاد ناكرده ، لكن او را درستى تمام ناگشته نه به اكتساب خويش و نه به مشاهدت دل ، يعنى در مقام مقلدان است و از مقلد رجوع روا باشد . و چون يكى او را به حق خواند او اجابت كند و حق نادانسته ؛ و يكى ديگر او را به باطل خواند و اجابت كند باطل نادانسته . از بهر آنكه مقلد را حق از باطل پديد نيامده باشد . باز ياد مىكند كه اگر او را حق درست گردد به دو چيز گردد : يكى به اكتساب و ديگر به مشاهدت . باز اين را تفسير كرد و گفت :\r\n« لم يكتسب حقيقته من جهة العلم فيقوم له الدلائل على صحته » .\r\nدرست كردن اين را كه او گرويده است از روى علم كسب نكرد تا او\r\n\r\n","description":"","footnote":"","page_name":" 1620 ","page_number":240},
  {"content":"\r\n\r\nرا دليلها قايم گشتى بر درستى آن ، تا نيز رجوع نياوردى . يعنى چون او را به اين حق دعوت كردند گفت پذيرفتم ، لكن دليل آن باز نجست تا چون او را درستى حق به دليل درست گشتى و بطلان باطل به آن دليل هم درست گشتى ، تا حق به جاى نگذاشتى و سوى باطل نرفتى .\r\nلكن چون به گفتار كسى دانست حق را كه حق است ، چون ديگرى او را گفت كه حق آن نيست لكن اين است ، از حق سوى باطل رفت . و اگر به دليل گرفته بودى هرگز دليل حق باطل نگردد حق چرا باطل گردد . و كافران دليل كفر خويش را تقليد آوردند و گفتند : انا وجدنا آباءنا على امة و انا على آثارهم مهتدون . و در آيت ديگر گفت :\r\nمقتدون . و اگر تقليد دليل حق بودى مبطل همين بيافتى . باز مشاهدت را تفسير كرد و گفت :\r\n« و لا شاهد بقلبه حالا ازال عنه الشكوك » . و به دل نيز حالى نديده است كه شكها از او زائل گشتى . يعنى روا باشد كه بنده به ظاهر دليل كسب نكند ، لكن او را در سر چيزى ديدار افتد كه حقيقت حق او را درست گردد ، و اين چيزى باشد نه اختيارى چنان كه او را در بلايى افگند . پس بيرون آرد كه داند كه اين فعل بندگان نيست و به ضرورت او را يقين شود كه مرا كردگارى است كه با من اين كرد ؛ يا چيزى جويد و ندهدش ، يا چيزى دارد و بستاندش كه آن در وسع بندگان نگنجد ، به ضرورت او را معلوم گردد كه از من برتر قاهرى است و قادرى . چون از اين دو معنى يكى حاصل گشته باشد رجوع نيارد يا كسب ظاهر و يا مشاهدت باطن . باز گفت :\r\n« فقد سبق له من الله الشقاء فاعترضت له شبهة من خاطر او ناظر ففتنته فانتقل عنه الى ضده فاما من سبق له من الله الحسنى فان الشبهات لا تقع له » اما چون كسى باشد كه از آن دو معنى [ 196 ب 
  ] او را يكى حاصل نگشته باشد ، چون دلايل كسى يا مشاهدت ضرورى از حق او را در سابق رفته باشد ، چون او را شبهتى پيش آيد از روى خاطر كه بر خاطر او چيزى بگذرد يا از روى نظر با كسى مناظره كند يا خود در چيزى نظر كند ، و دلايل اين چيز نادانسته راه گم كند و غايب شود از آنچه او دارد . و از آن ايمان كه آورده است سوى\r\n\r\n","description":"","footnote":"","page_name":" 1621 ","page_number":241},
  {"content":"\r\n\r\nضد او افتد .\r\nو اين را مثال به ظاهر آن است كه هركه در بيابانى مىرود اگر پى كوفته بيند راه گم نكند ، و اگر پى نبيند چون علامات و دلايل ستارگان بداند راه برد ، چنان كه خدا گفت :  وَ عَلاماتٍ وَ بِالنَّجْمِ هُمْ يَهْتَدُونَ .  پس چون اين هر دو نداند از صد هزار تن كه در بيابان شوند يكى راه يابد ، و آن يافتن هنر او نبود ، اتفاق آسمانى بود . باز چون اين هر دو بدانند از صد هزار تن يكى راه گم كند و آن گم كردن عيب او نبود اتفاق آسمانى بود .\r\nهمچنين نيز از بسيار مقلدان ايمان به آن سر يكى بود و آن هنر او نبود ، عنايت ازلى بود ، و از بسيار مستدلان يكى ايمان بگذارد ، و آن عيب او نبود شقاوت ازلى بود . فاما آن‌كس كه او را سابقت حسنى رفته باشد او را خود شبهات نيفتد ، يعنى اگر كسى باشد كه او علم دلايل كسب نكرده باشد ، و نيز او را مشاهدت نيفتاده است ، غالب حال آن بود كه به شبهتى كه او را بيفتد ايمان بگذارد ، مگر از حق سابقت سعادت و حسنى رفته باشد شبهت نيفتد او را . و آن حسنى سابق او را نگاه دارد از شبهات . فاما اگر حسنى سابق نبودى همه مقلدان از شبهت ايمان بگذاشتندى . باز گفت :\r\n« و العوارض تزول عنه اما اكتسابا من علم الكتاب و السنة و دلائل العقل » . و آن‌كس كه او را به سابق حسنى رفته باشد عارضها از او زائل گردد ، آنگاه علم كتاب و سنت و دليل عقلى كسب كند . يعنى چون اين علمها حاصل كرده باشد در شبهت نيفتد ، از بهر آنكه حقيقت علم آن باشد كه چيزى را چنان داند كه او است . پس چون به حقيقت عالم آمد محال باشد كه نيز او را شبهت افتد ، از بهر آنكه شبهت جاهل را افتد يا شاك را .\r\n« فيزيل خواطر السوء عنه » . و چون او را علم حاصل آيد خاطرهاى بد از او زائل شود .\r\n« و يرد شبهات الناظر له » . و اگر شبهتى بر او بيارد آنكه با او مناظره كند از او بازدارد ، يعنى خاطر بد . و شبهت آن‌كس را افتد كه او را حقيقت علم نباشد . و چون حقيقت علم حاصل آمد نيز خاطر\r\n\r\n","description":"","footnote":"","page_name":" 1622 ","page_number":242},
  {"content":"\r\n\r\nو شبهت نماند . باز اين را بيان كرد و گفت :\r\n« اذ لا يجوز ان يكون لما خالف الحق دلايل الحق » . خلاف حق را دليل حق نباشد ، از بهر آنكه خلاف حق باطل باشد ، و باطل را دليل حق محال باشد ، از بهر آنكه اگر باطل را دليل حق باشد ميان باطل و حق فرق نماند . آنگاه خدايى همه باطل گردد و اين محال باشد .\r\n« فهذا لا يعترضه الشكوك » . گفت چون دليل حق او را ظاهر گشت نيز او را شك نيفتد ، از بهر آنكه چون دليل حق دانست هرجا كه آن دليل نيابد داند كه باطل است . باز معنى ديگر آورد زوال شبهت را [ 197 الف 
  ] و گفت :\r\n« او يكون ممن قد وقعت له صحة الايمان و يرد الله عنه خواطر السوء باعتصامه بالجملة » . يا آن كسى باشد كه او را ايمان درست گشته باشد ، خدا از او خاطرهاى بد بازدارد به آنك دست به حبل ايمان در زده باشد . باز گفت :\r\n« و يرد عنه الناظر المشكك له لطفا به فلا يقابله فيسلم له صحة ايمانه و ان لم يكن عنده مما يحاج ناظره و لا ما يزيل خاطره » . و آن كس كه او را در شك خواهد افگندن ، سخن او را از او بازدارد به لطفى كه با او كند تا از اين خاطره‌ها و شبهتها او را چيزى پيش نيايد ، درستى ايمان او به سلامت بماند . اگرچه نزديك او چيزى نباشد كه حجت آرد بر آنكه با او مناظره كند يا خاطر بد را از او بازدارد .\r\nو جمله سخن آن است كه زوال شبهت و خاطر بد يا به علم باشد يا به دليل . پس اگر اين هر دو نباشد كسى باشد كه ايمانى درست دارد و هميشه بىنياز از خدا در مىخواهد تا او را نگاه مىدارد تا در شبهتى يا در شكى نيفتد . چون حق با او نيكوى خواهد كرد و داند كه او را دليلى و علمى نيست كه شبهت از خويشتن دفع كند از بهر صحت ايمان او و درستى نياز او اسباب شك و شبهت را از او بازدارد تا ايمان او درست بماند . و چون روا باشد كه علم و استدلال بنده او را از شبهت و شك نگاه دارد عصمت حق اولاتر كه او را نگاه دارد .\r\nباز گروهى ديگر ياد كرد و گفت :\r\n\r\n","description":"","footnote":"","page_name":" 1623 ","page_number":243},
  {"content":"\r\n\r\n« او يكون ممن وقع له صحة ما اقر به شهودا او كشوفا » . يا اين كسى باشد درستى آنچه به آن اقرار آورده است به مشاهدت و مكاشفت پديد آمده باشد ، يعنى آنكه غايب است از درستى يقين او او را چنان معاينه گشته باشد ؛ و اگر چيزى چشم سر را معاينه گردد شبهت و شك را در او راه نماند . چون يقين باطن نيز مشاهدت گردد شك و شبهت را جاى نماند . باز اين را دليل آورد و گفت :\r\n« كما اخبر حارثة عن نفسه من شهود ما اقر به حتى حل ما غاب عنه من ذلك محل ما حضر [ و اكثر 
  ] » . و اين‌چنان است كه حارثه خبر داد از خويشتن كه مىديد آن چيز را كه به آن اقرار آورد تا آنچه غايب بود از او او را هم چون حاضر گشت و نيز بيشتر . يعنى چون اقرار او به قيامت يقين بود به عين يقين شاهد گشت قيامت را ، تا قيامت غايب او را حاضر گشت ، يا نيز بيشتر كه دنياى حاضر او را غايب گشت ، از بهر آنكه حقيقت غيب ناديدن است ، چون ديد غيب حضرت گشت . و حقيقت حضرت منفعت و مضرت است ، چون منفعت و مضرت برخاست حضرت غيبت گشت .\r\n« لانه اخبر انه عزف عن الشاهد فصار الغيب له شهودا و الشاهد غائبا » . باز گفت از بهر آنكه او خبر داد كه آنچه حاضر بود دور گشت تا غايب او را حاضر گشت و حاضر او را غايب گشت ، و نيز دليل آورد و گفت :\r\n« و كما قال الدارانى انفتحت عيون قلوبهم فانطبقت عيون رءوسهم » . ابو سليمان دارانى رحمه الله گفت در صفت عارفان كه چشم دلشان گشاده گشت و چشم سرشان بسته گشت ، و معنى اين سخن آن است كه چشم ظاهر ديدار حاضر را است ، و چشم باطن ديدار غايب را ، از بهر آنكه ديدار ظاهر ظاهر را است و ديدار باطن باطن را . هركس كه دل [ 197 ب 
  ] خويش را تبع چشم ظاهر گرداند همه حاضر بيند و از غايب نابينا گردد ؛ و هركه چشم ظاهر را تبع چشم باطن گرداند همه غيب بيند و از حاضر نابينا گردد . باز گفت :\r\n« فمن وقعت له صحة ما أقر به من هذه الجهة لم يرجع عن الآخرة\r\n\r\n","description":"","footnote":"","page_name":" 1624 ","page_number":244},
  {"content":"\r\n\r\nالى الدنيا و لا ترك الاولى للادنى » . و هركه اقرار از او درست گشت از اين جهت از آخرت به دنيا نگردد ، و اولى به ادنى به جاى باز نگذارد ؛ از بهر آنكه علامات بر سه قسمت‌اند : يا كار دنيا را كنند .\r\nيا عقبى را يا مولى را . دنياجوى از عقبى محجوب باشد ؛ و عقباجوى از مولى محجوب باشد ، اما مولاجوى از دنيا و عقبى محجوب باشد .\r\nدنيا جستن صفت منافقان و كافران است ؛ و عقبى جستن صفت عامهء مؤمنان است ؛ و مولى جستن صفت عارفان است . دنيا فانى است و عقبى باقى . اما مولى خداوند هر دو است . هركه فانى جويد باقى نيابد كه فنا با بقا ضدين‌اند و دو ضد به يك جا جمع نيايند . باز هركه باقى جويد فانى را به نزد او قدرى نماند . باز هركه مالك جويد ملك را به نزد او مقدارى نباشد . پس گفت :\r\n« فهذه كلها اسباب العصمة من الله له و تصديق ما وعد بقوله [ تعالى 
  ] :  يُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا وَ فِي الْآخِرَةِ  » . و اين همه اسباب عصمت است از خدا بنده را ، و راست كردن آن وعده است كه گفت : من بدارم آن كسان را كه بگرويدند بر قول استوار در اين جهان و در آن جهان . يعنى چون ايمان بنده درست آمد نگاه داشتن بر من است . و چو نگاهدارنده من باشم كسى او را كى تواند گردانيدن ؟ ! به اين سخن اشارت مىكند كه هركه از شبهت و شك سلامت يافت از عصمت خدا بود در حق او ، نه هنر او بود . باز گفت :\r\n« قد صح ان المؤمن الحقيقى لا ينتقل عن الايمان و من ثبته الحق لا يزعزع » . درست گشت كه مؤمن حقيقى از ايمان برنگردد ، از بهر آنكه مثبت او حق باشد . پس اين را دليل آورد و گفت :\r\n« لانه موهبة له من الله تعالى و عطاء و فضل و اختصاص » . از بهر آنكه چون ايمان حقيقتى باشد از خدا هديه باشد و عطا و فضل و تخصيص .\r\n« و حاشا الحق ان يرجع فيما وهب او يسترد ما اعطى » . و خدا پاك است و بيزار و دور است از آنكه از هبت خويش رجوع آرد يا عطاى داده بازستاند . يعنى چون ايمان حقيقى باشد عطا و هبت باشد .\r\n\r\n","description":"","footnote":"","page_name":" 1625 ","page_number":245},
  {"content":"\r\n\r\nحق سبحانه از ما نپسندد با نيازمندى ما در هبت و عطاى خويش رجوع آوردن از خود جل و علا كى پسندد با بىنيازى خود كه در هبت و عطاء خود رجوع آرد . باز چون ايمان رسمى باشد عاريتى باشد . و حكم عاريت آن است كه مردود باشد ، چنان كه صاحب شرع گفت عليه السلام : العارية مردودة . باز چنين گفت :\r\n« و صورة الايمان الحقيقى و الرسمى فى الظاهر صورة واحدة و حقائقها مختلفه » . و صورت ايمان حقيقى و رسمى به ظاهر يكى باشد ، لكن حقيقتشان مختلف باشد . صورت آن است كه به زبان اقرار دارد و به دل تصديق آرد ، و خاص و عام در آن يكسان‌اند ، و انبيا و غير انبيا و ملايكه در اين يكسان‌اند ؛ و نشان اين آن است كه همه [ 198 الف 
  ] مخاطب‌اند به آوردن ايمان ؛ و منهىاند از ترك آن . اتحاد صورت اين است كه ياد كرديم . باز اختلاف حقايق بزرگ است و سخن در او بسيار است ، لكن رمزى از آن ياد كنيم .\r\nرسم ايمان بنده چنان باشد كز ذره‌اى بترسد ، و حقيقت ايمان يكى چنان باشد كه چون او را به آتش اندازند گويد : انى ذاهب الى ربى . و جبريل را گويد : اما اليك فلا . و رسم ايمان يكى چنان باشد كه از دريا بگذرد گويد : أجعل لنا الها كما لهم آلهة . و حقيقت ايمان يكى چنان باشد كه آن موسى كه گفت : رب ارنى انظر اليك . از غلبهء مشاهدت او را صبر نماند . خواست تا همچنان‌كه باطن مشاهدت يافت ظاهرش نيز مشاهدت يابد . باز يكى را حقيقت ايمان چنان باشد كه آن مصطفى عليه السلام كه هر دو كون بر او عرض كردند باز ننگرست . پس ظاهر همه يكسان است ؛ لكن تفاوت حقايق باطن را حد نيست .\r\nتا در خبر آمده است كه آن روز كه دل مصطفى بشكافتند او را به ترازو برسختند . جبريل گفت : او را به جاى بگذاريد كه اگر او را با همه خلايق روى زمين برسنجيد ايمان او چرب‌تر آيد . و اگر مراد ظاهر ايمان بودى يكسان بودى . درست شد كه اين تفاوت حقايق ايمان را بود ، و حقيقت ايمان كه چرب‌تر از ايمان همه خلق آيد جز حق آن را نداند . از بهر آنكه كسى از او متحقق‌تر بايد تا حقيقت او را\r\n\r\n","description":"","footnote":"","page_name":" 1626 ","page_number":246},
  {"content":"\r\n\r\nدريابد .\r\n« فاما الفناء و غيره من مقامات الاختصاص فان صورها مختلفة و حقائقها واحدة » . اما فنا و غير فنا از آنچه مقام اختصاص‌اند صورت ايشان مختلف است اما حقيقت يكى است . و معنى اين سخن و الله اعلم ، آن است كه بنده‌اى كه او را صفت فنا پديد آيد از معانى مختلف پديد آيد ، باشد كه از خوف باشد ، و باشد كه از منت باشد ، و باشد كه از جلال باشد ، و باشد كه از هيبت باشد ، و باشد كه از محبت و شوق باشد . و هر يكى را نشانى باشد . چون فنا از خوف باشد وحشت و نفرت صفت او گردد و از عالم رمان گردد و با هيچ‌چيز نياميزد . و چون فنا از منت باشد حيا و تواضع صفت او گردد ؛ و چون فنا از هيبت و جلال باشد صفت او خشوع و خضوع گردد . و چون فنا از محبت باشد ذل و انقياد صفت او باشد . اينكه گفت صورتهاش مختلف باشد به اين معنى گفت . پس گفت حقايقشان يكسان باشد از اين معنى گفت كه مراد و مقصود هر يكى از مقامشان حق است ، و حق يكى است و لكن طريق مختلف است ؛ و مقصد يكى ، و آن حق است . با هركسى به صفتى تجلى كند و آثار آن صفت در او پديد آيد ، و از آن يك صفت كه تجلى كند با ضعيفان با مقدار ضعف ايشان تجلى كند ، و با قويان با مقدار قوت ايشان كند . تفاوت در مقام است .\r\nاز اين معنى گفته‌اند نه هركس كه طاقت دارد زخم را طاقت دارد كشتن را ؛ و نه هركس كه طاقت دارد كه دربانى كند طاقت دارد كه وزيرى كند . آن‌كس كه اهل مقام فروتر است اگر به مقام برتر برند هلاك گردد در غرور . [ 198 ب 
  ] و هركس كه از اهل مقام برتر است اگر او را فروتر آرند هلاك گردد از بأس . و معنى خبر كه گفت :\r\nادبر امور عبادى بعلمى بقلوبهم انى بهم عليم خبير ، اين است . يكى را غذا بلا بايد ، چون به نعمت‌پرورى هلاك شود ؛ و ديگر را غذا نعمت بايد ، چون به بلاپرورى هلاك شود . از اين معنى صورتها مختلف آمد ، لكن چون مقصود و مراد يكى بود حقيقت يكى آمد . باز در كتاب اين را علت نهاد و گفت :\r\n« لانها ليست من جهة الاكتساب لكن من جهة الفضل » . و اين از\r\n\r\n","description":"","footnote":"","page_name":" 1627 ","page_number":247},
  {"content":"\r\n\r\nبهر آن است كه اين مقامات از جهت كسب بندگان نيست ، لكن از جهت فضل است . يعنى بر بنده بندگى كردن است . و اين بندگى علت وجود مقام نيست ، كه وجود مقام به قرب حاصل آيد ؛ و علت قرب تقريب حق است بنده را نه فعل بنده ؛ از بهر آنكه قرب كرامت است ، و كرامت به اكرام توان يافتن . چون دهندهء اين مقام يكى است ، و آن حق است ، حقيقت يكى آمد . و لكن اهل مقام متفاوت آمدند .\r\nصفتشان مختلف آمد . و اين‌چنان است كه هركس كه روزى ملك خورد همه چاكر ملك‌اند و حشم ملك‌اند و لكن صفتشان مختلف است . يكى ستوربانى را شايد ، و يكى خازنى را ، و يكى وزيرى را ، و يكى نديمى را . چون ايشان را احوال مختلف بود صورت مقامشان مختلف آمد .\r\nباز چون همه را نام در ديوان يك ملك بود حقيقت يكى آمد . همه به پر ملك رستند ؛ لكن هر يكى را عز به مقدار مقام او آمد . هركس كه حق آن مقام كه يافته بود به جاى آورد نزديكتر گشت ؛ و هركه درگزارد حق مقام خويش تقصير آورد معزول گشت . باز گفت :\r\n« و قول من قال يرد الفانى الى اوصافه محال » . گفتار آن‌كس كه گفت هركه فانى گردد از اوصاف خويش بازبرند ، اين محال است .\r\nباز علت اين پيدا كرد و گفت :\r\n« لان القائل اذا اقر ان الله اختص عبدا و اصطنعه لنفسه » . قايلى كه مقر آيد كه خدا بنده را خاصه و گزيدهء خويش گرداند .\r\n« ثم قال أنه يرده فكأنه قال يختص ما لا يختص و يصطنع ما لا يصطنع و هذا محال » . پس گويد او را همان‌جا باز برد چنان است كه گويى خاصه گرداند آن را كه خاصگى را نشايد ؛ و بگزيند آن را كه گزيدن را نشايد ؛ و اين محال است ؛ از بهر آنكه چون بگزيند پس رد كند و بنوازد باز خوار گرداند ، از دو بيرون نباشد : يا غرور باشد يا جهل . و از حق سبحانه در حق دوستان خود غرور نشايد ، و جهل خود به هيچ معنى بر خدا روا نباشد . پس چون وقت گزيدن مىداند كه از او چه آيد از دو بيرون نيست : يا بىعيب داندش ، يا معيوب . اگر بىعيب داندش بىعيب را باز دادن چه معنى ؟ ! و اگر معيوب داندش با عيب گزيد كسى كه به عيب عالم باشد ، او را به عيب\r\n\r\n","description":"","footnote":"","page_name":" 1628 ","page_number":248},
  {"content":"\r\n\r\nبازدادن نرسد .\r\n« و جوازه من جهة التربية و الحفظ عن الفتنة لا يصح أيضا » . و روا داشتن اين از جهت پرورش و نگاه داشتن از فتنه درست نيايد .\r\nيعنى خود روا نباشد كه چون او را خاصهء خود گردانيد باز [ 199 الف 
  ] مفتون گرداند ؛ يا چون به قرب بپرورد باز به بعد باز برد .\r\nلان الله تعالى لا يحفظ على العبد ما آتاه من جهة السلب . از بهر آنكه خدا بر بنده نگاه ندارد آنچه او را داده است از جهت ربودن .\r\n« و لا بأن يرده عن الارفع الى الا وضع » . و نه به آن نيز كه او را باز برد از برترى سوى فروترى . معنى اين سخن آن است كه در قدرت جائز است كه حق هرچه خواهد كند ، لكن اولياى خود را از مقام برتر به مقام فروتر باز نبرد . و اين در صفت مخلوقان جائز باشد ، لكن در صفت حق روا نبود ، از بهر آنكه چون مخلوقى مخلوقى را بنوازد بر پنداشت نوازد نه بر حقيقت علم . ظن او چنان باشد كه او اين مقام را بشايد . و الظن يخطى و يصيب . اگر او آن‌چنان آيد كه او ظن برد او را همچنان بدارد ؛ و اگر جز آن آيد كه او ظن برد او را از آن مقام بيفگند . باز نواخت حق بنده را بر حقيقت علم باشد و از نواختهء حق خود بىادبى نيايد . و او را از آن مقام فروتر آوردن معنىاى نباشد . باز اين را دليل آورد و گفت :\r\n« و لو جاز هذا جاز ان لا يحفظ مواضع الفتن من الانبياء عليهم السلام بان يردهم من رتبة النبوة الى رتبة الولاية او ما دونها و هذا غير جائز » . و اگر روا باشد كه خاصهء خود را از مقام خصوص بيفگند روا باشد كه انبيا را مفتون گرداند ، يا از مرتبت نبوت به مرتبت ولايت باز آرد ، و از اينجا نيز فروتر آرد ، و اين روا نيست . از بهر آنكه چون از مرتبت نبوت به مرتبت ولايت بازآمد شايد كز مرتبت خصوص ولايت به مرتبت عموم ايمان بازآيد . و اگر اين روا باشد [ شايد 
  ] كز مرتبت خصوص ساقط شود و به كفر بازآيد . چون اين محال است ، درست شد كه حق خاص خود را از مقام خصوص ساقط نگرداند ، و اين همه سخن با يك معنى گردد ، و آن آنست كه حق ننوازد مگر آن را كه اهل نواخت باشد ؛ و اهل نواخت آن باشد كه حرمت به\r\n\r\n","description":"","footnote":"","page_name":" 1629 ","page_number":249},
  {"content":"\r\n\r\nجاى آرد ؛ و با حفظ حرمت از مقام نواخت ساقط گردانيدن معنىاى ندارد . باز گفت :\r\n« و لطائف الله فى عصمة أنبيائه و حفظ أوليائه من الفتنة أكثر من أن تقع تحت الاحصاء و العد و قدرته أتم من أن تحصر على فعل دون غيره » . و لطائف خدا در عصمت انبياى خود و نگاهداشت اولياى خود از فتنه بيش از آن است كه زير شمار درآيد ، و قدرت او از آن تمام‌تر است كه بر فعلى باشد دون فعل . يعنى نگاهداشت او خاصگان خود را بىشمار است ؛ و چون او نگاه دارد كس را قدرت نباشد كه او را هلاك كند . و معنى اين در قصهء يوسف عليه السلام ياد كرد و گفت :\r\nكذلك لنصرف عنه السوء و الفحشاء . مىگويد چون آن زن مكر و فتنه ساخت تا او در بلا افگند برهانى ساختيم و او را نگاه داشتيم ، پس چنين مىگويد ، كذلك ، همچنان ما از او بازگردانيم زنا و قصد زنا .\r\nاز بهر آنكه او از بندگان خالص ما بود .\r\nباز مىنمايد كه هركه خالص ما را باشد ما او را همچنان نگاه داريم . و ميان خالص و خصوص فرقى نباشد ، و آنكه [ 199 ب 
  ] مىگويد قدرت او تمام‌تر از آن است كه بر فعلى افتد دون فعلى يعنى چنان نيست كه اگر قادر است بر منع يك بلا عاجز است بر منع ديگر بلا ، لكن منع يك بلا و صرف يك فتنه بر او همان است و صد هزار همان . چنان كه آفريدن يكى همان است و صد هزار همان . و چون معنى اين باشد كه عجز نباشد و لطف او را شمار نباشد خاصگان خود را تغير كند ، و اين محال باشد كه اگر چنين باشد خاص نباشد .\r\nباز گفت :\r\n« فان عورض بالذى اتاه آياته : فانسلخ منها ، لم يعترض » . اگر ما را با اين سخن معارضه كنند ، به آن‌كس كه خدا او را آيات خود داده بود و خويشتن از آنجا بيرون آرد ، اين اعتراض درست نيايد .\r\nو اين قصهء بلعم بود يا آن برصيصا . اگر كسى قصهء ايشان سؤال آرد كه ايشان از خواص بودند و از اوليا بودند باز ساقط گشتند ، اين سؤال درست نيست . جواب مىدهد .\r\n« لان الذى انسلخ لم يكن قط شاهد حالا و لا وجد مقاما و لا كان\r\n\r\n","description":"","footnote":"","page_name":" 1630 ","page_number":250},
  {"content":"\r\n\r\nمختصا قط و لا مصطنعا قط » . مىگويد آن‌كس خود هرگز حالى نديده بود و مقامى نيافته بود و خاصه و گزيده نبود .\r\n« بل كان مستدرجا مخدوعا ممكورا به » . لكن مستدرج بود يعنى دركشيده بود او را از آنجا كه خبر نداشت ، و آنكه با او كردند همه مكر و خداع بود . باز گفت :\r\n« و انما أجرى على ظاهره من أعلام المختصين و هو فى الحقيقة من المردودين » . و بر ظاهر او نشان خاصگان مىراندند و او به حقيقت از راندگان بود نه از خاصگان .\r\n« و انما حلى ظاهره بالوظائف الحسنة و الاوراد الزكية » . و ظاهر او آراسته بودند به وظايف نيكو و به وردهاى پاكيزه .\r\n« و هو اعمى القلب محجوب السر » . و او كوردل بود و محجوب سر .\r\n« لم يجد طعم الخصوص و لا ذاق لذة الايمان و لا عرف الله تعالى قط من جهة شهود » . و مزهء خصوص نيافته بود و مزهء ايمان نچشيده بود و خدا را به حقيقت نشناخته بود از جهت مشاهدت . و اين سخنان كه ياد كرديم جواب است آن‌كس را كه بر ما اعتراض آرد كه اين از مقام خصوص ساقط گشت تا اصل ما را تباه كند و جواب مىدهد كه ما دعوى كرديم كه هركه خاص حق گشت نيز از مقام خصوص ساقط نگردد به آن دليلها كه ياد كرديم . و اينكه بر ما سؤال آوردى اين كس مقام خصوص نيافته بود ، لكن او را آرايش ظاهر بود حقيقت باطن نبود ، و هركس كه او از حقيقت باطن خبر ندارد و نداشته باشد به ادنى شهوت آن را بفروشد ، چنان كه كسى جوهرى دارد نفيس و ثمين و قيمت آن نداند آن را به ثمنى خسيس بفروشد . و اگر ديوانه‌اى را لباس فاخر بپوشاند يا به درد و يا پليد گرداند ، از بهر آنكه اهل آن لباس نيست .\r\nباز چون كسى را پوشانند كه او قيمت آن داند نگاه دارد . پس چون به اهل دهند سزا از سزا باز نستانند . و ما از اين مقام خبر نداريم . پس چون به نااهل دهند باز ستانند ، چنان كه اوليا كه بر عقد نكاح كه با كفؤ باشد [ 200 الف 
  ] اعتراض نكنند ، اما چون عقد با ناكفؤ باشد فسخ كنند . هر دو عقد به ظاهر عقداند لكن يكى\r\n\r\n","description":"","footnote":"","page_name":" 1631 ","page_number":251},
  {"content":"\r\n\r\nبقا يافت حقيقت سزاوارى را ، و يكى منفسخ گشت علت ناسزايى را . و جز حسرت و درد با او هيچ بنماند . باز در كتاب اين سخن را دليل مىآرد و مىگويد :\r\n« كما أخبر الله [ تعالى 
  ] بقوله :  فَكانَ مِنَ الْغاوِينَ  ، و كما اخبر عن ابليس بقوله :  وَ كانَ مِنَ الْكافِرِينَ  » . چنان كه خبر داد كه اين كس از بيراهان بود ، و از ابليس خبر داد كه از كافران بود . و «  كانَ  » عبارت از ماضى است و اشارت «  كانَ  » اينجا به علم ازلى باشد . يعنى در ازل در علم ما بلعم از غاويان بود ، و ابليس از كافران . و در وقت به لباس دوستان آراسته بود ، لكن در ازل از جملهء دشمنان بود ، و اين «  كانَ  » ازلى بود و وقتى را غلبه كند كه وقتى محدث باشد و بر محدث تغير روا باشد . اما ازلى قديم باشد و بر قديم تغير روا نباشد .\r\nپس آنكه در علم ازلى دشمن است لباس وقتى او را دوست نگرداند . و آنكه در ازل دوست است لباس وقتى او را دشمن نگرداند .\r\nآن لباس وقتى مكر و خداع باشد در خاتمت پديد آيد ، ما كه اصل نهاديم در آن نهاديم كه در وقت لباس دوستان دارد ، و در ازل از دوستان باشد . بر اين‌چنين كس تغير روا نباشد ، از بهر آنكه بر علم ازلى غلط و خطا روا نبود . و بنده را گرچه بيارايند هم بنده است ؛ و فرزند را اگرچه برهنه دارند هم فرزند است . حليت ظاهر سبب مخلوقان را تباه نمىكند . محال باشد كه سبب ازلى را كه حقيقت است تباه كند . باز گفت :\r\n« قال الجنيد رحمه الله ان ابليس لم ينل مشاهدته فى طاعته و آدم لم يفقد مشاهدته فى معصيته » . مىگويد ابليس عليه من الله ما يستحقه مشاهدت نيافت در طاعت حق تعالى ، و آدم عليه سلام الله مشاهدت گم نكرد در معصيت حق تعالى . و ببايد دانستن كه طاعت فرمان بردن است ، و مشاهدت تعظيم ديدن است ؛ و فرمان بردن ظاهر را است ، و تعظيم ديدن باطن را است . و تعظيم از حرمت خيزد .\r\nو چون اين دانسته آمد معنى سخن جنيد رحمه الله آن است كه ابليس را به ظاهر خدمت كردن و فرمان به جاى آوردن بود ، لكن تعظيم حرمت [ باطن 
  ] بر جاى نبود ؛ و بقاى صحبت و وصلت در تعظيم و\r\n\r\n","description":"","footnote":"","page_name":" 1632 ","page_number":252},
  {"content":"\r\n\r\nحرمت است نه در خدمت و طاعت ، كه طاعت با ترك حرمت سود ندارد ، و زلت بىقصد با حفظ حرمت زيان ندارد . و اما چون به قصد باشد آن خود ترك حرمت باشد . و دليل بر فرق ميان آدم عليه السلام و ابليس [ لعنة الله 
  ] در اين معنى كه جنيد گفته است آن است كه چون ابليس را ملامت آمد به حجت مشغول گشت . گفت : انا خير منه . و اين سخن بر حق خطا روا داشتن بود ، به آن معنى كه چون من بهتر از آدمم و تو مرا مىفرمايى تواضع نمودن او را خطا مىكنى ، و كدام بىحرمتى بود از اين بتر ، و اگر در سر او تعظيم و حرمت حق اثر كرده بودى ، خود را مصيب [ 200 ب 
  ] و حق را مخطى نداشتى . باز چون آدم را عليه السلام عتاب آمد بر خويشتن به خطا مقر آمد و گفت :\r\nربنا ظلمنا انفسنا . عذر پيش نهاد نه حجت . و عذر پيش آوردن اقرار دادن است به آنكه من خطا كردم و تو صواب فرمودى ، و اين دليل باشد كه اگرچه بر ظاهر او زلت رفت باطن او از حرمت خالى نبود . باز گفت :\r\n« قال ابو سليمان رحمه الله و الله ما رجع من رجع الا عن الطريق و لو وصلوا اليه ما رجعوا عنه » . ابو سليمان مىگويد به خدا كه باز نگشت آنكه بازگشت مگر از راه ، و اگر رسيده بودندى بازنگشتندى .\r\nبازگشتن از طريق معنى ارادت است . يعنى چو بازگرديدند هنوز نيافته بودند . اگر يافته بودندى بازنگشتندى . و از اين معنى وصول به او نه آن است كه از جاى به جاى انتقال كنند كه حق را در آنجا بيابند ، لكن معنى وصول به او چنان است كه خليل گفت :  إِنِّي ذاهِبٌ إِلى رَبِّي . \r\nو اين از جاى به جاى انتقال كردن نبود ، و لكن خويشتن به حكم تسليم كردن بود يا رضاى او جستن . پس چون بنده خويشتن به او سپرد يا رضاى او يافت ، به او رسيد . اگر مراد تسليم كردن است معنى اين سخن آن است كه خويشتن به او نسپرده‌اند اگر سپرده بودندى بازنگشتندى . و معنى خويشتن به او سپردن آن باشد كه نه او را موافقت نفس ماند و نه صحبت خلق . چون از اين معنى جدا گشت نيز بازنگردد ، و لكن تا جويان صحبت خلق باشد يا موافقت\r\n\r\n","description":"","footnote":"","page_name":" 1633 ","page_number":253},
  {"content":"\r\n\r\nنفس باشد يا مراد نفس .\r\nچون مراد نفس بيابد با رضاى خلق بازگردد ، و اگر مراد از وصول رضاى حق باشد ، چون حق [ تعالى 
  ] از او راضى گشت او را از خود راضى گرداند . چون مرضى گشت او را از همه چيزها حق به كارتر باشد و در همه چيزها حق جويد . چون طالب رضاى او گشت از همه چيزها به وى رسيد . و اين‌چنان است كه خدا گفت :  ارْجِعِي إِلى رَبِّكِ راضِيَةً مَرْضِيَّةً .  چون راضى گشت بازنگردد ، و چون مرضى گشت او را خود بازنگردانند .\r\nو جمله معنى اين سخن آن است كه هركس كه چيزى را جويان باشد و آن ارادت و طلب درست بود از طلب فرونه‌ايستد صحت ارادت را . و اگر از طلب فروايستد دليل باشد كه آن ارادت درست نبود . و چون آن مراد بيابد اگر ارادت درست باشد بازنگردد ، و اگر بازگردد آن وسواس باشد نه ارادت . همچنين درستى حق جستن فرو ناايستادن است از طلب ، و درستى حق يافتن بازنگشتن است از حق . از چيزى بازگردند كه مثل آن يابند يا بهتر از آن يابند . و خلق را مثل روا باشد ، و بهتر از ايشان يافتن روا باشد و رجوع از خلق روا باشد ؛ باز حق را نه مثل است و نه بهتر از او توان يافتن . پس واجد حق را از حق برگشتن محال باشد . باز گفت :\r\n« و الفانى يكون محفوظا فى وظايف الحق » . و ديگر آن است كه هركس كه به مقام فنا رسد ، و آن فناى او در حق باشد چنان كه ياد كرديم ، در [ 201 الف 
  ] وظايف حق محفوظ باشد . و معنى اين سخن آن است كه فناى درست آن باشد كه در مشاهدت حق فانى گردد ، لكن شيطان را و نفس را مكر بسيار است . شايد كه غلبات وسواس شيطان يا غلبات هواجس نفس بر بنده پديد آيد و مغلوب گردد . خلق پندارند كه آن مقام فنا است در حق نباشد و لكن فنا باشد از حق . و فنا از خلق بايد به حق نه از حق به خلق .\r\nو دليل بر آنكه فناى او از حق است به خلق آن باشد كه از وظايف حق فروماند . چون از حق فانى گشت وظايف چگونه نگاه دارد ؟ ! باز فناى از خلق به حق دليل او آن باشد كه وظايف حق نگاه دارد ، يعنى\r\n\r\n","description":"","footnote":"","page_name":" 1634 ","page_number":254},
  {"content":"\r\n\r\nآداب شريعت به جاى آرد از نماز و غير نماز . از بهر آنكه فنا از خلق به حق رسيدن باشد . و كسى كه به حق رسيد محال باشد كه بىادب باشد ؛ كه بىادبان را به دار ملوك راه نباشد . و بر بساط ملوك قدم نهادن نباشد الا اهل ادب را ، و اگر او خود بىادب بودى راه نيافتى . پس چون راه به ادب نگاه داشتن يافت ، محال باشد كه چون راه يافت بىادبى كند . باز بر اين معنى دليل آورد و گفت :\r\n« كما قال الجنيد و قيل له ان أبا الحسين النورى قام فى مسجد الشونيزيه منذ ايام لا يأكل و لا يشرب و لا ينام و هو يقول الله الله و يصلى الصلاة لاوقاتها » . جنيد را رضى الله عنه گفتند كه نورى در مسجد شونيزى از چند روز باز ايستاده است و طعام و شراب نمىخورد و نمىخسبد و مىگويد الله الله . و نمازها به وقت مىگزارد .\r\nاين بيان معنى مقام فنا است كه اگر به صفت بشريت قائم بودى بشر را از خواب و از شراب و طعام چاره نباشد . چون بىاين همه بقا يافت درست گشت كه از معانى بشريت فانى گشته بود . و آنكه بر زبانش مىرفت كه الله الله دليل آن بود كه فناش به حق بود ، از بهر آنكه هر چيز كه بر كس غالب گردد از شادى يا از غم يا از بيم تا مغلوب العقل گردد .\r\nدر حال زوال عقل بر زبانش همه آن چيز رود چنان كه به مستى همه آن گويد كه به هشيارى در سر دارد ؛ و چون ديوانه كه بر زبانش همه ذكر آن چيز گذرد كه به سبب آن ديوانه گشته باشد . پس چون نورى را تعظيم حق يا جلال حق يا هيبت حق يا خوف حق يا محبت حق يا شوق حق فانى گردانيده بود ، بر زبانش همه ذكر الله مىرفت . اگر فناش به غير حق بودى نام الله بر زبانش نرفتى . اگر فناش درست نبودى بىطعام و شراب و بىخواب بقا نيافتى . آنگاه در كتاب ياد كرد طعن بعضى در او . و گفت :\r\n« فقال بعض من حضره انه صاح » . گروهى از آن كسان كه نزديك جنيد حاضر بودند گفتند او هشيار است و فانى نيست ، از بهر آنكه اوقات نماز بمىداند و ادب نماز به جاى آوردن مىداند . پس اين تكلف است نه فنا ، كه فانى از هيچ‌چيز خبر ندارد ، باز جواب جنيد\r\n\r\n","description":"","footnote":"","page_name":" 1635 ","page_number":255},
  {"content":"\r\n\r\nرحمه الله ياد كرد و گفت :\r\n« فقال الجنيد لا و لكن ارباب المواجيد محفوظون بين يدى الله فى مواجيدهم » . نه چنين است كه شما مىگوييد كه واجدان محفوظ باشند پيش خدا در آن وجد خويش . [ 201 ب 
  ] و [ از 
  ] اين وجد خويش مقام فنا مىخواهد كه فنا از او پديد مىآيد .\r\nپس جنيد در جواب خويش چنين مىگويد چون وجد به حق تعالى درست باشد ، اين بنده محفوظ باشد بر ادب به جاى آوردن ، و محفوظ باشد از بىادبى كردن و اين از بهر آن است كه تا نخست او را رياضت نكند و از همه اوصاف بىادبى پاك نگرداند تا شايسته گردد مقام قرب را به قرب نيارند . نبينى كه ملوك ستورى را كه مركب خويش را خواهند كردن به رايض دهند تا رياضت كند ، پس مركب خويش گردانند تا در وقت ركوب ملك بىادبى نكند . و تا غلامى يا كنيزكى را به خادم نسپارند تا آداب صحبتش آموزد به صحبت خويش نيارند ؛ و تا كسى را آن آلت كه بىادبى از او خيزد نبرند به سراى حرم راه ندهند .\r\nپس ستورى كه بىادب باشد مركب مخلوقان را نشايد ، و غلامى كه بىادب باشد صحبت مخلوقان را نشايد ، و نفسى كه آلت بىادبى با او باشد نظارهء حرم مخلوقان را نشايد . پس بىادب تحمل معرفت حق را كى شايد ، يا صحبت حق را كى شايد ، يا نظارهء حق را كى شايد ؟ ! بىادب نمىشايد كه زن حايض را بيند ، كى شايد كه حق را بيند ؟ ! پس چون درست گشت كه پيش از آنكه به مقام وجد رسد چندين رياضت بايد تا از بىادبى پاك شود تا مقام قرب را شايد ، محال باشد كز پس وجود مقام قرب از او بىادبى آيد . باز گفت :\r\n« و ان الفانى رد الى الاوصاف لم يرد الى أوصاف نفسه و لكن يقام مقام البقاء بأوصاف الحق تعالى » . و اگر اين فانى را به اوصاف بازآرند يعنى باقى گردانند و آن باقى گردانيدن نه آن باشد كه او را به اوصاف نفس خويش بازآرند ، لكن او را بر پاى كنند به مقامى كه باقى گردد به اوصاف حق تعالى . معنى اين سخن آن است كه كسى كه از اوصاف خويش فانى گشت به آن معنى كه در او نه شهوت و نه\r\n\r\n","description":"","footnote":"","page_name":" 1636 ","page_number":256},
  {"content":"\r\n\r\nموافقت نفس و نه صحبت خلق ماند ، و از پس اين فنا بقا يابد . گفت يابد نه به آن معنى كه به سر شهوت و موافقت نفس و صحبت خلق بازگردد . لكن به آن معنى بقا يابد كه به اوصاف حق قايم گردد . و قايم گشتن به اوصاف حق بر دو معنى باشد : يا آن باشد كه همه آن جويد و آن كند كه رضاى حق است .\r\nچون همه جويان رضاى حق باشد به حق باقى باشد و چون صفت اين گردد از او بىادبى نيايد ، يا معنى اين بقا به حق آن باشد كه از او تكلف برخيزد و به كليت خود را به حق تسليم كند تا هرچه در او پديد آيد تصرف او نباشد ، لكن تصرف حق باشد در او . چون چنين باشد هم بىادبى روا نباشد ؛ از بهر آنكه در افعال حق بىادبى روا نباشد . و چون متصرف حق باشد در طلب رضاى حق از او بىادبى نيايد . با آنكه از خلق بىادبى روا است ، چون مصرف حق باشد ؛ و از حق بىادبى روا نيست اولاتر كز او بىادبى نيايد . باز گفت :\r\n« و ليس الفانى بالصعق و لا المعتوه و الزائل عنه اوصاف البشرية فيصير ملكا او روحانيا و لكن من فنى عن شهود حظوظه كما اخبرنا من قبل » . فانى نه آن باشد كه بىهوش گردد يا ديوانه [ 202 الف 
  ] گردد ، يا اوصاف بشريت از او زائل گردد يا فرشته گردد يا روحانى گردد ، لكن فانى آن باشد كه از ديدن حظوظ خويش فانى گردد ، چنان كه در پيش ياد كرديم و خبر داديم . و معنى اين سخن آن است كه اين مقام فنا كه ما ياد كرديم كه بنده از خويشتن فانى گردد نه آن است كه ديوانه گردد يا بىهوش گردد ، از بهر آنكه اين هر دو زوال عقل است ، و زوال عقل مقام نقصان است . از بهر آنكه با زوال عقل نه خدمت ماند و نه معرفت . و بىخدمت و بىمعرفت مذموم و ناقص باشد نه محمود و كامل و ما از فنا مقام محمدت و كمال خواستيم نه مقام مذمت و نقصان .\r\nو نيز معنى فنا نه آن است كه از اوصاف بشريت بيرون آيد يا اوصاف او اوصاف ملايكه گردد يا روحانى گردد كه او را طعام و شراب و خواب به كار نيايد كه هركه چنين گردد خود بشر نباشد ، و بشر نابشر نگردد . اگر روا بودى كه بشر ملك گشتى روا بودى كه\r\n\r\n","description":"","footnote":"","page_name":" 1637 ","page_number":257},
  {"content":"\r\n\r\nملك بشر گشتى و اين محال است . و نيز حق تعالى ناخوردن صفت خود نهاد و گفت :  وَ هُوَ يُطْعِمُ وَ لا يُطْعَمُ .  و الهيت از عيسى عليه السلام به خوردن نفى كرد و گفت :  وَ أُمُّهُ صِدِّيقَةٌ كانا يَأْكُلانِ الطَّعامَ .  و نيز خدا خود را به ناخفتن وصف كرد و گفت :  لا تَأْخُذُهُ سِنَةٌ وَ لا نَوْمٌ .  و خدا از خلق ناخفتن نفى كرد و گفت :  وَ هُوَ الَّذِي يَتَوَفَّاكُمْ بِاللَّيْلِ .  پس اگر اين صفات بشر گردد بشر حق گردد ، و اين محال است . پس درست شد كه فنا از اين دو معنى بيرون نيست كه ما ياد كرديم . لكن فنا آن باشد كه از ديدن حظوظ خويش فانى گردد .\r\nيعنى هرچه كند به راى حق كند نه به راى خويش ؛ و رضاى حق بر رضاى خويش اختيار كند ، و مراد حق بر مراد خويش اختيار كند و خود را به حق سپارد تا هر چون كه مىدارد راضى باشد . چون صفتش اين گردد همه صفات او و حركات و سكنات او موافق حق گردد و مخالف نفس ؛ و از مخالفت نفس فنا باشد و از موافقت حق بقا باشد . در يك حال فانى باقى باشد فانى از خلق و باقى به حق .\r\n« و الفانى احد عينين اما عين لم ينصب اماما و لا قدوة فيجوز أن يكون فناؤه غيبة عن اوصافه فيرى به عين الفناء هيبة و زوال العقل لزوال تمييزه فى موافقة نفسه و طلب حظوظه » . مىگويد فانى بر دو گونه باشد : يكى كسى باشد كه امام و پيشرو نباشد و مقتداى خلق نباشد ، يعنى پيغمبر نباشد ، اين كس را جائز باشد كه فناى او آن باشد كه غايب گردد از اوصاف خويش ؛ تا خلق او را به چشم ديوانگى و بيهوشى بينند و بىخرد شمرند ، از بهر آنكه زائل گشته باشد از او تمييز كردن در موافقت تن خويش و طلب كردن حظوظ خويش .\r\nو معنى اين سخن آن است كه كسى كه او پيغمبر نباشد كه او را خلق راست بايد كردن و او را تنها شغل خويش باشد ؛ روا باشد كه در حال فنا به صفتى گردد كه نه خلق را با او صحبت ماند و نه او را با خلق آرام ماند ؛ تا چون به اين حال گردد با آنكه خلق از او موافقت خويش بينند ، لكن او را از خويشتن نفور بينند صفت ديوانگى دهند و گويند ديوانه است و يا [ 202 ب 
  ] بىهوش است . و در امت چنين\r\n\r\n","description":"","footnote":"","page_name":" 1638 ","page_number":258},
  {"content":"\r\n\r\nبسيار بوده‌اند چون بهلول مجنون كه رشيد را در باديه پند داد كه در سايهء ميل نشسته بود و گفت :\r\n هب الدنيا تواتيك أ ليس الموت يأتيك * فما تصنع بالدنيا و ظل الميل يكفيك \r\nو چون سمنون مجنون كه گفت : و الله ما جفوته منذ عرفته فقيل له متى عرفته قال منذ سمونى مجنونا .\r\nو اين‌چنين بسيار بوده‌اند كه از خلق برميده‌اند و با خلق نياميخته‌اند و نيز مراد نفس طلب نكردند ؛ و هرچه در پيش ايشان آمد روا داشتند و برهنگى و گرسنگى بكشيدند تا خلق ايشان را ديوانه نام نهادند . از بهر آنكه هركه را عقل و تمييز بود با خلق صحبت كرد و راحت نفس بر الم اختيار كرد . چون در ايشان اين وصف نيافتند نامشان ديوانه كردند . باز گفت :\r\n« و هو على ذلك محفوظ فى وظايف الحق عليه و قد كان فى الامة منهم كثير » . و اين كس كه فناش به اين معنى باشد در وظايفى كه حق را بر او است محفوظ باشد . و در امت اين‌چنين بسيار بوده است ، يعنى از عقل خويش كه غايب گشته‌اند به آن معنى غايب گشته‌اند كه از صحبت خلق ببريده‌اند و از مراد نفس خويش جدا گشته‌اند . فاما هو حقى ، كه خدا را بر ايشان است در آن عاقل‌ترين همه خلق‌اند ، و حق خدا را تمام‌تر از همه خلق به جاى آرند ، از بهر آنكه عقل خويش را به كليت مشغول گردانيده‌اند به فراغت صحبت خلق و از نفس ايشان را هيچ نمانده است و خلق ايشان را ديوانه پندارند .\r\nباز در كتاب يكى را از ايشان ياد كرد و گفت :\r\n« منهم هلال رضى الله عنه عبد كان للمغيرة بن شعبة فى حيوة النبى عليه السلام » . و از ايشان يكى هلال بود غلام مغيرة در روزگار پيغمبر عليه السلام هميشه مىرفتى واله ، دو چشم او سوى آسمان مانده ، چنان كه كسى كه در جان كندن باشد و فرشتگان را نظاره كند ، و اگر كسى در راه پيش او آمدى نشناختى و با كس نياميختى . و از رسول عليه السلام پرسيدند كه هلال را هميشه چشم سوى آسمان مانده است . گفت از بهر آنكه دل او به عرش معلق است ، لكن با اين‌همه\r\n\r\n","description":"","footnote":"","page_name":" 1639 ","page_number":259},
  {"content":"\r\n\r\nو الهى در شرايع او را هيچ نقصان نيامدى . باز گفت :\r\n« و اويس القرنى فى ايام عمر نبه عليه عمر و على عليهم الرضوان » . و ديگر اويس قرنى بود كه به روزگار پيغمبر عليه السلام ايمان آورده بود لكن به خدمت مادر مشغول بود ، به نزديك پيغامبر عليه السلام نيامد . و حق جبريل را بفرستاد تا پيغامبر را صلوات الله عليه از حال او آگاه كرد . و پيغمبر عليه السلام ياران را از حال او خبر داد و عمر را رضى الله عنه بشارت داد كه تو او را بينى . و بفرمود كه چون او را بينى بگوى تا مرا كه پيغامبرم دعا كند . پس چون عمر در روزگار ولايت خود حج كرد ، مردمان يمن را به عرفات پرسيد كه اويس قرنى كدام است ؟ گفتند مردى آشفته است . به نزديك ستوران ما است ، ستوران را نگاه مىدارد . عمر و على رضى الله عنهما برفتند و او را بديدند و خلق او را ديوانه دانستندى . و پيغامبر عليه السلام در حديث او گفت كه [ 203 الف 
  ] مردى باشد در امت من كه به شفاعت او به شمار گوسپندان قبيلهء كلب خدا به بهشت درآرد ، و آن اويس قرنى باشد . نزديك خلق ديوانه باشد اما به نزديك حق سبحانه او را محل چنين باشد .\r\n« الى ان كان عليان [ المجنون 
  ] و سعدون و غيرهما » . تا آنگاه كه اين ديگران پديد آمدند . باز گفت :\r\n« او يكون اماما يقتدى به » . و فانى ديگر آن باشد كه امام و پيشرو خلق باشد تا خلق به او اقتدا كنند .\r\n« و ربط به غيره » . و كسان ديگر را به وى باز بسته باشند .\r\n« ممن يسوسه فاقيم مقام السياسة و التأدب » . و از آن كسان كه ايشان را نگاه دارد او را به پاى كرده باشند به جاى سياست و ادب آموختن ؛ و اين مقام پيغمبران است عليهم السلام ، كه پيغامبران همه امام خلق باشند تا هرچه گويند و كنند از ايشان شريعت گردد تا خلق به ايشان اقتدا كنند و از ايشان ادب آموزند . و بر ايشان واجب بود راست كردن خلق و نگاه داشتن خلق چنان كه خدا در قصهء خليل عليه السلام مىگويد :  إِنِّي جاعِلُكَ لِلنَّاسِ إِماماً .  و نيز بعضى را از انبيا در سورة الانعام ياد كرد ، پس گفت :  أُولئِكَ الَّذِينَ هَدَى اللَّهُ فَبِهُداهُمُ اقْتَدِهْ . \r\n\r\n","description":"","footnote":"","page_name":" 1640 ","page_number":260},
  {"content":"\r\n\r\nو نيز در قصهء خليل عليهم السلام گفت :  ثُمَّ أَوْحَيْنا إِلَيْكَ أَنِ اتَّبِعْ مِلَّةَ إِبْراهِيمَ حَنِيفاً .  و نيز گفت :  لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ .  و نيز گفت :  قَدْ كانَتْ لَكُمْ أُسْوَةٌ حَسَنَةٌ فِي إِبْراهِيمَ وَ الَّذِينَ مَعَهُ . \r\n« فهذا ينفل الى حال البقاء فيكون تصرفه باوصاف الحق لا باوصاف نفسه » . اين را از حال فنا به حال بقا بازآرند تا تصرف او به اوصاف حق باشد نه به اوصاف خويش . يعنى هرچه گويد و كند به امر كند نه به هوا . چنان كه خدا گفت :   وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى .  \r\n« و المتصرف باوصاف الحق هو ما ذكرناه قبل » . و متصرف به اوصاف حق آن باشد كه در پيش ياد كرديم ، يعنى متصرف به اوصاف حق نه آن باشد كه اوصاف حق اوصاف او گردد ، از بهر آنكه دو ذات به يك صفت موصوف نباشد و نشايد . لكن موصوف به اوصاف حق معناش آن باشد كه هرچه كند به امر كند تا مراد حق بر مراد خويش اختيار كند تا در جنب رضاى حق از خلق نينديشد ، چنان كه خدا گفت :  وَ لا يَخافُونَ لَوْمَةَ لائِمٍ . \r\nو جمله اين سخن كه ياد كرديم معناش آن است كه چون پيغامبر باشد در مقام فنا روا نباشد كه چنان گردد كه معتوهان و مغلوبان ، از بهر آنكه او راست‌كنندهء خلق است . چون معتوه و مغلوب گردد از خلق نفرت گيرد و خلق ضايع مانند و شريعت ويران گردد . پس چون حق تعالى سر ايشان فانى دارد از اعتماد كردن بر خلق و آرام گرفتن با خلق ظاهر ايشان را بر جاى مىدارد تا كار مميزان مىكنند تا خلق از ايشان آداب شريعت گيرند . لكن همان كه كنند به امر كنند كه شريعت بىامر درست نيايد . باز چون كسى پيغامبر نباشد و مقتداى خلق نباشد مغلوب و معتوه گردد و از خلق نفرت گيرد سلامت وقت خويش را . و شايد [ 203 ب 
  ] كه فرق ميان نبى و غير نبى آن باشد كه عقل غير نبى را آن قوت نباشد كه در حال مشاهدت بر جاى باشد مغلوب و معتوه گردد .\r\nباز انبيا را عليهم السلام وفور عقل باشد بار مشاهدت بتوانند كشيدن با بقاى عقل . و مشاهدت ايشان خود قوىتر باشد ، لكن با اين\r\n\r\n","description":"","footnote":"","page_name":" 1641 ","page_number":261},
  {"content":"\r\n\r\nهمه عقل ايشان را قوتى باشد كه در حال مشاهدت مغلوب و معتوه نگردد صلاح خلق را . و نيز غير انبيا ذو طرف واحد باشند ظاهر ايشان تبع باطن باشد ، چون مغلوب گردد ، ظاهر نيز مغلوب گردد . باز انبيا ذو طرفين باشند ، ظاهرا باطنا ؛ ظاهر صحبت خلق را و باطن صحبت حق را . و دليل بر آنكه ظاهر ايشان قايم به صفات خلق باشد قول خدا است كه گفت :  قُلْ إِنَّما أَنَا بَشَرٌ مِثْلُكُمْ يُوحى إِلَيَّ .  و دليل بر آنكه باطن قايم به اوصاف حق باشد عليه سلام الله قول پيغامبر است : انا لست كاحدكم . و در خبرى ديگر هر دو معنى بيان كرد و گفت : تنام عيناى و لا ينام قلبى . چون عين با خسبندگان بود به خفت ؛ و چون قلب به ناخسبنده بود نخفت . و اين فصل به تمامى در پيش گذشته است . باز گفت :\r\n« و سئل الجنيد عن الفراسة فقال هو مصادفة الاصابة » . جنيد را رحمه الله پرسيدند كه فراست چه باشد ؟ گفت يافتن اصابت باشد يعنى فراست اين طايفه كه راست آيد نه به آن معنى باشد كه غيب دانند ، لكن به آن معنى باشد كه هرچه ايشان انديشند همه صواب آيد ، يعنى ايشان خواص حق‌اند و حق نپسندد كه بر خواص خود به ظاهر يا به باطن خطا راند .\r\n« قيل له فهو للمتفرس فى وقت المصادفة أو على الاوقات قال لا بل على الاوقات » . از او پرسيدند كه اين خداوند فراست را صدق فراست در وقتى باشد دون وقتى يا همه وقتها باشد . جواب داد گفت :\r\nنه كه در همه اوقات باشد . باز اين را علت نهاد و گفت :\r\n« لانها موهبة فهى معه كائنة دائمة فاخبر أن المواهب تكون دائمة » . از بهر آنكه اين از خدا هبت و عطا است ، و اين هديهء حق دايم با وى باشد . جنيد دليل مىكند كه هرچه از حق هديه باشد آن بىزوال باشد . و آنچه او را زوال باشد عاريت باشد نه هديت . چنان كه ايمان كه عطايى باشد نه عاريتى ، آن را زوال نيايد . و چون عاريتى باشد زوال آيد . باز شيخ گفت :\r\n« و من تتبع كتب القوم و فهم اشاراتهم علم أن قولهم ما حكيناه » .\r\nمىگويد كه هركه تتبع كند كتابهاى اين قوم را و فهم كند اشارت\r\n\r\n","description":"","footnote":"","page_name":" 1642 ","page_number":262},
  {"content":"\r\n\r\nايشان را بداند كه قول ايشان اين است كه ما حكايت كرديم . و اين از بهر آن گفت كه مذهب هر قومى يا بصريح بيان توان دانستن يا به كتاب . و چون طايفه‌اى بيابى كه مذهب ايشان ندانى بررسى و به كتب ايشان بازگردى تا مذهب ايشان بدانى ، كه هركس كتب خويش را بنا بر اصل مذهب خويش كند .\r\n« فان هذه المسألة و امثالها ليست بمنصوصات و لا مفردات بل يعرف ذلك من قولهم بفهم رموزهم و درك اشاراتهم » . از بهر آنكه ايشان را در اين مسئله و آنچه به اين ماند [ 204 الف 
  ] منصوصى نيست و جداگانه اين را كتابى نيست ؛ و اينكه دريابند از گفتار ايشان دريابند به فهم كردن رمزهاى ايشان و دريافتن اشارات ايشان .\r\nو معنى سخن اين طايفه بيشتر رموز است و اشارات از بهر آنكه خبر دادن است از غيب و از غيب خبر دادن جز به رموز و اشارات نباشد كه اگر جز اين باشد خود عين باشد نه غيب . و ايشان نيز كه سخن رموز و اشارات گويند از بهر آن گويند تا اهل و محرم بدانند و نااهل و نامحرم درنيابند كه چيزى عزيز را از نامحرم نگاه داشتن فريضه است .\r\nو زن را كه به نامحرم‌نمايى فساد خيزد . و رموز و حقيقت را چون به نامحرم دهى هم بر او و هم بر سخن ستم كرده باشى . پس چون سخن ايشان رمز و اشارت گشت هركس كه اشارت ايشان دريافت يا رموز ايشان فهم كرد مذهب ايشان بدانست . و اين علوم خود ظاهر را است ، چنان كه علم شريعت و غير آنكه فقها گويند : هذا للفظ يدل على ان مذهب اصحابنا هكذا . چون چيزى را نص نيابند در مذهب به استدلال آن لفظى بازجويند . و چون نمىشايد علم ظاهر را بر استدلال بنا كردن علم باطن اولاتر .\r\n\r\n","description":"","footnote":"","page_name":" 1643 ","page_number":263},
  {"content":"\r\n . \r\n","description":"","footnote":"","page_name":" 1644 ","page_number":264},
  {"content":"\r\n\r\n\r\nالباب الثالث و الخمسون قولهم فى حقائق المعرفة\r\n« قال بعض الشيوخ المعرفة معرفتان : معرفة حق و معرفة حقيقة » . مىگويد معرفت دو است : معرفت حق است و معرفت حقيقت .\r\nو مراد از اين سخن آن نيست كه معرفت دو باشد ، از بهر آنكه معروف دو بايد تا معرفت دو باشد ، چنان كه موحد دو بايد تا توحيد دو باشد .\r\nو معلوم دو بايد تا علم دو باشد . چون موحد يكى است توحيد يكى آمد . همچنين چون معروف يكى است معرفت يكى بايد . لكن معنى اين سخن آن باشد كه عارفان در معرفت بر دو مقام‌اند يا بر دو مرتبه . و يك گروه را معرفت حق است و يك گروه را معرفت حقيقت . يا معناش آن است كه معرفت را دو صفت است : يكى صفت حق و يكى صفت حقيقت . و يك شىء موصوف به دو صفت روا باشد . باز شيخ اين هر دو را تفسير كرد و گفت :\r\n« فمعرفة حق اثبات وحدانيته على ما أبرز من الصفات » . معرفت حق اثبات كردن يگانگى خداوند است عز اسمه بر آنچه ظاهر كرد از صفات خود . يعنى چون در افعال او نگرد داند كه اين را فاعلى است كه فعل بىفاعل روا نباشد . و نيز داند كه فاعل قادر است ، كه از\r\n\r\n","description":"","footnote":"","page_name":" 1645 ","page_number":265},
  {"content":"\r\n\r\nعاجز فعل روا نباشد . و نيز داند كه حى است كه از ميت و جماد فعل روا نباشد . و چون بيند كه افعال او محكم و متقن است داند كه فاعل عالم است كه از حاصل فعل محكم و متقن نيايد . پس چون اتفاق تدبير و نظام مدبرات بيند داند كه فاعل واحد است . از بهر آنكه چون فاعل دو باشد اختلاف تدبير افتد و افعال منظوم و متسق نيايد . اين اثبات كردن به اين وجه نه ما ياد كرديم معرفت حق است كه هركه حق را به اين صفت بشناسد معرفت حق شناخته بود ، از بهر آنكه حق راست است و صواب . باز گفت :\r\n« و الحقيقة على أن لا سبيل [ 204 ب 
  ] اليها لامتناع الصمدية و تحقق الربوبية » . و معرفت حقيقت آن باشد كه عارف را راه نباشد به او از امتناع صمديت و تحقق ربوبيت . و معنى امتناع صمديت آن باشد كه گفته‌اند : الصمد الذى لا طريق اليه الا من حيث الاثبات .\r\nصمد آن باشد كه كس را به او راه نباشد جز هستى و تحقق . ربوبيت آن باشد كه او را راه باشد و كس را بر او راه نباشد . به معنى سلطنت و قدرت و قهر و غلبه . باز بر اين حجت آورد و گفت :\r\n« قال الله عز و جلّ :  وَ لا يُحِيطُونَ بِهِ عِلْماً  » . علم بندگان به من محيط نگردد . و اين از آن معنى گفت كه احاطت علم آن باشد كه از كل وجوه به كل معانى بداند . و اين از بندگان در حق خدا روا نباشد .\r\nاز بهر آنكه بندگان از خدا آن‌قدر دانند كه اظهار كرد ، و اظهار آن‌قدر كرد كه ايشان تحمل توانند كردن . اما كمال صفات بر بندگان ظاهر نكرد از بهر آنكه اگر سطوت عدل خود بر بندگان ظاهر كند از يأس كافر گردند . و اگر سعت رحمت خود بر خلق ظاهر كند از امن كافر گردند . چندان ظاهر كرد كه خلق تحمل توانستند كردن . نبينى كه پيغمبر عليه السلام گفت آن روز كه خداى تعالى آسمان و زمين آفريد صد رحمت بيافريد ؛ يكى در ميان خلق نهاد و نود و نه در خزانهء خود پنهان كرد . همه خير دينى و دنياوى در اين جهان از آن يك رحمت است .\r\nاگر اين همه به يك تن دهد طاقت ندارد . پس هر صد رحمت را كه طاقت دارد آنگاه كه قيامت گردد ، اين يك رحمت را از خلق بستاند\r\n\r\n","description":"","footnote":"","page_name":" 1646 ","page_number":266},
  {"content":"\r\n\r\nو به آن نود و نه جمع آرد تا صد گردد ، و به آن صد رحمت بر مؤمنان رحمت كند . و آن سراى سراى بقا است . طاقت تحمل دارند . اما اين سراى سراى فنا است طاقت تحمل ندارند . و چون تأثير فضل بر اين قياس باشد تأثير عدل در مقابله اين هم بر اين قياس باشد .\r\n« لان الصمد هو الذى لا تدرك حقايق نعوته و صفاته » . از بهر آنكه صمد آن باشد كه حقايق نعوت و صفات او در نتوان يافتن . پس بر اين معنى كه در كتاب ياد كرده است محل معرفت حق سبحانه نهاده است . و محل معرفت حقيقت محل نفى نهاده است . يعنى تا آن حد كه بندگان دريابند و اثبات كنند معرفت حق است ، و آن هستى است و علم و قدرت و حيات و ارادت و ديگر صفات . و از آن سوى كه بندگان درنيابند معرفت حقيقت است .\r\nو معنى اين سخن آن است كه بندگان هستى دانند اين معرفت حق است ، و هستى او را كيفيت و مائيت و اينيت نيست . اين معرفت حقيقت است و دانند كه عالم است به علم . اين معرفت حق است . لكن حقيقت يك علم كه همه معلومات است از آن خارج نباشد اين ندانند .\r\nو معرفت حقيقت اين است . و نيز دانند كه قادر است به قدرت ، و اين معرفت حق است ، اما يك قدرت كه هيچ مقدور از آن قدرت خارج نيست حقيقت اين ندانند ، و معرفت حقيقت اين است . و ديگر صفات هم بر اين قياس بيايد . و شايد كه فرقى ديگر باشد ميان معرفت حق و معرفت حقيقت . معرفت [ 205 الف 
  ] حق آن باشد كه او را بشناسند به آن معنى كه توحيد درست آيد معرفت حقيقت آن باشد كه بدانند كه ما عاجزيم از گزاردن حق معرفت او . آن اقرار حق باشد و اين عجز حقيقت .\r\nو فرق ديگر آن است كه به آن‌قدر كه از صفات خود پيدا كرد مقر آيى ، اين معرفت حق است . و آنچه بر خلق پيدا نكرد مقر آيى به نادانستن خويش . و اين معرفت حقيقت است . و دليل بر اين سخن آن است كه عيسى عليه السلام گفت : تعلم ما فى نفسى و لا اعلم ما فى نفسك . گفتن كه : تعلم ما فى نفسى ، اثبات كردن علم حق است ، و اين معرفت حق است ؛ و گفتن كه : و لا اعلم ما فى نفسك ، اقرار دادن است\r\n\r\n","description":"","footnote":"","page_name":" 1647 ","page_number":267},
  {"content":"\r\n\r\nكه ترا صفتى و سرى هست كه من آن نمىدانم . اين معرفت حقيقت است . و در جمله ببايد دانستن كه عبوديت از ربوبيت قاصر است ؛ از بهر آنكه عبوديت لم يكن ثم كان است ؛ و ربوبيت ازلى است و قديم است و قاصر جز بر مقدار قصور خويش به جاى نتواند آوردن .\r\nآنچه قصور عبوديت به جاى آرد حق است ؛ و آنچه عبوديت از او قاصر آيد حقيقت است . و نيز معرفت حق آن است كه بدانى كه مرا چنان بايد بودن كه مراد او است . و معرفت حقيقت آن است كه بدانى او آن كند كه مراد او است ، و خلق زير مراد اوىاند و او زير مراد كس درنيايد . و خلق را زير مراد حق بودن حق است . و حق را تحت مراد خلق نابودن حقيقت است .\r\nو نيز ببايد دانستن كه حق آن است كه خلق را بر مقدار طاقت ايشان تكليف كرد ، و حقيقت آن است كه اگر افزون از اين تكليف كردى او را رسيدى ، لكن نكرد ، و اين حقيقت است . و نيز حق آن است كه هرچه بنده را فرمود به جاى آوردن آن حق است ، و لكن قضاى ازلى بر آن كرد بنده گماشتن و كرد او را ويران كردن حقيقت است ، چنان كه خدمت ابليس طاعت بود ، و طاعت حق است ؛ لكن شقاوت ازلى بر او غالب گشت و همه ويران گشت . اين حقيقت است . و چنان كه كفر جاودان فرعون كه هرآينه بود حق است ، لكن سعادت ازلى بر او غالب گشت و همه تباه كرد . و اين حقيقت است . و بر اين معنى گروهى گفتند كه حق عبوديت است و حقيقت ربوبيت . و اين‌چنان است كه كسى ملك خويش بيارايد پس ويران كند . آن آراستن شريعت است ، و شريعت حق است . و ويران كردن ربوبيت است و ربوبيت حقيقت است .\r\n« و قال بعض الكبراء المعرفة احضار السر بصنوف الفكر فى مراعاة مواجيد الاذكار على حسب توالى أعلام الكشوف » . گفت معرفت حاضر كردن سر است به گونه گونهء انديشه‌ها در نگاهداشت وجدى كه از ذكر پديد آيد بر آن اندازه كه نشانه‌هاى كشف پيوسته گردد .\r\nو معنى اين سخن آن است كه تا در سر بنده كشف پديد نيايد يعنى تا خدا بر دل او پيدا نگرداند نبيند ؛ از بهر آنكه دل را همچنان ديدار\r\n\r\n","description":"","footnote":"","page_name":" 1648 ","page_number":268},
  {"content":"\r\n\r\nاست كه عين را . لكن عين هرچند نگرد در حجاب نبيند ، و چون حجاب از پيش برخيزد ببيند . دل نيز همچنين است تا حجابهايى كه مانع اوست از معرفت حق از پيش دل برنخيزد ، دل [ 205 ب 
  ] به معرفت بينا نگردد . چون گشاده گشت و بديد ياد كردن سازد آن معانى را كه شاهد گردد و فكرت خويش آنجا افگند و سر خويش را حاضر گرداند ، به آن معنى كه از غير حق نينديشد كه تا در سر فكرت غير حق است آن سر از حق غايب است ، و چون جز فكرت حق نماند آنگاه حاضر گردد . معنى معرفت حقيقت اين است . باز شيخ اين را تفسير كرد و گفت :\r\n« معناه ان يشاهد السر من عظمة الله و تعظيم حقه و اجلال قدره ما تعجز عنه العبارة » . و معنى اين سخن آن است كه سر از عظمت خدا و بزرگى حق او و بزرگداشت قدر او چيزى بيند كه از عبارت آن عاجز آيد يعنى عظمت خدا داند . اين معرفت حق است و تعظيم حق او واجب است ؛ اين معرفت حق است و اجلال قدر او واجب است ؛ اين معرفت حق است ، لكن خلق عاجزاند از به جاى آوردن اين حقوق ، و اين معرفت حقيقت است تا شايد كه معناش آن باشد كه از تعظيم و اجلال حق تا آنجا كه عبارت راه يابد عبارت كند ، و اين حق است . و از آنجا كه عبارت راه نيابد آن حقيقت است ، يا شايد آنچه خلق از او دانند ، همچنان‌كه او از خود دانسته است آن حق است ، و آنچه حق از خود دانسته است و خلق از او ندانسته‌اند ، آن حقيقت است .\r\n« و سئل الجنيد عن المعرفة فقال هو تردد السر بين تعظيم الحق عن الاحاطة و اجلاله عن الدرك » . مىگويد معرفت گشتن سر است ميان تعظيم حق از احاطت و اجلال از درك آن . و تعظيم و اجلال هر دو بزرگداشت باشد ، لكن فرق ميان تعظيم و اجلال آن باشد كه تعظيم بزرگداشت باشد به معنى حرمت و اجلال بزرگداشت باشد به معنى هيبت . پس تعظيم از احاطت آن باشد كه بداند كه حق را به كل معانى و به كل صفات بنتوانيم شناختن كه اگر فهم همه خلق جمله كنى و همه را يك فهم گردانى كمال تعظيم حق را درنيابند . از بهر آنكه حق را نهايت نيست و متناهى بايد تا احاطت بر او روا باشد . و چون او\r\n\r\n","description":"","footnote":"","page_name":" 1649 ","page_number":269},
  {"content":"\r\n\r\nرا حد و نهايت نباشد احاطت محال باشد ، كه هرچند طلب كند تا به كمال دريابد فهم را نهايت آيد و تعظيم حق را نهايت نيايد .\r\nو شايد كه بىنهايت محيط گردد بر با نهايت . لكن نشايد كه با نهايت محيط گردد بر بىنهايت . اين است معنى قول خدا كه گفت :\r\n وَ لا يُحِيطُونَ بِهِ عِلْماً .  و اما اجلال از درك آن باشد كه بداند كه هر چون كه در فهم خويش حق را صورت بندد حق جز آن است . از بهر آنكه نخست مثالى مىبايد غايب را به شاهد تا غايب را بر مثال شاهد و قياس دريابد ، و حق را مثل و شبه روا نيست . پس ادراك محال است . اين است معنى قول امير المؤمنين على بو طالب كرم الله وجهه كه :\r\n« سئل عن المعرفة فقال أن تعلم أن ما تصور فى قلبك فالحق بخلافه » . باز گفت :\r\n« فيا لها حيرة لا له حظ من احد و لا لاحد منه حظ » . يا لها كلمهء تعجب است و به معنى تعظيم مىگويد : اى بزرگ حيرتا كه او را از كس بهره نه و كس را از او بهره نه . اما آنكه مىگويد كه او را از كس بهره نه ، به معنى بىنيازى است كه او را به كس نياز نيست . و بهره [ 206 الف 
  ] در چيزى نيازمندان را باشد . پس او را به خلق نياز نيست و در موافقت كس منفعت نيست و از خلاف كس مضرت نيست . امر به آن است تا خلق را منفعت باشد ؛ و نهى به آن است تا خلق را زيان نباشد ، و حق سبحانه از هر دو برى . و شايد كه او را از كس حظ نباشد ، به آن معنى كه نه وجود خلق او را زيادت كند و نه عدم خلق او را زيان كند . و از پس ايجاد خلق هم بر آن وصف است كه پيش از ايجاد خلق بود و پس از افناى خلق هم بر آن وصف باشد كه پيش از افناى خلق بود .\r\nو دليل بر اين آن است كه اگر وجود خلق زيادت كند پيش از وجود خلق ناقص بوده باشد . و بر حق نقصان روا نيست . اما آنكه گفت كس را از او حظ نيست معناش آن است كه خلق هرچند طلب كنند چون به اثبات راه بيابند هست گويند و حقايق هستى درنيابند . و ديگر صفات هم بر اين معنى . و ديگر معنى آن است كه فعل خلق بر\r\n\r\n","description":"","footnote":"","page_name":" 1650 ","page_number":270},
  {"content":"\r\n\r\nدو معنا است : يا موافقت است يا مخالفت . و فايدهء موافقت راجع به خلق است نه به حق ؛ و مضرت مخالفت راجع به خلق است نه به حق ، چنان كه خدا گفت :  إِنْ أَحْسَنْتُمْ أَحْسَنْتُمْ لِأَنْفُسِكُمْ وَ إِنْ أَسَأْتُمْ فَلَها . \r\nپس چون همه خلق آنچه كردند نصيب خود طلب كردند كس را در او حظ نماند .\r\nو ديگر معنى آن است كه آنچه خلق از صفات او اثبات كردند پيش از اثبات خود منفى بود چه حظ ماند خلق را از او اگر او را يكى گفتند و پاك گفتند بىگفت ايشان يكى بود و پاك بود . به يكى گفتن ايشان موحد آمدند و به پاك گفتن ايشان پاك آمدند . و اگر دو گفتند و عيب كردند مشرك و معيوب ايشان آمدند . پس هرچه كردند به ايشان راجع آمد .\r\n« و اذا هو وجود يتردد فى العدم لا تتهيأ العبارة عنه » . و گفت چون درمىنگرم هستىاى مىبينم گردنده در ميان نيستى كز او عبارت نمىتوان كرد . و معنى هستى اثبات وجود است ، و معنى نيستى نفى كيفيت است . يعنى ببايد گفتن كه هست و هستى او را چگونگى نيست . و يكى است و يگانگى او را چگونگى نيست . موجود است لا عن ايجاد ؛ واحد است لا عن عدد ؛ عالم است لا عن تعلم ؛ غنى است لا عن كثرة ؛ و ديگر صفات هم بر اين معنى اثبات كردن وجود چگونگى نادانستن نفى از او . و از اين نيكوتر است اگر پرسند كه هست گو هست ، اگر گويند هستيش به چه معنا است معنى نيابى . و چون هستى اثبات كنى عبارت پديد آيد ؛ و چون معنى هستى طلب كنى عبارت قاصر گردد . و از اين نيكوتر آن است كه به هرچه درنگرى دليل كند بر هستى او ، و همان دليل هستى دليل كند بر نفى و مثل و شبه از او . اين دليل هستى وجود است ، و آن دليل نفى شبه و مثل و عدم است . و چون همه چيز بر او دليل است لاجرم از همه ظاهرها ظاهرتر آمد . و چون همه چيزها دليل است بر نفى شبه و مثل از او ، لاجرم از همه باطنها و غايبها باطن‌تر آمد . انكار هستى رو نه ، و اسرار طلب كردن روى نه .\r\nو عارفان در ميان اين هر دو متحير مانده‌اند . و چون به هستى\r\n\r\n","description":"","footnote":"","page_name":" 1651 ","page_number":271},
  {"content":"\r\n\r\nمىنگرند مىبينند ، و چون [ 206 ب 
  ] به شبه و مثل نگرند نيابند .\r\nعاجز فرومانند كه نتوانند وجود را منكر گشتن . و غايب را مثل نيابند در شاهد تا اثبات كنند . ميان نفى و اثبات و ميان عدم و وجود متحير فرومانند . عين آن حيرت معرفت ايشان گردد . باز اين را علت نهاد و گفت :\r\n« لان المخلوق مسبوق و المسبوق غير محيط بالسابق » . از بهر آنكه مخلوق مسبوق باشد ، و هرگز مسبوق سابق را محيط نگردد ، از بهر آنكه وجود مخلوق را نهايت است و وجود خالق را نهايت نيست .\r\nبانهايت بىنهايت را چگونه محيط گردد . علم مخلوق را نهايت است و علم خالق را نهايت نيست ، و ديگر صفات هم بر اين معنا است . و اگر به افعال بازگردى افعال بندگان خدمت است و افعال حق منت ، و خدمت را نهايت است و منت را نهايت نيست . چنان كه گفت و ان تعدوا نعمة الله لا تحصوها . و آنكه در زير احصاء درنيايد بر او محيط گشتن محال باشد .\r\nپس چون حق به ذات سابق است و به صفات و افعال سابق ، و خلق به ذات و صفات و افعال مسبوق ؛ و اگر روا باشد كه مسبوق به سابق محيط گردد ، شايد كه بر سابق سابق گردد ؛ و اگر شايد كه مسبوق بر سابق سابق گردد ، شايد كه سابق مسبوق را مسبوق گردد تا مسبوق سابق گردد و سابق مسبوق گردد . و چون اين نشايد كه خلق حق گردد و حق خلق گردد ؛ اين نيز محال است . باز شيخ اين سخن را تفسير كرد و گفت :\r\n« معنى هو وجود يتردد فى العدم يعنى صاحب الحال يقول هو موجود عيانا و شخصا و كانه معدوم صفة و نعتا » . و معنى اين سخن كه مىگويد وجودى است كه مىگردد ميان عدم آن است كه خداوند حال موجود است به عيان و شخص . و چنان است كه گويى معدوم است به صفت و نعت . و شيخ رحمه الله اين سخن را به صاحب حال بازبرد نه به حق تعالى ؛ و گفت چون عارف را معرفت حال گردد شخص و عيان با خلق موجود باشد لكن به صفت ؛ و معنى معدوم باشد يعنى ظاهرش ميان خلق باشد و سرش با حق باشد . به ظاهر حاضر باشد و\r\n\r\n","description":"","footnote":"","page_name":" 1652 ","page_number":272},
  {"content":"\r\n\r\nبه سر غايب . خلق پندارند با ايشان است و او با ايشان نه . به چشم به خلق مىنگرد لكن خلق را نبيند ؛ و آواز خلق به سمع او آيد لكن از خلق نشنود . هرجا كه نگرد همه حق بيند ، و هرچه شنود از حق شنود . به اين معنى موجود معدوم باشد . و از اين معنا است كه ابو يزيد رحمه الله گويد چهل سال است تا خلق پندارند كه من با ايشان‌ام ، با ايشان نه‌ام . هرچه شنيدم از حق شنيدم و هرچه گفتم با حق گفتم .\r\n« و عن الجنيد قال المعرفة هى شهود الخواطر بعواقب المصير و ان لا يتصرف العارف بسرف و لا تقصير » گفت معرفت آن است كه عاقبت بازگشتن به خاطر خويش ببيند و در تصرفى كه كند اسراف نكند و تقصير نكند . اما آنكه گفت به خاطر سرانجام بازگشتن ببيند معناش آن است كه بازگشت همه چيزها با او است ، و مقصود از همه معانى او است . چنان كه گفت : [ 207 الف 
  ] و ان الى ربك المنتهى .\r\nچون نهايت او آمد به بدايت خويش همان طلب كند كه نهايت است .\r\nو آنكه گفت سرف و تقصير نيارد معناش آن است كه از حد امر و نهى پاى بيرون ننهد ، كه پاى از نهى بيرون نهادن سرف است و امر به جاى ناآوردن تقصير است . باز شيخ اين را تفسير كرد و گفت :\r\n« معناه لا يشهد حاله و انما يشهد سابق علم الحق فيه » معناش آن است كه حال خويش نبيند لكن سابق علم حق بيند در خويشتن . « و أن مصيره الى ما سبق له منه » . و بداند كه بازگشت او به آنجا است كه از حق تعالى در سابق در حق او رفته است .\r\n« و يكون مصروفا فى الخدمة و التقصير » . و مصروف باشد نه منصرف در خدمت كردن و تقصير آوردن . اما آنكه گفت حال خويش نبيند يعنى نبيند كه من به اين مقام به حال خويش رسيدم ، لكن بداند كه حق تعالى در ازل در حق من دانسته بود و از فضل و علم او بود كه مرا اينجا آورد نه هنر من . و نيز بداند كه هرچه در سابق او دانسته است بازگشت من آنجا خواهد بودن ، و علم سابق او فعل مرا غلبه خواهد كردن . و چون اين ببيند اگر خدمت هر دو كون آورده باشد باز ننگرد . و چيزى كه او را بخواهد گذاشتن اعتماد بر او چگونه\r\n\r\n","description":"","footnote":"","page_name":" 1653 ","page_number":273},
  {"content":"\r\n\r\nكند و موافقت بيارد تحقيق عبوديت را ؛ و بر موافقت خويش اعتماد نكند تحقيق بىنيازى حق را . و تقصير نيارد كردن تا امر ضايع نكند .\r\nو از نظارهء علم سابق به فعل خويش نگرستن تا اسراف نكند . و آنكه گفت مصرف باشد معناش آن است كه داند كه مرا قدرت نيست كه بر خلاف او كارى كنم پس آنچه مىكنم ظهور علم سابق است در من نه ابتداى تصرفى از من .\r\nپس چون به حقيقت بنگرى بنده به ذات خويش متصرف نيست و لكن مصرف علم سابق است . هرچه در سابق دانسته است پديد مىآيد موافقت همان و خلاف همان . و از آن‌كس كه موافقت دانسته باشد در ازل خلاف نيايد تحقيق علم او را . و از آن‌كس كه خلاف دانسته باشد موافقت نيايد تحقيق علم او را ، و بنده را از آن علم خبر نه .\r\nاسير علم او و از علم خبر نه ؛ مقهور قضاى او و از قضا خبر نه .\r\nمغلوب ارادت او و از ارادت خبر نه . كدام حيرت باشد از اين عظيم‌تر ؟ ! باز گفت :\r\n« قال بعضهم المعرفة اذا وردت على السر ضاق السر عن حملها كالشمس يمنع شعاعها عن ادراك نهايتها و جوهرها » . بعضى از ايشان گفتند كه معرفت چون به سر فروآيد آن سر تنگ شود از كشيدن بار معرفت . همچنان‌كه آفتاب كه شعاع او بازدارد از دريافتن نهايت و جوهر او . و معنى اين سخن آن است كه شعاع آفتاب را به نور معرفت قياس مىكند ، لكن عجز ادراك مخلوق دليل مىآرد بر عجز ادراك حق كه چشم سر را ديدار انوار ظاهر است و چشم سر را ادراك انوار باطن است . چشم ظاهر ستاره و ماه و آفتاب بيند و به چشم باطن توحيد [ 20 ب 
  ] و معرفت و ايمان بيند .\r\nآن نورى كه ظاهر است يا او را حد است ، چشم ظاهر او را بيند ؛ چنان كه آفتاب كه به نور او همه چيزها ببيند و عين او نتواند ديدن ، و اگر به وى درنگرد از ديدن عين او فروماند و عين او را مدرك نگردد ، و از نظر بىنظر گردد و از بصر بىبصر گردد . و چون نورى كه مخلوق است و متناهى و محدود است چون لختى قوت و غلبه گرفت ابصار خلق از نظارهء او عاجز آمد ؛ نور حقيقت حق كه همواره\r\n\r\n","description":"","footnote":"","page_name":" 1654 ","page_number":274},
  {"content":"\r\n\r\nغالب است و هميشه غالب باشد و محدود و متناهى نيست اسرار خلق او را تحمل چگونه تواند كردن ؟ !\r\nپس اين سخن كه مىگويد سر تنگ گردد ، از اين ضيق عجز مىخواهد . كسى كه از كارى عاجز آيد گويد كار بر ما تنگ گشت .\r\nيعنى همچنان‌كه چشم عاجز است از نظارهء آفتاب و آفتاب متناهى و محدود و مخلوق ، سر نيز محجوب است از نظارهء حق نامخلوق نامتناهى نامحدود . و چون از مخلوق عاجز است از قديم عاجزتر .\r\n« قال ابن الفرغانى من عرف الرسم تجبر و من عرف الوسم تحير و من عرف السبق تعطل و من عرف الحق تمكن و من عرف التولى تمسكن » .\r\nمىگويد هركه رسم بيند جبار گردد ؛ و هركه نشان بيند سرگردان گردد ؛ و هركه سابقت بيند بيكار گردد ، و هركه حق بيند آرام گيرد :\r\nو هركه پذيرفتن كار بيند ذليل گردد . باز شيخ رحمه الله اين را تفسير كرد و گفت :\r\n« معناه من شاهد نفسه قائما بوظائف الحق أعجب » . معنى اين سخن كه هركه رسم بيند جبار گردد آن است كه هركه خويشتن را ايستاده بيند به گزاردن وظايف حق عجب آرد . و معنى رسم نهاد خلق است ، يعنى نهاد خويش بر آن بيند كه آنچه حق بر من نهاده است من به جاى مىآرم . و اورادهاى خويشتن بيند و به آن اورادها عجب آرد و جبار گردد ؛ به آن معنى كه جبار خويشتن‌بين و گردنكش باشد . و هركه را صفت اين بود ايمان بر او زوال آيد . از بهر آنكه منت فراموش كند و خويشتن‌بين منت‌بين نباشد و منت‌بين خويشتن‌بين نباشد .\r\nو دليل بر اين قصهء ابليس است كه چون نظارهء افعال خويش كرد خويشتن‌بين گشت تا گفت : انا خير ، لاجرم لعنت جاودانه او را بار آورد . تا بزرگان چنين گفته‌اند كه خويشتن ديدن در معصيت بهتر از خويشتن ديدن در طاعت . از بهر آنكه آدم عليه السلام خويشتن در خطا بديد ذل پيش برد ، به خطا مقر آمد و گفت : ربنا ظلمنا انفسنا ، خلافت و رحمت يافت . باز ابليس در طاعت خويشتن ديد عز و عجب پيش برد و گفت : انا خير ، لعنت و قطيعت يافت . باز گفت\r\n« من شاهد ما سبق له من الله تحير لانه لا يدرى ما علم الحق سبحانه\r\n\r\n","description":"","footnote":"","page_name":" 1655 ","page_number":275},
  {"content":"\r\n\r\nفيه بما ذا جرى له القلم » . هركه بيند كه در سابقت او را از خدا چه رفته است متحير گردد . مراد نه آن است كه سابقت ببيند و بداند ، لكن نظاره گردد و سر خويش را مشغول گرداند به خوف سابقت كه كاشكى بدانستمى بر من چه رانده‌اند . متحير فروماند از بهر [ 208 الف 
  ] آنكه نداند كه حق در او چه دانسته است كه از او چه خواهد آمدن . و اين حيرت همه را بوده است . چنان كه عيسى عليه السلام گفت :\r\nتعلم ما فى نفسى و لا اعلم ما فى نفسك .\r\nتا گفته‌اند كه خوف انبيا و صديقان از اين باشد كه اگرچه آمن باشند از خوف خاتمت آمن نباشند از خويشتن كه نبايد كه از ما بىحرمتىاى آيد تا مستحق عتاب و ملامت گرديم كه عتاب و ملامت در مقام قرب صعب‌تر از عقوبت در مقام بعد . و نيز نداند كه قلم بر من به چه رفته است . و اين خوف نيز بندگان را روا باشد ، چنان كه يوسف عليه السلام گفت : توفنى مسلما و الحقنى بالصالحين . و ابراهيم عليه السلام گفت : و اجنبنى و بنى ان نعبد الاصنام . و نيز در خبر آورده‌اند كه جبريل با مصطفى گفت عليهما السلام من چه دانم اگر حق در سابقت از من آن دانسته است كه از ابليس دانست ، و اين حيرتى عظيم است . باز گفت :\r\n« و من عرف أن ما سبق له من القسمة لا يتقدم و لا يتأخر تعطل عن الطلب » . و هركه بشناسد كه آنچه او را در سابق قسمت رفته است از روزى پيشتر و پس‌تر نرود از طلب كردن فروماند . و اين از بهر آن است كه روزى مضمون حق است ، و خدمت مضمون بنده است .\r\nچنان كه خدا گفت :  وَ أْمُرْ أَهْلَكَ بِالصَّلاةِ وَ اصْطَبِرْ عَلَيْها لا نَسْئَلُكَ رِزْقاً نَحْنُ نَرْزُقُكَ .  گفت خدمت بر تو است و روزى بر ما . و محال باشد كه بنده آنچه بر او است به جاى بگذارد و آنچه بر او نيست طلب كند . و چون بداند كه قسمت نيفزايد و نكاهد از طلب كردن فروماند . و نيز خدمت كردن بندگى كردن است و روزى دادن خدايى كردن است . و بنده را با بندگى كار است نه با خدايى . و چون بنده بندگى به جاى آورد خدا او را ضايع نگذارد ، چنان كه در خبر آمده است : الناس فى مساجدهم و الله فى حوائجهم . و نيز چون بيند كه\r\n\r\n","description":"","footnote":"","page_name":" 1656 ","page_number":276},
  {"content":"\r\n\r\nروزى از دشمن باز نمىدارد داند كه دوست را ضايع نكند ، از جستن فروماند .\r\n« و من عرف الله سبحانه بالقدرة عليه و الكفاية له تمكن فلا يضطرب عند المخوفات و لا عند الحاجات » . و هركه قدرت خدا بر خويشتن بشناسد و كفايت خدا ببيند در حق خويشتن ، آرام گيرد .\r\nبه هيچ بيم و به هيچ حاجت نجنبد و اضطراب نكند . يعنى چون بداند كه هرجا كه باشد قدرت حق به او رسد ، خدا از گرفتن او عاجز نيايد . از آنجا كه هست نجنبد . و نيز چون داند كه چون او با من بدى كند كس از من باز نتواند داشتن هم بر جاى بماند .\r\nو معنى اين جمله سخن آن است كه فاعل به حقيقت حق را داند و حق را مسبب فعل داند ، و اسباب را در جنب مسبب عاجز داند و مسلوب الاختيار داند ، و خود را با همه خلق در قبضهء قدرت او داند ، چنان كه مىگويد : و الارض جميعا قبضته يوم القيمة . و آن‌كس كه در قبضه باشد هر چون كه گردد او را اضطراب چه سود دارد ، كه از قبضه بيرون نتواند آمد . مرغ وحشى را در قفص اضطراب چه سود دارد ؟ ! زندانى را در مطموره اضطراب چه سود دارد ؟ ! و چون [ 280 ب 
  ] كفايت حق بيند يعنى داند كه حق او را از همه خيرها و شرها كفايت است ، به آن معنى كه اگر او او را باشد همه خيرها خود او را باشد و هيچ شر او را زيان ندارد ، و اگر او مرا نباشد همه شرها نصيب من گردد و هيچ خير مرا سود ندارد . در حاجتها آرام گيرد و از كس هيچ حاجت نخواهد ، چنان كه خدا گفت :  وَ مَنْ يَتَوَكَّلْ عَلَى اللَّهِ فَهُوَ حَسْبُهُ .  هركه بر ما توكل كرد ما او را بسنده‌ايم . يعنى چون ما را يافت جز ما او را چه به كار است . و از اين نيكوتر است ببيند اگر حق او را است او را خود به كس حاجت نيست كه چون حق او را باشد او را خود همه مراد حاصل باشد ، و اگر او مرا نباشد مرا از او حاجت خواستن نرسد . بيگانگان را گستاخى نرسد . چون اين معنى بيند داند كه اگر حق مرا است مرا خود طلب كند حاجت به كار نيست .\r\nباز گفت :\r\n« و من عرف ان الله متولى اموره تذلل له فى احكامه و اقضيته » .\r\n\r\n","description":"","footnote":"","page_name":" 1657 ","page_number":277},
  {"content":"\r\n\r\nو هركه بداند كه خدا سازنده و رانندهء كار او است تذلل آرد ، يعنى نرم گردد در حكمها و قضاهاى او . يعنى چون بداند كه ذره‌اى در هر دو كون ساكن نگردد يا متحرك نگردد بىحكم و قضاى او ، گردن بنهد حكم و قضا را . و به يافته راضى باشد و نايافته را طلب نكند . كه اگر جز اين كند ساخط حكم او گردد . و هركه حكم حق را ساخط باشد بيم زوال ايمان باشد ، تا چون بداند كه خدا صلاح او بهتر از او داند ، اگر صلاح ايمان او جز اين بودى آن كردى . پس تهمت از دل او بيرون رود و حكم او را تسليم آرد و قضاى او را منقاد گردد . و دليل بر آنكه خير دنيا و عقبى در اصل اين است آن است كه ابراهيم خليل را باوجود خلت و نبوت خطاب اين آمد كه : اسلم ، تا گفت :\r\nاسلمت . باز گفت :\r\n« قال بعض الكبار اذا عرفه الحق اياه أوقف المعرف حيث لا يشهد محبة و لا خوفا و لا رجاء و لا فقرا و لا غناء لانها دون الغايات و الحق وراء النهايات » . و چون حق بنده را به خود شناسا گرداند او را به مقامى بر پاى كند كه در آن مقام نه محبت بيند و نه خوف و نه رجا و فقر و نه غنا ، از بهر آنكه اين همه چيزها دون غايت است ، و حق سبحانه از پس همه نهايتها است ، يعنى از همه مقامها مراد حق است نه مقام . و تا بنده خود را مقامى مىبيند هنوز به حق نرسيده است . و چون به حق رسيد در نظارهء حق خود طاقت نظارهء مقام ندارد ؛ از بهر آنكه مقام ديدن با خويشتن بودن است . و حق ديدن بىخويشتن بودن است ، و چون محال است با خويشتن بىخويشتن ، محال است حق‌بين مقام‌بين گردد .\r\nباز شيخ اين سخن را تفسير كرد و گفت :\r\n« معناه لا يشهد هذه الا احوال لانها اوصافه و اوصافه اقصر من أن يبلغ ما يستحقه الحق من ذلك » . و معنى اين سخن آن است كه او اين احوال نبيند . يعنى محبت و خوف و رجا و فقر و غنا و آنچه به اين ماند ، از بهر آنكه اين احوال صفت بنده است و صفات بنده از آن قاصرتر است [ 209 الف 
  ] كه به محلى رسد كه استحقاق حقيقت حق است . يعنى از محبت مراد عين محبت نيست چه مراد يافتن دوست\r\n\r\n","description":"","footnote":"","page_name":" 1658 ","page_number":278},
  {"content":"\r\n\r\nاست ؛ و از خوف مراد عين خوف نيست لكن رستن از قطيعت است ؛ و از رجا مراد عين رجا نيست لكن مراد به وصال رسيدن است ؛ و بنده از اين اوصاف چندان به جاى نتواند آوردن كه استحقاق حق است ، از بهر آنكه چندان دوست دارد كه طاقت او است نه چندانكه سزاى حق است ، از بهر آنكه خوف فزون از طاقت بنده گردد و هر دو كون طاقت تحمل آن خوف ندارد ، و ديگر صفات هم بر اين معنى . پس چون ببيند قصور صفت خويش در گزاردن حق خدا بداند كه اين محبت كه من آوردم هيچ نيست . و خوف و رجاء و فقر و غنا همان .\r\n« انشدونا لبعض الكبار\r\n راعيتنى بالحفاظ حتى * حميت عن مرتع و بى » \r\nگفت نگاه داشتى مرا به حفاظ تا نگاه داشتى مرا از چراگاه هلاك‌كننده . به اين چراگاه هلاك‌كننده كفر مىخواهد . يعنى نگاهداشت تو بود مرا كه من هلاك نگشتم و اين بر معنى ديدار منت باشد . باز گفت :\r\n « فانت عند الخصام عذرى * و فى ظمأى فانت ريى » \r\nمىگويد وقت خصومت عذر من تواى و در تشنگى سيرابى من تواى . و اين بر طريق مثل است . يعنى اگر مرا خصومت پيش آيد به گزاردن حق تو كه چرا در حق ما تقصير آوردى اعتماد من بر كرد من نيست ، اعتماد من بر فضل تو است . مگر تو به فضل خود عذر من بپذيرى و اگر نه مرا عذر نيست . و شايد كه معناش آن باشد كه عذر من تواى ، به آن معنى كه من خير بىتوفيق تو نتوانستم كردن . چون از تو مايه نيافتم بىمايه سود نتوانستم كردن هم ترا به تو شفيع مىآرم . و آنكه گفت در تشنگى سيرابى من تواى . يعنى چون درمانم دستگير من تواى . باز گفت :\r\n « اذا امتطى العارف المعلى * سرأ الى منظر على » \r\nچون عارفى كه او را بلند بركشيده باشند به سر به سوى منظر بلند اين علو نفس نمىخواهد ، لكن علو سر مىخواهد . چنان كه گويند فلان عالىهمت است ، يعنى چون سر او بلند گردد تا او را جز حق به كار نيايد كه علو همت در علو مراد توان دانستن . باز گفت :\r\n\r\n","description":"","footnote":"","page_name":" 1659 ","page_number":279},
  {"content":"\r\n\r\n « و غاص فى أبحر غزار * يفيض بالخاطر الوحى » \r\nو غواصى كند در درياهاى بسيار آب . و به اين درياها غيب مىخواهد ، يعنى چون سر را به غيب درافگند و در غيوب حق آغاز خاطر گردانيدن كند تا جواهر فوائد حقيقت حق بازيابد . باز گفت :\r\n « فض ختام الغيوب عما * يحيى فؤاد الشجى الولى » \r\nو چون به اين معانى كه گفتيم غواصى كند مهرهاى غيب بشكند از آن چيز كه دل اندوهگن دوست را زنده گرداند .\r\nو در جمله اين سه بيت آخرين آن است كه چون عارف را به سر بلند برآرند تا عالىهمت گردد ، و نيز او را جز حق به كار نيايد و به صحبت خلق بازنگردد و در درياهاى غيب غواصى كند ، يعنى چنان كه غواصان در درياهاى خطر غواصى [ 209 ب 
  ] كنند تا گوهر يابند ، او نيز در درياى غيب غواصى كند تا فوائد حقيقت يابد كه هر فايده‌اى از آن برتر باشد ، از آنكه هفت آسمان و هفت زمين پرگوهر شود .\r\nچون حال او به اين مقام رسيد آن غيبى كه كس نديده است و نشناخته است او را گشاده گردد . و چون غيب او گشاده گشت زنده گردد ، از بهر آنكه همچنان‌كه كفر به ظاهر موت است ايمان حيات است ، چنان كه خدا گفت :  أَ وَ مَنْ كانَ مَيْتاً فَأَحْيَيْناهُ .  همچنين نيز سرى كه به خلق مشغول است مرده است ، و سرى كه به حق مشغول است زنده است . از بهر آنكه حق تعالى حى است و خلق ميت . با ميت صحبت ميت كند و با حى صحبت حى كند . باز بيت آخرين چنين گفت :\r\n « من حار فى دهشة التلاقى * أبصرته ميتا كحى » \r\nمىگويد هركس كه او سرگردان گردد در حيرت رسيدن به دوست او را مرده مىبينى همچنان‌كه زنده . باز شيخ اين را تفسير مىكند و مىگويد :\r\n« يعنى من حيرة دهشة ما يبدو له من شاهد تعظيم الله تعالى و اجلاله أبصرته حيا كميت يفنى عن رؤية ما منه و لا يجد له متقدما و لا متاخرا » . هركس كه او را سرگردان گردانند آنچه از حق پديد آيد در سر او از تعظيم حق و اجلال او ، و چون او را زنده بينى گويى كه همچون مرده است يعنى فانى گردد از ديدار آنچه از او است و خود\r\n\r\n","description":"","footnote":"","page_name":" 1660 ","page_number":280},
  {"content":"\r\n\r\nرا از پيش و پس راهى نبيند ، يعنى بنده خويشتن را آنگاه بيند كه از حق نابينا گردد . و چون نظارهء جلال و عظمت حق گردد او را آن نظارهء حق چنان مشغول گرداند كه نيز خود را نبيند . پس اگرچه او زنده باشد به صفت مردگان گردد ، از بهر آنكه فرق ميان مرده و زنده آن است كه از زنده چيزى بيايد و از مرده هيچ نيايد ؛ و چون هيچ خويشتن را نبيند به شمار مردگان باشد . و آنكه خويشتن را از پيش و پس راه نيابد معناش آن است كه از حق بازگشتن روى نيست .\r\nو از حق از آن سوى راه نيست ، و چون به حق رسيد به معنى ديدن حق نه گذشتن روى ماند و نه بازگشتن روى ماند .\r\n\r\n","description":"","footnote":"","page_name":" 1661 ","page_number":281},
  {"content":"\r\n . \r\n","description":"","footnote":"","page_name":" 1662 ","page_number":282},
  {"content":"\r\n\r\n\r\nالباب الرابع و الخمسون قولهم فى التوحيد\r\n« اركان التوحيد سبعة افراد القدم من الحدث و تنزيه القديم عن ادراك المحدث له و ترك التساوى بين النعوت و ازالة العلة عن الربوبية و اجلال الحق عن أن تجرى قدرة الحدث عليه فتلونه و تنزيهه عن التمييز و التأمل و تبرئته عن القياس » . مىگويد اركان توحيد هفت‌اند : جدا كردن قدم از محدث همه معانى جدا دارد . از بهر آنكه هرچه به چيزى ماند در حكم مشاركت باشد او را . پس اگر قديم به محدث مانيدى ، يا قديم محدث بايستى يا محدث قديم ، آنگاه لازم آمدى يك ذات هم محدث و هم قديم . و اين محال است از بهر آنكه قديم لم يزل باشد و محدث لم يكن ثم كان . محال باشد كه شىء هم لم يزل و هم لم يكن [ 210 الف 
  ] ثم كان باشد . و ديگر پاك دانستن قديم را از دريافتن محدث او را يعنى بداند كه حق از آن پاك‌تر است كه محدثات او را دريابند ، از بهر آنكه ادراك كيفيت تقاضا كند ، و چون حق را و صفات حق را كيفيت نيست ادراك روا نباشد . و سديگر آنكه به جاى بگذارد يكسان داشتن ميان نعوت و صفات .\r\nاين را دو معنى باشد : يكى آنكه صفات و نعوت حق را با صفات\r\n\r\n","description":"","footnote":"","page_name":" 1663 ","page_number":283},
  {"content":"\r\n\r\nو نعوت مخلوقان برابر ندارد و همچنان‌كه ذات او به ذات مخلوقان نماند ، صفات او به صفات ايشان نماند . و ديگر معنى آن باشد كه صفات حق را يك صفت ندارد ، چنان كه معتزليان دارند و گويند معنى رؤيت حق و سمع و بصر همه علم است . مرئى به علم است و سميع و بصير به معنى عالم باشد . باز نزديك اهل سنت و جماعت صفت سمع صفت علم نيست ، و صفت علم صفت بصر نيست . سميع است مسموعات را ، و بصير است مرئيات را ، و عالم است موجودات و معدومات را . چهارم گفت :\r\n« و ازالة العلة عن الربوبية » . علت از ربوبيت جدا داشتن ؛ يعنى بداند كه خدا را علت نيست ، از بهر آنكه هرچه كه آن را علت باشد آن چيز معلول باشد . و معلول به زوال علت زائل گردد . اگر علت قديم باشد ، معلولات قديم بايند . و اين مذهب دهر است . و اگر علت محدث باشد آن علت را علتى بايد الى ما لا يتناهى . و محدث ما لا يتناهى محال است . پنجم گفت :\r\n« و اجلال الحق عن ان تجرى قدرة الحدث عليه فتلونه » . بزرگ داشتن حق از آنكه قدرت محدث بر او برود يا او را بگرداند . و معنى اين سخن آن باشد كه طاعت علت رضاى او نگردد ، و معصيت علت سخط او نگردد ، و خدمت علت وصال او نگردد ، و جفا علت قطيعت او نگردد . اگر چنين باشد قديم متلون گردد ، و تلون بر قديم محال باشد . ششم گفت :\r\n« و تنزيهه عن التمييز و التأمل » و پاك داشتن او از تمييز كردن ، و از تأمل كردن يعنى او را به تمييز و تأمل حاجت نيايد ، از بهر آنكه تمييز صفت نيازمندان است و تأمل صفت جاهلان ؛ و هركه را به خير نياز باشد و از شر مضرت باشد تمييز كند ميان خير و شر جر منفعت را و دفع مضرت را . و چون حق را به خلق نياز نيست تمييز محال است ، و تأمل در چيزى بايد كه پوشيده باشد تا پديد آيد . و چون بر حق هيچ پوشيده نيست او را تأمل محال است . و نيز تأمل در عواقب امور بايد . و چون حق عواقب امور را نابوده مىداند او را تأمل به كار نيايد . هفتم مىگويد :\r\n\r\n","description":"","footnote":"","page_name":" 1664 ","page_number":284},
  {"content":"\r\n\r\n« و تبرئته عن القياس » . و بيزار داشتن او را از قياس . اين را دو معنى باشد : يكى آنكه در قياس بندگان درنيايد ، از بهر آنكه قياس را دو پاره است و هر دو مثلين تا ممثل را بر ممثل به قياس كنند ، و چون حق يكى است و دو نيست ، و او را مثل نيست باطل گشت كه به قياس درآيد . و ديگر معنى آن باشد كه او را به قياس [ 210 ب 
  ] حاجت نيايد . از بهر آنكه به قياس كسى را حاجت آيد كه چيزى از علم او غايب باشد ، و آن غايب او را معلوم نباشد . قياس كند آن غايب را بر چيزى كه او را معلوم است و حاضر است تا او را غايب معلوم گردد . و چون حق را هيچ‌چيز مجهول نيست نه موجود و نه معدوم و هيچ‌چيز از علم او غايب نيست ، او را به قياس حاجت نيست .\r\n« قال محمد بن موسى جملة التوحيد ان كل ما يتسع به اللسان و يشير اليه البيان من تعظيم او تجريد او تفريد فهو معلول و الحقيقة وراء ذلك » . گفت جملهء توحيد آن است كه هرچه در زبان گنجد يا بيان به او اشارت كند از بزرگداشت حق يا مجرد گشتن از دون حق يا مفرد گشتن به حق همه معلول است ، و حقيقت وراء آن است . و معنى اين سخن آن است كه آنچه بنده بر زبان گذراند عبارت است ، و آنچه بيان به او اشارت كند وصف است ، و عبارت صفت معبر است و وصف صفت واصف ، و محال باشد كه صفت مخلوقان حق باشد . و نيز مراد از وصف و عبارت معنى عبارت است ؛ و معنى وصف نه عين عبارت و عين وصف است ، و آن معنى در وصف و عبارت نيايد . و نيز هرچه معبران عبارت كنند يا واصفان وصف كنند ذو نهايت است . از بهر آنكه عبارت و وصف متناهى است و حق را نهايت نيست .\r\nو نيز معبران و واصفان به مقدار فهم و وهم خويش عبارت كنند و فهم و وهم كمال حقيقت درنيابد . پس لسان و بيان چگونه عبارت كنند چيزى را كه فهم و وهم درنيابد . و شيخ اين را تفسير كرد و گفت :\r\n« معناه ان كل ذلك من اوصافك محدثة و معلولة مثلك و حقيقة الحق هو وصفه له » . عبارت معبران و وصف واصفان صفت ايشان است ، و صفت ايشان محدث است و معلول . همچنان‌كه ايشان و حقيقت\r\n\r\n","description":"","footnote":"","page_name":" 1665 ","page_number":285},
  {"content":"\r\n\r\nحق وصف كردن او است خود را . و معنى اين سخن آن است كه صفت حق آن است كه خود را وصف كرد ، از بهر آنكه صفت او قديم است و وصف او خود را قديم . پس او موصوف به صفت خود است و وصف كردن او را حكايت است ، و عبارت از آن وصفى است كه خود را كرد .\r\nو حكايت چيزى آن چيز نباشد . و عبارت از آن وصفى است كه خود را كرد . و حكايت چيزى آن چيز نباشد ، و عبارت از چيزى عين آن چيز نباشد . پس درست گشت كه وصف مخلوقان صفت او نيست و او موصوف به صفت خود است نه به صفت مخلوقان .\r\n« قال بعض الكبراء التوحيد افرادك متوحدا و هو ان لا يشهدك الحق اياك » . گفت توحيد فرد گردانيدن تو است در توحيد . و اين‌چنان باشد كه حق را به تو ننمايد . و معنى اين سخن آن است كه توحيد از واحد گرفته‌اند . پس تفسير توحيد يكى گفتن و يكى دانستن باشد .\r\nو يكى دانستن آن باشد كه جز او را نبينى كه اگر جز او را [ 211 الف 
  ] بينى توحيد نباشدت . پس بايد كه در توحيد فرد باشى به آن معنى كه جز او را نبينى و متوحد باشى ، يعنى يگانه او را باشى و جز او را نباشى .\r\nو نيز معنى متوحد بودن آن است كه خويشتن نبينى كه اگر در توحيد خويشتن بينى حق دو ديده باشى . و دو ديدن توحيد نباشد . و معنى خويشتن ناديدن آن باشد كه چون توحيد آرى بدانى كه نه تو آوردى علم سابق آورد . يعنى علم سابق بود كه ترا به توحيد آورد يا ارادت حق بود كه ترا به حق رسانيد ، يا قضاى ازلى بود كه ترا در وقت از عيب كفر پاك گردانيد تا نظارهء منت فعل حق كردى نه نظارهء فعل خويش . و نيز در وقت بدانى كه توحيد را به توفيق او توانستم آوردن و به عصمت او كفر را به جاى بتوانستم گذاشتن ، تا نظارهء حق باشى به نظارهء خويش . و نيز بدانى كه در مستقبل هدايت و تثبيت او بايد تا آورده نگاه توانم داشتن تا نظارهء حق باشى نه نظارهء خويش . و نيز بدانى كه به اين توحيد كه آوردم او را بر من منت است ، و مرا بر او هيچ منت نيست تا ترا به عقبى نيز طمعى نماند و طمع به فضل او دارى نه به فعل خويش تا به كل معانى نظارهء حق\r\n\r\n","description":"","footnote":"","page_name":" 1666 ","page_number":286},
  {"content":"\r\n\r\nباشى نه نظارهء خويش . ترا به تو نمودن اين باشد .\r\n« قال فارس لا يصح التوحيد ما بقيت عليك علقة من التجريد و الموحد بالقول لا يشهد السر منفردا به و الموحد بالحال غايب بحاله عن الاقوال و رؤية الحق حال لا يشهده الا كل ما له و لا سبيل الى توحيده بلا قال و لا حال » . فارس رحمه الله گفت توحيد درست نيايد تا از تجريد ترا علقتى مانده است يعنى موحد آنگاه موحد گردد كه با او هيچ علاقه نماند ، از بهر آنكه تا در هر دو كون او را به چيزى تعلق است يگانه حق را نيست ، از بهر آنكه نظارهء توحيد خويش است تا عبارت مىكند اگر نظارهء حق استى از توحيد خويش خبر نداردى ، و از چيزى كه خبر ندارد عبارت چگونه كندى . باز گفت آنكه به جمال متوحد است غايب است به آن حال خويش از اقوال . يعنى چون توحيد او را به سر حال گشت از قول غايب گردد و او را طاقت نماند كه آن را به قول وصف كند ، از بهر آنكه وصف غايبان را كنند ، چون حال گشت حاضر گشت ، و حاضر را وصف به كار نيايد .\r\nباز گفت : و ديدن حق حال است كه در آن حال نبيند مگر آنچه همه حق را است . يعنى هركس كه به سر حق ديدنشان حق ديدن آن است كه همه از حق بيند نه از خويشتن كه چون از خويشتن بيند خويشتن‌بين باشد نه حق‌بين . و توحيد و عبارت و قول همه صفات موحد است ، و تا چيزى از اين چيزها مىبيند هنوز حق نديده است .\r\nباز گفت : و به توحيد راه نيست بىقال و بىحال . يعنى تا به قول واحد نگويد و به سر وحدانيت اعتقاد نكند موحد نگردد . معنى اين سخن آن است كه آن معنى كه خلق توحيد مىدانند توحيد نه آن است از بهر آنكه اعتقاد صفت سر است و قول صفت زبان ؛ و خلق خويشتن [ 211 ب 
  ] را موحد به اين دانند . و اين هر دو صفت مخلوقان است و هركه صفت خويش بيند موحد نباشد ؛ موحد آن باشد كه حق و صفت حق بيند . پس بىقول ظاهر و بىحال باطن توحيد نبود ، و اين هر دو به حقيقت خود توحيد نبود . باز گفت :\r\n« التوحيد هو الخروج عن جميعك به شرط استيفاء ما عليك و أن لا يعود عليك ما يقطعك عنه » . توحيد آن است كه از همگى خويش بيرون\r\n\r\n","description":"","footnote":"","page_name":" 1667 ","page_number":287},
  {"content":"\r\n\r\nآيى به شرط آنكه هرچه بر تو است به تمامى به جاى آرى و چيزى به تو بازنگردد كه ترا از او ببراند . شرط توحيد سه چيز نهاد از همگى خويش بيرون آمدن . و از همگى خويش بيرون آمدن آن باشد كه خويشتن را هيچ صفت و فعل نبينى . جنبيدن به تحريك او بينى و سكون به تسكين او بينى ، چنان كه چون از همگى خويش خارج گشتى وجود به ايجاد او بينى و بقا با بقاى او بينى . شرط ديگر آن است نگويى كه چون به من هيچ‌چيز نيست مرا چيزى نبايد كردن ، لكن جان بذل كنى در گزاردن حق او ، و به تمامى حق به جاى آرى . و آنگاه چنان دانى كه هيچ حق به جاى نياورده‌اى . سديگر آنكه چيزى به تو بازنگردد كه ترا از او ببراند .\r\nمعنى اين سخن بزرگ است لكن رمزى از او بگوييم ، و آن آنست كه اگر جز او را دوست دارى از محبت او بريده گشتى ؛ و اگر جز به او طمع دارى از رجاى او بريده گشتى . و اگر بر غير او اعتماد كنى از توكل كردن بر او بريده گشتى ؛ و اگر جز به او نگرى از ديدار او بريده گشتى ؛ و اگر جز او را خواهى از او روى بگردانيدى .\r\nاينك بريدن از او چنين باشد . باز شيخ اين را تفسير كرد و گفت :\r\n« معناه ان تبذل مجهودك فى أداء حق الله ثم تتبرأ من رؤية أداء حقه و يستوفيك التوحيد عن اوصافك فلا يعود عليك منها شىء فانه قاطع لك عنه » . معنى اين سخن آن است كه جهد و طاقت خود را كار بندى درگزارد حق خداى تعالى . پس بيزارى ستانى از ديدن گزارد حق او ، يعنى چنان دانى كه هيچ حق به جاى نياورده‌اى تا عمل عمل صديقان آرى و خوف خوف كذابان تا موحد باشى . نه عمل زنديقان آرى و خويشتن را صديق دانى . و به فعل توانگر باشى و به ناديدن فعل درويش ؛ يعنى بكنى و لكن نبينى . باز گفت :\r\nو توحد تو ترا از اوصاف تو به جملگى بستاند يعنى در توحيد هيچ اوصاف خويش نبينى ، نه قول خويش و نه فعل و نه حال خويش .\r\nيعنى راست‌گويى و چنان دانى كه راست نگفته‌اى ؛ و پاك باشى و چنان دانى كه پاك نبوده‌اى . و سر نگاه دارى و چنان دانى كه نگاه نداشته‌اى . و اگر چيزى از اين معنى به تو بازگردد ترا از او ببراند ،\r\n\r\n","description":"","footnote":"","page_name":" 1668 ","page_number":288},
  {"content":"\r\n\r\nاز بهر آنكه چون راستى و پاكى خويش بينى در نظارهء خويش نظارهء منت گم كنى . و چون نظارهء منت گم كنى از حق بريده گردى . باز گفت :\r\n« قال الشبلى لا يتحقق العبد بالتوحيد حتى يستوحش من سره وحشة لظهور الحق عليه » . [ 212 الف 
  ] شبلى رحمه الله گفت بنده در توحيد متحقق نگردد تا او را از سر خويش وحشت نگيرد از بهر ظاهر گشتن حق بر او ، يعنى چون حق سبحانه بر سر او غالب گردد حال او به جايگاهى رسد كه از وقت خويش خبر دارد . پس سر او به كليت مستوفاى حق نگشته باشد . وحشت او به اين معنى باشد كه گويد اگر توحيد من تمام استى جز از حق تعالى مرا خبر نيستى ، و چون از سر خويش خبر دارد از چيزى دون حق خبر داشته باشد ، و هركس كه او را دون حق خبر باشد در توحيد متحقق نباشد .\r\n« و قال بعضهم الموحد من حال الله بينه و بين الدارين جميعا لان الله تعالى يحمى حريمه » . مىگويد موحد آن است كه خداى تعالى جدايى افگنده باشد ميان او و ميان هر دو سراى ، يعنى دنيا و عقبى .\r\nو معنى اين آن باشد كه چون او توحيد يافت نيز در او مرادى ديگر نماند نه در دنيا و نه در عقبى ، از بهر آنكه دنيا و عقبى غير حق‌اند ، و اشتغال به غير حق از فراغ حق افتد . و چون خدا را يافت در او مراد غير خدا نماند . پس در كتاب علت مىگويد ، از بهر آنكه حق حريم خود را نگاه دارد .\r\nو حريم به پارسى بازداشت باشد كسى را يا چيزى را ، و آن را حريم خوانند . و حريم النهر گويند آن مقدار جايگاه را كه خاك جوى بر او افگنند ، چون غير او را در آن حق نباشد . پس چنين مىگويد آن دل كه در او توحيد باشد حريم حق است و حق در حريم خود كس را جاى ندهد ، و هر دل كه جز حق در او راه يابد آن دل حريم حق نيست ، تا در مثل چنين گفته‌اند : مرغزارى كه در آن مرغزار شيرى وطن گيرد هيچ نخچير را در آن مرغزار راه ندهد . پس محال باشد كه حق دلى را كه وطن خود سازد ، پس غير خود را در آن دل راه دهد .\r\nباز بر اين معنى كتاب خدا دليل آورد و گفت :\r\n\r\n","description":"","footnote":"","page_name":" 1669 ","page_number":289},
  {"content":"\r\n\r\n« قوله تعالى :  نَحْنُ أَوْلِياؤُكُمْ فِي الْحَياةِ الدُّنْيا وَ فِي الْآخِرَةِ  ، فلا نردكم الى معنى سوانا فى الدنيا و الآخرة » . معنى اينكه خدا گفت ما اولياى شماايم در اين جهان و در آن جهان آن است كه ما شما را به چيزى جز خود باز نگذاريم در اين جهان و در آن جهان . از بهر آنكه ولى بر دو معنى باشد : يا دوست باشد يا متولى اسباب . اگر دوست باشد شرط دوستى نيست دوست به كسى ديگر بازگذاشتن ؛ و هرچند دوستى مؤكدتر غيرت او قوىتر . و اگر معنى ولى متولى اسباب باشد به غير بازگذاشتن نيز محال باشد از بهر دو معنى را : يا از بهر صدق وعده را كه بر او كذب روا نيست ، يا از بهر قدرت را كه به غير باز گذاشتن عجز باشد ، و بر او عجز روا نيست . و شايد كه از آن معنى باشد كه چون تولى وعده كرد ضمان كرد نگاه داشتن را . و ضمان حق را خلاف روا نباشد . و در زير اين سرى از اين نيكوتر هست و آن آنست كه ولى وليهء خويش را به ناكفؤ ندهد . پس چون حق بنده را توحيد كرامت كرد سزاوار صحبت خود [ 212 ب 
  ] گردانيد ؛ و چون اهل صحبت او گشت نگذارد كه با غير او صحبت كند . باز گفت :\r\n« علامة الموحد أن لا يجرى عليه ذكر اخطار ما لا حقيقة له عند الحق » . علامت موحد آن باشد كه بر سر او نرود ياد كرد خاطرى و چيزى كه آن چيز را نزديك حق حقيقت نيست . و معنى اين سخن آن است كه محدثات را چندان حقيقت است كه با يكديگر قياس كنند ، چنان كه اگر باقى را با فانى قياس كنى باقى در جنب فانى حقيقت آيد و فانى در جنب باقى مجاز آيد . اما باقى و فانى از محدثات در جنب حق نهى حقيقت حق را باشد و آن ديگر همه مجاز گردد ؛ و مجاز در جنب حقيقت قدر ندارد . پس بر اين قياس كه ما ياد كرديم همه كون را در جنب حق حقيقت نيست ، و آن چيز كه او را حقيقت نيست او را خطرى نيست ، و چون توحيد بنده درست گردد و حقيقت حق بيايد نيز او را ياد بىخطران نماند ، و اين خود در شاهد بيايد كه اگر كسى درمىدارد و جز آنش نباشد و بر آن سخت ظنين باشد چون به دره‌اى دينار بيابد هرگز بر خاطر او ذكر آن درم نگذرد ، و چندان\r\n\r\n","description":"","footnote":"","page_name":" 1670 ","page_number":290},
  {"content":"\r\n\r\nخطر بود آن درم را كه به دره‌اى دينار پديد نيامده بود ، چون پديد آمد بىخطر گشت . پس كون را نيز در سر بنده چندان خطر باشد كه حق در سر او پديد نيايد . چون حق پديد آمد نيز كون را در سر او خطر نماند . باز گفت :\r\n« فالشواهد عن سره مصروفة و الاعواض عن قلبه مطرودة » .\r\nشاهدها از سر او مصروف گرداند و عوضها از دل او مطرود گرداند .\r\nبه شواهد دنيا مىخواهد و به اعواض عقبى . يعنى چون توحيد در سر او قوت گرفت نيز از دنياى حاضر نينديشد و بر سر او دنياى حاضر نگذرد . و چون حال اين گشت عوض نيز از دل او مطرود گردد به آنكه به ترك دنيا عوض عقبى طلب نكند ، از بهر آنكه فارغ گشتن به سر او از ذكر به نايافتن توحيد بود ، و توحيد يافته است بهتر از عقبى ، عقبى چرا خواهد ؟ ! باز گفت :\r\n« و لا شاهد يشهده » و نيز هيچ حاضر نبيند از بهر آنكه شغل او همه غايب گردد ، و چون غايب شغل او گردد آن غايب او را حاضر گردد . و چون غايب او را حاضر گردد حاضر از او غايب گردد .\r\n« و لا عوضا يعبده » و نه عوض را بندهء خويش گرداند ، يعنى هركس كه حق را پرستد از بهر آنكه تا از او عوض طلب كند به معنى چنان است كه گويى عوض مىپرستد ، و موحد جز حق نپرستد كه اگر جز حق تعالى پرستد مشرك باشد نه موحد . چنان كه خدا گفت :  وَ لا يُشْرِكْ بِعِبادَةِ رَبِّهِ أَحَداً  ، باز گفت :\r\n« و لا سرا يطالعه » . و هيچ سر نبيند ؛ به آن معنى كه سر عزيز به آن معنا است كه در او نهاده‌اند و او نظارهء آن معنا است كه در سر مودع است نه نظارهء سر كه چون مال از كيسه بيرون كنى كيسه را خطرى نماند ، و چون گوهر از حقه بيرون كنى حقه را قدرى نباشد .\r\nو عزيز داشتن حقه نه از بهر حقه است از بهر آن جوهر است كه در حقه مودع است . [ 213 الف 
  ] پس عارف را نيز نظر به سر نه از بهر سر است از بهر آن معنى است كه در سر مودع است و آن توحيد و معرفت است . باز گفت :\r\n« و لا برا يلاحظه » و هيچ بر نبيند ؛ يعنى نظارهء بركننده او را\r\n\r\n","description":"","footnote":"","page_name":" 1671 ","page_number":291},
  {"content":"\r\n\r\nاز بر مشغول گرداند ، و اين‌چنان است كه چون همه دنيا بر مصطفى عرض كردند ابا كرد نه خرد داشتن بر دوست را ، لكن شغل او به دوست او را از بر منع كرد . و نيز از دوست بر طلب كردن جز دوست خواستن است ، و از دوست جز دوست خواستن وهن محبت است . باز گفت :\r\n« هو فى حقه عن حقه محجوب » او در حق دوست از حق دوست محجوب است . يعنى مادام در حق دوست است به معنى گزاردن حق دوست ، لكن با اين‌همه محجوب است از حق دوست به معنى ناديدن كه من حق دوست به جاى آوردم ، يعنى چنان داند كه هيچ حق نياورده‌ام .\r\n« و فى حظه عن حظه مسلوب » . و در حظ خويش از حظ خويش ربوده باشد . يعنى همه حظهاى او به او مىرسد ، لكن او از حق حظ خويش طلب نكند كه از دوست حظ خويش طلب كردن ، خويشتن خواستن است نه دوست خواستن .\r\n« فلا نصيب له فى نصيب و هو مأسور فى اوفر النصيب » . و او را در هيچ نصيب نصيب نيست ، يعنى هر نصيبى كه خلق از حق مىجويند او را در آنجا نصيب نيست و او اسير حق است و در تمام‌ترين نصيبها است . و او را اسير به آن معنى گفت كه اسير را مراد و اختيار نباشد . عارف را مراد و اختيار نباشد و در تمام‌ترين نصيب او را به آن معنى گفت كه نصيب همه خلق غير حق آمده است و نصيب او حق آمده است .\r\n« و الحق أوفر نصيب » . از بهر آنكه هركه غير حق نصيب گيرد حق را بگذاشت و هركه حق را بگذاشت او را هيچ نصيب نيست ، و هركه همه نصيبها بگذارد حق نصيب او آيد . و هركه را حق نصيب آمد همه نصيبها او را باشد .\r\n« من فاته الحق فليس له شىء و ان ملك الكون و من وجد الحق فله كل شىء فان لم يملك ذرة » . باز شيخ رحمه الله اين را تفسير كرد و گفت :\r\n« معناه هو قائم بحقه محجوب عن رؤية قيامه بحقه » . او ايستاده است به حق خدا ، لكن محجوب است از ديدن قيام خويش به حق او .\r\n\r\n","description":"","footnote":"","page_name":" 1672 ","page_number":292},
  {"content":"\r\n\r\n« و هو مسلوب عن حظوظه و هو يرى نفسه قائمة بحظوظها » . و او را از حظوظ ربوده‌اند يعنى سر او را چنان از خلق جدا كرده‌اند كه او خويشتن را در هيچ حظ نبيند و تن خويش را مىبيند قايم به حظوظ ، يعنى آنچه حظ او است به او مىرساند ، لكن سر او را از طلب حظ فارغ مىدارند هم به آن مقدار كه بنده سر خويش از خلق فارغ گرداند . و حق تعالى خلق را اسير او مىگرداند . و تفسير اين سخن پيغمبر است عليه السلام كه گفت : يقول الله تعالى من شغله ذكرى عن مسئلتى اعطيته افضل ما اعطى السائلين . مىگويد هركه خويشتن را مشغول ما گرداند از غير ما آنچه او را دهيم همه سايلان عالم ندانند خواستن [ باز مر 
  ] اين را بيان كرد و گفت :\r\n« و نصيبه من الحق و جود الحق . » و نصيب او از حق يافتن حق [ 213 ب 
  ] است و بس . يعنى درستى توحيد بنده آن باشد كه او را از حق جز حق به كار نيايد و از حق جز حق نخواهد . و اگر جز حق بر او عرضه كنند نپذيرد از بيم آنكه چون جز حق قبول كند حق را بگذارد . باز گفت :\r\n« و هو فيه مأسور ليس فيه متقدم و لا متأخر » . و او در آنجا اسير باشد و او را نه در پيش رفتن راه باشد و نه با پس آمدن ، يعنى صفتش صفت اسيران باشد به آن معنى كه او را مراد و اختيار نباشد . اسير مخلوقان را مراد و اختيار نباشد ، اسير حق را مراد و اختيار كى باشد ؟ ! و هركه اسير گشت اگر او را پيش برند با پس آمدن روى نباشد ، و اگر با پس برند فرا پيش رفتن روى نباشد ؛ و مأسور حق را صفت اين باشد ؛ از آن معنى كه مأسور مشدود باشد ، و اسر در كلام عرب شد باشد و بسته را جنبيدن نباشد . و مرغى كه در زير چنگال باز اسير گردد او را اختيار و اضطراب نماند ذره‌اى .\r\nپس دلى كه اسير قبضهء حق گردد او را اضطراب و اختيار كى ماند ؟ !\r\n\r\n","description":"","footnote":"","page_name":" 1673 ","page_number":293},
  {"content":"\r\n . \r\n","description":"","footnote":"","page_name":" 1674 ","page_number":294},
  {"content":"\r\n\r\n\r\nالباب الخامس و الخمسون قولهم فى صفة العارف\r\n« سئل الحسن بن على [ بن يزدانيار 
  ] رحمة الله عليه متى يكون العارف بمشهد الحق سبحانه فقال اذا بدأ الشاهد و فنى الشواهد و ذهب الحواس و اضمحل الاخلاص » . حسن بن على بن يزدانيار را رحمة الله عليه پرسيدند كه عارف به مشهد حق كى عارف شود ، يعنى به آن مقام كه حق را بيند كى رسد ، و در آن مقام او را صفت چه باشد ؟ گفت : چون شاهد پديد آيد و شواهد فانى گردد . به اين شاهد حق را مىخواهد و شواهد خلق را . يعنى چون حق او را پديد آيد خلق از او فانى گردد . يعنى چون سر شاهد گردد حق را خلق از سر او فروافتد تا او را در حال مشاهدت خلق ياد نيايد .\r\n« و ذهب الحواس » حواس او برود ، و معنى ذهب حواس نه آن است كه بىحاست گردد ، لكن منفعت حواس از او برود به آن معنى كه مراد از حاسهء بصر ديدن است و مراد از ديدن تمييز كردن است ، و مراد از تمييز كردن لذت برداشتن است . چون سر او به مشاهدت حق مستوفى گردد نيز بصر او از ديدن هيچ لذت نيابد ، و چون لذت نيابد چنان باشد كه گويى او را بصر نيست . و ديگر حواس هم بر\r\n\r\n","description":"","footnote":"","page_name":" 1675 ","page_number":295},
  {"content":"\r\n\r\nاين قياس باشد . و دليل اين جمله آن است كه خدا گفت :  صُمٌّ بُكْمٌ عُمْيٌ فَهُمْ لا يَعْقِلُونَ .  و كافران را اين حواس بود لكن مسلوب المنفعه بود ، حق ايشان را بىحاسه خواند . و دليل فوات حواس در مشاهدت قصهء صواحبات يوسف است عليه السلام . دگر گفت :\r\n« و اضمحل الاخلاص » . و اخلاص باطل گردد . و معنى باطل گشتن اخلاص نه آن باشد كه منافق شود يا مشرك ، چه او از همه مخلصان مخلص‌تر باشد . لكن اخلاص خويش نبيند و چنان ترسان باشد در حال اخلاص كه گويى او را اخلاص نيستى . باز شيخ اين را تفسير كرد و گفت :\r\n« معنى بدأ الشاهد يعنى شاهد الحق و هو أفعاله بك مما سبق منه اليك من بره بك و اكرامه اياك بمعرفته و توحيده و الايمان به » . و معنى اين سخن كه شاهد پديد آيد به شاهد حق را مىخواهد ، و آن افعال او است كه با تو كرده است [ 214 الف 
  ] از آنچه بسابق از او به تو آمده است از بر او با تو ، و اكرام او ترا به معرفت دادن و توحيد و ايمان دادن .\r\n« يعنى رؤية ذلك منك رؤية افعالك و برك و طاعتك فترى كثير ما منك مستغرقا فى قليل ما منه و ما منه فليس بقليل و ما منك فليس بكثير » . گفت چون در سر تو پديد آيد سابق بر و اكرام و منت‌هاى ديگر فانى گرداند از ديدار افعال تو ترا و بر ترا و طاعتهاى ترا .\r\nشاهد حق منت حق مىنهد و شواهد افعال بنده مىنهد . يعنى افعال خويش آن كس بيند كه منت حق فراموش كند ، فاما چون منت حق ياد دارد فعل خويش فراموش كند . اين ديدن را معنى يادداشت باشد .\r\nباز چنين گفت چون بنده به اين مقام رسيد بسيارى خويش را مستغرق داند در اندكى حق . يعنى يك منت حق كه او بيند و ياد دارد همه افعال خويش فراموش گرداند ، اگرچه بسيار باشد ، از بهر آنكه منت سابق است و خدمت لاحق ، و لاحق اگرچه بسيار باشد مستغرق سابق باشد ، از بهر آنكه سابق متبوع است و لاحق تبع . اگرچه تبع بسيار باشد به متبوع قايم گردد ، چنان كه شهادت نسا با رجال . و نيز سابق اصل است و لاحق فرع . و فرع اگرچه بسيار باشد قيامش هم\r\n\r\n","description":"","footnote":"","page_name":" 1676 ","page_number":296},
  {"content":"\r\n\r\nبه اصل و متبوع باشد ، و اصل از تبع و فرع مستغنى باشد ، اما تبع و فرع از متبوع و اصل مستغنى نباشد .\r\nباز گفت و آنچه از او باشد خود اندك نباشد و آنچه از تو باشد خود بسيار نباشد ، از بهر آنكه آنچه از حق به بنده آيد بنده به وى نيكبخت گردد . و آنچه از بنده به حق تعالى رود حق از آن بىنياز است . و بىنياز چون با نيازمند بركند بر او بسيار باشد . و نيازمند كه بر نياز خويش خدمت كند آن خدمت را قيمت نباشد . و به اندك نظر حق مرده زنده گردد و بدبخت نيكبخت گردد و دشمن دوست گردد و دور نزديك گردد و بيگانه آشنا گردد . و چيزى را كه صفت اين باشد اندكى او كى اندك باشد ؟ ! و شاعر از اين معنى گويد :\r\n قليل منك يغنينى و لكن * قليلك لا يقال له قليل \r\nو نيز فناى شواهد را معنىاى ديگر گفت :\r\n« و فناء الشواهد سقوط رؤية الخلق عنك بمعنى النفع و الضر و الذم و المدح » . و معنى فناى شواهد آن است كه ديدار خلق از تو فروافتد به آن معنى كه از خلق نه مضرت بينى و نه منفعت و نه نكوهش و نه ستايش ، و دليل نفع و ضر ناديدن قول خدا است :  وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ وَ إِنْ يُرِدْكَ بِخَيْرٍ فَلا رَادَّ لِفَضْلِهِ . \r\nو دليل مدح و ذم ناديدن هم قول خدا است :  وَ لا يَخافُونَ لَوْمَةَ لائِمٍ . \r\nباز گفت :\r\n« و ذهاب الحواس و هو معنى قوله : فبى ينطق و بى يبصر الخبر الى آخره » . معنى ذهاب حواس آن است كه در خبر آمده است كه به من گويد و به من بيند تا آخر خبر . يعنى تا بنده به حواس خويش مراد خويش طلب مىكند چنان است گويى كه حواس او او را استى باز [ چون 
  ] او را از مرادها خالى كنند تا همه حواس را به موافقت حق مشغول گرداند ، چنان گردد كه گويى كه حواس او حق را است و او را حواس نيست .\r\n« و معنى اضمحل الاخلاص ان لا يراك [ 214 ب 
  ] مخلصا و ما خلص من أفعالك ان خلص و لن يخلص أبدا اذا رأيتك صفتك فان أوصافك معلولة مثلك » . و معنى باطل گشتن اخلاص آن باشد كه\r\n\r\n","description":"","footnote":"","page_name":" 1677 ","page_number":297},
  {"content":"\r\n\r\nخويشتن را مخلص نبينى ، و آنچه از افعال تو خالص گردد هم اخلاص نبينى . يعنى اگرچه اخلاص آرى به دل خويشتن را مخلص ندانى به آن معنى كه اخلاص آنگاه اخلاص باشد كه خالص حق را باشى . چون از اخلاص نجات خويش طلب كنى ، و هركه از حق غير حق طلب كند خالص حق را كى باشد ؟ ! و افعال نيز همچنين ، از بهر آنكه افعال تو نيز از تقصير خالى نباشد ، و با تقصير خالص حق را كى شايد ؟ ! و نيز از افعال عوض و ثواب طمع دارى ، و آن عمل كه عوض طمع دارى خالص حق را كى باشد ؟ ! باز علت اين پديد كرد و گفت اخلاص تو و افعال تو خالص نگردد هرگز حق را تا صفت خويش بينى ؛ از بهر آنكه اوصاف تو معلول است همچون تو ، يعنى چون خويشتن بينى مخلص نباشى . پس چون صفات خويش بينى مخلص كى باشى ؟ !\r\n« سئل ذو النون رحمه الله عن نهاية العارف فقال اذا كان كما كان حيث كان قبل ان يكون » . ذو النون را رحمه الله پرسيدند كه نهايت حال عارف چيست ؟ گفت آنكه چنان باشد كه هست پيش از آنكه بود ، يعنى پيش از آنكه او را بيافريدند او را نه فعل بود و نه اختيار .\r\nاكنون كه آفريدند بايد كه خويشتن را بىفعل و بىاختيار داند تا صفتش در حال وجود صفت عدم باشد . باز شيخ اين را تفسير كرد و گفت :\r\n« معناه يشاهد الله تعالى و افعاله دون شاهده و افعاله » . معناش آن است كه همه خدا را و افعال خدا را بيند نه خويشتن را ، و افعال خويشتن را يعنى پيش از آنكه او موجود آمد خدا بود و او نبود ، اكنون كه او موجود آمد حق همچنان بىنياز است كه پيش از آنكه او موجود آمدى چون به اين معنى بىنيازى حق تعالى از خويشتن ببيند خود را فراموش كند . و نيز افعال حق در ازل ببيند از برّ و احسان و اكرام او كه بود بىخدمت و طاعت ، او فعل خويش فراموش كند ، داند كه سابقت را فعل نمىبايست ، مستقبل را نيز هم به فعل من نياز نباشد .\r\n« و قال بعضهم اعرف الخلق بالله اشدهم تحيرا فيه » . گفت عارف‌ترين كسى به خدا آن باشد كه او در خدا متحيرتر باشد . و در\r\n\r\n","description":"","footnote":"","page_name":" 1678 ","page_number":298},
  {"content":"\r\n\r\nزير اين سخنى بزرگ است و بسيار رفته است در پيش ، لكن اينجا رمزى بگوييم . چون بنده بنگرد هرچند كه خواهد تا حق خداى به جاى آرد نتواند آوردن . درگزارد حق متحير گردد و چندانكه خدمت پيش آرد خويشتن عاجزتر بيند . حيرت زيادت گردد . پس به منت‌هاى خداوند نظاره كند منت‌ها را شمار نبيند . متحير فروماند و منتى كه از دانستن متحير گردد از گزارد شكر او متحيرتر گردد . پس به طلب كردن معرفت صفات و ذات بازگردد . نه وجود ذات را نهايت يابد نه كمال صفات را . در معرفت متحير گردد . و هرچند كه جويد جستن را نهايت آيد و [ 215 الف 
  ] مطلوب را نهايت نيايد . حيرت زيادت گردد . از اين معنى گفت كه هركه متحيرتر عارف‌تر .\r\n« قيل لذى النون ما اول درجة يبلغها العارف قال التحير ثم الافتقار ثم الاتصال ثم الحيرة » . ذو النون را گفتند اول درجه كدام است كه عارف به وى رسد ؟ گفت : حيرت ، پس افتقار ، پس حيرت . حيرت اول در نعمت و منت باشد ، چنان كه كسى كسى را بنوازد به بسيارى نواخت از شرم سرگردان گردد . باز افتقار ، و افتقار نياز نمودن باشد ، و نيازمند بودن يعنى چون ببيند كه من درگزارد حق او عاجزم ضرورت و بيچارگى بيش برد . كسى كه او را به چيزى چاره نماند جز عجز پيش بردن چاره نبود . و اين‌چنان است كه موسى عليه السلام گفت :\r\nرب انى لما انزلت الى من خير فقير . باز اتصال و اتصال پيوستن باشد ، و اين نه پيوستن ملازقت باشد ، لكن پيوستن انقطاع باشد از دون حق . يعنى چون خويشتن را به او نيازمند بيند غير خويشتن را هم نيازمند بيند ، داند كه اگر نياز خويش به نزديك نيازمند برد او را از نيازمند جز بىنيازى حاصل نيايد . پس نياز خويش به آن‌كس برد كه نياز همه نيازمندان به او است .\r\nو اصل آن است كه به كسى وصلت جويد به چيزى جويد كه صفت او است ، و صفت عبوديت جز فقر نيست ؛ و صفت حق جز غنا نيست ؛ و هركه پيش غنى غنا برد فقر يابد ، و چون پيش غنى فقر برد غنا يابد . يعنى فقير را به غنى جز به فقر پيوستن محال است ؛ و ذليل را به عزيز جز به ذل پيوستن محال است . و چون نيازمند نياز خويش را\r\n\r\n","description":"","footnote":"","page_name":" 1679 ","page_number":299},
  {"content":"\r\n\r\nسوى نيازمندان برد بىنياز او را به نيازمندان باز گذارد و فقر او زيادت گردد .\r\nباز چون نياز خويش را از نيازمندان بازگيرد بىنياز او را به بىنيازى خويش بىنياز گرداند . و اصل اين قصهء خليل است عليه السلام كه گفت : اما اليك فلا ، از آن گفت كه جبريل را همچون خويشتن نيازمند ديد . گفت تا بىنياز بر جاى باشد از نيازمند حاجت خواستن محال باشد . و اين حيرت آخر آن است كه داند كه اگرچه من نياز بيش برم نياز من علت نگردد وصال را ، از بهر آنكه حق را به علت يافتن محال است . چون حق معلول نيست او را به علت يافتن محال باشد . اولش حيرت باشد و آخرش هم حيرت . باز شيخ در كتاب حيرت اول را تفسير كرد و گفت :\r\n« الحيرة الاولى فى افعاله به و نعمه عنده » . حيرت اول عارف را در افعال حق باشد با او و نعمتهاى حق نزديك او . باز اين حيرت را در افعال و نعمت او بيان كرد :\r\n« فلا يرى شكره يوازى نعمه و هو يعلم انه مطالب بشكرها » . گفت شكر خويش برابر نعمتهاى او نبيند و داند كه از او شكران نعمت در مىخواهند . يعنى چون نعمتهاى حق بر خويشتن بيند و خويشتن را رهين شكر منت بيند و داند كه من از گزارد شكر نعمت عاجزم ، از بهر آنكه شكر من برابر نعمتهاى او نيايد متحير فروماند . باز گفت :\r\n[ 215 ب 
  ]\r\n« و ان شكر كان شكره نعمة يجب عليه شكرها » . و اگر شكرى بيارد آن شكر آوردن هم نعمتى باشد از خداوند بر او كه توفيق يافت تا شكر توانست گزاردن . و بر او از بهر اين شكر شكرى ديگر واجب گردد الى ما لا يتناهى . از شكر يك نعمت عاجز آيد و ديگر نعمتها بر او حاصل ماند . باز گفت :\r\n« و لا يرى افعاله اهلا ان يقابله بها استحقارا لها و يراها واجبة عليه لا يجوز [ له 
  ] التخلف عنها » . و افعال خويش را سزاوار نبيند كه با منت‌هاى او مقابله كند از حقيرى فعلها كه نزديك او باشد . و اين افعال آوردن بر خويشتن واجب بيند و روا نباشد او را تخلف\r\n\r\n","description":"","footnote":"","page_name":" 1680 ","page_number":300},
  {"content":"\r\n\r\nكردن از آن . و اين را معنى آن باشد كه افعال خويش را محدود و معدود بيند و منت‌هاى حق را بىنهايت و بىحد و بىعد بيند . داند كه اين‌ها مقابلهء آن را نشايد ، و نيز افعال خويش با تقصير بيند . و مقصر جافى باشد ، و جفا شكر منت نباشد . از اين معنى متحير فروماند . باز دليل اين را حكايتى بياورد و گفت :\r\n« قيل قام الشبلى يوما ليصلى فبقى طويلا ثم صلى فلما انفلت من صلاته قال وا ويلاه ان صليت جحدت و ان لم اصل كفرت » . گويند شبلى رحمه الله روزى برخاست تا نماز كند . ديرى بيستاد . پس تكبير كرد و نماز كرد . چون از نماز فارغ گشت گفت : « وا ويلاه » ، و اين كلمه‌اى است كه مردم در حال حيرت به كار دارد . از حيرت خويش بناليد . گفت اگر نماز كنم منكر گردم ، و اگر نماز نكنم كافر گردم . و معنى اين سخن خبر دادن است از مقام حيرت . يعنى نماز بر من واجب است ، ناكردن روى نه . و اگر نماز به جاى بگذارم و نبينم كافر گردم ؛ و اگر به جاى آرم سزاوار او نمىبينم ، شكر منت او نگردد ، و چون شكر منت او نگردد اگر گويم كردم منت را منكر گشتم ؛ از بهر آنكه شكر منت به جاى ناآورده منت برنخيزد . چون گويى شكر كردم دعوى كردى كه منت فرونهادم ، و اين محور باشد منت را .\r\n« ثم انشد :\r\n الحمد لله على أننى * كضفدع يسكن فى اليم\r\nان هى فاهت ملأت فاها * أو سكتت ماتت من الغم » \r\nمىگويد سپاس خدا را كه مرا چون بزغى گردانيد در دريا . اگر دهن باز كند دهنش پرآب گردد ؛ و اگر دهن فراز كند از غم بميرد .\r\nاين اشارت مىكند به مقام حيرت كه شكر واجب است و ناآوردن روى نيست ، و اگر بيارم شكر من سزاى منت او نيست . در اين دو ميان متحير فرومانده‌ام . پس بر اين معنى حمد آورد از بهر آنكه چون از شكر آوردن عاجز باشد و پندارد كه شكر آوردم كفر گردد . باز چون عاجز نباشد و عجز خويش بداند و متحير باشد و حيرت خويش ببيند ، آن دانستن عجز و ديدن حيرت از او ايمان گردد . چون توفيق اين دانستن و اين ديدن بيافت بر اين حمد آورد . باز گفت :\r\n\r\n","description":"","footnote":"","page_name":" 1681 ","page_number":301},
  {"content":"\r\n\r\n« و الحيرة الاخيرة ان يتحير فى متاهات التوحيد فيضل فهمه و يخنس عقله [ 216 الف 
  ] فى عظم قدرة الله و هيبته و جلاله » . و حيرت آخرين آن باشد كه متحير گردد در متاهات توحيد و گم شود فهم او و كند شود عقل او در بزرگى قدرت خداوند و هيبت و جلال او . متاهات جاى سرگردان گشتن باشد . از تيه گرفته‌اند ، و تيه بيابانى باشد كه در او راه گم شود ؛ آن بيابان را تيه خوانند . و كسى كه در كارى سرگردان گشته باشد او را تايه خوانند ، و چون قوم موسى صلوات الله عليه در آن بيابان سرگردان گشتند و راه باز نيافتند و خداى تعالى گفت :\r\n يَتِيهُونَ فِي الْأَرْضِ  ، پس متاهات توحيد آن باشد كه اگر حق تعالى بنده را به بنده بازگذارد تا به فهم خويش و يا به عقل خويش توحيد باز جويد راه گم كند ، از بهر آنكه هرچند كه در عظمت خدا و در هيبت و جلال و ديگر صفات او عقل و فهم را كار بندد تمامى نهايت آن را درنيابد ، مخاطره باشد كه از عجز درنيافتن به جاى بگذارد ، و اين ظاهر است كه كسى كه چيزى جويد ، چون از يافتن عاجز آيد طلب به جاى بگذارد . و عقل و فهم نيز چون چيزى طلب كنند و از ادراك آن عاجز آيند طلب به جاى بگذارند . پس خلق در طلب توحيد متحيراند ؛ و از آنجايى كه ايشان‌اند جز آن روى ندارد كه نياز و عجز پيش برند و حسرت و ذل عرضه كنند تا مگر راه يابند ، كه هركه قدرت دعوى كند او را به او باز گذارند ، و هر كه عجز پيش برد او را دست گيرند . نبينى كه حق تعالى گفت :  أَمَّنْ يُجِيبُ الْمُضْطَرَّ إِذا دَعاهُ ،  و مضطر متحير باشد ، و اين خود ميان خلق متعارف است كه بينا را بگذارند تا هرجا كه خواهد رود ، و نابينا را دست گيرند تا در بلا نيفتد . و كودك تا از قدرت خويش عاجز است پدر و مادر كار او را راست مىدارند . چون قادر گشت او را به او بازگذارند .\r\n« و قد قيل دون التوحيد متاهات تضل فيها الافكار » . گفت پيش از آنكه به توحيد رسى متاهات است كه فكرتها در آنجا گم شود . و تفسير متاهات بگفتيم . يعنى اگر بنده به فكرت خويش خواهد كه به\r\n\r\n","description":"","footnote":"","page_name":" 1682 ","page_number":302},
  {"content":"\r\n\r\nتوحيد رسد راه گم كند . و اين‌چنان است كه متاهات مثال است دريا را ، و فكرت مثال است سباحت را ، و باد كه كشتى براند مثال است دريا را ، و فكرت مثال است سباحت را ، و باد كه كشتى براند مثال است توفيق را . و هركه خواهد كه به شناو بگذرد غرقه شود و هلاك گردد . باز چون باد برآمد ، بادبان كشتى بركشد ، آن بركشيدن بادبان تسليم كردن است و توكل كردن ، و آن بار توفيق حق است .\r\nچون توكل و تسليم درست گشت زود به مراد رسد . باز گفت :\r\n« سأل ابو السوداء بعض الكبار فقال هل للعارف وقت قال لا قال لم قال لان الوقت فرجة تتنفس عن الكربة و المعرفة امواج تغط و ترفع و تحط فالعارف وقته أسود مظلم » . ابو السوداء از حسين منصور پرسيد كه عارف را وقت باشد ، و وقت به زبان اين طايفه عبارت باشد از حالى كه بنده را در سر پديد آيد كه او را به آن حال آرام باشد . اكنون حسين را سؤال مىكند كه شايد كه عارف را وقتى باشد كه به آن‌وقت آرامى گيرد . گفت نه ، از بهر [ 216 ب 
  ] آنكه وقت صفت صاحب وقت است ، و هركه با صفت خويش آرام گيرد او را صحبت با خويشتن است ؛ و هركه را صحبت با خويشتن باشد او را با حق صحبت نباشد . و نيز وقت غير حق است و عارف را با غير حق آرام نباشد ، و نيز هركه آرام گرفت طلب به جاى بگذاشت ، و به جاى گذاشتن طلب اعراض است از حق . و معرض از حق به نزديك اين طايفه برابر بت‌پرست است .\r\nو عجب نه اين است عجب آن است كه از طلب فرو ايستادن روى نيست ، و طلب علت وجود نيست ، و وجود مطلوب را نهايت نيست .\r\nكدام حيرت باشد از اين عظيم‌تر ؟ ! پس ابو السوداء سؤال كرد از حسين منصور كه چرا چنين است ؟ جواب داد و گفت از بهر آنكه وقت فرجتى است كه صاحب وقت در آن فرجت نفسى برآرد از اندوهان خويش . و اين‌چنان است كه كسى خداوند مصيبت باشد ، و يكى او را در ميانه پندى دهد . آن ساعت راحتى بيابد . پس به سر مصيبت خويش بازگردد . و يا كسى را در عقابين كشند و تازيانه مىزنند ، از ضربتى تا ضربتى نفسى نيابد . عارف را وقت همچنين\r\n\r\n","description":"","footnote":"","page_name":" 1683 ","page_number":303},
  {"content":"\r\n\r\nباشد از اندوه طلب و از نايافتن مطلوب او را قرار و آرام نباشد و چون خواهد كه از عظيمى بلا هلاك گردد حق تعالى در سر او چيزى پديد آرد كه مشغول گشتن سر او به آن چيز او را از بلا غايب گرداند .\r\nآن تنفس سر باشد . و اين‌چنان است كه ناله در بلا خداوند بلا را راحت باشد .\r\nاكنون چنين مىگويد كه چون معرفت درست باشد عارف را اين وقت روا نباشد . از بهر آنكه تنفس در معرفت اعراض است از معرفت . و اعراض از معرفت اعراض است از معروف . و من اعرض عن الحق طرفة عين لم يهتد اليه ابدا . باز بيان كرد كه چرا روا نباشد كه عارف را وقت باشد . گفت :\r\n« و المعرفة امواج تغط و ترفع و تحط » . معرفت موجها است كه بپوشاند و برآرد و فروبرد ، و اين بر طريق مثل است كه كسى كه در دريا غرق گردد و موج برخاسته باشد و آن موج را تتابع باشد كه اين غريق را به سر آب برآرد و باز به قعر دريا فروبرد ، و هيچ جاى آرام و كنار پديد نه ، و خوردن و خفتن نه ، و چشم بازكردن روى نه ، و دهان بازكردن كه دم زند روى نه . و شناو كردن روى نه ، و به چيزى تعلق كردن روى نه ، و طاقت صبر كردن نه ، و بانگ داشتن روى نه . آن امواج كه در دريا خيزد به اين غريق آن نيارد كه امواج عظمت و جلال و هيبت بر سر عارف آرد . پس عارف در حيرت عاجزتر از آن باشد كه آن غريق در امواج . و لكن آنكه او معرفت مىپندارد نكرت است ، و چون نفس با امواج دريا طاقت ندارد ، سر با امواج عظمت و جلال و هيبت چگونه طاقت دارد ؟ ! باز گفت :\r\n« و العارف وقته اسود مظلم » . عارف را وقت سياه باشد و تاريك .\r\nو اين به آن معنى گفت كه سواد و ظلمت مانع اندازد ديدار كسى كه او در كارى راه نيابد گويند فلان در تاريكى مانده است . باز چون راه يابد گويند روشنايى پديد آمد . و اين در قرآن است [ 217 الف 
  ] كه خدا مىگويد :  كُلَّما أَضاءَ لَهُمْ مَشَوْا فِيهِ وَ إِذا أَظْلَمَ عَلَيْهِمْ قامُوا .  و نيز گفت :  أَوْ كَظُلُماتٍ فِي بَحْرٍ لُجِّيٍّ يَغْشاهُ مَوْجٌ مِنْ فَوْقِهِ مَوْجٌ مِنْ فَوْقِهِ سَحابٌ ظُلُماتٌ بَعْضُها فَوْقَ بَعْضٍ إِذا أَخْرَجَ يَدَهُ لَمْ يَكَدْ يَراها .  و اين\r\n\r\n","description":"","footnote":"","page_name":" 1684 ","page_number":304},
  {"content":"\r\n\r\nظلمات ظلمت ليل و ظلمت بحر و ظلمت موج و ظلمت سحاب بود . حق سبحانه آن ظلمات را :  بَعْضُها فَوْقَ بَعْضٍ  ، خواند و آنكه در ظلمات گرفتار گشت چون دست خويش بيرون كرد نديد . هزار هزار ظلمات از اين ظلمات كه ياد كرديم آن حيرت نكند كه ظلمات جلال و هيبت كند . و اگر عارف از هر دو كون يك ذره مىبيند هنوز متحير امواج جلال و عظمت نگشته است ؛ و تا چنان نگردد كه نيز او را صفت نماند مستحق صفت معرفت نگردد . باز بر اين بيتى دليل آورد و گفت :\r\n « شرط المعارف محو الكل منك اذا * أبدى المريد بلحظ غير مطلع » \r\nشرط معرفت آن است كه همه از تو محو گردد ، آنگاه كه مريد بنگرد نگرستنى كه به آن نگرستن بر هيچ‌چيز مطلع نگردد . مقام ارادت بدايت است و مقام معرفت نهايت . تا در حد طلب است او را مريد خوانند ، چون به مطلوب رسيد او را عارف خوانند . اكنون به معنى بيت بازآييم . چنين مىگويد كه مريد در حال ارادت چنان بايد كه هيچ‌چيز نبيند و به هيچ‌چيز ننگرد كه نگرستن التفات است و صحت ارادت از التفات منع كند .\r\nو اين‌چنان است كه پيغمبر عليه السلام گفت : الالتفات فى الصلاة خلسة تخلسها الشيطان من صلاة العبد . نماز خدمت است و خدمت صفت نفس است و معرفت مشاهدت است ، و مشاهدت صفت سر است . التفات نفسى در خدمت صحبت شيطان بار آرد ؛ و صحبت شيطان بار آرد ؛ و صحبت شيطان خدمت حق را نشايد . التفات سر در مشاهدت خذلان باز آرد كه هر دو كون نيز او را سود ندارد . اين خود حال التفات است در ابتداى حال مريدان . باز نهايت حال كه معرفت باشد خود هرچه جز حق است از سر او پاك بسترد تا سر او هيچ جاى ننگرد .\r\nپس جملهء اين سخن آن است كه نه بابتداء و نه بانتهاء به غير حق نظر كردن روى نيست . به ابتدا در حال ارادت باشى مقبل باشى صحت ارادت را ، كه اگر التفات آرى مدبر گردى ؛ و چون به نهايت\r\n\r\n","description":"","footnote":"","page_name":" 1685 ","page_number":305},
  {"content":"\r\n\r\nرسيدى خود نتوانى كه جاى ديگر نگرى . و اين‌چنان است كه خدا عز و جلّ گفت :  يَمْحُوا اللَّهُ ما يَشاءُ وَ يُثْبِتُ  ، يمحوا الباطل و يثبت الحق او يمحوا الحق و يثبت الباطل . و نيز گفت :  فَذلِكُمُ اللَّهُ رَبُّكُمُ الْحَقُّ فَما ذا بَعْدَ الْحَقِّ إِلَّا الضَّلالُ .  پس ضلال با حق ضدين‌اند . و الضدان لا يجتمعان . هر دل كه در او باطل قرار گرفت حق را به آن دل كار نيست : و كما ان الكفر و الايمان فى قلب واحد لا يجتمعان كذلك الخلق و الحق فى سر واحد لا يجتمعان .\r\n« قال الفارس العارف من كان علمه حالة و كانت حركاته غلبة » .\r\nگفت عارف آن باشد كه علم او حال او باشد و حركات او غلبه بود .\r\nاما آنكه گفت علم او حال او باشد از آن گفت كه با دانستن علم شناختن حق علم ببايد ، و آن [ 217 ب 
  ] كس كه حق علم نشناسد چنان است كه گويى او را علم نيست ؛ و شناختن حق علم به جاى آوردن علم است . و اين ميان خلق متعارف است كه هركس كه حق كسى به جاى نيارد گويند فلان را نشناخته است . و چون جهودان علم تورات را دانستند لكن استعمال نكردند ، حق تعالى ايشان را به خر ماننده كرد كه كتب بر پشت بار دارند . گفت :  مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً . \r\nپس بر اين اصل كه ياد كرديم عارف آن باشد كه عمل او علم او را خلاف نكند تا علم او حال او گردد . آنگاه حال او علم او گردد . و او را عبارت كردن از علم او حاجت نيايد . و آنكه گفت حركات او غلبه گردد يعنى در حركات خويش مختار نباشد و مغلوب باشد . و مغلوبى بر دو معنى باشد : مغلوب شريعت باشد و مغلوب مشاهدت باشد . و مغلوب شريعت آن باشد كه حد امر و نهى نگاه دارد ؛ و مغلوب مشاهدت آن باشد كه چنان باشد كه دارندش . و جز آنكه پديد آيد اختيار نكند و او را بر اختيار حق اختيار نباشد ، چنان كه خدا گفت :  وَ رَبُّكَ يَخْلُقُ ما يَشاءُ وَ يَخْتارُ .  در خلقت كس را اختيار نبود در اختيار حق هم اختيار نباشد .\r\n« سئل الجنيد عن العارف قال لون الماء لون الاناء » جنيد را رحمه الله پرسيدند كه عارف كيست ؟ گفت : گونهء آب گونهء خنور آب باشد .\r\n\r\n","description":"","footnote":"","page_name":" 1686 ","page_number":306},
  {"content":"\r\n\r\nشيخ اين را تفسير كرد و گفت :\r\n« يعنى انه يكون فى كل حال بما هو اولى فتختلف احواله » . يعنى در همه حال چنان باشد كه اولاتر است ، از بهر اين احوال او مختلف باشد ، يعنى عارف را اختيار نباشد ، لكن اختيار او اختيار حق باشد ، و حق بنده را بر يك حال ندارد ، لكن از حال به حال مىگرداند كه ناگردنده جز حق نيست . پس چون او را مىگردانند در آن گشتن چنان نمايد كه مىگردانند . نبينى كه چون آب را به جام سياه در كنند سياه نمايد و در سپيد سپيد و در سرخ سرخ و ديگر الوان همچنين .\r\nاو نيز حال خويش را مىنمايد كه بر آن لون‌ام ، و نه بر آن لون باشد .\r\nعارف را صفت و وقت و حال همچنين باشد و با حق راست باشد .\r\nلكن چندانكه حق تعالى در سر او حالى نو يا وقتى نو پديد مىآرد و ظاهر او همچنان نمايد كه حال و وقت واجب كند و اصل بر جاى خويش . همچنان‌كه آب بر لون جام نمايد و اصل بر جاى خويش .\r\nو وقت باشد كه عارف را سكون واجب كند ؛ و وقت باشد كه اضطراب و حركت واجب كند ؛ و وقت باشد كه شكر واجب كند ؛ و وقت باشد كه شكايت واجب كند ؛ و وقت باشد كه صبر واجب كند ؛ و وقت باشد كه جزع واجب كند ؛ و وقت باشد كه فنا واجب كند ؛ و وقت باشد كه بقا واجب كند ؛ و وقت باشد كه نطق واجب كند ؛ و وقت باشد كه خاموشى واجب كند . ظاهرش بر موافقت وقت مىنمايد و باطنش بر حال خويش . گاه وقت او صحبت خلق واجب كند ، و گاه وقت او [ 218 الف 
  ] عزلت و نفرت واجب كند . باز شيخ بر اين دو معنى دليل آورد و گفت :\r\n« و لذلك قيل هو ابن وقته » . از اين معنى گفته‌اند كه عارف فرزند وقت خويش باشد از آنكه فرزند تبع مادر و پدر خويش باشد ، و چون عرقش پاك باشد بر راه و خلق پدر باشد ، تا در مثل گفته‌اند :\r\nمن اشبه اباه فما ظلم . همچنين نيز عارف ظاهرش تبع باطن باشد و باطنش تبع حق باشد ؛ و بر حسب آنكه حق باطن او را مىجنباند يا مىآراماند ظاهرش مىجنبد و مىآرامد . اينك مقتضى سخن شيخ اين\r\n\r\n","description":"","footnote":"","page_name":" 1687 ","page_number":307},
  {"content":"\r\n\r\nاست كه ياد كرديم .\r\nپس شيخ رضى الله عنه گفت كه ابو بكر وراق ترمذى را ديدم كه گفت چون خدا خواست كه آب را بيافريند از همه الوان لون او كرد و از همه طعوم طعم او كرد . چون همه الوان را بياميخت تا لون آب گشت ، از اين معنى كس لون آب ندانست ؛ و چون همه طعوم را بياميخت تا طعم آب گشت ، از اين معنى كس طعم آب ندانست . از خوردن او لذت و حيات يابند . كس را از كيفيت لذت او خبر نه ؛ و كس را از معنىاى كه در آب است كه آن موجب حيات است خبر نه .\r\nچنان كه گفت :  وَ جَعَلْنا مِنَ الْماءِ كُلَّ شَيْءٍ حَيٍّ .  و نيز گفت :  فَأَحْيَيْنا بِهِ الْأَرْضَ بَعْدَ مَوْتِها .  و نيز چون در آب نگرد از آن نظر لذت يابد و لون درنيابد و نه وجود لذت . و پيغمبر گفت : النظر الى ثلاثة اشياء يجلى البصر الى الماء الجارى و الخضرة و الوجه الحسن .\r\nاينك مخلوقى محدودى مركبى مؤلفى جسمى مرئىاى محسوسى مذوقى ، قيام خلق به او و حيات خلق به او ، و كس را از لون و طعم او خبر نه . بينند و ندانند كه چه مىبينند ! و چشند و ندانند كه چه مىچشند ! با هيچ لون لون او را قياس نيابد . اينك عجز خلق از ادراك مخلوقى گويى چگونه باشد عجز ايشان از ادراك حق ! پس چون آب را از همه لونها لون دادند ، همه لونها از او بيابند ؛ و چون او را از همه طعمها طعم دادند ، همه طعمها از او بيابند ؛ و چون او را از همه رايحتها رايحه دادند همه رايحتها از او بيابند . طعوم همه ثمار از آب ، و الوان همه چيزها از آب ، و رايحهء همه چيزها از آب ؛ و او را خود در ذات خويش لون و طعم و رايحه پديد نه . اينك تأثير مخلوقى در اشيا و او را با اشيا مشابهت نه ، و حق را با خلق مشابهت نه تا تأثير حق بدانى .\r\nو نيز آب را اصلى است كه هرچه در او افگنى لون آن چيز فرا گيرد از آنكه او را لون خويش نيست ؛ عارف را نيز اختيار خويش نيست . هر چون كه بدارى بباشد . و نيز چون آب از هر لونى و هر طعمى كه بيابد بسازد عارف نيز با هركسى بسازد . از سازش او نمايش باشد و او بر حال خود ، چنان كه آب بر لون انا مىنمايد و آب\r\n\r\n","description":"","footnote":"","page_name":" 1688 ","page_number":308},
  {"content":"\r\n\r\nبر حال خويش . و نيز همه متفرقه‌ها به آب جمع كنند چون معرفت قوى گردد احوال متفرق يك حال گردد و اوقات پراگنده يك وقت گردد .\r\nو نيز چون آب از آسمان به زمين بارد زمين مرده زنده گردد .\r\nچون تأثير معرفت به جوارح تعدى كند موت خلاف حيات است با حيات موافقت [ 218 ب 
  ] كند . و نيز پليد را به آب بشويند تا پاك گردد .\r\nچون معرفت در سر اثر كند نفس را از پليدى هواجس و وسواس پاك بشويد ، و چون پليد را به آب بشويند پليدى به خويشتن كشد و آن چيز را پاك گرداند . عارف نيز با هركه صحبت كند پاكى به آن‌كس دهد و عيب او به خود كشد . همه خلق را پاك داند و خود را معيوب .\r\nو نيز در خبر آمده است كه حق سبحانه به اول گوهرى بيافريد .\r\nبه آن گوهر به هيبت نظر كرد . بگداخت و آب گشت . از آن هيبت چنان گشت كه تا او را دربند نكنند نيارامد . عارف نيز از مشاهدت جلال آرام نيابد تا او را به بند لطف نبندند . و نيز آب بسيار به قطره‌اى پليد پليد گردد . نه خوردن را شايد و نه طهارت كردن به وى روا باشد . همچنين سرى پاك به معرفت به ادنى غفلت يا به دانى جفوت آلوده گردد ، و نيز قربت و صحبت را نشايد .\r\n« سئل ذا النون عن العارف فقال كان هاهنا فذهب » . پرسيدند ذو النون را كه عارف كيست ؟ گفت اينجا بود و برفت . شيخ اين را تفسير كرد و گفت :\r\n« يعنى انك لا تراه فى وقتين فى حالة واحدة » . معنى اين سخن آن است كه او را در دو وقت به يك حال نيابى . باز علت اين پديد كرد و گفت :\r\n« لانه مصرفه غيره » . از بهر آنكه گردانندهء او غير او است . و معنى اين سخن آن است كه او را اختيار نيست و تصرف خويش نيست .\r\nمصرف حق است نه متصرف خويش . و چون او را قرار نباشد بر يك حال او را وصف كردن درست نيايد . از بهر آنكه هر حالى كه از احوال عارف كه وصف خواهى كردن پيش از آنكه وصف كنى از آن حال گشته باشد ، كه اگر در وقت او را به آن صفت وصف كنى دروغ\r\n\r\n","description":"","footnote":"","page_name":" 1689 ","page_number":309},
  {"content":"\r\n\r\nباشد . و اگر از وصف خبر كنى فايده نباشد . پس به حقيقت بىوصفى صفت او باشد . و چون عارف را به حق صفت اين باشد ، صفت حق خود چگونه باشد ؟ ! و احوال عارف چون اعراض باشد كه اعراض را به دو وقت بقا نباشد ، و تا از بقاى او خبر دهى فانى گشته باشد . و مثال وقت عارف در بىاختيارى مثال جنبش فلك است كه او مىگردد .\r\nگاه عاليش سافل گردد ، و گاه سافلش عالى گردد . و چون حركات او بر دوام بود او را قرار نبود به آن معنى كه متصرف نبود ، لكن مصرف غير بود ، و او را از هيچ مكان خبر دادن درست نيايد تا هرجا كه نشانش كنى كه آنجا است . و تا تو اشارت كنى او از آنجا گذشته است .\r\nتا در اخبار آمده است كه چون آفتاب در فلك راست بيستاد ، جبريل مصطفى را گفت نگاه كن . مصطفى عليه السلام نگاه كرد .\r\nجبريل گفت عليه السلام تا نگاه كردى هفتاد هزارساله راه بگذشت .\r\nپس چون حركات فلك را تأثير چنين باشد تقلب و حركات سر عارف را تأثير بيش از اين باشد كه روزى ببايد كه آفتاب از مشرق تا به مغرب برود . پس به لحظتى سر عارف از ثرى به عرش رود ، و نيز از عرش بگذرد . پس به حقيقت كون عالم صغرى آمد و قلب عارف عالم كبرى آمد . و از اين معنى [ 219 الف 
  ] او را قلب خوانند كه متقلب است و بىقرار . پس دو بيت بر اين معنى از ابن عطاء دليل آورد و گفت :\r\n« انشدونا لابن عطاء رضى الله عنه :\r\n « فلو نطقت فى ألسن الدهر خبرت * بأنى فى ثوب الصبابة أرفل\r\nو ما ان لها علم بقدرى و موضعى * و ما ذاك موهوم لانى انقل » \r\nبيت اول چنين مىگويد كه اگر زفان همه عالم به سخن آيدى تا از وقت من خبر دهندى ، يا زفان همه عالم مرا استى تا سخن گويمى ، آن سخن باشدى كه همه زفانها خبر دهندى كه من در جامهء دوستى مىخرامم و اين مثل است از غلبات وقت محبت و صبابت . يعنى در\r\n\r\n","description":"","footnote":"","page_name":" 1690 ","page_number":310},
  {"content":"\r\n\r\nمن چندانى غلبات محبت است كه اگر زبان همه خلق از آنجا خبر دهند عاجز آيند ؛ از آن معنى كه ياد كرديم كه آن را نهايت نيست و بر يك وصف و بر يك حال قرار نيست . و چيزى را كه بر يك وصف و بر يك حال قرار نباشد ، از او خبر دادن محال باشد . و نيز خبر دادن از متناهى درست آيد ، از بىنهايت خبر دادن درست نيايد ، از بهر آنكه چون مخبر عنه را نهايت نباشد از هرجا كه خبر دهى او را دور تر يا بى ، خبر از او قاصر گردد .\r\nو ديگر بيت چنين گفت كه دهر را و زبانهاى دهر را از قدر من و از جاى من خبر نيست ، يعنى خود ندانند كه سر من از كجا است و مقدار سر من چيست . و چيزى را كه موضع و مقدارش ندانند از او خبر چگونه دهند ؟ ! باز نيم‌بيت آخر گفت :\r\n« و ما ذاك موهوم » گفت و آن خود موهوم نيست كه شايدى كه كسى وقت عارف را و موضع عارف را دريابدى تا از او خبر دهدى . باز علت اين پديد كرد و گفت : « لانى انقل » از بهر آنكه مرا مىگردانند ؛ و چون مرا بگردانند بر يك حال نباشم و گرونده را قرار و آرام نباشد . پس چون مرا بر يك موضع قرار نباشد از موضع من چگونه خبر دهد ؟ !\r\nو دليل اين سخن كه ياد كرديم آن است كه چون حق تعالى مصطفى را به معراج برد گفت :   أَسْرى بِعَبْدِهِ .   برده بود نه رفته . و بردن صفت او نبود ، و هيچ خلق آن مقام را كه او را بردند درنيافت . باز چون در قصهء موسى عليه السلام گفت :  وَ لَمَّا جاءَ مُوسى لِمِيقاتِنا ،  گفت بيامد ؛ و آمدن صفت او بود ، خلق مقام او دريافتند . نفسى كه حق برد كس موضع آن نفس درنيابد . سرى كه با حق صحبت كند كس موضع آن سر را كى دريابد ؟ ! خلق را مكان و مقام است . پس هركه با خلق صحبت كند او را مكان و مقام باشد . و هركه را مكان و مقام باشد موضع او دريافتن روا باشد . باز حق را مكان و مقام نيست .\r\nسرى را نيز كه با حق صحبت كند مكان و مقام نباشد . چون مكان و مقام نباشد موضع او دريافتن محال باشد .\r\n« قال سهل بن عبد الله اول مقام من المعرفة أن يعطى العبد فى سره\r\n\r\n","description":"","footnote":"","page_name":" 1691 ","page_number":311},
  {"content":"\r\n\r\nيقينا تسكن به جوارحه و توكلا فى جوارحه يسلم به فى دنياه و حيرة فى قلبه يقوم به فى عقباه » . گفت اول [ 219 ب 
  ] مقام از معرفت آن است كه بنده را يقينى دهند در سر او كه اندامهاش به آن يقين بيارامد .\r\nيعنى اضطراب كردن در طلب از ضعف يقين است . چون بنده يقين بداند كه به طلب كردن مقدر بيش نگردد و به طلب ناكردن كمتر نگردد ، از شغل سر و اضطراب جوارح فارغ ماند . و اين‌چنان است كه پيغمبر عليه السلام گفت : و اعلم ان ما اصابك لم يكن ليخطيك و ما اخطاك لم يكن ليصيبك . و توكلى دهند او را در جوارح كه به آن توكل در دنيا سلامت يابد . از آن معنى كه توكل به حق درست گردد نگاه‌دار او حق گردد ، چنان كه خدا گفت :  وَ مَنْ يَتَوَكَّلْ عَلَى اللَّهِ فَهُوَ حَسْبُهُ .  و آن را كه نگاهدار حق گردد او را جز سلامت نباشد . و توكل خويشتن به وى سپردن باشد . و نشان خويشتن به وى سپردن تدبير خويش از خويشتن بازداشتن باشد .\r\nو مثال اين در شريعت عقد بيع است كه چون فروختگار با خريدار بيع بست تا آخريان نسپارد در ضمان او باشد . اگرچه ملك مشترى را است ضمان بر بايع است . باز چون به وى سپرد از ضمان بيزار گشت . ايمان آوردن نيز عقد بستن است و توكل خويشتن سپردن .\r\nنيز اگرچه عقد بندد تا نسپارد از ضمان بيرون نيايد . سيم گفت و حيرتش دهند در دل كه به آن حيرت در آن جهان رستگارى يابد . و معنى اين حيرت آن باشد كه در دنيا هيچ‌چيز او را آرام نماند جز با حق . و محال باشد كه در سراى محنت با حق باشد ، و در سراى راحت از حق جدا ماند .\r\nو اين تفسير آن خبر است كه پيغمبر عليه السلام گفت : يقول الله تعالى و عزتى و جلالى لا اجمع على عبدى خوفين و لا امنين فمن خوفته فى الدنيا آمنته فى الآخرة و من آمنته فى الدنيا خوفته فى الآخرة .\r\nهمچنين نيز هركه در دنيا با آرام باشد در آخرت متحير بماند و هركه در دنيا متحير باشد در عقبى آرام يابد . باز شيخ رحمه الله گفت :\r\n« قلنا العارف الذى بذل مجهوده فيما لله تعالى و تحقق معرفته بما\r\n\r\n","description":"","footnote":"","page_name":" 1692 ","page_number":312},
  {"content":"\r\n\r\nمن الله و صح رجوعه من الاشياء الى الله » . عارف آن باشد كه همه جهدهاى خويش را كار بندد درگزارد حقهاى خدا ، از بهر آنكه هرچند در باطن معرفت قوىتر باشد ظاهر به خدمت بانشاطتر باشد .\r\nو ديگر به حقيقت بشناسد كه از خدا به او چه آمده است ، و اين بر دو معنى باشد : يا نعمت باشد يا محنت . از نعمت به شكر خدا بازگردد چون سليمان ، و از محنت به صبر به حق بازگردد ، چنان كه ايوب عليهما السلام . باز در كتاب آيت دليل آورد و گفت :\r\n« قال الله تعالى :  تَرى أَعْيُنَهُمْ تَفِيضُ مِنَ الدَّمْعِ مِمَّا عَرَفُوا مِنَ الْحَقِّ » . \r\nتو بينى چشمهاى ايشان كه آب از او فرومىآيد و اشك مىبارد از آنكه بشناختند . از حق اين آيت در شأن وفد نجران آمد ، و ايشان ترسايان بودند . به نزديك پيغمبر عليه السلام آمدند و چون ايشان را حق پديد آمد گريان گشتند و ايمان آوردند . چون معرفت حق بنده را از كفر به ايمان آرد بايد كه هرچند معرفت قوىتر گردد او را از همه [ 220 الف 
  ] چيزها به حق بازآرد . باز شيخ رحمه الله را تأويلى نهاد و گفت :\r\n« يجوز ان يكون ما عرفوا من الله من بره و احسانه بقصده اليهم و اقباله عليهم و اختصاصه اياهم من بين ذويهم » . تواند بود كه اين معرفت ايشان از خداى تعالى باشد كه آن بشناختند از بر و احسان او به آنكه قصد ايشان كرد به نواختن و بر ايشان اقبال كرد به عنايت كردن ، و ايشان را مخصوص گردانيد از ميان اشكال و اقران خويش .\r\nيعنى چون آن وفد بيامدند و با پيغمبر عليه السلام سخن گفتند ، و ايشان را حق پديد آمد و منت مولا بر خويشتن بديدند كه ما را از جملهء اهل نجران عزيز گردانيد تا حق بر ما روشن گردانيد در ديدن اين منت و تقصير گزاردن شكر اين منت از شرم گريان گشتند . لكن آيت اگرچه در نزول خاص است معناش عام است ، و هركه منت مولا شناسد و تقصير خويش بيند صفتش همين صفت بايد . پس بر اين معنى حجت آورد و گفت :\r\n« كما قال أبى بن كعب رضى الله عنه حين قال له النبى عليه السلام ان الله تبارك و تعالى امرنى أن أقرأ عليك فقال يا رسول الله أو\r\n\r\n","description":"","footnote":"","page_name":" 1693 ","page_number":313},
  {"content":"\r\n\r\nذكرت هناك قال نعم فبكى ابى رحمه الله » . چنان كه ابى كعب گفت كه چون پيغمبر عليه السلام گفت كه خداى عز و جلّ فرموده است مرا كه قرآن بر تو خوانم . ابى گفت : و مرا آنجا ياد كردند ؟ پيغمبر عليه السلام گفت : آرى . ابى در گريستن ايستاد . شيخ اين گريستن را تفسير كرد و گفت :\r\n« لم ير حالا يقابله بها و لا شكرا يوازى نعمه و لا ذكرا كما يستحقه فانقطع فبكى » . چون ابى رضى الله عنه اين بشنيد كه خدا او را ياد كرد در خويشتن حالى و خدمتى نديد كه با آن مقابله كردى .\r\nو نيز در خود شكرى نديد كه برابر نعمتهاى حق آمدى . و نيز از خويشتن ذكرى نديد كه برابر ذكر ايزد سبحانه آمدى . اميد او از همه معانى خود بريده گشت و چون عاجزان در گريستن آمد . اينك رجوع الى الله را معنى اين باشد كه هرچند مىجويد تا در خويشتن چيزى يابد كه مكافات منت حق گردد نيابد . از همه افعال خويش تبرا كند و به عجز و تضرع به درگاه حق بازگردد .\r\n« و قال النبى عليه السلام لحارثة رحمه الله اصبت فالزم » . يافتى استوار باش . و به روايتى ديگر : « عرفت فالزم » ، شناختى نگاه‌دار .\r\nاكنون شيخ مىگويد :\r\n« نسبه الى المعرفة و الزمه اياها و لم يدله على عمل » . كه پيغمبر عليه السلام حارثه را به معرفت منسوب كرد و معرفت در حق او درست كرد و به عملش راه ننمود ، و آنكه مىگويد او را به معرفت منسوب كرد آن است كه گفت : « اصبت » يا « عرفت » . و خبر پيغامبر عليه السلام جز راست نبود و نگفت كه چه كن ، از بهر آنكه از بنده هيچ عمل نيايد كه مكافات اين منت باشد ، لكن او را گفت استوار باش . يعنى اينكه تو يافته‌اى بزرگ است ، و نعمت بزرگ را خطر بزرگ باشد .\r\nگفت استوار باش تا بىادبى نكنى كه آنگاه بگذارى .\r\n« سئل ذا النون عن [ 220 ب 
  ] العارف فقال هو رجل معهم به اين منهم » . پرسيدند ذو النون را كه عارف كه باشد ؟ گفت كه مردى باشد با ايشان جدا از ايشان ، يعنى به ظاهر با خلق باشد و به سر از خلق جدا باشد . به ظاهر با خلق بودن چنان بود كه خدا در صفت مصطفى\r\n\r\n","description":"","footnote":"","page_name":" 1694 ","page_number":314},
  {"content":"\r\n\r\nعليه السلام گفت : قل انما انا بشر مثلكم . و به سر از خلق جدا چنان باشد كه مصطفى گفت : انا لست كاحدكم . ظاهر را حكم شريعت است و باطن را حكم حقيقت . شريعت به خلق قايم است و حقيقت به حق قايم است . در شريعت مشاركت روا باشد ، اما در حقيقت مشاركت روا نباشد .\r\nاز بهر آنكه شريعت راست كردن بشريت است . كژى بايد تا راست كنند . باز حقيقت خود راست است ، بر او كژى روا نيست . و چون شريعت راست كردن بشريت است ، و بشريت را مثل روا باشد ، و مخالطت و مشاركت روا باشد ؛ پس چون حق را مثل روا نيست ، اهل حقيقت را مشاركت و مخالطت روا نيست . باشد كه شريعت نباشد و حقيقت باشد ؛ و بود كه شريعت نبود و حقيقت بود ؛ و باشد كه شريعت برخيزد و حقيقت برنخيزد . و در گور شريعت نباشد و حقيقت باشد ؛ و در قيامت شريعت نباشد و حقيقت باشد ؛ و در بهشت شريعت نباشد و حقيقت باشد . پس شريعت به ظاهر با خلق باشد و به باطن از خلق جدا باشد .\r\n« و قال سهل اهل المعرفة بالله اصحاب الاعراف يعرفون كلا بسيماهم أقامهم مقاما اشرف بهم على الدارين و عرفهم الملكين » .\r\nسهل رضى الله عنه گفت كه اهل معرفت خدا اهل اعراف‌اند ، همه را به نشان روى بشناسند . و حق سبحانه ايشان را به مقامى بر پاى كرده است كه بر هر دو سراى مشرف‌اند : يعنى سراى فنا و سراى بقا . و هر دو ملك را بشناسند ؛ يعنى ملك دنيا و ملك عقبى . و اصحاب اعراف قومىاند كه ايشان را ميان بهشت و ميان دوزخ بر جاى بلند بر پاى كنند تا اهل سعادت را در بهشت مىبينند و اهل شقاوت را در دوزخ مىبينند . و قصهء اين از تفسير ببايد آموختن .\r\nاكنون سهل رحمه الله اين مثل مىآرد و مىگويد چنان كه اصحاب اعراف به آن جهان بر هر دو سراى مشرف باشند و معاينه بينند ، اهل معرفت به اين جهان هم مشرف باشند بر دنيا و عقبى . دنيا را به عين فنا بينند و عقبى را به عين بقا بينند . و نيز مشرف باشند بر ظاهر و باطن . خلق ظاهر ايشان را در شريعت بينند و باطن ايشان\r\n\r\n","description":"","footnote":"","page_name":" 1695 ","page_number":315},
  {"content":"\r\n\r\nرا در حقيقت به نشان ظاهر . و اين در هر صناعتى بيايد كه كسى در صناعتى سخت استاد نباشد و معرفت او به آن صناعت بر كمال نباشد ، هرچند كه خبر دهند او را از حقيقت آن صناعت درنيابد .\r\nباز كسى كه او را معرفت بر كمال باشد بايد كه نشان دريابد تا چون كسى باشد كه در بزازى استاد باشد . چون چشم بر جامه‌اى افگند بگويد كه اين صناعت كدام شهر است [ 221 الف 
  ] و در آن شهر صنعت كدام مرد است . و آن نشان كه او داند غير او نداند . عارف نيز همچنين باشد . به سيماى خلق درنگرد بداند كه سر او چيست . تا ار شبلى حكايت آورده‌اند كه گفت چون من به بازار بگذرم بر پيشانى خلق سعيد و شقى نبشته بينم . باز بر اين دو بيت دليل آورد و گفت :\r\n « يا لهف نفسى على قوم مضوا و قضوا * لم أقض منهم و ان طاولتهم و طرى\r\nهم المخافيت فى كبر الملوك اذا * أبصرتهم قلت اضمار بلا صور » \r\nكسى كه بر چيزى دريغ خورد گويد يا لهف نفسى . اكنون چنين مىگويد در بيت اول كه اى دريغا بر گروهى كه رفتند و حاجتهاى خويش بگزاردند ، و من اگرچه در آن با ايشان ببودم حاجت خويش تمام از ايشان نيافتم . و اين دريغ است كه بر دوستان مرده مىخورد كه رفتند و از اين جهان مراد خويش ببردند . لكن من با طول صحبت مراد از ايشان نيافتم . و نايافتن مراد به آن معنى باشد كه خواستم كه در دل ايشان مرا جاى باشد و نيافتم ، كه دل ايشان به حق مشغول بود به من نپرداخت . يا معنى آن باشد كه هرچند كه خواستم تا به ايشان در رسم نرسيدم ، و كسى كه به مراد خويش نرسد عرب گويد : لم أقض منهم و طرى .\r\nديگر بيت چنين مىگويد كه ايشان پوشيدگان‌اند و در كبر ملكان‌اند . يعنى به نزديك خلق در شمار نيايند و كس از ايشان نه‌انديشد . لكن كبر ملكان دارند . و همچنان كه ملكان به چيزى خسيس بازننگرند ، ايشان نيز به دنيا و خلق بازننگرند از بزرگى آن‌كس كه ايشان را با او صحبت است . بزرگ‌همت گشته‌اند كه همت درخور\r\n\r\n","description":"","footnote":"","page_name":" 1696 ","page_number":316},
  {"content":"\r\n\r\nصحبت باشد . خلق ايشان را به نظر نيرزد ، و چون به نظر نيرزد به صحبت كى ارزد ؟ ! باز نيم‌بيت آخر گفت : چون ايشان را بينى همه ضميراند بىصور ، يعنى صور را در توان يافتن و ضمير را در نتوان يافتن . و كس ايشان را درنيابد . پندارى همه ضميراند . و نيز صورتها پرعيب باشد و ضمير بىعيب . از پاكى صورت ايشان است كه پندارى صورت ايشان ضمير است . و نيز چون ظاهر را راست كرده‌اند بر ضمير چنان است كه گويى ظاهر ايشان هم ضمير است .\r\nو نيز چون از خلق گريزان‌اند و با كس نيارامند ، چنان است كه گويى ضميراند كه اين صفت ضمير باشد .\r\n\r\n","description":"","footnote":"","page_name":" 1697 ","page_number":317},
  {"content":"\r\n . \r\n","description":"","footnote":"","page_name":" 1698 ","page_number":318},
  {"content":"\r\n\r\n\r\nالباب السادس و الخمسون قولهم فى المريد و المراد\r\n« المريد مراد فى الحقيقة و المراد مريد » . گفت به حقيقت مريد مراد باشد و مراد مريد . مريد خواهنده باشد و مراد خواسته . و مريد و مراد هر دو صفت بنده مىخواهد . يعنى در اين بنده صفت ارادت حق پديد آيد كه او خواهنده و جويندهء حق شود تا حق بخواسته بود كه او جوينده و خواهندهء حق باشد . پس هروقت كه مريد حق باشد لامحاله به مراد حق باشد ، و اين‌چنان است كه خدا گفت :  وَ ما تَشاؤُنَ إِلَّا أَنْ يَشاءَ اللَّهُ .  بندگان را مشيت اثبات كرد ، لكن مشيت ايشان مشيت خود نهاد . باز در كتاب اين را بيان كرد و گفت :\r\n« لان المريد لله لا يريد الا بارادة من الله [ 221 ب 
  ] تعالى تقدمت له » . از بهر آنكه خواهنده خدا را نتواند خواستن تا ارادتى از خدا پيش نرفته باشد . و اين بر دو معنى باشد : يا آن باشد كه خواسته باشد در ازل كه اين بنده مريد من باشد و دوست من باشد ، تا چون او موجود آيد بتواند مريد خدا بودن ، يا به ازل مريد بوده است ارادت او را تا در اين صفت ارادت در او پديد آيد . و در جمله مراد آن است كه ارادت صفتى است حق را ازلى ، و او مريد بوده است\r\n\r\n","description":"","footnote":"","page_name":" 1699 ","page_number":319},
  {"content":"\r\n\r\nهمه چيزها را بر حسب آنكه مىباشد در وقت آنچه خواسته است كه بباشد ، لامحاله بباشد . و خواسته است وقت بودن هر چيزى در آن‌وقت باشد ، لا يتقدم و لا يتأخر .\r\nو نيز همچنان‌كه خواسته است وجود ذات ايشان خواسته است . نيز در ازل وجود صفات ايشان بعضى از آن صفات متغير و بعضى نامتغير بر حسب ارادت او مىباشد . و مريد ذاتها و صفاتها ذره‌اى در هر دو كون موجود نباشد و معدوم نگردد و متحرك و ساكن نگردد مگر بر حسب ارادت ازلى . پس همه خلق با ارادت ايشان اسير ارادت‌اند ، تا آنكه او را خواسته است از آن خواسته است كه او خواسته بود كه مرا خواهد . و آنكه او را نخواسته است از آن نخواسته است كه او خواسته بود كه مرا نخواهد . باز اين را نظاير كرد و گفت :\r\n« قال الله تعالى :  يُحِبُّهُمْ وَ يُحِبُّونَهُ  » . خدا ايشان را دوست دارد و ايشان خدا را دوست دارند . محبت خود ايشان را مقدم گردانيد بر محبت ايشان خود را . يعنى از آن مرا دوست داشتند كه من ايشان را دوست داشتم ، و در اين دو فايده است : يكى آنكه بدانند كه علت دوست داشتن ايشان خداوند را دوست داشتن خداوند است ايشان را .\r\nحق تعالى بايد كه بنده را دوست دارد تا بنده او را دوست دارد ، نه آنكه بنده حق را دوست دارد تا باز حق او را دوست دارد . و چون اين بدانست ديگر بداند كه هم به آن مقدار كه در من محبت حق است ، محبت حق است مرا . و اين حديثى هايل است .\r\nو در خبر آمده است كه مردى به نزديك پيغامبر عليه السلام آمد و گفت : يا رسول الله هل يعلم العبد ما منزلته عند الله قال بلى ينظر ما منزلة الله عنده فان الله ينزل العبد من نفسه حيث ينزل العبد من نفسه .\r\n« قال الله تعالى :  رَضِيَ اللَّهُ عَنْهُمْ وَ رَضُوا عَنْهُ » .  گفت خدا از ايشان خشنود است و ايشان از خدا خشنود . رضاى خود از بندگان مقدم كرد بر رضاى بندگان از او تا بدانند كه علت رضاى بندگان از او رضاى او است از بندگان . و تا او از بندگان راضى\r\n\r\n","description":"","footnote":"","page_name":" 1700 ","page_number":320},
  {"content":"\r\n\r\nنباشد ، رضاى ازلى ؛ بنده از او راضى نباشد ، رضاى وقتى . و نيز بدانند كه هم به آن مقدار كه بنده را به قضاى او رضا باشد او را به افعال بنده رضا باشد ، چنان كه خداى تعالى گفت :\r\n « ثُمَّ تابَ عَلَيْهِمْ لِيَتُوبُوا »   .  ايشان را بازآوردم تا بازآمدند . باز آوردن خويش بر بازآمدن ايشان مقدم كرد تا بدانند هنر بازآمدن بندگان نبود ، فضل باز آوردن [ 222 الف 
  ] او بود . باز گفت :\r\n« فكانت ارادته لهم سبب ارادتهم له اذ علة كل شىء صنعه و لا علة لصنعه » . تا سبب ارادت ايشان حق را ارادت حق بود ايشان را از بهر آنكه علت همه چيزها صنع او است و صنع او را علت نيست .\r\nباز مىنمايد كه خدايى سبب و علت بندگى است ؛ نه بندگى سبب و علت خدايى .\r\nو اين از بهر آن است كه ارادت بندگان صفت بندگان است ، و ارادت حق صفت حق است . و بنده محدث است و صفات او محدث است ، و حق قديم است و صفات او قديم . و بر محدث تغير روا باشد و بر قديم تغير روا نباشد . پس روا باشد كه قديم سبب گردد محدث را ، كه حدوث خود تغير است از عدم به وجود آمدن . و چون اصلش تغير بود بر او تغير روا بود . باز روا نباشد كه محدث قديم را متغير گرداند كه بر قديم تغير روا نيست . و از اين معنى گفت كه ارادت حق سابق بايد بنده را تا باز بنده مريد حق آيد . باز گفت :\r\n« و من أراده الحق فمحال أن لا يريده العبد » . درست گشت كه مريد مراد است و مراد مريد . و درست گشت كه ارادت حق بنده را مقدم است بر ارادت بنده حق را . اكنون چون حق خواست كه بنده او را خواهد ، محال باشد كه بنده او را نخواهد . از بهر آنكه روا نباشد كه بر خلاف ارادت حق چيزى پديد آيد ، از بهر آنكه هرگاه كه بر خلاف ارادت او چيزى پديد آيد مقهور و مجبور باشد . و بر حق سبحانه قهر و جبر روا نباشد . باز گفت :\r\n« فجعل المريد مرادا و المراد مريدا غير أن المريد هو الذى سبق اجتهاده كشوفه و المراد هو الذى سبق كشوفه اجتهاده » . چون مريد را مراد گردانند و مراد را مريد فرق مىكند ميان صفت مريد و مراد و\r\n\r\n","description":"","footnote":"","page_name":" 1701 ","page_number":321},
  {"content":"\r\n\r\nمىگويد مريد مراد است و مراد مريد . پس فايدهء اختلاف اسمين چيست . گفت آن‌كس كه او را اجتهاد و رياضت پيش افتد و پس كشف سر پديد آيد ، اين را مريد خوانند . و اين از بهر آن است كه مريد چيزى جويندهء آن چيز باشد . و جوينده آن باشد كه نيافته باشد .\r\nبايد جستن تا بيابد .\r\nو جستن جز بلا و تعب نيست ، و قدر رنج و طلب بر مقدار مطلوب باشد . هرچند مطلوب خوارتر رنج طلب كردن او آسان‌تر . و هرچند مطلوب عزيزتر ، رنج طلب كردن او صعب‌تر و دشوارتر . و اين خود در عرف خلق ظاهر است . پس هيچ عزيز از حق عزيزتر نيست ، كه همه عزيزان در جنب عز او ذليل‌اند . محال باشد جويندهء او را آسانى و راحت ، جز به جهدى كه صد هزار جان در آن بذل كنند ، و جز به بلا كشيدن كه همه كون از آن بلا عاجز آيند كس به او راه نيابد . اينك صفت مريدان اين باشد .\r\nو باز آنكه او مراد باشد صفت او آن است كه اول او را كشف باشد ، باز اجتهاد و رياضت . و بلاى اجتهاد و رياضت به قوت كشف و مشاهدت به كشف به آن معنى كه قوت لذت از موجود كشيدن بلا بر او آسان گردد . پس به هر دو حال مريد را و [ 222 ب 
  ] مراد را از بلا چاره نيست ، الا آن است كه بلاى مريد پيش از وجود است ، و بلاى مراد از پس وجود . فاما جمله حق يافتن بىبلا روى نيست ، لكن ميان اين دو بلا فرقى افتد كه چون مريد آن باشد كه بلاى او پيش از وجود باشد ، از بلا خبر دارد . از بهر آنكه بلا مىكشد هنوز مراد نايافته .\r\nو اين : بلاء على بلاء ، باشد . اگر صحت ارادت نيستى خود در بلا هلاك گرددى . باز چون مراد آن باشد كه بلاى او از پس وجود باشد ، لذت وجود او را از بلا چنان غايب گرداند كه از بلا خبر ندارد . اين را كار آسان‌تر باشد . و مريدان را : بلاء فى بلاء ، باشد ؛ و مرادان را ، بلاء فى نعمة ، باشد . باز دليل آورد بر آنكه مريدان را اجتهاد پيش از كشوف باشد ؛ و گفت :\r\n«  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  » . مجاهدت در پيش نهاد و\r\n\r\n","description":"","footnote":"","page_name":" 1702 ","page_number":322},
  {"content":"\r\n\r\nهدايت از پس . اين صفت مريدان است . جهد كنند تا بيابند ، لكن با اين‌همه بيان كرد كه اين مريد هم مراد است ، از بهر آنكه مراد كشف او باشد و بلا از پس كشف . هر دو به ارادت حق بود ؛ و اين مريد بلاى او از اول و كشف او به آخر هم به ارادت حق بود . پس مريد مراد آمد و مراد مريد . باز در كتاب اين را بيان كرد و گفت :\r\n« و هو الذى يريده الله تعالى » . اين مريد كه بلاى او پيش از كشوف است كه خدا خواسته است كه او را به خود رساند .\r\n« فيقبل بقلبه اليه » . دل او را از خلق روى سوى خود گرداند تا پشت بر خلق آرد به معنى ترك ؛ و روى به حق آرد به معنى طلب . كه همه تاركان را معرض گويند و همه طالبان را مقبل .\r\n« و يحدث فيه لطفا يثير منه الاجتهاد فيه و الاقبال عليه و الارادة له » . گفت چون دليل او را از خلق بگردانيد و روى به حق آورد در او لطفى نهد كه او را برانگيزد ، تا به طلب كردن جهد سازد و روى به جستن آرد و خواهاى او گردد . و اين از آن گفت كه طلب بر مقدار غيبت باشد و اجتهاد بر مقدار طلب ؛ و هرچند ارادت صحيح‌تر طلب قوىتر . و هرچند طلب قوىتر بر اجتهاد به انبساطتر و تحمل بلاى طلب خوش‌تر . باز گفت :\r\n« ثم يكاشفه مكاشفة الاحوال » . باز در باطنش حالى پديد آيد كه آنچه مىجويد او را كشف گردد . اينك صفت مريدان چنين نهاد كه ياد كرديم . باز حديث حارثه به دليل آورد و گفت :\r\n« كما قال حارثة عزفت نفسى عن الدنيا فأظمأت نهارى و اسهرت ليلى ثم قال و كانى انظر الى عرش ربى بارزا » . نفس خويش را از دنيا دور گردانيدم ، و روز خويش را تشنه گردانيدم و شب را بيدار گردانيدم . باز گفت چنان است گويى به عرش خدا مىنگرم آشكارا .\r\n« فاخبر ان كشوف احوال الغيب كان له عقيب عزوفه عن الدنيا » .\r\nخبر داد كه گشاده گشتن احوال غيب او را پس از آن بود كه از دنيا دور گشته بود . حارثه را محل مريدان نهاد كه او را بلا و گرسنگى و بيدارى در پيش بود تا غيبت قيامت او را كشف گشت ، درست گشت كه مريدان را بلا بيش باشد و كشف [ 223 الف 
  ] از پس ، و آنكه او\r\n\r\n","description":"","footnote":"","page_name":" 1703 ","page_number":323},
  {"content":"\r\n\r\nرا بايد تا غيب قيامت كشف گردد چندين بلا به مقدمه ببايد آنكه او را بايد تا غيب حق كشف گردد بىبلا كى باشد ؟ ! و چون صفت مريدان بيان كرد صفت مرادان ساختن گرفت و گفت :\r\n« و المراد هو الذى يجذبه الحق جذبة القدرة و يكاشفه الاحوال » .\r\nگفت مراد نام آن‌كس باشد كه حق ناگاه او را به قدرت بكشد و از خلق بربايد هيچ بلا ناديده و ناآزموده ، و احوالى در سر او پديد آرد كه او را غيب كشف گردد . باز گفت :\r\n« فيشير قوة الشهود منه اجتهادا فيه و اقبالا عليه و تحملا لاثقاله » .\r\nقوت آن مشاهدت كه در سر پديد آيد در او اجتهادى و نشاطى برانگيزد و دل او را روى به آن چيز آرد كه يافته است و بلاى آن را كشيدن سازد و باك ندارد و بر وى سبك گردد . و اين خود متعارف است كه كسى را كه اميدى باشد كه ملك او را خلعتى دهد در روز جنگ خويشتن را پيش شمشير افگند با خطر هلاك اميد خلعت را و باز چون خلعت بيابد خويشتن هم پيش افگند گزاردن شكر منت را . باز بر اين دليل آورد قصهء جاودان فرعون و گفت :\r\n« كسحرة فرعون لما كوشفوا بالحال فى الوقت سهل عليهم تحمل ما توعدهم به فرعون » . چنان كه جاودان فرعون كه ايشان را در باطن كشف حال در وقت پديد آمد آسان گشت بر ايشان كشيدن آنچه فرعون ايشان را وعيد مىكرد ، چنان كه خدا گفت :\r\n« قالوا :  لَنْ نُؤْثِرَكَ عَلى ما جاءَنا مِنَ الْبَيِّناتِ وَ الَّذِي فَطَرَنا فَاقْضِ ما أَنْتَ قاضٍ » .  گفتند ترا نگزينيم بر آنچه ما را پديد آمد و بر آنكه ما را بيافريد . هرچه خواهى كردن بكن اين جاودان را . محل مرادان نهاد ايشان را . پيش از مشاهدت هيچ بلا نبود ، چون آثار قدرت بديدند كه چوب پاره كه حق او را غالب گردانيد همه مقدورات خلق در او نيست گردانيد . سلطان و قدرت حق بديدند و بدانستند كه آن‌كس كه او را قدرت چنين باشد بلاى همه خلق از ما دفع تواند كردن . و نيز بديدند كه ملك چنين بايد كه بنده را يارى دهد ؛ نه چون فرعون كز بندگان خويش يارى خواهد . و نيز بديدند كه آن‌كس كه باطلى سحر ما را در حقى عصا پنهان تواند كردن باطلى جفاهاى\r\n\r\n","description":"","footnote":"","page_name":" 1704 ","page_number":324},
  {"content":"\r\n\r\nما را در حقى فضل و رحمت خود پنهان تواند كردن . چون اين معانى ايشان را كشف گشت دست و پاى بريدن فرعون و بر درخت كردن ايشان را خوش گشت . كشف از پيش بود و بلا از پس . لكن كشيدن بلا در جنب كشف آسان گشت . و نيز قصهء عمر خطاب رضى الله عنه دليل آورد و گفت :\r\n« و كما فعل عمر بن الخطاب أقبل يريد قتل رسول الله صلى الله عليه فاسره الحق فى سبيله » . و اين نيز چنان است كه با عمر كرد كه بيامد تا پيغمبر را بكشد . حق او را در راه اسير كرد كه به خانه خواهر درآمد و سورهء طه مىخواندند . مصحف بخواست و برخواند كه : طه ما انزلنا عليك القرآن لتشقى . اين لطف حق با بندهء خود [ 223 ب 
  ] بديد كه مىگويد پاى بر زمين نه و بياساى كه ما را رنج تو نمىبايد . عجب آمدش . با خود گفت : من چيزى را مىپرستم كه از حال من خبر ندارد . خداوند چنين بايد كه از حال بندگان خبر دارد ، و نيز معبود من از من عذر نخواهد و مرا ننوازد . خداوند چنين بايد كه بنده را بنوازد و عذر نمايد . و نيز هرچند كه من معبود خويش را خدمت كنم مرا نگويد بس كه رنجه گشتى . معبود چنين مىبايد كه با بندهء خود چنين لطف كند . به اين معانى او را كشف افتاد . ناگاه به حق رسيد اجتهاد و رياضت پيش نارفته ؛ و القصة بطولها . [ آنگاه 
  ] از پس كشف رياضت و اجتهاد او به جايگاهى رسيد كه به بيان آن حاجت نيايد . و نيز در قصهء ابراهيم ادهم رحمة الله عليه حجت آورد و گفت :\r\n« و كقصة ابراهيم بن ادهم خرج يطلب الصيد [ متلهيا 
  ] فنودى ما لهذا خلقت و لا بهذا أمرت مرتين و نودى فى الثالثة من قربوس سرجه فقال و الله ما عصيت الله بعد يومى هذا ما عصمنى ربى » . و اين نيز چون قصهء ابراهيم بن ادهم است كه به صيد بيرون شد تا لهو و بازى كند . هيچ مقدمهء رياضت نداشت . ندايى شنيد كه ترا نه از بهر اين آفريده‌اند و نه به اين فرموده‌اند . و سيم بار از پيش كوههء زين آواز آمد و گفت : و الله كه در خدا عاصى نگردم پس از امروز تا خدا مرا معصوم دارد .\r\n\r\n","description":"","footnote":"","page_name":" 1705 ","page_number":325},
  {"content":"\r\n\r\nو در حكايت او چنين است كه اسپ در پى صيد بتاخت . آن صيد روى از پس كرد و گفت : « ما لهذا خلقت و لا بهذا امرت » . بترسيد .\r\nروى بازگردانيد و بازگشت . و چون حق تعالى خواست كه يك‌بارگى او را ببرد و از خلق ببراند ، ديگرباره از پيش كوههء زين آواز آمد كه :\r\n« ما لهذا خلقت و لا بهذا امرت » . فزع او بيشتر گشت و كشف زيادت گشت . چون حق خواست كه منت تمام كند ، سيم بار از گوى گريبان آواز آمد : « ما لهذا خلقت و لا بهذا امرت » . كشف تمام گشت .\r\nسلطان حق بديد صيد را به سخن آوردن و زين را به سخن آوردن و گوى گريبان به سخن آوردن . و نيز لطف حق بديد و با خود گفت كه من از بهر لهو و بازى مىدوم و او مرا سوى خود مىخواند . و نيز بديد كه من نيازمند از او بىنياز مىگريزم ؛ و او بىنياز با من نيازمند آشتى مىجويد . چون اين معانى او را كشف گشت ، اسب به جاى بگذاشت و نزديك شانى آمد و آن لباس خود به وى داد و گليمينهء او بخواست و درپوشيد ؛ و از خلق و مال و اهل اعراض كرد و روى به حق تعالى آورد . و رياضت او از پس كشف در حكايت او خود بيامد . باز شيخ چنين مىگويد :\r\n« هذه جذبة القدرة كوشفوا بالاحوال فاسقطوا عن النفوس و الاموال » . كشيدن قدرت حق بنده را چنين باشد . اول ايشان را احوال باطن كشف گردد . از نفس و از مال ساقط گردند ، چنان كه جاودان فرعون از نفس ساقط گشتند ، تا هر بلايى كه بر نفس آمد باك نداشتند .\r\nو عمر رضى الله عنه از نفس مال و جاه ساقط گشت تا عز تعظيم كفار او را از ذل او چنان ساقط گشت [ 224 الف 
  ] كه ذل بندگى كردن مصطفى را بر آن عز اختيار كرد . و چون ولايت همه اسلام او را گشت به مرقعى قناعت كرد . و ابراهيم ادهم را رحمة الله عليه چون كشف پديد آمد مال و اهل و اولاد و وطن فراموش كرد و انس حق بدل فرزندان او را انس گشت ؛ و ذل بدل عز او را عز گشت ؛ و فقر بدل مال او را غنا گشت ؛ و غربت به بدل وطن او را\r\n\r\n","description":"","footnote":"","page_name":" 1706 ","page_number":326},
  {"content":"\r\n\r\nوطن گشت . اينك مراد را صفت اين باشد .\r\nو جمله سخن آن است كه مريد را و مراد را هيچ ارادت نباشد ، و مريد تا همه ارادتها از خويشتن ساقط نكند ارادت او به حق درست نگردد . و مراد چون به حق رسيد همه ارادتها از او ساقط گردد . پس در جمله هركه را حق بايد جز حق او را به كار نيايد . و هركه را حق بايد حق خود او را به هيچ‌كس باز نگذارد . پس بر اين معنى چهار بيت ياد كرد از ابو عبد الله البرقى و گفت :\r\n« انشدونا لابى عبد الله البرقى الفقيه لنفسه رضى الله عنه :\r\n مريد صفا منه سر الفؤاد * فهام به السر فى كل واد » \r\nگفت : مريدى كه صافى گشت از او سر دل او ، و آن سر او را سرگشته و سرگردان كند در هر وادى . يعنى سر او چون از دوست صافى گشت جز دوست در سر او هيچ‌چيز نماند تا با كس او را انس نماند . از آرزوى دوست به هر وادى مىدود تا مگر اثر دوست يابد تا بيارامد . باز گفت :\r\n « ففى اى واد سعى لم يجد * له ملجأ غير مولى العباد » \r\nمىگويد : در هر وادى كه مىگردد و مىدود خويشتن را پناهگاه نمىيابد جز خداوند بندگان يعنى او را خداوند به كار است و با كس اثر خداوند نيابد تا آرام گيرد در تك و پوى مانده است . باز گفت :\r\n « صفا بالوفاء و فى بالصفا * و نور الصفا فى سراج الفؤاد » \r\nبه وفا صافى گشت ، يعنى وفا بياورد صافى بىجفا و وفا صفا به جاى آورد . يعنى صفا را تيره نگردانيد به جفا يا به آميختن جز با دوست . و نور دوستى چراغ دل است و دوستى را به آن معنى صفا خوانند كه چون دوستى مؤكد گردد دل از غير دوست صافى گردد . و اين را چراغ دل دوستى به آن خواند كه چون محبت در دل قرار گيرد دل همه دوست بيند ، آلت گردد دوستى ديدن دوست را ؛ چون چراغ كه آلت گردد ديدن اشخاص را . باز گفت :\r\n « اراد و ما كان حتى أريد * فطوبى له من مريد مراد » \r\nاو دوست خويش را خواست و نتوانست خواستن تا او را\r\n\r\n","description":"","footnote":"","page_name":" 1707 ","page_number":327},
  {"content":"\r\n\r\nنخواستند ؛ يعنى تا دوست او را نخواست او دوست را نتواند خواستن .\r\nخنك اين كس را كه هم مريد است و هم مراد . يعنى او خواهان دوست و دوست خواهان او .\r\n\r\n","description":"","footnote":"","page_name":" 1708 ","page_number":328},
  {"content":"\r\n\r\n\r\nالباب السابع و الخمسون قولهم فى المجاهدات و المعاملات\r\n« قال بعض الكبراء التعبد اتيان ما وظف الحق على شرط الواجب » .\r\nمىگويد تعبد بندگى به جاى آوردن است كه آنچه حق بر تو وظيفت نهاد آن را به جاى آرى بر آن شرط كه واجب است . و شرط واجب آن است كه نه تقصير كنى و نه از حد درگذرى ؛ [ 224 ب 
  ] و نه امر او را ضايع كنى . باز شرط واجب را در كتاب تفسير كرد و گفت :\r\n« و شرط الواجب الاتيان به على غير مطالعة عوض و ان شهدته فصلا » . گفت شرط واجب آن است كه وظايف حق به جاى آرى بىآنكه خويشتن را عوض طمع كنى . اگرچه آن را فضل بينى ، يعنى امر حق را كه به جاى آرى كه حق خداوند سبحانه بر بنده واجب است ، هرچند كه خدمت را عوض باشد يا نباشد . و آنكه گفت آن را فضل بينى ، يعنى عوض از او فضل دانى نه وجوب ، كه اگر واجب دانى اعتماد بر فعل خويش دانى هلاك گردى . و چون فضل دانى اميد دارى و نيازمندوار پيش روى رهايى يا بى .\r\nشايد كه معنى فضل ديدن آن باشد كه اينك ترا سزاى خدمت خود گردانيد . از او فضل دانى كه بر تو بر اين فضل شكر واجب آيد\r\n\r\n","description":"","footnote":"","page_name":" 1709 ","page_number":329},
  {"content":"\r\n\r\nو عوض ديگر طمع ندارى ؛ از بهر آنكه چون در وقت بر ميان خود زنار نبينى و بر گردن عسلى نبينى و بر سر كلاه مغان نبينى ، و خويشتن را پيش بت ساجد نبينى ، و در دل خويش توحيد و ايمان بينى و بر زبان خويش شهادت و ذكر بينى ، و از خويشتن به مقدمه هنرى ندارى و شفيعى نبينى كه اين به آن سبب يافته باشى ، دانى كه اين محض فضل خداوند است با تو ، كه اگر همه خلق را با خويشتن به شكر اين يار كنى شكر اين فضل به جاى نتوانى آوردن . و نيز طمع عوض داشتن محال باشد . باز اين را تفسيرى ديگر كرد و گفت :\r\n« بل يستوفيك عن روية الفضل و العوض ما لله عز و جلّ عليك فى العمل » . و ترا از تو به تمامى بستاند از ديدن فضل و عوض آنچه خداوند را است بر تو در عمل . يعنى وجوب حق او بر تو در آن عمل و بيم تقصير افتادن در حق او و ديدن منت و فضل او و به جاى آوردن شكر منت او ترا چنان مشغول گرداند كه نه عوض ياد آيد و نه طمع فضل ، از بهر آنكه طمع كردن به فضل و عوض نصيب تو است ، و به جاى آوردن امر حق و گزاردن شكر او نصيب حق است از تو چنان مشغول نصيب او باشى كه نصيب خويش فراموش كنى . و اگر بنده خويشتن را مشغول گرداند به گزاردن حقهاى خدا هرگز حقهاى او را نهايت نيايد ؛ فراغ طلب خويش كى باشد ؟ ! با آنكه بنده را خود بر خدا هيچ حقى نباشد ، باز بر اين معنى دليل آورد و گفت :\r\n« فى قوله تعالى :  إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ  :\r\nقال ليعبدوه بالرق لا بالطمع » . اينكه خدا گفت من از مؤمنان تنها و مالهاشان بخريدم ، و مالها خود آن او بود ، و آن خويشتن را نبايد خريدن ، لكن معنى در اين شرا آن است كه چون بدانند كه آن او است او را به حكم بندگى پرستند نه به حكم طمع ، كه آزاد آزاد را خدمت به طمع كند ، باز بنده خداوند را به وجوب خدمت كند نه به طمع .\r\n« قيل لابى بكر الواسطى باى شاهد ينبغى ان يكون العبد فى حركات ما يسعى » . ابو بكر واسطى را رحمه الله گفتند چه چيز بايد كه بنده ببيند در آن وقت كه مىجنبد در خدمت خداوند خويش ، يعنى آن خدمت كه بيارد در وقت چه بايد كه بيند . گفت :\r\n\r\n","description":"","footnote":"","page_name":" 1710 ","page_number":330},
  {"content":"\r\n\r\n« شاهد الفناء عن حركاته التى هى كائنة بغيره » . بايد كه شاهد او يعنى جايگاه ديدار او فنا باشد از حركات او كه آن [ 225 الف 
  ] حركات هست به غير او گشته است . معنى اين سخن آن است كه حركات و افعال بندگان را خالق حق است ، تا اگر اندامهاشان به خدمت حركات مىآرد خالق آن حركات خدمت حق است ؛ و اگر زفانشان به شهادت مىجنبد خالق آن حركات شهادت حق است . چون خالق همه او را بيند داند كه اگر در دل نظر توفيق او نبودى توحيد و ايمان و معرفت نبودى ، و اگر بر زفان توفيق و تحريك او نبودى ذكر شهادت نبودى ؛ و اگر بر اندامها توفيق و فضل او نبودى خدمت و طاعت نبودى . ببيند كه همه او كرده است ، اگر او اصل و مايه از من بازستدى اين فرع و سود از من موجود نيامدى . همه از او بيند و از خويشتن هيچ نبيند . شاهد فنا آن حركات كه غير او باشد چنين باشد .\r\n« قال ابو عبد الله النباحى استحلاء الطاعة ثمرة الوحشة من الحق تعالى » گفت خوش آمدن و شيرين آمدن طاعت در دل بنده ثمرهء آن است كه او را از حق تعالى وحشت است . معنى اين سخن آن است كه طاعت صفت بنده است و هركه را با صفت خويش انس باشد از حق وحشت باشد . باز هركه را با حق انس باشد از خويشتن و از فعل خويشتن و از همه خلق وحشت باشد ، و معنى اين وحشت از فعل خويش نه آن باشد كه فعل نكند ، فعل كند و لكن فعل را سزاى حق نبيند . و نيز بنده هرچند كه به خدمت كردن جهد كند هم مقصر باشد ، و مقصر را جاى شرم و خشيت باشد نه جاى انس و آرام . و نيز هرچند بنده خدمت به جاى آرد از حق او بيرون نيايد . نظارهء وجوب حق او را چنان مشغول گرداند كه فعل خويش ياد نيايد . فعلى كه ياد نيايد به آن فعل انس چگونه گيرد ؟ !\r\nو نيز منت بر خدمت مقدم است ، تا نظارهء منت باشد به نظارهء خدمت نرسد ، انس چگونه گيرد ؟ ! و اگر ابليس را طاعتهاى خويش خوش نيامده بودى ، انا خير ، نگفتى ، جاودان شقى نگشتى . ابليس طاعت كرد و طاعت ديد تا خويشتن ياد كرد ، بدبخت گشت . باز آدم\r\n\r\n","description":"","footnote":"","page_name":" 1711 ","page_number":331},
  {"content":"\r\n\r\nعليه السلام زلت كرد چون خويشتن را آلوده ديد به زلت خويش نظر كرد خدا را ديد گفت : ربنا ظلمنا انفسنا ، تا جاودان نيك‌بخت گشت ، تا جهانيان بدانند كه عاصى خدابين بهتر كه مطيع خويشتن‌بين . باز در كتاب اين را تفسير كرد و گفت :\r\n« اذ لا يواصل الحق بها و لا يفاصل » . از بهر آنكه به طاعت حق نتوان پيوستن و نه از حق به وى توان بريدن . از بهر آنكه وصال و فصال تأثير حكم ازلى است نه تأثير فعل وقتى . و مراد از طاعت وصال است و نجات از فصال . چون وصال و فصال به وى نباشد استحلاى او محال باشد .\r\n« و لا يعتمد عليها اعتماد معول و لا يتركها ترك معاند » . و بر طاعتهاى خويش اعتماد نكند ، اعتمادى كه پشت به آن باز نهد . و نيز به جاى بنگذارد به جاى گذاشتنى كه حق را معاند و مخالف گردد .\r\nيعنى امر به جاى آرد تا مخالف حق نباشد و برگزارد امر اعتماد نكند ، تا نجات خويش از غير حق نبيند تا پيش از كردن و پس از كردن نظارهء حق باشد به نظارهء خويش .\r\nاين است تفسير قول پيغمبر عليه السلام چون جبريل عليه سلام الله او را گفت : ما الاحسان . جواب داد گفت : ان تعبد الله كانك تراه .\r\nيعنى چنان پرست كه او را بينى ، نه چنان كه عبادت خويش بينى يا در طاعت [ 225 ب 
  ] خود نگرى . باز گفت :\r\n« بل يقيم وظائف الحق رقا و عبودية و يكون الاعتماد على ما فى الازل » . و تفسير اين آن باشد كه وظيفه‌هاى حق را به جاى آرد به حكم بندگى و مملوكى كه بنده و مملوك ساعتى از حق خدا خالى نيست ، و اعتماد بر فعل خويش نكند لكن بر قضاى ازلى كند و هميشه ترسان باشد كه من اين همه رنج مىبرم چه كنم اگر در ازل شايستهء او نبوده باشم . باز گفت :\r\n« يريد باستحلاء الطاعة رؤيتها من نفسك دون مشاهدة فضل الله عليك فى التوفيق » . اين خوش آمدن طاعت بدل آن باشد كه طاعت از خويشتن‌بينى و از فضل خدا كه مرا توفيق داد . نبينى كه طاعت به دو معنى طاعت گردد . به توفيق اول و قبول آخر . و تا توفيق سابق نباشد\r\n\r\n","description":"","footnote":"","page_name":" 1712 ","page_number":332},
  {"content":"\r\n\r\nفعل موجود نيايد . و تا اين فعل مقبول نگردد طاعت نگردد ، كه بنده به او نجات يابد ، اول و آخر فراموش كردن و در ميانه خويشتن ديدن محال است . باز گفت :\r\n« فى قوله سبحانه :  وَ لَذِكْرُ اللَّهِ أَكْبَرُ » .  ياد كرد خدا بزرگتر . يعنى ياد كرد چون منى ترا بزرگتر از ياد كردن چون توى مرا ، كه اگر ذليلى ضعيفى عاجزى حقيرى درويشى عزيزى قوىاى قادرى توانگرى بىنياز را ياد كند چه عجب باشد ؟ ! عجب آن باشد كه بىنياز توانگر قادر قوى عزيز ضعيف ذليل حقير فقير را ياد كند . پس چون مرا ياد كنى ياد من ترا هيچ فراموش نگردد . باز در كتاب اين را تفسير كرد و گفت :\r\n« اكبر من ان يبلغه افهامكم و يحويه عقولكم و يجرى على السنتكم » .\r\nياد من از آن بزرگتر است كه فهم شما به وى رسد يا عقل شما آن را دريابد يا بر زبان شما بگذرد . يعنى اگر فضل من نيستى زبان شما سزاى ياد من نيستى ؛ و عقل شما سزاى شناخت من نيستى ؛ و فهم شما سزاى دريافتن من نيستى كه من از آن بزرگترم كه كسى مرا بيابد تا من نخواهم . باز گفت :\r\n« و حقيقة [ الذكر هو 
  ] نسيان ما سواه فيه لقوله تعالى :  وَ اذْكُرْ رَبَّكَ إِذا نَسِيتَ » .  و حقيقت ياد كردن من آن است كه هرچه جز من است همه فراموش كنى در ياد من چنان كه خدا گفت : ياد كن خداوند خويش را چون فراموش كردى . يعنى : و اذكر ربك اذا نسيت ، غير ربك . ياد كن خداوند را آنگاه كه فراموش كنى غير خداوند را . و اين از بهر آن است كه صفت حق آن است كه : لا يشغله شىء عن شىء .\r\nپس او تواند كه همه را يك‌بار ياد كند ، از بهر آنكه غفلت و نسيان صفت او نيست . باز بنده را نسيان و غفلت صفت است يا از دون حق غافل و ناسى بايد تا حق را ياد تواند كردن ، يا از حق غافل و ناسى بايد تا غير حق را ياد تواند كردن . باز گفت :\r\n« و فى قوله سبحانه :  كُلُوا وَ اشْرَبُوا هَنِيئاً بِما أَسْلَفْتُمْ فِي الْأَيَّامِ الْخالِيَةِ  » . چون بهشتيان را به بهشت فروآرند فرمان آيد كه بخوريد و بياشاميد كه گوارنده‌تان باد به آنكه پيش بفرستاده‌ايد از آن\r\n\r\n","description":"","footnote":"","page_name":" 1713 ","page_number":333},
  {"content":"\r\n\r\nروزهاى خالى . شايد كه اين خاليه ماضيه باشد . گويند : خلا اذا مضى ، يعنى روزگارتان گذشت و مكافات يافتيد نعمت ناگذران را . باز در كتاب جز اين مىگويد :\r\n« اى  الْخالِيَةِ  عن ذكر الله تعالى لتعلموا أنكم بفضله نلتم ما نلتم لا بأعمالكم » . مىگويد آن روزهاتان خالى بود از ذكر من ، و اين همه نيكوى شما را دادم [ 226 الف 
  ] تا بدانيد كه هرچه يافتيد به فضل يافتيد نه به عمل خويش . روزگارها نه بر ذكر من گذاشتيد ، اگر با شما درخور شما كار كردمى و درخور شما مكافات كردمى ، شما را به شما باز گذاشتمى لكن نه درخور شما مكافات كردم به فضل خويش با شما مكافات كردم ، شما در دنيا از من اعراض كرديد و من در عقبى به فضل خود از شما اعراض نكردم .\r\n« قال ابو بكر القحطبى نفوس الموحدين نفوس سئمت من جميع ما ظهر من نعوتها و صفاتها و استقبحت كل باد بدا منها و انقطعت عن الشواهد و العوائد و الفوائد و عجزت عن اظهار الدعاوى بين يديه لما سمعت قوله تعالى :  وَ لا يُشْرِكْ بِعِبادَةِ رَبِّهِ أَحَداً » .  ابو بكر قحطبى رحمه الله گويد كه تنهاى موحدان تنهايى است كه او را سيرى گرفته است از هرچه پديد آيد نعوت و صفات او . يعنى هر فعلى كه بيارد از آن فعل او را ملالت و سآمت خيزد . و سآمت گرفتن را معنى آن باشد كه به آن افعال آرام نگيرد و بر وى اعتماد نكند ، از بهر آنكه عادت آن است ميان خلق كه هرچه خوش آيد با او آرام و انس گيرد ، و هرچه ناخوش آيد از آن ملالت و نفرت گيرد . و موحد را هيچ فعل خود خوش و بسنده نيايد به اين معنى او را از افعال خويش سآمت گيرد ، يا به آن معنى كه چون داند كه نجات او به فعل او نيست چيزى كز او خير و شر نبيند با او آرام نگيرد .\r\nباز گفت : و زشت دارد هر چيزى كه از او پديد آيد ، به آن معنى كه هر چندان‌كه پديد آيد طاعت باشد با تقصير بيند و تقصير در عمل عيب باشد و معيوب زشت باشد . و شرم داشتن از طاعت از بهر تقصير اصلى است مؤكد ميان بزرگان . نبينى كه هيچ‌كس را عمل پاك‌تر از عمل مصطفى نبود عليه السلام . و با اين همه در دعاى\r\n\r\n","description":"","footnote":"","page_name":" 1714 ","page_number":334},
  {"content":"\r\n\r\nخويشتن گفت : اللهم هذه يداى و ما جنيت بها على نفسى فاغفر الذنب العظيم انه لا يغفر الذنب العظيم الا الرب العظيم . و ما دانيم كه جنايت او از گناهان نبود ، لكن خويشتن را مقصر دانست در حق خداوند خويش و جانى و مذنب خواند خويشتن را و معنى استغفار او به روزى صد بار يا هفتاد بار هم اين است .\r\nو معنى امر خدا او را كه به آخر عمر گفت :  وَ اسْتَغْفِرْهُ إِنَّهُ كانَ تَوَّاباً ،  همين است . باز گفت : خويشتن ببراند از شواهد و عوايد و فوائد . و شيخ در كتاب شواهد خلق مىنهد و عوايد اعراض مىنهد و فوائد اعواض . يعنى در آنچه مىكند خلق را نبيند تا ريا به فعل او درنيايد . و نيز فعل خويش را فايده نبيند تا عجب به او درنيايد . و نيز خويشتن را مستوجب عوض نبيند تا طمع به فعل او درنيايد ، چون اعمال او از طمع و از عجب و از ريا خالى گردد خالص گردد .\r\nو خالص آن باشد كه با او هيچ‌چيز نياميزد .\r\nباز گفت : و عاجز گشته باشد از ظاهر كردن دعوى پيش خدا از آنكه شنيده است قول خداوند تعالى كه چنين مىگويد كه در عبادت خداوند شرك نبايد آوردن . و شرك ناآوردن آن باشد كه پيش از آوردن همه از او بيند و وقت [ 226 ب 
  ] آوردن همه او را آرد و خويشتن از ميانه بيرون آرد . پس دعوى كردن چگونه درست آيد چون خويشتن را هيچ‌چيز نبيند ؟ ! از بهر آنكه هر مدعى كه چيزى دعوى كند پيش از آنكه چيزى به خويشتن اضافت كند نخست خويشتن بيند تا دعويش درست آيد كه آن چيز آن من است . پس همه مدعيان خويشتن‌بين باشند ، و عارفان را خويشتن ديدن حجاب باشد . چون او خود آن خويش نباشد محال باشد كه فعل او آن او باشد . و لامحاله اصل همه بندگى است و بنده را خود ملك نباشد ، و نيز منافع او مستحق مولى باشد ، پس با تحقيق عبوديت دعوى محال است .\r\n« و قال ابو بكر الواسطى معنى التكبير فى الصلاة كانك تقول جللت عن ان تواصل بها او تفاصل بتركها اذ الفصل و الوصل ليس بالحركات بل هو بما سبق فى الازل » . و معنى تكبير كردن به اول نماز آن است كه بنده گويد : الله اكبر يعنى خدا از آن بزرگتر است كه به\r\n\r\n","description":"","footnote":"","page_name":" 1715 ","page_number":335},
  {"content":"\r\n\r\nاو به اين فعل توان پيوستن يا به ترك اين فعل از او توان بريدن ، از بهر آنكه پيوستن و بريدن با او به حركات نيست ، لكن به قضاى سابق ازلى است .\r\nو اينكه مىگويد به حركات نتوان پيوستن و نتوان بريدن از آن مىگويد كه هر و صلى و فصلى كه به حركات باشد ميان جوهرين و جسمين باشد . و انتقال بايد هر دو را تا موصول گردند يا مفصول .\r\nاگر موصول گردند انتقال بايد از بعد به قرب يا ملازقت تا موصولى پديد آيد . و اگر مفصول گردند انتقال بايد از قرب به بعد از پس مباينت . و از اين معنى بر قديم هيچ‌چيز روا نباشد . شايد كه مواصلت جنسين را باشد و مباينت ضدين را ، و حق را نه جنس روا باشد نه ضد .\r\nلكن معنى حكايت نه اين است ، معناش آن است كه وصال با تو اكرام تست بنده را ، و فصال از تو اهانت تست بنده را . و علت اين هر دو حركات وقتى نيست كه از بنده موجود آيد ، لكن علت اين هر دو قضاى ازلى است ، چنان كه گفت : و هؤلاء فى الجنة و لا أبالى و هؤلاء فى النار و لا ابالى . باز قسمت موصول و مفصول گشتند ، موصول به بر و كرامت نه به ذات و مفصول از بر و رحمت نه از ذات . پس وصل و فصل پديد آمد پيش از فعل من اكنون كه نماز خواهم كردن مىگويم : الله اكبر ، تو از آن بزرگترى كه اين طاعت علت گردد وصال ترا ، يا ترك اين طاعت علت گردد فصال ترا . باز گفت :\r\n« قال الجنيد لا يكونن همك فى صلاتك اقامتها دون الفرح و السرور بالاتصال به من لا وسيلة اليه الا به » . جنيد گفت نبايد كه همت تو در نماز گزاردن نماز باشد و بس ، لكن همت تو در نماز شاد بودن تو بايد به پيوستن با آن كسى كه نزديكى نيابى به وى الا به وى .\r\nمعنى اين سخن آن باشد كه در نماز نشان وصال است ، از بهر آنكه وصال بنده به حق به انفصال باشد از دون حق . هرچند بنده از خلق منفصل‌تر به حق تعالى متصل‌تر ؛ و كمال اين معنى در هيچ عبادت نيابد مگر در نماز ، از بهر آنكه در هر عبارتى خلق را نصيب است\r\n\r\n","description":"","footnote":"","page_name":" 1716 ","page_number":336},
  {"content":"\r\n\r\n[ 227 الف 
  ] مگر در نماز ، كه چون بنده در نماز آمد از همه خلق به همه معانى بريده گردد ، هفت اندام و دلش دربند گردد ، نظر و كلام و سماع و حركات و افعال همه بر او حرام گردد . پس چون از خلق به كليت منقطع گردد نشان اتصال باشد به حق .\r\nاكنون چنين مىگويد جنيد اگرچه نماز را معنى اين است بايد كه در نماز دلت با نماز نباشد كه نماز خويش بينى يا شادى به فعل خويش بينى يا فعل خويش را علت وصال بينى ، لكن شاد به آن باشى كه او مرا سزاى خدمت خود گردانيد تا من خدمت را شايستم ، و نيز شاد باشى به آنچه هيچ وسيلت نيست ميان بنده و حق مگر هم حق .\r\nاگر او بنده را به خود رساند بىعلتى تواند . و اگر بنده را از خود ببراند بىعلت تواند ؛ تا نظر به هر حالى به حق باشد نه به خود و افعال خود .\r\n« و قال ابن عطاء لا يكونن همك فى صلواتك اقامتها دون الهيبة و الاجلال لمن رآك فيها » . مىگويد نبايد كه هم و انديشهء تو در نماز كردن گزاردن نماز باشد و بس . لكن بايد كه در نماز همت تو هيبت و اجلال آن كس باشد كه او ترا در نماز مىبيند . معنى اين سخن آن است كه پيغامبر جبريل را عليهما السلام جواب داد و گفت : و ان لم تكن تراه فهو يراك . گفت او را چنان پرست كه گويى مىبينى كه هركه دوست را مىبيند در آن حال مشاهدت دوست غير دوست ياد نيايد او را .\r\nپس اگر ترا قوت اين مشاهدت نيست كه او را بينى ، بارى بيقين بدان كه او ترا مىبيند . ادب نگاه دار كه كسى كه خداوند او به او مىنگرد و او را مىبيند بىادبى نيارد كردن ؛ و كسى كه مخلوق او را مىبيند پيش آن مخلوق بىحرمتى نيارد كردن . اگر ديدن حق را حشمت از مخلوقان بيش نباشد بارى برابر مخلوقان بايد . اكنون ابن عطا چنين مىگويد كه همت بنده در نماز هيبت و بزرگداشت خداوند بايد كه بداند كه او مرا مىبيند تا حواس و نفس و دل به جاى دارد .\r\n« و قال غيره معنى الصلاة التجريد عن العلائق و التفريد بالحقايق » . گفت معنى نماز برهنه گشتن است از همه علاقتها و\r\n\r\n","description":"","footnote":"","page_name":" 1717 ","page_number":337},
  {"content":"\r\n\r\nيگانه گشتن است به همه حقيقتها . باز شيخ تفسير كرد علايق و حقايق را .\r\n« قال العلائق ما سوى الله و الحقائق ما لله و من الله » . گفت هرچه جز خدا است همه علايق است و آنچه خدا را است و از خدا است حقايق است . اكنون معنى حكايت آن است كه چون نماز خواهد كردن بايد كه بريده و برهنه گردد از هرچه جز خدا است تا يگانه خدا را تواند گشتن ؛ از بهر آنكه چون نماز بستى به تن خويشتن ، از همه خلق و از همه افعال بريدى . و حق را نظر به نفس نيست كه : ان الله تعالى لا ينظر الى صوركم و لا الى اعمالكم . پس آن بريدى از خلق كه نظاره‌گاه خلق است نه نظاره‌گاه حق ؛ و آنكه نظاره‌گاه حق است ، و آن دل است . چنان كه گفت : و لكن ينظر الى قلوبكم ، از خلق ببريدى و لكن با خلق مىدارى آنچه آن حق است سوى خلق برده‌اى ؛ و آنچه آن خلق است سوى حق آورده‌اى ؛ اين نماز نباشد . دلت با حق بردى و تن نه در نماز بهتر از آنكه [ 227 ب 
  ] دلت با خلق است و تنت در نماز .\r\n« و قال غيره الصلاة وصل » . گفت نماز پيوستن است به حق . و بنده چون به نماز درآيد چنين نمايد كه از خلق ببريدم تا به تو پيوندم .\r\nاگر چنان است كه دلش در نماز با حق است نه با خلق ، اين نماز وصل است ؛ و اگر دلش در نمازش با خلق است نه با حق اين نماز قطع است ، نماز وصل را بايد . چون قطع گردد فايده نيابد ، از بهر آنكه از وصل رحمت آيد و از قطع لعنت . جايى كه رحمت بايد لعنت آيد مخاطره باشد . باز گفت :\r\n« و سمعت فارسا يقول معنى الصوم الغيبة عن رؤية الخلق برؤية الحق » . معنى روزه غايب گشتن است از ديدار خلق به ديدار حق . از اينجا روزهء سر مىخواهد نه روزهء ظاهر . و اين از آن معنا است كه روزه در وضع لغت خود امساك است . چون ظاهر را از شهوت و مراد بازدارى به حكم شريعت روزه‌دار باشى . و نيز روزه سرى است ميان بنده و ميان حق تعالى . چون آن روزه كه ظاهر است به حكم شريعت سر است ، و خلق بر او مطلع نگردد مگر خدا ، پس آن روزه كه در\r\n\r\n","description":"","footnote":"","page_name":" 1718 ","page_number":338},
  {"content":"\r\n\r\nباطن باشد اولاتر كه سر باشد و خلق بر او مطلع نگردد . و چون باطن به مشاهدت حق مشغول گرداند به خلق بازننگرد باطن صائم گردد .\r\nباز بر اين حجت آورد و گفت :\r\n« لقوله سبحانه فى قصة مريم :  إِنِّي نَذَرْتُ لِلرَّحْمنِ صَوْماً فَلَنْ أُكَلِّمَ الْيَوْمَ إِنْسِيًّا » .  مريم گفت من نذر كرده‌ام با خدا كه روزه دارم و با هيچ آدمى سخن نگويم . روزهء خود را باز ايستادن دانست از صحبت خلق . باز شيخ مىگويد :\r\n« لغيبتى عنهم برؤية الحق فلا استجيز فى صومى أن يشغلنى عنه شاغل او يقطعنى [ عنه 
  ] قاطع » . گفت در اين روزه كه من نذر كردم خويشتن به حق مشغول گردانيدم و از خلق غايب گشته‌ام ؛ روا ندارم كه در روزه با كس سخن گويم تا مرا از حق مشغول گرداند يا از حق ببراند . و اين به آن معنى گفت كه روزه تنها ناخوردن نبود ، لكن ظاهر و باطن خويش روزه‌دار گردانيده بود ، زبانش نيز روزه‌دار بود به آنكه از خلق بريده بود و به ذكر مشغول گشته ، و ذكر او با مشاهدت سر بود . اگر زبان از ياد حق به سخن گفتن مخلوقان باز آوردى سرش از شغل حق به شغل خلق بازآمدى و روزهء سر او را قدح افتادى . باز گفت :\r\n« و يدل عليه قول النبى عليه السلام : الصوم جنة اى حجاب عما دون الله تعالى » . روزه سپر است يعنى حجاب است از هرچه دون خدا است . سپر را جنة خوانند از آنكه مردم از پس او پنهان گردد تا سلاح دشمن به او راه نيابد ، و اصل او پوشيدن باشد . چون شب تاريك شود گويند : جن الليل ، از بهر آنكه همه چيزها را به تاريكى بپوشاند . و نيز پريان را جن خوانند از آنكه از چشم خلق پوشيده‌اند و خلق ايشان را نبينند . پس روزه را جنة خواند بر اين معنى كه او پوشش گردد بنده را . و در اين پوشش خلاف كرده‌اند . گروهى گفته‌اند سپر گردد از غيبت كردن و دروغ گفتن و محال انديشيدن .\r\nو گروهى گفتند كه سپر گردد از آتش دوزخ . و گروهى گفتند سپر گردد دل [ 228 الف 
  ] بنده را از هرچه جز حق است تا ايشان را نبيند . باز گفت :\r\n\r\n","description":"","footnote":"","page_name":" 1719 ","page_number":339},
  {"content":"\r\n\r\n« فى قوله عليه السلام الصوم لى و انا اجزى به » . گفت روزه مرا است و پاداش روزه من دهم .\r\n« قال بعض الكبار يعنى انا الجزاء به » . گفت پاداش روزه منم .\r\nيعنى به هر طاعتى بنده ثواب و درجات يابد تا روزه دارد . و چون روزه چنان دارد كه بايد مرا بيابد . باز گفت :\r\n« قال ابو الحسن بن ابى ذر اى معرفتى هى الجزاء به » . اينكه گفت جزاى آن من دهم معناش آن است كه معرفت من جزاى روزه‌داران است .\r\nو اين به آن معنى گفت كه همه طاعتها كه بنده بكند خلق بر او مطلع گردد مگر روزه كه سر است و جز خدا نداند . چون بنده روزه دارد و حق روزه به جاى آرد سر خويش نگاه داشته باشد با خدا ؛ و سر خويش با خدا نگاه داشتن دليل صحت معرفت باشد . باز چنين گويد :\r\n« قال و حسبه ذلك جزاء فما يبلغها شىء و لا يدانيها » . اينكه معرفت خود جزاى روزه‌دار كرد بسنده است جزاى روزه‌دار را ، كه هيچ‌چيز وراى معرفت و برابر معرفت نباشد . باز گفت :\r\n« و سمعت ابا الحسن الحسينى الهمدانى يقول معنى قوله الصوم لى كى ينقطع عنه الاطماع طمع العدو أن يفسده لان ما لله فلا يطمع العدو فيه و طمع النفس أن تعجب به فانها انما تعجب بمالها و طمع الخصوم فى الآخرة فانهم يأخذون ما للعبد دون ما لله تعالى هذا معنى ما فهمت » .\r\nمىگويد از علوى همدانى شنيدم كه اينكه پيغمبر گفت و از خدا خبر داد كه روزه آن من است از بهر آن گفت تا طمعها از روزه ببراند و ابليس را طمع نيفتد از تباه كردن او كه آن چيز كه آن خدا باشد او را در آن چيز طمع نيفتد ، اين‌چنين است كه خدا گفت :  إِنَّ عِبادِي لَيْسَ لَكَ عَلَيْهِمْ سُلْطانٌ .  ترا بر بندگان من پادشاهى نيست ، همچنين نيز بايد كه او را بر هر چيز كه آن خدا باشد پادشاهى نباشد ، و نيز طمع نفس از او ببريد تا عجب نيارد ، از بهر آنكه نفس به چيزى عجب آرد كه آن او باشد چيزى كه آن خدا باشد او را به آن عجب آوردن محال باشد . و نيز طمع خصمان به آن جهان ببريد\r\n\r\n","description":"","footnote":"","page_name":" 1720 ","page_number":340},
  {"content":"\r\n\r\nكه ايشان در آن جهان چيزى بستانند كه آن بنده باشد نه آنكه آن خدا باشد . نبينى كه ايمان در جزاى آن خصومت نيايد ، از بهر آنكه ايمان خالص خدا را است نه بنده را . روزه نيز همچنين است .\r\nو گروهى چنين گفتند كه هركس از بنده چيزى طمع دارند :\r\nوارث قصد مال كند ؛ ملك‌الموت قصد جان كند ؛ و خصمان قصد طاعت او كنند . بنده مفلس بماند . و خدا خواست كه بندهء او به قيامت مفلس نگردد . يك طاعت از او بستد و داغ خود بر آن نهاد و گفت : روزه آن من است تا خصمان طمع ببرند و بنده مفلس نماند .\r\nو در اين سرى است . مرده‌اى كه او را وام باشد و از او مالى بازماند چون وارث تركت منع كند وام گزاردن بر او آيد . و نيز چون بنده‌اى جنايت كند ، اگر خداوند خواهد كه بنده او را باشد ، بنده را از اولياى جنايت به خدا باز بايد [ 228 ب 
  ] خريدن .\r\nو اين اشارت است به كمال كرم مولا جل جلاله ، كه چون بنده را طاعتها بستانند و جز روزه نماند ، و خصم افزون آيد و خصمان آهنگ روزه كنند فرمان آيد از رب العزه كه روزه آن من است و او محتاج روزه نه . منع كند تا بر او آيد . چون خصمان را به فضل خويش خشنود كند روزه به بنده بازدهد ، خصم خشنود گردد و بنده مفلس نگردد .\r\n« قال بعضهم جهد البلاء النظر الى النفوس و الاعتماد على الاعمال و ان و كله اليها فهو درك الشقاء و فى درك الشقاء شماتة الاعداء » .\r\nاين تفسير است كه مىكند دعايى را كه در خبر آمده است از رسول عليه السلام كه گفتى : اللهم انى اعوذ بك من جهد البلاء و سوء القضاء و درك الشقاء و شماتة الاعداء . پس پيغامبر عليه السلام در دعاى خويش فرياد خواستى به خداى تعالى تا او را از جهد بلا نگاه دارد ، و از قضاى بد و از دريافتن بدبختى و از شادكامى دشمنان .\r\nاكنون شيخ رحمه الله جهد بلا را تفسير چنين مىكند كه جهد بلا خويشتن ديدن است و بر افعال خويش اعتماد كردن . از بهر آنكه چون بنده خويش را نبيند و بر افعال خويش اعتماد نكند افعال او به اخلاص گردد . و عجب و اعتماد از افعال او برخيزد ، و آن افعال\r\n\r\n","description":"","footnote":"","page_name":" 1721 ","page_number":341},
  {"content":"\r\n\r\nمقبول گردد و آن جهد نعمت گردد . باز چون خويشتن بيند و بر افعال اعتماد كند ، عجب آرد و افعال مردود گردد و آن جهد بلا و محنت گردد ، چنان كه ابليس كه خويشتن ديد و بر افعال اعتماد كرد تا بر او بلا گشت . و گفت : درك الشقاء آن باشد كه او را به افعال او بازگذارد و فضل را با او كار نبندد و بدبخت شود .\r\nنبينى كه هيچ فعل خالص‌تر از فعل پيغامبر نبود عليه السلام . و با اين همه مىگفت : لن ينجى احدكم عمله قيل و لا انت قال و لا انا او يتغمدنى الله برحمة منه و فضل . و نيز خدا گفت :  وَ لَوْ لا فَضْلُ اللَّهِ عَلَيْكَ وَ رَحْمَتُهُ لَهَمَّتْ طائِفَةٌ مِنْهُمْ أَنْ يُضِلُّوكَ .  و نيز گفت :  لَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا .  اگر فضل و رحمت ما نبودى با تو ترا گمراه گردانيدندى . و نيز گفت : اگر ما ترا استوار نداشتمانى با ايشان ميل كرديى . درست گشت كه نجات بنده در فضل است نه در فعل . چون او را به فعل او بازگذارد بدبخت گردد . باز شادى دشمنان آن است كه چون او را به فعل او باز گذاشتند بدبخت گشت ، دشمن شاد گشت ، از بهر آنكه مراد خويش در او بيابد كه مراد ابليس بدبخت گردانيدن بنده است . چنان كه گفت :  وَ لَأُضِلَّنَّهُمْ وَ لَأُمَنِّيَنَّهُمْ .  و نيز گفت : لاغوينهم . و نيز گفت : لازينن لهم . و نيز گفت :  ثُمَّ لَآتِيَنَّهُمْ مِنْ بَيْنِ أَيْدِيهِمْ وَ مِنْ خَلْفِهِمْ وَ عَنْ أَيْمانِهِمْ وَ عَنْ شَمائِلِهِمْ  ، الآية .\r\n« انشدونا للنورى :\r\n اقول أكاد اليوم أن أبلغ المدى * فيبعد عنى ما اقول اكاد\r\nفما لي جهاد غير انى مقصر * و عجزى عن طول الجهاد جهاد\r\nو ان رجائى عودة منك بالرضا * و الا فحظى فى المعاد بعاد » \r\nبيت اول چنين مىگويد كه من مىخواهم كه هر روزى حق خداوند خويش به‌غايت به جاى آرم ، [ 229 الف 
  ] لكن دور است از من آنچه مىخواهم ، يعنى قصد من درست است لكن عاجزم و نجات بنده خود در\r\n\r\n","description":"","footnote":"","page_name":" 1722 ","page_number":342},
  {"content":"\r\n\r\nاين است كه درگزارد حق خداوند قصد درست دارد ، لكن به عجز و بيچارگى مقر آيد .\r\nچنان كه در اخبار آمده است كه وحى آمد به داود پيغامبر عليه السلام كه شكر من به جاى آر . سه روز مهلت خواست . امر آمد كه چه كردى ؟ گفت الهى نتوانستم شكر گزاردن . امر آمد كه چرا ، و خدا داناتر . گفت : الهى خواستم كه يك نعمت را شكرگزارم ، توفيق تو مىبايست ، و به دادن توفيق شكر ديگر بر من واجب آمد ، آن شكر را نيز توفيق تو مىبايست . درگزارد شكر يك نعمت عاجز آمدم به ديگر نرسيدم . امر آمد كه : الآن شكرتنى حين عرفت عجزك عن شكرى .\r\nو ديگر بيت چنين مىگويد كه مرا جهدى و كردارى نيست بجز آنكه من مقصرم در حق خداوند خويش ، و عجز من از به جاى آوردن جهد من نيست . يعنى طاعتى ندارم كه به حضرت خداوند برم جز عجز خويش كه بر او عرضه كنم . و اصل اين آن است كه همه خلق از گزاردن شكر نعمت خدا عاجزاند و از گزارد حق او عاجزتر ، چنان كه گفت :  ما قَدَرُوا اللَّهَ حَقَّ قَدْرِهِ  اى ما عرفوا الله حق معرفته يعنى ما قضوا حق معرفته . و دليل بر اين خبر فرشتگان است كه گويند : ما عبدناك حق عبادتك .\r\nبيت سيم چنين مىگويد كه اميد من به آنست كه خشنودى تو مرا دريابد و اگر چنين نباشد در قيامت بهرهء من دورى آيد . يعنى اگر خشنود باشى از من رهايى يابم در قيامت ؛ و اگر خشنود نباشى از من اگرچه طاعت دارم دور گردم . باز مىنمايد كه علت رستگارى من خدمت و طاعت من نيست ، لكن علت رستگارى من فضل و رحمت تو است .\r\n« انشدونا لغيره\r\n هبنى أراعيك بالاذكار ملتمسا * ما يبتغيه ذوو التلوين بالغير\r\nفكيف لى بشهود منك يحملنى * عن فتنة الوقت بل عن حجبة الاثر » \r\n\r\n","description":"","footnote":"","page_name":" 1723 ","page_number":343},
  {"content":"\r\n\r\nهمان انگار مرا كه پيوسته ترا نگاه مىدارم و ياد مىكنم ، و از ياد كردن مراعات كردن مىجويم آنچه گزيدگان بجويند به گشتن .\r\nيعنى خلق گردانند از خير به شر و از شر به خير ؛ در اين گشتها كه مىگردند ترا مىجويند . گيرم كه من اين همه به جاى آوردم چيزى ديگر كه به دست من نيست از كجا آرم .\r\nو در بيت ثانى گفته است : كيست كه مرا مشاهدت به سر دهد با آن قوت مشاهدت مرا از فتنهء وقت نگاه دارد يا مرا از چيزى كه در سر من اثر كند كه به آن از تو محجوب گردم مرا از او نگاه دارد .\r\nيعنى جهد و گشتن و كار كردن و امر به جاى آوردن اين همه بندگى كردن است و بندگى كردن به دست من است ، لكن گشاده كردن سر و حجاب از پيش برداشتن و مرا از حجابها نگاه داشتن ، تا در من اثر نكند و مرا از تو محجوب نگرداند ، اين همه خدايى است . به دست بندگان نيست به حكم تو است ، من آن را چگونه توانم كردن ؟ ! باز شيخ رحمه الله اين را تفسير مىكند و مىگويد : [ 229 ب 
  ]\r\n« يقول ان طالعت فى افعالى و مجاهداتى ثوابك عليها و هو الذى يطلبه أرباب المجاهدات و أصحاب المعاملات فكيف أطالع شهود ما يحملنى عن خوف العاقبة من تغيير الاحوال و الاوقات و عن النظر الى حركاتى و مجاهداتى و هى التى تحجبنى عنك » . مىگويد اگر من در افعال و مجاهدات و معاملات خويش آن ثواب بينم كه تو مرا وعده كرده‌اى و همه خداوندان مجاهدات و معاملات خود اين جويند چيزى ديگر هست كه نمىتوانم ديدن آن را چه كنم ؛ و آن خوف عاقبت است كه باشد كه حال يا وقت بر من بگردانى و از من بيزار گردى ؛ يعنى من مىدانم كه مرا چه فرموده‌اى و چه ثواب وعده كرده‌اى و آنچه نهى كرده‌اى چه عقاب وعيد كرده‌اى . فرمان مىگزارم و ثواب طمع مىدارم و از نهى دور مىباشم و از عقاب مىترسم . اين‌همه مىتوانم كردن ، لكن بلايى ديگر مانده است و آن آن است كه نمىدانم كه به اول بر من چه قضا رانده‌اى ، شقاوت يا سعادت ؛ و به آخر چه خواهى راندن ، فراق يا وصال ، آن مىدانم لكن از بلاى اين آرام نمىيابم .\r\nو نيز هر آن وقت كه من چيزى بينم جز تو از تو محجوب گردم .\r\n\r\n","description":"","footnote":"","page_name":" 1724 ","page_number":344},
  {"content":"\r\n\r\nافعال و مجاهدات به جاى مىآرم حكم بندگى را ، لكن نمىتوانم كردن كه اين فعل خويش نبينم . به نظارهء فعل خويش از تو محجوب مانده‌ام .\r\nمن اين را حيلتى نمىتوانم كردن مگر تو اين حجاب را از پيش من بردارى كه بندگى كردن كار من است ، لكن حجاب برداشتن كار من نيست .\r\n\r\n","description":"","footnote":"","page_name":" 1725 ","page_number":345},
  {"content":"\r\n . \r\n","description":"","footnote":"","page_name":" 1726 ","page_number":346},
  {"content":"\r\n\r\n\r\nالباب الثامن و الخمسون قولهم فى احوال القوم فى الكلام على الناس\r\n« قيل للنورى متى يستحق [ الانسان 
  ] الكلام على الناس قال اذا فهم عن الله صلح أن يفهم عباد الله و اذا لم يفهم عن الله كان بلاؤه عاما فى بلاده و على عباده » . نورى را رحمه الله گفتند كه مردم كى سزاوار آن گردد كه خلق را پند دهد . گفت چون از خداى تعالى فهم كند شايد كه بندگان را تفهيم كند ، و چون او از خداوند فهم نكند بلاى او عام گردد در شهرهاى خدا و بر بندگان خداى . شايد كه معنى اين سخن آن باشد كه معانى فرمان خداوند فهم كند ، از بهر آنكه چون معانى سخن پديد آيد ، سخن به جايگاه خود نهد . و اگر اشكالى بيفتد آن اشكال را حل كند و او نجات يابد و مستمعان نيز نجات يابند .\r\nپس چون سخن ظاهر بگيرد و معنى نداند سخن به جايگاه خود ننهد و اشكال را حل نتواند كردن . خطا تعليم دهد خود هلاك شود و خلق را نيز هلاك كند . پس بر اين قول معنى فهم كردن علم خواهد .\r\nو بيان اين خبر پيغامبر است عليه السلام كه گفت : ان الله لا يقبض العلم انتزاعا ينتزعه عن الناس و لكن يقبض العلم بقبض العلماء فاذا\r\n\r\n","description":"","footnote":"","page_name":" 1727 ","page_number":347},
  {"content":"\r\n\r\nلم يبق عالم اتخذ الناس رؤساء جهالا فسئلوا فافتوا به غير علم فضلوا و اضلوا .\r\nو شايد كه از اين فهم كردن مراد استعمال كردن است ، و اين مجازى است متعارف ميان خلق كه چون كسى را كارى فرمايند و او آن كار به تمامى به جاى آرد ، گويند بدانستى و واقف گشتى . و چون تقصير كند گويند ندانستى و به سر نيفتادى . اگر مراد از اين فهم اين است معنى سخن آن باشد كه عالم عامل بايد تا او را حلال باشد علم گفتن تا چون او را آن علم منفعت [ 230 الف 
  ] كند خلق را نيز منفعت كند كه بركات علم در عمل است ، و اگر از بهر عمل نبودى خود علم از آسمان نيامدى . و از اين معنى گفته‌اند : علم لا ينفع صاحبه كيف ينفع غيره .\r\n« قال السرى السقطى [ انى 
  ] اذكر مجىء الناس الى فاقول اللهم هب لهم من العلم ما يشغلهم عنى فانى لا احب مجيئهم الى » . سرى سقطى رحمه الله گفت چون خبر يابم كه مردمان به نزديك من خواهند آمدن تا از من علم آموزند دعا كنم و گويم : يا رب ، ايشان را علمى عطا گردان كه مشغول گردند از من تا من ايشان را به كار نيايم كه من دوست نمىدارم كه ايشان به نزديك من آيند . و در اين حكايت بسيار فوائد است : يكى آن است كه خلق را نيكو خواهند چنان كه خويشتن را كه تا عالم را صفت اين نباشد او را علم گفتن حرام باشد . و از اين معنا است كه خداى تعالى در هر عصرى پيغمبرى به خلق فرستاد ، و مشفق‌ترين خلق فرستاد . و چون شفقت مصطفى عليه السلام از آن همه خلق بيشتر بود لاجرم دنيا و عقبى در شغل خلق بگذاشت و حق تعالى او را بر همه پيغمبران فضل و مزيت نهاد تا بدانند كه هركه بر خلق خدا مشفق‌تر او را فضل بيشتر .\r\nپس چون سرى رحمه الله دعا كردى گفتى : يا رب ، ايشان را چندانى علم عطا گردان كه ايشان را به من حاجت نيايد . درست شد كه او را بر خلق همچنان شفقت بود كه بر خويشتن . و نيز در اين دعا كردن دليل بود كه همه خلق را همچون خويشتن دانست يا بهتر از خويشتن كه ايشان را همين روا داشت . و عالم چنين بايد كه\r\n\r\n","description":"","footnote":"","page_name":" 1728 ","page_number":348},
  {"content":"\r\n\r\nخويشتن‌بين نباشد و همه خلق را بهتر از خويشتن داند . و نيز ايشان را از خدا علم خواست . و اين دليل است بر آنكه آن علم كه يافته بود از منت خداوند مىدانست نه از جهد خويش كه اگر از جهد خويشتن دانستى ايشان را تعلم فرمودى نه به دعا از بهر ايشان علم خواستى و عالم منت‌بين بايد . و نيز چون ايشان را از خدا علم خواست از بهر آن خواست تا ايشان را به او حاجت نيايد .\r\nو در اينجا دو سخن نيكو است : يكى آنكه دانست كه حق بر تعليم ايشان از من قادرتر است به عجز خويش مقر آمد و بقا در حوالت كرد ، و اين دليل است كه عالم تا از خويشتن عالم‌تر يابد او را سخن گفتن حرام است .\r\nو ديگر دانست كه شفقت خدا بر ايشان بيش از آن من است ؛ و تا كسى يا بى كز تو مشفق‌تر باشد كار به او باز بايد گذاشتن و خويشتن در ميان نبايد افگندن . و آنكه گفت من دوست ندارم كه به نزديك من آيند از آن گفت كه بنده را مشغول گشتن به خلق از حق محجوب گرداند . بر وقت خويش غيرت آورد بترسيد كه نبايد كه مرا مشغول كنند و از گزارد حق خداوند فرومانم . و نيز آمدن خلق پيش عالم عز است و طلب عز دنيا بيم ذل آخرت است . ترسيد كه نبايد كه چون خلق پيش من آيند دلم به آن عز نگرد و شومى طلب عز دنيا بركت علم از من بستاند . و نيز چون كسى نزديك عالم آيد به تعلم بر او فريضه گردد شفقت و نصيحت و استادى تمام به جاى آوردن كه اگر نيارد مؤاخذ گردد ؛ و شاگرد را نيز تعظيم و حرمت استاد به جاى بايد آورد ؛ و استاد را ببايد ترسيدن كه نبايد كه ايشان تعظيم و حرمت من به جاى نيارند و ايشان را بد آيد . [ 230 ب 
  ]\r\nو جمله اين سخن كه ما ياد كرديم در يك سخن است : تعظيم و حرمت شاگردان و شفقت و نصيحت استادان كه چون هر دو پديد آيد بركت پديد آيد . و چون هر دو نباشد بركات از ميانه برخيزد و اندكى علم با بركت بهتر از بسيارى بىبركت . و حقيقت سخن سرى آن است كه ايشان را تو بهتر از منى و مرا تو بهتر از ايشانى . اگر خير ما هر دو مىخواهى ايشان را به نزديك من ميفگن و مرا به نزديك\r\n\r\n","description":"","footnote":"","page_name":" 1729 ","page_number":349},
  {"content":"\r\n\r\nايشان ميفگن .\r\n« قال سهل بن عبد الله انا منذ ثلاثين سنة أكلم الله و الناس يتوهمون انى أكلمهم » . سهل بن عبد الله مىگويد من از مدت سى سال باز با خدا سخن مىگويم و مردمان مىپندارند كه من با ايشان سخن مىگويم . و معنى اين سخن يك حرف است و آن آنست كه آينده نبيند آرنده بيند . و آنچه شنود از آرنده شنود نه از آينده . و آنچه گويد با آرنده گويد نه با آينده . و اين را تفسير آن است كه چون آينده بيند به استخفاف و جهل به وى نظاره كند ، بركات از شنيدن و گفتن برخيزد . و چون آرنده را بيند تعظيم آرنده او را به حرمت آرد و بركات در گفتن و شنيدن پديد آيد . و آنكه گفت من با خدا مىگويم ؛ با خدا آن‌كس گويد كه از خدا شنود ؛ از بهر آنكه جواب آن را دهند كه سايل باشد و مخاطبت با آن كنند كه او با تو مخاطبت كند . فاما خطاب از كسى و جواب كسى ديگر را دادن محال باشد .\r\nپس معنى سخن سهل آن است كه سر من چنان مستوفى حق گشته است كه جز او كسى را نمىبينم ، و هركه با من سخن گويد آن گوينده را سبب و آلت دانم ، و گوينده حق تعالى دانم ، لاجرم جواب حق را دهم . و اين‌چنان است كه اگر رسولى از ملكى پيغامى گزارد جواب آن رسول را نباشد ملك را باشد ؛ و رسول در ميان سبب و واسطه باشد . نبينى كه چون رسول نكاح را اجابت كند عقل مرسل بندد نه رسول را . و اگر رسول بيع اجابت كند ملك مرسل را افتد نه رسول را . اين است معنى قول خدا كه مىگويد :  مَنْ يُطِعِ الرَّسُولَ فَقَدْ أَطاعَ اللَّهَ .  طاعت رسول طاعت مرسل آمد از بهر آنكه رسول سبب بود و حكم مسبب را باشد نه سبب را .\r\n« و قال الجنيد للشبلى رضى الله عنهما نحن حبرنا هذا العلم تحبيرا ثم خبأناه فى السراديب فجئت أنت فاظهرته على رءوس الخلائق فقال أنا أقول و أنا أسمع فهل فى الدارين غيرى » . و در روايتى ديگر آورده‌اند كه جنيد شبلى را بر اثر اين سخن گفت : لا بارك الله فيك .\r\nگفت يا با بكر ، ما اين علم را بياراستيم يعنى بياموختيم\r\n\r\n","description":"","footnote":"","page_name":" 1730 ","page_number":350},
  {"content":"\r\n\r\nو راست كرديم و كار بستيم . تزيين علم اين باشد . پس اين علم را در سردابها پنهان كرديم و تو بيامدى و اين را به نزديك خلق ظاهر گردانيدى . شبلى رحمه الله جواب داد كه من مىگويم و من مىشنوم :\r\nدر دو سراى جز من كيست . اما سخن جنيد رحمه الله از مقام غيرت بود كه هركس كه او را بر چيزى غيرت باشد آن چيز را پنهان دارد .\r\nو سخن شبلى از مقام غلبات بود ؛ و مغلوب همه چيزى گويد . پس شبلى را مقام غلبه بود و جنيد را مقام تمكين . و مقام غلبه چنان كه مقام موسى بود عليه سلام الله كه چون مناجات يافت به گفتار آمد [ 231 الف 
  ] و گفت : ارنى انظر اليك .\r\nو مقام تمكين چنان كه مقام مصطفى صلوات الله عليه بود كه چون به قاب قوسين بردند تا نگفتند : حى ربك ، سخن نگفت . و مقام تمكين برتر از مقام غلبات بود كه تمكين صفت قويان باشد و غلبه صفت ضعيفان . پس جنيد از مقام غلبه گذشته بود و به مقام تمكين رسيده و آرميده و از گفتن بازايستاده . از اين سبب شبلى را ملامت كرد .\r\nاما شبلى در مقام غلبات بود از اين معنى به جواب و عذر مشغول گشت . و صاحب تمكين از گفتن عاجز باشد و صاحب غلبات از خاموش بودن عاجز باشد . پس مقام جنيد سكوت واجب كرد و مقام شبلى گفتار ؛ و هريك از ايشان در مقام خويش معذور . اكنون معنى مقام هر دو بگوييم .\r\nجنيد رحمه الله چون با تمكين و آرام بود با خلق نظاره كرد بيشتر نامحرم ديد . غيرت آورد به نامحرمان سخن گفتن . اما شبلى رحمه الله مغلوب بود و از خلق مست بود . هيچ خبر نداشت . هرچه مىيافت مىگفت . و مست را در بسيار چيزها معذور دارند كه هشيار را ندارند . و آنكه شبلى گفت من مىگويم و من مىشنوم ، اين نه به معنى خويشتن ديدن بود كه خويشتن‌بين به نزديك اين طايفه خود مؤمن نباشد . لكن اين خبر دادن باشد كه من از خلق فارغ‌ام نه به ايشان مىگويم ، هرچه مىگويم خويشتن را مىگويم . آن گفتار من از سر وقت من است نه تسوق و بازار جستن .\r\n« قال بعض الكبار لجنيد رحمه الله و هو يتكلم على الناس يا ابا\r\n\r\n","description":"","footnote":"","page_name":" 1731 ","page_number":351},
  {"content":"\r\n\r\nالقسم ان الله لا يرضى عن العالم بالعلم حتى يجده فى العلم » . اين گوينده ابو الحسين نورى بود . جنيد را ديد كه بر منبر سخن مىگفت با او گفت خداى تعالى از عالم به علم راضى نشود تا او را در علم نيابد ، يعنى عامل نباشد آن علم را تا در آن علم راست نباشد ، به آن معنى كه آن كند كه مقتضى علم است نه آنكه مراد او باشد ؛ يا معناش آن باشد كه از علم گفتن با خلق رضاى حق طلب كند نه جاه خلق . و علم را مكسبه نباشد و به علم عز دنيا نجويد و كبر و تحير نيارد ؛ يا معنى در علم بودن آن باشد كه شفقت و نصيحت به جاى آرد . و در بعضى روايتها چنين است كه گفت :\r\n« فان كنت فى العلم فالزم مكانك و الا فانزل فنزل جنيد و لم يتكلم على الناس شهرا » . جنيد رحمه الله در خود نظر كرد آن راستى در علم گفتن نيافت كه نورى به او اشارت كرده بود . از منبر فروآمد و به خانه درآمد و يك ماه با كس سخن نگفت .\r\n« ثم خرج فقال لو لا انه بلغنى عن النبى عليه السلام انه قال : فى اخر الزمان يكون زعيم القوم ارذلهم ما تكلمت اليكم » . در حكايت چنان است كه مردمان جمع آمدند و به اكراه او را از سراى بيرون آوردند تا به منبر برآمد و گفت اگر نه از بهر خبر پيغامبر بودى عليه السلام كه گفته است چون آخر زمان گردد پيشرو و مهتر قوم حقيرترين و ناكس‌ترين ايشان باشد ، اگر نه از بهر اين خبر بودى هرگز نه از بهر اين خبر بودى هرگز از بهر شما سخن نگفتمى .\r\nارذل حقيرتر باشد يعنى حقيرتر و بىشمارتر و ناكس‌ترين قوم من‌ام ، از بهر اين سخن مىگويم . و از او اين اقرار دادن بود كه من آن‌كس نيستم كه به استحقاق فضل و علم سخن مىگويم لكن به بىحرمتى [ 231 ب 
  ] و بىادبى مىگويم تا بارى اگر در مراعات حق علم راست نباشم در اقرار دادن به تقصير راست باشم .\r\nآخر حكايت چنين است كه نورى را خبر دادند كه جنيد ديگرباره بيرون آمد . نورى بيامد و بر كنار مجلس بيستاد و گفت : السلام عليك يا با القاسم . جنيد گفت : « و عليك السلام يا امير القلوب » . و او را امير القلوب به آن خواندندى كه از دل خلق سخن گفتى و بر اسرار\r\n\r\n","description":"","footnote":"","page_name":" 1732 ","page_number":352},
  {"content":"\r\n\r\nخلق مشرف بودى .\r\n« فقال يا ابا القاسم غششتهم فأجلسوك على المنابر و نصحتهم فرمونى فى المزابل » . گفت خيانت كردى با ايشان تا ترا بر منبر نشاندند و من نصيحت كردم تا مرا در سرگين‌دانها انداختند . و تا دنيا بوده است بر اين بوده است كه هميشه خائنان عزيز بوده‌اند و امينان و ناصحان خوار . چنان كه خدا گفت در خبر پيغمبران كه :\r\nو نصحت لكم و لكن لا تحبون الناصحين . جنيد رحمه الله او را گفت :\r\nما غشى و ما نصيحتك . خيانت من چيست و نصيحت تو كدام ؟ فقال غشك انك دخلت بين الله و بين خلقه و نصيحتى انى وكلتهم الى ربى .\r\nگفت خيانت تو با ايشان آن است كه ميان خلق و ميان خدا درآمدى ، و نصيحت من آن است كه ايشان را به خدا بازگذاشتم ؛ يعنى خود را آن محل نديدم كه كسى را به خدا توانم رسانيدن ، و خود از رسانيدن خويشتن عاجز بودم . به غيرى نپرداختم و دانستم كه خدا آن را كه با درگاه بايد آوردن بازآرد و من به كار نيايم ؛ و آنكه نبايد آوردن دعوت من او را سود ندارد . فضول خويش از ميانه بيرون بروم ، اما تو با اين معانى خويشتن را پديد آوردى و خويشتن‌بين گشتى .\r\nو از اين نيكوتر هست . ميان خلق و ميان حق حجاب نيست ، راه گشاده است . هركه خواهد راه يابد . من خويشتن را حجاب نكردم در ميانه ؛ و تو راه بگرفتى و خويشتن را حجاب كردى .\r\n« و قال الجنيد لم اتكلم على الناس حتى اشاراتى و على ثلاثون من البدلاء انك تصلح ان تدعوا الى الله عز و جلّ » . جنيد مىگويد رحمه الله از بهر مردمان سخن نگفتم تا سى تن از ابدال به من اشارت كردند كه تو آن را شايى كه خلق را با خدا خوانى . و ابدالان راست‌ترين خلق‌اند . جنيد رحمه الله چنين مىگويد كه خويشتن را بر راستان عرضه كردم تا راستان مرا قبول نكردند و به شايستگى من گواهى نداند و نفرمودند كه سخن‌گوى من سخن نگفتم ، از بهر آنكه قبول كژان قبول نباشد ، اندك‌مايه راستى بس باشد تا كژان آن را قبول كنند ، اما تا تمام راستى نباشد راستان قبول نكنند .\r\n\r\n","description":"","footnote":"","page_name":" 1733 ","page_number":353},
  {"content":"\r\n\r\nو موحد را خويشتن با كژان راست نبايد كردن كه چون خويشتنش راست نمايد راه گم نكند ، لكن خويشتن را با راستان قياس بايد كردن تا خويشتنش كژ نمايد و به راه بازآيد . و نيز مردم به عيب خويش نابينا باشد . عيب خويش از پاكان بايد پرسيد تا او را به عيب او بينا گردانند . و نيز اين دليل است كه تنها علم بسنده نباشد دعوت را ، لكن شايستگى علم در دعوت ببايد . پس جنيد با اين صفت ابو الحسين نورى او را طعن مىكرد ، و او به آن طعن مقر مىآمد .\r\nگويى حال ما علما چگونه خواهد بود !\r\n« قيل لبعض الكبار لم لا تتكلم على الناس فقال هذا عالم قد ادبر و تولى و المقبل [ 232 الف 
  ] على المدبر ادبر من المدبر » . يكى را از بزرگان گفتند علم نمىگويى و پند نمىدهى . گفت اين عالمى است روى گردانيده و مدبر گشته ، يعنى روى به نقصان نهاده و باشگونه گشته و از چيزها دور گشته ، و هركه بر مدبر اقبال كند از آن مدبر مدبرتر باشد . و اين از آن است كه هر گروهى با جنس خويش سازند چنان كه گفته‌اند : الناس اجناس كاجناس الطير كل طاير يطير الى شكله . پس مقبل با مقبل سازد و مدبر با مدبر .\r\nاكنون به حكايت بازگرديم . مراد از علم اهل علم است نه نفس علم . و چون عالم مقبل باشد هر مدبر كه روى به او آرد مقبل گردد به بركت صحبت او ؛ چنان كه در خبر آمده است كه : هؤلاء قوم لا يشقى بهم جليسهم . و چون عالم مدبر باشد هر مقبل كه روى به او آرد همچون او مدبر گردد چنان كه در خبر آمده است : من كثر سواد قوم فهو منهم . پس چون كسى خلقى بيند كژ در حال خويش و روى به ايشان آرد و خواهد كه ايشان را راست گرداند ، مخاطره باشد كه تا او ايشان را راست گردانيدن ايشان او را كژ گردانند . اگر داند كه او ايشان را راست تواند گردانيدن بر ايشان اقبال بايد كرد و به ناكردن معذور نباشد .\r\nو اگر داند كه ايشان راست نگردند و او كژ خواهد گشت واجب چنان كند او را كه از ايشان بگريزد و خويشتن نگاه دارد ، چنان كه خداى مىگويد :  يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ \r\n\r\n","description":"","footnote":"","page_name":" 1734 ","page_number":354},
  {"content":"\r\n\r\n إِذَا اهْتَدَيْتُمْ .  و نيز خبر پيغمبر است عليه السلام كه چون فساد خلق ياد مىكرد در آخر زمان گفت : فالزم بيتك . و نيز گفت : من تمسك بسنتى عند فساد امتى فله اجر سبعين شهيدا . و در روايتى ديگر :\r\nسبعين به دريا . باز گفت :\r\n« قال ابو منصور التجينى لابى القاسم الحكيم باى نية اتكلم على الناس فقال لا اعلم للمعصية نية غير الترك » . مىگويد به كدام نيت مردمان را سخن گويم . پس گفت معصيت را نيتى ندانم جز به جاى بگذاشتن . و ابو القاسم حكيم اين سخن گفتن را معصيت مىخواند . و نزديك من نه از بهر آن معصيت مىخواند كه پند دادن معصيت باشد ، از بهر آنكه انبيا عليهم السلام به اين كار آمده‌اند و انبيا به معصيت فرمودن نيايند ، چنان كه خدا گفت :  وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ . \r\nو نيز گفت :  فَذَكِّرْ إِنَّما أَنْتَ مُذَكِّرٌ .  لكن تواند بود كه ابو القاسم حكيم رحمه الله در ابو منصور راستى آن ندانست كه سخن گويد و در او مىديد كه او از آن سخن گفتن بازار خويش طلب مىكند نه نيك آمد خلق .\r\nو هركه در علم آموزانيدن نيك آمد خلق طلب كند نه بازار خويش و قبول خلق اين برترين همه طاعتها باشد ، از بهر آنكه اين درجهء پيغامبران است عليهم السلام . و همه پيغامبران چنين گفته‌اند و خدا ايشان را چنين فرمود :  قُلْ لا أَسْئَلُكُمْ عَلَيْهِ أَجْراً .  پس چون به علم آموزانيدن بازار خويش طلب كند اين بزرگترين معاصى باشد ، از بهر آنكه دين اسلام را و خدا را و پيغامبر را دام دنيا ساخته باشد . و از اين بتر چه باشد كه خدا را و رسول او را دام دنيا سازد .\r\n[ 232 ب 
  ] پس گفت :\r\n« استأذن ابو عثمان سعيد بن اسماعيل الرازى رحمه الله ابا حفص الحداد و كان تلميذه فى الكلام على الناس فقال له ابو حفص و ما يدعوك اليه فقال ابو عثمان الشفقة عليهم و النصيحة لهم فقال فما بلغ من شفقتك [ عليهم 
  ] فقال لو علمت ان الله يعذبنى بدل جميع من آمن به و يدخلهم الجنة وجدت من قلبى الرضا به فاذن له فشهد ابو حفص مجلسه فلما قضى ابو عثمان كلامه قام سايل فسبق ابو عثمان\r\n\r\n","description":"","footnote":"","page_name":" 1735 ","page_number":355},
  {"content":"\r\n\r\nفأعطاه ثوبا كان عليه فقال ابو حفص يا كذاب اياك ان تتكلم على الناس و فيك هذا الشره فقال ابو عثمان و ما ذاك يا استاذ قال أ ما كان فيك من النصيحة لهم و الشفقة عليهم ان تؤثرهم على نفسك به ثواب السبق ثم تتلوهم » .\r\nو ابو عثمان فقيه بود و او را سيصد مرد شاگرد بود ، و ابو حفص حداد عارف بود . شبى با ابو حفص جايى مهمان افتاد . سخنان ابو حفص بشنيد ؛ و خويشتن را اهل شريعت يافت و ابو حفص را اهل حقيقت ؛ و دانست كه شريعت بىحقيقت نيكو نباشد . به شاگردى ابو حفص آمد و در شاگردى او چنان با حرمت صحبت كرد كه وقتى ابو حفص بر او متغير گشت او را گفت نخواهم كه نيز پيش من آيى . و برابر دكان ابو حفص مردى را متوضايى بود هر ماهى به پنج درم به مزد بستد و سوراخى در ديوار كرد ، چندانكه به يك چشم روى استاد بتوانستى ديدن . و هر روز پيش از صبح در آنجا آمدى و پس از نماز شام بيرون آمدى . يك سال چنين مىكرد و روى استاد مىديد تا بركت ديدن استاد او را دريابد . و خويشتن را در اين يك سال به استاد ننمود تا امر استاد نگاه داشته باشد . تا بعد از سالى بو حفص از او خشنود گشت و او را به نزديك خويش خواند . چون حرمت چنين نگاه داشت بركت آن صحبت در او پديد آمد . از استاد دستورى خواست تا خلق را پند دهد و مجلس دارد .\r\nو اين دليل است كه شاگرد را بىدستورى استاد كارى نبايد كرد .\r\nابو حفص او را گفت : ترا چه بر اين مىدارد كه مجلس دارى ؟ و اين دليل است كه نشايد كه استاد شاگرد را بگذارد كه تصدر جويد تا آنگاه كه او را نيازمايد و بنداند كه او اهليت و شايستگى آن دارد تا نصيحت استادى به جاى آورده باشد ، كه اگر پيش از وقت بگذارد كه او صدر گيرد پردهء او دريده گردد و رسوا شود ، آنگاه با شاگرد خيانت كرده باشد ؛ و خائن استادى را نشايد .\r\nو از اين معنى گفته‌اند در مثل كه : من تصدر فى غير اوانه نزل من ابانه . بو عثمان گفت : شفقت و نصيحت مرا به اين آورده است ، و اين دو اصل‌اند در استادى . دعوى كرد كه اين دو اصل به جاى آورده‌ام .\r\n\r\n","description":"","footnote":"","page_name":" 1736 ","page_number":356},
  {"content":"\r\n\r\nابو حفص او را گفت شفقت تو بر خلق به چه حد رسيده است ؛ و اين دليل است بر آنكه مدعيان را حجت خواهند و به دعوى باز نگذارند ، و به دعوى حبه‌اى به كس ندهند تا حجت نباشد . پس بنده به دعوى مجرد بىحقيقت حقيقت كى يابد ؟ ! [ 233 الف 
  ]\r\nو اين‌چنان است كه پيغمبر عليه السلام گفت : لو ترك الناس و دعواهم لادعى ناس دماء قوم و اموالهم و لكن البينة على المدعى و اليمين على من انكر .\r\nو اصل خود در اين آن است كه هركه دارد به دعوى حاجت نيابد و دعوى آن كند كه ندارد ؛ و صاحب دعوى بىمعنى باشد ، و صاحب معنى بىدعوى باشد . چون او را حجت دعوى بخواست گفت راستى من به جايگاهى رسيده است كه اگر خداى تعالى به بدل همه مؤمنان مرا عذاب كند و به دوزخ فرستد و ايشان را به بهشت برد من راضى باشم ؛ و اين كمال شفقت است . و اگر عالم را چندينى شفقت ببايد تا روا باشد او را پند خلق دادن و علم گفتن . هلاك از ما علماء مزور كذاب برآمد لكن در اين نيز سخنى است . نگفت مرا به بدل همه خلق عذاب كند كه آنگاه كافر نيز درآمدى . و عذاب كافر با شقاوت و قطيعت مؤبد باشد ، و رضا دادن به اين معنى روا نباشد .\r\nلكن عذاب مؤمنان روا است كه بىقطيعت و بىشقاوت باشد . و نيز مؤبد نباشد تا آن لذت وصال با اميد نجات او را قوت دهد به تحمل آن عذاب . و نيز هركس كه نيك آمد خويش در بلاى خلق جويد او در بلا بماند و خلق برهند . و هركس كه نيك آمد خلق در بلاى خويش جويد هم او را نيك افتد و هم خلق را .\r\nابو حفص او را دستورى داد و به مجلس او ظاهر گشت و پنهان بنشست . حاضر گشتن به آن معنى بود تا دعوى او را تجربت كند تا او را در آن راست يابد يا نه . به آن معنى بود كه او را به سر قوت دهد تا رسوا نگردد ، چنان كه شفقت استادى واجب كند . و بر قويان واجب باشد ضعيفان را يارى دادن . لكن پنهان بنشست تا او را نبيند و خجل نگردد . چون مجلس به آخر آورد ، سايلى برخاست و چيزى بخواست . ابو عثمان شفقت برد و رداى خويش به او داد . ابو حفص\r\n\r\n","description":"","footnote":"","page_name":" 1737 ","page_number":357},
  {"content":"\r\n\r\nآواز داد كه يا كذاب ، برحذر باش تا نيز خلق را سخن نگويى به اين حرص كه من در تو ديدم .\r\nو اين دليل است كه حق هيچ جاى باز نبايد داشتن ، چنان كه خدا مىگويد :  يا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ شُهَداءَ لِلَّهِ وَ لَوْ عَلى أَنْفُسِكُمْ أَوِ الْوالِدَيْنِ وَ الْأَقْرَبِينَ .  و نيز پيغمبر عليه السلام گفت :\r\nقولوا الحق و ان كان مرا . ابو عثمان گفت : يا استاد آن شره من كدام است ؟ گفت : آنكه در تو چندين شفقت نبود كه ايشان را بر خويشتن بگزيده‌اى به سبقت ثواب تا تو تبع ايشان بودى . يعنى به اول دعوى كردى كه شفقت و نصيحت مرا به سخن گفتن مىآرد . پس به صدقه دادن سبقت بردى تا ثواب سابقان ترا باشد ، و خويشتن را بهتر از آن خواستى كه ايشان را ؛ و اين شفقت و نصيحت نباشد . و تو كذابى ، و كذاب را سخن گفتن نرسد .\r\nو نزديك ما چنان است كه ابو عثمان در دعوى صادق بود كه به بزرگان جز گمان نيكو نبايد بردن ، اما دعوى كرد در پيش استاد خويش . و دعوى كردن شوم بود خاصه در پيش كسى كز تو بزرگتر باشد . لاجرم حق پردهء او بدرانيد تا مدعيان را پند گردد و بدانند كه بنده را دعوى نرسد . [ 233 ب 
  ] و از اين معنى گفته‌اند : من ادعى افتضح . و نيز گفته‌اند : ما زالت الدعاوى مشئومة على اربابها .\r\n« سمعت فارسا يقول سمعت ابا عمر و الانماطى يقول كنا عند الجنيد اذ مر به النورى فسلم فقال جنيد و عليك السلام يا امير القلوب تكلم . فقال النورى يا ابا القاسم غششتهم فاجلسوك على المنابر و نصحتهم فرمونى فى المزابل فقال جنيد ما رايت قلبى احزن منه فى تلك الوقت ثم خرج علينا فى الجمعة الاخرى فقال اذا رأيتم الصوفى يتكلم على الناس فاعلموا انه فارغ » . اول حكايت گذشته است الا حرفى .\r\nو آن آنست كه جنيد او را گفت : تكلم ، و اين دليل است بر حرمت داشتن نورى جنيد را كه سخن نگفت تا از او درنخواست . و دليل است بر نيازمندى جنيد كه فايده طلب مىكرد از نورى ، و اين هر دو اساس دين است : فايده جستن و حرمت نگاه داشتن . و آنكه\r\n\r\n","description":"","footnote":"","page_name":" 1738 ","page_number":358},
  {"content":"\r\n\r\nگفت كه هرگز دل خويش را از آن وقت غمناك‌تر نديدم از آن بود كه آنچه نورى او را گفت در خويشتن اثر آن نيافت . پس به آدينهء ديگر بيرون آمد و گفت : چون صوفى را بينند كه مردمان را علم مىگويد و پند مىدهد بدانيد كه فارغ است . يعنى از معنى آنچه مىگويد فارغ است كه اگر مشغول بودى فراغت گفتار نيافتى . و نيز گفته‌اند :\r\n« فاعلموا انه فارغ من الحق فلذلك اشتغل بالخلق » . از بهر آنكه هركه به حق مشغول باشد به خلق نپردازد .\r\n« قال ابن عطا فى قوله :  وَ قُلْ لَهُمْ فِي أَنْفُسِهِمْ قَوْلًا بَلِيغاً  » . مىگويد با ايشان كه سخن گويى قول بليغ گويى . گفته‌اند كه قول بليغ بسنده و رسنده باشد . يعنى از حد سخن درمگذران و كم مگردان تا تمامى معنى دريابند و بررسند . و از حد مگذر تا سخن فزونى گفته نيايد .\r\nباز ابن عطا قول بليغ را مىگويد :\r\n« على مقدار فهومهم و مبلغ عقولهم » . چندان گوى كه فهم ايشان به آن رسد و عقل ايشان آن را دريابد . يعنى چندان مگوى كه تو دانى ، چندان گوى كه ايشان طاقت شنيدن آن دارند . و اين از بهر آن است كه سمع حامل عبارت است و فهم حامل معنى عبارت . و همچنان‌كه ظاهر را بار بيش از طاقت او بر نهى هلاك شود ؛ فهم را نيز چون بار معانى فزون‌تر از طاقت او نهى هلاك شود ، تا اين را به غذا برند و گويند شخص را كه غذا يابد تا حيات يابد . اگر كم از مقدار يابد ضعيف گردد و هلاك شود ، و معانى و حقايق غذاست .\r\nمعانى غذاى فهم است ؛ و حقايق غذاى سر . چون غذاى ايشان منع كنى هلاك گردند . و اگر فزون از طاقت نهى هلاك گردند . معنى قول بليغ اين باشد .\r\n« و قال غيره فى قوله : و لو تقول علينا بعض الاقاويل ، اى لو نطق بالمواجيد الى اهل الرسوم » . و اينكه خدا گفت كه اگر بر ما ناگفتنىاى بگويد هفت اندامش ببريم و رگ جانش ببريم . معنى اين آن است كه اگر مواجيد با اهل رسوم بگويد با او اين بكنيم .\r\nو مواجيد اهل حقيقت را است و رسوم اهل ظاهر را و عام را . و سخن خاص با عام گفتن روا نباشد . گفت اگر آن سر كه با خاص بايد\r\n\r\n","description":"","footnote":"","page_name":" 1739 ","page_number":359},
  {"content":"\r\n\r\nگفتن با عام بگويد با او عقوبت كنيم ، از بهر آنكه به نااهل سر گفتن هم بر سر ظلم [ 234 الف 
  ] باشد و هم بر آن‌كس كه با او سر گفته باشد و ظلم بر سر آن باشد كه نه به جايگاه نهى و ظلم بر آن‌كس باشد كه چيزى نهادى كه او طاقت آن ندارد . باز بر اين دليل آورد و گفت :\r\n« يدل عليه قوله تعالى :  بَلِّغْ ما أُنْزِلَ إِلَيْكَ مِنْ رَبِّكَ  ، و لم يقل ما تعرفنا به اليك » . دليل بر اين قول خدا است كه پيغمبر گفت عليه السلام برسان آنچه بر تو فرومىآرند از خداوند تو . و نگفت برسان آنچه ما ترا به آن شناسا گردانيده‌ايم . و اين از بهر آن است كه آنچه به ظاهر به او فرستادند خلق طاقت سماع آن داشتند . نبينى كه جبريل در ميان گنجيد ، اما آنچه در سر او را كشف مىافتاد جبريل در ميان نگنجيد . چيزى كه جبريل طاقت سماع آن ندارد غير او طاقت چگونه دارد ؟ !\r\n« رأى الحسين المغازلى رويم بن محمد و هو يتكلم فى الفقر على الناس » . حسين مغازلى رحمه الله رويم را ديد كه با ياران در فقر سخن مىگفت :\r\n« فوقف عليه فقال :\r\n و ما تصنع بالسيف * اذا لم تك قتالا\r\nهلا ابتعت بما حلي * ت هذا السيف خلخالا » \r\nبيستاد و گفت : چه خواهى كرد به شمشير ، چون مرد كارزار نيستى چرا به آن پيرايهء شمشير پاى و رنجن نخرى . و اين بر طريق مثل است كه كسى كه مرد باشد و از او فعل مردان نيايد ميان او و زن فرق نكنند . اكنون چون حسين مغازلى رويم را ديد كه سخن فقر مىگفت ، و مگر او را در مقام فقر راست نيافت ، اين بيت مثل آورد .\r\nيعنى نخست فقير باش ، آنگاه سخن فقر گوى . و اين از آن معنى بود كه فقر مقامى بزرگ است ؛ و به زبان شريعت فقر ديگر است ، و به زبان حقيقت ديگر . و فقر در شريعت آن باشد كه او را غنيه نباشد و صدقه بر او حلال باشد . اما فقر به زبان حقيقت آن باشد كه در هر دو كون او را علاقه نباشد . نه با موجودات او را صحبت باشد و نه\r\n\r\n","description":"","footnote":"","page_name":" 1740 ","page_number":360},
  {"content":"\r\n\r\nبا معدومات او را طمع باشد . و نه در اين فقر او را از حق نصيب باشد . به آن معنى كه ظن نبرد كه من به اين فقر به حق رسيدم ، از بهر آنكه چون به حق رسيد غنى باشد نه فقير .\r\nو ببايد دانستن كه فقر به حقيقت غنا باشد از آن معنى كه فقر او به حق باشد نه به خلق . و هركه را فقر به حق درست گردد از خلق غنى گردد . باز هركه به خلق محتاج گردد از حق فقير ماند . چون فقر حقيقت گشت فقرش غنا گردد . از بهر آنكه چون فقرش به حق درست گردد هر دو كون او را غنى نتواند گردانيدن . از بهر آنكه از هر دو كون او را چيزى به كار نيايد . پس غنى نه آن باشد كه دارد ، غنى آن باشد كه او را نبايد . پس در شريعت فقر ناداشتن است و غنا داشتن است . هركه ندارد فقير است و هركه دارد غنى . اما فقر به حقيقت بايست است و غنا نابايست . و نزديك اهل حقيقت اگر كسى هر دو كون دارد و بايدش فقير است ، و اگر ذره‌اى ندارد و نبايدش غنى است . مگر حسين در رويم اين راستى نديد ، از بهر اين معنى اين بيت به مثل آورد .\r\n« عيره بعبارته عن حال ليس هو فيها » . و او را سرزنش كرد به عبارت كردن از حالى كه او در آن حال نبود . يعنى اگر تو فقير بودىاى [ 234 ب 
  ] به حقيقت صحبت خلق ترا به كار نيامدى . و نيز فقير حقيقى را فقر حال باشد چون فقر حال گشت نيز عبارت و بيان نماند . پس تو عبارت مىكنى از مقامى كه آنجا نيستى .\r\n« قال بعض الكبار من تكلم عن غير معناه فقد تحمر فى دعواه » .\r\nمىگويد هر آن‌كس كه سخن نه از معنى خويش گويد در آن دعوى خويشتن را خر گردانيده باشد ؛ و دليل آورد بر اين قول خداى تعالى :\r\n« قال الله تعالى :  كَمَثَلِ الْحِمارِ يَحْمِلُ أَسْفاراً » .  چون جهودان را عبارت علم بود ، و آن دانستن تورات بود و معنى نبود به معنى استعمال كردن و حق تورات نگاه داشتن ، حق تعالى ايشان را ماننده كرد به خرى كه بار كتاب بر پشت دارد . و اين دليل است كه هركه عبارت ظاهر دارد بىحقيقت باطن دعوى او را معنى نباشد . و همچنان است كه آن ستور كه بار كتاب بر پشت دارد . پس مىگويد آن‌كس كه\r\n\r\n","description":"","footnote":"","page_name":" 1741 ","page_number":361},
  {"content":"\r\n\r\nعبارت كند از چيزى كه در باطن او نيست . همچنان است كه آن خر كه كتاب بر پشت دارد يعنى او را از آن علم منفعت نيست . و كاشكى چنانستى از بهر آنكه آن كتب بر آن ستور حجت نيست . و اين علم بر اين گويندهء ناكننده حجت است . و بالله التوفيق .\r\n\r\n","description":"","footnote":"","page_name":" 1742 ","page_number":362},
  {"content":"\r\n\r\n\r\nالباب التاسع و الخمسون قولهم فى توقى القوم و مجاهداتهم\r\n« ورث حارث المحاسبى من ابيه اكثر من ثلاثين الف دينارا فلم يأخذ منه شيئا فقال انه كان يرى القدر » . اين باب براى آن معنى آورده است كه باز مىنمايد كه اين طايفه از نابايست خويشتن را چگونه نگاه داشته‌اند . و اين خود كمترين مقام است ؛ از بهر آنكه مقام زهد اول مقام است ، و زهد به جاى بگذاشتن حلال است نه به جاى بگذاشتن حرام ، كه به جاى بگذاشتن حرام خود فريضه است و گيرندهء آن در خدا عاصى است ؛ و عاصى را نه مقام زهد باشد و نه مقام ولايت . و ببايد دانستن كه شر هر دو كون در دنيا است . هركه به دنيا تعلق كرد نه از خلق سلامت يابد و نه از شيطان و نه از نفس .\r\nبا خلق به خصومت افتد و با نفس به شهوت افتد و با شيطان به صحبت و چون دنيا به جاى بگذاشت نه خلق را به او شغل ماند و نه نفس را و نه شيطان را . از اين معنى گفت پيغمبر عليه السلام كه :\r\nحب الدنيا رأس كل خطيئة . پس چون اول مقام حلال به جاى بگذاشتن است كى روا باشد كه به اول مقام حلال بگذارند ، و به آخر مقام حرام يا شبهت بگيرند .\r\n\r\n","description":"","footnote":"","page_name":" 1743 ","page_number":363},
  {"content":"\r\n\r\nاكنون بيان مىكند پرهيز كردن حارث محاسبى را رحمه الله كه او سنى و جماعتى بود و پدرش قدرى بود . چون پدرش بمرد زيادت از سى هزار دينار از او بازماند به ميراث . برنگرفت و گفت او قدرى بود و به نزديك من قدرى كافر است و من سنى و موحد و مسلمان‌ام ؛ و پيغامبر عليه السلام گفته است : لا يتوارث اهل ملتين شتى . و سلطان را بفرمود تا آن مال برداشت . او را گفتند اگر ترا نمىبايست چرا به ياران خويش ندادى . جواب داد كه : لا اطعمهم ما لا آكل . چيزى كه خود نخورم ايشان را چگونه خورانم ؟ ! توقى و شفقت بر ياران خويش چنين بود .\r\n« و قال ابو عثمان كنا فى دار أبى بكر بن أبى حنيفة مع أبى حفص [ 235 الف 
  ] فجرى ذكر صديق غائب عنا فقال أبو حفص لو كان كاغذ عندنا كتبنا اليه قلت هاهنا كاغذ و قد كان ابو بكر خرج الى السوق فقال ابو حفص رحمه الله لعل أبو بكر قد مات و لم نعلم و صار الكاغذ للورثة فترك الكتاب » . ابو عثمان گفت با ابو حفص به خانهء ابو بكر ابو حنيفه بوديم به مهمان . دوستى را ياد كرديم و گفتيم كاشكى با ما بودى . ابو حفص گفت اگر كاغذ بودى رقعه نبشتمانى و او را بخواندمانى . گفتيم اينجا كاغذ هست . گفت باشد كه خداوند خانه چون به بازار رفت آنجا مرده باشد ، و اين كاغذ از آن وارث باشد ، و نشايد ما را چيزى بر آن نبشتن .\r\nو تواند بود كه او را از خداوند خانه دستورى بود به برداشتن كاغذ ، لكن چون او را در مرگ او شبهت افتاد توقى كرد . و تواند بود كه بر دل خداوند خانه ثقت داشت و بر دل وارث او اعتماد نداشت . ترسيد كه نبايد كه آن كاغذ وارث را گشته باشد و تناول آن بر او حرام باشد . و اين اصلى است اين طايفه را كه چون از دل دوست خويش آگاه گشته باشند به مال او انبساط كنند ، و چون آگاه نگشته باشند بىدستورى او انبساط نكنند .\r\n« و قال ابو عثمان كنت عند ابى حفص و بين يديه زبيب فاخذت زبيبة واحدة و وضعتها فى فمى فاخذ بحلقى و قال يا خائن تأكل زبيبى فقلت لثقتى بزهادتك فى الدنيا و علمى بايثارك اخذت الزبيبة\r\n\r\n","description":"","footnote":"","page_name":" 1744 ","page_number":364},
  {"content":"\r\n\r\nفقال يا جاهل تثق بقلب لا يملك صاحبه » . ابو عثمان مىگويد در نزديك ابو حفص بودم و پيش او ميويز نهاده بود . يكى برداشتم و در دهان نهادم . دست دراز كرد و حلق من بگرفت و مرا گفت : يا خائن ، ميويز من مىخورى . گفتم از بهر آنكه من در دنيا زهد تو دانسته‌ام ، و نيز دانسته‌ام كه تو به همه دنيا بخل نكنى و هرچه دارى بر اغيار ايثار كنى . به اين گستاخى اين ميويز برداشتم . مرا گفت :\r\nيا جاهل ، بر دل اعتماد چرا مىكنى كه خداوندان دل را بر دل خود پادشاهى نيست .\r\nدر اين حكايت فايده‌هاى بسيار است : يكى آن است كه نشايد دست به مال دراز كردن ، و اگرچه اندك است ، كه در قيامت به ذره‌اى شمار خواهد بود . و خدا مىگويد :   فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ .  \r\nو آورده‌اند كه روزى عيسى عليه السلام به گورى بگذشت . مرده‌اى را ديد كه عذابش مىكردند . از سبب عذاب كردن او بپرسيد . از خدا درخواست تا آن مرده را با او به آواز آورد ؛ و گفت : يا روح الله ، روزى طعام خورده بودم و چيزى از آن در دندان من مانده بود ، حمالى بگذشت با پشته‌اى هيمه . خلالكى از آن هيمهء او بگرفتم و دندان خويش به آن پاك كردم . هشت سال است تا بمرده‌ام هنوز در آن عذابم .\r\nعيسى عليه السلام گريان گشت و گفت : چون خداوندان خلال را حال چنين است خداوندان درختها و ستونها را حال چگونه خواهد بودن ؟ !\r\nو آنكه ابو حفص حلق او بگرفت نه از بخل گرفت كه همه دنيا را [ 235 ب 
  ] به نزديك ابو حفص رحمه الله قدر نبود ، به ميويزى او را كى خصومت افتادى ؟ ! لكن از اين شفقت و تأديب مىخواست تا شاگرد خويش را راستى و ادب بياموزد . در كودكى با او چنين كرد تا به بزرگى گستاخى نكند . و اين‌چنان است كه خدا گفت :  فَلا تَقُلْ لَهُما أُفٍّ وَ لا تَنْهَرْهُما .  پدر و مادر را حرام گردانيد اف كردن تا فرزند بداند كه اين‌قدر آزار مادر و پدر بر من خدا حرام كرده\r\n\r\n","description":"","footnote":"","page_name":" 1745 ","page_number":365},
  {"content":"\r\n\r\nاست ، پس بيشتر چگونه باشد ؟ ! و اين بر معنى تنبيه باشد و اين درشتى كردن و خائن خواندن هم از اين معنى بود ، تا آن عنف ياد دارد و ديگرباره چنين بىادبى نكند .\r\nو آن عذر كه ابو عثمان آورد عذر ظاهر بود ، كه چون از دل كسى آگاه باشى و احوال او بدانسته باشى گستاخى روا باشد ، لكن با اين همه ابو حفص بر او انكار كرد و او را جاهل خواند . از بهر آنكه اعتماد بر دل كرد ؛ و احوال دلها جز خدا هيچ‌كس نداند . وقتى چنان باشد كه به همه دنيا سخاوت كند و باشد كه حال او وقتى ديگر چنان باشد كه به ذره‌اى بخيلى كند . از بهر آنكه دل گردنده است ، و او را از اين معنى قلب خوانند . پس كسى كه بر چيزى يا بر حالى اعتماد كند كه از آن چيز خبر ندارد جاهل باشد . از اين سبب او را جاهل خواند . و اين عذر او نزديك استاد عظيم‌تر از آن جرم بود . لاجرم شنعتش عظيم‌تر از آن شنعت اول آمد .\r\nو اينكه بو حفص گفت كه ترا بر دلى وثوق نمودن كه خداوند آن دل پادشاه نباشد بر آن دل محال باشد ؛ از آن گفت كه دل به دست بنده نيست و دارندهء دل خدا است . چنان كه گفت :  وَ اعْلَمُوا أَنَّ اللَّهَ يَحُولُ بَيْنَ الْمَرْءِ وَ قَلْبِهِ .  و پيغمبر عليه السلام گفت : ان القلوب بيد الله يقلبها كيف يشاء . پس ابو حفص چنين مىگويد من كه خداوند دلم و مرا بر دل خويش اعتماد نيست و من دل خويش را چنان نمىتوانم داشتن كه مرا آرزو است ، ترا بر دل من اعتماد كردن محال باشد !\r\n« سمعت كثيرا من مشايخنا يقولون كان الشيوخ يهجرون الفقير لثلاث اذا حج عن غيره بمال و اذا اتى خراسان و اذا دخل اليمن قالوا من أتى خراسان لم يأته الا للرفق و ليس بها مباح فيطيب مطعمه و اما اليمن ففيه طرق الى الفسق كثيرة » . مىگويد از بسيارى مشايخ شنيدم كه گفتند پيران فقير را مهجور گردانيدندى به سه كار . چون حج كردى از بهر ديگران به مال ايشان . از بهر آنكه عمر خويش و طاعت خويش به دنيا و مال بفروختى . و طريق اين طايفه آن است كه يك نفس به همه دنيا بدل كردن روا نباشد ، از بهر آنكه دنيا را به نزديك خدا قيمت نيست ، و نفس را قيمت بزرگ است . به يك نفس\r\n\r\n","description":"","footnote":"","page_name":" 1746 ","page_number":366},
  {"content":"\r\n\r\nشقى شود و به يك نفس سعيد گردد . و چون به خراسان رفتى او را مهجور گردانيدندى به آن معنى كه خراسان جاى تقرب نيست . رفتنش جز رفق دنيا را نبودى . و چون به خراسان مباحات نيست چنان كه به شام ، لامحاله ايشان را دست به محظور دراز بايستى كرد . و طرق اين طايفه از حلال توقى كردن است ، چون به حرام دست دراز كند چگونه باشد ؟ !\r\nو نيز طريق اين طايفه بريدن طمع است از خلق و ترك دنيا است . چون از بهر [ 236 الف 
  ] دنيا سفر كنند چگونه باشد ؟ ! و سيم به يمن رفتن او را مهجور گردانيدندى ، از بهر آنكه يمن زمين فسق است و تقربى نيست در ديار يمن . يا رفتن از بهر طلب فسق بودى ، و اگر از بهر فسق نبودى تقربى حاصل نيامدى و نيز آمن نبودى :\r\nكه چون به نزديك ايشان افتادى به ايشان ميل كردى ، و ميل به اهل معصيت هم معصيت باشد . و اگر رضا نبودى چون معصيت بسيار ديدى در چشم او خوار و سبك آمدى ؛ و سبك داشتن معصيت معصيت باشد . و اين همه دليل است كه تا از يار بد و از اسباب بد دور نباشى سلامت نيابى .\r\nو از اين معنى گفت پيغامبر عليه السلام : من يصحب صاحب السوء لا يسلم و من لا يحفظ لسانه يندم و من يدخل مداخل السوء يتهم . و نيز گفته‌اند : عن المرء لا تسئل و ابصر قرينه فان القرين بالمقارن يقتدى .\r\nو گفته‌اند سه چيز دليل است بر سه چيز : نفقه كردن بر كسب دليل است هم آنجا رود كه آورده است خير به خير و شر به شر :\r\nو قرين دليل معاملت بنده است با هر گروه كه صحبت كند همان كند كه ايشان كنند ؛ و عاقبت دليل اعتقاد است ، هرچه عمر بر آن گذشته باشد خاتمت هم بر آن باشد .\r\n« كان ابو المغيث لا يستند و لا ينام على جنبه و كان يقوم الليل كله فاذا غلبته عينيه قعد و وضع خديه على ركبتيه فيغفو غفوة فقيل له ارفق بنفسك فقال و الله ما رفق بى رفقا فرحت به اما سمعت سيد المرسلين عليه سلام الله يقول اشد الناس بلاء الانبياء ثم الصديقون\r\n\r\n","description":"","footnote":"","page_name":" 1747 ","page_number":367},
  {"content":"\r\n\r\nثم الامثل فالامثل » .\r\nابو المغيث مردى بزرگ بود و هرگز پشت به ديوار باز ننهاده بود . چون نفس را بر ديوار اعتماد روا نداشتى ، سر را بر خلق اعتماد كى روا داشتى ؟ ! و لامحاله سر از نفس عزيزتر است . و نيز هرگز بر پهلو نخفته بود از بهر راحت نفس را ، كه عارفان را با نفس خلاف باشد و با حق موافقت باشد ، نه چون ما كه با نفس موافقت باشد و با حق خلاف .\r\nو نيز شايد كه ناخفتن او از بهر آن بود كه خواب غفلت است ؛ و به نزديك اهل معرفت از حق سبحانه غافل بودن جرمى عظيم است . و تواند بود كه ناخفتن او از آن معنى بود كه نبايد كه خفته مانم و حقى از آن خدا از من فوت گردد . و تواند بود كه نخفتن متابعت رسول بود كه گفت : تنام عيناى و لا ينام قلبى . و همه شب بر پاى بودى و نماز كردى موافقت مصطفى را عليه السلام كه او را امر آمد :  قُمِ اللَّيْلَ إِلَّا قَلِيلًا .  و نيز امر آمد :  وَ مِنَ اللَّيْلِ فَتَهَجَّدْ بِهِ نافِلَةً لَكَ .  يا از آن معنى بود كه شب وقت خلوت كردن دوستان است .\r\nنبينى كه چون موسى را عليه السلام به مناجات بردند فرمان أربعين ليلة آمد نه اربعين يوما . و نيز چون مصطفى را عليه السلام به معراج بردند شب بود . چنان كه خدا گفت :   سُبْحانَ الَّذِي أَسْرى بِعَبْدِهِ لَيْلًا .   و نيز به شب از خلق فراغت بيشتر باشد و به مناجات حق نيكوتر رسد . نبينى كه خدا گفت :  وَ بِالْأَسْحارِ هُمْ يَسْتَغْفِرُونَ .  و نيز شب پوشيده‌تر و از ريا و نفاق دور تر باشد . و عبادت هرچند از ريا دور تر خالص‌تر [ 226 ب 
  ] و به اخلاص نزديكتر . باز چون خواب بر او غلبه كردى سر بر زانو نهادى و پاره‌اى بغنودى .\r\nو اين دليل است كه خواب او نه از بهر طلب راحت نفس بود تا آن خواب غفلت و معصيت گشتى ، لكن خواب او آسودن را بود تا نفس ديگرباره قوت خدمت يافتى تا آن خواب او هم نماز گشتى ؛ كه هر كس كه خورد و خسبد از بهر نهمت و شهوت ، خواب و خورد او معصيت گردد ؛ و هركه خورد و خسبد از بهر قوت طاعت را ، آن خواب و خورد او طاعت گردد . نبينى كه شريعت سحر را بستوده است و\r\n\r\n","description":"","footnote":"","page_name":" 1748 ","page_number":368},
  {"content":"\r\n\r\nثواب عظيم بر آن وعده كرده است . از بهر آنكه قوت طاعت را خورد نه شهوت نفس را . تا بزرگان چنين گفته‌اند كه متقدمان ما خوردندى تا بزيستندى و ما مىزييم تا بخوريم ، طاعت خود به كار نيست .\r\nچون او خويشتن را چنين رياضت كرد گفتند با خويشتن مدارا كن . گفت : و الله كه خداى تعالى با من رفق نكرده است ، من با خويشتن چگونه كنم ؟ ! و اين خبر حجت آورد بر اينكه گفت نشنيدى كه سيد پيغمبران عليهم السلام گفت سخت‌ترين بلا پيغامبران را باشد پس صديقان را ؛ پس هركه به ايشان ماننده‌تر بلاى او صعب‌تر . و اين سخن كه ابو المغيث گفت رحمه الله نه به آن گفت كه خويشتن را ايشان رسد .\r\nچنان كه مصطفى عليه السلام گفت : من تشبه بقوم فهو منهم .\r\nو چون محب اين طايفه بود بر راه ايشان مىرفت و بلا را بر نعمت اختيار مىكرد تحقيق محبت خويش را ، كه هركه كسى را دوست دارد متابع او باشد . چنان كه خدا گفت :  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ .  اما آنكه گفت هركه را به نزديك حق محل عظيم‌تر بلاى او بزرگتر ، از آن است كه دار دنيا خود دار محبت است ؛ و ولى را در دار محنت نعمت جستن محال است ، و دنيا دار فنا است و عقبى دار بقا . و فنا با بقا ضدين‌اند ، و هرگز دو ضد به يكديگر جمع نگردند . يا در دار فنا محنت بايد و در دار بقا نعمت ، يا در دار فنا نعمت بايد و در دار بقا محنت . و از اين معنى گفته است پيغمبر عليه سلام الله كه : الدنيا سجن المؤمن و القبر روضته و الجنة مأواه و الدنيا جنة الكافر و القبر حفرته و النار مأواه .\r\n« قالوا ان أبا عمرو الزجاجى أقام بمكة سنين كثيرة لم يحدث فى الحرم كان يخرج من الحرم للحدث ثم يعود و هو على الطهارة » . و خلق اين را به ظاهر آسان دانند ، و اين عظيم است ، از بهر آنكه نفس را صحبت با حرم است و سر را صحبت با خداوند حرم . و كسى كه در صحبت كردن نفس با حرم ادب چنين نگاه دارد ، در صحبت كردن سر با حق ادب چگونه نگاه ندارد ! و ببايد دانستن كه هركه را سر با حقيقت راست‌تر ظاهرش با شريعت راست‌تر . و هركه را سر با\r\n\r\n","description":"","footnote":"","page_name":" 1749 ","page_number":369},
  {"content":"\r\n\r\nحقيقت ويران‌تر ظاهرش با شريعت خراب‌تر . و اين چه بزرگان بر اسرار خلق مطلع بوده‌اند از اينجا بوده‌اند كه ظاهر آينهء سر است .\r\nبه ظاهر خلق نگاه كرده‌اند ، در حركات ظاهر بدانسته‌اند كه سر از كجا مىجنبد . [ 237 الف 
  ]\r\n« قال سمعت فارسا يقول كان أبو عبد الله المعروف بشكال لا يكلم الناس و كان ياوى الخرابات فى سواد الكوفة و كان لا ياكل الا المباح و القمامات فلقيته يوما فتعلقت به و قلت سألتك بالله إلا أخبرتنى ما الذى يمنعك عن الكلام فقال يا هذا ! الكون توهم فى الحقيقة و لا تصح العبارة عما لا حقيقة له . و الحق تقصر الاقوال دونه فما وجه الكلام ؟ و تركنى و مر » . فارس رحمه الله گفت كه ابو عبد الله شكال با كس سخن نگفتى و شب در ويرانه‌هاى سواد كوفه بودى و طعام چيزى خوردى كه آن در اصل مباح بودى ، چنان كه گياه و مانند آن يا از خاك‌دانها نان‌ريزه برچيدى و بخوردى . اما آنكه با كس سخن نگفتى از كمال انسى بود كه او را با حق بود و از خلق او را وحشت گرفت .\r\nو تا بنده را از حق وحشت نباشد با خلق انس نگيرد . و چون او را با حق انس پديد آمد از خلق وحشت گيرد . و آنكه در خرابه‌ها بودى از بهر خلوت و عزلت بودى كه سلامت دين در خلوت و عزلت است . اما آنكه جز مباح و نان‌ريزهء خاكدان نخوردى از آن بود كه او را خلق به طمع و سؤال نيرزيدندى . و نيز گفتى كه مىترسم كه اگر دست پيش خلق به سؤال بردارم مرا چيزى دهند كه در آن چيز شبهت باشد ، اما در مباحات شبهت نيست . و مصطفى عليه السلام مىگويد :\r\nدع ما يريبك الى ما لا يريبك .\r\nو نيز آنچه خلق را بايستى به خلق بازگذاشتى ؛ و آنچه خلق را نبايستى به آن قناعت كردى قطع خصومت را ، تا او را با خلق خصومت نماند . و نيز آنچه خلق داشتى به آن طمع نكردى ، از بهر آنكه ترسيدى كه اگر روى به خلق آرد باشد كه خداى عز و جلّ او را هم به خلق بازگذارد ، چنان كه مىگويد :  نُوَلِّهِ ما تَوَلَّى وَ نُصْلِهِ جَهَنَّمَ وَ ساءَتْ مَصِيراً .  هركه چيزى گزيند و اختيار كند ما كه خداونديم او\r\n\r\n","description":"","footnote":"","page_name":" 1750 ","page_number":370},
  {"content":"\r\n\r\nرا به آن چيز بازگذاريم .\r\nفارس گفت روزى او را ديدم . در او آويختم و به خدا بر او سوگند دادم كه چه چيز ترا از سخن گفتن با خلق بازداشته است . و طريق اين طايفه آن است كه با هركه اثرى يا چيزى بينند او را از آن چيز بازجويند تا مگر ايشان نيز آن چيز را بازيابند . گفت مرا جواب داد كه اين‌همه دنيا كه تو مىبينى در جنب حقيقت وهمى است ؛ و چيزى كه آن را حقيقت نباشد از آن عبارت كردن راست نيايد . اما حق كه حقيقت صفت او است قولها از او قاصر است . از او عبارت نتوان كردن . پس روى سخن چه باشد . و مرا بگذاشت و برفت .\r\nو شك نيست كه خلق محدث و فانىاند . و حق قديم و باقى است .\r\nو محدث و فانى در جنب قديم باقى لاشىء باشد . پس كسى كه او اهل حقيقت است او را به لاشىء مشغول گشتن محال باشد . اما اهل حقيقت را از حقيقت خبر دادن روى نباشد ، كه خبر دادن صفت غايبان است و اهل حقيقت اهل مشاهدت باشند . و در حال حضرت و مشاهدت خبر دادن روا نباشد و درست نيايد . اكنون چنين مىگويد كه سخن از كجا گويم . از خلق گويم يا از حق . اگر از خلق گويم خلق به گفتار [ 237 ب 
  ] نيرزند . و اگر از حق گويم حق در عبارت من نگنجد . پس جز خاموشى روى ندارد .\r\n« قال و سمعته يقول سمعت الحسين المغازلى يقول رايت ابا عبد الله القشاع ليلة قائما على شط دجلة و هو يقول يا سيدى أنا عطشان حتى اصبح قال وا ويلاه تبيح لى شيئا و يحول بينى و بينه و تحظر على شيئا و تخلى بينه و بينى فأيش اصنع فرجع و لم يشرب » .\r\nحسين مغازلى گفت كه ابو عبد الله قشاع را ديدم شبى بر كنار دجله ايستاده و مىگفت : يا سيدى ، مرا تشنه است . و تا روز چنين مىگفت .\r\nپس گفت : وا ويلاه . چيزى بر من حلال مىگردانى و مرا از آن باز مىدارى ؛ و چيزى بر من حرام مىگردانى و مرا به آن باز مىگذارى .\r\nچه كنم ! و آب نخورد و بازگشت .\r\nتواند بود كه اين سخن كه مىگفت در حال مشاهدت مىگفت و\r\n\r\n","description":"","footnote":"","page_name":" 1751 ","page_number":371},
  {"content":"\r\n\r\nغلبات وقت او او را چنان مشغول گردانيده بود كه فراغت آب خوردن نمىيافت . و آن گفتن كه من تشنه‌ام از آن بود كه در حال مشاهدت جز با دوست روى ندارد . پس معنى حظر نه منع قهر است ؛ و معنى اباحت نه تخيير است ، لكن در آن‌وقت كه مشغول مشاهدت بودى ، اگرچه آن چيز او را در شريعت مباح بودى ، چون قدرت آن نداشتى چنان گشتى كه گويى ممنوع است . پس چون نه در حال مشاهدت بودى به حكم شريعت آن چيز بر او حرام بودى . لكن در او بايست و قدرت آن چيز بودى . از اين معنى بودى او را آن چيز به جاى بگذاشتن .\r\nو شايد كه معناش آن باشد كه وقت بودى كه به صفات خويش قائم بودى تا نفس او جويان بودى آن چيز را اگرچه آن چيز بر او حرام بودى ، تا او را و قهر نفس را از آن چيز دور مىبايستى بودن ، و او بر آن چيز قادر . پس وقت بودى كه او را با نفس چنان خلاف پديد آمدى كه اگرچه آن چيز او را به حكم شريعت حلال بودى روا نداشتى مراد نفس حاصل كردن . منع براى اين معنى بودى . پس در حال تمييز محرمات از نفس بازداشتى حكم شريعت را . و در حال غلبات مباحات از نفس بازداشتى قهر نفس را . و قهر كردن نفس اين طايفه را اصل است . چنان كه پيغمبر گفت عليه السلام : من مقت نفسه فى ذات الله آمنه الله من عقابه يوم القيامة . گفته‌اند : المقت اشد العداوة .\r\n« قال و سمعته يقول سمعت بعض الفقراء قال كنت سنة الهبير مع الناس فانفلت ثم رجعت فكنت اطوف بين الجرحى قال فرأيت ابا محمد الجريرى و كان قد نيف على المائة فقلت يا شيخ الا تدعو فيكشف ما ترى فقال قد قلت فقال انى افعل ما أشاء فاعدت عليه فقال يا اخى ليس هذا وقت الدعاء هذا وقت الرضى و التسليم فقلت أ لك حاجة فقال انا عطشان فجئته بماء فاخذه فاراد أن يشرب فنظر الى فقال هؤلاء عطاش و انا اشرب لا هذا شره ! و رده على و مات من ساعته » . اين سنة الهبير سال سيصد و پانزده بود كه قرامطه آن سال حاجيان را بكشتند و غارت كردند ، و شانزده سال راه بسته گشت .\r\n\r\n","description":"","footnote":"","page_name":" 1752 ","page_number":372},
  {"content":"\r\n\r\nاين درويش چنين مىگويد كه آن سال من با آن مردمان [ 238 الف 
  ] بودم . از دست قرامطه بجستم . چون ايشان برفتند باز آمدم و به نزديك قافله رفتم شفقت اسلام را ، تا مگر خسته‌اى را آب دهم و بنگرم تا حال ايشان چيست . در ميان خستگان مىگشتم . ابو محمد جريرى را ديدم در ميان خستگان افتاده ، و سال او از صد درگذشته بود . گفتم يا شيخ ، دعا نكنى تا خدا اين بلا را كشف كند . مرا گفت كه بگفتمش . مرا چنين جواب داد كه من هرچه خواهم كنم ، و آن كنم كه خود خواهم . و اين نه بر معنى گفتن و جواب شنيدن باشد ، لكن بر معنى مشاهدت سر باشد كه بديد كه خدا آن باشد كه هرچه خواهد كند ؛ و بنده را بر كرد خدا اعتراض نرسد ، كه آن‌كس كه به اول سعادت و شقاوت قسمت كرد بىعلت ، و كس را بر وى اعتراض نرسيد كه چرا كردى ؛ امروز ملك همان ملك است و سلطان همان سلطان ، كس را بر او اعتراض نرسد .\r\nباز چون بديد كه حق تعالى كافران را دست داد تا انبيا را عليهم السلام بكشتند و بر او اعتراض نرسيد . اگر قرامطه نيز بر ما گمارد ، بر او اعتراض كى رسد ؟ ! و اگر اعتراض كردن روا بودى در وقت بلا انبيا دعا كردندى كه دعاى ايشان مستجاب‌تر بودى .\r\nاين درويش گفت ديگرباره اين سخن را بر او عرضه كردم . مرا گفت : يا برادر ، اين وقت دعا نيست ، اين وقت رضا و تسليم و گردن نهادن است . يعنى دعا پيش از نزول بلا بايد . چون بلا آمد رضا بايد .\r\nو اصل اين از قصهء ايوب است كه چون او را بلا پيش آمد صبورى پيش برد . و نيز قصهء خليل صلوات الله عليهم كه چون او را به آتش انداختند رضا پيش برد و دانست كه اگر او را بايستى كه مرا به آتش بيندازند از اسباب آتش ايشان را عاجز گردانيدى . چون نگردانيد از دو بيرون نيست ، يا مرا خواهد سوختن يا نخواهد سوختن . اگر نخواهد تا عز خلت من به اعدا نمايد خود به دعا كردن حاجت نيست ، و اگر خواهد سوختن خواست خود به گفتار من به جاى بنگذارد . در هر دو حال رضا و تسليم نيكوتر .\r\nو نيز شايد كه در وقت آمدن بلا بنده ببيند و بداند كه اين يا\r\n\r\n","description":"","footnote":"","page_name":" 1753 ","page_number":373},
  {"content":"\r\n\r\nعقوبت جنايت من است يا كفارت معصيت من ، و در هر دو حال تسليم بايد . جنايت نبايست كردن تا مستوجب عقوبت نگشتىاى ؛ يا معصيت نبايست كردن تا كفارت نبايستى . و نيز شايد كه بلا يا كفارت است يا درجت . اگر كفارت است رضا و تسليم بهتر كه بلاى اين سر بهتر از بلاى آن سر . و اگر درجت است اين خود جاى شكر است نه جاى ناله . و در جمله آن است كه با دعوى محبت محب را بر اختيار دوست اختيار نرسد .\r\nاو را گفتم كه ترا حاجتى هست ؟ گفت مرا تشنه است . برفتم و آب طلب كردم و بياوردم . از من بستد و خواست كه بخورد . پس به من درنگرست و مرا گفت اين خستگان تشنه‌اند و من آب خورم ؟ ! نكنم كه اين شره باشد . به من بازداد و در ساعت بمرد . يا مساعدت باشد اين دوستان خويش را كه در حكم دوستى و محبت مساعدت كردن شرط است ؛ يا نخواست كه ايشان با ثواب تشنگى بروند و او محروم گردد . و اين‌چنان است كه چون مصطفى عليه السلام از كافران [ 238 ب 
  ] جفا بسيار ديد خواست كه بنالد . امر آمد كه :  فَاصْبِرْ كَما صَبَرَ أُولُوا الْعَزْمِ مِنَ الرُّسُلِ .  و نيز شايد كه اين بر معنى شفقت اسلام باشد كه حكم شفقت اسلام واجب چنان كند كه به همه مسلمانان بهتر از خويشتن خواهد ، يا همان خواهد كه به خود ترسيد كه اگر من آب خورم و ايشان تشنه ، خويش را بهتر خواسته باشم و شفقت اسلام به جاى نياورده باشم . آنگاه در اسلام من ضعف و وهن افتد .\r\n« قال سمعته يقول سمعت بعض اصحاب الجريرى يقول سمعت الجريرى يقول مكثت عشرين سنة لا يخطر لى ذكر الطعام حتى يحضر و مكثت عشرين سنة اصلى الفجر على طهر العشاء الآخرة و مكثت عشرين سنة لا اعقد مع الله عقدا مخافة ان يكذبنى على لسانى و مكثت عشرين سنة لا يسمع لسانى الا من قلبى ثم حالت الحال فمكثت عشرين سنة لا يسمع قلبى الا من لسانى » . مىگويد از يكى از ياران جريرى شنيدم كه او گفت از جريرى رضى الله عنه شنيدم كه گفت بيست سال ببودم كه بر خاطر من ذكر طعام نگذشت تا آنگاه كه حاضر گشت .\r\n\r\n","description":"","footnote":"","page_name":" 1754 ","page_number":374},
  {"content":"\r\n\r\nو اين از آن بود كه از نفس فارغ بود . و طعام نصيب نفس است ، چون او را نفس ياد نيامد طعام نيز ياد نيامد . و چون پديد آمد رد نكرد تا بر حق اعتراض نكند تا نه در حال عدم اعتراض طلب باشد ؛ و نه در حال وجود اعتراض رد باشد ؛ و بىتهمتى حق در صلاح خود دانسته باشد . و مىدانست كه چون ببايد پديد آرد . و هنوز بايست درست نگشته است ، از اين معنى از طعام نه انديشيدى ، و چون پديد آمدى دانستى كه صلاح وقت او اين است . قبول كردى تا در هر دو حال حق را متهم نداشته بودى .\r\nو نيز چون حق تعالى راستى سر او بدانست او را ضايع نگذارد .\r\nپس گفت بيست سال ببودم كه نماز بامداد بر طهارت نماز خفتن گزاردم . و اين در معنى مجاهدت و رياضت است . و او را به طهارت حاجت به آن نيامدى كه لذت مناجات دوست او را چنان غلبه كردى كه نه از خواب خبر داشتى و نه از نفس . و هم در اين معنى امام ابو حنيفه رضى الله عنه مدت چهل سال هر شب ختم قرآن كردى ، و نماز بامداد بر طهارت نماز خفتن گزاردى . و عثمان عفان رضى الله عنه همچنين كردى . و تميم دارانى رحمة الله عليه همچنين كردى .\r\nو نيز گفت كه بيست سال بر اعتقاد دلم جز خدا نگذشت از بيم آنكه مرا دروغزن گرداند به زبان . يعنى چون من دعوى كرده بودم كه مرا جز حق سبحانه به كار نيست ، ترسيدم كه اگر غير او را در دل راه دهم مرا در آن دعوى دروغزن گرداند . و در حكايت عقد مىگويد خاطر نمىگويد كه بر خاطر من جز خدا نگذشتى ، لكن مىگويد اعتقاد نكردمى ، از بهر آنكه بنده به خاطر مؤاخذ نيست به اعتقاد مؤاخذ است . بر دلش گذشتى بىمراد او تا عجز بندگى پديد آمدى ، لكن آن خاطر نفى كردى و اعتقاد نكردى تحقيق دعوى محبت را تا دروغزن نگردد .\r\nپس گفت : و بيست سال ببودم كه زبان من جز از دل من سخن نگفت ، يعنى آنچه بر دل من بود بر زبان راندم تا ظاهرم باطن را مخالف نگشت ، [ 239 الف 
  ] تا به نفاق موصوف نگردم . پس گفت :\r\nو بيست سال بودم كه دل من جز از زبان من سخن نشنيد ؛ يعنى دلم\r\n\r\n","description":"","footnote":"","page_name":" 1755 ","page_number":375},
  {"content":"\r\n\r\nچنان مستوفاى حق شد كه از هيچ‌كس خبر نداشتم . اگر پيش من بودند نديدم ، و اگر با من سخن گفتند نشنيدم . و تواند بود كه معنى اين سخن آن باشد كه ظاهر و باطن من هر دو يكى گشت . زبان دل گشت و دل زبان . هرچه گفتم شنيدم و هرچه شنيدم گفتم . مرا ميان دل و زبان فرقى نماند . گوشم آن شنيد كه دل خواست و چشمم آن ديد كه دل خواست و پايم آنجا رفت كه دل خواست . دلم اسير دوست گشت و جوارح اسير دل .\r\n« قال و سمعت بعض اصحابنا يقول سمعت محمد بن سعدان يقول خدمت أبا المغيث عشرين سنة فما رأيته أسف على شىء فاته او طلب شيئا فقده » . مىگويد بيست سال او را خدمت كردم . نديدم او را كه اندوه خورد بر چيزى كز او فايت گشت : يا طلب چيزى كرد كه نيافت . و اين از كمال حسن الظن باشد به خداى تعالى كه داند منع او صلاح من است و عطاى او صلاح من است . و چون اعتقادش اين باشد با خدا او را نه بر فايت تأسف باشد و نه طالب مفقود باشد ، كه خدا صلاح او بهتر از او داند .\r\nو اصل اين قصهء يعقوب است عليه السلام ، كه او را چهل سال آرزوى و بايست يوسف بود طلب نكرد . و نيز مصطفى عليه السلام نماز سوى بيت المقدس كرد و او را آرزو و بايست كعبه بود و سؤال نكرد . و اين را دو معنا است : يا حسن ظن به مصلحت بندگان ، چنان كه ياد كرديم ، يا داند كه او سر من همچنان داند كه آشكارا . من يعلم السر و اخفى ، انه يعلم الجهر من القول و يعلم ما تكتمون ، سواء منكم من اسر القول و من جهر به . چون اين معانى بداند داند كه او حال سر من مىداند ، او را به گفتار من چه حاجت آيد . و لامحاله محل قلب برتر از محل لسان است . و چون نياز قلب مراد حاصل نمىكند ، سؤال زبان هم حاصل نكند .\r\n« قيل ان ابا السوداء كان وقف ستين وقفة و جعفر بن محمد الخلدى وقف خمسين وقفة » . از اينجا مراد او آن است كه بنمايد كه اين طايفه در تك و پوى بوده‌اند . مادام گاه به حرم دويدندى كه مقام حضرت است تا مگر آنجا اثر دوست يابند . باز چون برفتندى اثر\r\n\r\n","description":"","footnote":"","page_name":" 1756 ","page_number":376},
  {"content":"\r\n\r\nنيافتندى ، بازگشتندى و پنداشتندى كه شومى و مجرمى ايشان است .\r\nپس برفتندى تا نفس را به پياده رفتن قهر كنند . چون آنجا رسيدندى نفس سر برآوردى به ديدن آن ؛ حج او را بازآوردندى قهر او را تا عجب نياورد . و در جمله آن است كه اين طايفه را پيوسته با نفس بلا بوده است از آنكه نفس خير را كاره بوده است و شر را راغب ، چنان كه خدا گفت :  إِنَّ النَّفْسَ لَأَمَّارَةٌ بِالسُّوءِ .  او را به قهر از شر منع كردندى و به خير كشيدندى .\r\nچون نفس با ايشان برنيامدى به اين معنى نوعى ديگر ساختندى كه من زاهدم از معاصى دور مىباشم و به خيرات راغب مىباشم ، تا قصهء ابليس گشتى كه : انا خير . گفت از بيم زنار بترسيدندى از آن چيز كه او را زنار خواستى گشتن [ 239 ب 
  ] منع كردندى كه به اول خير ناكردن معصيت بودى و به آخر خير ديدن شرك . و معصيت كمتر از شرك است .\r\nو در جمله آن است كه كعبه حضرت نفس است ، نفس تا آنجا رود و او را از كعبه از آن سوى راه نبود ، و عرش حضرت قلب است ؛ دل تا آنجا رود و پيشتر از آن سوى راه نبرد . نفس تا كعبه دويد اميد يافتن خداوند كعبه را ؛ و دل تا عرش دويد اميد يافتن خداوند عرش را نه نفس خداوند كعبه را در كعبه يافت و نه دل خداوند عرش را بر عرش يافت . نفس متحير گشت و خانه را طواف ساخت . و مراد نفس خداوند كعبه نه كعبه ، و مراد دل خداوند عرش نه عرش ، چنان كه محبان را باشد . گاه در غلبات شوق جويان گردند ، و گاه در نوميدى نايافتن فروايستند . باز گفت :\r\n« و كان بعض المشايخ و اكثر ظنى أنه ابو حمزة حج عشر حجج عن النبى عليه السلام و حج عن العشرة من اصحاب النبى عشر حجج ثم حج عن نفسه حجة يتوسل بتلك الحجج الى الله فى قبول حجته » . و اين ظاهر است كه هركس كه او را به ملوك حاجتى باشد و خويشتن را آن جاه نبيند كه ملك حاجت او روا كند به نزديكان آن ملك تقرب كند تا او را وسيلت گردند تا حاجت او روا كند . پس ابو حمزه پيغامبر را عليه السلام و اين ده يار را از ياران عليهم الرضوان وسيلت مىكرد .\r\n\r\n","description":"","footnote":"","page_name":" 1757 ","page_number":377},
  {"content":"\r\n\r\nمىدانست كه آنچه به نيت ايشان باشد مقبول باشد لامحاله . آنگاه باشد كه به طفيل ايشان مقصود او روا گردد ، و اين‌چنان است كه حق گفت مصطفى را عليه السلام . و استغفر لذنبك و للمؤمنين و المؤمنات . اين را معنى نه آن بود كه او را ذنب بود تا استغفار بايست كردن ، لكن او را پيشرو عاصيان كرد لامحاله كه او را بار باشد . چون او را بار باشد عاصيان نيز به طفيل او بار يابند .\r\nو اين حكايت دليل است كه نزديك ابو حمزه ابو حمزه را هيچ مقدار نبود و خويشتن را نزديك حق تعالى هيچ محل ندانست كه چندين وسيلت مىبايست تا يك خدمت او مقبول گردد . و اصل مسلمانى خود اين است كه هركه داند كه او كسى است هلاك شد ، همچنان‌كه ابليس . و هركه بر خويشتن مقر آيد كه من هيچ‌كس نه‌ام نواخت يابد ، همچنان‌كه آدم عليه السلام .\r\n\r\n","description":"","footnote":"","page_name":" 1758 ","page_number":378},
  {"content":"\r\n\r\n\r\nالباب الستون قولهم فى لطائف الله للقوم و تنبيهه اياهم بالهاتف\r\nاين بابى است كه آورده است بيان آن معانى را كه بزرگان را به وى بيدارى افتاده است ؛ و بيدار گردانيدن خلق از غفلت كارى است معروف و همه پيغمبران به اين كار آمده‌اند تا خلق را از محالات و آنچه به ايشان دراند آگاه كنند ، تا بيدار گردند و محال را به جاى بگذارند ؛ و نيز ايشان را به حق راه نمايند تا از غفلت و ناشناختن حق بيرون آيند و حق طلب كنند . و همه امرها و نهيها را معنى اين است . و چون به امر و نهى تنبيه نيفتد ، وعد و وعيد را به امر و نهى قرين كنند . و چون به اين معنى نيز تنبيه نيفتد قصه‌هاى امتان ماضيه به ايشان ياد دارند كه چون خلاف كردند ايشان را [ 240 الف 
  ] چه پيش آيد . و قصه‌هاى آنها كه موافقت كردند ايشان را چه پيش آمد . مخالفان را خزى و لعنت و انواع عذاب ؛ و موافقان را ظفر و نصرت و علو و كرامات . چون به اين معانى تنبيه نيفتاد بلاها فرستاد ، و نيز بهانه نماند و عذر نماند جز عذاب و بس و عذر ايشان نزديك خدا بريده گشت . اين است معنى قول خدا :  لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ . \r\n\r\n","description":"","footnote":"","page_name":" 1759 ","page_number":379},
  {"content":"\r\n\r\nو اين همه كه ياد كرديم تنبيه عام است تا از كفر به ايمان بازآيند و از معصيت به طاعت آيند و از خلاف به موافقت آيند . باز تنبيه خاص نوعى ديگر ، از آنكه ايشان خود كفر و معصيت نيارند ، لكن تنبيه ايشان از سهو و غفلت بود . ايشان را تنبيه به سر افتد و عام را به ظاهر . و اين خود ميان خلق متعارف است كه ملوك تنبيه خواص خويش خلاف آن كنند كه تنبيه عوام كنند . و خواص را به ادنى زلت زجر كنند و از عام محالات بسيار درگذارند . اكنون اين باب در كتاب از بهر تنبيه خاص آورده است ؛ و اين همه كه گفتيم دليل صحت تنبيه را است . اكنون به كتاب بازگرديم .\r\n« قال ابو سعيد الخراز بينا أنا عشية عرفة فقطعنى قرب الله عز و جلّ عن سؤال الله ثم نازعتنى نفسى بأن أسأل الله تعالى فسمعت هاتفا يقول أبعد وجود الله تسأل غير الله تعالى » . مىگويد شبانگاه عرفه به موقف ايستاده بودم . و موقف جاى تجريد و تفريد است . به اول احرام مجرد كردند و مراد از مجردى تجريد ظاهر نيست ، لكن در شريعت فرمان آمده است تا به ظاهر از لباس مجرد گردند ، تا دليل كند كه چون ظاهر ما از خلق مجرد مىبايد باطن ما اولاتر كه مجرد باشد . ظاهر از لباس [ مجرد 
  ] گردانند و باطن از همه كون مجرد كنند . پس چون به موقف آيند مقام تفريد است . تنها با حق بمانند و از همه علايق بريده گردند و همه رغبات و رهبات خويش با حق افگنند . پس عام به اول تجريد ظاهر بينند وقوف به نفس آرند .\r\nباز خاص به اول تجريد باطن بينند وقوف به سر آرند .\r\nپس ابو سعيد خراز رحمه الله از جمله خواص بود ، همچنان‌كه به نفس مجرد بود به سر هم مجرد بود . به نفس به موقف وقوف آورده بود و سر را با حق واقف كرده بود . اكنون چنين مىگويد كه آن قرب سر من مرا از سؤال ببريده بود . از آن معنى كه مشغول حق بودم و مرا خود سؤال ياد نيامد . و چون بىسؤال خود حق تعالى را يافته بودم غير حق را چه خواستم كردن ؛ تا هيبت قرب خود مرا زبان گنگ گردانيده بود ، طاقت سؤال نداشتم ؛ تا چون سر را با حق قرب افتاده بود كون را در ميان سر و حق راه نمانده بود ؛ نفس را راه كى بودى\r\n\r\n","description":"","footnote":"","page_name":" 1760 ","page_number":380},
  {"content":"\r\n\r\nتا از بهر او سؤال كردى .\r\nيا نيز سؤال خواستن است ، و خواستن بر مقدار همت باشد .\r\nهمت او از آن عالىتر بود كه جز حق به كار آيد . چون به كار نيايد سؤال چه به كار آيد . و معنى سؤال ناكردن اين بود ، لكن گفت نفس من با من منازعت كرد كه اگر ترا كه سرى آنچه بايد يافته‌اى ، من كه نفسم نيافته‌ام ، و مرا به رحمت طمع [ 240 ب 
  ] است و از عذاب بيم .\r\nاز بهر من سؤال كن .\r\nو اين دليل است كه بزرگان هميشه در بلاى نفس مانده‌اند . گفت :\r\nآهنگ سؤال كردم نه اعراض را از حق لكن شفقت را بر نفس كه انبياء با بزرگى محل ايشان از بهر خلق و نفس سؤال كرده‌اند ؛ و لامحاله قرب ايشان از قرب من قريب‌تر بوده است . چون سؤال خواستم كردن آوازى شنيدم كه اى آنكه خدا را جل ذكره يافته‌اى ، از خدا چيزى ديگر مىخواهى جز خدا . و اين تنبيه است به آن معنى كه آنچه خواهى ملك است .\r\nممالك يافته‌اى و چون مالك ترا گشت خود ملك ترا باشد ، و به چيزى كه حاصل آمده است سؤال كردن حاجت نيست .\r\nو اين از آن است كه سؤال در حال مشاهدت حجاب است . يا غايب بايد كه سؤال كند ؛ و غايب محجوب باشد پس اگر محجوب نباشد چون سؤال كنند محجوب گردد ، از بهر آنكه اگر به آن سؤال حق را مىخواهد خود يافته است ؛ و اگر نيافته است حق خود زير سؤال درنيايد . نماند سؤال مگر به غير حق . و از حق سبحانه غير حق خواستن خويشتن محجوب كردن است . و الله اعلم .\r\n« قال ابو حمزة الخراسانى رحمه الله حججت سنة من السنين فكنت أمشى فوقعت فى بئر فنازعتنى نفسى بان استغيث فقلت لا و الله لا أستغيث فما استتممت هذا الخاطر حتى مر برأس البئر رجلان فقال أحدهما للآخر تعال حتى نطم رأس البئر من الطريق فأتوا بقصب و بارية و هممت ان أصيح فقلت يا من هو اقرب الى منه و سكتت حتى طموا و مضوا فاذا أتى بشىء قد دلى رجليه فى البئر و هو يقول تعلق بى فتعلقت به فاذا سبع و اذا هاتف يهتف بى و يقول [ لى 
  ] يا با حمزة\r\n\r\n","description":"","footnote":"","page_name":" 1761 ","page_number":381},
  {"content":"\r\n\r\nأ ليس هذا بحسن نجيناك من التلف بالتلف يعنى من البئر بالسبع » .\r\nابو حمزهء خراسانى رحمة الله عليه مىگويد من سالى به حج رفته بودم .\r\nدر باديه مىرفتم ، در چاهى افتادم . و آن افتادن او از آن بود كه ايشان را سر به حق مشغول باشد و فراغ آن نباشد كه خود را نگاه دارند ؛ و چون حق تعالى ايشان را به چنين بلا مبتلا كند از آن باشد كه سر ايشان را با چيزى علاقتى و پيوندى داند خواهد كه سر ايشان را از آن علايق ببرد .\r\nگفت نفس با من منازعت كرد كه فرياد كن . و تواند بود كه افگندن او به چاه از آن سبب بود تا از بلاى نفس آگاه شود و از نفس اعراض كند كه گفته‌اند : من لم يتجرد عن العلائق لم يتفرد بالحقايق .\r\nابو حمزه را اين تنبيه بيفتاد . گفت با خود گفتم و الله كه فرياد نكنم .\r\nيعنى ترا كه نفسى نزديك من چندان قدر نيست كه مرا از بهر تو فرياد بايد خواستن .\r\nو اصل اين قصهء خليل است عليه السلام ، كه چون او را به آتش انداختند جبريل در پيش آمد كه : هل من حاجة قال اما اليك فلا . و تواند بود كه اين حاجت ناخواستن از آن معنى بود كه آن آتش بلاى نفس بود نه بلاى سر . چون سر با حق راست بود منازعت كردن نفس با حق روى نبود . گفت آنكه حق را است خود با حق است . اين بلا از بهر نفس ساخته‌اند و تو به يارى نفس آمده‌اى سر را [ 241 الف 
  ] خود به تو حاجت نيست ؛ و مرا از بهر نفس منازعت نيست . و آن‌كس كه سر با او است او را خود يار به كار نيست . گفت هنوز اين خاطر بر دل من تمام نگذشته بود كه دو مرد بر سر چاه بگذشتند . يكى به آن ديگر گفت بيا تا سر اين چاه استوار كنيم كه بر سر راه است تا كسى در او نيفتد .\r\nو اين نيز گماشتهء حق بود هم تمامى تنبيه بود كه چون از نفس تقاضاى فرياد خواستن بود بلا زيادت كردند ، تا نيز بىادبى نكند .\r\nگفت : نى و بوريا بياوردند . قصد كردم كه آواز دهم . با خود گفتم اى آن كسى كز ايشان به من نزديكترى ، يعنى تو خود مىدانى و مىبينى و به علم حاضرى ، به گفتار حاجت نيست . خاموش گشتم تا\r\n\r\n","description":"","footnote":"","page_name":" 1762 ","page_number":382},
  {"content":"\r\n\r\nسر چاه بپوشانيدند و برفتند .\r\nآن آهنگ بانگ كردن هم تقاضاى نفس بود كه نفس به هيچ حال از مكر خالى نيست مگر كه بنده را حق از بلاى نفس نگاه دارد . و آن خاموش گشتن او از آن بود كه چون از حق تعالى فرياد نخواسته بود از بهر نفس محال بودى كز مخلوقان فرياد خواستى ، كه از حق به مخلوقان بازآمدن و هم آن دارد كه مگر حق را از خلق عاجزتر مىداند ، مگر به حق سبحانه راه نيافته است از خلق يارى مىخواهد . اما چون به حق راه يافت از قادر سوى عاجزان بازآمدن محال است . گفت چون به اين معنى نفس را قهر كردم و خصومت با يكسو نهادم و از علايق ببريدم مجرد با حق بماندم . و شرط اجابت دعا اين است ، چنان كه خدا گفت :  أَمَّنْ يُجِيبُ الْمُضْطَرَّ إِذا دَعاهُ . \r\nبزرگان چنين گفته‌اند كه مضطر آن باشد كه خويشتن را در هر دو كون به هيچ‌چيز تعلق نبيند . ابو حمزه گفت چون حالم به اينجا رسيد فرج پديد آمد . ناگاه چيزى بيامد و دو پاى به چاه فرو بگذاشت و مرا گفت از من درآويز . در او آويختم . پاى شير بود . مرا از چاه بركشيد ، و آوازى پديد آمد كه اى با حمزه ، اين نيكوى نيست كه با تو كرديم ، ترا از هلاك به هلاك رهانيديم ، يعنى از چاه به شير خلاص داديم .\r\nاين دليل است كه خلق را با بنده جنگ چندانى است كه او را با خدا جنگ است . چون او را با خدا آشتى پديد آمد خلق را نيز با او آشتى باشد . و نيز بلا را سبب نجات گردانيدن و نعمت را سبب بلا گردانيدن از حق عجب نيست . از بهر آنكه خلق با خلق نيكوى به نعمت كنند و بدى به بلا كنند . قدرت مخلوقان بيشتر از اين نيست . باز حق چون خواهد كه نعمت بلا گرداند ، چنان كه بهشت بر آدم ؛ و بلا نعمت گرداند ، چنان كه آتش بر ابراهيم خليل عليهما السلام ؛ تا قدرت حق از قدرت مخلوقان پيدا گردد .\r\n« قال سمعت بعض أصحابنا يقول قال الوليد السقا قدم الى اصحابنا يوما لبنا فقلت ذا يضرنى فلما كان يوم من الايام دعوت الله فقلت اللهم اغفر لي فانك تعلم أنى ما اشركت بك طرفة عين فسمعت هاتفا يهتف بى و يقول و لا يوم اللبن ؟ » وليد سقا مىگويد كه روزى\r\n\r\n","description":"","footnote":"","page_name":" 1763 ","page_number":383},
  {"content":"\r\n\r\nاز روزها ياران من شير پيش من آوردند . گفتم مرا اين زيان دارد ، و مضرت از غير حق ديدن به معنى شرك است ، از بهر آنكه در اصل شرك از مشركان [ 241 ب 
  ] آن بود كه مضرت و منفعت از غير حق ديدند ، به اين معنى كافر گشتند . لكن آن شرك اصلى مغفور نيست .\r\nچنان كه گفت :\r\n إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ . \r\nپس هركه پاى در اسلام نهاد از اصل شرك تبرا كرد . بايد كه هر چيز كه شبهت شرك دارد از آنجا نيز تبرا كند ، و آن نفع و ضر از غير حق ديدن است ؛ و اين را شرك خفى خوانند . چنان كه پيغامبر گفت : الشرك اخفى فى امتى من دبيب النمل على الصفا فى الليلة الظلماء .\r\nپس وليد سقا از بزرگان بود ، و شرك خفى از بزرگان بزرگ باشد . چون مضرت از آن شير ديد آن از او به معنى شرك بود ، لكن - بر وى برفت و ندانست . گفت روزى دعا كردم و گفتم يا رب ، مرا بيامرز كه تو دانى كه من هرگز در تو شرك نياورده‌ام ، طرفة العينى بنگر كه چه راست بوده است با حق كه اين دعوى توانسته است كردن .\r\nگفت آوازى شنيدم كه مرا آواز داد و گفت : و نه نيز آن روز شير يعنى آن روز مضرت از شير ديدى نه از من ، و جز از من ضار دانستى ، اين نه شرك بود ؟ ! اكنون دعوى مىكنى كه من شرك نياورده‌ام ؟ ! تواند بود كه چون حق به علم سابق از او اين دعوى دانسته بود و او را به آن سخن شير مبتلا كرد تا فضيحت دعوى به او باز نمايد ، تا خلق بدانند كه پيش حق دعوى توانگرى نبايد بردن ؛ همه مفلسى و نياز بايد بردن .\r\nو اين‌چنان است كه روزى ايوب پيغامبر عليه السلام تفكر كرد صبر خويش را در بلا ، فنادى مناد انت صبرت ام نحن صبرناك . و نيز گفته‌اند كه به قيامت چون ندا آيد : اين من لم يذنب و لم يهم يذنب از همه خلايق جز يحيى صلوات الله عليه سر برنيارد . ندا آيد كه :\r\nانت لم تذنب ام نحن عصمناك .\r\n« قال ابو سعيد الخراز كنت فى البادية امشى فنالنى جوع شديد\r\n\r\n","description":"","footnote":"","page_name":" 1764 ","page_number":384},
  {"content":"\r\n\r\nفطالبتنى نفسى بان اسأل الله طعاما فقلت ليس هذا من فعل المتوكلين فطالبتنى نفسى بان اسال الله صبرا فلما هممت بذلك سمعت هاتفا يقول :\r\n و يزعم انه منا قريب * و أنا لا نضيع من اتانا\r\nو يسألنا القوى عجزا و ضعفا * كانا لا نراه و لا يرانا » \r\nبو سعيد خراز مىگويد : در باديه مىرفتم . گرسنگى سخت بر من غالب گشت . نفس از من مطالبت كرد تا من از خداى تعالى از بهر او طعام خواهم . و اين هم از مكرهاى نفس است تا سر را به چيزى از حق ببراند . عصمت حق مرا دريافت كه با حق خصومت نفس كردن محال است .\r\nاگر صلاح اين نفس طعام دادنستى او از من بهتر داند .\r\nو آنجا طعام هست و قدرت هست ، و عجز و بخل نيست ؛ و مرا در ميانه فصولى كردن محال است . و نيز او به نفس من از من اولاتر است .\r\nمرا ميان مالك و ملك سخن گفتن محال است . چون اين عصمت پديد آمد گفتم طعام خواستن كار متوكلان نيست . يعنى من در باديه بىطعام درآمدم و بر توكل درآمدم . اكنون چون طعام خواهم آن توكل تباه گردد . و اگر بايدش كه ترا زنده دارد به طعام طعام دهد . و اگر نبايد خود بىطعام زنده دارد . و اگر اجل آمده است به اين سبب مرا با منازعت چه كار . سؤال به جاى بگذاشتم .\r\nچون نفس به اين معنى [ 242 الف 
  ] از من نوميد گشت ، مكرى ديگر ساخت و از من مطالبت كرد كه اگر بارى طعام نمىخواهى صبر بخواه . و اين از بهر آن ساخت كه صبر خواستن همان است و طعام خواستن همان . و چنان كه طعام خواستن حق نيست صبر خواستن نيز حق نيست . و نفس چون بدانست كه من او را به طعام خواستن از حق نتوانستم بريدن ، باشد كه به صبر خواستن از حق بتوانم بريدن .\r\nفان الاشتغال به غير الحق يوجب القطع من الحق .\r\nمگر ابو سعيد خراز اين مكر نديد . گفت : قصد سؤال كردم .\r\n\r\n","description":"","footnote":"","page_name":" 1765 ","page_number":385},
  {"content":"\r\n\r\nعصمت حق مرا دريافت . آوازى شنيدم كه كسى مىگويدى كه اين دوست ما چو مىگويد كه ما به او نزديكيم و او مقر است كه ما آن‌كس را كه سوى ما آيد ضايع نگذاريم . باز از ما قوت و نيرو مىخواهد و ضعف و عجز خويش پيش مىآرد ؛ پندارى كه نه او ما را ديده است و نه ما او را ديده‌ايم . يعنى چون به آن طعام خواستن از ما محجوب مىگشتى از آنكه طعام غير ما بود به صبر خواستن نيز هم محجوب گردى از ما كه صبر هم غير ما است . اگر آن دعوى اول راست بود اين ديگر چيست ؟ ! و اگر اين خواستن ديگر روا بود آن اول هم روا بود ! باز شيخ رحمه الله دانست كه گروهى مردمان اين كرامات هاتف را منكر گردند ؛ خواست تا اين را از شريعت دليل آرد تا طاعن را طعن نماند كه گويد اين محال است ، و گفت :\r\n« و يشهد بصحة حال الهاتف ما حدثنا محمد بن محمد بن محمود قال حدثنا نصر بن زكريا قال حدثنا عمار بن الحسين قال حدثنا سلمة بن الفضل قال حدثنى محمد بن اسحاق عن يحيى بن عباد بن عبد الله بن الزبير عن ابيه عباد عن عائشة رضى الله عنها قالت لما أرادوا غسل رسول الله صلى الله عليه و سلم اختلفوا فيه فقالوا و الله ما ندرى أ نجرد رسول الله عليه سلام الله من ثيابه كما نجرد موتانا او نغسله و عليه ثيابه قالت فلما اختلفوا القى الله عليهم السنة حتى ما منهم رجل إلا و ذقنه فى صدره ثم كلمهم متكلم من ناحية البيت لا يدرون من هو ان اغسلوا النبى عليه السلام و عليه ثيابه » .\r\nاين خبر دليل آورد بر آنكه روا باشد كه بنده را به هاتفى تنبيه افتد ، و آن كسان كه كرامات اوليا را منكراند اين را منكراند ، و كرامات كه روا دارند به زندگانى پيغمبر روا دارند تا معجزهء پيغمبر گردد نه كرامت آن ولى ، فاما از پس مرگ پيغمبر عليه السلام روا ندارند ؛ و اين از پس مرگ بود تا كرامات به اين خبر درست گشت .\r\nو اصل ايشان هم به اين خبر متنقض گشت . و الله اعلم .\r\n\r\n","description":"","footnote":"","page_name":" 1766 ","page_number":386},
  {"content":"\r\n\r\n\r\nالباب الحادى و الستون قولهم فى تنبيهه [ اياهم 
  ] بالفراسات\r\nراستى فراست دليل راستى ايمان است . هركه را ايمان درست‌تر و حقيقت‌تر فراست او راست‌تر . چنان كه پيغامبر عليه السلام گفت :\r\nاتقوا فراسة المؤمن فانه ينظر بنور الله ، و در روايتى ديگر : فانها لا تخطى ، تا بزرگان چون خواسته‌اند كه ايمان خويش را تجربت كنند خويشتن را به فراست بيازموده‌اند . اكنون در كتاب چنين مىگويد :\r\n« قال العباس بن المهتدى رحمة الله [ 242 ب 
  ] عليه كنت فى البادية فرايت رجلا يمشى بين يدى حافى القدمين حاسر الرأس ليس معه ركوة فقلت فى نفسى كيف يصلى هذا الرجل ما لهذا طهارة و لا صلاة فالتفت الى فقال : فاعلموا ان الله يعلم ما فى انفسكم فاحذروه ، قال فسقطت مغشيا على قال فلما افقت استغفرت الله من تلك الرؤيا التى نظرت بها اليه فبينما انا امشى فى بعض الطريق فاذا هو بين يدى فلما رايته هبته و توقفت فالتفت الى ثم قرأ : و هو الذى يقبل التوبة عن عباده و يعفوا عن السيئات ، قال ثم غاب عنى فما رأيته بعد ذلك أو كما قال » .\r\nعباس بن المهتدى مىگويد در باديه مىرفتم . مردى ديدم كه در\r\n\r\n","description":"","footnote":"","page_name":" 1767 ","page_number":387},
  {"content":"\r\n\r\nپيش من مىرفت پاى برهنه و سر برهنه و با او ركوه‌اى نبود . و بر اين صفت بزرگان به باديه بسيار فرورفته‌اند و اين را دو معنى بوده است : يكى آنكه اگر به صفات خويش قايم بوده‌اند تواضع و ذل را و به جاى آوردن حق بندگى را به اين صفت فرورفته‌اند كه آن نيكوتر باشد كه بنده به حضرت خداوند خويش بنده‌وار آيد ، تا بزرگان گفته‌اند :\r\nالملوك فى حضرة الملك الاعظم عبيد . و اگر چنان بوده است كه خود مغلوب بوده‌اند از آن خود خبر نداشته‌اند . اما ركوه‌اى نابردن تواند بود كه به آن معنى بوده باشد كه غذاى خويش به حالى بازآورده بوده باشد كه تا به آب نرسيدى او را به آب حاجت نيامدى و حدث نيفتادى تا طهارت بايستى كردن . فاما آن‌كس را كه حال اين نباشد به نابردن ركوه و آلت طهارت معذور نباشد كه آنگاه مضيع شريعت باشد ، و ضايع كردن شريعت را عذر نباشد .\r\nپس عباس را وقت اين بود كه حال آن‌كس از سر وقت خويش بدانست به او نظاره كرد و گفت با خويشتن چنين گفتم كه اين مرد نماز چگونه كند . او را طهارت نيست و نماز نيست . از بهر آنكه ضعف خويش دانسته بود بر او انكار كرد . و هميشه ضعيفان را بر قويان انكار افتد ، از بهر آنكه از وقت ايشان خبر ندارند انكار كنند . اما قوى چون ضعيف را بيند به چشم شفقت نظاره كند نه به چشم انكار . گفت چون من اين سخن به دل بينديشيدم روى باپس كرد و اين آيت برخواند كه :  وَ اعْلَمُوا أَنَّ اللَّهَ يَعْلَمُ ما فِي أَنْفُسِكُمْ فَاحْذَرُوهُ . \r\nخداى مىگويد آنچه شما با خود مىانديشيد مىدانم ، بپرهيزيد از آن ؛ يعنى از عذاب او پرهيز كنيد و چيزى كه نبايد انديشيد مينديشيد و به خلق گمان بد مبريد ؛ كه خدا سر همچنان مىداند كه علانيه . گفت بىهوش گشتم و بيفتادم از عظيمى وقت او كه خاطر سر من بدانست ؛ يا از آن معنى كه جلال و هيبت حق كه سر من بمىداند مرا از او غافل بودن محال است .\r\nبه اين سبب بىهوش گشتم و بيفتادم . چون باهش آمدم استغفار كردم ، از بهر آنكه به آن جوانمرد به نظر بد نگرستم . از آنكه ظن\r\n\r\n","description":"","footnote":"","page_name":" 1768 ","page_number":388},
  {"content":"\r\n\r\nبد بردن به خلق خدا گناه است ، چنان كه خدا مىگويد :  يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ .  و گناه استغفار واجب كند ، كه بزرگان چنين [ 243 الف 
  ] گفته‌اند كه مؤمن بدبين و نيكوگمان باشد ، و تواند بود كه اين استغفار او از قصور مقام خويش بود كه تا آن ساعت پنداشته بود كه او در كارى است . چون آن ديگران را بديد تقصير خويش بدانست . به استغفار مشغول گشت .\r\nگفت همچنين باز در باديه مىرفتم . همان مرد را ديدم كه در پيش من مىرفت . چون بديدمش بترسيدم و بر جاى بيستادم و هيبت در دل خلق از كسى كه بيفتد از آن باشد كه در دل او هيبت حق تعالى باشد ، چنان كه پيغامبر عليه السلام گفت : من خاف الله خوف الله منه كل شىء .\r\nهركه از خدا بترسد همه چيزها از او بترسند . و هم بر اين قياس هركه خدا را بزرگ دارد همه چيزها او را بزرگ دارند . هركه با خدا راست رود همه چيزها با او راست روند . گفت چون آن مرد مرا و حال مرا بديد ، روى باپس كرد و اين آيت برخواند كه خدا از بندگان خود توبه بپذيرد و گناهان عفو كند ، و از من غايب گشت ، و نيز او را نديدم . و تواند بود كه اين فرشته بوده باشد كه حق تعالى فرستاده باشد تنبيه او را .\r\nو بزرگان را اين حالت بوده است . و تواند بود كه خضر پيغمبر عليه السلام بوده باشد . و بزرگان و اولياى خدا خضر را ديده‌اند و بينند . و تواند بود كه كسى ديگر بوده باشد از اوليا كه او را فراستى صادق بوده باشد ، چون حق از عباس مهتدى [ دانسته باشد 
  ] كه او به خويشتن غره خواهد گشتن و هلاك خواهد شدن چنين بزرگى را بر او گماشت تا او را نگاه دارد و بيدار گرداند . و اين‌چنين تنبيه از حق تعالى اولياى خود را بسيار بوده است ، و بالله التوفيق .\r\n« قال سمعت ابا الحسن الفارسى يقول قال لى أبو الحسن المزين دخلت البادية وحدى على التجريد فلما بلغت العمق قعدت على شفير البركة فحدثتنى نفسى بقطعها البادية على التجريد و دخلها شىء من العجب فاذا انا بالكتانى او غيره الشك منى من وراء البركة فنادانى يا حجام الى كم تحدث نفسك بالاباطيل و فى رواية اخرى يا حجام\r\n\r\n","description":"","footnote":"","page_name":" 1769 ","page_number":389},
  {"content":"\r\n\r\nاحفظ قلبك و لا تحدث نفسك بالاباطيل » . ابو الحسن مزين رحمه الله گفت تنها به باديه درآمدم بر سبيل تجريد ، يعنى بىزاد و راحله و بىمونس . و بزرگان اين‌چنين كرده‌اند رياضت نفس را . از بهر آنكه نفس تا جاى علاقتى و عمادى يابد به حق تعالى بازنگردد و نفس مقهور و مطرود بايد ، چنان كه كس او را نخواهد و قبول نكند ؛ و از هيچ‌كس حاجت و مقصود خويش نيابد تا آنگاه به درگاه حق تعالى آيد .\r\nو شبلى را رحمه الله عادت همين بود كه چون مريدى به نزديك او آمدى و در حال او نگاه كردى ، اگر دانستى كه او را بىرياضت راست نتوان كرد او را گفتى ترا حجى ببايد كردن ، و به تجريد او را به باديه فروفرستادى و با اصحاب خويش او را تشييع كردى و گفتى تا حج نكنى به نزديك من مياى . جماعتى او را ملامت مىكردند كه خلق را هلاك مىكند . جواب داد كه نه چنين است . اين بنده را مراد نه منم ، مراد او حق است و از من راه حق مىجويد . اگر در راه هلاك شود به حق رسد ، [ 243 ب 
  ] چنان كه خدا مىگويد :  وَ مَنْ يَخْرُجْ مِنْ بَيْتِهِ مُهاجِراً إِلَى اللَّهِ وَ رَسُولِهِ ثُمَّ يُدْرِكْهُ الْمَوْتُ فَقَدْ وَقَعَ أَجْرُهُ عَلَى اللَّهِ .  و اگر در اجلش تأخير باشد آن گرسنگى و مجردى باديه او را چنان راست كند كه نزديك من راست بازآيد و مرا به راست كردن او حاجت نيايد .\r\nمزين را قصه همين بود . چون با نفس برنيامد كه او را رياضت كردى خود را به باديه درافگند تا راست گردد . پس نفس ملعون از لونى ديگر مكر برآورد ، گفت : به كنار حوض به عمق نشسته بودم .\r\nنفس با من چنين گفت كه باديه را به مجردى ببريدم و عجبكى به خويشتن درآورد . بلاى نفس به اين عظيمى است . صد هزار حيلت بايد تا او را از معصيت به طاعت توان آوردن . چون به قهر به طاعت آوردى حيله‌اى عجب سازد تا دين بر تو تباه كند . گفت : چون اين خاطر بر سر من بگذشت ، ابو بكر كتانى رحمه الله از آن سوى حوض نشسته بود . اين سر من بديد و بدانست . آواز داد كه يا حجام ، دل نگاه‌دار و با نفس خويش سخنان باطل مگوى ، يعنى اين ظن بردن كه\r\n\r\n","description":"","footnote":"","page_name":" 1770 ","page_number":390},
  {"content":"\r\n\r\nمن اين‌چنين توانستم كردن باطل است . هنر خويش مبين كه باطل ديده باشى و دين بگذاشته . توفيق و منت حق بين تا حق ديده باشى و بر دين بمانى .\r\n« قال ذو النون رايت فتى عليه اطمار رثة فتقذرته فى نفسى و شهد له قلبه بالولاية فبقيت بين قلبى و نفسى فاطلع الفتى على ما فى سرى فنظر الى قال يا ذا النون لا تبصرنى لكى ترى خلقى فانما الدر داخل الصدف » . ذو النون گفت رحمه الله در راه مىرفتم .\r\nجوانمردى را ديدم با جامه‌هاى خلقان . نفس من از او نفرت گرفت و مرا از او برمانيد . اما دل من گواهى داد كه اين اوليايى باشد . ميان دل و ميان نفس بماندم و تفكر مىكردم . و حال دل و نفس خود همين است كه هرچه دل قبول كند نفس رد كند و هرچه دل رد كند نفس قبول كند ، و مؤمن هميشه ميان نفس و دل مانده . اگر توفيق نيابد ميل سوى نفس كند و هلاك شود . و اگر عصمت حق دريابد ميل سوى دل كند و راه راست يابد . گفت من در ميان نفس و دل مانده بودم تا كدام راست‌تر است . اگر آن است كه نفس مىگويد تا از او كناره گيرم ، و اگر آن است كه دل مىگويد تا به او تقرب كنم .\r\nاين جوانمرد سر من بديد . به من نگرست و گفت : در من نگاه مكن تا جامهء خلقان من بينى كه مرواريد هميشه در درون صدف است ، و اين مثل است كه صدف را تا مرواريد از او بيرون نگيرند قيمت بزرگ باشد . چون مرواريد بيرون گرفتيد نيز او را قيمت نماند .\r\nپس همچنان‌كه حق مرواريد را در صدف پنهان دارد و خبر نه كه در درون چيست ؛ همچنين نيز اولياى خود را پنهان دارد به حالى كه خلق بر سر اوليا مطلع نگردند . تا صدف نگشايند در پديد نيايد ، تا اوليا را نيز صدف نفس پديد نيايد ، حال سر ايشان پديد نيايد .\r\nگفت دگرباره روى از من بگردانيد و گفت :\r\n « تهت على أهل ذا الزمان فما * أرفع منهم لواحد رأسا\r\nذاك لانى فتى اخو فطن * أعرف نفسى و أعرف الناسا \r\n\r\n","description":"","footnote":"","page_name":" 1771 ","page_number":391},
  {"content":"\r\n\r\n فصرت حرا مملكا ملكا * مدرعا بالقنوع لباسا » [ 244 الف 
  ] \r\nبيت اول چنين مىگويد كه برگردم بر اهل اين زمانه نخواهم سر سوى هيچ‌كس برداشتن ، يعنى اين خلقانى لباس من نه از بهر فقر و نياز است ، لكن مرا به كس نياز نيست و صحبت كس به كار نيست .\r\nاين لباس به آن مىدارم كه تا كس با من نياميزد . و اين بيت كه مىگويد مرادش مذموم نيست ، لكن مرادش بىنيازى نمودن است ، از بهر آنكه تواضع بر اندازهء نياز باشد ، و چون به كسى نياز نباشد به تواضع كردن حاجت نيايد .\r\nباز در بيت ديگر علت پديد مىكند حال خويش را . مىگويد اين از بهر آن است كه من جوانمردىام كه خدا مرا زيركى داده است خويشتن را مىشناسم و مىدانم كه مرا صحبت با كيست . و دانم كه از صحبت او به صحبت خلق رفتن محال است . و نيز چون مردمان را مىشناسم كه ايشان را نه وفا است و نه شفقت و نه جوانمردى و نه نصيحت ، دانم كه بر ايشان اعتماد كردن محال است . و هركس كه خويشتن را بشناسند خير دنيا و عقبى او را تمام گردد . اما خير دنيا به آن معنى تمام گردد كه هركه را بيند يا كمتر از خويش بيند يا برتر از خويشتن ، و با برتر از خويشتن منازعت روا ندارد ، و با كمتر از خويشتن خويشتن را برابر كردن روا ندارد . همه منازعت و خصومت با خلق منقطع گردد و خير دنيا او را مجموع گردد . اما خير عقبى او را به آن معنى تمام گردد كه چون بداند كه او بنده است و بنده را اختيار نرسد ، تسليم پيش برد و بر حق هيچ اعتراض نكند ؛ و خير دنيا و عقبى بر او تمام گردد . اين است معنى خبر پيغمبر عليه السلام كه مىگويد : رحم الله امرأ عرف نفسه . و نيز از عمر خطاب رضى الله عنه آورده‌اند موقوف و مرفوع كه : من عرف نفسه فقد عرف ربه .\r\nباز بيت سيم چنين مىگويد كه چون خويشتن را بشناختم و مردمان را بشناختم آزاد گشتم و ملك گشتم و مملك گشتم ؛ و جامهء قناعت خويشتن را لباس گردانيدم . يعنى چون خلق را بشناختم و\r\n\r\n","description":"","footnote":"","page_name":" 1772 ","page_number":392},
  {"content":"\r\n\r\nطمع ببريدم از ايشان آزاد گشتم و از خداوند خويش مملك گشتم .\r\nيعنى چون از خلق چيزى نخواستم آنچه بايست مرا خود خدا بداد تا ملك خداوند گشتم نه مملك بندگان . و ملك گشتم يعنى بىنياز گشتم از خلق كه نه ملك آن باشد كه او را ملك باشد ، لكن ملك آن باشد كه او را به كس نياز نباشد . چون با بىنيازى صحبت كنم از نيازمندان بىنياز گردم و ملك باشم . اين حكايت كه آورد از بهر فراست آورد كه بزرگان را فراست باشد . پس اگر كسى اين را منكر باشد خبر پيغامبر عليه السلام حجت آرد صدق فراست را ، كه گفته است :\r\n« و يشهد لصحة الفراسة ما حدثنا احمد بن على قال حدثنا ايوب ابن يزيد الموصلى قال [ حدثنا 
  ] ابراهيم بن الهيثم البلدى قال حدثنا ابو صالح كاتب الليث قال حدثنا معاوية بن صالح عن راشد بن سعد عن ابى أمامة الباهلى رضى الله عنهم قال قال رسول الله صلى الله عليه و سلم : اتقوا فراسة المؤمن فانه ينظر بنور الله » . و اين خبر را به اول كتاب تأويلها گفته‌ايم .\r\n\r\n","description":"","footnote":"","page_name":" 1773 ","page_number":393},
  {"content":"\r\n . \r\n","description":"","footnote":"","page_name":" 1774 ","page_number":394},
  {"content":"\r\n\r\n\r\nالباب الثانى و الستون قولهم فى تنبيهه اياهم بالخواطر [ 244 ب 
  ]\r\nاما آنچه در خاطر بنده پديد آيد متعارف است ميان خلق ، و كسى اين را منكر نتواند بود . و از جملهء ضرورات است كه هيچ‌كس از اين خالى نيست . و خاطر نامى است چيزى را كه بىقصد بر دل بنده بگذرد و عامهء خلق آن را خاطر خوانند . و نزديك اين طايفه خاطر آن است كه از حق تعالى پديد آيد . و آنچه از فرشته پديد آيد الهام باشد ؛ و آنچه از ديو پديد آيد وسواس ؛ و آنچه از نفس پديد آيد هاجس .\r\nو بزرگان چنين گفته‌اند كه ميان خاطر و وسواس كسى فرق تواند كرد كه لقمهء او حلال بود ، اما آنكه حرام خورد او را وسواس باشد و خاطر نباشد . و آنكه او را غذا شبهت باشد خاطر او با وسواس آميخته باشد ؛ و آنكه لقمهء او از وجه حلال باشد همه خاطرهاى او درست باشد و ديو او را وسواس كند ، و لكن تمييز كند ميان وسواس و خاطر . و اعتماد بر خاطر كند و وسواس از خويشتن دفع كند . اكنون در كتاب چنين ياد مىكند :\r\n« قال ابو بكر بن مجاهد المقرى قدم ابو عمرو بن العلاء يوما ليصلى\r\n\r\n","description":"","footnote":"","page_name":" 1775 ","page_number":395},
  {"content":"\r\n\r\nبالناس و ما كان يؤم فتقدم اضطرارا فلما تقدم قال للناس استووا فغشى عليه فلم يفق الا بالغد فقيل له فى ذلك فقال وقت ما قلت لكم استووا وقع بقلبى خاطر من الله تعالى كانه يقول يا عبدى هل استويت لى طرفة عين حتى تقول لخلقى استووا » .\r\nمىگويد ابو عمرو بن العلاء هرگز امامى نكردى به اختيار خويش از جهت تحمل بار خلق ، چنان كه پيغامبر عليه السلام گفته است : الامام ضامن . و هركس كه در دنيا ضمان كند غالب آن باشد كه به آخر نادم باشد . و چون در ضمان نماز آيد بنگر كه حال او چون باشد ، كه بنده خود درگزارد امانت و بار خويش درمانده است . و چون بار چندين هزار خلايق بر خود نهد ، بنگر كه حال چگونه باشد ، كه از ابو بكر صديق رضى الله عنه روايت آورده‌اند كه هربار كه نماز خواستى كردن پشت دو تا كردى . به مسجد درآمدى و بر آستانهء مسجد بيستادى و محاسن خود به دست بگرفتى و بسيار بگريستى . پس در محراب رفتى و نماز بپيوستى . از اين حال او را بپرسيدند . گفت نماز امانتى است كه خداى تعالى بر آسمانها و زمينها عرضه كرد قبول نكردند .\r\nمن ضعيف عاجز بيچاره اين امانت را بر گردن خويش نهادم به اين گرانى . و چون به مسجد درآيم مىگريم از بيم آنكه تا حق امانت به جاى آرم تا مگر خلاص يابم ؛ كه اگر تقصير كنم گرفتار گردم . پس نماز خويش تنها گزاردن به اين عظيمى است ، بار خلق بر خويشتن نهادن چگونه باشد ؟ !\r\nپس روزى ابو عمرو بن العلاء به اكراه فرا پيش كردند تا امامى كند . چون در پيش رفت قوم را گفت : استووا . چنان كه در شريعت آمده است كه پيغمبر عليه السلام گفته است چون صف بركشيد راست استيد كه چون مخالف ايستيد دلهاتان مخالف گردد ؛ و دستها بر زبر سينه نهيد تا همتهاتان جمع گردد ؛ و كتفها به كتفها بازنهيد تا ديو [ 245 الف 
  ] در ميان شما راه نيابد ، و چشمها بر موضع سجده‌گاه داريد تا دلهاتان پراگنده نگردد . پس چون ابو عمرو بن العلاء گفت چنان كه در شريعت آمده است : استووا ، بىهوش گشت و بيفتاد تا ديگر روز به هوش بازنيامد .\r\n\r\n","description":"","footnote":"","page_name":" 1776 ","page_number":396},
  {"content":"\r\n\r\nاو را پرسيدند كه ترا چه افتاد ؟ گفت چون شما را گفتم راست باشيد ، خاطرى از خداى تعالى در دل من آمد كه گويى مىگويدى : اى بندهء من ، تو طرفة العينى با من راست بوده‌اى تا خلق را گويى راست باشيد ؟ ابو عمرو علاء كه سيد قراء است حال او چنين است ، نمازهاى ما را با چندين تقصير حال چگونه باشد ! و شايد كه بىهوش گشتن او از آن معنى باشد كه ايستادن را روز قيامت در حضرت خداوند ياد آورده باشد كه روز قيامت چون پيش خداوند تعالى بايستم نامهء خويش را چگونه توانم خواندن .\r\n« قال الجنيد مرضت مرة فسألت الله ان يعافينى فقال فى سرى لا تدخل بينى و بين نفسك » . مىگويد وقتى بيمار گشتم از خداى تعالى درخواستم تا مرا عافيت دهد . در سر من گفت اى جنيد ، ميان من و تن خويش درمياى . اينك مىگويد كه حق مرا چنين گفت ، نه گفتن مشاهدت و مخاطبت است ، لكن خاطرى است كه در سر او افتد به آن معنى كه اين نفس من ملك او است ، و ملك به مالك اولاتر است ، و هرچه كند با ملك خود كند و بر او اعتراض نرسد . و معنى اين قصهء خليل است كه گفت : اما اليك فلا و لست مغفول عن ربى . و اصل اين سخن آن است كه چون بنده داند كه حق در آنچه كند متهم نيست بر كرد حق هيچ اعتراض نماند .\r\n« قال سمعت بعض اصحابنا يقول سمعت محمد بن سعدان يقول سمعت بعض الكبراء يقول ربما أغفو غفوة فانادى أ تنام عنى إن نمت لاضربنك بالسياط » . مىگويد هرگاه كه خواستمى كه بخسبم ندايى شنيدمى كه گفتندى ترا از ما خواب مىآيد . اگر بخسبى به تازيانه‌ات زنيم كه طاقت ندارى . و اين اشارت است به فرط محبت كه هرچند محبت قوىتر گردد خوردن و خفتن كمتر گردد . چنان كه گفته‌اند : كل نوم على المحب حرام .\r\nچون حال به اين جايگاه رسيد همه خاطر و سر او دوست گردد و او را فراگيرد و چنان گردد كه گويى پيوسته دوست را مىبيند و با دوست سخن مىگويد و از دوست سخن مىشنود به زبان خاموش باشد و به دل گويا . تا يكى از جملهء بزرگان در اين معنى بيتى گفته\r\n\r\n","description":"","footnote":"","page_name":" 1777 ","page_number":397},
  {"content":"\r\n\r\nاست :\r\n مستحق السر صامت ذاكر * اذا رأى الغيب مطرق ناظر \r\nيعنى صامت بلسانه ذاكر بقلبه مطرق برأسه ناظر بسره . پس چون محبت قوى گشت همه خاطر او دوست گشت حالش چنان گردد كه گويى دوست در پيش او است و هر ساعت كه از دوست غافل گردد پندارد كه دوست او را مىبيند ، و با او عتاب مىكند . حال او در قوت مشاهدت باطن او دوست را چنان گردد كه حال معاينهء ظاهر او . و اگر دوست معاينه بودى و حاضر بودى از دوست غافل گشتن و به خفتن حرام بودى ، و چون در حال غيبت مشاهدت باطن پديد آيد حال همچنين گردد . [ 245 ب 
  ]\r\n\r\n","description":"","footnote":"","page_name":" 1778 ","page_number":398},
  {"content":"\r\n\r\n\r\nالباب الثالث و الستون قولهم فى تنبيهه اياهم فى الرؤيا و لطائفها\r\nاما حديث خواب اصلى است متفق عليه ميان همه اهل ملتها كافر و مؤمن و موحد و ملحد و همه متفق‌اند قبول خواب را . و دليل بر صحت اين خواب يوسف است عليه السلام كه گفت : انى رايت احد عشر كوكبا . و خواب آن [ دو 
  ] جوانمرد كه در زندان با يوسف خواب ملك مصر بازگفتند و خواب ابراهيم خليل صلوات الله و سلامه كه فرزند خويش را گفت : انى ارى فى المنام انى اذبحك . و همچنين خواب پيغمبر عليه السلام در معنى فتح مكه چنان كه خدا خبر داد و گفت :\r\n لَقَدْ صَدَقَ اللَّهُ رَسُولَهُ الرُّؤْيا بِالْحَقِّ .  و نيز خدا گفت :  لَهُمُ الْبُشْرى فِي الْحَياةِ الدُّنْيا وَ فِي الْآخِرَةِ .  و پيغمبر عليه السلام گفت :\r\nالبشرى فى الحياة الدنيا الرؤيا الصالحة يراها المؤمن او يرى له .\r\nو هم پيغامبر گفت سلام الله عليه : الرؤيا الصالحة عاجل بشرى المؤمن . و نيز گفت : الرؤيا الصالحة جزء من ستة و اربعين جزء من النبوة . و بسيار كس را از پيغامبران عليهم السلام وحى ايشان خواب بوده است . اكنون به كتاب بازگرديم .\r\n\r\n","description":"","footnote":"","page_name":" 1779 ","page_number":399},
  {"content":"\r\n\r\n« قال سمعت [ ابا بكر 
  ] محمد بن غالب يقول سمعت محمد بن خفيف يقول سمعت ابا بكر محمد بن على الكتانى يقول رايت رسول الله صلى الله عليه و سلم فى عادتى و كانت العادة جرت له انه يرى النبى عليه السلام كل ليلة اثنين و خميس فيسأله مسائل فيجيبه عنها قال فرأيته قد اقبل و معه اربعة نفر فقال يا ابا بكر أ تعرف هذا فقلت نعم هو ابو بكر ثم قال لى أ تعرف هذا قلت نعم هو عمر ثم قال لى أ تعرف هذا قلت نعم هو عثمان ثم قال لى أ تعرف هذا الرابع فتوقفت و لم اجبه فاعاد على ثانيا فتوقفت فاعاد على ثالثا فتوقفت و كان فى قلبى منه غيرة قال فجمع كفه و أشار بها الى ثم بسطها و ضرب بها صدرى و قال يا ابا بكر هذا على بن ابى طالب فقلت يا رسول الله هذا على قال فاخى بينى و بينه يعنى بينى و بين على كرم الله وجهه قال ثم اخذ على بيدى و قال لى يا ابا بكر قم حتى نخرج الى الصفا فخرجت معه و كنت نائما فى حجرتى . فاستيقظت فاذا انا على الصفا » .\r\nاين حكايت به اول كتاب برفته است و اينجا از بهر درستى خواب آورده است ؛ اما آنكه مىگويد در دل من غبارى و گردى بود از امير المؤمنين على كرم الله وجهه ، آن نه عداوت بود ، لكن در خاطر او چنان افتاده بود كه جوانمردى همه از اهل بيت پيغمبر عليه السلام و عليهم بالرضوان برند ؛ چه بودى اگر على ولايت به جاى بگذاشتى تا چندين خون ريخته نگشتى . مصطفى اين‌قدر كه در خاطر او آمد نپسنديد . از آن معنى كه چون حق مر على را بود ، حق به ناحق به جاى بگذاشتن روا نبود ؛ همچنان‌كه قصد ستدن حق از خداوند حق روا نبود . پس در حكايت به روايتى ديگر چنين مىگويد كه پيغامبر عليه السلام دست من در دست على نهاد و گفت : اخيت بينكما . هم در خواب دوستى على رضى الله عنه در دل من چنان كار كرد كه بر من از دل و جان من دوست‌تر گشت . [ 246 الف 
  ]\r\n« قال سمعت محمد بن عبد الله قال سمعت ابن الجلاء يقول دخلت مدينة الرسول عليه السلام و بى شىء من الفاقة ، فتقدمت الى القبر و سلمت على النبى عليه السلام و على ضجيعيه ابى بكر و عمر ثم قلت يا رسول الله بى فاقة و انا ضيفك الليلة ثم تنحيت فنمت بين القبر و\r\n\r\n","description":"","footnote":"","page_name":" 1780 ","page_number":400},
  {"content":"\r\n\r\nالمنبر فاذا انا بالنبى عليه السلام جاءنى و دفع الى رغيف خبز فأكلت نصفه فانتبهت فاذا فى يدى نصف الرغيف » . و در حكايت دليل است كه هرچه در حق پيغامبر عليه السلام گويند او در گور بداند و بشنود .\r\nو اين لفظ موافق خبر است كه پيغمبر عليه السلام زندگى من خير شما است و مرگ من خير شما است الى آخر الخبر .\r\nاما آنكه گفت مرا گرده‌اى داد ؛ آنچه پيغامبر در خواب به كسى دهد از طعام يا از شراب ، آن از بهشت باشد . از بهر آنكه پيغمبر عليه السلام مىگويد : من رآنى فى المنام فقد رآنى فان الشيطان لا يتمثل بى . و ديو معزول بود از آنكه خويشتن را بر صورت او بتوانستى نمودن . پس هركه سيد را در خواب بيند به حقيقت او باشد .\r\nو رسول عليه السلام در بهشت است . هرچه دهد از بهشت دهد . پس چون آن طعام از بهشت بود ، هركه طعام بهشت خورد او را نيز به طعام دنيا نياز نباشد . از اين معنا است كه در تمامى اين حكايت روايت آورده‌اند كه ابن الجلاء چهل سال بزيست و او را طعام و شراب نبايست .\r\n« قال يوسف بن الحسين كان عندنا شاب من اهل الارادة اقبل على الحديث و قصر فى قراءة القرآن فأتى فى منامه فقيل له ان لم تكن بى جافيا فلم جفوت كتابى أ ما تدبر بما فيه من لطيف عتابى » . مريدان را احوال مختلف است در وقت ارادت . يكى را به قرآن ولوع افتد و يكى را به نماز و يكى را به تفكر و احوالهاى مختلف كه همه درست و راست است ؛ لكن چون ابتداى حال او فروتر باشد و به حالى برتر گذرد محمود باشد . پس چون از حال برتر به حال فروتر آيد يا غرور و ديو باشد ، يا او را بتدريج از مقام ارادت بازآرد ، يا سهو و غفلت باشد .\r\nچون سهو و غفلت باشد نه غرور ديو تنبيه افتد . اكنون چنين مىگويد كه اين مريد را ولوع به قرائت قرآن افتاده بود ؛ يا در خاطر او چنان افتاد كه من حديث مصطفى از بهر آن نبشتم تا روش مصطفى بدانم و بر راه او بروم كه هيچ راهى به حق راست‌تر و نزديكتر از راه مصطفى نيست ؛ و اين نيكوتر بود . لكن درستى اين وقت آن بود\r\n\r\n","description":"","footnote":"","page_name":" 1781 ","page_number":401},
  {"content":"\r\n\r\nكه او را اين خير زيادت پديد آمدى و آن حال او به جاى خود بودى .\r\nچون او را از آنجا تقصير افتاد در خواب او را تنبيه افتاد . تا گوينده اين‌چنين گفت اگر ترا به جاى ما جفا نبودى چرا جفا كردى و كتاب ما تدبر نكردى . و آنچه در كتاب ما بود از لطيف عتاب ما با دوستان ما فهم نكردى . پس شيخ بر اين معنى دليل آورد كه حديث خواب حديثى درست است . و گفت :\r\n« يشهد بصحة ذلك ما حدثنا على بن الحسن بن احمد السرخسى امام جامعها قال حدثنا ابو لبيد محمد بن ادريس الشامى قال حدثنا سويد قال حدثنا محمد بن عمر بن صالح بن مسعود الكلاعى عن الحسن [ البصرى 
  ] قال دخلت مسجد البصرة فاذا رهط من اصحابى جلوس فجلست اليهم فإذا هم يذكرون [ 246 ب 
  ] رجلا يغتابونه فنهيتم عن ذكره و حدثتهم فى الغيبة بلغنى عن رسول الله و عن عيسى عليهما السلام فامسك القوم و اخذوا فى حديث آخر ثم عرض ذكر ذلك الرجل فناولوه و ناولته معهم فانصرفوا الى رحالهم و انصرفت الى رحلى فنمت فأتانى آت فى منامى اسود فى يده طبق من خلاف عليه قطعة من لحم الخنزير فقال كل ، قلت لا آكل هذا لحم خنزير [ قال كل قلت لا اكل هذا لحم خنزير 
  ] هذا حرام قال لتاكلنه فابيت عليه ففك لحمى و القاها فى فمى فجعلت ألوكها و هو قائم بين يدى فجعلت اخاف ان القيها و أكره ان ازدردها فاستيقظت على تلك الحالة فو الله لقد لبثت ثلاثين يوما و ثلاثين ليلة ما ينفعنى طعام اطعمته و لا شراب شربته الا وجدت طعمها فى فمى و ريحها فى منخرى » .\r\nاين حسن بصرى كه او را اين حال افتاده است صادق الرؤيا بود رضى الله عنه ، و او را دو كرامت بود كه تابعيان ديگر را نبود : يكى آنكه مولىزادهء ام سلمه بود رضى الله عنها . چون مادر او در خانه كارى كردى او بگريستى . ام سلمه پستان خود در دهان او نهادى تا خاموش گردد . پستان را بمكيدى . از مكيدن پستان شير فروآمدى ، آن شير بازخوردى . و بركت آن در حسن بصرى رضى الله عنه اثر كرد . و گفته‌اند كه او شيرخواره بود ، او را به پيغمبر دادند عليه السلام . سيد خيو در دهان او افگند . بركات خيوى مصطفى در او اثر\r\n\r\n","description":"","footnote":"","page_name":" 1782 ","page_number":402},
  {"content":"\r\n\r\nكرد تا زاهدترين همه تابعين گشت . پس چون آن قوم را از غيبت نهى كرد ، تواند بود كه در دل او از دعوى چيزى پديد آمد عقوبت آن دعوى را .\r\nاو نيز به غيبت مبتلا گشت . تا در خواب او را گوشت خوك مردار دادند عقوبت آن غيبت را . و اين موافق است قول خدا را كه مىگويد :\r\n وَ لا يَغْتَبْ بَعْضُكُمْ بَعْضاً .  خدا مىگويد آن برادر مسلمان را كه غيبت مىكند مىخواهى كه گوشت مردار او خورى . چون پس از مرگ او گوشت مردار او نمىخورى ، به زندگانى او گناهان او چرا مىخورى ؟\r\nو معنى اين سخن آن است كه در خبر آمده است هركه كسى را غيبت كند يك طاعت مقبول از او بستانند و به آن‌كس دهند ، يا يك معصيت از آن‌كس بستانند و به اين كس دهند . و نعوذ بالله من النار .\r\n\r\n","description":"","footnote":"","page_name":" 1783 ","page_number":403},
  {"content":"\r\n . \r\n","description":"","footnote":"","page_name":" 1784 ","page_number":404},
  {"content":"\r\n\r\n\r\nالباب الرابع و الستون قولهم فى لطائف الحق سبحانه فى غيرته عليهم\r\nاما غيرت صفتى است كه در اخبار آمده است از حق تعالى ؛ و از صفات متشابه است . اگر به خبر نيامدى نگفتمانى .\r\nو آن آنست كه چون خدا قاذف را حد فرمود ، سعد بن معاذ گفت : يا رسول الله ، اگر من در خانهء خويش كسى را بينم كه با زن من فجور مىكند ، تا من بروم و گواه آورم او را آبستن كرده باشد و رفته ؛ و اگر سخن گويم تازيانه خورم ؛ و اگر خاموش باشم در غم و درد و زحير بميرم ؛ و القصة بطولها . تا خدا سعد را معذور داشت و حكم قذف زوجين لعان نهاد . پس پيغامبر عليه السلام چنين گفت :\r\nأ تعجبون من غيرة سعد ، و الله انى لا غير من سعد و الله أغير منا . و نيز خبرى ديگر است كه پيغمبر گفت : لا شخص اغير من الله تعالى و لغيرته حرم الفواحش ما ظهر منها و ما بطن .\r\nو در بعضى اخبار آمده است كه : الحق غيور . [ 247 الف 
  ] و معنى غيرت حق نه چون غيرت آدميان باشد ، لكن چون حق خود را صفت محبت ثابت كرد و محبت بىغيرت نباشد ؛ و شك نيست كه محبت او حقيقت است كه صفت حق حقيقت باشد ؛ و محبت مخلوقان مجاز است .\r\n\r\n","description":"","footnote":"","page_name":" 1785 ","page_number":405},
  {"content":"\r\n\r\nپس چون محبت مجازى غيرت واجب كند ، محبت حقيقت اولاتر ! و لامحاله كه حقيقت از مجازى قوىتر . از اين گفت : و الله أغير منا . پس هرجا كه صحبت باشد غيرت باشد . و صفت غيور آن است كه نخواهد كه دوست خويش را با هيچ‌كس ببيند . و هر حيله‌اى كه بتواند كردن به نگاهداشت دوست از صحبت غير دوست بكند . پس حقيقت غيرت حمايت واجب كند .\r\nو تفسير غيرت حق اين باشد كه چون بنده را دوست دارد او را نگاه دارد تا چيزى نكند كه آلوده گردد و با كسى صحبت نكند كه معيوب گردد . پس هركه را دوست‌تر دارد با او غيرت بيش كار بندد .\r\nيعنى او را رعايت و حمايت بيشتر كند . چون معنى غيرت حق بدانستيم بازگرديم به كتاب . چنين گفت :\r\n« دخل جماعة على رابعة العدوية يعودونها من شكوى فقالوا ما حالك قالت و الله لا اعرف لعلتى سببا غير أنى عرضت على الجنة فملت بقلبى اليها فاحسب ان مولاى غار على فعاتبنى فله العتبى » . و اين از آن معنا است ، و الله اعلم ، كه بهشت غير حق است . و الميل الى غير الحق ميل عن الحق لا محالة . و ما به اول كتاب ياد كرديم كه غيرت بر مقدار محبت است . و هركه را محبت نيست اصلا هرچه كند و هرجا كه باشد و با هركه نشيند روا دارد . باز چون محبت آمد از غيرت چاره نيست .\r\nلكن تفاضل غيرت بر تفاضل محبت است . و اين در عرف ميان خلق ظاهر است . و از اين معنا است كه دون انبيا را به بسيار جنايتها آن عتاب نيايد كه ايشان را به زلتى يا صغيره‌اى بيايد ، از بهر آنكه محبت ايشان را قوىتر است . لاجرم غيرت با ايشان بيشتر است . و عتاب بر مقدار غيرت و محبت باشد . تا بزرگان چنين ديده‌اند كه چون چيزى كرده‌اند كه در آن تقصير بوده است در گزاردن حق دوست . و ايشان را عتاب نيامده است . چون آن چيز نيفتاده است بر ايمان خويش ترسيده‌اند كه نبايد كه حق را ما به كار نه‌ايم . پس چون رابعه را دل سوى بهشت ميل كرد ، و بهشت غير حق است . و اقبال كردن بر غير حق اعراض باشد از حق تعالى ؛ به\r\n\r\n","description":"","footnote":"","page_name":" 1786 ","page_number":406},
  {"content":"\r\n\r\nآن‌قدر عتاب آمد .\r\n« قال الجنيد رحمه الله دخلت على سرى السقطى و رايت عنده خزف كوز مكسور فقلت ما هذا قال جاءتنى الصبية البارحة بكوز فيه ماء فقالت لى يا ابت هذا الكوز معلق هاهنا اذا برد اشربه فانها ليلة غمة فحملتنى عينى فرايت جارية من احسن الجوارى دخلت على فقلت لمن انت فقالت لمن لا يشرب الماء المبرد فى الكيزان و ضربت بيديها الى الكوز فانكسر و هو الذى ترى فما زال الخزف مكانه [ لم يحركه 
  ] حتى ستره الغبار مكانه » .\r\nاين حكايت دليل است كه راه اين طايفه بر ترك مراد و شهوت است و خود را قهر كردن و خلاف [ 247 ب 
  ] نفس كردن . و اين كنيزك را كه در خواب ديده بود از جملهء حور بود . و اين دليل است كه اگرچه سر او با حق بود ، در نفس او تمناى حور مانده بود . هم به آن‌قدر عتاب آمد تا بداند كه آن‌كس كه او را حور بايد ، و حور حق سبحانه نيست ، همه شهوات نفس با يكسو بايد نهادن . پس آن‌كس كه او را حق بايد با شهوات نفس كى يابد ؟ ! و شك نيست كه حور محل شهوت است . و چون شهوتى نمىتوان يافت مگر به ترك شهوتى ديگر ، محال باشد كه حق را توان يافتن مگر به ترك شهوات و لذات .\r\nو اما آن سفالها پيش خويش نهادن تنبيه را بود تا عبرت گيرد و بداند كه حور از من نمىپسندد كه من آب سرد خورم ، حق از من كى پسندد كه من با شهوات و مراد نفس صحبت كنم ؟ ! و چون حور از بهر شربتى آب سرد مرا نمىباشد با صحبت نفس و خلق و دنيا حق تعالى مرا كى باشد ؟ !\r\n« قال المزين أقمت بالبادية سبعة أيام لم أطعم شيئا فاضافنى رجل فى بعض المنازل فقدم الى خبزا و تمرا فلم أقدر على أكله فلما كان الليل اشتهيته فاخذت نواة أعالج بها فمى فضربت النواة سنى فقالت صبية من البيت يا أبى كم يأكل ضيفنا الليلة فقلت يا سيدى جوع سبعة أيام ثم تنقص على و عزتك لاذقته » .\r\nو معنى غيرت در اين حكايت آن است كه مگر او را از بهر\r\n\r\n","description":"","footnote":"","page_name":" 1787 ","page_number":407},
  {"content":"\r\n\r\nگرسنگى نفس اعتراض پديد آمد . حق پديد آورد تسكين نفس را ، تا اضطراب نفس سر را از حال نبرد . چون نفس ساكن گشت و سر به جاى بازآمد ، عتاب پديد آمد تا نيز با دوست خصومت نفس نكند . از اين معنى گفته‌اند كه مشغول گشتن اين طايفه به طعام نه قضاى شهوت را باشد ، لكن تسكين نفس را باشد . تا گفته‌اند : اذا احرزت القوت اطمأنت النفس . و مثل نفس چون مثل سگ است . تا گرسنه باشد از سر او آمن نباشد . و چون خواهند كه سگ را خاموش گردانند استخوانى به وى دهند و از شر او آمن گردند . لكن سخن بر اين جمله است به اول نفس را رياضت بايد و منع شهوات تا منقاد گردد كه نفس تا مراد يابد هرگز به طاعت كردن رغبت نكند . چون مقهور گشت اگر غذا از او بازدارى يك‌بارگى هلاك شود و از طاعت بازماند . پس غذا بايد داد چندانكه قوت يابد از بهر به جاى آوردن خدمت را ؛ و فزون نبايد دادن تا طاغى نگردد .\r\n« قال احمد السمين كنت أمشى فى طريق مكة فاذا أنا برجل يصيح أغثنى يا رجل الله الله قلت مالك مالك قال خذ منى هذه الدراهم فانى ما أقدر أن أذكر الله و هى معى فأخذتها منه و صاح لبيك اللهم لبيك و كانت اربعة عشر درهما » . و معنى ناتوانستن او ياد كردن خدا را آن بود كه به تدبير آن مشغول بود كه چه كنم و در چه به كار برم . سر او به آن تدبير مشغول گشت و از ياد حق بازماند ، يا تواند كه خوف آن او را مشغول كرد تا ياد حق نتوانست آوردن ؛ از بهر آنكه خوف هميشه آن را است كه چيزى دارد ، و مفلسان را هيچ خوف نباشد .\r\nو تدبير كردن در موجود است و در معدوم تدبير نيست . [ 248 الف 
  ] و تواند بود كه از بهر آن باشد كه بنده چون چيزى ندارد همه توكلش بر خدا باشد ؛ اما چون چيزى بيافت اعتماد بر آن چيز كند و در توكل او قدح افتد و شومى آن او را از ذكر حق بازدارد . پس چون اين‌قدر دنيا را شومى چنين است بسيار را چگونه باشد ؟ ! از اين معنا است كه پيغمبر عليه السلام گفت : لا تجالسوا الموتى قيل يا رسول الله و من الموتى قال الاغنياء . و ايشان را به سبب آن مرده خواند كه ايشان به تدبير صلاح دنيا مشغول باشند و به ذكر حق\r\n\r\n","description":"","footnote":"","page_name":" 1788 ","page_number":408},
  {"content":"\r\n\r\nنپردازند .\r\nو اين صفت آن‌كس را باشد كه او را به خدا حاجت باشد و به خدا مشغول باشد كه چون خويشتن به غير حق مشغول بيند به فرياد آيد . اما آن‌كس كه به خدا مشغول نباشد به هرچه مشغول گردد باك ندارد .\r\n« قيل لابى الخير الا قطع ما كان سبب قطع يدك قال كنت فى جبال لكام او لبنان و معى رفيق لى فجاء رجل من بعض السلاطين و معه دنانير يفرقها فناولنى منها دينارا فمددت اليه ظهر كفى فوضع عليه دينارا فقلبت يدى فى حجر رفيقى و قمت فلما كان بعد ساعة اذا أنا باصحاب السلطان يطلبون اللصوص فاخذونى فقطع يدى » .\r\nاگر دست دراز كردن به ادنى مال دنيا عقوبت چنين بارآرد پس دل خويش بجز حق تعالى مشغول گردانيدن بنگر چگونه باشد و دست بريدن دزد ؟ !\r\nاهل حقيقت همين معنى گفته‌اند كه تا در خزانهء حق سبحانه روزى بود دست به خزانهء مخلوقان چرا دراز كرد ؟ پس شيخ رضى الله عنه درستى اين معنى را حجت مىآرد و مىگويد :\r\n« يشهد لهذا المعنى ما حدثنا به احمد بن حيان التميمى قال اخبرنا اسحاق بن ابراهيم بن اسماعيل قال حدثنا قتيبة بن سعيد قال حدثنا يعقوب بن عبد الرحمن الاسكندرانى عن ابى عمرو عن عاصم بن عمر بن قتاده عن محمود بن لبيد ان رسول الله صلى الله عليه و سلم قال : ان الله تعالى ليحمى عبده من الدنيا و هو يحبه كما تحمون مرضاكم » .\r\nهمچنان‌كه شما بيماران خويش را نگاه داريد تا چيزى نخورند كه تن ايشان را زيان دارد ، حق نيز بندگان خويش را چون دوست دارد ايشان را نگاه دارد تا چيزى نكنند كه دين ايشان را زيان دارد . و اين خبر دليل است كه غيرت از حق تعالى روا باشد . و نيز دليل است كه معنى غيرت حق حمايت باشد ، چنان كه ياد كرديم .\r\n\r\n","description":"","footnote":"","page_name":" 1789 ","page_number":409},
  {"content":"\r\n . \r\n","description":"","footnote":"","page_name":" 1790 ","page_number":410},
  {"content":"\r\n\r\n\r\nالباب الخامس و الستون قولهم فى لطائفه فيما يحملهم\r\nاين معنى حمل كردن ايشان آن است كه حق سبحانه در ايشان لطيفه‌اى نهد كه بار محبت وقت بكشند و لذت مشاهدت ايشان را از آن لطيفه غايب گرداند . از چنين الم و نظير اين قصهء صواحبات يوسف است . و در اين معنى سخنان بسيار رفته است در پيش ، اكنون مىگويد :\r\n« سمعت فارسا رحمه الله يقول سمعت ابا الحسن العلوى تلميذ الخواص يقول رايت ابراهيم الخواص بالدينور فى جامعها و هو جالس فى وسطه و الثلج يقع [ 248 ب 
  ] عليه فادركنى الاشفاق عليه فقلت له لو تحولت الى الكن فقال لى لا ثم انشأ يقول :\r\n لقد وضح الطريق اليك قصدا * فما خلق وراءك يستدل\r\nفان ورد الشتاء ففيك صيف * و ان ورد المصيف ففيك ظل \r\nثم قال لى هات يدك فناولته يدى فادخلها تحت خرقته فاذا هو يتصبب عرقا » .\r\n\r\n","description":"","footnote":"","page_name":" 1791 ","page_number":411},
  {"content":"\r\n\r\nمعنى اين بيتها آن است كه راه راست به تو گشاده و پيدا گشته است . و هركس كه ترا خواهد او را دليل به كار نيايد . و اين خبر دادن باشد از مقام مشاهدت كه تا بنده در حال غيبت و حجبت باشد او را به دليل حاجت آيد كه او را به مقصود راه نمايد . چون به مقصود رسيد نيز دليل به كار نيايد . و اين‌چنان است كه در باديه ميل به كار بايد قطع سفر را ، و چون به مكه رسيد نيز ميل به كار نبايد ؛ و در دريا كه سفر كنند چشم به آسمان گماشته باشند و راه نگاه مىدارند . چون دريا بگذاشتند باشد كه يك ماه بگذرد كه به آسمان ننگرند . آن نظارهء ستاره نه عشق ستاره باشد ، لكن مراد بلوغ وطن بود . چون به وطن رسيد نيز ستاره به كار نيايد . همچنين تا بنده در حال ارادت است همه جاى جويان اثر دوست است . و چون ارادت مشاهدت گشت همان اثر كه دليل بود حجاب گردد .\r\nباز بيت ديگر چنين مىگويد كه چون زمستان آيد تو مرا تابستانى و چون تابستان آيد تو مرا سايه باشى . و اين بر طريق مثل است ؛ از بهر آنكه دوست تابستان و زمستان نباشد ، لكن معناش آن است كه مرا از الم گرما و سرما خبر نباشد تا ترا بينم كه دوستى يا ترا ياد كنم يا از تو انديشم . و اين خود در محبت مخلوقان متعارف است . و اين صفت در قصهء زليخا گفته‌اند كه در آن مدت كه با يوسف عليه السلام صحبت مىكرد از هرچه او را الم رسيدى چون در يوسف نگاه كردى يا نام يوسف بردى نيز از الم خبر نداشتى . و اين‌چنين بسيار باشد كسى كه ديوانه گردد از سرما و گرما خبر ندارد ؛ يا بيمارىاى در بنده پديد آيد كه هيچ گرم نگردد يا هيچ سرد نگردد ؛ و نيز باشد كه هيچ سير نگردد و هيچ گرسنه نگردد . چون علتى را اين قوت باشد مشاهدت را اولاتر كه اين قوت باشد .\r\n« قال سمعت ابا الحسن الفارسى يقول كنت فى بعض البوادى فأصابنى عطش شديد حتى بقيت عن المشى من الضعف و كنت سمعت [ ان العطشان 
  ] تقطر عيناه قبل أن يموت قال فقعدت و انا أنتظر تقطر عينى اذ سمعت حسا فنظرت فاذا حية بيضاء كأنها الفضة الصافية تبرق و قد قصدتنى مسرعة فهالتنى فقمت فزعا و دهتنى قوة\r\n\r\n","description":"","footnote":"","page_name":" 1792 ","page_number":412},
  {"content":"\r\n\r\nمن الفزع فجعلت أمشى على ضعف و هى خلفى [ تنفث فلم ازل أمشى و هى خلفى 
  ] حتى بلغت ماء و سكن الحس فلم أرها و شربت الماء فنجوت قال فربما يكون فى غم او علة فأراها فى النوم فتكون بشارة لى لفرج غمى و زوال علتى » .\r\n[ 249 الف 
  ] . و در بعضى روايتها آورده‌اند هم در اين حكايت كه گفت مار در قفاى من مىآمد . چون خواستمى كه به چپ يا به راست بگروم مار در پيش رفتى و راه من بگرفتى تا از آن سوى رفتمى كه آب است . چون به آب رسيدم و آب بديدم ، عاجز گشتم و گفتم اگر به آب روم مار مرا دريابد و هلاك كند : و اگر از اب درگذرم تشنگى مرا هلاك كند . اين مار به سخن آمد و گفت : يا ابا الحسن ، أ ليس هذا بحسن نجيناك من التلف بالتلف يعنى من العطش بالحية . چون نگاه باپس كردم كه اين سخن كه مىگويد هيچ‌كس را نديدم .\r\nاينك تمامى حكايت اين است ، و آنكه گفت مرا چون غمى و بيمارىاى پيش آيد او را به خواب بينم ، بشارت باشد مرا به زوال محنت . اين از آن است كه آن مار به حقيقت مار نبود . لكن خيالى بود يا از جن يا از ملك كه حق سبحانه برگماشته بود از بهر فرج را . و اين متعارف است ميان خلق كه هركس كه او را چيزى سبب گردد فرج او را و از غمى و بلايى خلاص يابد آن چيز بر او فال گردد ، تا هرگاه كه بيند هم سبب فرج گردد ؛ و اين به بيدارى و خواب باشد .\r\n\r\n","description":"","footnote":"","page_name":" 1793 ","page_number":413},
  {"content":"\r\n . \r\n","description":"","footnote":"","page_name":" 1794 ","page_number":414},
  {"content":"\r\n\r\n\r\nالباب السادس و الستون قولهم فى لطائفه بهم فى الموت و بعده\r\nو بدان كه مرگ واسطه است ميان دنيا و عقبى ؛ و اول منزل است از منازل آخرت ؛ و آخر منزلى است از منازل دنيا . و هرچه بنده را پيش خواهد آمدن در آن ساعت پديد آيد . و در خبر آمده است كه چون مرگ هول باشد آنچه از پس مرگ آيد هول‌تر باشد ؛ و چون مرگ آسان باشد آنچه پس از مرگ باشد آسان‌تر باشد . و روا باشد كه اين آثار در بنده پديد آيد در آن ساعت چنان كه خلق بدانند كه مصطفى عليه السلام در آن وقت گفت : الرفيق الاعلى . تا ابو بكر صديق رضى الله عنه گريان گشت و گفت : فقدنا رسول الله صلى الله عليه و سلم . و چون بلال را كار تنگ آمد زنش مىگريست و گفت :\r\nوا حرباه . بلال گفت : لا تقولى وا حرباه و لكن قولى وا طرباه غدا نلقى الأحبّة محمدا و حزبه . اكنون چنين مىگويد :\r\n« قال ابو الحسن المعروف بالقزاز كنا فى الفج فأتانا شاب حسن الوجه عليه طمران فسلم علينا و قال هل هاهنا موضع نظيف اموت فيه فتعجبنا منه و قلنا له نعم فدللناه على عين بالقرب منا فذهب و توضا و صلى ما شاء الله فانتظرنا ساعة فلم يجئنا فاتيناه فاذا هو ميت » . و\r\n\r\n","description":"","footnote":"","page_name":" 1795 ","page_number":415},
  {"content":"\r\n\r\nدر بعضى روايتها در تمامى اين حكايت چنين يافتم كه گفت او را پرسيدم چه دانى كه بخواهى مردن . گفت نيز مرا بىاو صبر نمانده است و او دوستان خود را در آرزو ندارد .\r\n« قال اصحاب سهل بن عبد الله كان سهل على التخت يغسل و سبابته من يده اليمنى منتصبة يشير بها » . و به روايتى ديگر آورده‌اند كه او به زندگانى گفته بود كه من از حق تعالى درخواستم تا كه جان من بردارد به شهادت بردارد و انگشت من قايم بدارد همچنان تا روز قيامت . اگر حال من چنين ببينيد بدانيد كه دعاى من مستجاب گشته است بر من نماز كنيد ؛ و اگر خلاف اين باشد بدانيد كه حال من مخاطره بوده است . و گروهى چنين گفته‌اند كه آن به دعا و سؤال نبود ، لكن چون بنده [ 249 ب 
  ] دل خويش به زندگانى بر خيرى گذارد آثار آن حال از پس مرگ بر او ظاهر گردد .\r\nو همچنين حكايت آورده‌اند كه مردمان مصر ذو النون را مهجور گردانيده بودند و بيرون داده كه زنديق است ، و با او صحبت نداشتندى .\r\nچون بمرد منادىاى شنيدند در مصر كه نداى منادى به همه روزنها برسيد كه : صلوا على العبد الصالح ذا النون فانه قد مات . چون جنازهء او برداشتند آفتاب بود و گرم بود . مرغان بيامدند و زير جنازهء او پر در پر زدند و او را سايه كردند تا به سر گور . و چون جنازه مىبردند موذنى بانگ نماز مىگفت . به شهادتين رسيده بود . چون مؤذن گفت : اشهد ان لا إله الا الله . ذا النون انگشت برداشت و گفت : اشهد ان لا إله الا الله .\r\nپنداشتند كه زنده است . جنازه بنهادند و نگاه كردند مرده بود ، و انگشت او همچنان برداشته بماند ، تا او را در گور نهادند . و گفته‌اند او را به شب در گور نهادند و از زحمت خلق جنازهء او نمىتوانستند بردن . همان مهجور چون عنايت حق دررسيد چنين مقبول گشت .\r\n« قال ابو عمرو الاصطخرى رايت ابا تراب النخشبى رحمه الله فى البادية قائما ميتا لا يمسكه شىء » . گفته‌اند كه رويش به قبله بود و گفتند كه او را اين حال در نماز بود ؛ و گفته‌اند كه به دعا خواسته بود . اما ايستادن از پس مرگ مستنكر نيست كه سليمان عليه السلام پس از مرگ يك سال ايستاده بماند ، و حق تعالى او را دليل گردانيد\r\n\r\n","description":"","footnote":"","page_name":" 1796 ","page_number":416},
  {"content":"\r\n\r\nبطلان قول ساحران و كاهنان را كه آنچه ايشان دعوى كنند از جن دروغ مىگويند كه جن غيب ندانند كه اگر غيب دانستندى پس مرگ او يك سال در ذل كار نبودندى . و گويند كه سليمان را اين حال در مظالم افتاد چنان كه خدا گفت : فلما خر تبينت الجن ان لو كانوا يعلمون الغيب ما لبثوا فى العذاب المهيمن .\r\n« قال ابراهيم بن شيبان رحمه الله وافانى بعض المريدين فاعتل عندى أياما فمات فلما أردت أن أدخل فى قبره اردت ان اكشف خده و أضعه على التراب تذللا لعل الله ان يرحمه فتبسم فى وجهى و قال لى تذللنى بين يدى من يدللنى قال فقلت لا يا حبيبى » . اين لفظ در آن حكايت به اول باب ياد كرده‌اند و زيادتى در او آورده‌اند كه چون بخنديد گفتيم : « أ حياة بعد الموت » . جواب داد كه\r\n« احباؤه لا يموتون و لكن ينقلون من دار الى دار و قال ابراهيم بن شيبان ايضا كان عندى فى القرية و هى ديار شاب من اهلها متنسكا ملازما للمسجد و كنت متقربا به فاعتل فأتيت فى بعض جمعات البلد للصلاة و كنت اذا جئت البلد اقيم [ عند 
  ] اخوانى بقية يومى و ليلتى فوقع على الانزعاج بعد العصر فأتيت القرية بعد العتمة فسألت عن الفتى فقالوا بطنه متوجع فأتيته فسلمت عليه و صافحته فخرجت روحه مع المصافحة فتوليت غسله فغلطت فى صب الماء اردت ان اصب على يمينه فصببت على يساره و يده فى يدى فانتزع يده من يدى حتى ذهب ما كان عليه من السدر فغشى على من كان معى ثم فتح عينيه [ 250 الف 
  ] فى ففزعت و صليت عليه و دخلت القبر أواريه فكشفت [ عن 
  ] وجهه ففتح عينيه فى فتبسم حتى بدت نواجذه و ثناياه فسوينا عليه و حثينا عليه التراب » .\r\nو لطائف مرگ همه اوليا را باشد ، لكن لطائف همچون كرامات حيات است . همچنان‌كه كرامات به زندگانى بنادر ظاهر گردد ، و غالب آن است كه پنهان باشد ، لطائف مرگ همچنين است ، از بهر آنكه اگر ظاهر گردد به غالب احوال حال ضرورت گردد . پس بر اين خبرى دليل آورد در كتاب و گفت :\r\n« يشهد بصحة ذلك ما حدثنا أبو العلى الحسين بن اسماعيل الفارسى\r\n\r\n","description":"","footnote":"","page_name":" 1797 ","page_number":417},
  {"content":"\r\n\r\nقال حدثنا نصر بن احمد البغدادى قال حدثنا الوليد بن شجاع السكونى عن خالد عن نافع الاشعرى عن حفص بن يزيد بن مسعود بن خراش ان الربعى بن خراش كان حلف ان لا يضحك حتى يعلم أ في الجنة هو أم فى النار فمكث لا يراه أحد يضحك حتى مات فيما يروون فاغمضوه و سجوه و بعثوا الى قبره ليحفر و بعثوا الى كفنه فأتى به فقال مسعود بن خراش رحم الله اخى كان أقومنا فى الليل التمام و أصومنا فى اليوم الحار قال و انهم لجلوس حوله اذ طرح الثوب عن وجه فاستقبلهم و هو يضحك فقال له أخوه مسعود يا اخى ابعد الموت حياة قال نعم انى لقيت ربى و انه تلقانى بروح و ريحان هو رب غير غضبان و انه قد كسانى سندسا و حريرا ألا و إني وجدت الامر أيسر مما ترون فلا تغتروا فان خليلى محمدا عليه السلام ينتظرنى ليصلى على الوحا ثم الوحا الوحا ثم خرجت نفسه فى آخر ذلك كانها حصاة قذفت فى ماء فبلغ ذلك عائشة رضى الله عنها فقالت اخو بنى عبس سمعت رسول الله صلى الله عليه و سلم يقول يتكلم رجل من امتى بعد الموت و هو خير التابعين » .\r\nو خبرى كه عايشهء صديقه رضى الله عنها روايت كند مقبول باشد نزديك همه امت . پس اين خبر هم دليل گشت لطائف مرگ را ، و هم دليل گشت كرامات اوليا را . و آنكه مىگويد : لقيت ربى ، معناش آن بود كه به خدا رسيدم و از خلق رستم . از بهر آنكه تا بنده زنده است او را با خلق صحبت است ، چون مرد كار او تنها ماند با خداى .\r\nاما آنكه : تلقانى بروح و ريحان ، راحت و ريحان بهشت مىخواهد .\r\nو آنكه گفت : فلا تغتروا ، تخويف است از عدل خدا ، تا بر خوف و رجا بمانند و آمن نگردند .\r\n\r\n","description":"","footnote":"","page_name":" 1798 ","page_number":418},
  {"content":"\r\n\r\n\r\nالباب السابع و الستون و من لطائف ما جرى عليهم\r\n« قال ابو بكر القحطبى كنا فى مجلس سمنون فوقف عليه رجل فسأله عن المحبة فقال لا أعرف اليوم من أتكلم عليه يعلم هذه المسألة فسقط طير على ركبته فقال ان كان فهذا ثم جعل يقول و يشير الى الطير بلغ من أحوال القوم كذا و كذا فشاهدوا كذا و كذا و كانوا فى حال كذا و كذا فلم يزل يتكلم عليه حتى سقط الطير عن ركبته ميتا » . و اين مستنكر نيست از بهر آنكه هر چيز كه خدا انبياى پيشين را عليهم السلام بداده است [ 250 ب 
  ] از كرامات مثل آن اولياى اين امت را بداده است ؛ و مسخر گشتن طير سليمان را بود ؛ اگر اين امت را باشد عجب نباشد . و مرغان را تعرف خداوند هست ؛ نبينى كه هدهد سليمان را عليه السلام گفت : وجدتها و قومها يسجدون للشمس من دون الله . و اگر خدا را نشناختى چه دانستى كه ايشان جز خدا را سجود مىكنند . پس ايشان مكلف و مخاطب نيستند ، لكن عارف‌اند . و چون معرفت شايد محبت شايد ؛ و چون اصل محبت شايد ، تفاصيل نيز شايد . پس اين مستنكر نباشد .\r\n« قال ابو بكر بن مجاهد سمعت مجاهدا يقول سمعت محمد بن سنان\r\n\r\n","description":"","footnote":"","page_name":" 1799 ","page_number":419},
  {"content":"\r\n\r\nالعطار يقول سمعت بعض اصحابنا يقول خرجت يوما الى نيل واسط فاذا انا بطير ابيض فى وسط الماء اذا هو يقول سبحان الله على غفلة الناس » .\r\nو اين عجب نيست از بهر آنكه خلاف نيست كه هركس كه اهل ملت‌اند تسبيح حيوانات روا دارند . اختلاف در تسبيح جمادات است كه معتزليان روا ندارند و اهل سنت و جماعت روا دارند .\r\nچنان كه خدا گفت :  وَ إِنْ مِنْ شَيْءٍ إِلَّا يُسَبِّحُ بِحَمْدِهِ  ، عموم كرد همه اشيا را . و نام شىء بر جماد و بر حيوان افتد و در قصهء داود عليه السلام ياد كرد :  يا جِبالُ أَوِّبِي مَعَهُ وَ الطَّيْرَ  اى سبحى معه و الطير .\r\nو نيز در خبر آمده است كه روزى پيغمبر عليه السلام پاره‌اى سنگ‌ريزه از زمين برداشت . در كف او تسبيح كرد . پس بفرمود تا به ابو بكر دادند . در كف او نيز تسبيح كرد . پس بفرمود تا به عمر خطاب داد . در كف او نيز تسبيح كرد . پس بفرمود تا به عثمان داد .\r\nدر كف او نيز تسبيح كرد . پس بفرمود تا به على داد . در كف او نيز تسبيح كرد . باز بفرمود تا بر زمين افگند . تا بعضى از علما اين خبر را حجت آوردند بر ترتيب خلافت و دليل كردند بر افگندن امير المؤمنين على كرم الله جهت انقطاع خلافت را ، از بهر آنكه پيغمبر صلوات الله و سلامه عليه گفت : الخلافة بعدى ثلاثون سنة ثم يكون ملكا بعد ذلك .\r\n« قال جعفر سمعت جنيدا يقول لقيت شابا من المريدين فى البادية جالسا عند شجرة فقلت يا غلام ما الذى اجلسك هاهنا قال ضال افتقدته فمضيت و تركته فلما انصرفت اذا أنا به قد انتقل الى موضع قريب منه فقلت له فما جلوسك الساعة هاهنا . قال وجدت ما كنت اطلبه فى هذا الموضع فلزمته قال جنيد رضى الله عنه فلا ادرى اى حاليه اشرف لزومه لافتقاد حاله او لزومه الموضع الذى نال فيه مراده » . اما آنكه گفت اينجا از بهر آن نشسته‌ام كه چيزى گم كردم . اين در عرف ميان مردمان خود ظاهر است كه هركه چيزى جايى گم كند هم آنجا جويد .\r\nمگر آن جوانمرد را حالى وقتى در سر پديد آمده بود كه به آن وقت خود زندگانى مىكرد آنجا گم كرد . ببايد دانستن [ 251 الف 
  ] كه\r\n\r\n","description":"","footnote":"","page_name":" 1800 ","page_number":420},
  {"content":"\r\n\r\nچنان كه كالبد به جان زنده است دل به ايمان زنده است ، اما جان به وقت زنده است ، و كالبدى كه جان نباشد مرده است ؛ و دل را كه ايمان نباشد مرده است . اما حيات دل به ايمان آنگاه باشد كه كالبد به جان زنده باشد .\r\nپس چون جان خود مرده باشد به حجبت از دوست حيات آن نفس و حيات آن قلب موت باشد . و از اين معنى بود كه خدا كافران را مرده خواند ، اگرچه جان داشتند چون جان ايشان به مشاهدت دوست زنده نبود كالبدشان مرده بود . پس اين جوانمرد ميان خويش و ميان حق مگر وقتى داشت كه به آن وقت زنده بود و به آن زندگانى مىگذرانيد و روزگار به سر مىبرد ، در آن ساعت گم كرد .\r\nو ببايد دانستن كه كسى كه درد فراق نيافته باشد درد فراق نداند ، و درد فراق آن داند كه يافته گم كند . پس چون حال جوانمرد بر اين صفت گشت هم آنجا فرونشست و آن موضع را ملازمت نمود تا اگر از شمار مطرودان گشت بارى هيچ جايى سعى نكند و بر خويشتن ماتم گيرد و اگر جنايتى كرده است كه به شومى آن جنايت محجوب گشته است آن جنايت را بازجويد يا آن حال را به صلاح باز آرد . و اگر اين نيست آزمايش است . و عتابى تا او قدر داده دانسته است تا بر فراق چه كند صحت ارادت خويش بازنمايد تا هم به او بازدهند .\r\nو اين را هم در عرف و هم در شرع اصل است . اما اصل عرف آن است كه چون خواهند كه كسى را بر چيزى حريص كنند گاه بنمايند و گاه بربايند تا در طاعت راغب‌تر گردد . اما در شريعت اصل آن است كه چون بنده نماز به آخر آرد و به دو زانو بنشيند آن نشستن لزوم در است كه من راهى جز اين ندانستم بنشستم و بازنگردم تا مراد بيابم . و نشستن محبان بذل باشد . و ذليل‌ترين نشستنى به زانو نشستن است . اما آنكه گفت گم‌كرده اينجا يافتم عمر هم اينجا گذارم ، اين نيز هم عرف است و هم شريعت . و اهل دنيا چون ايشان را دولتى پديد آيد هرچه با ايشان بوده باشد همه را نگاه دارند هم وطن و هم ستور و هم چاكر و هم يار و هم اهل و هم دوست . اما در دين و\r\n\r\n","description":"","footnote":"","page_name":" 1801 ","page_number":421},
  {"content":"\r\n\r\nشريعت اصل او خبر حارثه است كه با مصطفى صلى الله عليه و سلم گفت : اصبت فالزم . و جمله شريعت و دين بر اين است . و بالله التوفيق .\r\n« قال ابو عبد الله محمد بن سعدان سمعت بعض الكبراء يقول كنت يوما جالسا بحذاء البيت فسمعت أنينا [ من البيت 
  ] يا جدار تنحى عن طريق احبائي و من زارنى بك طاف حولك و من زارنى بى طاف عندى » . اين حكايتى است كه بعضى جهال اين را منكر شوند و گويند برخاستن ديوارهاى كعبه از راه دوستان چگونه باشد ؛ و اين هدم شريعت است . و طواف كردن به نزديك [ 251 ب 
  ] حق چگونه باشد .\r\nو اين خواطر هوس است ، از بهر آنكه قبلهء نفس است نه قبلهء دل .\r\nو دل را قبله عرش است و سر را قبله حق تعالى .\r\nهروقتى كه نفس روى به كعبه نيارد از خدمت محجوب ماند ، و هروقت كه دل روى به عرش نيارد از صحبت محجوب ماند ؛ و هروقت كه سر روى به حق نيارد از مشاهدت محجوب گردد . و اگر تعلق كردن به نفس كعبه ايمان بودى در جاهليت كافران مؤمن بودندى . پس از كعبه مراد كعبه نيست مراد خداوند كعبه است ؛ و از عرش مراد عرش نيست مراد خداوند عرش است . باز از حق مراد هم حق است . و هر يكى را به مقامى راه نموده‌اند كه او را از آن مقام درگذشتن روى نيست ، و اين خود به تعارف ميان خلق موجود است ، كه هركسى را محلى است كه قرب او به آن محل است . اگر از آن محل خويش فروماند محجوب گردد . و اگر قدم از محل خويش فراتر نهد هلاك گردد .\r\nو نيز شايد كه يك تن را با ملكى اوقات مختلف باشد . يك وقت حشمت و هيبت را باشد و يك وقت قربت و منادمت را باشد . اگر به وقت انبساط حشمت پيش آرد به ترك مقام بگويد ؛ و اگر به دقت حشمت انبساط پيش آرد مقام بگذارد . وقت باشد كه به يك نظر او را معذور ندارند ؛ و وقت باشد كه هرچه بگويد از او روا دارند ؛ و وقت باشد كه اگر به ملك درنگرد او را گردن بزنند ؛ و وقت باشد كه اگر چشم از روى ملك بردارد هم گردنش بزنند . و اين‌همه اصلها\r\n\r\n","description":"","footnote":"","page_name":" 1802 ","page_number":422},
  {"content":"\r\n\r\nميان خلق متعارف است .\r\nبازگرديم به حديث خويش . نفس را تا مقام كعبه نهاده‌اند ، لكن خدمتش به كعبه باز بسته‌اند . و مراد از خدمت او نه كعبه چه خداوند كعبه ؛ و مخدوم اگرچه از كعبه دور باشد چون بنده روى به كعبه آرد درست باشد . لكن چون مقام قربش كعبه است آرزومند و جويان كعبه است كه هركس كه عز خويش به مكانى يابد جويان آن مكان باشد .\r\nچون به كعبه رسيد مراد او از خدمت نه كعبه بود مخدوم بود ، و آنچه مراد بود نيافت . گرد كعبه دوان گشت ؛ چنان كه عاشقى كه دوست را گم كند و جايى نشان يابد و آنجا رود و دوست نيابد دوان گردد . اما دل را قبله عرش است و مراد نه عرش است . مراد خداوند عرش است .\r\nو نه چنان است كه دل عرش را مىخواهد . لكن او را مقام قرب عرش است ، چنان كه نفس را كعبه و حق تعالى بر عرش نيست ؛ چنان كه در كعبه نيست ، از بهر آنكه حق تعالى بود و عرش و كعبه نبود . و اكنون كه عرش را و كعبه را بيافريد ، بىمكانى او را همچنان صفت است كه بود . پيش از آفريدن مكان . لكن كعبه بر زمين نهاد آرام نفوس خادمان را نه مكان خود را ؛ و عرش بر آسمان نهاد از بهر آرام دل عارفان را نه مكان خود را . دل به عرش رود همچنان‌كه نفس به كعبه رود . نفس اينجا دوست را در [ 252 الف 
  ] كعبه نيافت . گرد كعبه روان گشت . آنجا دل دوست را بر عرش نيابد . گرد عرش دوان گردد .\r\nاما سر را قبله حق است . اگر نفس از كعبه بگردد بىخدمت بماند ؛ و اگر دل از عرش فروآيد بىمعرفت بماند . و اگر سر از حق برگردد بىمشاهدت ماند . دل را اينجا كه نفس است بودن روى نه ، و سر را آنجا كه دل است بازآمدن روى نه . مقام قرب نفس را نهايت آمد كه مكان كعبه پيدا است ، و مقام قرب دل را نهايت آمد كه مكان عرش پيدا است ؛ اما مقام قرب سر را نهايت نيامد ، كه حق را مكان نيست . چون مكان بيابد طواف كند . و چون مكان نيابد چه كند . از اين سبب نفس را و قلب را طواف آمد . سر را طواف در مكان توان كردن ؛ و دوست را مكان نيست . برود و دوست را مكان نيابد ، و از\r\n\r\n","description":"","footnote":"","page_name":" 1803 ","page_number":423},
  {"content":"\r\n\r\nمكان بيرون راه نيابد . متحير فروماند . از اين معنى سر را حيرت آمد . چون اين اصل بدانستيم بازگرديم به معنى حكايت .\r\nو تواند بود كه معنى اين سخن كه آواز آمد كه اى ديوارها ، از راه دوستان من برخيزيد . آن برخاستن از پيش دل خواست نه از پيش نفس ، تا كعبه قبلهء نفس باشد نصب شريعت را . لكن از پيش دل برخيزد ، كه اگر كعبه پيش دل باشد سوى عرش راه نيابد ؛ و عرش پيش دل باشد تحقيق قرب را . لكن از پيش سر برخيزد تحقيق محبت را . و مشاهدت را كه اگر عرش پيش سر باشد سوى حق راه نيابد .\r\nو در جمله سخن آن است كه حق سبحانه نه بر عرش است و نه در كعبه ؛ و تا سر به غير حق مشغول است او را به حق راه نيست ؛ و تا همه كون از پيش سر برنخيزد به حق راه نيابد .\r\n\r\n","description":"","footnote":"","page_name":" 1804 ","page_number":424},
  {"content":"\r\n\r\n\r\nالباب الثامن و الستون قولهم فى السماع\r\nبزرگان را در اصل سماع اختلاف است . گروهى چنين گفته‌اند كه اصل سماع از آنجا است كه حق تعالى گفت :  أَ لَسْتُ بِرَبِّكُمْ .  اول خطابى كه از حق تعالى شنيدند اين شنيدند . و خوش‌ترين سماعى آن است كز دوست شنوى . چنان كه خوش‌ترين نظرى آن است كه به دوست نگرى . با آنكه در آن سماع لطيفه‌اى بود و آن آنست كه خود را به ايشان مضاف كرد و در لذت آن سماع همه واله گشتند و بلى جواب دادند . و هم در اين فصل گروهى چنين گفته‌اند كه آن خطاب را دو تأويل بود :\r\nوصال و فراق . سعيدان را وصال و شقيان را فراق . لكن خطاب يكى بود و مبهم بود . چون امر سجود آمد به فعل جدا گشتند .\r\nلكن از حيرت آن‌وقت كس خبر نمىدارد كه مرا خطاب بر چه وجه بود . اكنون كه سماع مىشنوند تواجد ايشان از ذوق و لذت آن سماع اول است ، چنان كه كسى نيكويى ديده باشد از جايى هميشه گوش او مستمع باشد تا چيزى شنود كه نشان آن دارد ، و چشم او نگران باشد تا چيزى بيند كه اثر آن دارد . و هم در اين معنى گفته‌اند\r\n\r\n","description":"","footnote":"","page_name":" 1805 ","page_number":425},
  {"content":"\r\n\r\nكه چون آن خطاب را معنى [ 252 ب 
  ] دو بود : بعضى را فراق و بعضى را وصال ؛ و از حيرت آن‌وقت خبر ندارند . اكنون تواجد به آن معنى مىافتد . اگر وصال رفته است اين تواجد اظهار طرب است ؛ و اگر فراق رفته است اين تواجد اظهار كرب است . و ظهور بانگ در حال شادى و غم هر دو متعارف است .\r\nو گروهى چنين گفته‌اند كه اصل سماع از آنجا است كه گفت :\r\nهؤلاء فى الجنة و لا ابالى و هؤلاء فى النار و لاابالى . آن گروه را كه «  فِي الْجَنَّةِ  » خطاب آمد از لذت و شادى متحير گشتند و خبر نداشتند .\r\nو آن گروه كه «  فِي النَّارِ  » خطاب آمد از غم متحير گشتند و خبر نداشتند . اكنون چون سماع پديد آيد اميد آن را كه مگر خطاب ما «  فِي الْجَنَّةِ  » بوده است تواجد پديد مىآيد . و گروهى چنين گفته‌اند كه اصل سماع از لذت خطاب تكوين است و آن آنست كه عالم را گفت «  كُنْ  » . اول لذتى كه به چيزها رسيد اين خطاب رسيد ؛ و خطاب لامحاله مسموع باشد ؛ لكن چيزها را در وقت هست گشتن سمع نبود . اكنون چون مستمع گشتند سماع ايشان را غذا گشت . بر بوى آن سماع اول تواجد نمايند . و گروهى چنين گفته‌اند كه سماع نصيب روح است نه نصيب نفس ؛ از بهر آنكه هر چيزى را به چيزى تعلق است مگر روح را كه او علوى است و به چيزى تعلق ندارد . و چون او به كالبد بنده درآيد به مجرد فعل حق سبحانه درآيد و در ميان واسطه نباشد ، و هروقت كه سماع شنود آن لذت گرد آوردن او شخص او را متواجد گرداند .\r\nو نيز هم در اين معنى گفته‌اند كه اصل اين از آنجا است كه ارواح علوىاند و با تسبيح ملايكه الف گرفته‌اند . چون ايشان را از آنجا جدا كرد اگر به واسطه در كالبد آوردى از درد فراق سماع آن تسبيح يك جان با كالبد قرار نگرفتى ؛ لكن او را ياد آيد ، آن تواجد و اضطراب از آنجا است . از شوق وطن اضطراب آرد . چنان كه مرغى وحشى را بينند كه در كنى مىطپد از بهر شوق وطن را ، تا آنگاه كه الف گيرد . چون الف گرفت هر ساعت كه آواز اجناس خويش بشنود به آن اضطراب بازگردد .\r\n\r\n","description":"","footnote":"","page_name":" 1806 ","page_number":426},
  {"content":"\r\n\r\nو گروهى گفته‌اند كه اصل سماع از آنجا است كه حق تعالى چون جان را به كالبد آدم عليه السلام فروآورد ، آدم عطسه داد . خطاب آمد :\r\nيرحمك ربك ، تا جان آدم بر لذت آن ذكر قرار گرفت . اكنون چون سماع پديد آيد لذت سماع آن ذكر ياد آيد ، اضطراب و وجد پديد آيد . و گروهى چنين گفته‌اند كه اصل سماع از انتظار مستقبل است نه از حكم ماضى . و مستقبل آن است كه : «  لا بُشْرى  » آيد يا : « لا  تَخافُوا  » . و چون سماع پديد آيد از فزع آن دو اضطراب پديد آيد از بيم آنكه نبايد كه خطاب آيد كه :  اخْسَؤُا فِيها وَ لا تُكَلِّمُونِ .  آن اضطراب و تواجد از اين رغبت و رهبت است . اما به هر معنى كه هست لذت سماع و قوت [ 253 الف 
  ] او ميان همه اهل ملت متفق عليه است ، الا آن است كه گروهى را در سماع بنا بر اصل خويش است ، و در قبول اصل سماع متفق‌اند ؛ اما در افتراق معانى سماع مختلف‌اند .\r\nتا گويند كه يكى از قاضيان جايى بگذشت و با او عدول بودند .\r\nاز جايى آواز سماع رود مىآمد . اين قاضى گفت : چه گوييد در اين آواز ؟ همه گفتند خوش است . يكى از ميان ايشان گفت خوش نيست . قاضى برفت . اين مرد به گواهى دادن آمد . قاضى گواهى او را جرح كرد ، او گفت : چه گناه كرده‌ام ؟ قاضى گفت اگر لذت يافتى و گفتى نيافتم كاذبى ، و كاذب گواهى را نشايد ؛ و اگر لذت نيافتى ناقص‌الحاسه‌اى و راست از دروغ باز نمىدانى ، ترا گواهى نيست .\r\nو در سماع تسبيح داود عليه السلام همه خلق را اتفاق است تا لذت سماع نغمت او همه جانوران را آنگه اهل خطاب و تمييزاند و آنكه نيستند مسخر گردانيد و خلاف نيست ميان آن گروه كه به صحت نبوت انبيا عليهم السلام بگويند كه آن نغمت او معجزهء نبوت بود ، و معجزه جز حق نباشد . و نيز گفته‌اند كه چون يوسف را عليه السلام به چاه افگندند حق جل جلاله در چاه مارى بيافريد تا او را به آواز خوش تسبيح مىكرد ، تا يوسف را در چاه از لذت آن سماع وحشت چاه خوش گشت . و نيز گفته‌اند چون موسى عليه السلام از چيزى مستوحش گشتى ، عصاى او خدا را جل ذكره تسبيح كردى تا او به لذات آن\r\n\r\n","description":"","footnote":"","page_name":" 1807 ","page_number":427},
  {"content":"\r\n\r\nتسبيح انس يافتى . و نيز گفته‌اند كه جان آدم عليه السلام كه در كالبد او قرار گرفت به انس ذكر او گرفت كه گفت : الحمد لله . و به انس ترحم حق كه گفت : يرحمك ربك . و نيز گفته‌اند كه چون يونس عليه السلام در شكم ماهى گرفتار گشت ؛ آن ماهى را امر آمد كه از تسبيح مياساى تا دوست ما غمناك نگردد . و نيز گفته‌اند در قصهء سليمان عليه السلام كه مرغان از زبر سر او بيستادندى و تسبيح كردندى و او را به لذت آن تسبيح انس بودى . تسبيح هدهد نشنيد .\r\nطلب كردن او را معنى اين بود . و القصة بطولها . اين همه كه ياد كرديم حجت شريعت است و اختصار كرديم .\r\nو نيز در خبر آمده است كه پيغمبر عليه السلام ابو موسى اشعرى را رضى الله عنه گفت چون قرآن مىخواند : لقد اوتى هذا مزمارا من مزامير آل داود . و نيز در حديث تابوت بنى اسرائيل آمده است كه سكينه ايشان را در تابوت سماع كردى تا به قوت آن سماع با دشمن جنگ كردندى و ظفر يافتندى . اما در تعارف خلق سماع را نيز حجت است . شتر را بينى كه مانده گشته باشد . چون آدمى او را بنوازد به قوت سماع آن نوازنده راه دراز را ببرد . و طفل را ببينى كه در گاهواره مىگريد . چون مادر او را بنوازد ، به قوت سماع آن نوا آرام گيرد و بخسبد .\r\nو بسيار ديوانگان‌اند كه ايشان را به سماع علاج كنند تا به هوش بازآيند . اما محبان را انس سماع سرمايه است . [ 253 ب 
  ] و نيز خائفان را لذت سماع تسكين خوف است . و نيز خداوندان مصيبت را سماع تهوين مصيبت است . و نيز خداوندان شادى را سماع زيادت شادى است . و نيز گفته‌اند تا دوزخيان را دستورى خدا خواندن باشد و جواب مىآيد در لذت آن خطاب و آن جواب راحت باشد . درد آنگاه تمام شود كه : اخسئوا فيها ، جواب آيد . و نيز گفته‌اند تا عاصيان مؤمنان در دوزخ‌اند و حق را حنان و منان مىخوانند ، اعدا را به اين سماع راحت است .\r\nچون عاصيان رفتند و لذت سماع از دوزخ منقطع گشت بلا آن ساعت تمام گردد . اما اهل بهشت را در بهشت لذت سلام يكديگر\r\n\r\n","description":"","footnote":"","page_name":" 1808 ","page_number":428},
  {"content":"\r\n\r\nاست كه بر يكديگر سلام كنند ، و اول به وقت جان دادن لذت سلام ملايكه است ، چنان كه خدا گفت :  الَّذِينَ تَتَوَفَّاهُمُ الْمَلائِكَةُ طَيِّبِينَ يَقُولُونَ سَلامٌ عَلَيْكُمْ .  و در گور لذت سماع چنان كه در خبر آمده است . و نيز لذت سماع برادران است چنان كه خدا گفت :  تَحِيَّتُهُمْ فِيها سَلامٌ .  و جاى ديگر گفت :  تَحِيَّتُهُمْ يَوْمَ يَلْقَوْنَهُ سَلامٌ .  و نيز لذت سماع ملائكه است :\r\n  وَ الْمَلائِكَةُ يَدْخُلُونَ عَلَيْهِمْ مِنْ كُلِّ بابٍ سَلامٌ عَلَيْكُمْ .  \r\nو نيز لذت سماع برگهاى درختان است و حلقه‌هاى درها و كنگره‌ها و كوشكها است ، چنان كه در خبر آمده است كه بهشتيان در بهشت باشند . ناگاه از زير عرش بادى ببزد كه آن را باد لطافت خوانند ، و برگهاى درختان را بجنباند و آوازها پديد آيد كه هرگز هيچ گوش آوازى به آن خوشى سماع نكرده باشد . پس بر اثر آن ديدار حق باشد ، و نيز لذت سماع قرائت داود و ادريس عليهما السلام باشد ؛ چنان كه در خبر آمده است كه بعضى مفسران گفته‌اند در قول خداى تعالى :  فَأَمَّا الَّذِينَ آمَنُوا وَ عَمِلُوا الصَّالِحاتِ فَهُمْ فِي رَوْضَةٍ يُحْبَرُونَ  قيل يحبرون بالسماع . اول دل ايشان را به سماع شاد گردانند . و از اين‌همه برتر لذت سماع سلام مولا است .\r\nچنان كه گفت :  سَلامٌ قَوْلًا مِنْ رَبٍّ رَحِيمٍ .  و نيز در خبر آمده است :\r\nبينا اهل الجنة فى الجنة اذ اشرف عليهم الرب فقال لهم سلام قولا من رب رحيم .\r\nو نيز در خبر آمده است : بينا اهل الجنة فى الجنة اذ اشرف عليهم الرب فقال لهم اشتقتم الى لقاى فها انا ذا فانظروا الى سلام عليكم .\r\nپس درست گشت صحت امر سماع ابتداء و انتهاء عرفا و شرعا عند اهل التمييز و عند غير اهل التمييز . و چون اين اصول بدانستيم بازگرديم به كتاب . گفت :\r\n« السماع استجمام من تعب الوقت و تنفس لارباب الاحوال و استحضار الاسرار لذوى الاشغال » . مىگويد سماع بر سه وجه است :\r\nآسودن است از رنج وقت ؛ و نفس زدن است خداوندان احوال را ؛ و سر حاضر گردانيدن است خداوندان شغلها را . سماع را بر اين سه مرتبت نهاد و اين دليل است كه جز بر اين معنى سماع كردن روا [ 254 الف 
  ] نيست ، و اين سماعى است كه : « فيما يحل » ، باشد . اما\r\n\r\n","description":"","footnote":"","page_name":" 1809 ","page_number":429},
  {"content":"\r\n\r\nچون سماع لهو و طرب باشد آن خود حرام است و معصيت است ، و هركه حرام و معصيت استعمال كند و به حرام دارد فاسق است ، و هر كه حلال دارد كافر است .\r\nما را سخن در استباحت اين سماع نيست ، لكن سخن در آن است كه در اصل همه طبعها قابل سماع است . و نه هرچه طبيعت آن را قابل باشد در شريعت روا باشد كه طبيعت در معاصى قابل‌تر از آن است كه در طاعتها . اكنون چون قبول طبيعت سماع را و صحت لذت سماع را دوست گشت ، به اين دليل كه ياد كرديم اين طايفه كه سماع را مقدم داشتند بر همه لذتها و از ملاذ به هيچ‌چيز ميل نداشتند آن سماع است كه گفته‌اند كه در او معصيت نيست . و به سبب آنكه [ در او معصيت نيست سماع كردند چنين كه در كتاب ياد كرده است ، يكى آنكه 
  ] مىگويد آسودن است از رنج وقت ؛ و اين مريدان و مجتهدان را است و اصحاب رياضت را ، كه نفس خويش به منع شهوات و حمل كردن بر مكاره رياضت كنند و او را به گرسنه داشتن روز و بيدار داشتن شب برنجانند ؛ تا آن رنج به جايى رسد كه بيم باشد كه هلاك گردد ؛ و هلاك كردن او در شريعت محظور است .\r\nچنان كه پيغامبر عليه السلام گفت : ان لنفسك عليك حقا . و متعارف است كه هركس كه در كارى مانده باشد و رنجه گردد زمانى بياسايد پس به سر كار بازگردد . آسودن اين طايفه سماع باشد . نخواهند كه نفس را مغفل به جاى بگذارند كه باشد كه در فضولها افتد ؛ و در وقت آسودن او را به سماع مشغول كنند تا فضول ياد نيارد . و لذت سماع در او قوتى و نشاطى نو پديد آرد ، پس او را به سر كار باز برند . سماع اين طايفه بر اين وجه باشد كه ياد كرديم .\r\nاما آنكه گفت نفس زدن خداوندان احوال را و احوال صفات باطن است چنان كه خوف و رجا . خوف از قطيعت و رجا به وصال ، و چون صبر بر بلا و شكر بر آلا و نعما ، و چون محبت و شوق و آنچه به اين ماند اين همه احوال باطن است ، كه چون بنده در اين احوال مىپخسد و مىجوشد و آرام نيابد ، و راه بيرون رفتن نداند . متحير گردد . بيم باشد كه در آن حيرت يا راه گم كند يا هلاك گردد . ايشان\r\n\r\n","description":"","footnote":"","page_name":" 1810 ","page_number":430},
  {"content":"\r\n\r\nرا سماع بايد تا در آن سماع مگر چيزى شنوند كه موافق وقت و حال ايشان باشد . با آن انس گيرند زمانكى و در آن تنفس راحت يابند يا قوت كشيدن بار وقت را . و اين خود متعارف است مشتاقان و محبان را و ناله خداوندان بلا را ، كه اگر راحت ناله نيستى كس را قوت كشيدن بلا نيستى . و كدام بلا باشد هول‌تر از آنكه سر ضعيف را بلاى حق بايد كشيدن . و اگر هيچ بلا نيستى مگر آنكه نداند كه خاتمت كار او فراق خواهد بودن يا وصال . چون در زير اين بلا هلاك خواهد شدن او را سماع شفا گردد تا نفسى برآرد و او را [ 254 ب 
  ] آن راحت باشد . نبينى كه كسى كه او را دردى باشد عظيم ناله او را راحت باشد ؛ و كسى كه او را در عقابين كشيده باشند نعوذ بالله او را ناله از زير تازيانه راحت باشد .\r\nاما آنكه گفت حاضر كردن سر است خداوندان اشغال را ، اين بر دو معنى باشد : يا غافلان را كه يك‌بارگى اعراض كرده باشند و پند ايشان را سود ندارد ؛ ايشان را به سماع مشغول كنند تا لذت آن سماع سر ايشان را حاضر گرداند تا پند در ايشان كار كند . و اين خود متعارف است كه بنده‌اى اگرچه فاسق و سخت دل بنده باشد چون بشنيد كه كسى قرآن خواند و خوش خواند رقتى در دل او پديد آيد و ندامتى پديد آيد و باشد كه هم بر سر آن ندامت بماند و نيكبخت گردد .\r\nو شايد كه معنى اين سخن آن باشد ، و اين خود عارفان را باشد ، و تا سر و همت ايشان به حق مجموع است ، ايشان را سماع به كار نيست . چون همت ايشان به اشغال پراكنده گردد و سر ايشان هر جاى نظر كند بترسند كه آن پراكندگى را مدد آيد بدبخت گردند و حيلت سازند و سماع كنند تا مگر در آن سماع چيزى شنوند كه موافق وقت ايشان باشد تا سبب گردد بازآمدن سر را تا به سر وقت خويش باز روند . و اين ظاهر است كه هركس كه چيزى فراموش كرده باشد چون با يادش آرند به سر وقت خويش بازآيد . و دليل بر اين قول خدا است كه مىگويد :  وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ .  و همه قرآن به اين معنى ناطق است . يا ذكر آلاء است يا ذكر محبت و بلا يا\r\n\r\n","description":"","footnote":"","page_name":" 1811 ","page_number":431},
  {"content":"\r\n\r\nاز شرم يا از خوف به سر موافقت بازگردند . پس گفت :\r\n« و انما اختاره على غيره مما تستروح اليه [ الطباع 
  ] لبعد النفوس عن التشبث به و السلوك اليه فانه من الهواء يبدو و الى الهواء يعود » . و اين سه گروه مردم كه در پيش ياد كرديم سماع را كه اختيار كردند بر ديگر چيزها كه طبع از او راحت يابد ، از بهر آن اختيار كردند كه نفس از او دور است . با او درنياويزد و با او نيارامد ، از بهر آنكه سماع از هوا آيد و به هوا بازرود . اما اين سه گروه كه سماع را اختيار كردند مجتهدان و مريدان از بهر آسودن از رنج وقت و خداوندان احوال از بهر نفس و خداوندان اسرار از بهر حاضر گردانيدن سر از پراكندگى اشغال به وقت ضرورت اختيار كردند .\r\nو چون دانستند كه اگر ساعتى راحت طلب نكنند هلاك گردند ضرورت وقت را ، اين سماع پيش آوردند كه نفس چون از گرسنگى هلاك خواهد شدن مردار خورد ، و چون از تشنگى هلاك خواهد شدن مىخورد ، اما ضرورت تا به حدى نرسد كه بيم هلاك باشد نخورد .\r\nاگر حال آن‌چنان نبودى حرام داشتى . پس چون حال ضرورت نباشد مردار بر ايشان حرام است . اما چون ضرورت گردد ايشان را مباح گردد مردار به قدر ضرورت . [ 255 الف 
  ]\r\nسماع نيز همچنين است . اگر در خير و طاعت باشد حلال است ، اما چون غزل و قضيب باشد معصيت گردد ، مگر كه حال ضرورت باشد آنگاه به قدر ضرورت استباحت باشد . و چون آن ضرورت زائل شود حرام گردد . و هر آن‌كس كه تلهى را سماع كند حرام است همچون مزامير . اگر حرام دارد و استعمال كند فاسق است ، و اگر حلال دارد كافر است . دين و مذهب بزرگان اين است كه ياد كرديم . اكنون بازگرديم به سخن كتاب . چون ايشان عاجز آيند از تعب وقت يا از غلبهء احوال يا از پراكندگى سر خواستند كه آن را چاره كنند . و هر چيز كه طبع يا نفس بر آن سكون يافت آن را اثرى بود مگر سماع را كه آن عرض بود و هواى بود . و چون منقطع گشت آن را اثر نماند .\r\nو چون از همه اين سبكتر آمد اين اختيار كردند . و نيز اگر معصيت بود به استغفار برخيزد ، از بهر آنكه آن را خصم نبود . و كسانى كه\r\n\r\n","description":"","footnote":"","page_name":" 1812 ","page_number":432},
  {"content":"\r\n\r\nاز جملهء قرّائان‌اند كه ايشان در سماع طعن كنند چون ايشان را جايى اجتماع افتد كه سماع كنند فرا غيبت كردن ايستند و شك نيست كه و بال غيبت از و بال سماع بزرگتر است .\r\n« و ارباب المشاهدات و الكشوف استغنوا [ عنها 
  ] بالاسباب الحاملة لهم من تنزه اسرارهم فى ميادين الكشوف » و اينكه ياد كرديم كه سماع را استعمال كردند ضعيفان بودند كه طاقت تحمل بار وقت نداشتند .\r\nچنان كه كسى كه مانده گردد و ساعتى بياسايد ؛ اما آنكه قوت دارد او را به آسودن حاجت نيايد . پس آن كسان كه خداوندان كشف و مشاهدات‌اند ايشان خود به آن مشاهدت خود مستغنى گشته‌اند . آن سبب كه ايشان را از او مشاهدتى است پديد آمده است آن‌وقت كه سرهاى ايشان در ميدان كشوف نزهت يافته است ، ايشان را به سماع هيچ حاجت نيايد . يعنى سر خويش به سماع كسى حاضر گرداند كه سرش به خلق پراگنده باشد . اما كسى كه سر او به حق مجموع است او را به سماع حاجت نيست . پس بر اين دليل آورد و گفت :\r\n« قال سمعت فارسا يقول قلنا لقوطة الموصلى و كان لزم سارية فى جامع بغداد اربعين سنة قلنا له هاهنا قوال طيب الصوت ندعوه لك قال انا اجل من ان يستقطعنى شخص او ينفذ فىّ قول أنا ردم كله » .\r\nقوطه را گفتند اينجا قوالى خوش‌آواز است ، او را بخوانيم تا ترا سماع كند . گفت من از آن بزرگترم كه قول شخصى مرا از او ببراند .\r\nو در روايتى ديگر : يستعطفنى ، گفته است ، يعنى من از آن بزرگترم كه قول در من راه يابد كه من يكتا و خالص گشته‌ام . و معنى اين سخن ، و الله اعلم ، آن است كه سماع آن‌كس را بايد كه از سر او بعضى فارغ مانده باشد از حق سبحانه تا سماع در او راه يابد . پس حق مرا به كليت چنان فروگرفته است كه [ 255 ب 
  ] غير حق را در من راه نمانده است . پس مىگويد :\r\n« و السماع اذا قرع الاسماع أثار كوامن اسرارها فمن بين مضطرب يعجز الصفة عن حمل الوارد و من بين متمكن لقوة الحال » . سماع چون به گوش رسد آن پنهانىهاى سر را بجنباند و برانگيزد . يكى به جنبش آيد از عجز صفت خويش كه طاقت كشيدن آن بار ندارد ، و يكى متمكن باشد\r\n\r\n","description":"","footnote":"","page_name":" 1813 ","page_number":433},
  {"content":"\r\n\r\nبه قوت حال و دل كه آن بار را بكشد . و اصل اين سخن آن است كه هركه را در سر با حق تعالى حالى نيست كه بر آن حال سماع كند سماع كردن بر او حرام است ؛ و سماع اين كسان كه حال باطن ندارند نفسانى باشد . و معلول و مستمعى كه به نفس و علت سماع كند اگر از نفس و علت خويش خبر دارد فاسقى تمام باشد ؛ و اگر از نفس و علت خبر ندارد و آن سماع را به مشاهدت بردارد زنديقى تمام باشد . ابليس او را از راه برده است . وسواس شيطان را الهام ملك مىپندارد و هواجس نفس را خواطر حق مىپندارد .\r\nو هركه را صفت اين باشد زنديق باشد . پس چون او را كه با حق تعالى در سر وقتى باشد درست و حالى باشد راست ، سماع از سر حال و وقت خويش كند . آن سماع سر او را بجنباند و وقت او را قوت پديد آرد . آنگاه صفت اين كس بر دو گونه باشد : يا ضعيف باشد يا قوى . اگر ضعيف باشد به جنبش آيد ؛ آن تواجد او از ضعف وقت او باشد ؛ چنان كه كسى طاقت زخم ندارد بنالد . پس كسى كه حال او و وقت او قوىتر باشد آن بلا بكشد و نجنبد ؛ چنان كه كسى كه در زير زخم صبر كند و ننالد . و اين خود به تعارف ميان خلق ظاهر است كه كسى باشد كه به يك قفا بنالد و ديگرى به هزار تازيانه آه نكند ؛ همچنين ظاهر متفاوت آيد باطن نيز متفاوت آيد .\r\n« قال ابو محمد رويم بن محمد ان القوم سمعوا الذكر الاول حين خاطبهم بقوله : الست بربكم ، فكمن ذلك فى اسرارهم كما كمن ذلك فى عقولهم فلما سمعوا الذكر ظهرت كوامن أسرارهم فانزعجوا كما ظهرت كوا من عقولهم عند اخبار الحق لهم فصدقوا » . اين‌همه بر آن اصل بنا مىكند كه به اول ياد كرديم كه اصل سماع از روز ميثاق است ، چنان كه حق تعالى خطاب كرد ذريت آدم را كه :  أَ لَسْتُ بِرَبِّكُمْ  ، در سر ايشان پنهان گشت . و اينكه گفت من رب شماام در عقول ايشان هستى اينكه بوده است پنهان گشت . چون ذكرى بشنيدند كه كسى خداوند ايشان را ياد كرد سر ايشان به جنبش آمد از آنكه آنچه در سر ايشان پنهان گشته بود پيدا گشت ، همچنان‌كه حق ايشان را خبر داد كه اين بوده است هستى اين وقت در عقل ايشان پنهان بود .\r\n\r\n","description":"","footnote":"","page_name":" 1814 ","page_number":434},
  {"content":"\r\n\r\nبه خبر دادن حق تعالى ظاهر گشت باور داشتند .\r\nو معنى اين سخن آن است كه اين بوده است ، لكن [ 256 الف 
  ] بر عقول پوشيده گشته بود كه بوده است يا نه . و اسرار از اين سماع يافته بودند ، اما لذت آن سماع بر ايشان پوشيده گشته بود . چون حق خبر داد كه بوده است آن هستى بر عقول پوشيده گشته بود به خبر دادن حق درست گشت و پيدا گشت . عقلها ايمان آوردند و بگرويدند .\r\nو چون سماع ذكر پديد آمد سرها را لذت آن سماع اول ياد آمد . به جنبش آمدند . و در اين سخن كه مىگويد چون ذكر بشنيد دليل است كه رويم سماع بر ذكر روا داشت نه بر غير ذكر .\r\n« قال سمعت ابا القاسم البغدادى يقول السماع على ضربين فطائفة سمعت الكلام فاستخرجت منه غيرة و هذه لا يسمع الا بالتمييز و حضور القلب و طائفة سمعت النغمة و هو قوة الروح فاذا ظفر الروح بقوته اشرف على مقامه فاعرض عن تدبير الجسم فظهر عند ذلك من المستمع الاضطراب و الحركة » . مىگويد سماع بر دو گونه است : يك گروه سخن سماع كنند و از سخن غير حق سخن بيرون آرند ، و اين گروه جز به تمييز و حاضر گشتن دل سماع نكنند . و معنى اين سخن آن است كه يك گروه از مستمعان آن باشند كه دل با ايشان باشد و سخن تمييز دانند كردن و از سر تمييز سماع كنند و از سخن معنى بردارند ؛ و چون اين معنى موافق وقت ايشان باشد بر آن سر وقت سماع كنند . پس گروهى ديگر را تفسير كرد و گفت : گروهى ديگراند كه نغمت شنوند و از سخن خبر ندارند ، و آن نغمت قوت و غذاى جان است . چون جان قوت خويش بيابد بر مقام خويش اشراف گيرد و مشغول آن مقام گردد . و از تدبير جسم روى بگرداند و جنبش پديد آيد .\r\nو اين را تأويل آن است كه گروهى گفته‌اند كه حق جانها را بيافريد به عليين بيافريد پيش از ملائكه . و خداوند را ياد كردند اين جانها ، به آن سماع الف گرفتند . و مقام جانها مختلف بود ، چنان كه در اول كتاب ياد كرديم . اكنون چون سماع پديد آيد آن نغمت به جان رسد . جان به آن نغمت قوت گيرد . شوق وطن آن مقام در او پديد آيد\r\n\r\n","description":"","footnote":"","page_name":" 1815 ","page_number":435},
  {"content":"\r\n\r\nو مشغول طلب آن مقام خويش گردد ، از نفس غافل گردد . نفس به جنبش آيد . آن اضطراب نفس از آن است كه جان از او اعراض كرده است . تا گروهى چنين گفته‌اند كه اين تواجد كه پديد مىآيد در وقت سماع از آن است كه چون جان آن نغمت بشنود از شوق مقام خويش آهنگ رفتن كند . نفس از بيم فراق جان به بانگ آيد .\r\n« قال ابو عبد الله النباحى السماع ما أثار فكرة او انسكب عبرة و ما سواه فتنة » . پس گفت سماع دو است : يكى آنكه فكر را بجنباند يا چشم را بگرياند و ديگر همه فتنه است . و معنى اين سخن آن است كه هر سماع كه دل را از شوق بريان كند يا چشم را از خوف گريان كند آن سماع حقيقت است و از تأثير حق است . فاما هر سماع كه لهو يا طرب [ 256 ب 
  ] يا شهوت انگيزد ، يا صفتى در مستمع پديد آرد بر خلاف شريعت آن فتنهء نفس است يا فتنهء ديو .\r\n« قال جنيد الرحمة تنزل على الفقير فى ثلاثة مواضع عند الاكل فانه لا يأكل الا عند الحاجة و عند الكلام فانه لا يتكلم الا للضرورة و عند السماع فانه لا يسمع الا عند الوجد » . مىگويد رحمت بر درويش كه فروآيد به سه وقت فروآيد : اول چيزى در اين حكايت آن است كه فقر شرط كرد استحقاق نزول رحمت را . و صفت فقر در پيش ياد كرده‌ايم . و در جمله آن است كه هركس كه خويشتن را در هر دو كون تعلقى داند جز به حق فقير نيست ، فقير حقيقى آن است كه او را جز به حق تعلق نيست و جز با حق آرام نيست و جز حمق او را به كار نيست . تا اين فقيرى باشد كه فقر او غنا باشد اكنون چون فقير گشت در سه وقت رحمت بر او فروآيد : يكى وقت خوردن كه نخورد الا وقت حاجت . از بهر آنكه آن فقير كه صفت او اين باشد كه ما ياد كرديم او را غذا آنگاه بايد كه از خدمت حق تعالى عاجز خواهد آمدن . طعام كه خورد قوت خدمت را خورد نه راندن شهوت را . و هر خوردن كه بر اين صفت باشد از نماز و روزه فاضل‌تر باشد . دوم چون سخن گويد از بهر ضرورت گويد . و اين از بهر آن است كه آن فقير كه او را صفت اين باشد كه ما ياد كرديم او را در هر دو جهان نظر جز به حق سبحانه نباشد . و شنيدن جز از حق نباشد ، و گفتن\r\n\r\n","description":"","footnote":"","page_name":" 1816 ","page_number":436},
  {"content":"\r\n\r\nجز با حق نباشد . و آن كلام كه صفتش اين باشد عين توحيد باشد . و سيم در وقت سماع از بهر آنكه سماع نكند مگر از وجد .\r\nو معنى اين سخن آن باشد كه چون فقير به اين صفت باشد كه ما ياد كرديم پيوسته در حرقت محبت باشد و در لهب شوق . اگر حرقت محبت او بر عالم افگنى عالم را بسوزد . و اگر زفانهء شوق او در عالم ظاهر گردد عالم را به فرياد آرد . اين‌چنين كس را سماع به اختيار نباشد . اما چون غلبات شوق او خواهد كه او را هلاك كند ، حق جل و عز چيزى به سمع او درافگند كه او را به آن سماع راحت افتد . و اين خود ظاهر است ؛ كه هركس كه او را مصيبتى يا غمى يا دردى در سر پديد آيد ، چون چيزى سماع كند در وقت سماع زمانكى اضطراب كند و نفس زند تا او را راحت باشد . پس در اين سخن دو فايده است :\r\nيكى وجود وجد صحت سماع را كه بىوجد سماع حرام است ؛ و يكى بىاختيارى در وقت سماع كه بناى مذهب اين طايفه بر دو چيز است :\r\nبر محبت و بر معرفت . و محبان را و عارفان را اختيار نباشد .\r\nو اين‌چنان است كه شبلى رحمة الله عليه [ 257 الف 
  ] در بازار بغداد مىرفت . يكى بانگ مىكرد كه : سعتر برى . شبلى نعره‌اى بزد و بىهوش گشت . چون به هوش بازآمد گفتند ترا چه افتاد ؟ گفت من چنين شنيدم كه : اسمع ترى برى . مگر آن ساعت مشاهدت بر حق سبحانه او را غلبه كرده بود . پس سماع با مشاهدت سر برابر افتاد .\r\nو نيز روزى شنيد كه مردى مىگفت : ما بقى عندنا الا واحد . آواز داد و گفت : هل كان الا واحد . مگر در آن ساعت سر او در جلال وحدانيت متحير گشته بود . سماع با دقت او موافق آمد . گروهى از اين طايفه سماع را بر اين وجه روا داشته‌اند كه بىاختيار باشد . اما چون اختيار پديد آمد آن سماع را معلول داشته‌اند . و ما سخن سماع بر سبيل اختصار ياد كرديم . و فيما ذكرناه كفاية لمن تأمل و تدبر و تفكر و الحمد لله اولا و آخرا و الصلاة و السلام على رسوله محمد و آله ظاهرا و باطنا .\r\n\r\n","description":"","footnote":"","page_name":" 1817 ","page_number":437},
  {"content":"\r\n\r\nو قد فرغ من تحرير هذا الكتاب صاحبه و كاتبه العبد الفقير المذنب الراجى لفضل الله و غفرانه محمود بن الحبش بن يونس الرومى المعروف بحاجى نظام فى يوم الجمعة و العرفة من ذى الحجة سنة سبع و ستين و ستمائة 667 سنة\r\n\r\n","description":"","footnote":"","page_name":" 1818 ","page_number":438},
  {"content":"\r\n\r\n\r\nاساطير منتشر كرده\r\n* سفرنامهء رضا قلى ميرزا نايب الاياله اصغر فرمانفرمائى قاجار\r\n* سفرنامهء فرخ خان امين الدوله كريم اصفهانيان و قدرت الله روشنى\r\n* گنج‌على خان محمد ابراهيم باستانى پاريزى\r\n* تاريخ طبرى 15 جلد محمد بن جرير طبرى / ابو القاسم پاينده\r\n* دنبالهء تاريخ طبرى عريب بن سعد قرطبى / ابو القاسم پاينده\r\n* احوال و آثار طبرى على اكبر شهابى\r\n* مقدمه‌اى بر روش تحقيق در تاريخ كيتسن كلارك / اوانس اوانسيان\r\n* تاريخ اسماعيليه محمد بن زين العابدين خراسانى فدائى / الكساندر سيميونوف\r\n* سمط العلى للحضرة العليا ( تاريخ قراختائيان كرمان ) ناصر الدين منشى كرمانى / استاد عباس اقبال آشتيانى\r\n* ديوان سيد حسن غزنوى سيد محمد تقى مدرس رضوى\r\n* ترجمان البلاغه محمد بن عمر رادويانى / احمد آتش\r\n* تاريخ سلاجقه محمود بن محمد آقسرائى / عثمان توران\r\n* مقالات علامه قزوينى 4 جلد ع - جربزه‌دار\r\n* چهل سال تاريخ ايران جلد اول محمد حسن خان اعتماد السلطنه / ايرج افشار\r\n* چنگيز خان ولاديمير تسف / شيرين بيانى\r\n* شرح التعرف لمذهب التصوف 5 جلد مستملى بخارى / محمد روشن\r\n* آنها كه دوست دارند 4 جلد ايروينگ استون / فريدون گيلانى\r\n* سگهاى جنگ فردريك فورسايت / ايرج خليلى وارسته\r\n* دستور زبان فارسى محمد جواد شريعت\r\n* تبصرة العوام فى معرفة مقالات الانام منسوب به سيد مرتضى بن داعى حسنى رازى / عباس اقبال آشتيانى\r\n* رجال عصر مشروطيت ابو الحسن علوى / ايرج افشار و حبيب يغمائى\r\n* رودين ايوان تورگنف / آلك قازاريان\r\n* بانو با سگ ملوس آنتوان چخوف / عبد الحسين نوشين\r\n* در قلمرو سعدى على دشتى\r\n* نقشى از حافظ على دشتى\r\n* خاقانى شاعر ديرآشنا على دشتى\r\n* دمى با خيام على دشتى\r\n* نگاهى به صائب على دشتى\r\n* تطور ملل گوستاولوبون / على دشتى\r\n* آبهاى بهارى ايوان تورگنف / عبد الحسين نوشين\r\n* ايام محبس على دشتى\r\n* آئين نگارش محمد جواد شريعت\r\n* گزارش‌نويسى و آيين نگارش مهدى ماحوزى\r\n* ماه پنهان است جان اشتاين‌بك / پرويز داريوش\r\n* امثال القرآن الكريم ( عربى ) ابن يوسف ( ضياء الدين الحدائق الشيرازى )\r\n* رجال وزارت خارجه عهد ناصرى ممتحن الدوله شقاقى / ايرج افشار\r\n* منطق الطير شيخ عطار / احمد رنجبر\r\n\r\n","description":"","footnote":"","page_name":" 1819 ","page_number":439},
  {"content":"\r\n\r\n\r\nاساطير منتشر مىكند\r\nچهل سال تاريخ ايران جلد دوم ايرج افشار و حسين محبوبى اردكانى\r\nتاريخ مسعودى 3 جلد مسعود ميرزا ظل السلطان / حسين خديوجم\r\nزين الاخبار ابو سعيد عبد الحى گرديزى / عبد الحى حبيبى\r\nحافظ خراباتى 5 جلد ركن الدين همايون فرخ\r\nحافظ عارف 3 جلد ركن الدين همايون فرخ\r\nكتاب تعرف ابو بكر محمد كلابادى / محمد جواد شريعت\r\nديوان دقيقى طوسى محمد جواد شريعت\r\nمقالات علامه قزوينى جلد پنجم ع - جربزه‌دار\r\nنهج الادب نجم الغنى / محمد جواد شريعت\r\nاسرار الغيوب خواجه ايوب / محمد جواد شريعت\r\nنوازندهء نابينا ولاديمير كورولنكو / گامايون\r\nتيرانداز الكساندر پوشكين / ضياء الله فروشانى\r\nسايه على دشتى\r\nموش‌ها و آدم‌ها جان اشتاين‌بك / پرويز داريوش\r\nقصه‌هاى چينى لين يوتانگ / پرويز داريوش\r\nبه راه خرابات در چوب تاك ارنست همينگوى / پرويز داريوش\r\nداشتن و نداشتن ارنست همينگوى / پرويز داريوش\r\nچمنزارهاى بهشت جان اشتاين‌بك / پرويز داريوش\r\nآواى وحش جك لندن / پرويز داريوش\r\nمايده‌هاى زمينى آندره ژيد / پرويز داريوش و جلال آل احمد\r\nتام ساير مارك تواين / پرويز داريوش\r\nسرگذشت انديشه‌ها وايتهد / پرويز داريوش\r\nسيذارتا هرمان هسه / پرويز داريوش\r\nپرواز شبانه آنتوان سنت اگزوپرى / پرويز داريوش\r\nجف سياهه تئودور درايزر / پرويز داريوش\r\nماه و شش پشيز سامرست موام / پرويز داريوش\r\nدوبلينىها جيمس جويس / پرويز داريوش\r\nسايه گريزان گراهام گرين / پرويز داريوش\r\nوزارت ترس گراهام گرين / پرويز داريوش\r\nخيزاب‌ها ويرجينياوولف / پرويز داريوش\r\nخانم دالووى ويرجينياوولف / پرويز داريوش\r\nانجيل يهودا هنريك پاناس / پرويز داريوش\r\nعشق جاودانى است ايروينگ استون / پرويز داريوش\r\nاحوال و آثار خواجه نصير الدين طوسى سيد محمد تقى مدرس رضوى\r\nسيماى مرد هنرآفرين در جوانى جيمس جويس / پرويز داريوش\r\nداستان‌هايى از يك جيب و از جيب ديگر كارل چاپك / ايرج نوبخت\r\nحسرت بر گذشته لوشون / مسعود طوفان\r\nفرهنگ املاء فارسى محمد جواد شريعت\r\nشرح اشعار و اصطلاحات منطق الطير احمد رنجبر\r\n\r\n\r\n","description":"","footnote":"","page_name":" 1820 ","page_number":440}
  ]