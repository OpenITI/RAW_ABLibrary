[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n . \r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nجلد دوم\r\nمتن و ترجمهء فارسى تفسير شريف\r\nبيان السعادة فى مقامات العبادة\r\nتأليف\r\nعارف شهير\r\nجناب حاج سلطانمحمد گنابادى ملقب به سلطانعليشاه\r\nطاب ثراه\r\nمترجمين : محمد رضا خانى - حشمت الله رياضى\r\nچاپ اول\r\n1372\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nنام كتاب : ترجمه تفسير بيان السعاده\r\nمترجمين : محمد - رضاخانى ، حشمت الله - رياضى\r\nتعداد : پنجهزار جلد 5000\r\nتاريخ چاپ : اول ربيع الاول سال 1376 ( به مناسبت هجرت حضرت رسول اكرم ( ص )\r\nحروفچينى : خانم فرزانه شعاع\r\nصفحه آرائى : ليتوگرافى ، چاپ و صحافى : سازمان چاپ و انتشارات وزارت فرهنگ و ارشاد اسلامى\r\n* كليه حقوق براى مترجمين محفوظ است *\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nبسم الله الرحمن الرحيم\r\nخوشا آنان كه الله يارشان بى * به حمد و قل هو الله كارشان بى\r\nخوشا آنان كه دائم در نمازند * بهشت جاودان بازارشان بى\r\nسپاس بى حد و عد واجب الوجودى را سرزد كه او اولست و آخر ، او ظاهر است و باطن ، يادش آرامش دلها و كلامش نور هدى است . هر چه جز اوست ، فانىاست ، و تنها وجه او باقى است .\r\nو تحيات و افيات بر برگزيده كاينات ، محمد مصطفى صلى الله عليه وآله و خاندان و جانشينان بر حق او باد ، كه صراط مستقيم هدايت و روشنگر دلها و جانها بوده اند ، و سپاس فراوان بر علماى عظام و عرفاى كرام كه اين نور الهى و كلام خداوندى را با توضيح و تفسير پاس داشته و به ما سپرده اند . به ويژه صاحب اين تفسير شريف ، حضرت حاج ملاسلطانمحمد گنابادى ( سلطانعليشاه ) قدس سره العزيز ، كه با اين اثر والاى عرفاى ، فلسفى و ولايى خود خدمتى ارزنده به عالم اسلام و تشيع كرده است .\r\nضمن تشكر از سلاله پاك و جانشينان برحق آن مفسر عاليقدر ، كه\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nاز باب عنايت ، اجازهء ترجمه اين تفسير شريف را به اين بى بضاعتان دادند ، به شرف عرض خوانندگان ارجمند مى رساند ، همانطور كه در مقدمهء جلد اول ترجمه ( چاپ 1372 ) توضيح داده ايم ، ترجمهء تفسير شريف \" بيان السعاده فى مقامات العباده \" را با كسب اجازه از پيشگاه مبارك حضرت آقاى حاج سلطانحسين تابنده ( رضا عليشاه ) قدس سره الشريف آغاز كرديم . هنگامى كه ترجمهء خام جلد اول را به پايان رسانديم ، و به محضرشان عرضه داشتيم ، پس از ملاحظه وامعان نظر و ارائه نظريات تكميلى ، سرپرستى اين امر مهم و بررسى پايانى ترجمه را به برادر فاضل و ارجمندشان جناب آقاى دكتر نور على تابنده محول فرمودند ، و آن جنباب نير با آغوش باز پذيرفتند و با وجود ضيق وقت به تصحيح و تنقيح آن پرداختند . پس از رحلت جانگذار حضرى آقاى رضا عليشاه طاب ثراه با كسب اجازه از حضرت آقاى حاج على تابنده ( محبوب عليشاه ) قدس إله سرة العزيز ، كار ترجمه و بررسى بر همان منوال سابق ادامه يافت و جلد دوم ترجمه ، آماده چاپ گرديد ولى وجود علل و موانع مادى و روحى بسيار ، چاپ كتاب را به تعويق انداخت ، و پرواز ملكوتى آن محبوب دلها ( حضرت آقاى محبوبعليشاه ) و اتصال آن عاشق ، به معشوق حقيقى گر چه براى ايشان سعادت بود ، براى كيه فقرا دردى جانكاه و سوزى بى انتها همراه داشت و همان واقعه مستلزم توقف در ترجمه و چاپ گرديد تا اينكه جانشين منصوص ايشا ، جناب آقاى دكتر نورعلى تابنده ( مجذوب عليشاه ) با عنايت ديرين خويش ما را يارى دادند و مشكلات و موانع مادى و روحى بر طرف گرديد و چاپ اين جلد به جريان افتاد . اكنون با توسل به پنج تن آل عبا ( ع ) كما في السابق به كار خود ادامه ميدهيم و حضرت آقاى مجذوب عليشاه به بررسى پايانى و به تصحيح اين ترجمه عنايت دارند . و از خداوند منان اميدواريم كه بتوانيم ترجمهء اين جلد و مجلدات\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nديگر را به آستان مقدس حضرت بقية الله الاعظم واولياى خدا و فقرا و همچنين طالبان صادق الى الله تقديم داريم .\r\nدر اينجا لازم مىداند توجه خوانندگان عزيز را به نكات زير معطوف دارد :\r\n1 - شرح بعضى اصطلاحات عرفانى ، فلسفى و ادبى و نحوى را در پاورقى آورده ايم ، و از تكرار موارد مشابه در پاورقى هاى جلد اول ، خوددارى ورزيده ايم .\r\n2 - در اين مجلد با توجه به صلاحديد صاحب نظران و خوانندگان محترم بر آن شديم ، نخست متن اصلى تفسير را كه به زبان عربى مى باشد ، بياوريم ، تا مورد استفادهء خوانندگان عربى زبان قرار گيرد و براى مقابله فارسى زبانان عربى دان ، مفيد واقع شود ، و سپس ترجمه فارسى .\r\n3 - منابع احاديث و اخبار از معصومين عليهم السلام را كه با سعى و كوشش حضرت آية الله سمامى و چند تن ديگر از علماى بزرگوار قم تا حد امكان گرد آورى شده ، در پاورقى درج گرديده است .\r\n4 - كسانى كه با كمال بزرگوارى در ترجمه و چاپ اين اثر ارزنده همراهى نموده اند عبارتند از :\r\nالف - دانشمند و استاد بزرگوار و محقق ارجمند جناب آقاى دكتر سيد جعفر شهيدى كه تفريظ ايشان در جلد اول بيانگر عنايت خاص آن جناب به حفظ و ترجمه اين تفسير شريف بوده است .\r\nب - جا دارد تا از سازمان چاپ و انتشارات وزارت فرهنگ و ارشاد اسلامى كه عهده دار ليتوگرافى ، چاپ و صحافى اين تفسير شريف شده اند سپاسگزارى نمائيم .\r\nج - آقاى مهند سيد مسعود سيد اسكندرى كه با پرداخت قسمت اعظمى از هزينه اين مجلد ، باقيات صالحات از خود بجا\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nگذارندن ، اميد است كه با همكارى امثال آن بزرگوار امكان سرعت چاپ جلدهاى بعد حاصل آيد .\r\nد . آقا مهندس اسماعيل پورشاهيد كه عهده دار فتوكپى اين مجلد بوده اند .\r\nه‍ - سركار خانم فرزانه شعاع كه با دلسوزى كامل امور تايپ كامپيوترى اين كتاب را بر عهده داشته اند .\r\nاز همهء اين سروران و عزيزان صميمانه سپاسگزاريم و توفيق روزافزون آنان را از خداوند متعال آرزو مى كنيم .\r\nاميد است ارائه اين گنجينهء بزرگ معارف اسلامى و عرفانى كه توسط اين بندگان ، با بضاعت علمى ناچيز ، ترجمه گرديده است در پيشگاه حضرت حق و صاحب شريعت نبوى عليه آلاف التحية والسلام و صاحب ولايت كبراى الهى مولاى متقيان و امير مؤمنان على بن ابيطالب عليه السلام و جانشينان كرامش مقبول افتد . و از اصحاب دانش و بينش و فقراى گرامى و خوانندگان معظم تقاضا دارد ، با ارائه نظرات سودمند خود ما را در جهت بهبود خدمت بعدى رهين منت خود قرار دهند . زبان حال اين عاصيان مناجات مأثور از مولاى متقيان على بن ابى طالب ( ع ) مى باشد :\r\n\" اللهم نور ظاهرى بطاعتك و باطنى بمحبتك و قلبى بمعرفتك\r\nو روحى بمشاهدتك و سرى باستقلال اتصال حضرتك \" .\r\nبا التماس دعا ، خاك پاى فقرا\r\nمحمد آقا رضا خانى - حشمت إله رياضى\r\nروز هجرت حضرت رسول اكرم ( ص ) از مكه به مدينه\r\nاول ربيع الاول 1418 قمرى\r\nمطابق با شانزدهم تيرهاه 1376 خورشيدى\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n . \r\n","description":"","footnote":"","page_name":" مقدمه 9 ","page_number":9},
  {"content":"\r\n . \r\n","description":"","footnote":"","page_name":" مقدمه 10 ","page_number":10},
  {"content":"\r\n . \r\n","description":"","footnote":"","page_name":" مقدمه 11 ","page_number":11},
  {"content":"\r\n . \r\n","description":"","footnote":"","page_name":" مقدمه 12 ","page_number":12},
  {"content":"\r\n . \r\n","description":"","footnote":"","page_name":" مقدمه 13 ","page_number":13},
  {"content":"\r\n . \r\n","description":"","footnote":"","page_name":" مقدمه 14 ","page_number":14},
  {"content":"\r\n . \r\n","description":"","footnote":"","page_name":" مقدمه 15 ","page_number":15},
  {"content":"\r\n . \r\n","description":"","footnote":"","page_name":" مقدمه 16 ","page_number":16},
  {"content":"\r\n . \r\n","description":"","footnote":"","page_name":" مقدمه 17 ","page_number":17},
  {"content":"\r\n . \r\n","description":"","footnote":"","page_name":" مقدمه 18 ","page_number":18},
  {"content":"\r\n . \r\n","description":"","footnote":"","page_name":" مقدمه 19 ","page_number":19},
  {"content":"\r\n . \r\n","description":"","footnote":"","page_name":" مقدمه 20 ","page_number":20},
  {"content":"\r\n\r\n\r\nجلد دوم\r\n\r\n[ ادامهء تفسير سورهء بقره 
  ]\r\nبه نام خدا از آيه 35 سوره مباركه بقره تا آيه 220 همان سوره مترجمين : محمد آقا رضاخانى ، حشمت اللّه رياضى\r\n\r\n[ سوره البقرة ( 2 ) : آيه 35 
  ]\r\nوَ قُلْنا يا آدَمُ اسْكُنْ أَنْتَ وَ زَوْجُكَ الْجَنَّةَ وَ كُلا مِنْها رَغَداً حَيْثُ شِئْتُما وَ لا تَقْرَبا هذِهِ الشَّجَرَةَ فَتَكُونا مِنَ الظَّالِمِينَ ( 35 )\r\n\r\nترجمه :\r\n( 2 / 35 )\r\nو گفتيم اى آدم تو با جفت خويش در بهشت رايگان و بىزحمت جاى گزينيد و از طعامهاى بهشتى هر چه مىخواهيد بخوريد ، ولى به اين درخت نزديك نشويد كه در آن صورت ، از ستمگران خواهيد بود .\r\n\r\n[ تفسير : 
  ]\r\n « وَ قُلْنا »  : و پس از خلقت آدم و آفرينش حوّا براى انس آدم ، و سجدهء ملايكه به آدم ، و خوددارى ابليس از سجده ، گفتيم :\r\n « يا آدَمُ اسْكُنْ : أَنْتَ وَ زَوْجُكَ الْجَنَّةَ »  : اى آدم ، تو و همسرت در بهشت جايگزين شويد .\r\nبديهى است كه منظور ، بهشت دنيا بوده ( نه بهشت آخرت ) كه انسان پس از رهايى از ساختمان عنصرى ، به آن وارد مىشود ؛ زيرا ، بهشت آخرت طورى است كه هر كه در آن داخل گشت ، ديگر خارج نمىشود .\r\nدراين‌باره كه منظور بهشت دنيا بوده نه آخرت پس از اين اشاره خواهيم كرد .\r\n « وَ كُلا مِنْها »  : و بخوريد از ثمرات بهشتى و ميوه‌هاى اعمال و دانه‌هاى كردار ، كه روزى ويژهء شماست .\r\n « رَغَداً »  ( فراوان ) « رغدا » به معنى روزى وسيع و يا خوردن وسيع است .\r\n « حَيْثُ شِئْتُما وَ لا تَقْرَبا هذِهِ الشَّجَرَةَ »  : هر چه مىخواهيد بخوريد ، ولى به اين درخت نزديك نشويد .\r\nفرمان خدا در اين آيه ، به طور مطلق آمده است كه هر خوردنى را كه خواستند بخورند و يا اينكه در هر مكان و زمان كه اراده كنند ،\r\n\r\n","description":"","footnote":"","page_name":" 1 ","page_number":21},
  {"content":"\r\n\r\nبخورند . تنها درخت خاصى است كه خوردن از آن نهى شده است و نهى از نزديك شدن به درخت ، به منظور مبالغه در نهى از خوردن آن است و يا در حقيقت ، نهى از نزديك شدن به آن نيز هست . زيرا ، نزديك شدن به چيزى ، موجب گرايش نفس به آن مىشود .\r\nبدان كه داستان آدم - عليه السلام - از گل ، و حوّا - عليها السلام - از دندهء چپ او ، فرمان دادن خدا فرشتگان را به سجده آدم ، خوددارى ابليس از سجده ، جاى دادن آدم و حوّا در بهشت و بازداشتن آنان از خوردن ميوهء درختى از درختان آنجا ، وسوسهء ابليس ، خوردن آنان از درخت ممنوع شده و هبوط آنان ، همه از رمزهايى است كه در كتابهاى امم ، سابقه و تاريخهايشان ياد شده است و هم پيش از اين ، به آن اشاره كرديم .\r\nاما منظور از آدم ، در عالم صغير ، لطيفهء عاقلهء آدمى است ، كه خليفه بر فرشتگان زمينها ، جنها ، و شيطانهاى طردشده از روى زمين نفس و طبع بوده است كه مسجود ملايكه شده است ، و از گل آفريده شده است ، و در بهشت نفس انسانى ساكن است .\r\nاين نفس انسانى ، از نفس حيوانى كه از دندهء چپ آفريده شده است ( حوّا ) ، والاتر و برتر است .\r\nنفس حيوانى از جهت تيرگى رنگ و نزديكى به لطيفهء عاقله ، همسر آدم ، حوّا ناميده شده است .\r\nمنظور از درخت نهىشده ( در حالى كه از نزديك شدن به آن نهى شده است ) ، مرتبهء نفس انسانى است كه جامع مقام حيوانى و مرتبهء آدمى است .\r\nمنظور از مار و پنهان شدن شيطان در زيرپوست مار ، همان قوهء واهمه است ، كه آن از جهت اينكه مظهر ابليس است در عالم صغير هم ابليس خوانده شده است . وسوسه و اغواى آن ، اين است كه آنچه را\r\n\r\n","description":"","footnote":"","page_name":" 2 ","page_number":22},
  {"content":"\r\n\r\nحقيقت ندارد ، زينت داده و به صورت حقيقت بر سمت چپ لطيفهء عاقله كه نفس حيوانى است ( حوّا ) ، جلوه‌گر مىكند ( و آنگاه ، نفس حيوانى يا حوّا ، لطيفهء عاقله ، يعنى آدم را مىفريبد ) . هبوط آدم - عليه السلام - و حوّا ( ع ) ، عبارت از تنزّل آنان به مقام حيوانيت است .\r\nهبوط ابليس و مار و ذريه و فرزندان آنها ، تنزّل از مقام به پيروى آدم است ، زيرا وقتى قوّهء واهمه يكى از مظاهر ابليس باشد ، با بالا رفتن و و الا شدن قوهء واهمه ، ابليس نيز و الا مىشود ، و هرگاه قوهء واهمه ، شرافت يافت و به استخدام آدم درآمد ، او هم به همان شرافت نايل مىشود .\r\nهبوط قوهء واهمه ، هبوط ابليس است .\r\nاگر درخت را نفس انسانى بدانيم ، اختلاف اخبار از بين مىرود ، زيرا نفس انسانى درختى است كه انواع ميوه‌ها ، دانه‌ها و اقسام صفتهاى نيك و فضيلتها را دارد ؛ و دانه‌ها و ميوه‌ها ، اگر چه به وجود عينى و پست در نفس وجود ندارند ، ولى حقيقت همهء آنها در نفس موجود است .\r\nبنابراين ، معين كردن آن درخت ، گاهى به دانه‌ها و ميوه‌ها و گاهى به علوم و اوصاف بيان برخى از مراتب و شئون نفس است .\r\nدر تفسير امام ( ع ) ، روايت شده است كه « 1 » مقصود از « درخت علم ، محمد صلّى اللّه عليه و آله و آل محمد ( ع ) است » ، كه خدا آنان را به واسطهء آن علم برگزيده است و اين علم را به آنها اختصاص داده ، نه به ساير مخلوقهايش .\r\nلذا ، خداى تعالى فرمود : به اين درخت نزديك نشويد ، اين درخت علم است كه مخصوص محمد صلّى اللّه عليه و آله و خاندان آن حضرت ( ع ) است و جز آنها را به آن دسترسى نيست ، و هيچ كس جز آنان بنا به فرمان خدا از آن ( علم ) بهره‌مند نشده و به آن نايل نمىشود .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 102 .\r\n","page_name":" 3 ","page_number":23},
  {"content":"\r\n\r\nپيغمبر صلّى اللّه عليه و آله و على ( ع ) و فاطمه ( س ) و حسن ( ع ) و حسين ( ع ) هم از آن علم تناول نكردند ، مگر پس از آنكه طعام خويش را به مسكين و يتيم و اسير بخشيدند « 1 » ، بنابراين نه گرسنگى و نه تشنگى حس كردند و نه رنج و درد كشيدند . و آن درخت ، بين ساير درختان كه هر كدام داراى ميوهء خاصى است ، متمايز است . دربارهء نوع اين درخت و جنس آن كه گندم باشد يا انگور ، انجير ، عنّاب و يا ساير انواع بهره‌ها ، و ميوه‌ها و طعامها اختلاف وجود دارد و آن از اين رو است كه بين رواياتى كه دربارهء درخت ممنوعه ياد كرده‌اند ، اختلاف وجود دارد . بعضى گندم و برخى انگور ، و عده‌اى عنّاب آورده‌اند . آن درختى است كه هر كه با اذن خدا از آن تناول نمايد ، به او علم نخستين و واپسين ، بدون تعليم و تعلّم ، الهام مىشود ، و هر كه بدون اذن خدا بخورد ، از رسيدن به مراد خويش ناتوان شده ، از پروردگار نافرمانى نموده است .\r\nمن مىگويم : آخر حديث دلالت دارد به آنچه صوفيه مىگويند ، كه سالك تا وقتى سلوكش تمام نشده ، به مقام فنا منتهى نگشته است ، پس از محو ، به اذن خدا به « صحو » « 2 » و هوشيارى باز نگرديده است ، اشتغال به\r\n\r\n\r\n","description":"","footnote":"\r\n( 1 ) اشاره به سورهء دهر ( هل اتى ) آيهء 8 است ، كه مىفرمايد :  وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً  . يعنى ، طعام را با وجودى كه دوست دارند به مسكين و يتيم و اسير مىخورانند . كه علاوه بر غذاى ظاهرى ، مىتواند طعام روحانى باشد كه همواره اهل بيت عصمت ، بر مسكينان ، فقيران الى اللّه ، يتيمان ، مهجوران آباى علوى ، پدران روحانى و اسيران دربند ما سوى اللّه مىبخشند ، آن هم براى رضاى خداست و پاداش و تشكر نمىخواهند .\r\n( 2 ) محو و صحو ، از واژه‌هاى عرفان عملى است كه عموم صوفيه ، آن را شرح و بسط داده‌اند و برخى هم خود ، اهل محو يا صحو بوده يا به حال محو و صحو ارتقا يافته‌اند .\r\nشاه نعمت اللّه ولى ، در رسائل خود دربارهء محو مىنويسد : « محو رفع اوصاف و ازالهء اسباب است و گفته‌اند ، محو فناى افعال است و صحو فناى صفات ، محو فناى ذات و\r\n","page_name":" 4 ","page_number":24},
  {"content":"\r\n\r\nكثرات و برآوردن نيازهاى نفسى بيش از حد ضرورت ، بر او روا نيست . و درخت علم محمد صلّى اللّه عليه و آله و آل محمد ( ع ) اشاره است به مقام نفس انسانى كه جامع كمالات كثرت و وحدت است .\r\n « فَتَكُونا مِنَ الظَّالِمِينَ »  : « فا » ى ( فتكونا ) سببيّه است و بر اين دلالت دارد كه سبب خوردن ميوهء آن درخت ممنوعه از ستمكاران خواهند شد ، يعنى ، ستمگرى بعد از اتصاف به امر متضاد ، بر ايشان پيش مىآيد .\r\nمنظور اين است كه خوردن از ميوهء درخت ، سبب مىشود كه آنها به تضاد گرفتار آيند كه اقتضاى آن ممانعت از اداى حق به اهلش و بخشيدن به نااهلان است .\r\nيا اينكه بگوييم اتصاف به ظلم ، بدون سابقه پديد مىآيد ، يعنى اصولا خوردن ميوهء آن درخت ، در حالى كه خوردن آن سزاوار نباشد ، ظلم محسوب مىشود و اگر آن را بخورند ، به ستمكارى متصف مىشوند .\r\nيا اينكه ، اعم است از اينكه ظلم با واسطهء ( تضاد ) يا بىواسطه ( خوردن بدون استحقاق ) بر ايشان پيش آيد .\r\n\r\n[ سوره البقرة ( 2 ) : آيه 36 
  ]\r\nفَأَزَلَّهُمَا الشَّيْطانُ عَنْها فَأَخْرَجَهُما مِمَّا كانا فِيهِ وَ قُلْنَا اهْبِطُوا بَعْضُكُمْ لِبَعْضٍ عَدُوٌّ وَ لَكُمْ فِي الْأَرْضِ مُسْتَقَرٌّ وَ مَتاعٌ إِلى حِينٍ ( 36 )\r\n\r\nترجمه :\r\n( 2 / 36 )\r\nپس شيطان ، آن دو را به لغزش افكند ( و از آن درخت\r\n\r\n\r\n","description":"","footnote":"\r\nستر غطاى اكوان ( پردهء هستى ) و وقوف بر عادات و هر چه ترا محجوب كند از حق . . . و اثبات امرى است مقرر كه جميع عالم برآنند » . هر محوى را اثباتى است ، حال اگر سالك پس از محو و طمس و محق ، به وحدت رسد و سپس از وحدت به كثرت باز گردد ، او هشيار و بيدار است و همهء هستى را با چشم حق اليقين مىبيند . چنين شخصى ، در مقام صحو است كه آگاه به خود و خلق است ، ضمن اينكه از حق به خلق مىنگرد و از سفر حق به خلق بازگشته است .\r\n","page_name":" 5 ","page_number":25},
  {"content":"\r\n\r\nخوردند ) و به اين سبب ، آنان را از آنجا كه بودند ( بهشت ) ، بيرون كرد و گفتيم از بهشت فرود آييد كه برخى از شما ، برخى را دشمن‌ايد و شما را در زمين آرامگاه و آسايش خواهد بود تا روز مرگ .\r\n\r\n[ تفسير : 
  ]\r\n « فَأَزَلَّهُمَا الشَّيْطانُ عَنْها »  : يعنى از ناحيهء درخت آن دو را به لغزش انداخت يا اينكه آن دو را به سبب لغزشى كه از وسوسه و حيلهء شيطان ناشى شده بود ، از بهشت بيرون كرد . به اين ترتيب كه شيطان در پوست مار به جايگاه آدم نزديك شد و حكايت درخت ( و فوائد خوردن ميوهء آن ) باز گفت ، و آدم در حالى كه مىپنداشت اين مار است . كه با او سخن مىگويد ، سخن او را نپذيرفت .\r\nشيطان از پذيرفتن آدم نااميد شد و بار دوم به نزد حوّا رفت و او را مورد خطاب قرار داد و فريفت . تا اينكه حوّا آن را خورد ، پس آدم فريفته شد ( به وسيلهء « حوّا » فريفته شد ) و آن را خورد .\r\nچون هر دو خوردند ، شعور بر ايشان حاصل شد ( به شعور باطنى خويش آگاه شدند ) و عورتشان را درك كردند ، در حالى كه قبل از اين درك نمىكردند .\r\n « فَأَخْرَجَهُما مِمَّا كانا فِيهِ »  : يعنى شيطان آن دو را از بهشتى كه در آن جاى داشتند يا از مقامى كه در آن بودند ، خارج كرد .\r\n « وَ قُلْنَا »  : به آدم و حوّا گفتيم :\r\n « اهْبِطُوا بَعْضُكُمْ لِبَعْضٍ عَدُوٌّ »  : فرود آييد كه برخى از شما دشمن برخى ديگر هستيد . از اين رو ضمير را به صورت جمع آورده است ( كم ) تا بر ذرّيه و اولاد آنها كه فرعى از همين دو اصل‌اند دلالت كند .\r\nممكن است منظور اين باشد ، كه به آدم ، حوّا ، ابليس و مار گفتيم ، از اين رو ضمير جمع آمده است .\r\n « وَ لَكُمْ فِي الْأَرْضِ »  : منظور از « ارض » يا زمين ، طبع و نفس حيوانى و يا زمين عالم كبير است .\r\n\r\n","description":"","footnote":"","page_name":" 6 ","page_number":26},
  {"content":"\r\n\r\n « مُسْتَقَرٌّ وَ مَتاعٌ »  : منظور از « متاع » ، آن چيزى است كه از آن نفع مىبريد يا مقصود ، خود لذت بردن و بهره‌مند شدن است .\r\n « إِلى حِينٍ »  : يعنى تا وقتى كه اجل شما برسد و قيامت صغراى شما فرارسد .\r\nبدان كه خداى تعالى به اقتضاى حكمت كامل خويش ، آدم را در برابر مشتهيات منسوب به نفس دانى رها و آزاد مىگذارد ، تا از مقام عالى به زندان دنيا هبوط كرده ، در آنجا كمال جويد ، نسلش افزون گشته و يارانش زياد شوند .\r\nچنان كه مولوى قدس سره مىفرمايد :\r\n من چو آدم بودم اول حبس كرب * پر شد اكنون نسل جانم شرق و غرب \r\nپس چون آدم در نفس خود و نسل و پيروان خويش به كمال رسد ، خداوند توبه‌اش را مىپذيرد و او را از زندان دنيا ، به مرگ اختيارى و يا اضطرارى بيرون مىآورد . از اين رو ، بدون اين هبوط ، كمال آدم و نسل و پيروى و تبعيت حاصل نمىشود . بلكه مىگوييم ، شأن خداى تعالى برگرداندن آدم « نوعى » از بهشت ، به زندان نفس و از زندان نفس ، به بهشت است . چنان كه خداى تعالى مىفرمايد :  « وَ نُقَلِّبُهُمْ ذاتَ الْيَمِينِ وَ ذاتَ الشِّمالِ »  و آنان را به راست و چپ گردانديم .\r\n گر به جهل آييم ، آن زندان اوست * ور به علم آييم ، آن ايوان اوست \r\nاين برگرداندن ، در جهت تكميل انسان و اتمام نعمت خدا بر او است .\r\n\r\n[ سوره البقرة ( 2 ) : آيه 37 
  ]\r\nفَتَلَقَّى آدَمُ مِنْ رَبِّهِ كَلِماتٍ فَتابَ عَلَيْهِ إِنَّهُ هُوَ التَّوَّابُ الرَّحِيمُ ( 37 )\r\n\r\nترجمه :\r\nو آدم از پروردگارش كلماتى آموخت ( و به وسيلهء آن كلمات توبه كرد ) و خداوند توبه را بر او جارى كرد و پذيرفت ، كه البته\r\n\r\n","description":"","footnote":"","page_name":" 7 ","page_number":27},
  {"content":"\r\n\r\nتنها او توبه‌پذير مهربان است .\r\n\r\nتفسير :\r\n « فَتَلَقَّى آدَمُ مِنْ رَبِّهِ كَلِماتٍ »  : چنان كه بعضى گمان كرده‌اند ، كلماتى كه از سوى پروردگار عالم به آدم القا شد ، شبيه به كلمات خلق نبوده ، بلكه عبارت بوده از لطائف وجودى كه همان توحيد و نبوّت و ولايت باشد و نيز مراتب هر يك از آنها و مراتب عالم كه نهايتى براى آن نيست ، زيرا كلمه ، همچنان‌كه بر كلمات لفظى و بر كلمات نفسى كه عبارت از حديث نفس است اطلاق مىشود ، بر عقايد و علوم و لطائف وجوديّه و بر مراتب وجود نيز اطلاق مىشود . چنانچه ، مقصود خداى تعالى از بيان  « وَ إِذِ ابْتَلى إِبْراهِيمَ رَبُّهُ بِكَلِماتٍ »  ( و چون ابراهيم را پروردگارش به كلماتى آزمود ) ، مراتب وجود است .\r\nاگر اين آيه را ، با فرمايش حضرت رسول صلّى اللّه عليه و آله مقايسه كنيم كه فرمود « به من همه جوامع كلمات افاضه شد » « 1 » برترى محمّد صلّى اللّه عليه و آله بر ابراهيم ( ع ) معلوم مىشود و چون مقصود از كلمات ، لطائف وجودى است و از آن لطائف ممكن است تعبيرهاى گوناگونى بشود ، لذا در اخبار ، راجع به تفسير كلمات مطالب گوناگونى بيان شده است ؛ پس از آنچه ياد كرديم ، جمع اخبار كاملا آشكار است .\r\n\r\nتحقيق در توبهء « بنده »\r\n « فَتابَ عَلَيْهِ »  : توبهء بنده پشت كردن به چيزى با انزجار و نفرت از آن است ، خواه آن چيز از گناهان ظاهر باشد يا باطن . و يا از مقامات نازله است كه بنده در آن متوقف شده است و يا از مشاهداتى است كه سالك به آن آزمايش مىشود . يا بازگشت از خطرهايى است كه اولياى خدا از آن\r\n\r\n\r\n","description":"","footnote":"\r\n( 1 ) مسند احمد بن حنبل ، ج 2 ، ص 212 .\r\n","page_name":" 8 ","page_number":28},
  {"content":"\r\n\r\nتوبه مىكنند و يا توبه از توجه به غير خدا است كه توبهء انبيا از آن گونه است . توبهء بخشى از انابه و از نظر معنى مقابل آن و به مفهوم روى آوردن و بازگشت به سوى خدا است .\r\nبدان كه سلوك سالك جز با دو بال كه عبارتند از : برائت و ولايت ( تبرّى و تولّى ) به اتمام نمىرسد . و اين دو ، به توبه و انابه ، به زكات و نماز ، به روزه و نماز ، به تبرى و تولّى ، به نفى و اثبات ، به نهى و امر ، به خوف و رجا ، به رو برتافتن از غير خدا و رو آوردن به سوى خدا ، تعبير شده است . لذا ، از زمان خود آدم ( ع ) هيچ شريعتى نيامده ، جز اينكه زكات و نماز در آن مقرر شده است ، از اين رو ، كلمهء جامع بين نفى و اثبات ، شريف‌ترين ذكرها بوده است ، پس شريف‌ترين همهء ذكرها كلمهء « لا إله الا اللّه » است چون اعتباراتى در آن موجود است كه در ذكر ديگر وجود ندارد ، چنان كه در همين سوره ، در بيان قول خدا  « فَاذْكُرُونِي أَذْكُرْكُمْ »  ياد خواهيم كرد .\r\nاگر كلمهء « توبه » با « الى » متعدى شود ، جمع بين توبه و انابه را مىرساند . و اگر به « بنده » نسبت داده شود ، با « الى » متعدى گشته ، تا بر خوددارى و انتهاى كار بنده دلالت نمايد .\r\nولى وقتى به خدا نسبت داده شود ، با « على » متعدى مىشود ، تا بر\r\n\r\n« استعلا » و « استيلا » ى ( برترى و چيرگى ) الهى دلالت نمايد .\r\n« تحقيق و بررسى اينكه توبهء پروردگار همان توبه عبد است »  « إِنَّهُ هُوَ التَّوَّابُ الرَّحِيمُ »  : به درستى كه تنها او بسيار توبه‌پذير مهربان است .\r\nآوردن كلمهء « توّاب » كه صيغهء مبالغه است و بر كثرت دلالت مىكند ، به معنى بسيار توبه‌كننده است از اين رو ، توبهء بنده ، به خدا نسبت داده شده است ، كه توبهء بنده مانند ساير خصلتهاى وى ( صفات\r\n\r\n","description":"","footnote":"","page_name":" 9 ","page_number":29},
  {"content":"\r\n\r\nپسنديده ) ، سايهء صفات حق است و توبهء بنده ، سايه‌اى از توبهء پروردگار ، بلكه توبهء عبد همان توبهء ربّ در مقام شأن نزول آن است ، پس تائب ، جز او وجود ندارد و نسبت دادن به بنده اعتبارى است . و توبهء بنده ، تكرار ظهور توبهء ربّ است ، زيرا تا توبهء خدا در مراتب و شئون عاليه‌اش ظهور پيدا نكند ، در مظهر نازله‌اش ظهورى نخواهد داشت ، پس جز او توبه كننده‌اى نيست .\r\n « الرَّحِيمُ »  : جز او بخشنده و مهربانى نيست .\r\nاين حصر ، مانند حصر توبه است و افاضهء رحمت رحيمى بر عبد .\r\nپس از آنكه توبهء ربّ همان توبهء عبد است ، همانند لازمى است كه از توبه جدا نمىشود ، لذا رحمت رحيمى را پس از توبه ياد كرد .\r\n\r\n[ سوره البقرة ( 2 ) : آيه 38 
  ]\r\nقُلْنَا اهْبِطُوا مِنْها جَمِيعاً فَإِمَّا يَأْتِيَنَّكُمْ مِنِّي هُدىً فَمَنْ تَبِعَ هُدايَ فَلا خَوْفٌ عَلَيْهِمْ وَ لا هُمْ يَحْزَنُونَ ( 38 )\r\n\r\nترجمه :\r\n( 2 / 38 )\r\nگفتيم همهء شما از بهشت فرود آييد ، تا اينكه از طرف من راهنمايى به سوى شما آيد ، پس هر كه از راهنماى من پيروى كند ، بيمناك و اندوهگين نخواهد شد .\r\n\r\nتفسير :\r\n « قُلْنَا اهْبِطُوا مِنْها جَمِيعاً »  : وجه تأكيدى كه در آيه آمده است و تكرارى كه شده است  « وَ قُلْنَا اهْبِطُوا بَعْضُكُمْ لِبَعْضٍ عَدُوٌّ »  ، درشتى سخن و طول كلام است كه لازمهء مقام خشم و مهيّا شدن براى وعده و وعيد ( وعده ، مژده پاداش بوده ، وعيد ، مژدهء جزا و كيفر ) در آينده است .\r\nلفظ « جميعا » حال است كه معنى تأكيد را مىرساند . كه گويا فرموده است « اجمعين » ( همگى ) . جميعا دلالت بر اجتماع در زمان حكم ندارد ، بلكه دلالت بر عموم حكم دارد ، كه تنها همهء افراد آن محكوم به آن حكم هستند ، بر خلاف معنى مجتمعين ، كه دلالت بر\r\n\r\n","description":"","footnote":"","page_name":" 10 ","page_number":30},
  {"content":"\r\n\r\nهماهنگى و اتفاق در زمان حكم دارد .\r\n « فَإِمَّا يَأْتِيَنَّكُمْ مِنِّي هُدىً »  : « امّا » تشكيل شده است از « ان » شرطيّه و « ما » زايد ، تا تأكيد شرط باشد . لذا بعد از « امّا » نون تأكيد آورده مىشود .\r\nآمدن هدايت و راهنمايى از جانب خدا ، يا به زبان رسول ظاهرى است و يا به زبان رسول باطنى ، بنا بر آنچه كه از ظاهر معنى مصدرى « هدى » فهميده مىشود . و گرنه ، هدايت حقيقت جوهرى و از شئون نفس انسانى است و زبان رسول ، چه ظاهرى و چه باطنى ، تنها نفس انسانى را آماده مىكند .\r\nافاضه‌كننده ، در حقيقت خداست . و آنچه كه افاضه مىشود ، حقيقتى از حقايق الهى و افاضه شونده ، نفس انسانى است .\r\nبنابراين ، آوردن ادات شرط ( امّا ) به‌جا و درست است ، زيرا كه اين حقيقت براى هر فردى حاصل نمىشود . چه بسا براى كسى پيش آمده ، سپس ، از وى سلب شده است . لذا ، جواب آن جملهء شرطيّه يا « مثل شرطيّه است » كه مىفرمايد :\r\n « فَمَنْ تَبِعَ هُدايَ »  : هر كه از راهنما پيروى كند .\r\nلفظ من ، « شرطيه » يا « موصوله » است كه متضمّن معنى شرط است و تكرار كلمهء « هدى » براى آن است كه اين معنى در دلها جاى گرفته و ترغيبى براى پيروى كردن باشد . به اين گونه كه مفهوم صريح و روشن آن به تصوّر آيد ، يعنى افراد با درك مفهوم روشن هدايت ، به پيروى راهنماى درونى ، رغبت نمايند . در عين اينكه هدايت علّت حكم نيز قرار گرفته است .\r\nممكن است « هدى » را پيامبر خدا يا جانشين وى بدانيم ؛ زيرا وجود آنان سر چشمهء هدايت است . آن‌چنان‌كه ، گويا هادى حقيقتى جز هدايت نيست ( هدايت و هادى يكى است ) .\r\nو مىتوان معنى عامّ از آن اراده كرد كه شامل هر سه معنى باشد . در\r\n\r\n","description":"","footnote":"","page_name":" 11 ","page_number":31},
  {"content":"\r\n\r\nواقع ، خداى تعالى مىفرمايد : پس يا اين است كه از سوى من ، سبب هدايت ، يا حقيقت هدايت و يا هدايت كننده‌اى به شما مىرسد كه در اين صورت ، هر كسى از هدايت من پيروى نمايد ، نه بيمناك شود و نه اندوهگين .\r\n « فَلا خَوْفٌ عَلَيْهِمْ وَ لا هُمْ يَحْزَنُونَ » \r\n\r\n« تحقيق در بيان اختلاف اين فرمودهء حق تعالى كه مىفرمايد : فَلا خَوْفٌ عَلَيْهِمْ ، وَ لا هُمْ يَحْزَنُونَ »\r\nخوف ، حالتى است كه از آگاهى به پيش آمدى ناپسند و انتظار آن حاصل مىآيد . و لازمهء آن ، گرفتگى دل ، فشرده شدن روح حيوانى ، حرارت غريزى در باطن و دل سوختن خون در دل و متصاعد شدن بخار دود به دماغ و سوختن دماغ گشته ، كه اگر مدتش طولانى شود ، به جنون و ماليخوليا منجر مىشود و چون بيم و خوف از بيم‌دهنده بر بيمناك وارد مىشود ، در واقع فاعل آن همان بيم‌دهنده است و بيمناك مورد ترس و بيم قرار گرفته ، از اين رو خبر جار و مجرورى است كه با « على » آغاز مىشود . با وجودى كه طبق قواعد نحوى ، خبر پس از مصدر جار و مجرور با « لام » يا « من » مىآيد ، به شرطى كه فاعل پس از حرف جرّ « 1 » بيايد و خبر قرار گيرد . از جهتى ، خوف اقتضاى استيلا بر نفس مىكند ، به نحوى كه مالك نفس نباشد كه در اين صورت ، با لفظ على مناسبت پيدا مىكند . ممكن است معنى آن اين باشد : كه از ديگران بر آنان بيمى نيست ، يعنى سزاوار نيست كه از آنان بترسند . در اين صورت ، اشكالى از آوردن « على » وارد نخواهد بود .\r\n\r\n\r\n","description":"","footnote":"\r\n( 1 ) حروف جارّه ، عبارتند از : با ، تا ، كاف ، لام ، واو ، منذ ، مد ، خلا ، ربّ ، حاشا ، من ، عدا ، فى ، عن ، على ، حتّى ، الى .\r\n","page_name":" 12 ","page_number":32},
  {"content":"\r\n\r\n« حزن » ( اندوه ) حالتى است كه نتيجهء آگاهى از دست دادن چيزى است كه دوست دارد و محبوب اوست - چه در حال و چه در آينده .\r\nلازمهء اين امر نيز انقباض قلب ، اجتماع روح حيوانى ، حرارت غريزى در باطن و قلب و ساير لوازم آن است ، و به ندرت اتّفاق مىافتد كه حزن و ترس از يكديگر جدا شوند . همچنين است همّ و غمّ ، آن‌چنان‌كه گويا اندوه از درون اندوهناك برمىخيزد ، از آن جهت كه از دست رفتن محبوب را احساس مىكند ، نه اينكه از خارج چيزى بر او وارد شده باشد . براى اشعار به اين نكتهء لطيف ، دو عبارت مانند هم را به دو گونهء مختلف آورده است ، در حالى كه حق عبارت ، اين بود كه يا هر دو را به صورت اسم بياورد « فلا خوف عليهم و لا حزن » و يا هر دو را به صورت فعل مضارع آورده و بگويد : « فلا هم يخافون و لا هم يحزنون » .\r\nاز نظر علم صرف ، اگر « حزن » از باب « علم » « يعلم » بيايد ( حزن يحزن ) ، فعل لازم است و اگر از باب « قتل يقتل » ( حزن يحزن ) بيايد ، متعدّى است .\r\nبيم و اندوه ، چه در ذات و چه در ظواهر و آثار ، ضدّ اميد و شادمانى است .\r\nاشكال و جواب آن :\r\nممكن است اشكال گيرند كه مؤمن كسى است كه تابع هدايت باشد ، در حالى كه مؤمن از خوف و رجا ( بيم و اميد ) خالى نيست و اين دو در وجود او ، مانند دو كفهء ترازو است . همچنين ، اندوه از لوازم ايمان است ، چنان كه در اخبار ، اين مطلب آمده است . پس چگونه بيم و اندوه از اولياى خدا برداشته شده است ؟ براى پاسخ به اين اشكال ، لازم است چند مقدّمه آورده شود .\r\nنخست : ترس ، يك بار بر همان معنى كه در بالا گفته شد ، اطلاق مىشود و انسان در مقام ايمان تقليدى كه پايين‌ترين مقام نفس مؤمن\r\n\r\n","description":"","footnote":"","page_name":" 13 ","page_number":33},
  {"content":"\r\n\r\nاست ، ترس دارد .\r\nاگر به مقام ايمان تحقيقى عروج كند ( كه نتيجهء آگاهى يافتن به آثارى است كه از ايمان حاصل مىشود ) ، در وجود او حالتى پديد مىآيد كه بالاترين مقام نفس مؤمن است ، و آن مقام ، شنيدن حقايق است ، بنابراين ، خوف او به خشيه ( ترس و نگرانى ) تبديل مىشود .\r\nاگر به مقام قلب كه همان مقام ايمان شهودى است عروج كند ، خشيه به هيبت تبديل مىشود . چون از آن هم برتر رود و به مقام روح عروج نمايد كه مقام ايمان حقيقى است ، هيبت به سطوت ( ابّهت ) تبديل گشته و لفظ خوف گاهى بر همهء آنها اطلاق مىشود .\r\nدوم : تعليق جزاى شرط ، مقتضى آن است كه وصف شرط در تلازم اعتبار شود ، يعنى هر كه از راهنما پيروى نمايد ( شرط ) ، بيمناك و اندوهگين نشود ( جزاى شرط ) لذا ، لازمهء آن شرط ، اين جزاست ( كه عدم خوف و حزن باشد ) .\r\nسوم : مراد از راهنما ، نبىّ اكرم صلّى اللّه عليه و آله ، يا وصىّ ( ع ) ، يا آن مرتبهء خدايى است كه به واسطهء بيعت با يكى از آن بزرگواران و پيروى از آنها ، در نفس انسانى ظاهر مىشود . يا مراد از هدى ، ممكن است صورت مثالى يكى از آنان باشد كه بر اثر پيروى از آنها ، آن جلوه در صدر انسان ظاهر شود .\r\nچهارم : تابع نبىّ صلّى اللّه عليه و آله و وصىّ او ( ع ) ، هرگاه خالصانه پيروى آن بزرگواران نمايد ، مقام متبوع رسول صلّى اللّه عليه و آله و وصىّ ( ع ) چنان در ذهن متمثل مىشود كه تمام ادراكها و قواى متصوره‌اى را كه نزد اوست به خود جذب مىنمايد . اين صورت مثالى ، چنان در مجامع دل جاى مىگيرد كه راه ورود و خروج را به غير مىبندد و غير از او چيزى درك نمىكند كه تا ضرر ( زيان ) احساس نمايد و از آن بيمناك شود ، يا به سبب از دست دادن ، اندوهناك شود . بنابراين ، معنى آيهء  « فَمَنْ تَبِعَ هُدايَ »  ، اين\r\n\r\n","description":"","footnote":"","page_name":" 14 ","page_number":34},
  {"content":"\r\n\r\nاست كه « هر كه از راهنما پيروى كند ، ترس و اندوهى ندارد » . و اين امر ، به جهت وجود صورت مثالى هادى ، نزد آن شخص پيروىكننده است كه با وجود آن ، نه ترس و نه اندوهى دارد و اگر از آن حالت و خصوصيت بيرون رود ، بيم و اندوه در او راه مىيابد .\r\nبيم و اندوه را از صفات نفس دانسته‌اند ، ولى از مقام نفس خارج است .\r\nاين تمثّل ( تمثّل به صورت مثاليّه نبى صلّى اللّه عليه و آله يا وصىّ ( ع ) ، همان است كه صوفيه مىگويند : سزاوار است كه سالك ، شيخ خود را نصب العين خويش نمايد ، به طورى كه مشغول شدن به صورت شيخ ، وى را از غير باز دارد .\r\nمقصود آنان ، اين است كه سالك بايد چنان در تبعيت شيخ خويش مشغول شود كه متبوع وى در وجودش نقش بندد ، نه اينكه به تكلّف و بدون پيروى ، صورت شيخ را در نظر گرفته باشد ، كه در آن صورت كفر است و چنين كسى ، جز ورود در آتش ( دوزخ ) ، راهى ندارد .\r\nبه فارسى گفته شده است :\r\n جمله دانسته كه اين هستى فخ است * ذكر و فكر اختيارى دوزخ است \r\nفكر در زبان آنان ، عبارت است از نمايان شدن ( تمثّل ) صورت شيخ نزد سالك ، و منظور از فكر اختيارى ، آن است كه سالك با تكلّف ، آن صورت را در نظر بگيرد و ظاهرا چنين به نظر مىرسد كه فكر غير اختيارى ، مانند اختيارى است كه شخص به اسم مشغول شده از مسمّى ( صاحب اسم و نمايانگر حقيقى ) غفلت مىورزد ، كه آن هم كفر و شبيه اشتغال به بت‌پرستى است . امّا اين از جملهء گمانهاست ، زيرا صورت متمثّل ( نمايان ) ، اگر ناشى از قوت پيروى باشد ، ديگر تكلفى براى سالك ندارد كه آن ، جز آينهء جمال خدا چيزى نيست . آن ، حقيقتى و تشخّصى\r\n\r\n","description":"","footnote":"","page_name":" 15 ","page_number":35},
  {"content":"\r\n\r\nغير از آينه بودن ندارد . كسى كه به آن صورت متوجه شود ، در واقع به مسمّى روى آورده است ، و چون به مسمّى رو كند ، ناگزير اسما بر او جلوه‌گر مىشوند . نه اينكه او پرستندهء اسم و مسمّى يا تنها اسم باشد ، بلكه موحّد حقيقى است . به حقيقت گفته‌اند كه : ظهور قائم در عالم صغير ، عبارت از همين تمثّل ياد شده در بالاست . براى آنكه ، آنچه دربارهء ظهور قائم ( عج ) گفته شده است ، همهء آنها در عالم صغير حاصل مىشود .\r\nدر فارسى به همين معنى شعرى گفته‌اند :\r\n كرد شهنشاه عشق ، در حرم دل ظهور * قد ز ميان برفراشت ، رايت اللّه نور \r\n هر كه در اين ره شتافت با قدم نيستى * هستى جاويد يافت ، از تو به بزم حضور \r\n و آنكه جمال تو ديد جام وصالت چشيد * بادهء كوثر نخواست از كف غلمان و حور \r\nباز برمىگرديم به كلمهء خوف و حزن :\r\nممكن است ، معنى فلا خوف عليهم ( بيمى براى آنها نيست ) ، مربوط به آخرت باشد ، يا از ديگران بر آنان بيمى نيست .  « وَ لا هُمْ يَحْزَنُونَ »  مربوط به آخرت است ، يعنى در آخرت اندوهى ندارد .\r\nمانند اين آيه ، در قرآن كريم كرارا آمده است و ما در برخى از موارد ، آنچه كه مناسب مقام است ، ياد خواهيم كرد .\r\n\r\n[ سوره البقرة ( 2 ) : آيه 39 
  ]\r\nوَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ ( 39 )\r\n\r\nترجمه :\r\n( 2 / 39 )\r\nو آنان كه كافر شدند و آيتهاى ما را تكذيب كردند ، آنان اهل آتش و در آن جاويدان‌اند .\r\n\r\n","description":"","footnote":"","page_name":" 16 ","page_number":36},
  {"content":"\r\n\r\n\r\nتفسير :\r\nاين آيه ، عطف به جملهء  « فَمَنْ تَبِعَ هُدايَ »  است . در واقع ، مىخواهد بگويد « من لم يتّبع هداى و كذّبوا بآياتنا » آنان كه پيروى نكردند و آيات ما را تكذيب كردند .\r\nامّا از آوردن شرط خوددارى كرد و صريحا لفظ موصول « الّذين » را آورد و در اينجا ، در خبر « فاء » نياورد ، در حالى كه در جملهء قبلى  « فَمَنْ تَبِعَ هُدايَ »  « فاء » آمده ، و اين به جهت آن است كه به تلازم و عدم تخلف در جانب وعده تأكيد و تصريح نمايد و بيان دارد كه در وعيد تأكيد و تلازم وجود ندارد . از اين رو به جاى جملهء « من لم يتّبع هداى كفروا » و  « الَّذِينَ كَفَرُوا وَ كَذَّبُوا بِآياتِنا »  را آورد ، تا بيانگر اين باشد كه پيروى نكردن ، خود كفر بوده و مستلزم آن است كه به تكذيب منتهى شود .\r\nذكر تكذيب آيات در مقام پيروى نكردن از هدايت ، مؤيد اين است كه انبيا و اوليا ( ع ) را به « هدى » تفسير كنيم . از اينكه مبتدا تكرار شده ، كلمهء « اولئك » كه اسم اشاره به دور است و به عنوان مبتدا آمده است ، براى تأكيد حكم و بر شمردن اوصاف ناپسند و كوچك شمردن آنانى است كه از راهنما پيروى نكردند و محكوم حكم وعيد هستند . و نيز ، براى تشديد حكم ، تأكيد و به درازا كشاندن حكم است . بنابراين ، تنها به اينكه آنان اهل آتش هستند - كه همان مستلزم هميشگى بودن آتش است - اكتفا نكرده ، براى تأكيد فرموده است :\r\n « وَ هُمْ فِيها خالِدُونَ »  : آنان در آتش جاويدان‌اند .\r\nاخبارى كه در مورد آفرينش آدم و حوّا ، چگونگى خلقت آنها ، بودنشان در بهشت ، وسوسهء شيطان ، خوردن از ميوهء ممنوعه ، هبوط آنان بر كوه صفا و مروه ، گريستن آنان براى دورى از بهشت ، گريستن آدم از فراق حوّا و عرضه كردن توبه از سوى خداى تبارك و تعالى به آنان ، در\r\n\r\n","description":"","footnote":"","page_name":" 17 ","page_number":37},
  {"content":"\r\n\r\nتفاسير و كتابهاى اخبار و تاريخهاى اسلامى آمده است ، به آنها رجوع كنيد و با هوشيارى در آن بينديشيد ، درمىيابيد كه همه از رمزهاى پيشينيان است . پس ، هر كه خواهد مىتواند به آنها مراجعه كند .\r\n\r\n[ سوره البقرة ( 2 ) : آيه 40 
  ]\r\nيا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَ أَوْفُوا بِعَهْدِي أُوفِ بِعَهْدِكُمْ وَ إِيَّايَ فَارْهَبُونِ ( 40 )\r\n\r\nترجمه :\r\n( 2 / 40 )\r\nاى بنى اسرائيل ( اسرائيل‌زادگان ) نعمت خدا را كه به شما عنايت شده است ، به ياد آوريد ، و به پيمان خدا وفا كنيد و از خداوند بترسيد .\r\n\r\nتفسير :\r\n « يا بَنِي إِسْرائِيلَ »  : اى فرزندان اسرائيل .\r\nاسرائيل ، اسم يعقوب ( ع ) است و نيز ، « اسرا » به معنى « بنده » و ايل به معنى اللّه است . يا اينكه « اسرا » به معنى قوه و « ايل » به معنى اللّه است .\r\nپس ، اسرائيل به معنى بندهء خدا يا قوهء خداست .\r\nخداى تعالى ، در آيات پيش دربارهء آفرينش آدم ( ع ) و حوّا ( ع ) ، نعمتهايى را كه به آن دو عنايت فرمود ، كه فرشتگان را به سجده و پيروى از آنان وادار نمود و ايشان را در بهشت جاى داد . و از شكستن پيمان الهى كه نهى از درخت ممنوعه را رعايت نكرده ، ناگزير از بهشت رانده شدند ، سخن گفت ، سپس فضل الهى كه بر آنان و فرزندانشان شامل شده و راهنما براى هدايت آنان گسيل شده است ، برشمرد . و وعدهء پيروى و وعيد ترك از پيروى براى آنان تعيين فرمود .\r\nدر اين آيه ، باز خداى تعالى مىخواهد فرزندان آدم و حوّا را به اين فضل ( هدايت ) كه عنايت فرموده است ، توجه دهد . لذا ، آنان را مورد ندا و خطاب قرار داده و اسرائيل را در مقام آدم ( ع ) نشانده است تا اشعار بر اين باشد كه هر كه منسوب به انبيا باشد ، فرزندان آدم محسوب مىشود و\r\n\r\n","description":"","footnote":"","page_name":" 18 ","page_number":38},
  {"content":"\r\n\r\nآنان كه به پيامبران منسوب نيستند ، در حقيقت بنىآدم نيستند . زيرا اگر نسبت جسمانى همراه با نسبت روحانى نباشد ، مورد توجه و نظر قرار نمىگيرد . اينكه از بين پيامبران حضرت يعقوب - عليه السلام - را اختيار فرموده ، به علت كثرت فرزندان آن حضرت است ، زيرا بقاى نسبت روحانى به وسيلهء او بيشتر بوده ، از خانه‌اش نبوّت قطع نشده و دين از بين آنان بيرون نرفته است . در حالى كه در ديگر پيامبران چنين نبوده است .\r\n « اذْكُرُوا نِعْمَتِيَ الَّتِي أَنْعَمْتُ عَلَيْكُمْ »  : به ياد آوريد نعمت آفرينش پدرتان آدم را كه بر همهء موجودات برترى داشت و آنچه در زمين موجود بود ، مسخر او بوده است و سجده ملايكه به او و هبوط وى به زمين و كثرت نسل و خدمتگزاران بسيار كه همهء اين‌ها نعمت آدم و فرزندان و ذريه او بوده است ( اگر چه ظاهرا صورت نقمت ، رنج و زحمت داشته باشد ) . چنان كه مولوى مىگويد :\r\n ديو كبود كو ز آدم بگذرد * بر چنين نظمى از آن بازى برد \r\n در حقيقت نفع آدم شد همه * لعنت حاسد شده آن دمدمه \r\n بازيى ديد و دو صد بازى نديد * پس ستون خانه خود را بريد \r\nديگر نعمتهاى الهى ، اين است كه خدا از بين شما پيامبرانش را برانگيخت و آن پيامبر از شما با بيعت عامهء نبويّه ، بيعت گرفت و پيمان استوار نمود . و براى برپايى شريعتهاى پيامبران ، خلفايى ( جانشينانى ) از ميان شما برگزيد ، كه آنان عهد خاص الهى را با بيعت خاصه ولويه برقرار كنند . سر انجام ، خاتم پيامبران و جانشين او خاتم خلفا را برانگيخت .\r\n وَ أَوْفُوا بِعَهْدِي  : و به آن عهدى كه پيامبرتان يا جانشين او از شما گرفت و شما دعوت ظاهر را كه پذيرش نبوت است پذيرا شديد ، وفا كنيد . و يا به پيمان خاصى كه براى دعوت باطن بوده و آن را قبول كرده‌ايد ، وفا نماييد .\r\n\r\n","description":"","footnote":"","page_name":" 19 ","page_number":39},
  {"content":"\r\n\r\nأوف بعهدكم : تا من به عهدم كه وفاى آن بر من واجب است ، وفا كنم ، و آن اين است كه در مقابل پذيرش دعوت در بيعت ، شما را وارد بهشت كنم . و بركات آسمان و زمين را به ازاى پيروى شما از شرائط عهد و پرهيزگارى از مخالفت با آن ( هواى نفس ) و بر پا داشتن اوامر عهد و پيمان كه اوامر شرع است ، بگشايم .\r\nدرگذشته ، ياد شده كه هرگاه در كتاب خدا ، از عقد يا عهد نامى به ميان مىآيد ، مراد ، همان پيمانى است كه در بيعت عامه يا بيعت خاصه گرفته مىشود ؛ و اينكه تفسير شده است كه اين عهد و پيمان در عالم ( ذرّ ) گرفته شده است درست است . كما اينكه در برخى از اخبار ، ياد شده است و آن ، اشاره به عهد تكوينى و ولايت فطرى است . ولى اگر آن عهد همراه با عهد تكليفى و بيعت اختيارى نباشد ، در آن صورت ، فرمان الهى داير به وفاى عهد ، درست نيست . نه وفا كردن به آن عهد تكوينى ستايشى ، نه شكستن آن نكوهشى دارد ، زيرا كه معاهد عهدى را كه در عالم ذرّ بوده فراموش كرده است .\r\n وَ إِيَّايَ فَارْهَبُونِ  : و از من بترسيد . « فاء » در ( فارهبون ) ، يا زايد است ، يا « فاء » اصلى است .\r\nدر هر صورت ، « فايّاى » منصوب به عاملى محذوف است كه عامل ياد شده آن محذوف را تفسير مىكند . خواه از باب اشتغال باشد يا نباشد .\r\nدر واقع ، « ايّاى » تأكيد و تخصيص براى « رهبت » ( ترسندگى ) از خداى تعالى ( فارهبون ) است كه بر فعل مقدم شده است و خود يك نوع آگاهى دادن است بر اينكه سزاوار نيست كه از كسى جز خداى تعالى ترسى به دل راه داده شود . زيرا كه اخلاص ، جز با منحصر نمودن طاعت ، رغبت ، ترس و رهبت در خداى تعالى ، تمام و كامل نمىشود .\r\nاين آيه ، كنايه از امت محمد صلّى اللّه عليه و آله و كنايه از عهدى است كه محمّد صلّى اللّه عليه و آله از آنان با بيعت عام و قبول احكام نبوت گرفته است و نيز\r\n\r\n","description":"","footnote":"","page_name":" 20 ","page_number":40},
  {"content":"\r\n\r\nكنايه از عهدى است كه در غدير خم دربارهء على ( ع ) گرفته شده است .\r\nآنچه در اخبار در مورد تفسير عهد رسيده است ، مبنى بر اينكه مقصود عهدى است كه پيامبران از امتهاى پيشين گرفته‌اند كه به نبوت محمد صلّى اللّه عليه و آله و ولايت على ( ع ) اقرار كنند ، تفسير به مقصود است چون مقصود از عهد همين معنى بوده است ، چه آن را گفته ، و يا نگفته باشند ( يعنى در زمان اخذ بيعت ، اعم از آنكه به آنان يادآورى نموده باشند كه براى اقرار به نبوت محمّد صلّى اللّه عليه و آله و يا ولايت على ( ع ) بيعت مىگيرند يا بدون اينكه به گذشتگان آنان يادآورى كنند ، براى آن بزرگواران بيعت مىگرفتند ) « 1 » .\r\nچون فرمان خدا دربارهء وفاى به عهد مقدمهء امر به ايمان به محمد صلّى اللّه عليه و آله و على ( ع ) است ، پس تفسير عهد به معنايى كه مقصود از عهد است و آن اقرار به محمد صلّى اللّه عليه و آله و على ( ع ) است ، چنانچه در اخبار تفسير شده ، سزاوارتر و بهتر است .\r\n\r\n[ سوره البقرة ( 2 ) : آيه 41 
  ]\r\nوَ آمِنُوا بِما أَنْزَلْتُ مُصَدِّقاً لِما مَعَكُمْ وَ لا تَكُونُوا أَوَّلَ كافِرٍ بِهِ وَ لا تَشْتَرُوا بِآياتِي ثَمَناً قَلِيلاً وَ إِيَّايَ فَاتَّقُونِ ( 41 )\r\n\r\nترجمه :\r\n( 2 / 41 )\r\nو آنچه فروفرستاديم و آن تصديق‌كنندهء همان است كه با شماست ، ايمان آوريد و نخستين ناسپاسان به آن نباشيد ، و نشانه‌هاى ما را به بهاى اندك نفروشيد ، و پرهيزگارى پيشه كنيد .\r\n\r\nتفسير :\r\n وَ آمِنُوا بِما أَنْزَلْتُ  : و به آنچه فرستادم كه همان نتيجهء ارسال پيامبران است ، ايمان آوريد .\r\nمقصود از « بما انزلت » كتاب و شريعتى است كه بر محمد صلّى اللّه عليه و آله نازل شد و آن ناسخ همهء كتابها و شريعتهاست . ايمان به آن مستلزم ايمان\r\n\r\n\r\n","description":"","footnote":"\r\n( 1 ) تفسير البرصاء ، ج 1 ، ص 90 .\r\n","page_name":" 21 ","page_number":41},
  {"content":"\r\n\r\nبه نبوت محمد صلّى اللّه عليه و آله و ولايت على ( ع ) است . ممكن است مقصود از « ما انزل » ، در ابتدا همان نبوت محمد صلّى اللّه عليه و آله و ولايت على ( ع ) باشد .\r\nمصدقا لما معكم : « مصدقا » حال است كه علت امر به ايمان را بيان مىكند ، زيرا تصديق به آن چيزى است كه با آنان است . از تورات و انجيل و احكام فرعى شرعى و عقايد اصلى دينى ، كه از جملهء آنها ، نبوت محمد صلّى اللّه عليه و آله و خلافت جانشين او است و مقصود از آنچه كه با آنها بوده است نخست و ذاتا همان نبوت محمّد صلّى اللّه عليه و آله و خلافت على ( ع ) است . اين دو مطلب ، در كتابهاى آنان نوشته شده ، در سينه‌هايشان ضبط و ثابت گشته است ، به طورى كه هيچ‌گاه از خاطرشان بيرون نمىرود .\r\n وَ لا تَكُونُوا أَوَّلَ كافِرٍ بِهِ  : و نخستين كافر به آن نباشيد .\r\nدر اينجا ، خداى تعالى سخن را به روش اندرزگويان پايين آورده مىفرمايد : ايمان به رسالت محمد صلّى اللّه عليه و آله و خلافت على ( ع ) بر شما واجب است ، زيرا آن ايمان تصديق‌كنندهء همان اعتقادى است كه در سينه داريد و در كتابهايتان آمده است .\r\nاگر ايمان نمىآوريد ، پس شكيبايى پيشه كنيد ! تا نخستين ناپذيرا ( كافر ) نسبت به آن نباشيد ، كه براى شما از هر زشتى زشت‌تر است ، زيرا كه شما به صدق ادعاى رسول خدا و جانشينش ، از پيش آگاه‌ايد . خود شما حجتى براى برهان صدق رسالت محمد صلّى اللّه عليه و آله محسوب مىشويد و اصل تصديق نزد شماست .\r\nاينكه نخستين كافر آمده است ، يا منظور آن است كه هنگام ظهور دعوت ، آنان از نخستين كافران بودند . يا اينكه نخستين كافران نسبت به ملل مختلف و اديان ديگر بوده‌اند . پس ، اين ايراد كه اين كلام در مورد يهود مدينه است و پيش از آنان ، بسيارى از مشركان مكّه كافر بودند ، ديگر وارد نيست .\r\n« اول كافر » ، خبر « لا تكونوا » است و حمل مفرد بر جمع يا از باب\r\n\r\n","description":"","footnote":"","page_name":" 22 ","page_number":42},
  {"content":"\r\n\r\nتقدير گرفتن لفظ « فريق » و « صنف » است ، يا از باب اين است كه معنى آن چنين است : « هر يك از شما نخستين كافر به آن نباشد » .\r\nروايت شده است كه يهود مدينه نبوت حضرت محمد صلّى اللّه عليه و آله را انكار كردند و به او خيانت ورزيدند ، و گفتند : ما مىدانيم محمد صلّى اللّه عليه و آله پيامبر و على ( ع ) وصى او است ، ولى تو ، آن محمد صلّى اللّه عليه و آله نيستى و على ( ع ) هم آن على نيست و اين دو ( محمد صلّى اللّه عليه و آله و على ( ع ) بعدا مىآيند كه از اين زمان ، 500 سال خواهد گذشت . « 1 »\r\n\r\n« تحقيق و شرح دربارهء فروختن آيات خدا به بهاى اندك »\r\n « وَ لا تَشْتَرُوا بِآياتِي ثَمَناً قَلِيلًا »  : نفروشيد ، به معنى « لا تستبدلوا » :\r\nتبديل نكنيد ، است . زيرا ، فروختن در امثال اين مقام به معناى مطلق تبديل كردن است .\r\nمنظور از بهاى اندك ، ارزشهاى زود گذر دنيوى است ، چه اگر زياد هم باشد ، در حقيقت و نفس الامر در برابر آخرت ناچيز است . نزول اين آيه دربارهء اشراف يهود مدينه است كه تورات را تحريف كرده بودند ، تا خويش را كه از طريق يهوديان ديگر ارتزاق مىشدند ، بقا بخشيده ، نگه دارند ( به اصطلاح براى باقى ماندن نان دانى و دكانشان ، حقيقت را تحريف نمودند ) و دوست نداشتند به سبب اقرار به نبى صلّى اللّه عليه و آله تورات تحريف شده را باطل كنند . اين خصوصيت مورد نزول و كنايه از امت حضرت محمد صلّى اللّه عليه و آله بودن ، منافاتى با عموم آيه و تعميم آيات ديگر كه در اينجا ياد شده است ، ندارد . زيرا كه اين آيات و ساير كلمات كتاب خدا ، اختصاص به مرتبهء خاصى ندارد ، بلكه براى هر مرتبه از مراتب آيات الهى مصداق مناسب آن مرتبه وجود دارد .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 109 .\r\n","page_name":" 23 ","page_number":43},
  {"content":"\r\n\r\nآيات تدوينى در كتاب خدا ، عبارت از نقشهاى كتاب الهى و الفاظى است كه دلالت بر آن دارد . آيات تدوينى را از آن جهت كه دلالتهاى آن نوشتارى ( نقوشى ) است ، تدوينى نامند . چون با حروف نوشته شده است مدوّن است و همچنين است نقوش اخبارى كه از ائمّه معصومان ( ع ) و صادقان ، صادر شده است و نيز الفاظى كه مورد دلالت نقوش هستند ، همه آيات تدوينى است . آيات آفاقى ، دربارهء موجوداتى است كه با شگفتى آفرينش و عجيب بودن خلقت آنها ، بر حكمت سازنده‌اش دلالت دارد .\r\nآيات انفسى ، عبارت از مراتب نفس و واردات و مشاهدات آن ، و نهفته بودن حقيقت اشيا در نفس خود است . كه آن حق ، به وسيلهء اعمال روانى ظهور پيدا مىكند ، شگفتيهاى تازه كه در دوره‌اى از دگرگونيها و تغييرهاى نفسانى حاصل شده است و اعمالى كه به وسيلهء اعضاى بدن ظاهر مىشود . كه همهء آنها از ژرفاى ناخودآگاه روان انسانى برخاسته و اوامر و نواهى خداوند را گوشزد مىكند ؛ همهء اين‌ها ، نشانه‌هاى الهى هستند .\r\nآيتهاى الهى را به بهاى اندك فروختن ، روى برگرداندن از آن است .\r\nاز آن جهت كه آيات الهى است ، چه مطلقا از آنها روى گردانده شود و يا در جهت ديگر از آنها بهره‌بردارى شود .\r\nپس ، هرگاه نمازگزار ، انگيزه و داعى بر نمازش ، تنها امر الهى باشد ، بدون اينكه نزديك شدن به خدا ، رضايت او ، نجات از آتش و يا داخل شدن به بهشت و يا به خواستن چيز ديگرى توجّه كند ، در اين صورت توجه به نفس خود نداشته ، اعمالى كه از او صادر مىشود ، حافظ آيات الهى است كه آن را به بهاى ناچيز نفروخته است .\r\nاگر نمازگزار براى خواستن نزديكى به خدا ، يا درخواست رضاى خدا ، يا نجات از آتش و يا براى داخل شدن به بهشت عمل نمايد ، يعنى\r\n\r\n","description":"","footnote":"","page_name":" 24 ","page_number":44},
  {"content":"\r\n\r\nهنگامى كه متوجّه عمل خود شده و در برابر عملش تقاضاى پاداشى داشته باشد ، در آن صورت آيات خدا را به بهاى اندك نفروخته است .\r\nهنگامى كه نمازگزار از خدا تندرستى خود يا تندرستى كسى را كه به او اهميّت مىدهد ، مىخواهد ، يا رفع بيمارى ، يا حفظ مال ، يا زياد شدن مال ، يا حفظ آبرو ، يا باقى ماندن مقام و منصب ، و يا چيرگى بر دشمن و موارد ديگر از هدفهاى مباح را درخواست نمايد ، آيات خداوند را به بهاى ناچيزتر از اول فروخته است . اگر درخواست‌كننده ( يا نمازگزار ) ، از خداوند بخواهد تا به هدفها و غرضهاى غير مباح برسد ، مانند خودنمايى ، بلند آوازه شدن ، و شهرت يافتن ، مدح مردم و دوست دارى آنان ، و حفظ مقام و منصبهاى غير مباح ، مانند قضاوت ، امامت ، حكومتهاى غير شرعى ، جلب مال غير مباح و دريافت حقوق و مستمرى از سوى پادشاهان و حاكمان و امور مشابه ديگر كه از غرضهاى غير مباح است ، در اين صورت ، آيات الهى را به ازاى عذاب هميشگى فروخته است . اين امر ، در همهء مسائل شرعى و حتّى در همهء اعمال مباح كه از نفس عاقلهء انسانى صادر مىشود صادق است .\r\nسزاوار است عملى كه از شخص عاقل صادر مىشود ، از مبدأ عقلانى آغاز شود و به آن مبدأ بازگشت كند . هنگامى كه كار عاقل با غرض عقلانى همراه نباشد ، او آيات خدا را به بهاى ناچيز تبديل كرده است . مقصود از آيت خدا ، آيت عقل است ، چون عقل آيت خداست و آيت آيت ، آيت است ، يا به تعبير ديگر ، نشانهء نشانه ، نشانه است .\r\nآنچه در آيات و اخبار در مورد ستايش از طلب وجه خدا ( وجه اللّه ) و درخواست خشنودى وى و جز آن آمده است ، مقصود آن خواستن است ، كه خود طلب كردن ، غرض و هدف قرار نگيرد ، و اصلا اين خواستن را احساس نكند .\r\nدر بين ارباب عمائم ( عمامه داران ) و صاحبان مراتب و مناصب و\r\n\r\n","description":"","footnote":"","page_name":" 25 ","page_number":45},
  {"content":"\r\n\r\nدون‌همتان ، كمتر كسى پيدا مىشود كه بتواند از غرضهاى مباح و غير آن خود را جدا كند .\r\nكسى كه به غرضهاى غير مباح مبتلا بوده ، بايد از شر آن به خدا پناه برد كه وجود اين شخص براى دين بندگان خدا ، از ابليس و لشكريانش بدتر است . و اجرتى كه بين آنان مرسوم و متداول است كه براى برخى از عادات ، مانند اذان ، نماز شب ، دفن ميّت ، قرائت قرآن و تعليم قرآن دريافت مىدارند ، همچنين مزدى كه ارباب منابر ( منبريها ) براى خواندن مصيبتها ، مرثيه خوانى و مجالس وعظ دريافت مىدارند ، حرام است و فقها ، به حرمت آن تصريح كرده‌اند . تازه اين غير از غرضهاى پست ديگرى است كه خداوند با ابتلا به آنها ، ايشان را مىآزمايد .\r\nامّا مزد قرار دادن براى بجا آوردن نماز و روزهء واجب براى كسى كه فوت شده باشد ، چه به طور يقين يا گمان يا احتمال ، يا اينكه يقين كرده ، و يا گمان كرده و يا احتمال داده باشد كه نماز و روزه‌اش درست نبوده است ، در اين صورت ، به نيابت از اين مرده ، نماز و روزه بجاى آوردن فتوا داده شده است . همچنين ، در مورد نيابت حج از زنده ناتوان و كسى كه توانا است و يا كسى كه فوت نموده ، اخبار زيادى رسيده است و علما اجماع بر صحّت اين اخبار كرده و به مضمون آن عمل نموده‌اند ، امّا توضيح نداده‌اند . ولى اجماع علما بر صحّت عمل آن ، منوط به آن است كه عامل آن چگونه قصد و نيّتى داشته باشد ، تا اينكه عبادت در برابر مزد محسوب نگشته و آيات خدا ، به بهاى اندك فروخته نشده باشد .\r\nامّا قاضى ، اگر در مجلس قضاوت به امر امام ، يا نايب او ، به امر قضات به طور عمومى يا خصوصى اقدام كند و در قضاوتش سواى امر خداى تعالى نظرى و ادّعايى نداشته باشد ، در آن صورت حافظ آيه و نشانهء خداى تعالى است . چه قضاوت نشانه‌اى از فرمان به قضا و فرمان نشانه‌اى از فرمانده ، و فرمانده نشانه‌اى از خداى تعالى است .\r\n\r\n","description":"","footnote":"","page_name":" 26 ","page_number":46},
  {"content":"\r\n\r\nاگر داعى قضاوت ، خواهان نزديكى به خدا ، يا نزديكى به امام ، و يا خواستار رضايت خدا و امام باشد ، و يا اصلاح بين مردم ، يا رفع دشمنيها ، يا احقاق حقوقهاى مردم ، يا رفع ستم و حفظ مظلوم ، يا اجراى احكام خداى تعالى و رعايت حدود الهى ، و يا مانند اين مسائل درست باشد ، آيات الهى را به ثمن قليل تبديل نموده است . اگر رياست بر بندگان و يا نفوذ يافتن و مشهور شدن در شهرها و سرزمينها ، جلب محبّت مردم ، يا ترساندن مردم ، يا شرافت يافتن و مرتبه و خدم و حشم ، و ديگر غرضهاى فانى و دنيوى و غير آنها از آرمانهاى پست او باشد ، در اين صورت ، آيات الهى را به عذاب دردناك هميشگى مبدّل كرده است . و اين در زمانى است كه قاضى از سوى امام ، براى قضاوت و يا براى عموم داوريها منصوب شده باشد . و اگر بدون اجازه و فرمان امام به داورى پرداخته باشد ، بايد به اين سخن معصوم ( ع ) توجّه داشته باشد كه فرمود :\r\nاينجا ( يعنى ، مجلس قضاوت ) ، جايگاهى است كه در آن جلوس نمىنمايند ( در آن جايگاه نمىنشينند ) مگر نبىّ ، يا وصىّ ، و يا شقّى « 1 » .\r\nهمچنين است حال صاحبان فتوى ( يعنى فتوا دهندگان ) اگر از سوى امام اجازه نداشته باشند ، يا امرى عام ، داعى و محرّك فتوايشان نباشد ، در اين صورت اين آيهء شريفه ، شامل حالشان مىشود كه مىفرمايد :\r\n « يَلْوُونَ أَلْسِنَتَهُمْ بِالْكِتابِ لِتَحْسَبُوهُ مِنَ الْكِتابِ »  « 2 » ، ( يعنى ، با زبانشان كتاب خدا را مىخوانند تا پندارند كه كتاب خدا را مىخوانند ) . و اين فرمودهء خداى تعالى :  « فَوَيْلٌ لِلَّذِينَ يَكْتُبُونَ الْكِتابَ »  « 3 » ، ( يعنى ، واى بر كسانى كه كتاب را با دستهاى خودشان مىنويسند .\r\nمنظور از كتاب ، كتاب نبوّت و احكام استنباط شده آن از آيات و\r\n\r\n\r\n","description":"","footnote":"\r\n( 1 ) كتاب وسايل الشيعة ، كتاب قضاء حديث 2 ، باب 3 از ابواب صفات قاضى .\r\n( 2 ) قسمتى از آيهء 78 سورهء آل عمران .\r\n( 3 ) قسمتى از آيهء 79 سورهء بقره .\r\n","page_name":" 27 ","page_number":47},
  {"content":"\r\n\r\nاخبار است .\r\nبنابراين ، فتوا و آيات قرآن و اخبار معصومان ( ع ) ، همين كتاب است كه زبان را به آن مىچرخانند و با دستهايشان مىنويسند .\r\nپس ، انسان تا زمانى كه از همهء غرضها و آمال ( چه درست و چه نادرست ) بيرون نرفته و رها نشده است ، آنچه بر زبانش جارى مىشود ، يا با دست مىنويسد ، در دهان مىچرخد و يا نوشته مىشود ، بىآنكه زبان ، فرمان‌بر امر خدا و دست ، آلت فعل خدا باشد ، اگر چه به صورت كتاب و يا به صورت ظاهر احكام شرعى و اخبار معصومان - عليهم السّلام - باشد . امّا ، در حقيقت نه از شريعت محسوب شده است و نه از معصومان عليهم السّلام است ، زيرا ، ارزش و حرمت صورت لفظ و نقش ، به نيّت گوينده و نويسنده است . چنانچه فقها - رضوان اللّه عليهم - فتوا داده‌اند كه اگر مقصود از لفظ محمّد ، محمّد بن عبد اللّه رسول خاتم صلّى اللّه عليه و آله باشد ، محترم است ، و دست زدن به آن ، بدون طهارت حرام است . ولى اگر همين نام نوشته شود و منظور آن حضرت صلّى اللّه عليه و آله نباشد ، حرمتى بر آن نيست ، با وجود آنكه صورت ظاهر لفظ ، در نوشتن هر دو يكى است ( جز با نيّت نويسنده ، تميزى بين آنها موجود نيست ) .\r\nاز اين رو ، قرآن كريم فرموده است :  « فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ  و  يَلْوُونَ أَلْسِنَتَهُمْ »  ، واى بر آنان كه كتاب ( كتاب خدا ) را مىنويسند و آن را در زبان مىچرخانند ( تلاوت مىنمايند ) ، آنچه دست آنان نوشته و زبانشان به آن گويا شده است ، واى بر آنچه به دست آورده‌اند .\r\nامّا آنچه از صورت قرآن نوشته شده است ، سزاوار آن است كه نهايت كوشش در احترام به آن به عمل آيد و حفظ صورت كتاب مراعات شود . مانند حفظ و اهتمام آن قرآنى كه عثمان جمع‌آورى نموده و به صورت كتاب ( قرآن ) ، با تأكيد در اخبار وارد شده است .\r\n\r\n","description":"","footnote":"","page_name":" 28 ","page_number":48},
  {"content":"\r\n\r\nامثال اين دو آيه ( 78 آل عمران و 79 بقره كه شرحش گذشت ) ، در حقّ شجرهء ملعونه است و آن عبارت از بنى اميّه ، حزبها و پيروان آنان تا روز قيامت است كه با امامان ( ع ) و شيعيان آن بزرگوار ، دشمنى ورزيدند ، تا چه رسد به اينكه در نوشتن كتاب و فتواى در احكام ، از آنان اجازه بگيرند .\r\nاز اين رو ، از اوّل صدر اسلام ، شيعه ، به اذن و اجازهء معصومان ( ع ) ، يا كسانى كه از سوى آن بزرگواران منصوب شوند ، اهتمام داشته‌اند .\r\nبه نحوى كه اگر آنان اجازه نفرمايند ، نه حكمى را بيان مىكنند و نه چيزى از آن را مىنويسند .\r\nهر مدرسى در تدريس خود ، و هر دانش‌پژوهى در آموختنش ، اگر مأمور به آن باشند ( اذن و اجازه داشته باشند ) و انگيزهء آنان جز اطاعت امر نباشد ، حافظ آيات خدا هستند . و گرنه ، آيات خدا را دگرگون كرده به بهاى اندك فروخته‌اند . حال ، چه غرض از آن امور مباح يا غير مباح باشد ، مانند قاضيان و مفتيان . و اين حالت ، در همهء اعمال و احوال عبادى يا غير آن وجود دارد .\r\nهيچ احدى جز مخلصان يافت نمىشود ، كه آيات خدا را به نحوى به بهاى اندك نفروشد . ما و همهء مؤمنان ، از اين عمل به خدا پناه مىبريم .\r\nاز اين فروش و تبديل ، بزرگتر آن است كه از پيامبر زمان يا ولىّ امر تقليد نموده ، آنگاه ، بعلّت اشتغال نفس به هوا و هوس ، از آن دورى به عمل آورى .\r\nيا اينكه خانهء دل را پاك كنى تا صاحب‌الامر ( ع ) ، در آن داخل گشته و در عالم صغير تو ، ظاهر شود . سپس از آن روى بگردانى ، يا اينكه او از تو دورى كند . در اين صورت ، حسرت و پشيمانى تو از هر نادم و پشيمانى بيشتر و شديدتر است .\r\n « وَ إِيَّايَ فَاتَّقُونِ »  : چون ترس در بيشتر مواقع در مورد وقوع\r\n\r\n","description":"","footnote":"","page_name":" 29 ","page_number":49},
  {"content":"\r\n\r\nاحتمالى حادثه است و تقوى در جايى است كه وقوع آن يقينى باشد . از سوى ديگر ، غفلت از نعمت و ترك وفاى به عهد و استهزاى به مورد عهد و پيمان داراى نقمت احتمالى است و فروختن آيات خدا كه اصل و اعظم آنها نبى زمان و جانشين او است به بهاى اندك نقمت يقينى است .\r\nزيرا كه فروختن ساير آيات خدا اگر چه نقمت احتمالى است ، ولى چون همهء آنها منجر به فروختن آيت كبراى خدا مىشود ، نقمت يقينى مىشود ، از اين رو ، در آيه پيش ، رهبت و ترس استعمال شده و در اينجا كلمهء تقوى به كار برده شده .\r\n\r\n[ سوره البقرة ( 2 ) : آيه 42 
  ]\r\nوَ لا تَلْبِسُوا الْحَقَّ بِالْباطِلِ وَ تَكْتُمُوا الْحَقَّ وَ أَنْتُمْ تَعْلَمُونَ ( 42 )\r\n\r\nترجمه :\r\nحقّ را لباس باطل مپوشانيد ، و آن را پنهان نسازيد ، در حالى كه مىدانيد آن حق است .\r\n\r\nتفسير :\r\n « وَ لا تَلْبِسُوا »  : يعنى نياميزيد .\r\n « الْحَقَّ »  : حقّ همان ايمان و عقيده دينى و فروع شرعى است ، كه از طريق ظاهر با ياد دادن و ياد گرفتن به دست مىآيد .\r\nيا از طريق باطل با الهام و وجدان حاصل مىشود ، يا اينكه حقّ همان ولايت على ( ع ) است . يا حقّ اعم از ولايت و عقايد دينى و فروع شرعى است .\r\n « بِالْباطِلِ »  : باطل ، همان كفر و ضدّ عقايد دينى و ضدّ فروع شرعى است . يا منظور از باطل ، ولايت غير على ( ع ) است . يا باطل ، اعمّ از همهء اينهاست . يا مقصود اين است كه اعمال الهى را با غرضهاى نفسانى نياميزيد . يا اينكه حق را كه نبوّت محمّد صلّى اللّه عليه و آله و ولايت على ( ع ) است و در كتاب شما ثابت بوده است ؛ به تحريفهاى باطل نياميزيد . يا حق را كه اوصاف محمّد صلّى اللّه عليه و آله و على ( ع ) است ، با باطلى كه در كتابهايتان پديد\r\n\r\n","description":"","footnote":"","page_name":" 30 ","page_number":50},
  {"content":"\r\n\r\nآورده‌ايد نياميزيد .\r\nو اين احتمال اخير مورد نزول آيه است .\r\n « وَ تَكْتُمُوا الْحَقَّ »  : يا به معنى « لا تكتموا الحقّ » است ، يعنى حق را پوشيده مداريد . يا به معنى « مع ان تكتموا الحق » است ، يعنى حق را با باطل نياميزيد در حالى كه حق را كتمان مىكنيد .\r\nدر حالت اوّل « لا تكتموا » ، مجزوم به عطف است . « لا تلبسوا و لا تكتموا » ، كه به علّت عطف ، لاى جازمه تكرار نشده است .\r\nدر حالت دوّم ، منصوب به « ان » مقدّر « ان تكتموا » است .\r\nمقصود از حقّ دوّم ، طبق قانون تكرار معرفه همان حق اوّل است و ممكن است حق دوّم غير حقّ اوّل باشد .\r\nپس ، معنى آيه چنين است : حق را به قصد كتمان يا بىتوجهى به آن ، با باطل مشتبه نكنيد ، يا مقصود اين است كه حقّ ظاهر را به باطل نياميزيد تا مطلب بر كسى كه حق بر او ظاهر شده ، مشتبه شود و حقّ غير ظاهر را هم كتمان نكنيد تا از نظر مردم مخفى بماند .\r\n « وَ أَنْتُمْ تَعْلَمُونَ »  : يعنى در حالى كه شما داناييد يا شما به حقّ و مشتبه كردن و پنهان نمودن آن آگاهيد ، يا شما حق را مىدانيد ولى آن را به باطل آميخته پنهان مىداريد .\r\n\r\n[ سوره البقرة ( 2 ) : آيه 43 
  ]\r\nوَ أَقِيمُوا الصَّلاةَ وَ آتُوا الزَّكاةَ وَ ارْكَعُوا مَعَ الرَّاكِعِينَ ( 43 )\r\n\r\nترجمه :\r\nو نماز را برپاى داريد و زكات بدهيد و با ركوع‌كنندگان ركوع كنيد .\r\n\r\nتفسير :\r\n « وَ أَقِيمُوا الصَّلاةَ وَ آتُوا الزَّكاةَ »  : بيان نماز و اقامهء آن و زكات و پرداخت آن ، در اوّل همين سوره گذشت .\r\n « وَ ارْكَعُوا مَعَ الرَّاكِعِينَ »  : ركوع ، در لغت و عرف عام ، به معنى انحنا است و مجازا به معناى خوار كردن خويش آمده است .\r\n\r\n","description":"","footnote":"","page_name":" 31 ","page_number":51},
  {"content":"\r\n\r\n « وَ أَقِيمُوا الصَّلاةَ وَ آتُوا الزَّكاةَ »  : در عرف متشرعه ، عبارت است از انحناى مخصوص كه در نماز واقع مىشود و به طور مجاز بر خود نماز استعمال مىشود و امّا در زبان شارع ، بر فرض كه ثبوت حقايق شرعية را هم بپذيريم ، نقل لفظ ركوع به انحنا در نماز معلوم نيست . و اگر آن را نيز بپذيريم ، مىگوييم كه استعمال لفظ ركوع در خضوع و تذلّل آن قدر زياد شده كه اين استعمال بر استعمال در ركوع نماز غالب شده ، چون نماز در شريعت ما عبادتى است جامع . عبادت تكوينى ساير موجودات و عبادات ملايكه و جامع عبادات مقامات انسان و مراتب و شئون او . از اين رو ، ركوع نماز در واقع صورتى از عبادات فرشتگان است كه دائما در ركوع‌اند و صورتى از عبادت حيواناتى است كه سرشان به سوى زمين خميده است و صورتى از عبادت مقام انسان است كه فرد براى اصلاح زندگى و تدبير دنيايش اجرا مىكند و اينكه خداى تعالى بعد از ذكر نماز مىفرمايد :  « وَ ارْكَعُوا مَعَ الرَّاكِعِينَ »  .\r\nمنظور ، امر به جماعت يا همراهى مسلمانان در عبادتها و خضوع آنهاست .\r\nيا منظور ، موافقت و همراهى با اهل دنيا در مورد امرار معاش آنهاست ، يعنى سزاوار نيست كه اقامهء نماز مانع امرار معاش شما بشود ، بلكه سزاوار است كه مناسب با امرار معاش و اصلاح دنيا هم باشد ، چنان كه بايد مردانى باشيد كه تجارت و خريدوفروش ، شما را از ياد خدا و بر پا داشتن نماز باز ندارد .\r\n\r\n[ سوره البقرة ( 2 ) : آيه 44 
  ]\r\nأَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ وَ أَنْتُمْ تَتْلُونَ الْكِتابَ أَ فَلا تَعْقِلُونَ ( 44 )\r\n\r\nترجمه :\r\n( 2 / 44 )\r\nآيا مردمان را به نيكى فرمان مىدهيد و خويشتن را فراموش مىكنيد ، در حالى كه شما كتاب را مىخوانيد ، پس آيا تعقّل\r\n\r\n","description":"","footnote":"","page_name":" 32 ","page_number":52},
  {"content":"\r\n\r\nنمىكنيد ؟\r\n\r\nتفسير :\r\n « أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ »  : اگر منظور از امر به حسن معاشرت در امرار معاش باشد ، اين جمله به منزلهء تعليل  « وَ ارْكَعُوا مَعَ الرَّاكِعِينَ »  به معنى اخير است ( موافقت در امرار معاش كه در آيهء پيش ياد شد ) و فرمان الهى مربوط به حسن معاشرت است با بهترين و رساترين وجه تأكيد . اگر منظور از امر به نيكى ، حسن مؤانست با حقّ و حسن معاشرت با خلق باشد ، در واقع علّت مجموع فرمودهء خداى تعالى در آيهء پيش ( و اقيموا الصلاة . . . ) است .\r\nاستفهام در آيه ، براى نكاتى توبيخى است ، و معنى آن اين است كه شما حتما به حكم فطرت در يافته‌ايد كه مردم را به نيكوكارى و احسان در عبادات و حسن معاشرت با مردم فرمان دهيد . و شما از سوى خدا مكلّف‌ايد كه مطابق فطرت ( كه ناخودآگاه به آن توجّه كرده و ديگران را به آن امر مىكنيد ) عمل نماييد . براى شما جائز نيست كه مردمان را به اجراى آنها فرمان دهيد و خويشتن آن امور را ترك كنيد و با امتثال امر خدا ، خودتان را اصلاح ننماييد . شما شايستهء فرمان دادن نيستيد ، مگر اينكه نخست نفس خود را با برپايى نماز و دادن زكات و انجام ركوع با راكعان ( به هر معنى كه اطلاق شود ) ، اصلاح كنيد ، سپس ، مردم را به اجراى آنها فرمان دهيد . زيرا زشت است مردم را به اين مسائل فرمان داده خود را فراموش نماييد . به طور كلّى ، در پيشگاه عقل و عرف ، اين امر ناپسنديده است .\r\n « وَ أَنْتُمْ تَتْلُونَ الْكِتابَ »  : منظور از تلاوت كتاب ، يا اين است كه شما كتابهاى آسمانى ، مانند تورات ، انجيل و صحف و غيره را مىخوانيد ، ولى مردم نمىخوانند .\r\nيا اينكه شما كتاب نبوّت و احكام شريعت را مىخوانيد ، نه مردم ،\r\n\r\n","description":"","footnote":"","page_name":" 33 ","page_number":53},
  {"content":"\r\n\r\nپس شما سزاوارتريد كه امر خدا را اطاعت كنيد . يا معنى آن اين است كه شما كتاب را خوانده‌ايد و در آن زشتى امر به معروف و نهى از منكر را در مورد كسى كه خويشتن را امر و نهى نكند ، خوانده‌ايد .\r\n « أَ فَلا تَعْقِلُونَ »  : پس چرا به عقل ، زشتى كردار خود و عقوبت اين امر ناپسند را نمىيابيد ؟\r\n\r\nتحقيق دربارهء امر به معروف و نهى از منكر و موارد آن\r\nبه طور كلى ، امر به معروف و نهى از منكر اجمالا واجب است . امّا عموميت وجوب آن به نحوى نيست كه براى هر فرد و نسبت به هر كسى شرطى نداشته باشد ( پس چنين وجوبى نيست كه هر كس بدون شرائط لازم به اين عمل اقدام كند ) .\r\nدر تفصيل مطلب ، مىگوييم : اين دو بر هر بالغ رشيدى نسبت به كسى كه در عالم صغير او واقع شده ، واجب است ، زيرا زمانى كه تكليف به انسان تعلّق گرفت ، بر او لازم است كه نفس خود و قواى درونى خويش را به آنچه مىداند كه خير است ، فرمان دهد و از آنچه كه نسبت به قواى انسانى او شرّ است ، باز دارد . همانطور كه پيش از اين ، نسبت به قواى حيوانى ، اين كار را مىكرده است .\r\nنخست ، بايد آنچه را از خير و شر نمىدانسته است با تحصيل علم ، به آگاهى بپردازد ، سپس به امر و نهى روى آورد و پس از امر و نهى به خود و آنهايى كه زير دست او هستند ، مانند زن و فرزندان و غلامان ، امر و نهى نمايد ( البته نمىتواند به مزدور يا رختشوى يا خدمتگزارى كه دارد ، امر و نهى نمايد . تنها بر او است به آنچه مىداند كه خير آنهاست ، فرمان دهد و از آنچه بر ايشان ناپسند است ، باز دارد ) و هر چه از خير و شر را نمىداند ، ابتدا بايد به تحصيل آنها پرداخته آنها را بشناسد ؛ سپس امر و نهى آغاز كند .\r\n\r\n","description":"","footnote":"","page_name":" 34 ","page_number":54},
  {"content":"\r\n\r\nالبتّه لازم نيست اوّل نفس خود را پاك كرده و بعد از امام اجازه گيرد تا امر و نهى كند ، زيرا آنهايى كه زير دست او هستند ، مانند قوا يا لشگريان او ، در عالم صغير هستند و از جملهء اجزاى وجود او محسوب مىشوند و امر و نهى نسبت به آنها مطلق است و مقيّد به طهارت نفس از همهء امور ناپسند و حصول قوّهء قدسيّه كه مانع معاصى باشد ، نيست .\r\nآرى بر او است كه نخست به خويشتن امر و نهى نمايد و نفس را از پليديها باز دارد . سپس ، آنان را كه زير دست او هستند مورد امر و نهى قرار دهد ، و گرنه در زمرهء امر به معروف‌كنندهء تارك و نهىكنندهء فاعل قرار مىگيرد .\r\nاما نسبت به عموم مردم لازم است گفته شود كه اين امر بر همه كس واجب نيست ، بلكه بر افرادى واجب مىشود كه :\r\nنخست ، خود را از گناهان و رذايل اخلاقى پاك كرده قوهء قدسيّهء بازدارنده از ارتكاب گناه را به دست آورده باشند .\r\nدوم ، پسند و ناپسند هر كس را بشناسند ، زيرا ، پسند و ناپسند بر حسب اختلاف « حالات » اشخاص متفاوت است و حديث « حسنات الابرار سيّئات المقرّبين » - آنچه نيكوكاران را حسنات است نزديكان را گناه محسوب مىشود - بر همين اصل دلالت دارد .\r\nدر مورد شرط اول و دوم ، يعنى طهارت و پاك كردن نفس از رذايل ، تحصيل قوهء قدسيّه كه مانع از معاصى باشد ، بين فقها اختلاف است ، ولى اكثر فقها ( رضوان اللّه عليهم ) فتوا داده‌اند كه امر به معروف نسبت به كسى كه معروف را ترك كند و نهى از منكر در مورد فاعل منكر واجب است و آن دو ، شرط وجوب امر به معروف و نهى از منكر نيستند .\r\nو اما در مورد شرط سوم كه عبارت از شناختن معروف و منكر در مورد هر كسى است ، اختلافى نيست و آن شرط ، وجوب امر به معروف و نهى از منكر است . حتّى خلافى نيست كه آن شرط ، جواز آن دو است ، تا\r\n\r\n","description":"","footnote":"","page_name":" 35 ","page_number":55},
  {"content":"\r\n\r\nجايى كه برخى گفته‌اند : اين شرط اخير اقتضا مىكند كه دو شرط اول نيز معتبر باشد ، زيرا علم به معروف و منكر هر كس ، مقتضى آگاهى كامل به حال آن شخص است ، به نحوى كه بداند او در چه مقامى از ايمان و اسلام است و بداند كه كدام مرتبه از احكام را آن مقام اقتضا مىكند . اين بصيرت و آگاهى حاصل نمىشود ، جز در مورد كسى كه از معاصى و رذايل پاك گشته ، و قوهء قدسيه را تحصيل كند كه آن شرط فتوا دادن است ، چون فتوا نيز مانند امر به معروف ، براى هر كسى جائز نيست ، بلكه براى كسى جائز است كه خود را پاك گرداند و قوهء قدسيّهء ياد شده را تحصيل نمايد . در اين مورد ، به زودى بيانى خواهد آمد .\r\nآنچه از حضرت صادق ( ع ) روايت شده است ، تصريح به عدم جواز امر به معروف و نهى از منكر براى هر كس ، نسبت به عموم مردم دارد . يعنى ، هر فردى نمىتواند به عموم مردم در هر مقام و حالى ، امر به معروف و نهى از منكر نمايد .\r\nاين است گفتهء آن حضرت ( ع ) : آن كس كه از هواجس نفسانى ( وسواس درون ) برون نرفته ، از آفات و شهوات رهايى نيافته ، شيطان را از خود گريزان نساخته ، در كنف توجه الهى در امان و حفاظت حق قرار نگرفته است ، شايستهء امر به معروف و نهى از منكر نيست .\r\nزيرا اگر به اين گونه صفات آراسته نباشد ، هر چه از او صادر مىشود دليلى عليه خود او است و سودى براى مردم در برنخواهدداشت .\r\nخداى تعالى فرموده است :  « أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ »  ( آيا مردم را به نيك فرمان مىدهيد و خودتان را فراموش مىكنيد ) ؟\r\nدر واقع ، از سوى حق به او گفته مىشود : اى خائن ، همانطور و به همان نوع كه به نفس خود خيانت كردى و افسار آن را رها نمودى ،\r\n\r\n","description":"","footnote":"","page_name":" 36 ","page_number":56},
  {"content":"\r\n\r\nمىخواهى به آفريده‌ها و خلق من نيز خيانت كنى ؟ « 1 » چنين حالتى در روايت ديگرى از حضرت صادق ( ع ) نقل شده است .\r\nاز حضرت پرسيده شد ، كه آيا امر به معروف و نهى از منكر بر همهء امت واجب است ؟\r\nفرمودند : نه .\r\nگفته شد : براى چه ؟\r\nفرمود : اين امر به آن تواناى دانايى كه به شايسته و ناشايسته آگاه است تعلق مىگيرد ، كه بتواند مورد اطاعت قرار گيرد ، نه بر ضعيفانى كه راه را بلد نيستند و نمىدانند به چه كسى و از كجا بگويند و نمىدانند كدام حق و كدام باطل است . دليل آن ، كتاب خداست كه مىفرمايد :  « وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ »  ( سورهء آل عمران آيهء 104 ) .\r\nو بايد از شما گروهى باشند كه مردم را به خير خوانده ، امر به معروف و نهى از منكر نمايند .\r\nاين آيه ، خاصّ است و عام نيست چنان كه خداى تعالى مىفرمايد :\r\n « وَ مِنْ قَوْمِ مُوسى أُمَّةٌ يَهْدُونَ بِالْحَقِّ وَ بِهِ يَعْدِلُونَ »  ( سورهء اعراف آيه 159 ) : از قوم موسى گروهى به حق هدايت جسته ، به آن باز مىگردند ( و مردم را دعوت مىكنند ) .\r\nدر اين آيه ، خداوند نفرموده است « على امّة موسى » و نفرمود « على كل قوم » ، در حالى كه آنان در آن روزگار امّتهاى مختلفى بودند و لفظ « أمّة » بر يك نفر به بالا صدق مىكند ، چنانچه خداى تعالى دربارهء ابراهيم ( ع ) كه يك نفر است ، فرموده :\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 110 .\r\n","page_name":" 37 ","page_number":57},
  {"content":"\r\n\r\n « إِنَّ إِبْراهِيمَ كانَ أُمَّةً قانِتاً لِلَّهِ »  ( سورهء نحل آيهء 120 ) .\r\nابراهيم ( ع ) امّت فرمان‌بر خداى تعالى بود . مقصود اين است كه ابراهيم مطيع خدا بود . . . تا آخر حديث « 1 » .\r\nاخبار بسيارى در نكوهش آن كس كه به ديگران امر به معروف كرده ، خود آن را ترك مىكند ، يا نهى از منكر كننده‌اى كه خود فاعل امر ناپسند است ، وارد شده . اين اخبار ، گواه بر اين است كه امر به معروف و نهى از منكر ، براى هر كس نسبت به همهء مردم واجب نيست . مانند آنچه كه به امير المؤمنين ( ع ) نسبت داده شده است ، كه فرمود : نهى از منكر نماييد و خويشتن را نيز از ارتكاب منكر بازداريد ، زيرا به شما امر شده است كه پس از تناهى و خوددارى از منكر ، به نهى بپردازيد « 2 » .\r\nو فرمودهء على ( ع ) است كه : لعنت خدا بر امر به معروف‌كنندگانى كه خود ، آن معروف را ترك كنند ، و نهى از منكركنندگانى كه خود عامل اجراى آن ناشايست هستند « 3 » .\r\nمانند اين خبر ، در ذمّ كسانى آمده است كه عدل را توصيف كنند و خود خلاف آن را انجام دهند . و اينكه چنين كسى در روز رستاخيز ، سخت‌ترين دريغ و حسرت را خواهد برد .\r\nبنابراين ، اخبارى كه دلالت بر عموم وجوب امر به معروف و نهى از منكر مىكند ، يا به عالم پاك يا به كسى كه به معروف و منكر دانا باشد ، اختصاص دارد . يا اينكه مىگوييم : تطهير و حصول علم ، از مقدمات امر به معروف و نهى از منكر است . پس آن دو ، به طور مطلق واجب‌اند بدون شرط و امّا حصول آن دو شرط به علم و تطهير است نه وجوب آن دو بنابراين ، امر به آن دو مقتضى اين است كه قبلا امر به مقدّمات آنها بشود .\r\n\r\n\r\n","description":"","footnote":"\r\n( 1 ) تفسير برهان ، ج 1 ، ص 307 .\r\n( 2 ) نور الثّقلين ، ج 1 ، ص 310 ، حديث 319 .\r\n( 3 ) نور الثّقلين ، ج 1 ، ص 315 ، حديث 320 .\r\n","page_name":" 38 ","page_number":58},
  {"content":"\r\n\r\nعلاوه بر اين ، مىتوان گفت كه خود مقدّمات ، با قطع نظر از صاحب مقدّمه ، متعلّق به امر و مأمور به آن است .\r\nيا مىگوييم ، اين مورد به طور كلّى بر همه واجب است ، ولى به عنوان تعاون بر نيكوكارى و پرهيزگارى و ترك هميارى در گناه و تجاوز ( نه به عنوان امر به معروف و نهى از منكر ) .\r\nاگر لفظ اخبار ، به عنوان امر به معروف و نهى از منكر است ، به آن دليل است كه برخى از الفاظ ، گاهى به جاى بعضى ديگر به كار مىروند .\r\n\r\n[ سوره البقرة ( 2 ) : آيه 45 
  ]\r\nوَ اسْتَعِينُوا بِالصَّبْرِ وَ الصَّلاةِ وَ إِنَّها لَكَبِيرَةٌ إِلاَّ عَلَى الْخاشِعِينَ ( 45 )\r\n\r\nترجمه :\r\nبه شكيبايى و نماز استعانت جوييد ، چه آنها جز براى خشوع‌كنندگان دشوار است .\r\n\r\nتفسير :\r\n « وَ اسْتَعِينُوا »  : يعنى از صبر و نماز كمك بگيريد در آنچه كه ياد شد ، از وفاى به عهد تا آخر . يا در زمينهء پاك كردن نفس و امر ديگران به نيكى ، يا در خيلى از كارها ، مانند خوددارى از چيزهايى كه نهى شده ، كه آيهء وفاى به عهد ، تا آخر آن ، كه دربارهء طهارت نفس ، امر به معروف دربارهء ديگران ، امتثال امر ، صبر و حسن برخورد در مصيبتها ، حسن معاشرت با خلق و به دست آوردن راحتى در دنيا و آخرت است . ( يعنى با يارى گرفتن از صبر و صلاة به امور ياد شده ، روى آوريد ) .\r\n « بِالصَّبْرِ »  : هيچ كدام از آنچه كه ياد شد ، جز با شكيبايى ميسّر نمىشود و شكيبايى حبس نفس است از هيجان به هنگام خشم ، از تندروى در شهوت و از بىتابى در پيش‌آمدهاى ناگوار .\r\nكسى كه در كارهايش از شكيبايى يارى جويد ، خشم او را از حق و حقيقت بيرون نمىبرد ، شهوت او را در باطل نمىافكند ، مصيبتها به نظرش خوار و بىمقدار مىآيد ، اسير شهوت و غضب نمىشود ، در\r\n\r\n","description":"","footnote":"","page_name":" 39 ","page_number":59},
  {"content":"\r\n\r\nگرفتاريها و مصائب بىتابى نمىكند ، در دنيا از گرفتار شدن در بندهاى دنيوى و بىتابى راحت است ، در آخرت از زنجيرهاى عذاب در امان خواهد بود و در بهشت ، از نعمتهاى بزرگ و ارزشمند برخوردار است همچنين ، شهوت و غضب و بلاها ، مانع زياد كردن توشهء آخرت و امرار معاش او نمىشود .\r\n « وَ الصَّلاةِ »  : نماز ، در حقيقت در ولىّ امر ولايت او ، و در غير ولى امر ، پذيرش ولايت او است ، چنان كه زكات ، بيزارى جستن از غير ولىّ امر است . از اين رو ، نماز و زكات ، ستونهاى دين هستند .\r\nهيچ شريعتى از زمان آدم - عليه السلام - نبوده است ، مگر اينكه اساس آن بر اين دو امر استوار بوده است . اگر كالبد انسان فرمان‌بر دل باشد و صفات قلبى در كالبد ظهور يابد ، نماز و روزه در همهء شريعتها به صورتى از اعمال قالبى ظاهر مىشود .\r\nچون شرايع و اديان ، بر حسب اختلاف در مراتب كمالى پيامبران و بر حسب اختلاف زمانها و استعداد اهل آن زمان ، متفاوت است . صورت نماز و زكات هم در شريعتهاى مختلف متفاوت است .\r\nچون شريعت محمّد صلّى اللّه عليه و آله طبق اخبار پيامبران ، كاملترين شريعتها است ، صورت نماز و زكات در شريعت آن حضرت ، كاملترين صورتهاست .\r\nامّا صبر ، در اخبار به روزه تفسير شده است ، زيرا روزه كاملترين وجه صبر و موجب حصول ساير انواع صبر است . از اين رو ، شگفت‌آور نيست وقتى مىبينيم صبر به رسالت هم تفسير شده است ، چون فرستادهء خدا با انذارى كه مىكند ، نفس را از اجراى خشم و شهوت و بىتابى در مصيبت باز مىدارد و تفسير آن به رسول صلّى اللّه عليه و آله ، براى اتحاد آن با رسالتى است كه مرتبه‌اى از مراتب او است ، زيرا دارندهء هر مرتبه‌اى با مرتبهء خودش متّحد است ( همچنان كه عالم به علمش و عاقل به عقلش متّحد\r\n\r\n","description":"","footnote":"","page_name":" 40 ","page_number":60},
  {"content":"\r\n\r\nاست ، رسول نيز با رسالتش متّحد است ) . شگفت‌آور نيست كه نماز به على ( ع ) نيز تفسير شده است ، زيرا ولايت شأن و مرتبه‌اى از وجود بوده ، و او با مرتبهء خود متّحد است . از حضرت صادق ( ع ) روايت شده است كه : چه چيزى او را منع مىكند كه هرگاه غمى از غمهاى دنيا برايش پيش آيد ، وضو بگيرد ، سپس به محل نمازش داخل شود و دو ركعت نماز به جاى آورد و خدا را در آن دو ركعت بخواند . آيا نشنيدى قول خدا را كه مىگويد :  « وَ اسْتَعِينُوا بِالصَّبْرِ وَ الصَّلاةِ »  « 1 » : باز از آن حضرت نقل شده است كه على ( ع ) وقتى چيزى او را مىترساند و موجب نگرانيش مىشد ، به نماز رو مىآورد و در موقع نماز ، اين آيه را تلاوت مىفرمود :\r\n « وَ اسْتَعِينُوا بِالصَّبْرِ وَ الصَّلاةِ »  « 2 »  « وَ إِنَّها »  : ضمير « ها » ، چنان كه از اخبار استنباط مىشود ، به نماز برمىگردد ( بعضى گفته‌اند « ها » در « انّها » به استعانت در صبر و صلاة برمىگردد ) .\r\nدر تفسير امام ( ع ) ، از قول آن حضرت آمده است كه اين كارها عبارت است از نمازهاى پنج‌گانه و صلوات بر محمّد صلّى اللّه عليه و آله و خاندان او ، همراه با فرمانبردارى از اوامر آنان و ايمان به پنهان و آشكار ايشان و ترك معارضه با آنان . زيرا الفاظى از قبيل چرا و چگونه ؟ دلالت مىكند بر اينكه ضمير « ها » به نماز برمىگردد و منظور از نماز ، ولايت است .\r\nنمازهاى پنج‌گانه و درود بر محمد صلّى اللّه عليه و آله و خاندانش و فرمانبردارى از اوامر آنان و ترك مخالفت با ايشان ، ظهور ولايت است . « 3 »  « لَكَبِيرَةٌ »  : صبر و نماز بر هر كس سنگين است ، زيرا انسان ، مادام كه از خودخواهى خويش بيرون نرفته و به عظمت خداوند آگاهى نيافته\r\n\r\n\r\n","description":"","footnote":"\r\n( 1 ) تفسير عياشى ، ج 1 ، ص 43 ، حديث 39 .\r\n( 2 ) تفسير صافى ، ج 1 ، ص 111 .\r\n( 3 ) تفسير صافى ، ج 1 ، ص 111 .\r\n","page_name":" 41 ","page_number":61},
  {"content":"\r\n\r\nاست ، برايش ممكن نيست تا نمازى كه انقياد امر به خدا و فرمانبردارى از او است و كارهايى كه موجب اين انقياد است از وى ظهور يابد . زيرا خودخواهى كه از صفات شيطان و نفس به شمار مىآيد ، مخالف فرمانبردارى است كه صفت انسان است .\r\n « إِلَّا عَلَى الْخاشِعِينَ »  : خاشعين به خوارشدگان تحت عظمت خدا و خارج‌شدگان از خود بينى و بزرگ‌پندارى ، اطلاق مىشود .\r\nخشوع و خضوع و تواضع ، الفاظى هستند كه معانى آنها نزديك به هم است ، زيرا خشوع حالتى است كه از احساس به عظمت آنچه مورد خشوع است حاصل مىشود و دوست داشتن و لذّت بردن از وصال همراه آن بوده ، با درد جدايى نيز آميخته است .\r\nخضوع هم همين حالت است ، ولى در خضوع احساس عظمت مورد خضوع بيشتر و محبت پنهان‌تر است .\r\nتواضع نيز همين حالت است و عظمت در آن بيشتر و محبت در آن پنهان‌تر از خضوع است .\r\nبدان كه انسان به هر نسبت كه از خودبينى و شيطنت خويش بيشتر بيرون رود ، به همان نسبت فرمانبردارى وى از ولىّ امرش بيشتر مىشود و هر چه جهت انقياد و فرمانبرداريش بيشتر شود ، خشوعش زياد مىشود ، يعنى عظمت ولىّ امرش را بيشتر احساس مىكند و از وصال او لذت برده ، از دوريش ناراحت مىشود . و هر چه خشوعش افزونى يابد ، از نمازش لذّت بيشتر مىبرد تا آنجا كه نماز ، نور چشمش گشته و راحتى او در نماز خواهد بود . چنان كه از پيامبر صلّى اللّه عليه و آله روايت شده است كه فرمود :\r\n« قرة عينى فى الصّلاة » ، ( نور چشمم در نماز است ) و فرمودند :\r\n« روّحنا يا ارحنا يا بلال » ، اى بلال ما را راحت كن ، يعنى اذان بگوى\r\n\r\n","description":"","footnote":"","page_name":" 42 ","page_number":62},
  {"content":"\r\n\r\nتا نماز بخوانيم و راحتى احساس كنيم « 1 » .\r\n\r\n[ سوره البقرة ( 2 ) : آيه 46 
  ]\r\nالَّذِينَ يَظُنُّونَ أَنَّهُمْ مُلاقُوا رَبِّهِمْ وَ أَنَّهُمْ إِلَيْهِ راجِعُونَ ( 46 )\r\n\r\nترجمه :\r\nآنانى كه گمان مىكنند پروردگارشان را ملاقات مىكنند و به سوى او باز مىگردند .\r\n\r\nتفسير :\r\n « الَّذِينَ يَظُنُّونَ أَنَّهُمْ مُلاقُوا رَبِّهِمْ »  : يعنى گمان مىكنند در زندگى دنيا پروردگارشان را ملاقات مىنمايند . گاهى ربّ ، به ربّ مضاف و ملاقات به ملاقات با ربّ مضاف از جهت ربوبيّتش تفسير مىشود . و آن ملاقات ، به سبب ظهور صورت مثالى ربّ است در سينه ( صدر ) كه در اصطلاح صوفيّه فكر و در زبان شريعت سكينه ناميده مىشود و آن ظهور صاحب‌الامر در عالم صغير است .\r\nنخستين مرتبهء معرفت علم به نورانيّت است ، بنابراين كلمهء « ظنّ » در همان معنى خودش استعمال شده است . چون آنها يقين ندارند ، بلكه متوقّع و اميدوارند كه به ملاقات پروردگارشان نايل شوند .\r\nممكن است به ملاقات ربّ مضاف در آخرت تفسير شود ، كه باز « ظنّ » در معنى خود استعمال شده است ، زيرا آنها يقين ندارند كه به ملاقات پروردگارشان در آخرت نائل مىشوند ، يا عاقبت آنها ختم به شرّ شده در آتش نگونسار خواهند گشت .\r\nممكن است ملاقات را روبرو شدن با حساب و جزا تفسير كرد .\r\nيعنى روز رستاخيز ، كه در اين صورت ، « ظنّ » به معنى يقين خواهد بود و چون دانشهاى نفس غير از معلومات آن است و حتى گاهى معلومات از علوم تخلّف كرده ، علم خلاف واقع مىشود . از اين رو ، بيشتر وقتها\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 111 .\r\n","page_name":" 43 ","page_number":63},
  {"content":"\r\n\r\nبه جاى علم ، ظنّ استعمال مىشود ، چون علوم به ظنون و گمانها شبيه است . به خلاف علوم دل و روح ( كه آنها يقينى هستند و به گمان مشابهت ندارند ) .\r\n « وَ أَنَّهُمْ إِلَيْهِ راجِعُونَ »  : و آنان پس از ملاقات در زندگى دنيوى ، يا پس از بعثت ( برانگيخته شدن ) و روبرو شدن با حساب آخرت ، به سوى او باز مىگردند .\r\n\r\n[ سوره البقرة ( 2 ) : آيه 47 
  ]\r\nيا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَ أَنِّي فَضَّلْتُكُمْ عَلَى الْعالَمِينَ ( 47 )\r\n\r\nترجمه :\r\n( 2 / 47 )\r\nاى بنى اسرائيل به ياد آريد نعمت مرا كه بر شما ارزانى داده و به آن نعمت شما را از جهانيان برتر قرار دادم .\r\n\r\nتفسير :\r\n « يا بَنِي إِسْرائِيلَ »  : تكرار در ندا به بنى اسرائيل ، براى تأكيد است و نيز براى اين است كه منظور از بنى اسرائيل در آيهء پيش ، همانطور كه گذشت بنىآدم بوده ، ولى در اينجا ، حقيقتا منظور خود بنى اسرائيل است . زيرا خدا ، به واسطهء نعمتى كه به خصوص به آنان داده است ، بر ايشان منّت مىنهد . البته هدف از اين اظهار امتنان ، كنايه از امّت محمد صلّى اللّه عليه و آله و ساير مردم است كه آنها نيز بايد نعمت خدا را به ياد آرند .\r\n « اذْكُرُوا نِعْمَتِيَ الَّتِي أَنْعَمْتُ عَلَيْكُمْ »  : منظور از نعمت ، بعثت انبيا از بين خود بنى اسرائيل است . و همچنين ، منظور از راهنمايى آنان به شما در جهت بعثت محمد صلّى اللّه عليه و آله و جانشينى وصىّ او است . يا مقصود از نعمت ، كه به طور اضافه ( نعمتى الّتى ) ياد شده است ، جنس نعمت منظور نظر است .\r\n « وَ أَنِّي فَضَّلْتُكُمْ عَلَى الْعالَمِينَ »  : بنا بر اينكه مقصود جنس باشد ، اين عبارت كه با واو ، به عبارت قبلى عطف شده است ، از نوع عطف\r\n\r\n","description":"","footnote":"","page_name":" 44 ","page_number":64},
  {"content":"\r\n\r\nتفصيل بر اجمال است ( در آيهء پيشين ، به طور مجمل از نعمت سخن به ميان آورده شده است . در اينجا ، به طور گسترده آمده است ) .\r\nنسبت دادن نعمت ، به اشخاص موجود با اينكه نعمت متعلّق به پدرانشان بوده است كه از بين رفته‌اند ، از آن جهت است كه كلام بر طريق خطاب‌كردنهاى عرفى جارى شده است كه در عرف ، چيزى را كه از برخى از افراد يك طايفه صادر شود ، به بعضى ديگر نسبت مىدهند كه از جهت سنخيّت و توافق در حسب و نسب با آنها شريك نيستند .\r\nمنظور از « عالمين » ، مردم همان دوران است كه با آنها هستند ، نه اينكه مردم همهء جهان ، تا اينكه لازم آيد آنان ، از امّت محمد صلّى اللّه عليه و آله برتر باشند ( پس ، بنى اسرائيل بر امّتهاى خودشان برترى داشته‌اند ، نه اينكه در همهء زمانها و بر همهء امّتها برترى داشته باشند ) .\r\n\r\n[ سوره البقرة ( 2 ) : آيه 48 
  ]\r\nوَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَ لا يُقْبَلُ مِنْها شَفاعَةٌ وَ لا يُؤْخَذُ مِنْها عَدْلٌ وَ لا هُمْ يُنْصَرُونَ ( 48 )\r\n\r\nترجمه :\r\n( 2 / 48 )\r\nبترسيد از روزى كه هيچ كس به جاى ديگرى جزا و پاداش نبيند و شفاعتى پذيرفته نشود و عوضى گرفته نشود و آنان يارى نمىشوند .\r\n\r\nتفسير :\r\n « وَ اتَّقُوا يَوْماً »  : منظور از يوم ، روز مرگ است . زيرا آن روز ، روزى است كه  « لا تَجْزِي نَفْسٌ عَنْ نَفْسٍ شَيْئاً وَ لا يُقْبَلُ مِنْها شَفاعَةٌ »  ، يعنى هيچ كس در جلوگيرى از مرگ يا تأخير آن كارى نمىتواند بكند .\r\n « وَ لا يُؤْخَذُ مِنْها عَدْلٌ »  : يعنى چيزى نمىتواند در برابر تحمّل مرگ ، بدل و عوض قرار گيرد .\r\n « وَ لا هُمْ يُنْصَرُونَ »  : يعنى اگر مرگ طورى باشد كه بشود در برابرش دفاع كرد ، باز هم يارىدهنده‌اى موجود نيست ، كه از آن جلوگيرى\r\n\r\n","description":"","footnote":"","page_name":" 45 ","page_number":65},
  {"content":"\r\n\r\nنمايد .\r\nاز حضرت صادق ( ع ) روايت شده است كه : امروز روز مرگ است پس شفاعت ، آنها را از مردن بىنياز نمىكند .\r\nروز قيامت ، ما و خاندان ما به شيعيان خود ، آن پاداش كاملى را كه سزاوارند ، مىدهيم . زيرا ، ما در اعراف بين بهشت و دوزخ هستيم .\r\nمحمد صلّى اللّه عليه و آله ، على ، فاطمه ، حسن و حسين ( ع ) و همهء پاكان از خاندان آن بزرگواران ، در آنجا هستند .\r\nبرخى از شيعيان ، خود را در عرصات مىبينند ، اگر مقصّر بوده و دچار برخى از سختيها شده باشند ، برگزيدگان شيعهء خود چون سلمان ، مقداد ، ابا ذر ، عمّار و نظاير آنها را در هر عصرى ، تا روز قيامت مىفرستيم ، تا چون باز و شاهين خود را به آنان برسانند و آنها را بگيرند .\r\nهمان طورى كه بازها و شاهينها بچه‌هاى خود را به چنگال مىگيرند .\r\nسپس ، آنها را در بهشت رها كنند و به سوى گروهى ديگر از دوستدارانمان ، بهترين شيعيانمان را مىفرستيم كه مانند كبوتر آنها را از عرصات برچينند ، همانطور كه پرنده دانهء گندم را بر مىچيند و آنها را در حضور ما به بهشت مىآورند هر يك از مقصّران شيعه كه در كردار خود كوتاهى ورزيده‌اند ، ولى به سعادت اتّصال به ولايت حايز شده ، تقيّه ورزيده‌اند و حقوق برادرانشان را به جاى آورده‌اند ، به بهشت آورده مىشوند و در ازاى هر يك از آنان ، از صد تا صد هزار از ناصبيان ؛ در آتش افكنده مىشوند . به آن شيعيان گفته مىشود ، كه اين‌ها فديهء شما در آتش‌اند و به جاى شما در آتش قرار مىگيرند . سپس ، اين مؤمنان در بهشت و آن ناصبيان در دوزخ قرار خواهند گرفت . اين همان است كه خداى عز و جلّ مىفرمايد : « چه بسا آنان كه كافر شدند » ، ( يعنى به\r\n\r\n","description":"","footnote":"","page_name":" 46 ","page_number":66},
  {"content":"\r\n\r\nولايت كافر شدند ) ، دوست داشته‌اند كه از مسلمين بودند « 1 » . يعنى در دنيا فرمانبردار امام مىشدند ، تا مخالفان به جاى آنان در آتش بيافتند « 2 » .\r\n\r\n[ سوره البقرة ( 2 ) : آيه 49 
  ]\r\nوَ إِذْ نَجَّيْناكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ يُذَبِّحُونَ أَبْناءَكُمْ وَ يَسْتَحْيُونَ نِساءَكُمْ وَ فِي ذلِكُمْ بَلاءٌ مِنْ رَبِّكُمْ عَظِيمٌ ( 49 )\r\n\r\nترجمه :\r\n( 2 / 49 )\r\nو به ياد آوريد هنگامى كه شما را از فرعونيان نجات داديم كه با بدترين شكنجه‌ها ، شما را شكنجه مىكردند و فرزندانتان را مىكشتند و زنان شما را باقى مىگذاشتند ، و در آن ، آزمايش و محنت بزرگى از سوى پروردگارتان بود .\r\n\r\nتفسير :\r\n « وَ إِذْ نَجَّيْناكُمْ »  : به ياد آوريد هنگامى را كه نياكانتان را نجات داديم .\r\n مِنْ آلِ فِرْعَوْنَ يَسُومُونَكُمْ سُوءَ الْعَذابِ »  ، يعنى از چنگ خاندان فرعون كه امور سخت و دشوارى را بر آنان تكليف مىكردند .\r\nو  « يَسُومُونَكُمْ »  : از سامه الامر است ، يعنى او را به زحمت انداخت و خيلى كم در غير مورد شرّ به كار مىرود .\r\nمنظور از  « سُوءَ الْعَذابِ »  ، اعمال شاقّه خارج از توانايى آنان بوده است كه آنان را به زنجير بسته و به اجبار وادار مىكردند تا از نردبانها بالا رفته گل و خشت را به بالا حمل كنند ( تا كاخها و اهرام مصر را بسازند ) .\r\nممكن است قول خداى تعالى ،  « يُذَبِّحُونَ أَبْناءَكُمْ »  ، بيان  « سُوءَ الْعَذابِ »  باشد .\r\n « يُذَبِّحُونَ أَبْناءَكُمْ »  : در واقع ، اين عبارت ( مىكشتند فرزندانتان را ) بيان‌كنندهء سوء العذاب ( بدترين شكنجه‌ها ) است ، زيرا آنان فرزندان پسر بنى اسرائيل را مىكشتند ، چون كاهنان و منجّمان گفته بودند كه : خرابى\r\n\r\n\r\n","description":"","footnote":"\r\n( 1 ) سورهء حجر ، آيهء 2 .\r\n( 2 ) تفسير صافى ، ج 1 ، ص 112 .\r\n","page_name":" 47 ","page_number":67},
  {"content":"\r\n\r\nكشور فراعنه به دست يكى از فرزندزادگان بنى اسرائيل خواهد بود .\r\nخداى تبارك و تعالى به رغم اين گونه كشتار ، تربيت موسى را به دست خود او ( فرعون ) عملى كرد .\r\n « وَ يَسْتَحْيُونَ نِساءَكُمْ »  : معنى عبارت اين است كه : مىخواستند با كشتن پسران ، تنها دختران شما بمانند تا آنان را براى بردگى نگهدارند .\r\nاين معنى به قرينه مقابله با كشتن پسران حاصل مىشود . معنى ديگر آن اين است كه حجب و حياى آنان را تفتيش مىنمودند ، يعنى فرجهاى آنان را تجسس مىكردند تا ببينند ، عيبى نداشته باشند كه آنان را براى كنيزى قبول نمايند . يا آنان را براى اينكه بدانند حامله نيستند ، تفتيش مىنمودند ( منظور اين بود كه اگر جنين پسر بود از بين ببرند ) .\r\nروايت شده است ، كه چه بسا عذاب از آنها كاسته مىشد و پسرانشان از كشته شدن در امان مىماندند و در جايگاهى دور از انظار مردم رشد و نمو مىكردند و زنانشان از زير دست و پاى آنان ، در امان مىماندند . و همهء اين‌ها به آن جهت بود كه از خداوند به موسى وحى شده بود كه نجات آنان در گرو توسّل به دعا و درود ( صلوات ) بر محمد صلّى اللّه عليه و آله و خاندان پاكش ( ع ) بوده است .\r\n « وَ فِي ذلِكُمْ بَلاءٌ »  : در نجات شما ، و يا در بدترين شكنجه‌هاى دردناك ، يا در هر دوى آنها ، يعنى بلاى نعمت يا نقمت ، يا امتحان به نعمت و نقمت است .\r\n « مِنْ رَبِّكُمْ عَظِيمٌ »  : مقصود يادآورى بنى اسرائيل به اين است كه اين گرفتارى ، آزمايشى است كه نياكانشان را به آن آزمودند و آنان براى تخفيف آن ، به دعا و صلوات بر محمد صلّى اللّه عليه و آله و خاندان پاكش ( ع ) متوسّل مىشدند تا آنان نيز بيدار شوند و بفهمند كه وقتى توسّل به نامهاى آنان و درود فرستادن بر آن بزرگواران ، عذاب را از آنان بر طرف نموده موجب نجات و بركات آنان مىشود . پس ، توسّل به شخص آن بزرگواران ، بالاتر و\r\n\r\n","description":"","footnote":"","page_name":" 48 ","page_number":68},
  {"content":"\r\n\r\nوالاتر است و نيز خداوند مىخواهد امّت را از شرافت محمد صلّى اللّه عليه و آله و خاندان او آگاه نمايد .\r\n\r\n[ سوره البقرة ( 2 ) : آيه 50 
  ]\r\nوَ إِذْ فَرَقْنا بِكُمُ الْبَحْرَ فَأَنْجَيْناكُمْ وَ أَغْرَقْنا آلَ فِرْعَوْنَ وَ أَنْتُمْ تَنْظُرُونَ ( 50 )\r\n\r\nترجمه :\r\n( 2 / 50 )\r\nو هنگامى كه دريا را براى شما شكافتيم و شما را نجات داديم و آل فرعون را غرق نموديم ، در حالى كه شما به آنها نگاه مىكرديد ( شاهد بوديد ) .\r\n\r\nتفسير :\r\n « وَ إِذْ فَرَقْنا بِكُمُ الْبَحْرَ فَأَنْجَيْناكُمْ »  : يعنى دريا را براى شما شكافته ، شما را از لشكريان فرعون و از غرق شدن نجات داديم .\r\n « وَ أَغْرَقْنا آلَ فِرْعَوْنَ »  : يعنى فرعون و قومش را غرق كرديم . نسبت امرى مانند غرق كردن به گروهى مانند آل فرعون ، به سبب انتساب به خود فرعون كه رئيس آنان است ، دلالت مىكند بر اينكه خود آن رئيس كه مردم به او منسوب‌اند به غرق شدن سزاوارتر است .\r\n « وَ أَنْتُمْ تَنْظُرُونَ »  : يعنى در حالى كه شما آنها را ضمن غرق شدن نگاه مىكرديد .\r\nدر اخبار ما ( شيعه ) وارد شده است كه نجات آنان و نعمتى كه به آنها داده شده ، به واسطهء توسّل به محمد صلّى اللّه عليه و آله و خاندانش ( ع ) بوده است « 1 » .\r\nمقصود از يادآورى نجات و نعمت ، آن است كه آنان را متوجّه توسّل به محمد و خاندان طاهرش ( ع ) بنمايد . توجّه و توسّل به آن بزرگواران در حالى كه آنان هنوز در عرصهء حيات ، ظاهر نشده بودند ،\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 114 .\r\n","page_name":" 49 ","page_number":69},
  {"content":"\r\n\r\nنعمت و نجات بوده است . اكنون كه ظاهر شده‌اند ، توسّل به ايشان اولى و سزاوارتر است و در آيه كنايه از امّت محمد صلّى اللّه عليه و آله و نجات و نعمت آنان به محمد صلّى اللّه عليه و آله و آل محمد ( ع ) است و نيز كنايه از اين است كه سزاوار نيست كه از فرمايش پيامبر سرپيچى كرده ، با خاندانش دشمنى به عمل آرند ؛ خاندانى كه گذشتگان ، با توسّل به آنان نجات و نعمت يافتند .\r\nداستان خروج موسى با بنى اسرائيل از مصر و خروج فرعون و لشكريانش از پى آنان و عبور سبطيان از دريا ، و غرق قبطيان ، به طور مفصّل در كتب تواريخ و تفاسير آمده است ( و ما شايد در آينده ، برخى از آنها را بيان نماييم ) .\r\n\r\n[ سوره البقرة ( 2 ) : آيه 51 
  ]\r\nوَ إِذْ واعَدْنا مُوسى أَرْبَعِينَ لَيْلَةً ثُمَّ اتَّخَذْتُمُ الْعِجْلَ مِنْ بَعْدِهِ وَ أَنْتُمْ ظالِمُونَ ( 51 )\r\n\r\nترجمه :\r\n( 2 / 51 )\r\nو هنگامى كه به موسى وعدهء چهل شب داديم ( كه پس از چهل شب عبادت احكام و شرايع بر تو نازل مىشود ) .\r\nدر اين مدّت ، شما گوساله را پرستيديد و در اين كار به خود ستم كرديد .\r\n\r\nتفسير :\r\n « وَ إِذْ واعَدْنا مُوسى أَرْبَعِينَ لَيْلَةً »  : موسى بن عمران ، به بنى اسرائيل مىگفت : اگر خداوند براى شما گشايش عنايت فرمايد ، براى شما كتابى از سوى پروردگارتان خواهم آورد كه شامل تمام نيازهاى شما در دينتان باشد . پس زمانى كه خداوند - عزّ و جلّ - آن گشايش را عنايت فرمود ، امر فرمود كه در ميعادگاه حاضر شده سى روز روزه بگيرد . چون به اواخر روزها رسيد قبل از افطار ، دندانهايش را مسواك كرد ( تا دندانها تميز شده از آلودگيهاى دهان پاك شود ) .\r\nدر اين هنگام ، خداى عزّ و جلّ وحى فرموده : كه اى موسى ! آيا\r\n\r\n","description":"","footnote":"","page_name":" 50 ","page_number":70},
  {"content":"\r\n\r\nنمىدانى كه بوى بددهان روزه‌دار ، براى من خوشبوتر از بوى مشك است ؟ ده روز ديگر روزه بدار و در موقع افطار مسواك مكن . پس موسى ( ع ) چنين كرد . چون وعدهء خدا چنين بود كه پس از چهل شب به او كتاب عنايت فرمايد . پس ، خداى تبارك و تعالى ، به او كتاب عطا فرمود .\r\nامّا سامرى ، مستضعفان ( منظور مستضعفان ايمان ) بنى اسرائيل را فريفت و آنها را در اشتباه انداخته ، گفت : موسى وعده كرد كه پس از چهل شب بازگردد ؛ اكنون بيست شب و بيست روز از آن زمان مىگذرد كه در مجموع ، چهل مىشود و اربعين موسى تمام گشته و موسى از وعدهء پروردگارش تخطّى نموده است . پروردگار موسى اشتباه كرده است .\r\nاكنون خداى شما آمده است تا به شما نشان دهد كه چگونه مىتواند خودش شما را به سوى خود فرا خواند . او قادر خواهد بود كه شما را از جانب خودش به خود بخواند ( به طور مستقيم و بدون واسطه ، شما را به خداى خود دعوت نمايد ) . و خدا نيازى ندارد كه موسى را به سوى شما بفرستد .\r\nآنگاه ، سامرى گوساله‌اى را كه ساخته بود ، براى آنان ظاهر كرد .\r\nآنان گفتند : چگونه گوساله ، خداى ما تواند بود ؟\r\nوى گفت : پروردگار شما از داخل اين گوساله با شما سخن مىگويد ، همچنان كه موسى از درخت صداى خدايش را شنيد . پس خدا در گوساله است ، همانطور كه در درخت بود . پس ، آن قوم گمراه شدند و گوساله را پرستيدند .\r\nنقل شده است كه صورت گوساله‌اى را ساخته و طورى آن را قرار داد كه پشت آن به ديوار باشد . سپس يكى از مريدان خود را در پشت ديوار پنهان كرد ، به طورى كه دهان آن شخص مقابل نشيمنگاه گوساله باشد ، و آنچه بايد بگويد به آن شخص تعليم داد . و آن فرد هم ، كلماتى را كه بايد بگويد ، اظهار مىداشت و آنان مىپنداشتند كه گوساله ، سخن\r\n\r\n","description":"","footnote":"","page_name":" 51 ","page_number":71},
  {"content":"\r\n\r\nمىگويد .\r\nو نيز نقل شده است كه سامرى ، خاك زير پاى اسب جبرئيل را در روز غرق فرعون برداشته ، آن را در كيسه‌اى نزد خود نگاهداشت و با همان بر بنى اسرائيل فخر مىفروخت .\r\nاز آن جهت كه موسى به آنها وعده كرده بود تا پس از سى روز ، كتابى را براى آنان بياورد ، وقتى كه سى روز به سر آمد ، موسى بازنگشت .\r\nشيطان به صورت پيرمردى بر آنان ظاهر شد و به آنها گفت : موسى گريخته است و ديگر نزد شما باز نمىگردد . زيورهايتان را بياوريد و نزد من جمع كنيد ، تا براى شما خدايى بسازم . سپس ، براى آنان مجسمه‌اى به شكل گوساله ساخت و به سامرى گفت : آن خاكى كه نزد تو است بياور .\r\nاو هم آورد ، آن را در درون گوساله ريخت . مجسمهء گوساله به جنبش درآمد ، صداى گاوى از آن شنيده شد و مو و پشم در بدن گوساله روييدن گرفت . « 1 »  « ثُمَّ اتَّخَذْتُمُ الْعِجْلَ مِنْ بَعْدِهِ وَ أَنْتُمْ ظالِمُونَ »  : نقل شده است كه از اين رو بنى اسرائيل ، گوساله را خداى خويش گرفتند ، كه در صلوات بر\r\n\r\n\r\n","description":"","footnote":"\r\n( 1 ) شرح تاريخ گاوپرستى : گاو ، بين اكثر ملل و اديان مقدّس و محترم بوده ، زيرا همزاد و همدوش و همراه انسان محسوب مىشده است . در ايران باستان و نزد هندوها و مصريها ، بسيار معزز بوده است ، چنان كه درو نديد او ، فرگرد 21 ، فقرهء 1 ، مىگويد : درود به تو اى گاو مقدس ( گنوسيغت ) . در چندين جاى گاتها از فرشتهء گوشورون يا روان ، نخستين ستور كه براى حفاظت چهارپايان نيك گماشته شده ، ياد گشته است و در ساير قسمتهاى اوستا نيز ، به روان و كالبد اين فرشته ، درود فرستاده شده است . در مصر براى گاو احترام خاصى قايل بودند و مقدّس‌ترين گاوها ، گاو آپيس بود كه سياه رنگ بود و پيشانى سفيد و عقابى شكل داشت . اين گاو ، در جايگاه مخصوصى در ممفيس نگاهدارى مىشد . اين گاو ، نبايد بيش از 25 سال عمر مىكرد و اگر بيشتر مىشد ، كاهنان پنهانى آن را مىكشتند .\r\n","page_name":" 52 ","page_number":72},
  {"content":"\r\n\r\nمحمد صلّى اللّه عليه و آله و آل طاهرين آن حضرت ( ع ) ، سستى ورزيدند ، و از توسّل به دامان آنان خوددارى نمودند .\r\n\r\n[ سوره البقرة ( 2 ) : آيه 52 
  ]\r\nثُمَّ عَفَوْنا عَنْكُمْ مِنْ بَعْدِ ذلِكَ لَعَلَّكُمْ تَشْكُرُونَ ( 52 )\r\n\r\nترجمه :\r\nپس ، درگذشتيم از شما آن عمل ناپسند را ، تا شايد سپاسگزار شويد .\r\n\r\nتفسير :\r\n « ثُمَّ عَفَوْنا عَنْكُمْ »  : پس از آن ، به سبب توسّل به محمد صلّى اللّه عليه و آله و آلش ( ع ) ، از گناهان شما درگذشتيم .\r\n « لَعَلَّكُمْ تَشْكُرُونَ »  : شايد به جهت نعمت ، عفو و نعمت توسّل به محمد صلّى اللّه عليه و آله و آلش ( ع ) كه نصيب شما شد ، سپاسگزار شويد .\r\n\r\n[ سوره البقرة ( 2 ) : آيه 53 
  ]\r\nوَ إِذْ آتَيْنا مُوسَى الْكِتابَ وَ الْفُرْقانَ لَعَلَّكُمْ تَهْتَدُونَ ( 53 )\r\n\r\nترجمه :\r\n( و به ياد آوريد ) هنگامى كه به موسى كتاب و فرقان داديم ، شايد شما هدايت شويد .\r\n\r\nتفسير :\r\n « وَ إِذْ آتَيْنا »  : و به ياد آوريد هنگامى كه داديم .\r\n « مُوسَى الْكِتابَ وَ الْفُرْقانَ »  : به موسى كتاب و فرقان را .\r\nفرقان ، آن چيزى است كه حقّ و باطل را از هم جدا كرده و تفاوت بين محقّ و مبطل را مشخّص مىنمايد .\r\nمنظور از كتاب ، نبوّت و تورات به صورت نبوّت و نمود آن است .\r\nو منظور از فرقان ، رسالت ، يا مراد از كتاب نبوّت و رسالت است .\r\nو منظور از فرقان ، ولايت است ، زيرا ولايت ، تميز بين خير و شر بوده و نيكوكار و بدكار را از هم مشخص مىكند و تورات صورت اين دو معنى است . از اين رو ، كتاب به تورات يا نبوّت تفسير شده است ، يعنى\r\n\r\n","description":"","footnote":"","page_name":" 53 ","page_number":73},
  {"content":"\r\n\r\nآنچه در موسى بوده است . فرقان به اقرار به محمد صلّى اللّه عليه و آله و آل طيّبين ( ع ) نيز تفسير شده است . چون ولايت جداكنندهء حق از باطل است ، مانند فرقان .\r\nنقل شده است هنگامى كه خداى تبارك و تعالى قوم بنى اسرائيل را با كتاب و ايمان به آن گرامى داشت ، خدا به موسى ( ع ) وحى كرد : اين كتابى است كه بايد به آن اقرار نموده و مقرّرات آن را پذيرا شويد . ولى فرقان كه فرق بين مؤمنان و كافران را معلوم مىكند ، باقى مانده است . و مجدّدا به آنها عهد ببند . من سوگند حتمى بر نفس خودم ياد كردم كه از هيچ يك آنان ، ايمان و عملى را جز با انجام اين عهد و پيمان نپذيرم .\r\nموسى گفت : اى پروردگار من ، آن پيمان چيست ؟\r\nخداى تعالى فرمود : از آنها پيمان بگير كه محمد صلّى اللّه عليه و آله ، بهترين پيامبران و سرور فرستادگان بوده ، برادر و وصىّ او على ( ع ) هم از بهترين اوصيا است و دوستداران آنان سرور مردم‌اند و شيعيان على ( ع ) كه مطيع و منقاد وى و جانشينان اويند ، ستارگان بهشت برين و پادشاهان بهشت عدن هستند .\r\nموسى با اين شروط از آنان بيعت گرفت . برخى از آنان ، به حق معتقد شدند و بعضى به زبان پذيرفته ولى به دل پذيرا نشدند .\r\nبنابراين ، فرقان نور آشكارى است كه از پيشانى مؤمنان به محمد صلّى اللّه عليه و آله و على ( ع ) و عترت و شيعهء آنان ساطع مىشد . آنكه به زبان ايمان آورده ، به دل مؤمن نيست ، آن نور در پيشانىاش وجود نخواهد داشت .\r\nمن مىگويم : اقرار به اين معانى و مراتب ياد شده ، جز با قبول ولايت حاصل نمىشود و با ولايت ، مراتب وجود ، ظهور پيدا مىكند و ظاهر مىشود ، كه بعضى از اين مراتب ، برتر از مرتبهء ديگر است .\r\nو نيز مراتب پيامبران و جانشينان آنان ، با ولايت آشكار مىشود و با ولايت است كه برخى از آنان ، كامل‌تر از بعضى ديگراند تا با چيز ديگرى\r\n\r\n","description":"","footnote":"","page_name":" 54 ","page_number":74},
  {"content":"\r\n\r\nغير از ولايت .\r\n « لَعَلَّكُمْ تَهْتَدُونَ »  : باشد كه شما به مقامات پيامبران و فرستادگان و مراتب وجود و مراحل سلوك و جهانهاى برتر ، هدايت شويد .\r\n\r\n[ سوره البقرة ( 2 ) : آيه 54 
  ]\r\nوَ إِذْ قالَ مُوسى لِقَوْمِهِ يا قَوْمِ إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ فَتُوبُوا إِلى بارِئِكُمْ فَاقْتُلُوا أَنْفُسَكُمْ ذلِكُمْ خَيْرٌ لَكُمْ عِنْدَ بارِئِكُمْ فَتابَ عَلَيْكُمْ إِنَّهُ هُوَ التَّوَّابُ الرَّحِيمُ ( 54 )\r\n\r\nترجمه :\r\n( و به ياد آر ) هنگامى كه موسى به قومش گفت : اى قوم ! شما به خودتان ظلم كرده‌ايد كه گوساله را به جاى خدا گرفتيد . بايد به سوى پروردگارتان توبه كنيد و خودهايتان را بكشيد ، كه اين عمل ، نزد خداوند براى شما بهتر است و خدا توبهء شما را مىپذيرد كه او بسيار توبه‌پذير و مهربان است .\r\n\r\nتفسير :\r\n « وَ إِذْ قالَ مُوسى لِقَوْمِهِ »  : اين بار ، خداى تعالى نعمت ديگرى بر بنى اسرائيل بر مىشمارد ، زيرا كه توجه كردن موسى به آنها و يادآورى آنان به توبه و ياد دادنشان به راه و روش توبه ، خود نعمت بزرگى است .\r\nچنانچه پذيرفتن قول موسى ( ع ) و توبهء آنان به سبب كشتن خودشان نيز ، نعمت بزرگى بود .\r\n « يا قَوْمِ إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ »  : اى قوم ! به خود ستم كرديد كه گوساله را به جاى خدا قرار داده ، پرستيديد .\r\n « فَتُوبُوا »  : پس توبه كنيد و از ستمكارى و گمراهى خود را پاك و مبرّا نماييد .\r\n « إِلى بارِئِكُمْ »  ؛ و به سوى پروردگارتان باز گرديد .\r\nعلّت اينكه امر به توبه و بازگشت به سوى خدا معلّق بر وصف بارى به معنى آفريننده گشته است ، آن است كه افراد را به علّت توبه ، آگاه\r\n\r\n","description":"","footnote":"","page_name":" 55 ","page_number":75},
  {"content":"\r\n\r\nكرده به اين امر ، كه نهايت نادانى است كه شخص از آفريدگار برگشته و به آفريده رو كند .\r\n « فَاقْتُلُوا أَنْفُسَكُمْ »  : پس نفس خودتان را كه موجب شد تا از آفريدگار به آفريده رو كنيد ، كه آن نهايت حماقت است ، بكشيد .\r\nمنظور از « انفس » آن نفسى است كه مقابل عقل است . يا منظور اين است كه انانيّت و خوديّت خود را بكشيد كه منجر به انديشه‌هاى ناپسند واماندهء شما شد . يا برخى ، بعضى ديگر را بكشيد .\r\nدر اخبار آمده است كه به آنان امر شد كه خودشان را با شمشير بكشند و آنها هفتاد هزار تن بودند و شمشير به روى هم كشيدند ، و اين امر ، بر همين دلالت دارد كه يكديگر را كشتند « 1 » .\r\nمانند اين روايت ، كه در آن آمده است : پرستندگان گوساله ، ششصد هزار نفر بودند . تنها دوازده هزار نفر از آنان گوساله را نپرستيدند و خداوند دستور داد كه آن دوازده هزار نفر كه به پرستش گوساله تمكين نكرده بودند ، شمشير كشيده به جان ديگران افتند .\r\nآنها گفتند ، براى ما اين مصيبت سخت‌تر از پرستش گوساله است كه بايد پدران و خويشاوندان خود را با دست خود بكشيم .\r\nپس ، به موسى وحى نازل شد كه به آنها بگو ، به محمد صلّى اللّه عليه و آله و خاندانش ( ع ) با عرض درود و سلام توسل جويند ، تا آن امر بر ايشان آسان شود . آنها نيز به آن بزرگواران متوسّل شدند و اين امر بر آنان آسان گشت . و چون كشتار آن ششصد هزار نفر ( دوازده هزار نفر كه گوساله را نپرستيده بودند ، از آن مورد مستثنى بودند ) ادامه يافت ، آنان تقاضاى عفو نمودند .\r\nخداى تعالى ، آنان را نيز آگاه كرد كه مانند خداپرستان به\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 118 .\r\n","page_name":" 56 ","page_number":76},
  {"content":"\r\n\r\nمحمد صلّى اللّه عليه و آله و آلش ( ع ) متوسّل شوند . آنان نيز چنان كردند و خداوند ، توبهء ايشان را پذيرفت و كشتار پايان يافت « 1 » .\r\nنقل شده است ، پس از آنكه دوازده هزار نفر از آنان كشته شدند ، به توسل به محمد صلّى اللّه عليه و آله و خاندانش ( ع ) آگاهى يافتند و كشتار پايان يافت .\r\n « ذلِكُمْ خَيْرٌ لَكُمْ عِنْدَ بارِئِكُمْ »  : اين كشتن بهتر است براى شما ، نزد آفريدگارتان .\r\nاز اين رو كلمهء « بارى » تكرار شده است تا لذّت جان و تمكين دل باشد و حضور خدا را از اين رو ، با لفظ مخصوص « بارى » آورده است ، تا تأكيدى بر نادانى آنان باشد كه چگونه از بندگى آفريدگار به پرستش آفريده رو كرده‌اند .\r\nاسم « اللّه » و ساير نامهاى خداى تعالى ، در كتاب خدا بسيار تكرار شده است .\r\nوجه كلى و عمومى اين تكرار ، اين است كه موجب جاى گرفتن در دل و لذّت و جان روح پذيرنده است كه با شنيدن و ياد آن ، لذت روحى مىبرد . و در بعضى جاها ، انگيزه‌هاى خاصى نيز وجود دارد ، خواه انگيزه‌ها نام ويژه‌اى را اقتضا كند يا نكند ، مانند اقتضاى مقام تهديد در نامهاى قهر ، كه اقتضا مىكند بر غضب ، انتقام و سرعت انتقام دلالت داشته باشد . چنانچه مقام وعده ، نامهاى لطف را اقتضاء مىكند .\r\n « فَتابَ عَلَيْكُمْ إِنَّهُ هُوَ التَّوَّابُ الرَّحِيمُ »  : و خداوند ، توبهء شما را پذيرفت كه او بسيار توبه‌پذير و مهربان است .\r\n\r\n[ سوره البقرة ( 2 ) : آيه 55 
  ]\r\nوَ إِذْ قُلْتُمْ يا مُوسى لَنْ نُؤْمِنَ لَكَ حَتَّى نَرَى اللَّهَ جَهْرَةً فَأَخَذَتْكُمُ الصَّاعِقَةُ وَ أَنْتُمْ تَنْظُرُونَ ( 55 )\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 118 .\r\n","page_name":" 57 ","page_number":77},
  {"content":"\r\n\r\n\r\nترجمه :\r\n( 2 / 55 )\r\n( و به ياد آور ) هنگامى را كه گفتيد ، اى موسى هرگز به تو ايمان نمىآوريم ، مگر اينكه خدا را آشكارا ببينيم . پس صاعقه شما را در ربود و شما به آن مىنگريستيد .\r\n\r\nتفسير :\r\n « وَ إِذْ قُلْتُمْ يا مُوسى لَنْ نُؤْمِنَ »  : يعنى ، اى موسى ما به پيامبرى تو اذعان نمىكنيم .\r\n « حَتَّى نَرَى اللَّهَ جَهْرَةً فَأَخَذَتْكُمُ الصَّاعِقَةُ »  : مگر اينكه خدا را آشكارا ببينيم ، لذا صاعقه شما را در ربود ، صاعقه ، به علت جسارتى بوده است كه به پيامبر و خدايتان روا داشته و بىادبى نموده‌ايد .\r\n « وَ أَنْتُمْ تَنْظُرُونَ »  : و شما به صاعقه نگاه مىكرديد كه نازل مىشد و در نتيجهء آن صاعقهء مرديد ( صاعقه‌اى كه بر شما نازل شده بود ، موجب مرگ شما شد و آن را مشاهده كرديد ) .\r\n\r\n[ سوره البقرة ( 2 ) : آيه 56 
  ]\r\nثُمَّ بَعَثْناكُمْ مِنْ بَعْدِ مَوْتِكُمْ لَعَلَّكُمْ تَشْكُرُونَ ( 56 )\r\n\r\nترجمه :\r\nو آنگاه ، پس از مرگتان شما را برانگيختيم ، تا شايد شكرگزار شويد .\r\n\r\nتفسير :\r\n « ثُمَّ بَعَثْناكُمْ مِنْ بَعْدِ مَوْتِكُمْ »  : اشاره به آن است كه اين بر انگيختن پس از مرگ بوده است ، نه پس از اغما و بيهوشى و اين آيه ، دلالت بر امكان رجعت دارد . چنانچه اخبار به همين مضمون وارد شده و اين مسئله ، به عنوان يك امر ضرورى بين اين امّت درآمده است .\r\nامير المؤمنين ( ع ) ، در برابر ابن كواء كه منكر اين قضيه شده بود ، به همين آيه استناد فرموده و دليل آوردند « 1 »\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 96 .\r\n","page_name":" 58 ","page_number":78},
  {"content":"\r\n\r\nدر اخبار آمده است ، كه از حضرت رضا ( ع ) پرسيدند : چگونه ممكن است حضرت موسى ( كليم اللّه ) نداند كه ديدن خدا جائز و ممكن نيست ، تا آن پرسش را بنمايد ؟\r\nآن حضرت فرمودند : موسى كليم اللّه ( ع ) مىدانستند كه خداى تعالى از رؤيت چشم ( بصر ) منزه و مبرّاست ، امّا پس از آنكه با خدا سخن گفت ، به او نزديك و با او به مناجات پرداخت ، به سوى قومش بازگشت .\r\nبه آنان دربارهء سخن گفتن و نزديكى با خدا و مناجات با او آگاهى داد .\r\nآنگاه گفتند : ما به تو ايمان نمىآوريم ، مگر اينكه سخن خدا را مانند تو بشنويم و آن قوم هفتصد هزار نفر بودند .\r\nپس حضرت موسى ( ع ) ، هفتاد هزار از آنان را برگزيد و از بين آن هفتصد نفر و بعد از ميان هفتصد نفر ، هفتاد مرد را انتخاب كرد ، تا به محل ملاقات با پروردگارش ببرد . و آنگاه با آن عده عازم طور سينا شد . آنان را در دامنهء كوه جاى داده ، خود به بالاى كوه طور رفت و از خدا درخواست كرد كه با او سخن بگويد ، به طورى كه آنان نيز بشنوند ، خدا با او سخن گفت و آنان سخنش را از بالا و پايين و از راست و چپ و از پيش و پس شنيدند . چه خداى تعالى ، در درخت سخن پديدار كرد و از درخت به همه جا پخش شد كه آن گروه ، از همهء جوانب شنيدند و پس از آن گفتند ، ما با آنكه سخن خدا را شنيديم ، ايمان نمىآوريم كه سخنى كه شنيديم كلام خداست ، مگر اينكه او را آشكارا ببينيم . چون اين گفتار سخت گران و سنگين را گفتند و استكبار و سركشى ورزيدند « 1 » ، خداى تعالى بر آنان صاعقه فرستاد و به دليل آنكه بر خود ستم روا داشته بودند ،\r\n\r\n\r\n","description":"","footnote":"\r\n( 1 ) در سورهء فرقان آيهء 21 ، به همين مسئله اشاره دارد كه مىفرمايد : و قال الذين لا يرجون لقائنا لو لا انزلنا علينا الملائكة او نرى ربّنا لقد استكبروا فى انفسهم و أتوا عتوّا كبيرا .\r\n","page_name":" 59 ","page_number":79},
  {"content":"\r\n\r\nصاعقه آنان را در ربود و مردند .\r\nموسى گفت : خدايا ! وقتى كه بازگشتم ، به بنى اسرائيل چه بگويم ؟\r\nآنها خواهند گفت تو آنها را بردى و كشتى ، زيرا تو در ادّعاى خود كه با خدا مناجات مىكنى و سخن خدا را مىشنوى ، راستگو نبودى .\r\nپس خدا آنها را زنده كرد و برانگيخت .\r\nآنها گفتند : اگر تو از خدا بخواهى كه خود را به تو نشان دهد و تو او را ببينى ، خدا اجابت خواهد كرد ، آن وقت مىتوانى به ما خبر دهى كه او چگونه است ، تا خدا را آن گونه كه سزاوار معرفت است ، بشناسيم .\r\nموسى گفت : اى قوم ! البتّه خداوند بارى تعالى با چشم ديده نمىشود و چگونگى هم ندارد . خدا با نشانه‌هايش شناخته و با نمودهايش دانسته مىشود .\r\nآنها گفتند : به تو ايمان نمىآوريم ، مگر اينكه از او آنچه را كه گفتيم درخواست كنى .\r\nموسى گفت : بار پروردگارا ! تو خود گفته‌هاى بنى اسرائيل را شنيدى و به مصلحت آنان داناترى .\r\nسپس ، خدا به او وحى نمود كه يا موسى ! آنچه آنها از تو درخواست كرده‌اند ، از من بپرس و من تو را به جهل آنان مؤاخذه نخواهم كرد . در اين هنگام بود كه موسى گفت : پروردگارا ! خود را به من بنما ، تا تو را ببينم .\r\nخداى تعالى فرمود : هرگز مرا نمىتوانى ببينى ، ولى به كوه نگاه كن .\r\nاگر كوه در جاى خود باقى ماند ، مرا خواهى ديد ، امّا در آن هنگام ، كوه سقوط خواهد كرد .\r\nچون خدا ، با آياتى از آيات خود به كوه تجلى كرد ، كوه ريزريز شد و موسى بىهوش افتاد . وقتى كه به هوش آمد گفت : خدايا تو از ديده شدن منزّهى ، به درگاهت توبه مىكنم .\r\n\r\n","description":"","footnote":"","page_name":" 60 ","page_number":80},
  {"content":"\r\n\r\nدر آن هنگام ، موسى مىگويد : خدايا از جهل قوم خود به معرفت تو و اصل شدم و من از نخستين ايمان‌آورندگان آن قوم هستم به اينكه تو ديده نمىشوى « 1 » .\r\nدر اخبار ، ياد شده است كه موسى ، از ميان قومش كه هفتصد هزار تن بودند ، هفتاد مرد از آنان كه مىپنداشت از برگزيدگان قوم هستند انتخاب كرد ، در حالى كه آنان فاسدتر از ديگران بودند ، ولى او گمان مىكرد كه شايسته‌ترين افراد قوم او هستند .\r\nبا اينكه حضرت موسى ( ع ) پيامبرى از پيامبران اولوالعزم بود ، ولى بدترين افراد را به جاى بهترين آنها برگزيده بود . معلوم مىشود كه اختيار مردم ربطى به تعيين امام ، كه شايسته است از بهترين خلق باشد ، ندارد .\r\nدر خبر وارد شده است كه ، موسى چون اراده كرد كه عهد فرقان را با آنان بر پا دارد ، بين محقّين ( راستان ) و مبطلين ( ناراستان ) در پذيرش پيامبرى حضرت محمد صلّى اللّه عليه و آله و امامت على ( ع ) و امامان ديگر ( ع ) ، فرق گذاشت . محقّين را كه به پيامبرى حضرت محمد صلّى اللّه عليه و آله و امامت على ( ع ) و امامان ديگر ( ع ) اذعان نموده‌اند ، از مبطلين كه چنين ايمانى ندارند متمايز كرد . آنها گفتند : ما ايمان نمىآوريم كه خداى تو در مورد محمد صلّى اللّه عليه و آله و على و ساير امامان ( ع ) سفارش كرده ، مگر اينكه خدا را آشكارا ديده او ما را به اين مسائل آگاه كند . پس صاعقه آنها را گرفت .\r\nموسى به آنهايى كه دچار صاعقه نشده بودند گفت : آيا شما مىپذيريد و اعتراف مىكنيد ؟ اگر چنين نكنيد شما نيز به آنان ملحق مىشويد .\r\nگفتند : ما نمىدانيم به آنها چه شد ، اگر گرفتارى آنها به آن جهت بود كه سخن تو را دربارهء محمد صلّى اللّه عليه و آله و خاندانش ردّ كردند ، از خدا بخواه تا به حق محمد صلّى اللّه عليه و آله و خاندانش ( ع ) آنان را زنده گرداند ، تا از آنان\r\n\r\n\r\n","description":"","footnote":"\r\n( 1 ) تفسير صافى ، ج 2 ، ص 232 .\r\n","page_name":" 61 ","page_number":81},
  {"content":"\r\n\r\nبپرسيم كه چرا و چگونه اين واقعه برايشان پيش آمد .\r\nپس ، موسى دعا كرد و خداوند آنان را زنده نمود .\r\nپس ، دربارهء صاعقه و چگونگىاش از آنها پرسيدند .\r\nگفتند : آنچه كه براى ما پيش آمد ، به آن جهت بود كه ما از اعتقاد به امامت على ( ع ) بعد از نبوّت محمد صلّى اللّه عليه و آله خوددارى مىكرديم . پس از مرگمان ، آسمانها و حجابها و عرش و كرسى و بهشت و دوزخ و همهء ممالك پروردگارمان را ديديم و در جميع اين مملكتها ، هيچ امر و سلطنتى را نافذتر از سلطنت محمد صلّى اللّه عليه و آله و على ( ع ) و فاطمه ( س ) و حسن ( ع ) و حسين ( ع ) نديديم .\r\nهنگامى كه ما به علت صاعقه مرديم ، ما را به دوزخ بردند . پس از آن ، ديديم كه محمد صلّى اللّه عليه و آله و على ( ع ) ، مالكان دوزخ را صدا زدند و گفتند : دست از عذاب اينان برداريد ، زيرا آنها براى پاسخ به مسائلى كه به ما و خاندان پاك ما مربوط مىشود ، از خدا زنده شدن آنها را خواسته شده و زنده مىشوند « 1 » .\r\nدر اينجا ، خداوند به مردمان زمان محمد صلّى اللّه عليه و آله مىفرمايد : به خاطر محمد صلّى اللّه عليه و آله و خاندان پاكش ( ع ) ستمى كه پيشينيان شما بر خود كرده و صاعقه آنان را در ربوده بود ، رفع شد . پس بر شما واجب است آن كارهايى را كه موجب هلاكت آنان شده بود و خداوند آنان را دوباره زنده گردانيد ، انجام ندهيد .\r\n « لَعَلَّكُمْ تَشْكُرُونَ »  : در گذشته ، علت نسبت دادن فعل پيشينيان را بر آيندگان شرح داديم . و گفتيم اين كار به دليل سنخيّت بين آنان و ملاحظهء رضايت فرزندان نسبت به عملى است كه از پيشينيان سر زده است .\r\nچون شكر ، به معنى ملاحظه نعمت‌دهنده در نعمت است ، يا به\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 119 .\r\n","page_name":" 62 ","page_number":82},
  {"content":"\r\n\r\nمعنى مصرف نعمت در جهتى است كه نعمت به خاطرش آفريده شده است . در دو معنى ، كسى كه در پس پردهء انانيّت و دربند زندگى پست حيوانى خويش باشد ، برايش ممكن نمىشود ( كه به معنى واقعى شكر نمايد ) ، لذا خداى تعالى ، پس از برانگيختن « بعثت » كه حيات الهى است و بعد از مرگ دنيوى كه خروج از خوديّت است ، مرتبهء شكر را بيان داشته است .\r\n\r\n[ سوره البقرة ( 2 ) : آيه 57 
  ]\r\nوَ ظَلَّلْنا عَلَيْكُمُ الْغَمامَ وَ أَنْزَلْنا عَلَيْكُمُ الْمَنَّ وَ السَّلْوى كُلُوا مِنْ طَيِّباتِ ما رَزَقْناكُمْ وَ ما ظَلَمُونا وَ لكِنْ كانُوا أَنْفُسَهُمْ يَظْلِمُونَ ( 57 )\r\n\r\nترجمه :\r\n( 2 / 57 )\r\nو ابر را بر شما سايه‌بان قرار داديم « و منّ » و « سلوى » « 1 » براى شما فرستاديم تا از روزيهاى پاكيزه‌اى كه برايتان مقرر نموديم بخوريد .\r\nآنان ( با كفران آن ) ، به ما ستمى نكردند ، بلكه بر خويشتن ستم روا داشتند .\r\n\r\nتفسير :\r\n « وَ ظَلَّلْنا عَلَيْكُمُ الْغَمامَ »  : آنگاه كه در سرزمين تيه « 2 » سرگردان بوديد ، براى اينكه شما را از حرارت خورشيد و سرماى ماه ( حرارت روز و سرماى شب ) نگاه داريم ، ابر را براى شما ، سايبان قرار داديم .\r\n « وَ أَنْزَلْنا عَلَيْكُمُ الْمَنَّ وَ السَّلْوى »  : « منّ » به ترنجبين تفسير شده است .\r\nو سلوى به عسل و پرندهء بريان و نيز به « سمانى » كه پرنده‌اى شبيه كبوتر\r\n\r\n\r\n","description":"","footnote":"\r\n( 1 ) چون مفسر محترم در متن ، « منّ » و « سلوى » را شرح فرموده‌اند لذا در اين قسمت توضيح بيشترى داده نشد .\r\n( 2 ) در معجم البلدان آمده است كه : تيه موضعى است كه در آن موسى بن عمران و قوم او گم شدند و آن زمينى است ميان ايله ، مصر ، درياى قلزم ( درياى سرخ ) و كوههاى سراة از سرزمين شام .\r\n","page_name":" 63 ","page_number":83},
  {"content":"\r\n\r\nاست و ساق پا و گردنش از كبوتر بلندتر است ، تفسير شده است .\r\n « كُلُوا مِنْ طَيِّباتِ ما رَزَقْناكُمْ »  : بخوريد از آن غذاهاى پاك و پاكيزه‌اى كه براى شما روزى قرار داديم .\r\nامر به ( كلوا بخوريد ) ، امر در امثال اين گونه موارد ، اعم از اباحه ، وجوب و رجحان است و اين تفاوت بر حسب شمار اشخاص و يا حالات يك فرد و يا مقدار خوردن براى يك نفر ، در حال واحد است . اگر منظور از آنچه كه خدا روزى داده در اينجا منّ و سلوى باشد ، اضافه لفظ « طيّبات » به « ما رزقناكم » اضافهء بيانيّه و براى تبيين است نه براى تقييد ( يعنى ويژگيهاى روزى را بيان نموده ، نه اينكه مقيّد كرده باشد ) .\r\nاگر منظور از آيه ، به طور مطلق باشد ( آنچه خدا به عنوان روزى بر بندگان قرار داده است بخوريد ) ، در آن صورت ، اضافه براى مقيّد كردن مضاف اليه به مضاف است . يعنى : غذاهايى كه پاك و پاكيزه هستند بخوريد .\r\nيا اينكه مىگوييم ، اگر مقصود از آنچه كه روزى داده شده « منّ » و « سلوى » باشد ، پاك يا ناپاك بودن آن تنها به ياد يا عدم ياد نام خداى تعالى ارتباط دارد . و معنى آن چنين مىشود :\r\nبخوريد آنچه را كه اسم خدا بر آن برده شده است و آنچه را نام خدا در آن ياد نشده است ، نخوريد .\r\nدر اين صورت ، اضافه شدن « طيّبات » به « ما رزقناكم » براى تقييد است .\r\nدر تفسير قمى ، آمده است : « هنگامى كه موسى ( ع ) يارانش را از دريا عبور داد ، در بيابانى فرود آمدند . بنى اسرائيل به او گفتند : ما را به هلاكت رساندى و از آبادى و شهر به بيابانى كشانيدى كه نه سايه‌اى و نه درختى و نه آبى دارد . در اين موقع ، ابرى بر آنان سايه افكند تا از حرارت خورشيد ، در روز در امان باشند و بر آنان « منّ » ( ترنجبين ) نازل مىشد كه\r\n\r\n","description":"","footnote":"","page_name":" 64 ","page_number":84},
  {"content":"\r\n\r\nتناول نمايند و شامگاهان پرندهء بريان بر سفره‌هاى آنها قرار مىگرفت .\r\nزمانى كه مىخوردند و سير مىشدند ، آن پرنده به پرواز درمىآمد . و مىرفت .\r\nبا موسى ( ع ) ، سنگى بود كه وسط لشگريان قرار مىداد و با عصا به آن ضربه‌اى وارد مىكرد و آن سنگ شكافته مىشد و دوازده چشمه از آن جارى مىشد . هر چشمه به جانب يكى از گروه‌ها جريان داشت و آنان دوازده گروه بودند .\r\nمدتى اين حالت ادامه داشت و آنان از اين يكنواختى ملول گشتند و گفتند : يا موسى ! هرگز نمىتوانيم با يك نوع طعام صبر كنيم « 1 » .\r\n « وَ ما ظَلَمُونا »  : و آنان با كفران نعمت ، و بدل كردن آن غذاى بهتر و برتر به پست‌تر ، به كسى ستم ننموده بلكه به خود ستم روا داشتند .\r\nيا آنان با اعتراض به موسى ( ع ) و عدم رعايت عزّت و احترام نسبت به آن حضرت ، به كسى ظلم نكردند ، بلكه به خود ستم نمودند .\r\nاين كنايه‌اى است از امّت محمد صلّى اللّه عليه و آله ، و كفران نعمت آنان ، زيرا محمد صلّى اللّه عليه و آله و ائمّه ( ع ) را آن‌چنان‌كه شايسته وجودشان بود ، بزرگ نشمردند و به آن نعمتهاى عظماى ولايت و هدايت ، آن‌چنان‌كه بايد ، ارج ننهادند و شكر نعمت به جاى نياوردند .\r\nاز حضرت باقر ( ع ) نقل است كه : خداى تعالى بالاتر و والاتر و بلندمرتبه‌تر از آن است كه به او ستم شود . ولى ما اهل بيت را ، از خود دانسته و به خود وابسته و آميخته مىداند و ظلم به ما را از ستم به خود و دوستى ما را دوستى به خود مىشمرد . از اين رو است كه مىفرمايد :\r\n « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا . . . »  ؛ يعنى ولىّ شما ، خدا و رسول و ايمان‌آورندگان هستند كه دوستى آنها دوستى خداست « 2 »\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 120 .\r\n( 2 ) تفسير صافى ، ج 1 ، ص 120 .\r\n","page_name":" 65 ","page_number":85},
  {"content":"\r\n\r\n « وَ لكِنْ كانُوا أَنْفُسَهُمْ يَظْلِمُونَ »  : و شما با تبديل كردن چيز پست‌تر ، به آنچه خير بوده است و يا با نابود كردن نعمت به سبب كفران آن ، به خود ظلم كرده‌ايد . يا به ائمه ( ع ) كه روان خلايق‌اند و ذات آن بزرگواران حقيقت وجود است ، ستم روا داشتيد . در واقع ، ستم به خود نموده‌ايد .\r\nيا با ظلم به ائمه ( ع ) كه خود سبب آن بوده‌ايد ، موجب شده‌ايد تا خويشتن را به هلاكت بيندازيد .\r\n\r\n[ سوره البقرة ( 2 ) : آيه 58 
  ]\r\nوَ إِذْ قُلْنَا ادْخُلُوا هذِهِ الْقَرْيَةَ فَكُلُوا مِنْها حَيْثُ شِئْتُمْ رَغَداً وَ ادْخُلُوا الْبابَ سُجَّداً وَ قُولُوا حِطَّةٌ نَغْفِرْ لَكُمْ خَطاياكُمْ وَ سَنَزِيدُ الْمُحْسِنِينَ ( 58 )\r\n\r\nترجمه :\r\n( 2 / 58 )\r\nو هنگامى كه گفتيم در اين قريه داخل شويد و از آنجا هر چه خواسته باشيد ، فراوان بخوريد ، و از در ، سجده‌كنان وارد شويد و بگوييد ، بار گناهان ما را فرونه . و ما گناهانتان را بيامرزيم و به نيكوكاران شما فزونى مىبخشاييم .\r\n\r\nتفسير :\r\n « وَ إِذْ قُلْنَا »  : اى بنى اسرائيل ! به ياد آريد هنگام بيرون شدن از سرزمين تيه را كه به شما گفتيم :\r\n « ادْخُلُوا هذِهِ الْقَرْيَةَ »  : داخل اين قريه ، يعنى بيت المقدس ، يا اريحا از سرزمينهاى شام شويد .\r\n « فَكُلُوا مِنْها حَيْثُ شِئْتُمْ »  : و هر چه بخواهيد از اين خوان گسترده بخوريد كه رنج و زحمتى براى يافتن آن نداريد .\r\n « وَ ادْخُلُوا الْبابَ »  : در آن قريه يا در گنبدى كه در بيت المقدس است ، وارد شويد - اين گنبد جايى است كه يهوديان به سوى آن نماز مىخواندند .\r\n « سُجَّداً »  : در حالى كه خدا را سجده مىكنيد . يا اينكه با نهايت خضوع و فروتنى همراه با شكر و سپاسى كه در نتيجهء خروج از سرزمين\r\n\r\n","description":"","footnote":"","page_name":" 66 ","page_number":86},
  {"content":"\r\n\r\nتيه برايتان حاصل شده است ، وارد آن قريه شويد .\r\nبرخى گفته‌اند ، خداى تعالى تمثال محمد صلّى اللّه عليه و آله و على ( ع ) را بر روى در نقش نمود و بنى اسرائيل را امر به سجده كرد ، تا با سجده در آن جايگاه ، نسبت به آن بزرگواران ، تعظيم روا دارند و با آنان مجدّدا بيعت نمايند .\r\nبه اين سبب ، خداى تعالى دوستى آن بزرگواران را ياد آورده است و عهد و پيمانى كه از آنان دربارهء محمد صلّى اللّه عليه و آله و على ( ع ) گرفته است ، خاطر نشان مىكند .\r\n « وَ قُولُوا حِطَّةٌ »  : و با زبانتان بگوييد : كه اين سجده و تعظيم ، براى تمثال محمد صلّى اللّه عليه و آله و على ( ع ) است ، تا به خاطر آنان ، بار گناهان را از دوش ما بردارد . يا اينكه با زبان دل بگوييد . يا اينكه به اين امر معتقد شويد كه توسل به آنان ، وسيلهء آمرزش گناهان است .\r\nممكن است « حطّة » مصدر از فعل مجهول باشد ، كه در اين صورت ، معنى آن چنين مىشود : با زبان كالبدى يا دلهايتان بگوييد ، ما نسبت به تمثال آن دو بزرگوار ، فروتر و پست‌تريم . لفظ « حطّة » بر وزن « فعله » به معنى پايين آمدن و افكندن است .\r\n « حِطَّةٌ »  به نصب هم خوانده شده است ، در اين صورت ، مفعول فعل محذوف است .\r\nدر هر حال ، اين كلمه يا جزء جمله‌اى است كه مبتدا يا خبر آن حذف شده است ، يا قائم مقام جملهء محذوف است . به هر حال ، يا جملهء انشايى دعايى و يا خبرى است .\r\n « نَغْفِرْ لَكُمْ خَطاياكُمْ »  : ما گناهان و خطاهاى كسانى از شما كه گناهكارند ، مىبخشيم .\r\n « وَ سَنَزِيدُ الْمُحْسِنِينَ »  : و نيكوكاران از شما را فزونى مىدهيم .\r\nاين عبارت ، از نوع جملهء مستأنفه است ، تا حال باشد براى\r\n\r\n","description":"","footnote":"","page_name":" 67 ","page_number":87},
  {"content":"\r\n\r\n« محسن » ، اعم از اينكه خطاكار باشد يا نباشد .\r\n\r\n[ سوره البقرة ( 2 ) : آيه 59 
  ]\r\nفَبَدَّلَ الَّذِينَ ظَلَمُوا قَوْلاً غَيْرَ الَّذِي قِيلَ لَهُمْ فَأَنْزَلْنا عَلَى الَّذِينَ ظَلَمُوا رِجْزاً مِنَ السَّماءِ بِما كانُوا يَفْسُقُونَ ( 59 )\r\n\r\nترجمه :\r\n( 2 / 59 )\r\nپس از آن ، ستمكاران آن گفتارى را كه به آنان گفته شده بود ، به سخنى غير آن تبديل كردند و ما نيز بر آنانى كه ستم كردند ، عذابى از آسمان فروفرستاديم ، زيرا ايشان به فسق و فجور پرداخته بودند .\r\n\r\nتفسير :\r\n « فَبَدَّلَ الَّذِينَ ظَلَمُوا مِنْهُمْ قَوْلًا غَيْرَ الَّذِي قِيلَ لَهُمْ »  : آنان ، آن‌چنان‌كه امر شده بود ، سجده نكردند و آنچه را كه امر شده بود بگويند ، نگفتند ، بلكه به پشت داخل آنجا شدند و به جاى اينكه بگويند ، بار گناهان را فرونه . گفتند : « حنطة » ، يعنى خوردن گندم سرخ كه به ما قوّت مىدهد ، براى ما دوست‌داشتنىتر از اين كار و گفتار است . يا گفتند : دانهء جو بهتر از اين عمل است .\r\nروايت شده است كه اختلاف آنان در اين بود كه چون به در رسيدند و آن را درگاهى بلند يافتند ، گفتند : لازم نيست ما در موقع داخل شدن به اين درگاه ، خم شويم و به حالت ركوع درآييم . مىپنداشتيم كه آن در ، كوتاه است و چاره‌اى جز خم شدن نداريم ، در حالى كه اين درگاهى بلند است . تا كى موسى و يوشع بن نون ، ما را مسخره و وادار مىكنند كه به چيزهاى باطل سجده كنيم ؟ و پشت به در كردند و به جاى كلمهء « حطة » كلمهء « حنطة » را به زبان جارى كردند ، كلمه‌اى گفتند كه به معنى گندم سرخ است . و اين بود معنى تغيير و تبديل گفتار .\r\n « فَأَنْزَلْنا عَلَى الَّذِينَ ظَلَمُوا »  : در اينجا ، به جاى ضمير ( هم ) ، اسم ظاهر ( على الّذين ظلموا ) را آورده است .\r\n\r\n","description":"","footnote":"","page_name":" 68 ","page_number":88},
  {"content":"\r\n\r\nآوردن اسم ظاهر و تكرار موصول ( الّذين ) ، براى آن است كه زشتى و ستم ، در دل شنونده كاملا ممكن و جايگزين شده و اشعار بر اين باشد كه ظلم ، به سبب عذاب است . چنانچه تعليق تبديل بر موصول ، براى اشعار به سبب بودن ظلم براى تبديل قول نبىّ صلّى اللّه عليه و آله است ، كه فرمايش آن حضرت ، همان فرمان خداست كه آنها دگرگون كردند .\r\nمقصود ، كنايه از امّت محمد صلّى اللّه عليه و آله و ستم آنان به اهل بيت ( ع ) و دگرگون كردن سخن پيامبر خداست .\r\nبه امام باقر ( ع ) نسبت داده شده است كه فرمودند : جبرئيل با آيهء « فبدل الذين ظلموا آل محمد صلى الله عليه و آله حقهم غير الذى قيل لهم فانزلنا على الذين ظلموا آل محمد صلى الله عليه و آله . . . » يعنى ستمكاران بر آل محمد ، حق آنان را تبديل كردند به غير آن چيزى كه به آنها گفته شده بود ، در نتيجه ، بر ستمكاران آل محمد عذاب نازل كرديم . البته اين گفتار به اعتبار كنايه و مقصود است ، نه اينكه عينا آل محمد صلّى اللّه عليه و آله در آيه آمده باشد « 1 » .\r\n « رِجْزاً مِنَ السَّماءِ »  : « رجز » به كسر ، و به ضم ، هر دو آمده است و به معنى عذاب يا نجاست و يا مطلق چيزهايى مانند رجس و پليدى كه بايد آنها را رها كرد ، آمده است .\r\n « بِما كانُوا يَفْسُقُونَ »  : به دليل آنكه از فرمان خدا و فرمانبردارى او بيرون رفته بودند ، آن پليدى بر ايشان فرود آمد .\r\nاما نوع بدبختى و پليدى كه بر آنان فروفرستاده‌شد ، برخى گفته‌اند اين گونه بود ، كه صد و بيست هزار نفر از آنان ، به علّت ابتلا به بيمارى طاعون ، در قسمتى از يك روز مردند .\r\nبر كسانى كه در علم الهى توبه‌كار بودند ، يا از ذريّه‌شان نسل پاكيزه‌اى ظاهر مىشد ، عذاب نازل نشد . آنان از آن دسته بودند كه در\r\n\r\n\r\n","description":"","footnote":"\r\n( 1 ) تفسير عياشى ، ج 1 ، حديث 49 ، ص 45\r\n","page_name":" 69 ","page_number":89},
  {"content":"\r\n\r\nعلم خدا معلوم بود كه ايمان نياورده ، توبه نمىكنند .\r\n\r\n[ سوره البقرة ( 2 ) : آيه 60 
  ]\r\nوَ إِذِ اسْتَسْقى مُوسى لِقَوْمِهِ فَقُلْنَا اضْرِبْ بِعَصاكَ الْحَجَرَ فَانْفَجَرَتْ مِنْهُ اثْنَتا عَشْرَةَ عَيْناً قَدْ عَلِمَ كُلُّ أُناسٍ مَشْرَبَهُمْ كُلُوا وَ اشْرَبُوا مِنْ رِزْقِ اللَّهِ وَ لا تَعْثَوْا فِي الْأَرْضِ مُفْسِدِينَ ( 60 )\r\n\r\nترجمه :\r\nو به ياد آور هنگامى كه موسى براى قوم خود آب طلب كرد . پس به او گفتيم ، عصايت را به سنگ بزن . پس ، دوازده چشمهء آب از آن جوشيد و آبشخور هر گروهى از اسباط معلوم شد و گفتيم بخوريد و بياشاميد از روزى خداوند و در زمين فساد و فتنه‌انگيزى نكنيد .\r\n\r\nتفسير :\r\n « وَ إِذِ اسْتَسْقى مُوسى لِقَوْمِهِ »  : نفرمود : « لكم » به صورت خطاب ، چنانچه در سابق و لا حق به صورت خطاب به حاضران آورد ، تا هم تجديد روش و اسلوب باشد و هم اشعار بر اين باشد كه طلب آب موسى براى بنى اسرائيل ، از آن جهت بوده كه آنها قوم او و موافق و همراه او بودند ، تضرّع و زارى مىكردند و مستحقّ طلب رحمت بودند . افراد حاضر در زمان نزول آيه ، از اين جهت هم سنخ با آنها نبودند ، تا از اين ناحيه مورد خطاب قرار بگيرند ، زيرا وقتى بنى اسرائيل در وادى تيه تشنه شدند ، به موسى پناه بردند و گريه و زارى كردند و تسليم امر او شدند و در نتيجه ، موسى هم براى آنان آب طلب كرد .\r\n « فَقُلْنَا اضْرِبْ بِعَصاكَ الْحَجَرَ »  : و آن سنگ ، سنگ خاصى بود ، موسى عصايش را به آن سنگ زد ، در حالى كه محمد صلّى اللّه عليه و آله و خاندان پاكش ( ع ) را مىخواند . به امام باقر ( ع ) نسبت داده شده كه فرمود : سه عدد سنگ از بهشت نازل شد كه عبارت‌اند از مقام ابراهيم ، و حجر\r\n\r\n","description":"","footnote":"","page_name":" 70 ","page_number":90},
  {"content":"\r\n\r\nبنى اسرائيل و حجر الاسود « 1 » و نيز از امام باقر ( ع ) است كه : آنگاه كه قائم ( ع ) از مكّه خارج شود ، منادى ( جارچى ) او ندا خواهد كرد ، كه آگاه باشيد كسى طعام و شراب با خود حمل نكند ، او با خود سنگ موسى بن عمران را حمل مىكند و آن به‌اندازهء يك بار شتر است و در هيچ مكانى فرود نمىآيد ، مگر اينكه از آن چشمه‌ها بجوشد . پس هر كسى گرسنه باشد ، سير مىشود ، و تشنه باشد ، سيراب مىشود و چهارپايان آنها سير مىشوند ، تا اينكه از پشت كوفه در نجف فرود مىآيند « 2 » .\r\n « فَانْفَجَرَتْ مِنْهُ اثْنَتا عَشْرَةَ عَيْناً قَدْ عَلِمَ كُلُّ أُناسٍ »  : يعنى ، هر يك از گروههاى دوازده‌گانه از اولاد يعقوب ، داراى چشمهء مخصوص به خود گشتند .\r\n « مَشْرَبَهُمْ »  : به گونه‌اى بود كه هيچ گروهى در محل آب خوردن مزاحم گروه ديگرى نبود ، گويا كه آبشخور هر يك معلوم و جدا از آبشخور ديگرى بود . در حالى كه به آنها گفته مىشد « كلوا » ، از منّ و سلوى بخوريد ، يا اينكه چشمه‌ها طورى بود كه غذا و آب از آنها مىجوشيد ، چنانچه در خبر سابق به آنها اشاره شده بود .\r\n « وَ اشْرَبُوا مِنْ رِزْقِ اللَّهِ وَ لا تَعْثَوْا فِي الْأَرْضِ مُفْسِدِينَ »  : لفظ « مفسدين » حال تأكيدى است ، زيرا كه « عثو » به معنى افساد است .\r\n\r\n[ سوره البقرة ( 2 ) : آيه 61 
  ]\r\nوَ إِذْ قُلْتُمْ يا مُوسى لَنْ نَصْبِرَ عَلى طَعامٍ واحِدٍ فَادْعُ لَنا رَبَّكَ يُخْرِجْ لَنا مِمَّا تُنْبِتُ الْأَرْضُ مِنْ بَقْلِها وَ قِثَّائِها وَ فُومِها وَ عَدَسِها وَ بَصَلِها قالَ أَ تَسْتَبْدِلُونَ الَّذِي هُوَ أَدْنى بِالَّذِي هُوَ خَيْرٌ اهْبِطُوا مِصْراً فَإِنَّ لَكُمْ ما سَأَلْتُمْ وَ ضُرِبَتْ عَلَيْهِمُ الذِّلَّةُ وَ الْمَسْكَنَةُ وَ باؤُ بِغَضَبٍ مِنَ اللَّهِ ذلِكَ بِأَنَّهُمْ كانُوا يَكْفُرُونَ بِآياتِ اللَّهِ وَ يَقْتُلُونَ النَّبِيِّينَ بِغَيْرِ الْحَقِّ ذلِكَ بِما عَصَوْا وَ كانُوا يَعْتَدُونَ ( 61 )\r\n\r\n\r\n","description":"","footnote":"\r\n( 1 ) تفسير عياشى ، ج 1 ، حديث 93 ، ص 59 .\r\n( 2 ) تفسير صافى ، ج 1 ، ص 124 .\r\n","page_name":" 71 ","page_number":91},
  {"content":"\r\n\r\n\r\nترجمه :\r\n( 2 / 61 )\r\nبه ياد آوريد زمانى را كه گفتيد اى موسى ، ما به يك خوراك نمىتوانيم بسازيم . پروردگار خود را بخوان تا از آنچه از زمين مىروياند ، از سبزى و خيار و گندم و عدس و پيازش براى ما بيرون آورد .\r\nگفت : چگونه پست‌تر را با بهتر عوض مىكنيد ؟ به شهر فرود آييد تا اين چيزها كه خواستيد بيابيد و ذلّت و مسكنت بر آنان مقرّر شد و به غضب خدا مبتلا شدند ، زيرا آيه‌هاى خدا را انكار مىكردند و پيامبران را به ناروا مىكشتند و اين به آن جهت بود كه نافرمان شده تعدّى مىكردند .\r\n\r\nتفسير :\r\n « يا مُوسى   لَنْ نَصْبِرَ عَلى طَعامٍ واحِدٍ »  : به ياد بياوريد وقتى كه گفتيد :\r\nاى موسى ، ما به طعام واحد ، شكيبايى نمىورزيم . يعنى ، پدران شما در سرزمين تيه گفتند : اى موسى ، ما بر « من » و « سلوى » نمىتوانيم صبر كنيم ، ناچار بايد غذاى ديگرى با آن باشد .\r\n « فَادْعُ لَنا رَبَّكَ يُخْرِجْ لَنا مِمَّا تُنْبِتُ الْأَرْضُ مِنْ بَقْلِها »  : اى موسى ! از خدا بخواه ، كه براى ما از زمين سبزى بروياند .\r\nبقل ( جمع آن بقولات ) ، گياهان خوردنى است كه از زمين مىرويد و سبز است ، مانند تره ، نعناع ، كرفس و نظير آن .\r\nبه طور مطلق ، گياهى كه از زمين مىرويد و زمين را سبز مىنمايد ، بقل ( سبزى ) مىنامند .\r\n « وَ قِثَّائِها »  : با مدّ و تشديد « تاء » و كسر « قاف » ، به معنى خيار است و بعضى بر نوعى از خوردنيها كه شبيه خيار است ، اطلاق كرده‌اند .\r\n « وَ فُومِها »  : گندم يا نان ، يا هر دانهء خوراكى ديگر .\r\nگفته شده است كه فوم « الثّوم » با « ثاء » خوانده شده است ( به معنى\r\n\r\n","description":"","footnote":"","page_name":" 72 ","page_number":92},
  {"content":"\r\n\r\nسير است ) .\r\n « وَ عَدَسِها وَ بَصَلِها »  : و عدس و پياز .\r\nآنگاه ، خداى تعالى با حضرت موسى ( ع ) فرمود :\r\n « أَ تَسْتَبْدِلُونَ الَّذِي هُوَ أَدْنى »  : آيا آن را به چيزى كه كم‌ارزش‌تر و پست‌تر از « من » و « سلوى » است ، مبدّل مىكنيد ؟\r\n « بِالَّذِي هُوَ خَيْرٌ »  : در حالى كه « منّ » و « سلوى » لذيذتر و مقوّىتر و لطيف‌تر است .\r\n « اهْبِطُوا »  : از اين سرزمين تيه خارج شويد .\r\n « مِصْراً »  : به شهرى از شهرها برويد .\r\nيا منظور خود مصر ( كه اسم علم است ) است ، يعنى به خود مصر برگشته در آنجا سكونت كنيد . و منصرف بودن آن ، به جهت ساكن بودن حرف وسط است .\r\n « فَإِنَّ لَكُمْ »  : يعنى در آنجا ( براى شما ) .\r\n « ما سَأَلْتُمْ »  : هر چه مىخواهيد از سبزى و خيار و سير و غيره وجود دارد .\r\n « وَ ضُرِبَتْ عَلَيْهِمُ الذِّلَّةُ »  : و بر آنها خوارى و ذلت مقدر و مقرر گشت .\r\nدر مورد ذلت و خوارى ، از آن جهت ضرب به معنى زدن استعمال شده ، كه ذلت را به گنبدى تشبيه كرده كه از اتمام اطراف به آنها احاطه شده ، يا ذلت تشبيه به گل شده كه به ديوار زده مىشود .\r\n « وَ الْمَسْكَنَةُ »  : مسكنت و بيچارگى ، از فقر و نادانى بدتر است و اين عذاب آنان در زندگى دنيوى است . چون قوم يهود ، هيچ‌گاه از حرص و طمع كه اسباب و لوازم خوارى است جدا نمىشوند و حالت آنها به ظاهر از نصارا بدتر است .\r\n « وَ باءُو بِغَضَبٍ مِنَ اللَّهِ »  : از مقام پرسش ، در حالى بازگشتند كه غضب\r\n\r\n","description":"","footnote":"","page_name":" 73 ","page_number":93},
  {"content":"\r\n\r\nبزرگى از جانب خدا شامل حال آنها شد . يا مستحقّ غضب الهى در آخرت گشتند .\r\n « ذلِكَ »  : موارد ياد شده ، از ذلّت و مسكنت و خشم الهى كه بر آنان وارد شد ، اشاره و كنايه از امّت محمد صلّى اللّه عليه و آله است و همه به آن جهت است كه :\r\n « بِأَنَّهُمْ كانُوا يَكْفُرُونَ »  : آنها كفر مىورزيدند .\r\nفعل « كانوا » اشاره به آن است كه ، كفر از سجاياى اخلاقى و ذاتى آنها بوده ، كشتن پيامبران هم براى آنها عادت بوده است .\r\n « بِآياتِ اللَّهِ »  : آنها به آيات خدا كافر شدند . آيات خدا بر دو نوع است : آيات صغرى و آيات كبرى ، در عالم صغير و در عالم كبير . آيات كبرى ، پيامبران خدا صلّى اللّه عليه و آله و اولياى الهى ( ع ) هستند .\r\n « وَ يَقْتُلُونَ النَّبِيِّينَ »  : منظور از « نبيّين » ، آنهايى هستند كه از خداوند خبر مىدهند . چه پيامبران باشند ، چه جانشينان آنها و يا مقصود ، به ويژه پيامبران است ، غير از اوصيا و جانشينان آنها .\r\n « بِغَيْرِ الْحَقِّ »  : كشتن اين پيامبران ، طبق موازين حقّ و حقيقت نبوده و بر خلاف حقّ ، به چنين اعمال ناپسندى دست زدند .\r\nاين عبارت ، تنها براى بيان و توضيح است ، و گرنه هيچ پيامبرى به حقّ كشته نمىشود .\r\n « ذلِكَ »  : آن كفر به آيات خدا و كشتن پيامبران .\r\n « بِما عَصَوْا »  : از آن جهت بوده است كه به خدا و خلفاى او ، عصيان ورزيدند .\r\n « وَ كانُوا يَعْتَدُونَ »  : و آنها به تعدّى و آزار خلفاى الهى روى آوردند . يا از فرمان خداى تعالى تجاوز كرده از امر خدا سرباز زدند .\r\nتخلّل لفظ « كانوا » براى اشاره به آن است كه آنها در تجاوز متمكن بوده‌اند و اين اخلاق ناپسند ، با وجود آنان عجين شده بود . مقصود آن است كه ،\r\n\r\n","description":"","footnote":"","page_name":" 74 ","page_number":94},
  {"content":"\r\n\r\nنافرمانى سبب تعدّى آنان شد ، به طورى كه در تعدى پايدار گشتند . چنان تجاوز و تعدّى در وجودشان مستقرّ شد كه سبب كفر و كشتن پيامبران گشت .\r\nاين دو عمل زشت ، باعث خوارى و بيچارگى آنان و خشم خداوند شد .\r\nپس اى امّت محمد ! از گناهان كوچك دورى گزينيد ، تا اينكه شما را به گناهان بزرگ نكشاند و به خوارى و بيچارگى در دنيا ، و غضب الهى در آخرت ، دچار ننمايد . يا مقصود ، هر يك از خوارى و مسكنت و غضب ، در دنيا و آخرت است .\r\nبه پيامبر اكرم صلّى اللّه عليه و آله نسبت داده شده است كه فرمودند : اى بندگان خدا ، از لجاج در نافرمانى حق و آسان شمردن عصيان و گناه بپرهيزيد ، كه نافرمانيها ، خفّت و خوارى را نصيب صاحبش مىكند ، تا آن وقت كه او را در گناهى بزرگتر بيفكند .\r\nپس ، همواره عصيان ورزيده ، سهل انگارى پيشه مىكند . و در مسير خوارى و پستى گام برمىدارد . تا در جنايتى بزرگتر از جنايت پيش بيفتد . تا آنجا پيش مىرود كه ولايت جانشين رسول خدا را ردّ كرده پيامبرى رسول خدا را هم منكر مىشود . آن قدر آن كار را ادامه مىدهد و در اين مسير پيش مىرود كه توحيد خدا را منكر شده و الحاد را در دين خدا جاى مىدهد . از امام صادق ( ع ) است كه فرمود : به خدا سوگند كه پيامبران را نه با دستهايشان مىزنند و نه با شمشيرهايشان مىكشند ، بلكه احاديث آنها را مىشنوند و پخش مىكنند ، سپس بر آن احاديث مؤاخذه شده و كشته مىشوند ، كه همين قتل ناشى از تجاوز و نافرمانى است « 1 » .\r\nبه اين مضمون ، اخبار بسيارى نقل شده است .\r\n\r\n\r\n","description":"","footnote":"\r\n( 1 ) تفسير عياشى ، ج 1 ، حديث 51 ، ص 45 .\r\n","page_name":" 75 ","page_number":95},
  {"content":"\r\n\r\n\r\n[ سوره البقرة ( 2 ) : آيه 62 
  ]\r\nإِنَّ الَّذِينَ آمَنُوا وَ الَّذِينَ هادُوا وَ النَّصارى وَ الصَّابِئِينَ مَنْ آمَنَ بِاللَّهِ وَ الْيَوْمِ الْآخِرِ وَ عَمِلَ صالِحاً فَلَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ ( 62 )\r\n\r\nترجمه :\r\nبه درستى آنان كه گرويده‌اند و آن كسانى كه يهودى و نصرانى و صائبى هستند ، هر كدام به خدا و دنياى ديگر ايمان داشته باشند و كارهاى شايسته انجام دهند ، پاداش آنها پيش پروردگارشان است ، نه بيمى دارند و نه اندوهناك شوند .\r\n\r\nتفسير :\r\n « إِنَّ الَّذِينَ آمَنُوا »  : آن كسانى كه ايمان آوردند ، به ايمان عام كه نفس بيعت عامه يا حاصل بيعت عامّه است ، يا شبيه به آن حالتى است كه از بيعت عام حاصل مىشود ، چنانچه به طور مفصّل گذشت .\r\nحاصل سخن اينكه ، مراد از ايمان در اينجا ، همان معنى اسلام است .\r\n « وَ الَّذِينَ هادُوا »  : « هاد » و « تهوّد » و ديگر تصرّفات ، از مشتقّات جعلى است كه از « يهود » اخذ شده است ، و آن به معنى كسى است كه داخل در يهوديّت شده يا يهوديّت را به خودش بسته است .\r\nكلمهء « يهود » اگر عربى باشد ، از « هاد » است ، به معنى كسى كه توبه كرد . چون به دست پيامبرشان توبه كردند ، يا چون از عبادت گوساله توبه نموده‌اند ، به اين نام خوانده شدند . مىتوان « يهود » را ، معرّب يهودا ، كه بزرگترين اولاد يعقوب بوده دانست ، كه اين قوم به نام او ناميده شدند .\r\n « وَ النَّصارى »  : يعنى « و الّذين تنصّروا » ، به معنى آن كسانى كه نصرانيّت اتخاذ كردند . در اينجا از موصول وصله كه به صورت فعل است عدول كرده ، زيرا فعل « نصر » از مصدر نصرانيّت استعمال نشده ، و معنى لغوى هم در اينجا مقصود نيست . فعل « تنصّروا » ، اگر چه از مشتقّات جعليّه است و از نصرانيّت گرفته شده ، امّا بيشتر مواقع ، در\r\n\r\n","description":"","footnote":"","page_name":" 76 ","page_number":96},
  {"content":"\r\n\r\nتظاهر به نصرانيّت - نه داخل شدن در آن - استعمال شده است .\r\n« نصارى » جمع نصران ، مانند « سكارى » و سكران وصفى است كه از « نصر » گرفته شده است و آنها را از اين رو نصارى ناميده‌اند كه آنان حضرت عيسى ( ع ) را يارى كردند . ممكن است مشتقّ جعلى از « ناصره » - محل تولّد حضرت عيسى ( ع ) « 1 » يا از نصرانه كه قريه‌اى بوده است كه مريم و عيسى ( ع ) ، پس از بازگشت از مصر ، به آنجا فرود آمدند و پيروان در آنجا جمع شدند ، گرفته شده باشد .\r\n« يا » در « نصرانى » براى مبالغه آمده است ، يا بنا بر معنى اخير به معنى « يا » ى نسبت است .\r\n « وَ الصَّابِئِينَ »  : « صائبين » ، كسانى بودند كه ستارگان را مىپرستيدند « 2 » . از اين جهت به آنها « صائبين » گفته شد ، كه آنها به دين خدا\r\n\r\n\r\n","description":"","footnote":"\r\n( 1 ) در معانى الاخبار ، از اين نقال روايت شده است كه گفت : از حضرت رضا ( ع ) پرسيدم ، چرا نصارى را نصارى ناميدند ؟\r\nفرمود : چون ايشان اهل قريه‌اى بودند به نام ناصره كه يكى از قراى شام است ، كه مريم و عيسى ( ع ) ، پس از مراجعت از مصر ، در آن قريه منزل كردند .\r\n( 2 ) در تفسير قمى آمده است كه امام فرمود : صائبيها قومى جداگانه‌اند ، نه مجوسند ، نه يهود ، نه نصارا و نه مسلمان ، آنها ستارگان و كواكب را مىپرستيدند .\r\nأبو ريحان بيرونى ، صائبيان را پيرو بوذاسف ( بودا ) مىداند كه چون در حران مىزيستند ، به آنها حرانيها مىگفتند .\r\nبرخى هم ، آنها را پيروان حضرت يحيى ( ع ) دانسته‌اند ، كه به آب تعميد مىيافتند .\r\n( هم اكنون در حدود كارون و دجله هستند و همه اعمال مذهبى خود را در آب انجام مىدهند ) .\r\nنظر بعضى از محققان آن است كه صائبه فرشتگان را مىپرستيدند . در مقابل حنفاء كه به فطرت توحيدى مىخواندند ، و معتقد بودند چون خدا را نمىتوان چنان كه بايد شناخت ، پس بايد با وسايل روحانى به خدا تقرب جست و مىگفتند اين وسايل روحانى كه از ماده و عوارض آن برترند ، به هياكل قدسيه ستارگان ظهور نموده و تدبير\r\n","page_name":" 77 ","page_number":97},
  {"content":"\r\n\r\nمتمايل شدند . يا از دين خدا برگشتند ، زيرا كه « صب » بدون همزه به معنى ميل است .\r\nاگر با همزه بخوانيم ( صبئوا ) به دو وجه متناقض آمده است . يا « صبوا عن » ، يعنى از دين خدا خارج شدند . يا « صبئوا الى » ، يعنى داخل دين خدا شدند . اينجا نيز به همان علّت كه در « النّصارى » گفتيم ، از موصول عدول كرده است .\r\n « مَنْ آمَنَ بِاللَّهِ »  : از آنان ، هر كدام كه متّصف به ايمان خاص حاصل از بيعت خاصه شده باشند و با قبول دعوت باطنى و دخول ايمان در دل ، در سراى ايمان وارد شده و قبول ولايت و احكام دل نمودند ، آنها مأجورند .\r\nممكن است ايمان به معنى لغوى آن منظور نظر باشد ، در آن صورت ، اذعان به خداى تعالى ، يا على ( ع ) ، معنى مىدهد . از اين جهت كه على ( ع ) ، مظهر خداى تعالى است .\r\nيا منظور از ايمان ، اسلام خواهد بود ، يعنى كسى كه بيعت عامه نموده ، دعوت ظاهر اسلام را پذيرفته باشد .\r\n « وَ الْيَوْمِ الْآخِرِ وَ عَمِلَ صالِحاً »  : و كسانى كه به روز باز پسين ايمان داشته و عمل شايسته مىكنند ، نزد خدا پاداش دارند .\r\nعمل صالح ، به اعمالى گفته مىشود كه در همان بيعت ، نسبت به آن اعمال پيمان و عهد بسته است ، و اين در صورتى است كه ايمان به معنى اوّل باشد ، ولى طبق دو معنى اخير ، ايمان منظور از عمل صالح بيعت خاصّ و لوى است ، زيرا كه آن اصل اعمال صالحه و پايه و بنيان\r\n\r\n\r\n","description":"","footnote":"\r\nكار جهان را مىنمايد . ولى آنچه مسلم است ، اين آيين چون در رديف يهود و نصارى آمده است ، بايد آيين التقاطى از يهوديت و مجوسيّت ( آئين مغيك ، مزداپرستى ) و غيره باشد .\r\n","page_name":" 78 ","page_number":98},
  {"content":"\r\n\r\nآن است و بدون آن هرگز عمل شايسته‌اى نخواهد بود .\r\n « فَلَهُمْ أَجْرُهُمْ »  : و آنان را پاداشى است كه شايستهء آن هستند و شناخت آن پاداش ممكن نيست ، مگر اينكه به خود آنها اضافه شود .\r\n « عِنْدَ رَبِّهِمْ »  : و اين پاداش نزد پروردگارشان است .\r\nقيد اينكه پاداش ، نزد خدايشان است ، براى بزرگ نشان دادن اجر است .\r\nمقصود آن است كه اسلام ، يهوديّت ، نصرانيّت و صائبيّت ، در دريافت آن پاداش بزرگ برابرند ، در صورتى كه كارشان به ولايت و قبول دعوت باطنى و دخول ايمان در دل انجامد .\r\nاگر كارشان به ولايت نيانجامد ، در اين صورت ، عبارت « عند ربّهم » طبق مفهوم مخالف ، بر اين امر دلالت مىكند كه اجرى از سوى پروردگارشان براى آنان نخواهد بود . چه اجر و پاداشى نباشد ، يا اگر باشد ، از سوى خدا نباشد .\r\nتفصيل اين اجمال ، آن طورى كه از آيات خدا و اخبار مستفاد مىشود ، چنين است كه ، هر كه منكر ولايت باشد ، عقوبت خواهد شد . و هر كه منكر ولايت نباشد ، اذعان به آن هم نداشته باشد و اعتراف نكند ، اميدوار به لطف خدا خواهد بود ( اگر خدا بخواهد عذاب كند و يا به او حال توبه عنايت فرمايد ) . حال ، آن منكر چه مسلمان چه غير مسلمان باشد ، فرقى نمىكند .\r\nكسى كه منكر نباشد و اذعان و اعتراف به ولايت هم نكند ، امّا در زمان رسول خدا باشد و بر بيعت عامه توقف نمايد ، به همان بيعت عامه كه به پيامبر خدا داشته است ، نجات مىيابد و خدا چيزى از اعمال او را فروگذار نخواهد كرد .\r\n « وَ لا خَوْفٌ عَلَيْهِمْ وَ لا هُمْ يَحْزَنُونَ »  : ترس و اندوهى براى آنان نيست . در گذشته دربارهء اين آيه سخن گفته شد و دوباره به شرح آن\r\n\r\n","description":"","footnote":"","page_name":" 79 ","page_number":99},
  {"content":"\r\n\r\nنمىپردازيم .\r\n\r\n[ سوره البقرة ( 2 ) : آيه 63 
  ]\r\nوَ إِذْ أَخَذْنا مِيثاقَكُمْ وَ رَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَ اذْكُرُوا ما فِيهِ لَعَلَّكُمْ تَتَّقُونَ ( 63 )\r\n\r\nترجمه :\r\n( 2 / 63 )\r\nبه ياد آريد آن زمانى را كه از شما پيمان گرفتيم ، در حالى كه كوه را بالاى سر شما بالا برده بوديم ( در آن حال از شما پيمان گرفتيم ) كه آن كتابى را كه به شما داده‌ايم ، محكم بگيريد و آنچه در آن است به خاطر آريد ، شايد پرهيزگارى پيشه كنيد .\r\n\r\nتفسير :\r\n « وَ إِذْ أَخَذْنا مِيثاقَكُمْ »  : و به ياد آريد پيمانى را كه به دست پيامبرانتان و يا جانشينان آن بزرگواران بستيد .\r\nمنظور از پيمان ، همان عهدى است كه با بيعت عامّه و يا خاصّه بسته شده است و اضافهء لفظ « ميثاق » براى معهود و معلوم بودن پيمان است ، يعنى پيمانى كه به نبوّت محمد و ولايت على ( ع ) بستيد .\r\nبا عهد و پيمان مربوط به توحيد و نبوّت و اقرار به آن چيزى كه بر پيامبرشان نازل شده است ، از آن جمله ، نبوّت محمد صلّى اللّه عليه و آله و ولايت على ( ع ) بوده است ، كه بايد اين پيمان و سفارش را به فرزندان و نسلهاى بعديشان برسانند . لذا در اخبار ، تفسير عهد و پيمان ، به نبوّت محمد صلّى اللّه عليه و آله و ولايت على ( ع ) شده است ، يا از باب اينكه آن دو ، به صراحت در پيمان ياد شده‌اند ، يا اينكه اقرار به نبوّت هر پيامبر و ولايت هر ولىّ ، مستلزم اقرار به نبوّت محمد صلّى اللّه عليه و آله و ولايت على ( ع ) است .\r\nزيرا ، نبوّت انبيا و ولايت اوليا ، صورت رقيق شده و مختصرى از نبوّت محمد صلّى اللّه عليه و آله و ولايت على ( ع ) است . اين رقيقه ( نبوت و ولايت ساير انبيا ) ، نسبت به حقيقت كليّه ، جزئى است ، چنان كه نسبت به آن حقيقت محل است و اقرار به جزئى ، اقرار به كلّى است . همانطور كه ، اقرار به كلّ ،\r\n\r\n","description":"","footnote":"","page_name":" 80 ","page_number":100},
  {"content":"\r\n\r\nاقرار به جزء است .\r\n « وَ رَفَعْنا فَوْقَكُمُ الطُّورَ »  : و بر فراز شما كوه طور را قرار داديم .\r\nخداى تعالى ، به جبرئيل فرمان داد ، تا از كوه فلسطين قطعه‌اى به‌اندازهء لشگريان بنى اسرائيل بركند . جبرئيل نيز اطاعت امر نموده آن را در بالاى سر آنان برافراشت . آن كوه ، به زبان پيامبرمان گويا بود كه :\r\n « خُذُوا ما آتَيْناكُمْ »  : آنچه از احكام به طور مطلق يا احكام قالبى و قلبى كه در پيمان عرضه كرديم ، بگيريد .\r\nيا آن عهدى كه از تورات ، يا از نبوت محمد صلّى اللّه عليه و آله و ولايت على ( ع ) از شما گرفتيم و با قوّت تمام در دلها و بدنهايتان جا داديم ، آنها را گرفته در نظر آريد .\r\nگفته شده است كه موسى ( ع ) به آنها گفت : يا آنچه به شما گفتم ، بپذيريد ، يا اينكه كوه بر شما افكنده مىشود .\r\nپس ، آن را با كراهت پذيرفتند ، جز آنان كه خداوند آنها را نگهداشت . پس از آنكه قبول كردند ، سجده كردند و سر بر خاك ماليدند .\r\nبسيارى از آنان چانه‌هايشان را به خاك نهادند ، نه به نيّت خضوع و خشوع در برابر خدا ، بلكه به كوه نگاه مىكردند كه آيا به پايين سقوط مىكند يا نه ؟\r\n « وَ اذْكُرُوا ما فِيهِ »  : و به ياد آريد آنچه در آن است ، يعنى ، آنچه از شروط پيمان ، يا از احكام قالبى يا قلبى ، يا از ثواب موافق احكام و عقاب مخالف آن . يا به ياد آريد ، آنچه را كه در بالا بردن كوه طور و سقوط آن بود يا آنچه از ثواب و عقاب و احكامى كه به شما داديم ، ياد آوريد .\r\nبه حضرت صادق ( ع ) منسوب است كه فرمود : آنچه را كه ترك آن موجب عقوبت بوده ، به ياد آريد « 1 »\r\n\r\n\r\n","description":"","footnote":"\r\n( 1 ) تفسير عياشى ، ج 1 ، حديث 53 ، ص 45 .\r\n","page_name":" 81 ","page_number":101},
  {"content":"\r\n\r\n « لَعَلَّكُمْ تَتَّقُونَ »  : با يادآورى و انجام آنچه به شما امر شد ، شايد از مخالفت پرهيز نماييد و تقوى پيشه گيريد .\r\n\r\n[ سوره البقرة ( 2 ) : آيه 64 
  ]\r\nثُمَّ تَوَلَّيْتُمْ مِنْ بَعْدِ ذلِكَ فَلَوْ لا فَضْلُ اللَّهِ عَلَيْكُمْ وَ رَحْمَتُهُ لَكُنْتُمْ مِنَ الْخاسِرِينَ ( 64 )\r\n\r\nترجمه :\r\n( 2 / 64 )\r\nپس باز هم به آن پيمان پشت كرديد . اگر فضل و بخشش خدا بر شما نبود ( شامل حال شما نمىشد ) ، از زيانكاران شده بوديد .\r\n\r\nتفسير :\r\n « ثُمَّ تَوَلَّيْتُمْ مِنْ بَعْدِ ذلِكَ »  : و سپس ، شما از ياد خدا ، يا از اخذ عهد ، يا از حفظ پيمان و يا از وفاى شرطهاى پيمان روى گردان شديد .\r\n « فَلَوْ لا فَضْلُ اللَّهِ عَلَيْكُمْ وَ رَحْمَتُهُ »  : اگر فضل و بخشش و رحمت الهى شامل حال شما نمىشد ، هرآينه از زيانكاران بوديد .\r\nفضل ، همان رسالت ، و نبوت در همان طريق رسالت است .\r\nكلمهء رحمت در اينجا ، همان ولايت و نبوّتى است كه در طريق ولايت است .\r\nاز اين رو ، مفسّرين در برخى از آيات ، فضل و رحمت را به محمد صلّى اللّه عليه و آله و على ( ع ) تفسير كرده‌اند ، چون فضل و رحمت با محمد صلّى اللّه عليه و آله متّحد است و چون نبى و ولى ، در مردم سبب نزول رحمت و بركت خدا و رفع عذاب مىشوند .\r\n\r\n[ سوره البقرة ( 2 ) : آيه 65 
  ]\r\nوَ لَقَدْ عَلِمْتُمُ الَّذِينَ اعْتَدَوْا مِنْكُمْ فِي السَّبْتِ فَقُلْنا لَهُمْ كُونُوا قِرَدَةً خاسِئِينَ ( 65 )\r\n\r\nترجمه :\r\n( 2 / 65 )\r\nهرآينه دانستيد آن كسانى را كه در روز شنبه تعدّى كردند ، به ايشان گفتم : ( در نتيجهء تعدّى و عدم اجراى فرمان ) بوزينگانى رانده و زبون شويد .\r\n\r\n","description":"","footnote":"","page_name":" 82 ","page_number":102},
  {"content":"\r\n\r\n\r\nتفسير :\r\n « وَ لَقَدْ عَلِمْتُمُ الَّذِينَ اعْتَدَوْا مِنْكُمْ فِي السَّبْتِ »  : و هرآينه محققا دانسته‌ايد ، آنان كه در روز شنبه از حدود الهى تجاوز كردند ، به صورت ميمون درآمدند . پس اى يهود و اى امّت محمد صلّى اللّه عليه و آله ، شما نيز در صورت تعدّى و بيرون شدن از حكم الهى ، مانند آنان به عقوبت گرفتار مىشويد .\r\n « فَقُلْنا لَهُمْ كُونُوا قِرَدَةً خاسِئِينَ »  : پس با امر تكوينى ، آنان را به صورت ميمونهايى درآورديم كه از هر خيرى به دور باشند .\r\n « خاسِئِينَ »  دور از خير يا خوارشدگان ، يا مقصود معنايى است اعمّ از هر دو .\r\n\r\n[ سوره البقرة ( 2 ) : آيه 66 
  ]\r\nفَجَعَلْناها نَكالاً لِما بَيْنَ يَدَيْها وَ ما خَلْفَها وَ مَوْعِظَةً لِلْمُتَّقِينَ ( 66 )\r\n\r\nترجمه :\r\nپس اين را ( داستان يا عذاب را ) مايهء عبرت حاضران و آيندگان و پندى براى پرهيزگاران قرار داديم .\r\n\r\nتفسير :\r\n « فَجَعَلْناها »  ما اين مسخ ، يا عذاب ، يا امّت مسخ شده را چنانچه در خير آمده است مايهء عبرت قرار داديم « 1 » .\r\n « نَكالًا »  : اين زجر ، عبرتى بود تا مانع از تجاوز و مخالفت آنان شود .\r\nو  « لِما بَيْنَ يَدَيْها »  : يعنى امّتهاى گذشته كه در جلوى اين امّت مسخ شده قرار دارند . زيرا امّت مسخ شده ، به سبب توجّهشان به آخرت و وجود امّتهاى گذشته ، در آخرت و عالم مثال ، به امّتهاى پيشين توجّه دارند و آنها در برابر قرار گرفته‌اند و عبرت بودن اين‌ها نسبت به امّتهاى\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 124 .\r\n","page_name":" 83 ","page_number":103},
  {"content":"\r\n\r\nپيشين ، به آن اعتبار است كه پيامبرانشان از امّتهاى آينده و تجاوزشان خبر داده بودند . بنابراين ، معنى قول خداى تعالى  « وَ ما خَلْفَها »  عبارت از امّتهاى موجود در زمان امّتهاى مسخ شده و امّتهاى آينده است ، زيرا كه امّت مسخ شده به سبب توجه فطرى كه به آخرت دارد ، به دنيا و آنچه كه در آن است و آنچه كه در آن پديد خواهد آمد ، پشت كرده است . اگر چه مختار و آزاد بوده به دنيا توجّه داشته باشد . يا مقصود از  « لِما بَيْنَ يَدَيْها »  امّتهاى حاضر در زمان مسخ و امّتهاى آينده است . چون امت حاضر كه معلوم است و بين دو دست آنان حاضر است و امّتهاى آينده هم به اعتبار اينكه به استقبال امّت مسخ شده بر زمان مرور مىكند ، گويا كه بين دو دست آنها حاضر است . بنابراين ، قول خداى تبارك و تعالى  « وَ ما خَلْفَها »  عبارت از امّتهاى پيشين است و ممكن است مقصود از  « لِما بَيْنَ يَدَيْها »  امّتهاى حاضر در زمان مسخ باشد يا اينكه قريه‌هاى نزديك و دور مقصود است .\r\nو مقصود از « نكال » ، همان عقوبت است كه معنى حقيقى آن است ، يعنى آن مسخ شدن را عقوبت گناهان حاضران و گذشتگان قرار داديم .\r\n « وَ مَوْعِظَةً »  : و آن همه مجازات و مسخ براى يادآورى و آگاهاندن عواقب كارشان و يا عبرت ، يا نصيحت ، يا برانگيختن آنان به تقوى و فرمانبردارى يا ترساندن از گناهان و فريفته شدن به دنياست .\r\n « لِلْمُتَّقِينَ »  : همهء آن موارد ، تنها براى پرهيزگاران سودبخش است ، زيرا غير آنان متنبّه نشده ، پند نمىگيرند و سودى هم نمىبرند . از اين رو ، خدا به آنان خطاب نفرموده و توجّه هم نداشته است .\r\nداستان تجاوزكنندگان از حدّ الهى ، كه بر خلاف فرمان خدا ، شنبه را به كار پرداختند ، در پيش خواهد آمد ( در گذشته نيز در اوّل سوره معنى تقوى بيان گرديد ) .\r\n\r\n[ سوره البقرة ( 2 ) : آيه 67 
  ]\r\nوَ إِذْ قالَ مُوسى لِقَوْمِهِ إِنَّ اللَّهَ يَأْمُرُكُمْ أَنْ تَذْبَحُوا بَقَرَةً قالُوا أَ تَتَّخِذُنا هُزُواً قالَ أَعُوذُ بِاللَّهِ أَنْ أَكُونَ مِنَ الْجاهِلِينَ ( 67 )\r\n\r\n","description":"","footnote":"","page_name":" 84 ","page_number":104},
  {"content":"\r\n\r\n\r\nترجمه :\r\nو ياد آوريد وقتى را كه موسى به قوم خود گفت : هرآينه خدا امر مىكند شما را به اينكه بكشيد گاوى را . قوم او پاسخ دادند او را ، كه ما را مسخره مىكنى ؟ موسى گفت : پناه مىبرم به خدا ( كه سخن به افترا بگويم ) ، كه از نادانان باشم .\r\n\r\nتفسير :\r\n « وَ »  : اى بنى اسرائيل يا اى امّت محمد صلّى اللّه عليه و آله ! به ياد آوريد ، يا به بنى اسرائيل يا به امّت خودت اى پيامبر يادآور شو ، داستان آن كشته‌اى را كه به دست موسى ( ع ) زنده شد ، تا اينكه بدانند آنچه موسى ( ع ) فرمود ، حق بود و آن اخبارى است كه دربارهء نبوّت محمد صلّى اللّه عليه و آله و ولايت على ( ع ) بيان داشت و اينكه آن اخبار چيزى نيست كه به آن اهميّت نداد .\r\n « إِذْ قالَ مُوسى لِقَوْمِهِ إِنَّ اللَّهَ يَأْمُرُكُمْ »  : وقتى موسى ( ع ) به قومش گفت كه خداوند به شما فرمان مىدهد ، كه كشته را زنده كنيد تا او دربارهء قاتلش به شما خبر بدهد .\r\n « أَنْ تَذْبَحُوا بَقَرَةً »  : يعنى گاوى را بكشيد و بعضى از قسمتهاى بدن او را به كالبد اين مقتول بزنيد .\r\nداستان آن چنين است كه : در بنى اسرائيل زن زيبايى - با اصل و نسب - وجود داشت كه خواستگاران زيادى هم داشت . او را سه پسر عمو بود كه او را مىخواستند . او راضى شد تا با برتر از همه‌شان ازدواج كند .\r\nولى پسرعموهاى ديگر ، به او شديدا حسد برده وى را دعوت كردند و كشتند و او را به محلى كه اكثر قبايل بنى اسرائيل در آنجا بودند ، برده و شب هنگام ، او را در همان جا انداختند و رفتند .\r\nبامدادان ، مردم آن كشته را ديده شناختند . آن دو پسر عمو هم آمده جامه دريدند و بر آنان ندبه كرده از آن افراد كه در آن محل بودند كينه‌خواهى كردند .\r\n\r\n","description":"","footnote":"","page_name":" 85 ","page_number":105},
  {"content":"\r\n\r\nموسى ( ع ) آنها را احضار كرد و دربارهء آن كشته پرسيد . آنها كشتن آن جوان را انكار كردند .\r\nموسى ( ع ) پنجاه تن از فرمانروايان بنى اسرائيل را وادار كرد كه به خدا و به خداى بنى اسرائيل و برترىدهندهء محمد صلّى اللّه عليه و آله و خاندان طيبين آن حضرت ، سوگند شديد خورده و بگويند ، كه ما او را نكشته‌ايم و نمىدانيم كه قاتل او كيست .\r\nاگر سوگند خوردند ، بايد ديهء مقتول را بدهند . اگر از آن سر باززنند ، بايد قاتل را معرفى كنند و يا قاتل را به اقرار واداشته او را قصاص كنند .\r\nاگر سوگند نخورند ، بايد در جايگاهى تنگ زندانى شوند تا سوگند بخورند ، يا اقرار به قتل كنند و يا شهادت دهند كه قاتل كيست .\r\nآنان گفتند : اى پيامبر خدا ، آيا نمىشود به جاى سوگند اموالمان را بدهيم ؟ و آيا اموال ما به جاى سوگند قبول نمىشود ؟\r\nموسى ( ع ) گفت : نه ، اين حكم خداست .\r\nپس گفتند : اى پيامبر خدا اين تصميم سخت سنگين است و ما جنايتى مرتكب نشده‌ايم و چنين سوگندى سزاوار ما نيست و بر گردن ما حقى نيست كه سوگند بخوريم .\r\nاز خداى - عز و جلّ - بخواه كه قاتل را به ما بشناساند تا حقيقت امر براى خردمندان روشن شود و از سوى خدا آيه‌اى نازل شود كه چه كسى مستحق مجازات است .\r\nپس موسى گفت : خدا به اين كار فرمان داده است و من نمىتوانم براى خدا از پيش خود امرى را پيشنهاد كنم ، بايد تسليم حكم خدا شويم . بايد همّت كرد تا حكم خدا در اين مورد اجرا شود .\r\nپس خداى تبارك و تعالى به موسى ( ع ) وحى كرد ، خواهش آنها را اجابت كن و از من بخواه تا اينكه قاتل را برايت روشن كنم و مشخّص\r\n\r\n","description":"","footnote":"","page_name":" 86 ","page_number":106},
  {"content":"\r\n\r\nنمايم . چون من تصميم دارم به آن وسيله ، به يكى از مردان خوب امّت تو كه دين او بر محمّد صلّى اللّه عليه و آله و خاندان پاكش درود و سلام فرستادن است با وسعت روزى قسمتى از ثواب آن را به او بپردازم ، آن پاداشى است كه با بزرگ شمردن محمد صلّى اللّه عليه و آله و خاندانش ، نصيب وى مىشود .\r\nبه حضرت صادق ( ع ) نسبت داده شده است كه فرمود : آن شخص مردى بود كه كالايى داشت و عده‌اى آمدند كه آن را از او بخرند ، ولى كليد اطاق در آن موقع زير سر پدرش بود و او هم خواب بود . پسر دوست نداشت او را بيدار كند و خوابش را ناگوار نمايد ، لذا آن گروه از خريد كالا منصرف شدند و كالاى او را نخريدند . وقتى پدرش بيدار شد ، گفت : پسرم كالايت را چه كردى ؟\r\nپسر گفت : جاى خودش است و آن را نفروخته‌ام ، زيرا كليد آن زير سر شما بود و من دوست نداشتم شما را ناراحت كرده از خواب بيدار و خوابت را خراب كنم .\r\nپدرش به او گفت : اين گاو را در عوض سودى كه بايد از كالايت مىبردى و اكنون از دست داده‌اى ، به تو مىدهم .\r\nخداى تعالى هم از اين فرزند كه چنين پايدار رفتار نموده بود ، تشكّر كرد . و به موسى ( ع ) امر نمود : به بنى اسرائيل دستور دهد تا گاوى را كه عين گاو پسر باشد ، بكشند تا قاتل آن مرد صالح ، معلوم شود .\r\nپس چون بنى اسرائيل نزد موسى ( ع ) جمع شدند و از او دربارهء حكم سؤال نمودند ، حضرت فرمودند : خدا امر مىكند كه بايد گاوى بكشيد تا آن مقتول زنده شود « 1 » . آنها شگفت زده شده گفتند :\r\n « قالُوا أَ تَتَّخِذُنا هُزُواً »  : اى موسى ما را مسخره مىكنى ؟\r\n « قالَ أَعُوذُ بِاللَّهِ أَنْ أَكُونَ مِنَ الْجاهِلِينَ »  : گفت : به خدا پناه مىبرم كه از\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 126 .\r\n","page_name":" 87 ","page_number":107},
  {"content":"\r\n\r\nجاهلين باشم .\r\nمعلوم مىشود كه استهزا از صفات نادانان است . و نسبت دادن امرى به خدا كه لايق مقام او نيست و نبايد به او نسبت داد ، از اوصاف عاقل نيست .\r\n\r\n[ سوره البقرة ( 2 ) : آيه 68 
  ]\r\nقالُوا ادْعُ لَنا رَبَّكَ يُبَيِّنْ لَنا ما هِيَ قالَ إِنَّهُ يَقُولُ إِنَّها بَقَرَةٌ لا فارِضٌ وَ لا بِكْرٌ عَوانٌ بَيْنَ ذلِكَ فَافْعَلُوا ما تُؤْمَرُونَ ( 68 )\r\n\r\nترجمه :\r\n( 2 / 68 )\r\nقوم موسى گفتند : از خدا بخواه تا براى ما معين فرمايد كه آن گاو چگونه است .\r\nموسى گفت : خدا مىفرمايد گاوى است نه پير از كار افتاده و نه جوان كار نكرده ، بلكه بين اين دو است . پس اكنون به آنچه مأمور هستيد ، عمل كنيد .\r\n\r\nتفسير :\r\n « قالُوا ادْعُ لَنا رَبَّكَ يُبَيِّنْ لَنا ما هِيَ »  : گفتند ، از خدا بخواه كه چگونگى آن را بر ما روشن كند .\r\nمنظور از كلمهء « ما هى » پرسش از وصف است ، زيرا لفظ « ما هو » و « ما هى » ، همانطور كه براى پرسش از حقيقت و ماهيت چيزى است ، براى پرسش از اوصاف و مميزه‌هاى عرضى نيز به كار برده مىشود .\r\n « قالَ إِنَّهُ يَقُولُ إِنَّها بَقَرَةٌ لا فارِضٌ »  : گفت : آن گاو پيرى نيست .\r\n« فارض » را از جهت غلبه جنبهء اسمى بودن آن مذكّر آورده است و به آن « تاء تأنيث » اضافه نشده است .\r\n « وَ لا بِكْرٌ »  : كوچك و خردسال نيست .\r\n « عَوانٌ بَيْنَ ذلِكَ »  : بين پير و جوان است .\r\n « فَافْعَلُوا ما تُؤْمَرُونَ »  : پس ، آن‌چنان‌كه به شما امر شده است ، انجام دهيد و زياد در مورد آن پرسش نكنيد كه بر شما سخت‌تر شود .\r\n\r\n","description":"","footnote":"","page_name":" 88 ","page_number":108},
  {"content":"\r\n\r\n\r\n[ سوره البقرة ( 2 ) : آيه 69 
  ]\r\nقالُوا ادْعُ لَنا رَبَّكَ يُبَيِّنْ لَنا ما لَوْنُها قالَ إِنَّهُ يَقُولُ إِنَّها بَقَرَةٌ صَفْراءُ فاقِعٌ لَوْنُها تَسُرُّ النَّاظِرِينَ ( 69 )\r\n\r\nترجمه :\r\n( 2 / 69 )\r\n( باز ) قوم موسى گفتند : از خدايت بخواه تا براى ما روشن كند كه رنگ آن گاو چگونه است ؟ موسى گفت : كه خدا مىفرمايد آن گاو زرد زرّينى است كه رنگ آن موجب شادكامى و مسرت بينندگان است .\r\n\r\nتفسير :\r\n « قالُوا ادْعُ لَنا رَبَّكَ يُبَيِّنْ لَنا ما لَوْنُها قالَ إِنَّهُ يَقُولُ إِنَّها بَقَرَةٌ صَفْراءُ فاقِعٌ لَوْنُها  : گفتند ، از خدا بخواه رنگ آن را بيان كند . موسى گفت : خدا مىگويد : آن گاوى است كه كاملا زرد است ، به طورى كه سياهى و سفيدى نمىزند .\r\n « تَسُرُّ النَّاظِرِينَ »  : آن‌چنان‌كه زيبايى و درخشش آن بيننده را شادىافزاست .\r\n\r\n[ سوره البقرة ( 2 ) : آيه 70 
  ]\r\nقالُوا ادْعُ لَنا رَبَّكَ يُبَيِّنْ لَنا ما هِيَ إِنَّ الْبَقَرَ تَشابَهَ عَلَيْنا وَ إِنَّا إِنْ شاءَ اللَّهُ لَمُهْتَدُونَ ( 70 )\r\n\r\nترجمه :\r\n( 2 / 70 )\r\nگفتند از خدا بخواه چگونگى آن گاو را بر ما معين فرمايد كه هنوز براى ما اشتباه وجود دارد ( تا رفع اشتباه شود ) . البته اگر خدا بخواهد ( با اطاعت امر ) ، از هدايت‌يافتگان باشيم .\r\n\r\nتفسير :\r\n « قالُوا ادْعُ لَنا رَبَّكَ يُبَيِّنْ لَنا ما هِيَ »  : گفتند ، از خدا بخواه وصف بيشتر آن را بگويد كه ما اشتباه نكنيم .\r\n « إِنَّ الْبَقَرَ تَشابَهَ عَلَيْنا وَ إِنَّا إِنْ شاءَ اللَّهُ لَمُهْتَدُونَ »  : زيرا گاو مورد نظر بر ما مشتبه شده و با بيان تو اى موسى ، اگر خدا بخواهد ، به آن راهنمايى مىشويم .\r\nروايت شده است كه اگر ان‌شاءالله نمىگفتند براى هميشه برايشان\r\n\r\n","description":"","footnote":"","page_name":" 89 ","page_number":109},
  {"content":"\r\n\r\nمشخص نمىشد ( كه چه كنند و كدام گاو را بكشند ) .\r\n\r\n[ سوره البقرة ( 2 ) : آيه 71 
  ]\r\nقالَ إِنَّهُ يَقُولُ إِنَّها بَقَرَةٌ لا ذَلُولٌ تُثِيرُ الْأَرْضَ وَ لا تَسْقِي الْحَرْثَ مُسَلَّمَةٌ لا شِيَةَ فِيها قالُوا الْآنَ جِئْتَ بِالْحَقِّ فَذَبَحُوها وَ ما كادُوا يَفْعَلُونَ ( 71 )\r\n\r\nترجمه :\r\n( 2 / 71 )\r\nموسى گفت : خدا مىفرمايد آن گاو آن قدر رام نيست كه زمين را شيار كند و آب به كشتزار دهد و بىعيب و يك رنگ است .\r\nآن قوم گفتند : اكنون حقيقت را بر ما روشن كردى .\r\nپس آن گاو را كشتند . امّا نزديك بود كه اين كار را انجام ندهند ( نزديك بود نافرمانى كنند ) .\r\n\r\nتفسير :\r\n « قالَ إِنَّهُ يَقُولُ إِنَّها بَقَرَةٌ لا ذَلُولٌ تُثِيرُ الْأَرْضَ »  : گفت ، خدا مىگويد آن ماده‌گاوى است كه هنوز رام نشده و فرمانبردار نگشته است كه زمين را شخم كند .\r\n « وَ لا تَسْقِي الْحَرْثَ »  : و براى آبيارى كشتزار رام نشده است .\r\n « مُسَلَّمَةٌ »  : و هيچ عيبى نداشته و سالم است .\r\n « لا شِيَةَ فِيها »  : جز زردى ، رنگ ديگرى با آن آميخته نشده است و كاملا زرد است .\r\n « قالُوا الْآنَ جِئْتَ بِالْحَقِّ »  : گفتند ، اكنون حقيقت آن بر ما روشن شد كه آن ماده‌گاو چگونه است ، كه آن را از غير آن تشخيص دهيم . ما چنين گاوى را كه متعلق به فلانى است مىشناسيم .\r\nدر بعضى از اخبار آمده است كه اگر آنان هر گاو ديگرى را مىكشتند ، به نتيجهء مورد نظر مىرسيدند ، امّا بر خويشتن سختگيرى كردند و خدا نيز بر آنها سخت گرفت .\r\nدر تفسير امام ( ع ) آمده است : پس چون اين صفات را شنيدند ، گفتند : اى موسى آيا پروردگار ما به ما فرمان داده است كه گاوى را\r\n\r\n","description":"","footnote":"","page_name":" 90 ","page_number":110},
  {"content":"\r\n\r\nبكشيم كه داراى اين صفات باشد ؟\r\nموسى گفت : بلى .\r\nموسى در ابتداى امر نگفت كه خدا به شما چنين امر كرده است ، زيرا اگر مىفرمود خدا به شما فرمان داده است كه چنين گاوى را بكشيد ، وقتى كه آنها پرسش از چگونگى و رنگ گاو مىكردند ، ديگر نيازى نبود كه موسى برگردد و از خدا پرسش كند ، و تنها مىتوانست به آنها جواب بدهد كه خداوند دستور داده گاو را بكشيد و هر گاوى كه اسم گاو بر آن صادق باشد بكشيد ، امتثال امر خدا را كرده‌ايد . و چون قرار شد آن گاو را يافته بكشند ، تنها آن را نزد جوانى از بنى اسرائيل يافتند . و خدا در خواب به آن جوان محمد صلّى اللّه عليه و آله و على ( ع ) و اولاد پاك آن بزرگواران را نشان داده بود كه به او گفته بودند ، « تو در حقيقت از برترين دوستان ما هستى و ما مىخواهيم مقدارى از پاداش تو را در دنيا داشته باشيم . لذا هنگامى كه براى خريدن گاوت آمدند ، آن را بدون اجازهء مادرت مفروش . چون خدا مىخواهد با تلقينى كه به مادرت عنايت مىفرمايد ، تو و فرزندانت را بىنياز كند » .\r\nپسر خوشحال شد و وقتى مردم آمدند تا گاوش را خريدارى نمايند و گفتند : اين گاو را چند مىفروشى ؟\r\nگفت : به دو دينار ولى اختيارش با مادرم است .\r\nگفتند : ما با يك دينار راضى هستيم ، از مادرت بپرس كه آيا قبول مىكند ؟\r\nاز مادر پرسيد .\r\nمادر گفت : چهار دينار .\r\nبه آنان خبر داد .\r\nآنها گفتند : دو دينار مىدهيم .\r\nباز به مادر خبر داد .\r\n\r\n","description":"","footnote":"","page_name":" 91 ","page_number":111},
  {"content":"\r\n\r\nاو گفت : هشت دينار .\r\nدوباره آنها نصف كردند .\r\nهمين طور مادر ، بهاى آن را دو برابر مىكرد و آنها هم نصف مىكردند ، تا اينكه قيمت آن به‌اندازهء پر شدن پوست بزرگترين گاو موجود رسيد كه آن را از دينار پر كنند . پس آنها مجبور به خريد شدند « 1 » .\r\n « فَذَبَحُوها وَ ما كادُوا يَفْعَلُونَ »  : پس گاو را كشتند . ولى نزديك بود در اين كار باز نافرمانى كنند . زيرا ، گرانى قيمت و سنگين بودن پرداخت آن ، سبب انصراف آنان از خريد مىشد .\r\nقيمت آن گاو طبق بعضى از اخبار ، به‌اندازهء پر كردن پوست آن از دينار بود . و طبق برخى از اخبار هم ، قيمتش برابر پر كردن پوست گاوى بزرگتر بوده است ، و اين امر بر ايشان دشوار و سنگين بود . زيرا وقتى آنان قبول نموده ، حساب كردند ، دريافتند كه مقدار آن پنج ميليون دينار مىشود و لجاج آنها موجب اين همه گرانى گاو و پرداخت بهاى سنگين آن شد و در نتيجه همهء قوم فقير و بىچيز مىشدند و آن جوان طورى ثروتمند مىشد كه طبق بعضى اخبار حتّى يكى از فرزندان او هم تا هفتاد نسل فقير نمىشد .\r\nدر تفسير امام ( ع ) آمده است كه خريداران گاو ، نزد موسى گريه و زارى كردند و گفتند : با پرداخت اين مبلغ ، كلّ قبيله فقير شد و با اين لجاجى كه ما كرديم و كم و زياد نموديم ، هستى و نيستى ما همه رفت .\r\nپس موسى ( ع ) آنان را ارشاد كرد كه به پيامبرمان « حضرت محمد صلّى اللّه عليه و آله » متوسل شوند . چون توسل جستند ، خدا به موسى وحى كرد كه رؤساى آنها به خرابهء بنى فلان ( يكى از قبايل ) بروند و آنجا را بكاوند و گنجينهء آنجا را بيرون آورند . آن گنج ، ده ميليون دينار است . و\r\n\r\n\r\n","description":"","footnote":"\r\n( 1 ) تفسير عياشى ، ج 1 ، ص 128 .\r\n","page_name":" 92 ","page_number":112},
  {"content":"\r\n\r\nآن را به هر كس كه قيمت گاو را پرداخته است به همان اندازه كه داده است بدهند ، تا به حالت قبلى برگردند . پنج ميليون اضافى را هم بين خود تقسيم كنند تا اينكه داراييشان افزوده شود ( به پاداش توسّل آنها به محمد صلّى اللّه عليه و آله و خاندانش ( ع ) و اعتقاد به برترى آنها ) « 1 » .\r\n\r\n[ سوره البقرة ( 2 ) : آيه 72 
  ]\r\nوَ إِذْ قَتَلْتُمْ نَفْساً فَادَّارَأْتُمْ فِيها وَ اللَّهُ مُخْرِجٌ ما كُنْتُمْ تَكْتُمُونَ ( 72 )\r\n\r\nترجمه :\r\nبه ياد آريد وقتى كه نفسى را كشتيد و يكديگر را دربارهء قاتل متّهم مىكرديد و كشمكش مىكرديد و خدا آنچه را كه ( رازى را ) پنهان مىداشتيد ، آشكار فرمود .\r\n\r\nتفسير :\r\n « وَ إِذْ قَتَلْتُمْ نَفْساً »  : و هنگامى كه نفسى را كشتيد .\r\nعلّت اينكه در اين آيه ، خطاب را به صورت جمع براى حاضران آورده است و مىگويد ، كشتيد ( در حالى كه قتل مربوط به يك يا دو نفر در زمان گذشته بوده است ) ، از آن جهت است كه قتل بين آنان واقع شده است و مىخواهد همه را به جهت وقوع اين امر زشت بين آنها ، سرزنش كند . قاتل در ميان آنان بوده است و آنهايى هم كه اكنون هستند به گذشتگانشان شباهت دارند .\r\nشايسته بوده است كه اين آيه ، قبل از آيهء  « وَ إِذْ قالَ مُوسى لِقَوْمِهِ  تا آخر آيه » بيايد امّا اين دو آيه ، از هم جدا و آن آيه هم پس از آن آمده است و اين به آن جهت است كه در مقام بيان كارهاى زشت آنهاست و بيان زشتيها در اين آيه ، تمام‌تر و نوع آن بيشتر است ، چون در اين آيه انكار بنى اسرائيل نسبت به موسى ( ع ) و به مسخره گرفتن گفتار موسى ياد شده كه با قياس فاسدشان مىگفتند : چگونه برخورد عضو مرده‌اى مثل گاو با\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 130 - 129 .\r\n","page_name":" 93 ","page_number":113},
  {"content":"\r\n\r\nعضو مرده‌اى مثل انسان ، موجب زنده شدن انسان مىشود ؟ از زشتيهاى ديگر اينكه ، پرسش را به نهايت رساندند و در اجراى فرمان خدا سستى كرده ، به ترك فرمانبردارى نزديك مىشدند .\r\n « فَادَّارَأْتُمْ فِيها »  : اصل معنى « فادّارأتم » ، دفاع كرديد است ، ولى در اينجا به معنى دشمنى است ، زيرا كه خصومت مستلزم دفاع است و ممكن است كه در همان معنى حقيقى دفاع استعمال شده باشد ، چون هر يك از آنان ، قتل را از خود برگردانده و به رفيقش نسبت مىداد .\r\n « وَ اللَّهُ مُخْرِجٌ ما كُنْتُمْ تَكْتُمُونَ »  : آنچه را پنهان مىداشتيد ، خداوند آشكار كرد .\r\nموضوعى را كه پنهان مىكردند ، عبارت بود از خبر دادن از قاتل و اينكه حضرت موسى ( ع ) نتواند دربارهء قاتل خبرى دهد . در اين زمينه ، حضرت را مورد استهزا و تمسخر قرار مىدادند .\r\nاين جمله ، يا حاليّه است ، يا معطوف بر « فادّارأتم » بوده و يا جملهء معترضه است .\r\nو عمل كردن لفظ « مخرج » ، به آن جهت است كه از حال و گذشته حكايت مىكند و نسبت به جملهء  « فَادَّارَأْتُمْ فِيها »  به صورت استقبال تصوّر شده است .\r\n\r\n[ سوره البقرة ( 2 ) : آيه 73 
  ]\r\nفَقُلْنا اضْرِبُوهُ بِبَعْضِها كَذلِكَ يُحْيِ اللَّهُ الْمَوْتى وَ يُرِيكُمْ آياتِهِ لَعَلَّكُمْ تَعْقِلُونَ ( 73 )\r\n\r\nترجمه :\r\n( 2 / 73 )\r\nپس گفتيم : پاره‌اى از اعضاى آن گاو را بر بدن آن كشته زنيد ، ( آنگاه بنگريد ) اين گونه خداوند مرده را زنده مىكند و آيات خويش را به شما مىنماياند ؛ باشد كه شما به خرد دريابيد .\r\n\r\nتفسير :\r\n « فَقُلْنا اضْرِبُوهُ بِبَعْضِها »  : پس گفتيم : آن مقتول را به بعضى از اعضاى\r\n\r\n","description":"","footnote":"","page_name":" 94 ","page_number":114},
  {"content":"\r\n\r\nبدن گاو بزنيد . پس آن را به دم گاو زدند .\r\nروايت شده است كه آنان قطعه‌اى از بدن گاو را كه دم در آن بود ، گرفتند - اين همان است كه خدا فرزند آدم را از آن آفريده است و بر آن سوار مىشود ، وقتى كه خلق جديدى پديد آورد . سپس ، بدن مقتول را به آن زدند و گفتند : بار خدايا ! به مقام محمد صلّى اللّه عليه و آله و خاندان پاكش ( ع ) اين مرده را زنده گردان و او را به سخن گفتن آور ، تا دربارهء قتلش خبر دهد .\r\nپس سالم و كامل به پا خاست و گفت : اى پيغمبر خدا ، اين دو پسر عمو ، از روى حسد و به خاطر دختر عمويم مرا كشتند و در اين محلّه انداختند تا خونبهاى مرا بگيرند .\r\nپس موسى آن دو مرد را گرفت و كشت .\r\nروايت شده است كه آن مقتول زنده شد و با توسل به محمد صلّى اللّه عليه و آله و خاندانش از خدا خواست كه در دنيا بماند تا از دختر عمويش متمتّع شود و دشمنانش كيفر ببينند و خدا به او روزى فراخ و پاكى ارزانى دارد .\r\nو خداى تعالى هم به او هفتاد سال ديگر عمر داد ، در حالى كه قبل از كشته شدن 60 سال عمر داشت و تا آخر عمر حواسش سالم و شهواتش قوى بود و از حلال دنيا بهره‌مند شد و با همسرش به خوشى زيسته نه او از زنش جدا شد و نه زن از او ، و با هم مردند و به بهشت رفته هر دو از نعمتهاى آن بهره‌مند شدند « 1 » .\r\n « كَذلِكَ يُحْيِ اللَّهُ الْمَوْتى »  : اين چنين خدا مردگان را زنده مىكند ، يعنى پس از آنكه كشته را به بعضى از قسمتهاى بدن گاو زدند و او زنده شد .\r\nپس ما گفتيم : اين چنين مرده را زنده مىكنيم ، بنابراين ، زندگى پس از مرگ امر شگفتى نيست . يا اينكه بعد از زدن گاو و زنده شدن مقتول ، در\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 129 .\r\n","page_name":" 95 ","page_number":115},
  {"content":"\r\n\r\nحالى كه مىگفتيم اين چنين خداوند مردگان را زنده مىكند .\r\nاگر اين جمله ، مستأنفه باشد ، در آن صورت چگونگى زنده شدن مردگان را در بازگشت يا در معاد بيان مىكند ، زيرا زنده شدن مردگان و بازگشت به دنيا ، يا زنده شدن مردگان در آخرت ، بر ايشان عجيب و شگفت مىنمود ، پس ، بعد از زنده شدن آن شخص مرده ، اين پرسش براى آنها پيش آمد كه مردگان چگونه زنده مىشوند ؟ آيا خدا مردگان را مثل اين مرده زنده مىكند ؟\r\nپس خداى تعالى فرمود : خدا مردگان را اين چنين زنده مىكند .\r\n « وَ يُرِيكُمْ آياتِهِ »  : اين عبارت ، عطف بر  « يُحْيِ اللَّهُ »  است . يعنى همانطور كه خداوند اين نشانه و آيت عجيب را به شما ارائه نمود و با برخورد عضو مرده‌اى ، مرده‌اى را زنده كرد ، همچنين خداى تعالى ساير آيات نفسانى و خارجى عجيب و غريب را به شما نشان خواهد داد .\r\n « لَعَلَّكُمْ تَعْقِلُونَ »  : تا اينكه جائز بودن معاد و بازگشت را درك كنيد .\r\nيا درستى پيامبرى موسى ( ع ) و صحّت سخن وى را دربارهء برترى محمد صلّى اللّه عليه و آله و على ( ع ) و خاندان آن حضرت ، دريابيد . يا شما عاقل شده از مقام نابخردى و نادانى بيرون آمده و به مقام خردمندى برسيد .\r\n\r\n[ سوره البقرة ( 2 ) : آيه 74 
  ]\r\nثُمَّ قَسَتْ قُلُوبُكُمْ مِنْ بَعْدِ ذلِكَ فَهِيَ كَالْحِجارَةِ أَوْ أَشَدُّ قَسْوَةً وَ إِنَّ مِنَ الْحِجارَةِ لَما يَتَفَجَّرُ مِنْهُ الْأَنْهارُ وَ إِنَّ مِنْها لَما يَشَّقَّقُ فَيَخْرُجُ مِنْهُ الْماءُ وَ إِنَّ مِنْها لَما يَهْبِطُ مِنْ خَشْيَةِ اللَّهِ وَ مَا اللَّهُ بِغافِلٍ عَمَّا تَعْمَلُونَ ( 74 )\r\n\r\nترجمه :\r\nبا وجود اين معجزه‌ها ، دلهاى شما چون سنگ يا سخت‌تر از سنگ شد ، چه پاره‌اى از سنگهاست كه نهرهاى آب از آن مىجوشد و برخى سنگها مىشكافد و از آن آب بيرون مىآيد . دلها نيز چنين است .\r\nبعضى دلها از ترس خدا فرود آيند .\r\nپس اى سنگدلان ، بترسيد از خدا كه خدا از آنچه مىكنيد غافل\r\n\r\n","description":"","footnote":"","page_name":" 96 ","page_number":116},
  {"content":"\r\n\r\nنيست .\r\n\r\nتفسير :\r\n « ثُمَّ قَسَتْ قُلُوبُكُمْ »  : و آنگاه ، دلهايشان سخت شد ، به نحوى كه با رحمت و خير ، نرم و ملايم نشد .\r\n « مِنْ بَعْدِ ذلِكَ »  : يعنى ، آن امرى را كه ما سبب نرمى و رقت دلهاى شما قرار داديم ، سبب قساوت قلبهاى شما شد . آمدن قساوت پس از ارائهء آيات ، به اين امر اشعار دارد كه به سبب نشان دادن آن آيات ، دلهايشان به جاى نرم شدن سخت شده است . اين نكوهش شديد و رسايى بر آنهاست ، زيرا اين معنى را مىدهد كه پليدى و خبائث سرشت آنها تا جايى است كه آنچه سبب هدايت و ادراك است ، در آنها سبب قساوت و كودنى شده است .\r\n « فَهِيَ كَالْحِجارَةِ »  : يعنى آن دل ، مانند سنگ شد .\r\nبازگشت عبارت به جملهء اسميّه ، به اين علت است كه نشان دهد قساوت در وجود آنان ، جايگزين شده است .\r\nيا اينكه معنى آيه چنين است : « فعلم انها كالحجارة » ، كه گويا فعل « علم » در تقدير است ، بنابراين ، عطف جمله اسميه بر فعليه ، به اعتبار لازمهء حكم است .\r\n « أَوْ أَشَدُّ قَسْوَةً »  : بلكه ، سختى آن از سنگ بيشتر است و لفظ « أو » ، به معنى « بلى » آمده است .\r\nكلمهء « اشدّ » به فتح خوانده شده است و عطف به محل « فهى كالحجارة » است .\r\n « وَ إِنَّ مِنَ الْحِجارَةِ لَما يَتَفَجَّرُ مِنْهُ الْأَنْهارُ »  : اين عبارت عطف است و به جاى تعليل ، براى سنگ شدن دل است ( يعنى ، دلهايشان از سنگ سخت‌تر است ، زيرا از سنگ ، نهرها جارى مىشود ، ولى از دلهاى آنان نهر معرفت جارى نمىشود ) . يا حال است . به همين ترتيب كه گفته شد .\r\n\r\n","description":"","footnote":"","page_name":" 97 ","page_number":117},
  {"content":"\r\n\r\n « وَ إِنَّ مِنْها لَما يَشَّقَّقُ فَيَخْرُجُ مِنْهُ الْماءُ »  : بعضى از اين سنگها مىشكافد و آب از آن بيرون مىآيد . آبهايى كه از نهر كمتر است ، مانند چشمه‌هايى كه آب كم دارد .\r\nاز بعضى سنگها لا اقل آب كمى جارى مىشود ، ولى از دلهاى آنان عقل و معرفت كم هم جارى نمىشود .\r\n « وَ إِنَّ مِنْها لَما يَهْبِطُ مِنْ خَشْيَةِ اللَّهِ »  : و پاره‌اى از آنها از ترس خدا فروريزند ، يعنى از بالاى كوهها در جهت فرمانبردارى تكوينى از امر خدا به پايين فرود مىآيند .\r\nيا فرومىريزند و پايين مىآيند ( سنگهايى كه در كوه باقى مانده‌اند . اين فرود آمدن ، در جهت فرمانبردارى از امر تكوينى است ) .\r\nبه كار بردن « الخشية » ، مجازى است يا حمل بر اين مىشود كه همهء ممكنات ، علم ، شعور ، شوق ، خوف و خشيه دارند .\r\n « وَ مَا اللَّهُ بِغافِلٍ عَمَّا تَعْمَلُونَ »  : و خدا از آنچه مىكنيد غافل نيست .\r\nاين مطلب وعيدى ( وعيد ضد وعده است و آن وعده به عذاب است ) براى آنان است .\r\nخداى تعالى ، پس از آنكه اين وعيد را فرمود و آنها را توبيخ نمود ، به سوى مؤمنان برگشته و كلام را متوجه آنان كرده ، فرموده است :\r\n\r\n[ سوره البقرة ( 2 ) : آيه 75 
  ]\r\nأَ فَتَطْمَعُونَ أَنْ يُؤْمِنُوا لَكُمْ وَ قَدْ كانَ فَرِيقٌ مِنْهُمْ يَسْمَعُونَ كَلامَ اللَّهِ ثُمَّ يُحَرِّفُونَهُ مِنْ بَعْدِ ما عَقَلُوهُ وَ هُمْ يَعْلَمُونَ ( 75 )\r\n\r\nترجمه :\r\n( 2 / 75 )\r\nآيا طمع مىورزيد كه ( يهوديان ) به شما بگروند ؟ در صورتى كه گروهى از آنان كلام خدا را شنيده تحريف مىكنند ، با وجود اينكه با عقل دريافته و خودشان مىدانند .\r\n\r\nتفسير :\r\n « أَ فَتَطْمَعُونَ أَنْ يُؤْمِنُوا لَكُمْ »  : پس از اينكه احوال پيشينيان آنان را كه\r\n\r\n","description":"","footnote":"","page_name":" 98 ","page_number":118},
  {"content":"\r\n\r\nدر حال و مرتبه با ايشان موافق بودند ، شنيديد ، آيا طمع داريد چنين كسانى كه هم اكنون موجودند ، ايمان بياورند ؟\r\n « وَ قَدْ كانَ فَرِيقٌ مِنْهُمْ يَسْمَعُونَ كَلامَ اللَّهِ »  : برخى از اينان ، از اسلاف و گذشتگان خود كلام خدا را مىشنيده‌اند . و آنها كسانى بودند كه با موسى ( ع ) به كوه طور رفتند تا كلام خدا را بشنوند و براى بنى اسرائيل گواهى دهند به اينكه كلام خدا را شنيدند .\r\nيا مقصود اين است كه اينان ، كلام خدا را از تورات يا انجيل يا از زبان انبيا و اوليا مىشنوند .\r\nيا مقصود اين است كه آيا طمع مىورزيد ، اينهايى كه هم اكنون موجود هستند به شما ايمان بياورند ؟ در حالى كه گروهى از اينان ، كلام خدا را كه از كتاب او بر شما فروفرستاده‌شده ، يا از زبان محمد صلّى اللّه عليه و آله يا از تورات ، در وصف محمد صلّى اللّه عليه و آله و على ( ع ) و راه و روش آنها ، شنيده‌اند .\r\n « ثُمَّ يُحَرِّفُونَهُ »  : سپس ، آن را تحريف مىكنند .\r\nتحريف ، قرار دادن چيزى است در قسمتى و طرفى ، تحريف حرف به معنى طرف گرفته شده و تحريف كلام آن است كه از جاى اصلىاش برداشته و در جاى ديگر قرار داده شود .\r\nتحريف سخن از جايگاه خودش ، آن است كه آن را در سوى ديگرى كه غير موضع آن است ، بگذارند .\r\nلازمهء تحريف سخن ، تغيير آن است ، از اين رو ، تحريف سخن خدا ، به تغيير آن تفسير شده است .\r\nتحريف كلام خدا يا به تغيير لفظ است كه لفظى را ساقط يا زياد كنند و يا پيش و پس آرند ، تا اينكه غير معنايى كه مقصود و منظور حق بوده است از آن پنداشته شده ، كلام بر شخص غير آگاه مشتبه شود .\r\n « مِنْ بَعْدِ ما عَقَلُوهُ »  : پس از آنكه آنان با خرد خويش ، آن مسئله را درك كردند .\r\n\r\n","description":"","footnote":"","page_name":" 99 ","page_number":119},
  {"content":"\r\n\r\n « وَ هُمْ يَعْلَمُونَ »  : در حالى كه آنها مىدانند كه به تحريف كلام خدا مىپردازند .\r\nيا اينكه آنها از علما هستند و شأن عالم ، به ويژه وقتى كه چيزى را با عقل درك كند ، اين است كه سخنان خدا را تحريف ننمايد . بنابراين ، آنان نسبت به ديگران ، مستوجب سخت‌ترين عذابها هستند ، از آن جهت كه آنان با آنچه مقتضاى علم و خردشان بود ، مخالفت ورزيدند .\r\n\r\n[ سوره البقرة ( 2 ) : آيه 76 
  ]\r\nوَ إِذا لَقُوا الَّذِينَ آمَنُوا قالُوا آمَنَّا وَ إِذا خَلا بَعْضُهُمْ إِلى بَعْضٍ قالُوا أَ تُحَدِّثُونَهُمْ بِما فَتَحَ اللَّهُ عَلَيْكُمْ لِيُحَاجُّوكُمْ بِهِ عِنْدَ رَبِّكُمْ أَ فَلا تَعْقِلُونَ ( 76 )\r\n\r\nترجمه :\r\n( 2 / 76 )\r\nو چون با اهل ايمان برخورد كنند ؛ مىگويند : ما نيز گرويده‌ايم .\r\nو چون برخى از آنها با بعضى ديگر ( از خودشان ) خلوت كنند ، مىگويند : چرا درى كه خدا براى شما گشوده ، به روى مسلمانان باز مىكنيد ؟ كه آنها ( به آن وسيله ) عليه شما در برابر خدا دليل آورند . آيا ( دراين‌باره ) به عقل خود توجه نمىكنيد ؟\r\n\r\nتفسير :\r\n « وَ إِذا لَقُوا الَّذِينَ آمَنُوا »  : اين عبارت عطف بر « يسمعون » است .\r\n « قالُوا آمَنَّا »  : اينكه گفتند ، ايمان آورديم ، براى اظهار موافقت با مؤمنانى چون سلمان و مقداد و مانند آنها بوده است ( بدون اينكه در دل به آن ايمانى داشته باشند ) و كلامشان را تأكيد نكردند ، چون دلهايشان به آنچه كه بر زبان مىرانند رو نياورده است ، و مىخواهند چنين وانمود كنند كه در ايمان آنها نبايد شك كرد ، و نيازى به تأكيد نيست .\r\n « وَ إِذا خَلا بَعْضُهُمْ إِلى بَعْضٍ قالُوا أَ تُحَدِّثُونَهُمْ بِما فَتَحَ اللَّهُ عَلَيْكُمْ »  :\r\nيعنى بعضى از آنان در خلوت به برخى ديگر گفتند ، كه از صفات محمد صلّى اللّه عليه و آله و چگونگى شريعت و وطن و مهاجرت او كه خداوند به\r\n\r\n","description":"","footnote":"","page_name":" 100 ","page_number":120},
  {"content":"\r\n\r\nشما خبر داده ، چرا به مسلمانان مىگوييد ؟ چون قومى از يهود كه با مسلمانان ملاقات مىكردند ، نفاق نمىورزيدند ، بلكه آنچه در تورات از صفت محمد صلّى اللّه عليه و آله و دين او آمده بود به ايشان خبر مىدادند كه موجب خشم منافقان مىشدند . آنها پنهانى به محدّثان مىگفتند : آيا دربارهء صفت محمد صلّى اللّه عليه و آله و وصى و دين او با مسلمانان سخن مىگوييد ؟\r\n « لِيُحَاجُّوكُمْ بِهِ عِنْدَ رَبِّكُمْ »  : در علمى را كه خدا برايتان گشوده ، به روى آنان باز مىكنيد ؟ تا عليه شما دليل آورده ، نزد پروردگار بگويند كه شما به حقانيّت دين ما و پيامبر ما آگاهى پيدا كرديد و در عين حال ايمان نياورده‌ايد و با ما دشمنى ورزيده‌ايد ؟ اينان به علّت حماقت و سفاهت ، پنداشتند اگر آنچه را از دلايل نبوّت حضرت محمد صلّى اللّه عليه و آله كه نزد آنان بوده است به مسلمانان نگويند ، مسلمانان نزد خدا عليه آنها حجّت و دليلى ندارند ، در نتيجه خدا هم آنها را مؤاخذه نمىكند .\r\nهمانطور كه مشاهده مىشود ، اين سخن يك قياس اقترانى است كه صغرى و كبراى آن هر دو فاسد است و جز شخص سفيه و كودن و ابله ، كسى به چنين قياس فاسدى روى نياورده ، توجهى نمىكند .\r\n « أَ فَلا تَعْقِلُونَ »  : منافقين آن قوم ، به گروه ديگر آن قوم مىگويند : آيا به عقل خود رجوع نمىكنيد ؟ آنچه را خبر مىدهيد ، خود دليل و حجّتى عليه شماست ؟\r\n\r\n[ سوره البقرة ( 2 ) : آيه 77 
  ]\r\nأَ وَ لا يَعْلَمُونَ أَنَّ اللَّهَ يَعْلَمُ ما يُسِرُّونَ وَ ما يُعْلِنُونَ ( 77 )\r\n\r\nترجمه :\r\nآيا نمىدانند كه خداوند آنچه را پنهان داشته يا آشكار مىكنند ، مىداند ؟\r\n\r\nتفسير :\r\n « وَ لا يَعْلَمُونَ »  : يعنى اينهايى كه به برادران خود گفتند ، آيا شما به آنها خبر مىدهيد ، آيا نمىدانند ؟\r\n\r\n","description":"","footnote":"","page_name":" 101 ","page_number":121},
  {"content":"\r\n\r\n « أَنَّ اللَّهَ يَعْلَمُ ما يُسِرُّونَ وَ ما يُعْلِنُونَ »  : كه خدا آنچه را پنهان مىدارند يا آشكار مىكنند ، مىداند .\r\nپس آنچه را آشكار كنند ، همان چيزى است كه خدا در آن را بر آنان گشوده است . آنچه را پنهان دارند ، خود حجّت و برهان عليه آنان است .\r\nبراى خدا ، تفاوتى ندارد كه آن حقايق را آشكار كنند يا نكنند ، و تفاوتى هم نمىكند كه مؤمنان با اين سخنان عليه آنان دليل بياورند يا نياورند .\r\n\r\n[ سوره البقرة ( 2 ) : آيه 78 
  ]\r\nوَ مِنْهُمْ أُمِّيُّونَ لا يَعْلَمُونَ الْكِتابَ إِلاَّ أَمانِيَّ وَ إِنْ هُمْ إِلاَّ يَظُنُّونَ ( 78 )\r\n\r\nترجمه :\r\nبرخى از يهوديان بىسوادند و از كتاب چيزى جز آرزوها نمىدانند ، و آنها نيستند مگر كسانى كه ظن و گمان مىبرند ( تنها پا بست خيالهاى خام و پندار بيهودهء خويش‌اند ) .\r\n\r\nتفسير :\r\n « وَ مِنْهُمْ أُمِّيُّونَ »  : عطف بر عبارت  « قَدْ كانَ فَرِيقٌ مِنْهُمْ يَسْمَعُونَ »  است ، گويا كه گفته باشد آيا طمع داريد كه آنان به شما ايمان آورند ؟ در بين آنان علمايى هستند كه كلام خدا را مىشنوند و سپس آن را تحريف مىكنند و عدّه‌اى از آنها بىسوادانى هستند كه حق و باطل را تشخيص نمىدهند و در ابتدا ، از كتاب و شريعت ، دركى ندارند و جز به خيالها و آرزوها نمىانديشند - آرزوهايى كه علمايشان پس از آنكه مقصود از كتاب را فهميدند ، تحريف و توجيه نمودند - و آنها به سوى همان آرزوها رو مىكنند . به سخن ديگر ، عدّه‌اى هستند كه مقصود و منظور كتاب را مىدانند ولى آن را به جهت خواهشهاى نفسانى خود ، تحريف مىكنند . عدّه‌اى هم جز آنچه موافق خواسته‌هايشان باشد ، از كتاب شناختى ندارند .\r\n\r\n","description":"","footnote":"","page_name":" 102 ","page_number":122},
  {"content":"\r\n\r\n« امى » منسوب به امّ است ، يعنى كسى كه جز آموخته‌هاى مادرى چيزى از كمالهاى اكتسابى از خواندن و نوشتن ، به وى افزوده نشده است . در عرف اين لفظ مخصوص كسى است كه نه مىتواند بخواند و نه بنويسد .\r\nدر اين آيه ، منظور كسى است كه چيزى اضافه بر تبعيّت مادر ندارد و آن مقام كودكى و پيروى از اميال و خواسته‌هاست و از انسانيت انسان ، چيزى را كه اقتضاى تميز بين حقّ و باطل باشد و حق را برگزيده ، باطل را كنار نهد ، نمىداند . از اين رو ، « امّيّون » را تفسير فرموده است به  « لا يَعْلَمُونَ الْكِتابَ إِلَّا أَمانِيَّ »  ، يعنى از كتاب چيزى جز خواسته‌هاى خود نمىدانند .\r\nمنظور از كتاب ، يا مطلق احكام نبوّت ، يا مطلق كتاب آسمانى ، يا شريعت موسى ، يا تورات ، يا احكام شريعت محمد صلّى اللّه عليه و آله ، و يا قرآن است « امانىّ » جمع « امنيّة » است ، و آن چيزى است كه انسان مىخواهد ( خواسته ) ، چه ممكن باشد يا نباشد ، و معنى آن ، اين است كه آيا طمع داريد كه به شما ايمان آورند ، در حالى كه اينان بىسوادانى ( امّىها ) هستند كه از هوا و هوس و آرزوها پيروى مىكنند و متصف به صفات انسانى و مقتضيات آن نيستند . زيرا ، لازمهء انسانيّت اين است كه حق و باطل را تشخيص داده در جهت حقّانيّت ، اشيا و احكام را بفهمند ، نه اينكه احكام و كتابها را به خواهشها و خواسته‌هايشان حمل كنند . براى مثال ، از نماز چيزى نمىدانند ، مگر آنچه را موافق آرزوهايشان باشد ، مانند تندرستى بدن ، رفع بيمارى ، كثرت مال و مقام و حفظ آن و ديگر آرزوها و خواهشهاى فراوانى كه حد و اندازه ندارد . يا مىپندارند كه ظهور احكام و كتابهاى آسمانى توسّط پيامبران ، چيزى جز ظهور خواهشهاى خود آن پيامبران نيست كه براى وصول به همان خواسته‌ها و جهانگشايى و چيرگى بر مردم و رسيدن به جاه و مال ، وضع شده است .\r\n\r\n","description":"","footnote":"","page_name":" 103 ","page_number":123},
  {"content":"\r\n\r\nاين مسئله را درك نمىكنند كه آنها ظهور امر الهى و بروز عبوديّت پيامبران است ، و چيزى از حكمت آن مطالب و مصلحتهايى كه در آن درج شده است ، نمىفهمند . پس طبق معنى اوّل ، تقدير آيه اين است كه آنان جز خواهشهاى خويش ، از كتاب چيزى نمىدانند و در معنى دوّم ، كتاب را جز خواسته‌هاى پيامبران نمىدانند . احتمال دارد معنى اين باشد كه از كتاب غير از آرزوهاى رؤساى خويش درك نمىكنند ، زيرا آنان چون بىسواد بوده‌اند ، جز آنچه رؤسايشان به صورت تحريف شده براى آنان بيان داشته‌اند ، چيز ديگرى درك نمىكنند . چنان كه دربارهء « امّى » ، اين مطلب را قبلا يادآور شده‌ايم .\r\nممكن است مقصود ، معنى اعمّ باشد ، يعنى آنها را جز خواسته‌هاى پيامبران و خود و رؤسايشان نمىدانند و كسى كه از حق جز باطل درك نكند ، به حق بودن از آن جهت كه حق است اذعان و اعتراف نمىكند . از اين رو ، اين گونه افراد ، چه علما و چه جاهلانشان - با وجود اينكه بر حق هستيد - ايمان نمىآورند . از اين بيان دانسته شد كه استثنا ، متّصل مفرّغ است نه منقطع ، چنانچه برخى از عامّه از اهل سنّت ، چنين پنداشته‌اند و بعضى از بزرگان خاصّه ( شيعه ) رضوان اللّه عليهم ، از آنان تقليد كرده‌اند و چون از نفى و اثبات در آيه اين توهّم پيش آمد كه براى آنان علم متعلّق به امانى و خواسته‌هاى ثابت است ، خداى تعالى براى رفع توهّم ادراك ، آنها را به طريق حصر افراد ، منحصر در ظنّ و گمان كرد و فرمود :\r\n « وَ إِنْ هُمْ إِلَّا يَظُنُّونَ »  : آنها اصلا علم ندارند .\r\nشايد با تيزهوشى از آنچه كه در گذشته گفتيم ، دريافتى كه ادراك آنها منحصر در گمان است . زيرا پيش از اين يادآور شديم كه چون پيامد مدرك از ادراك جائز است ، شأن آن ادراك‌كننده جز گمان نيست ( دريافت گمان لازمه‌اش گمان است ) .\r\n\r\n","description":"","footnote":"","page_name":" 104 ","page_number":124},
  {"content":"\r\n\r\nنقل شده است كه مردى به حضرت صادق ( ع ) گفت : اگر اين عوام يهود جز آنچه از علمايشان شنيده‌اند ، چيزى نمىدانند و نمىشناسند و راهى ديگر كه به آن‌سو رو كنند بر ايشان موجود نيست ، پس چگونه به علت اين تقليد و پذيرش گفته‌هاى علمايشان ، خداوند ايشان را نكوهش مىكند ؟ آيا عوام يهود با عوام ما فرق مىكنند ؟ و اگر جائز نباشد كه آنان از علمايشان تقليد كنند ، مسلمانان نيز نبايد از علمايشان تقليد كنند ؟\r\nحضرت فرمود : بين عوام و علماى ما با عوام و علماى يهود ، از يك جهت تفاوت و از جهتى تساوى است .\r\nاز جهت تساوى ، به اين گونه است كه خداى تبارك و تعالى ، هم عوام ما و هم عوام آنها را از تقليد منع كرده است . اما از جهت تفاوت ، اين طور نيست .\r\nآن شخص عرض كرد : اى فرزندزادهء رسول خدا ، اين تفاوت را براى من روشن كن . حضرت فرمودند : عوام يهود مىدانند كه علماى آنها ، به طور صريح و آشكار دروغ گفته ، حرام و رشوه مىخورند و احكام را از مسير خويش منحرف مىكنند . اين تحريف و تعويض ، به خاطر جانب‌دارى و توجه خاص به فوايدى است كه نصيب آنها مىشود ، و نيز آنان را به داشتن تعصب شديدى كه موجب تفرقه در دينهايشان مىشود ، مىشناسند . چون تعصب مىورزند ، حقوق اشخاصى كه مورد تعصب واقع شده‌اند ، از بين مىبرند و اموال ديگرانى را گرفته به آنانى كه استحقاق ندارند ، مىبخشند . از اين رو به مردم ستم مىكنند .\r\nمردم يهود ، مىدانند كه علمايشان به كارهاى حرام دست مىزنند و با معرفتهاى دلهايشان ، ناگزير فهميده‌اند كه هر كس چنين كند فاسق است و جائز نيست كه مردم از طريق آنها به خداوند راه يابند و آنها را واسطهء بين خلق و خدا قرار دهند . از اين رو ، خداوند آنها را مورد\r\n\r\n","description":"","footnote":"","page_name":" 105 ","page_number":125},
  {"content":"\r\n\r\nنكوهش قرار داده كه چرا از كسانى كه به فسق شناخته‌اند ، تقليد كرده و سخن كسى را كه مىدانند تصديق او جائز نبوده ، قبول خبر او درست نيست و نبايد به گفته و نظر آنها عمل كنند ، تصديق نموده‌اند . بر خود آنها واجب است كه در امر رسول خدا صلّى اللّه عليه و آله دقت نمايند ، زيرا دلايل وجود آن حضرت ، روشن‌تر از آن است كه بر آنها مخفى بماند و آشكارتر از آن است كه بر آنها روشن نشود .\r\nهمچنين است عوام امت ما ، هنگامى كه از فقهايشان فسق ظاهر و تعصب و جانب‌دارى شديد و توجه بسيار به امور دنيوى و حرام را مشاهده كنند ، هرگاه بنگرند كه فقهايشان به علت تعصب در پى هلاكت و نابودى شخص مورد تعصب برمىآيند - اگر چه آن شخص مستحق اصلاح امر و نيكى و احسان باشد - يا ببينند كه آنان ( فقها ) به كسانى كه مورد جانبداريشان هستند مدارا و نيكى و احسان مىكنند ، در حالى كه آنان مستحق ذلت و خوارى و پستىاند ، در اين صورت است كه هر كس از عوام ما ، از چنين فقهايى تقليد كند ، مانند يهود مىشود كه خداوند آنها را به جهت تقليد از علماى فاسق ، نكوهش كرده است .\r\nو اما هر كدام از فقها كه خويشتن‌دار ، نگهبان دين و مخالف هوا و هوس خويش بوده و فرمانبردار امر مولايش باشد ، بر عوام لازم است كه از او تقليد كنند و آن حاصل نيست ، جز در بعضى فقهاى شيعه ، ( نه همهء آنها ) زيرا كسى كه مرتكب زشتيها و فواحش گشته و مانند فاسقان ، از فقهاى عامّه شود ، نبايد از آنان چيزى پذيرفت و نه آنها كرامت و احترام دارند « 1 »\r\n\r\n[ سوره البقرة ( 2 ) : آيه 79 
  ]\r\nفَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ ثُمَّ يَقُولُونَ هذا مِنْ عِنْدِ اللَّهِ لِيَشْتَرُوا بِهِ ثَمَناً قَلِيلاً فَوَيْلٌ لَهُمْ مِمَّا كَتَبَتْ أَيْدِيهِمْ وَ وَيْلٌ لَهُمْ مِمَّا يَكْسِبُونَ ( 79 )\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 131 .\r\n","page_name":" 106 ","page_number":126},
  {"content":"\r\n\r\n\r\nترجمه :\r\nپس بدا به حال آنانى كه چيزى به نام كتاب تورات از پيش خود نوشته آن را به خداى متعال نسبت مىدهند و مىگويند : اين از نزد خداست ، تا آن را به بهاى اندك بفروشند ، پس بدا به حال آنان از آنچه نوشته‌اند و واى به حال آنان از آنچه كسب مىكنند و به دست مىآورند .\r\n\r\nتفسير :\r\n « فَوَيْلٌ »  : اين عبارت تفريع بر گفتهء خداى تعالى است كه فرمود :\r\n « يَسْمَعُونَ كَلامَ اللَّهِ ثُمَّ يُحَرِّفُونَهُ »  : مىشنوند كلام خدا را و پس از آن به تحريف مىپردازند ، يعنى آنان كه كلام خدا را مىشنوند و پس از آن به تحريف مىپردازند ، كتاب را با دست خود مىنويسند يا به دستى كه منسوب به خودشان است ، نه به خدا و به امر خدا .\r\n « لِلَّذِينَ يَكْتُبُونَ الْكِتابَ بِأَيْدِيهِمْ »  : پس واى بر آنان كه كتاب خدا را با دستهاى خود ( از پيش خود ) مىنويسند .\r\nممكن است اين عبارت را فرع بر مجموع آنچه از كلام خدا شنيده‌اند و تحريف كرده‌اند و جهت حقّانيّت كتاب را درنيافته ، آن را منحصرا در جهت باطل گرفته‌اند ، بدانيم . يعنى كسانى كه از كتاب جز آنچه موافق آرزوهايشان است ، نمىدانند . كتاب را بر اوراق جسمانى ( منظور دست نوشته‌هايى است كه بر اوراق نويسند ) نمىنويسند ، مگر با دستى كه در اختيار نفسشان است ( يعنى بر مبناى هوا و هوس مىنويسند ) .\r\nيا اينكه آنان ، كتاب را بر اوراق ذهن خويش ننوشته ، بلكه با دستى كه تحت فرمان نفس امّارهء آنهاست مىنگارند ، نه آن دستى كه بتوان به خدا نسبتش داد ، يا دستى كه تحت فرمان خدا نباشد . پس واى بر آنهايى كه كتاب را با دستى كه در اختيار نفس بوده ، بدون دخالت خدا و اوامر الهى مىنويسند .\r\n\r\n","description":"","footnote":"","page_name":" 107 ","page_number":127},
  {"content":"\r\n\r\n « ثُمَّ يَقُولُونَ »  : و سپس آشكارا به خدا افترا زده‌اند .\r\n « هذا »  : و آن دست‌نويسى را كه تحت فرمان نفس خويش ، كه فرمانبردار شيطان بوده است ، نوشته‌اند .\r\n « مِنْ عِنْدِ اللَّهِ »  : به خدا نسبت مىدهند و مىگويند : از خداست ، در حالى كه آن از سوى خدا نبوده ، از جانب شيطان است . زيرا آن نوشته‌ها ، ابتدا از نفس آنان كه محكوم هوا و هوس است ، برخاسته و سپس از اوهام و خيالاتشان و آنگاه بر زبانها و دستهايشان جارى شده است . پس ، آن همه از شيطان است .\r\nامّا آنان ، به خدا افترا بسته ، مىگويند : اين كتاب از جانب خداست .\r\n « لِيَشْتَرُوا بِهِ ثَمَناً قَلِيلًا »  : تا كتاب خدا را به بهاى اندك بفروشند كه مىخواهند به هدفها و غرضهاى دنيوى و اعتبارى و نفسانى ، از قبيل توسعه طلبى و مقام خواهى و خود را بين مردم محبوب جلوه دادن ، برسند .\r\n « فَوَيْلٌ لَهُمْ مِمَّا كَتَبَتْ أَيْدِيهِمْ »  : پس واى به حال آنان ، به آنچه كه با دست خويش نوشتند ، يعنى الفاظ و نقوشى كه از سوى شيطان بر سينه‌هايشان القا شده است كه همهء آنها وسايل و اسباب تسلط شيطان بر آنان است .\r\n « وَ وَيْلٌ لَهُمْ مِمَّا يَكْسِبُونَ »  : پس واى بر آنها از آنچه كسب كردند و آيات الهى را به بهاى اندك فروختند و آن از هر حرامى حرام‌تر است ، زيرا آنان به آلات و ابزار دين توسّل جسته ، غرضهاى نفسانى خود را محقّق كردند . وسيله و اسبابى كه خداوند براى دين آنان قرار داده بود ، شريك دنيا نموده و در دنيا دخالت دادند . و ضرر و زيان آنان بر كم‌خردان و ضعيف دينان بدتر از لشكر يزيد بر اصحاب حسين ( ع ) است .\r\n\r\n","description":"","footnote":"","page_name":" 108 ","page_number":128},
  {"content":"\r\n\r\n\r\n[ سوره البقرة ( 2 ) : آيه 80 
  ]\r\nوَ قالُوا لَنْ تَمَسَّنَا النَّارُ إِلاَّ أَيَّاماً مَعْدُودَةً قُلْ أَتَّخَذْتُمْ عِنْدَ اللَّهِ عَهْداً فَلَنْ يُخْلِفَ اللَّهُ عَهْدَهُ أَمْ تَقُولُونَ عَلَى اللَّهِ ما لا تَعْلَمُونَ ( 80 )\r\n\r\nترجمه :\r\n( 2 / 80 )\r\nو ( يهود ) گفتند : هرگز آتش به ما نمىرسد ( خدا ما را در آتش عذاب نمىكند ) ، مگر چند روزى معدود .\r\n( اى پيامبر ) به آنان بگو ، آيا ( بر آنچه دعوى مىكنيد ) از خدا عهد و پيمانى گرفته‌ايد ؟ ( اگر چنين است ) خدا هرگز از عهد خود تخلف نمىكند . يا اينكه به خدا چيزى نسبت داده‌ايد كه نمىدانيد .\r\n\r\nتفسير :\r\n « وَ قالُوا »  : اين عبارت عطف بر عبارت  « قَدْ كانَ فَرِيقٌ . . . »  است .\r\n « لَنْ تَمَسَّنَا النَّارُ إِلَّا أَيَّاماً مَعْدُودَةً »  : يعنى آيا شما طمع داريد كه آنان به شما ايمان آورند ، در حالى كه آنان بر اين قايلند كه آتش هرگز به ما نمىرسد ، مگر يك چند روزى ، و به اين وسيله مىخواهند به آرزوهايشان برسند ، در حالى كه شما مىخواهيد آنان را به ترك شهوات و كنار نهادن خواسته‌هايشان دعوت كنيد .\r\n « قُلْ »  : اى محمّد صلّى اللّه عليه و آله به آنها بگو ، اين ادّعاى شما اثبات نمىشود ، مگر پس از مشاهدهء آتش و ياران آن و مشاهدهء اينكه آنها چند روزى بيشتر در آتش نمانده‌اند . در حالى كه شما اهل مشاهده نيستيد ، و نيز اين ادعا ثابت نمىشود . آيا اين عهد الهى ( كه شما جز چند روز مجازات نمىشويد ) ، از سوى خدا ، بدون واسطه يا به وسيلهء پيامبران به آنان رسيده است ؟ يا اينكه به خداى تعالى افترا مىبندند . پس ، از آنان بپرس :\r\n « أَتَّخَذْتُمْ عِنْدَ اللَّهِ عَهْداً فَلَنْ يُخْلِفَ اللَّهُ عَهْدَهُ »  : يعنى اگر عهدى از جانب خدا بوده باشد ، در آن صورت هرگز خدا خلاف عهد عمل نمىكند . يا اينكه از آنان بپرس ، كه آيا خدا هرگز خلاف وعده مىكند ؟\r\n « أَمْ تَقُولُونَ عَلَى اللَّهِ ما لا تَعْلَمُونَ »  : و يا اينكه به خدا چيزى را كه نمىدانيد نسبت مىدهيد ، امّا شما را عهدى نزد خدا نيست و شما هم كه\r\n\r\n","description":"","footnote":"","page_name":" 109 ","page_number":129},
  {"content":"\r\n\r\nچنين عهدى را ادّعا نمىكنيد ، پس تنها اين باقى مىماند كه سخن شما افترا به خدا باشد و شما مستحقّ شدّت عذاب هستيد ، تا چه رسد به دوام و هميشگى عذاب .\r\n\r\n[ سوره البقرة ( 2 ) : آيه 81 
  ]\r\nبَلى مَنْ كَسَبَ سَيِّئَةً وَ أَحاطَتْ بِهِ خَطِيئَتُهُ فَأُولئِكَ أَصْحابُ النَّارِ هُمْ فِيها خالِدُونَ ( 81 )\r\n\r\nترجمه :\r\n( 2 / 81 )\r\nآرى هر كه اعمال زشت اندوخت و كردار بد او را احاطه نمود ، چنين كسى اهل دوزخ است و چنين كسانى در آتش جاودانه خواهند بود .\r\n\r\nتفسير :\r\n « بَلى »  : بلى ، در پاسخ ادّعاى آنها كه عذاب دايم ندارند . خداوند تبارك و تعالى مىفرمايد :  « مَنْ كَسَبَ سَيِّئَةً »  : هر كه گناهى كسب كند .\r\nاصل « سيّئة » ، « سيوء » بر وزن فيعل است .\r\n« تاء » در « سيّئة » مانند تاء در « حسنة » براى نقل از وصفيّت به اسميّت است .\r\nسيّئه براى انسان ، آن چيزى است كه مناسب و ملايم انسانيّت انسان نباشد ، خواه مناسب و سازگار با حيوانيّت او باشد يا نباشد . از اين جهت ،  « مَنْ كَسَبَ سَيِّئَةً »  با فعل « كسب » آورده شده ، تا اشاره‌اى به بقاى « سيّئه » ( گناه ) باشد . و آن را به لفظ فعل و عمل كه دلالت بر حدوث مىكند ، مقرون نكرده تا اشاره كند به اينكه آنچه مستلزم دخول در آتش و جاودانگى در آن مىشود ، عبارت از اثر حاصل از گناه در نفس انسان است كه ناشى از فعل گناه است ، نه از حركات و افعال كه هيچ وقت در دو زمان استقرار ندارند .\r\n « وَ أَحاطَتْ بِهِ خَطِيئَتُهُ »  : چون بدى و گناه ، و اثرى كه از آن باقى مىماند مادامىكه تمام راههاى بهشت را نبندد ، مستلزم خلود در آتش\r\n\r\n","description":"","footnote":"","page_name":" 110 ","page_number":130},
  {"content":"\r\n\r\nنمىشود ، لذا به كسب گناه ، احاطه كردن خطيئه را اضافه نموده است .\r\nخطيئة به معنى گناه است ، و از ضمير به اسم ظاهر عدول كرده تا مناسب مقام وعيد باشد ، و مقام وعيد ، مقتضى در ازاى كلام و تكرار لفظ قبيح و آوردن الفاظ قبيح متعدد است .\r\n « فَأُولئِكَ أَصْحابُ النَّارِ »  : آنها ، همنشين و همراه آتش‌اند .\r\nدر اين قسمت آيه ، تنها به همراه بودن در آتش كه مشعر به سنخيّت و مشير به خلود در آتش است ، كفايت نشده است ، بلكه تصريح به خلود در آتش مىكند تا تطويل و تشديد را تأكيد نمايد . لذا فرمود :\r\n « هُمْ فِيها خالِدُونَ »  : و آنان در دوزخ جاودانه خواهند بود .\r\nچون در اينجا اقتضاى مقام لازمه‌اش اهتمام به وعيد بوده ، وعيد مقدّم شده است ، تا ردّى باشد به آنهايى كه جاودانگى در دوزخ را منكر گشته ، مدّتش را اندك دانسته‌اند . و با لفظ « من » كه مشترك بين شرطيه و موصوله است ، آمده و در خبر لفظ ( فاء » آورده كه مؤكّد تلازم است .\r\nدر حالى كه در آيهء بعدى كه وعده به مؤمنان است ، موصول صريح آمده و در خبر « فاء » ياد نشده است .\r\nدر اين عبارت ، بر خلاف آيه‌اى است كه گذشت ، كه فرمود :\r\n « فَمَنْ تَبِعَ هُدايَ فَلا خَوْفٌ عَلَيْهِمْ وَ لا هُمْ يَحْزَنُونَ »  « 1 »  « وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ »  « 2 » ( پس هر كه از هادى يا هدايت من پيروى كند ، ترس و بيمى بر او نيست و آن كسانى كه به آيات كافر شدند ، پس آنان اهل آتش هستند و در آن جاودانه‌اند ) ، اين آيه ، چون مقام متناسب با وعده بوده است و اهتمام به وعده داده شده ، از اين رو ، در جانب وعيد اين آيه ، وعيد را تأخير انداخته و در خبر ، فاء نياورده است .\r\n\r\n\r\n","description":"","footnote":"\r\n( 1 ) سورهء بقره ، آيهء 38 .\r\n( 2 ) سورهء بقره ، آيهء 39 .\r\n","page_name":" 111 ","page_number":131},
  {"content":"\r\n\r\n\r\n[ سوره البقرة ( 2 ) : آيه 82 
  ]\r\nوَ الَّذِينَ آمَنُوا وَ عَمِلُوا الصَّالِحاتِ أُولئِكَ أَصْحابُ الْجَنَّةِ هُمْ فِيها خالِدُونَ ( 82 )\r\n\r\nترجمه :\r\n( 2 / 82 )\r\nو كسانى كه ايمان آوردند و كردار شايسته انجام دادند ، آنان از اصحاب بهشت‌اند و در آن جاودانه‌اند .\r\n\r\nتفسير :\r\n « وَ الَّذِينَ آمَنُوا وَ عَمِلُوا الصَّالِحاتِ »  : در مورد ايمان و عمل صالح قبلا شرح داده شد .\r\n « أُولئِكَ أَصْحابُ الْجَنَّةِ هُمْ فِيها خالِدُونَ »  : آنان از ياران بهشت بوده و در آن جاودانه‌اند .\r\n\r\n[ سوره البقرة ( 2 ) : آيه 83 
  ]\r\nوَ إِذْ أَخَذْنا مِيثاقَ بَنِي إِسْرائِيلَ لا تَعْبُدُونَ إِلاَّ اللَّهَ وَ بِالْوالِدَيْنِ إِحْساناً وَ ذِي الْقُرْبى وَ الْيَتامى وَ الْمَساكِينِ وَ قُولُوا لِلنَّاسِ حُسْناً وَ أَقِيمُوا الصَّلاةَ وَ آتُوا الزَّكاةَ ثُمَّ تَوَلَّيْتُمْ إِلاَّ قَلِيلاً مِنْكُمْ وَ أَنْتُمْ مُعْرِضُونَ ( 83 )\r\n\r\nترجمه :\r\nو به ياد آريد هنگامى كه از بنى اسرائيل عهد گرفتيم كه جز خداى را نپرستيد و به پدر و مادر و خويشان و يتيمان نيكى كنيد و به زبان خوش با مردم سخن بگوييد ، نماز را به پا داشته ، و زكات بپردازيد .\r\nپس ، جز عدّهء كمى از شما روى گردانيديد ، و شما هستيد كه از حكم خدا رو برتافتيد .\r\n\r\nتفسير :\r\n « وَ »  : يعنى به ياد آريد اى بنى اسرائيل ، يا اى امت محمد ، يا اينكه خطاب عموميت دارد در مورد هر كسى كه خطاب در حقّ او ممكن است ، يا مقصود اين است كه اى محمد بنى اسرائيل ، يا امّت خودت يا به طور مطلق ، خلق را يادآورى كن .\r\n « إِذْ أَخَذْنا مِيثاقَ بَنِي إِسْرائِيلَ »  : هنگامى كه با بنى اسرائيل به دست\r\n\r\n","description":"","footnote":"","page_name":" 112 ","page_number":132},
  {"content":"\r\n\r\nپيامبرانشان ضمن بيعت عامّه يا خاصّه ، پيمانى بستيم ، اين مطلب گذشت كه هرجا عهد و عقد و ميثاق ياد شده ، منظور ، آن عهد و پيمانى است كه ضمن بيعت حاصل شده باشد .\r\n « لا تَعْبُدُونَ إِلَّا اللَّهَ »  : امثال اين گونه عبارات ، بعد از ذكر ميثاق و پيمان ، بر سه وجه مىآيد :\r\nاوّل ) آنكه به صورت اخبار به طور مثبت يا منفى باشد .\r\nدوّم ) به صورت انشا ، به شكل امر يا نهى ياد شود .\r\nسوّم ) فعل در دنبالهء لفظ « ان » و « قد » بيايد .\r\nدر مورد  « لا تَعْبُدُونَ إِلَّا اللَّهَ »  ، هر سه وجه خوانده شده اگر به صورت اخبار باشد ، يا اين است كه به معنى انشاست و لفظ قول در تقدير است ، يعنى از بنى اسرائيل پيمان گرفتيم ، در حالى كه به آنها مىگفتيم جز خدا را عبادت نكنيد .\r\nاين وجه را عبارات ( قولوا ، و اقيموا و آتوا ) ، كه به آن عطف شده است ، تأييد مىكند . يا به صورت اخبار ، يا به معنى اخبار ، در آن صورت ، به تقدير ( ان مصدرى ) است و معنى آن اين است : از آنان پيمان گرفتيم « ان لا يعبدوا ، يا لان لا يعبدوا » بر اينكه نپرستيد ( جز خدا را ) . وجه ديگر آن است كه بدل براى ميثاق باشد .\r\nاگر « لا يعبدون » به صورت فعل غايب باشد ، هيچ ايرادى ندارد ، و اما اگر به صورت مخاطب با تاء خوانده شود ، بايد گفت كه بنا بر حكايت داستان گذشته است بدون تغيير ، يا معنى اخبار و جمله حاليّه است .\r\nيعنى از آنها پيمان گرفتيم ، در حالى كه آنها جز خدا را عبادت نمىكردند ، يا در حالى كه ما به آنها مىگفتيم جز خدا را عبادت نمىكنيد و به پدر و مادر احسان مىكنيد .\r\n\r\n","description":"","footnote":"","page_name":" 113 ","page_number":133},
  {"content":"\r\n\r\n\r\n« تحقيق دربارهء والدين و نسبت روحانى »\r\nانسان مراتب زيادى دارد و هر مرتبه‌اى خود از اجزاى بسيار طولى و عرضى تشكيل شده است و هر مرتبه‌اى داراى سبب و معدّ ( آمادگاه ) خاصى است مغاير با سبب و معدّ مرتبهء ديگر .\r\nپس ، علّت معدّه ( آماده سازى ) براى مرتبهء وجود جسمانى پدر و مادر جسمانى است و هركس با اين نسبت ، به آن دو نسبت داده شود ، مناسب آن فرزند خواهد بود . و اين مناسبت نسبت برادر و خواهرى ناميده مىشود .\r\nمراتب وجود ، به علّت چندى است :\r\n1 . علت هستى در مرتبهء وجود سينه‌اى كه به كفر گشوده باشد ، شيطان يا كسانى از لشگريان شيطان‌اند كه با انسان تناسب داشته باشند .\r\nآنان ، اهل دنياى تاريك هستند و منسوب به جن و پدر جن هستند .\r\nنفس چنين فردى در اين مرتبه ، مهيا و مستعدّ براى تصرّف شيطان است و شيطان در آن تصرّف مىكند و از آن متأثّر مىشود . از سوى رحمان نيز ، نيرويى مناسب با آن نفس افاضه مىشود و شيطان و هر كسى كه مناسب او است ، در اين مرتبه در حكم برادرند .\r\n2 . سبب وجود مرتبهء سينه‌اى كه به اسلام گشوده شده باشد ، فرشته است و آن در حالتى است كه نفس او مستعدّ تصرّف ملايكه است و با تصرّف ملك و تأثّرپذيرى نفس مستعدّ ، از سوى خداوند به او ، توان مناسب آن نفس افاضه مىشود . ( اين طبق تكوين و نظام هستى است ) .\r\nاما بر حسب تكليف ، والدين آن مرتبه كه سينه‌اش به كفر گشوده شده است ، آنانى هستند كه بدون اجازه با او بيعت كرده‌اند . انسان در اين مرتبه و با اين نسبت ، فرزندى بيهوده و بىنسبت است . چنانچه از جهت تكوين در مرتبهء جسمانى همچنين است ( كه شرح داديم ) و نمىتوان او را به چنين پدر و مادرى مرتبط كرد . امّا والدينى كه در مرتبهء صدر منشرح به اسلام وجود دارند ، كسانى هستند كه با اجازهء خدا يا نمايندگان\r\n\r\n","description":"","footnote":"","page_name":" 114 ","page_number":134},
  {"content":"\r\n\r\nالهى ، با او بيعت كرده‌اند و همهء آنهايى كه از جهت اين نسبت با او متناسب باشند ، نسبت به هم برادرند .\r\n3 . سبب وجود مرتبهء قلب ، جبرئيل عقل و مريم نفس است كه به اسلام گشوده شده است . كه جبرئيل عقل در گريبان مريم نفس دميده است و عيساى قلب منعقد شده ، در همان ساعت زاده مىشود و سخن گفتن آغاز مىكند .\r\n « نُكَلِّمُ مَنْ كانَ فِي الْمَهْدِ صَبِيًّا »  : كودكى در گهواره سخن مىگويد .\r\nاينكه گفتيم ، بر حسب تكوين است . ولى بر حسب تكليف ، والدين مرتبهء قلب ، آن دو كس هستند كه با شخص آنان بيعت خاصّه ولوى مىنمايد . و هر كسى كه از جهت اين نسبت مناسب انسان باشد ، برادر او است .\r\nهمچنين ، در مراتب ديگر نيز اين نسبت و پيوند برقرار است و نسبت هر كدام در مقايسه با بالاتر آن ، مانند نسبت جسم به روح است و ناپيوستگى روحانى ، مانند ناپيوستگى جسمانى است كه نه نسبتى و نه حكمى در بين است و گاهى نسبت فاسد اعتبار گشته ، و پدرى ، به حسب اصل نسبت به آن اطلاق مىشود ( نه به دليل درستى نسبت ) . چنان كه در فرمودهء خداى تعالى ، اين نسبت اعتبار شده است كه :\r\n « وَ إِنْ جاهَداكَ لِتُشْرِكَ بِي ما لَيْسَ لَكَ بِهِ عِلْمٌ »  « 1 » و اگر پدر و مادر بكوشند كه به من شرك آوريد ، از آنچه تو را به آن علمى نيست ، از آنان پيروى مكن .\r\nدر اينجا ، آن پدر و مادرى كه كوشنده به شرك هستند ، به شيطان و نفس تفسير شده‌اند . بنا بر طريقهء استخدام در ضمير « جاهداك » و چون اطلاق پدرى و فرزندى به اعتبار اين نسبت است ، پس هر اندازه كه نسبت\r\n\r\n\r\n","description":"","footnote":"\r\n( 1 ) سورهء عنكبوت ، آيهء 7 .\r\n","page_name":" 115 ","page_number":135},
  {"content":"\r\n\r\nقوىتر باشد ، اطلاق آن دو نيز سزاوارتر و بهتر مىشود ، و در نسبت جسمانى از اطلاق پدرى و پسرى ، بنا ، بر اين است كه نسبت جسمانى مورد درك و حس هر كسى است ، نه اينكه نسبت جسمانى اولويّتى داشته باشد .\r\nچون نسبت فاسد را در شرع مطهّر اعتبارى نيست ، بنابراين ، اطلاق والدين و ابوين در زبان شرع ، به كسى باز مىگردد كه نسبت صحيح داشته باشد ، نه فاسد . لذا ، آن والدينى كه از طريق فاسد منسوب باشند ، مورد امر به احسان واقع نمىشوند .\r\nولادت جسمانى ، عبارت است از جدا شدن مادّهء فرزند از پدر ، نه جدا شدن صورت فرزند از صورت پدر . ولادت روحانى ، عبارت از تنزل صورت پدر و ظهور آن در صورت فرزند و تقيّد و تعيّن آن صورت است به تعيّنات مرتبهء پايين‌تر از مرتبهء خودش . مانند نور خورشيد كه در آينه‌هاى چندى منعكس شود كه با وجود زيادى آينه‌ها ، در وحدت خورشيد خللى وارد نمىآيد . پس ولد روحانى ، همان والد است و ولد همان والد . البتّه . مرتبهء نازلهء والد اگر تعيّنات نازله برداشته شود ، جز يك والد نمىماند .\r\nمولوى قدّس سرّه ، در بيان اين نسبت و اتّحاد چه خوب فرموده است :\r\n جان حيوانى ندارد اتّحاد * تو مجو اين اتّحاد از جان باد \r\n جان گرگان و سگان از هم جداست * متّحد جانهاى شيران خداست \r\n همچو آن يك نور خورشيد سما * صد بود نسبت به صحن خانه‌ها \r\n ليك يك باشد همه انوارشان * چونكه برگيرى تو ديوار از ميان \r\n چون نماند خانه‌ها را قاعده * مؤمنان مانند نفس واحده \r\n\r\n","description":"","footnote":"","page_name":" 116 ","page_number":136},
  {"content":"\r\n\r\nبه اين ترتيب ، برادرى به اتّحاد در صورت منتهى مىشود ، اگر چه مادّه متعدد باشد . بر خلاف برادرى جسمانى كه در آن اتّحاد صورت است ، نه مادّه ، وحدت در كسى است كه مادّه از او منفصل شده باشد . از اينجاست كه سرّ شدّت حرمت غيبت مؤمن معلوم مىشود ، تا آنجا كه نقل شده است كه غيبت مؤمن ، از هفتاد زنا با مادر در زير كعبه ، سخت‌تر و شديدتر است . و همچنين ، شدّت حرام بودن بدگويى كه در برابر يا پشت سر برادر مؤمن گفته شود و نيز اهانت و مسخره كردن مؤمن ، حرمت شديدى دارد ، كه همهء اين‌ها ، به پدر مؤمن باز مىگردد .\r\nهمچنين ، سرّ كثرت دعا در حق برادران در غيابشان ، و كوشش در رفع نيازها و يارى كردن به آنها ، از اينجا آشكار مىشود .\r\nهمچنين ، سرّ اين گفته معلوم مىشود كه فرمود :\r\nكسى كه برادر مؤمنش را در خانه‌اش بدون عوض و غرض ديدار كند ، گويا خدا را در عرش خويش ديدار كرده است . چه زيارت مؤمن ، زيارت خدا در مرتبهء نازلهء آن است و نيز سرّ اين حديث آشكار مىشود كه فرمود :\r\nهنگامى كه دو مؤمن با هم مصافحه كنند ، گناهانشان فرومىريزد ، همچنان كه برگ از درخت فرومىريزد . و فرمود :\r\nهنگامى كه دو مؤمن با هم مصافحه كنند ، دست خدا بين دستها يا بالاى دستهاى آن دو است يا خدا آنان را به رحمت مىنگرد .\r\nچون دو تن با هم مصافحه كنند ، موجب قوى بودن ظهور والد آنان در آن دو تن گشته و به‌اندازهء ظهور والد ، گناهان از ولد ناپديد مىشود .\r\nاز اينجا ، سرّ اهتمام ورزيدن به احسان به والدين روحانى ، به نحوى كه خداى تعالى احسان به آنان را با توحيد قرين نموده است ، آشكار مىشود . در سورهء نساء مىفرمايد :\r\n\r\n","description":"","footnote":"","page_name":" 117 ","page_number":137},
  {"content":"\r\n\r\n « وَ اعْبُدُوا اللَّهَ وَ لا تُشْرِكُوا بِهِ شَيْئاً وَ بِالْوالِدَيْنِ إِحْساناً  « 1 »  »  : خداى را بپرستيد و به او شرك نياوريد و به والدين نيكى كنيد . در سورهء انعام فرموده است :\r\n « قُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ أَلَّا تُشْرِكُوا بِهِ شَيْئاً وَ بِالْوالِدَيْنِ إِحْساناً  « 2 »  »  بگو بياييد تا آنچه را خدايتان حرام قرار داد ، بر شما بخوانم و آن اين است كه براى خدا شريك نياوريد و به والدين نيكوكارى كنيد .\r\nدر سورهء بنى اسرائيل آمده است :\r\n « وَ قَضى رَبُّكَ أَلَّا تَعْبُدُوا إِلَّا إِيَّاهُ وَ بِالْوالِدَيْنِ إِحْساناً  « 3 »  »  : و حكم كرد خدايت كه جز او را نپرستيد و به والدين نيكى كنيد .\r\nوالدين جسمانى ، به سبب مظهريّت و مناسبت آنان با والدين روحانى و داشتن حقوق بسيار و دلسوزى آنان بر اولاد و تحمّل زحمات سخت ، مانند والدين روحانى هستند كه بايد مورد تعظيم و شفقت و احسان قرار گيرند .\r\nهمچنين ، دانسته مىشود كه احسان به والدين روحانى ، احسان به خود است و طاعات ، هر چند بيشتر و كامل‌تر باشد ، احسان به والدين بيشتر و كامل‌تر است . چه طاعات ، نيكويى كردن به ذات خويش است كه آن ظهور والد است و هر چيزى كه سبب شدّت ظهور والد در فرزند باشد ، همان احسان به والد است . چه شدّت ظهور والد ، نشانهء توسعه و گسترش والد از جهت مظاهر است .\r\nاز آنچه گفتيم ، وجه اين گفتهء خداى تعالى معلوم مىشود كه مىفرمايد :  « النَّبِيُّ أَوْلى بِالْمُؤْمِنِينَ مِنْ أَنْفُسِهِمْ  « 4 »  »  ، ( پيامبر صلّى اللّه عليه و آله از مؤمنان\r\n\r\n\r\n","description":"","footnote":"\r\n( 1 ) سورهء نساء ، آيهء 26 .\r\n( 2 ) سورهء انعام ، آيهء 151 .\r\n( 3 ) سورهء اسراء ، آيهء 23 .\r\n( 4 ) سورهء احزاب ، آيهء 6 .\r\n","page_name":" 118 ","page_number":138},
  {"content":"\r\n\r\nنسبت به خودشان اولى است و حديثى كه مىفرمايد : من و على ، پدران اين امت هستيم « 1 » كه وجود مبارك رسول اكرم صلّى اللّه عليه و آله به منزلهء صدر است و على ( ع ) به منزلهء قلب .\r\nاما به حسب جسم . اگر چه در اين صورت كه جدا از غير و منفصل از او ملاحظه شده ، ديگر پدر او به او اولى نيست ، ولى از آن جهت كه با نور صدر و قلب روشن است ، محكوم به حكم والدين ، و به مؤمنان اولى از خودشان بوده و پدر آنهاست . از اين رو ، همسران وى با وجود اينكه زوج بدنى هستند ، مادران مؤمنان محسوب مىشوند . لذا ، پيامبر خدا با همين نورپذيرى و روشنايى و محكوم بودن به كالبد بشرى ، با جسدش به عالم ارواح سير كرد ، و از پشت سر همان مىديد كه با چشم مىديد ، و سايه‌اى براى او نبود . اگر اين محكوميّت و چيرگى روح بر بدن نبود ، حكم روح بر بدن نمودار نمىشد .\r\nاز پيغمبر اكرم صلّى اللّه عليه و آله روايت شده است كه فرمود : برترين پدر و مادر شما و سزاوارترين آنان ، به شكر و سپاس محمد صلّى اللّه عليه و آله و على ( ع ) هستند « 2 » .\r\nعلى بن أبي طالب ( ع ) فرمودند :\r\nشنيدم از رسول خدا صلّى اللّه عليه و آله كه مىگفت ، من و على پدران اين امّت هستيم و حقّ ما بر آنان بزرگتر از حقّ پدران و مادران جسمانى آنهاست ، زيرا اگر ما را اطاعت كنند ، ما آنان را از آتش نجات داده به سراى آرامش مىكشانيم و آنان را از بردگى و بندگى غير ، به بهترين آزادگى ملحق مىكنيم « 3 » .\r\nاحسان به اين والدين ( محمد صلّى اللّه عليه و آله و على [ ع 
  ] ) و به كسانى كه خدا\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 135 .\r\n( 2 ) همان .\r\n( 3 ) همان .\r\n","page_name":" 119 ","page_number":139},
  {"content":"\r\n\r\nبه احسان آنان فرمان داده است ، يا به اين است كه به خوبى با آنها همنشينى و همراهى گشته و نسبت به آنها تواضع و رحمت شود ، يا به اين است كه به آنها خدمت كرده ، و سعى در برآوردن حاجتها و دفع آزار از آنها بنمايد ، يا به اين است كه درخواست از خدا و دعا براى آنان كند و يا اينكه خانواده و مال آنها را در غيابشان حفظ نمايد .\r\n « وَ ذِي الْقُرْبى »  : و خويشاوندان آن بزرگواران محمد صلّى اللّه عليه و آله و على [ ع 
  ] ) و يا خويشاوندان خود شما ، همانطور كه در گذشته معلوم شد .\r\nاز آنچه گذشت ، معلوم شد كه بين اين دو نوع خويشاوندى هيچ تفاوتى نيست و اينكه خويشاوندى اختصاص به مرتبهء جسمانى ندارد ، بلكه اعم از مراتب جسمانى و روحانى است .\r\nرسول خدا صلّى اللّه عليه و آله فرمود : كسى كه رعايت حق قرابت پدر و مادر خود را بكند ، در بهشت ، هزار هزار درجه به او عطا مىشود . هر كه رعايت حق قرابت محمد صلّى اللّه عليه و آله و على ( ع ) را بنمايد ، به او درجات افزون و پاداشهاى بيشتر به آن مقدار و نسبت داده مىشود كه محمد صلّى اللّه عليه و آله و على ( ع ) نسبت به پدر و مادر نسبى خود برترى دارند .\r\n « وَ الْيَتامى »  : يتيم بر دو نوع است :\r\n1 . يتيم جسمانى كسى است كه پدر جسمانيش را پيش از بلوغ از دست داده است .\r\n2 . يتيم روحانى كسى است كه پدر روحانى خويش را از دست داده است ، آن نيز دو حالت دارد :\r\nالف ) عدم وصول به پدر روحانى ، چه به علّت مرگ و چه با وجود حيات بيعت نكرده باشد ( مرگ عامل عدم وصول باشد يا عدم برخورد ) .\r\nب ) وصول و انقطاع ، يعنى به پدر روحانى رسيده و سپس با غايب شدن از او گسسته باشد . به هر حال ، بر اثر بيعت نسبت ابوّت و بنوّت ( پدر و فرزندى ) صادق مىشود .\r\n\r\n","description":"","footnote":"","page_name":" 120 ","page_number":140},
  {"content":"\r\n\r\nدر خبر است كه پس از ذكر يتيم جسمانى ، فرمودند :\r\nو سخت‌تر از اين يتيم ، كسى است كه از امامش يتيم « 1 » مانده باشد كه قادر به وصول به او نباشد و نداند حكم او در آنچه از شريعتهاى دين كه به آن مبتلا شده و با آن برخورد كرده ، چگونه است .\r\nآگاه باشيد ، هر كه به علوم ما عالم باشد ، شيعه ماست . پس هر آنكه به شريعت ما جاهل است ، از مشاهدهء ما گسسته شده ، و از خويشاوندى با ما يتيم است .\r\nآگاه باشيد كسى كه خدا او را هدايت كرده و ارشاد نموده ، شريعت ما را آموخته است ، با ما در جايگاه رفيع همنشين باشد « 2 » .\r\n « وَ الْمَساكِينِ »  : مساكين ، جمع مسكين است و مسكين بر وزن مفعيل است كه از « سكن » گرفته شده است و به معنى ساكن از حركت و مبالغه در سكون است . به طورى كه گويا در آن توانايى حركت باقى نمانده است و حالش بدتر از فقير است . چه فقير ، نيازمندى است كه مىتواند حركت كند و نيازهاى خود را برآورده نمايد . و يا فقير ، اعم از مسكين است .\r\nمنظور از كلمهء مسكين در اين آيه ، مسكينان مؤمنان هستند كه مانند يتيمان‌اند . و يا اعم از مسكينان مؤمنان و غير آنهاست .\r\nالبته مسكنت و درماندگى مادى معلوم و مشخص است . اما بينوايى و مسكنت در ايمان و علم ، عبارت است از سكون پاى نفس از سير در اراضى آيات و اخبار و عدم كنكاش در سيرهء نيكان و سكون چشم از ادراك دقايق امور . و سكون زبان از احتجاج و برهان آوردن عليه اعداء . و سكون دست از حمله عليه دشمنان .\r\n\r\n\r\n","description":"","footnote":"\r\n( 1 ) يتم ، مانند ضرب و علم و يتم به ضمّه و گاهى با فتحه يا و حركت وسط بسيار آمده است ، ولى با سكون كم آمده است ( متن ) .\r\n( 2 ) تفسير صافى ، ج 1 ، ص 135 .\r\n","page_name":" 121 ","page_number":141},
  {"content":"\r\n\r\nنقل شده است كه : هر كه با آنان با مقدارى از مال خود مواسات كند ، خداى تعالى بهشت را بر او وسعت مىدهد و او را به آمرزش و خشنودى خود مىرساند .\r\nسپس گفت : از دوستداران محمد صلّى اللّه عليه و آله مسكينانى هستند كه مواسات با آنها برتر و بهتر از مواسات با مسكينان فقر است . آنان كسانى هستند كه اعضا و جوارحشان ساكن شده از مقابله با دشمنان خدا كه اين مؤمنان را سرزنش مىكنند و آرزوها و خواسته‌هاى آنان را حمل بر سفاهت مىكنند ، ناتوان شده‌اند .\r\nآگاه باشيد كسى كه با فقه و عملش آنها را تقويت كند تا جايى كه مسكنت را از آنان زائل نمايد و آنان را بر دشمنان ظاهر كه از نواصب هستند ، و دشمنان باطن كه ابليس و متمردان درونىاند ، مسلط كند ، تا جايى كه دشمنان دين خدا را شكست داده و از دوستان آل رسول حمايت نمايند ، خداوند آن مسكنت را به شياطينشان محوّل كرده شياطين را هم از گمراه كردن ايشان ناتوان مىكند و خداوند اين حكم را حقّا مقدّر كرده و بر زبان رسول خدا صلّى اللّه عليه و آله جارى نموده است .\r\n « وَ قُولُوا لِلنَّاسِ حُسْناً »  : « حسنا » به ضمّ و نيز « حسنا » با حركت اول و دوم خوانده شده است و معنى هر دو نيكى است . اظهار ( حسن قول ) و اظهار ( قول حسن ) هر دو به يك معنى است .\r\nمنظور از ناس ، همهء مردمان ، از خويش و بيگانه و يتيم و مسكين هستند و آن نسبت به آنچه كه گذشت ، از قبيل يتيم و فقير و غيره ، عموم و خصوص مطلق است از آنچه بر آن مقدم باشد .\r\nبين خويشاوند و يتيم ، مانند خويشاوند و مسكين ، نسبت عموم و خصوص من وجه « 1 » است و حسن قول ( زيبا سخن گفتن و خوش‌گفتارى )\r\n\r\n\r\n","description":"","footnote":"\r\n( 1 ) عموم و خصوص من وجه ، وقتى است كه مفهوم دو كلى چنان باشد كه در يك مورد\r\n","page_name":" 122 ","page_number":142},
  {"content":"\r\n\r\nامرى اضافى و اعتبارى است كه با اختلاف اشخاص و احوال و مقامها ، اختلاف پيدا مىكند . چه راست گفتن زيباست اگر در آن عيب و بدى نباشد ، و گرنه آن راستى ، زشت و آن دروغ ، زيباست . گفت‌وگو با كودكان از آن وجه زيباست كه با مقتضيات آن طفل ، مناسبت پيدا كند و از آنچه موجب زيان وى است بازش دارد . به همين نسبت است گفتارى كه مربوط به بازرگان و كشاورز و ساير صاحبان حرفه‌هاست كه حسن آن در همان راه و روش است كه با حرفه و مذاق و انسانيت ايشان سازگار بوده ، مناسب مقام و درجه‌اى كه در آن قرار دارند ، باشد . و خطابى كه به صاحبان صنعتهاى علمى مىشود ، زيبايى و نيكويى آن وقتى است كه مناسب آن صنعت باشد . همچنين است حال صاحبان حكومت و منصبها ، كه گفتار بايد مناسب درجهء آنان باشد تا نيكو و زيبا جلوه‌گر شود .\r\nدربارهء سالك منجذب كه از فوت سلوك خود بيمناك است ، گفتار خوب بايد در زمينهء چيزى باشد كه اشتغالش را در سلوك تقويت كند و سالكى كه در مقامى متوقف شده است ، كلام خوب براى او آن است كه وى را به جذب و انجذاب برانگيزد .\r\nاگر كودكان را چنان مورد خطاب قرار دهيم كه عقلا را قرار مىدهيم ، و جاهلان را چون علما و پنبه‌زن را چون آهنگر ، يا بر عكس خطاب كنيم ، زشت است .\r\nاز حضرت صادق ( ع ) روايت شده است كه فرمود :\r\nبه تمام مردمان ، چه مؤمنان و چه مخاصمان ايشان ، سخن خوش بگوييد و اما با مؤمنان گشاده‌رو و مژده‌دهنده باشيد و با مخالفان با مدارا سخن گوييد ، تا آنها به ايمان جذب شوند . اگر از ايمان آوردن آنان\r\n\r\n\r\n","description":"","footnote":"\r\nاجتماع و در دو مورد افتراق داشته باشد .\r\n","page_name":" 123 ","page_number":143},
  {"content":"\r\n\r\nمأيوس شديد ، خود و برادران مؤمن خويش را ، از شرّ آنان بازداريد .\r\nسپس فرمود :\r\nمدارا با دشمنان دين خدا ، از برترين صدقه‌هاى مرد بر خود و برادرانش است . روزى حضرت رسول صلّى اللّه عليه و آله در منزلش بود ، كه عبد اللّه بن ابى ابن ابى سلول از وى اجازهء ورود خواست . حضرت اجازه فرمود و گفت :\r\nبد برادر عشيره‌اى است . به او اجازه دهيد .\r\nچون داخل شد ، او را نشاند و به روى او لبخند زده با گشاده‌رويى با او روبرو شد . پس چون عبد اللّه بن ابى ، بيرون رفت عايشه گفت :\r\nاى رسول خدا صلّى اللّه عليه و آله با او چنان سخن گفتى و چنان رفتار كردى پس رسول خدا صلّى اللّه عليه و آله فرمود :\r\nاى عايشه ! بدترين مردم نزد خدا در روز قيامت كسى است كه به خاطر ترس از اصابت شرّ و بدى او ، محترم و گرامى داشته شود « 1 » .\r\n « وَ أَقِيمُوا الصَّلاةَ »  : امر به اقامهء نماز را تأخير انداخت تا شدت اهتمام به احسان به مردم ، اعم از خويشاوند و غير خويشاوند را برساند .\r\nدربارهء بر پا داشتن نماز ، پيش از اين توضيح كافى داده شد .\r\nدر خبر ، « اقامهء صلاة » به تمام كردن ركوع و سجود و حفظ اوقات و اداى حقوق نماز تفسير شده است . حقوقى كه اگر ادا نشود ، پروردگار جهان آن را نمىپذيرد و گفت آيا مىدانيد كه آن حقوق كدام است ؟\r\nآن تعقيب نماز است به درود و سلام و دعا بر محمد صلّى اللّه عليه و آله و على ( ع ) و آل او و خاندان پاك آنان . در حالى كه معتقد باشى به اينكه آنان برترين برگزيده‌هاى خدا و بر پا داران حقوق خدا و بسيار يارى دهندگان دين خداى تعالى هستند . و فرمود :\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 136 .\r\n","page_name":" 124 ","page_number":144},
  {"content":"\r\n\r\nدرود بر محمد صلّى اللّه عليه و آله و آل او ( ع ) را ، چه در حال خشم و خشنودى ، و چه در حال شدّت و آسودگى و چه در حالى كه همّ و غمّ در دلهاى شما انباشته است ، بر پا داريد « 1 » .\r\n « وَ آتُوا الزَّكاةَ »  : پيش از اين معنى زكات به تفصيل بيان شد .\r\n « ثُمَّ تَوَلَّيْتُمْ »  : چون پس از آنكه خداوند پيمان از بنى اسرائيل گرفت و به دنبال آن صفات انسان را آورد ، فرمود :\r\n « أَخَذْنا مِيثاقَ بَنِي إِسْرائِيلَ »  : يعنى ما از بنى اسرائيل پيمان گرفتيم .\r\nكسانى كه در حقيقت فرزندان آدم بوده‌اند . سپس جملهء  « ثُمَّ تَوَلَّيْتُمْ »  را آورده كه مشعر به نقض عهد و پيمان است .\r\nچون به دنبال  « وَ إِذْ أَخَذْنا مِيثاقَكُمْ »  ، عبارت  « وَ رَفَعْنا فَوْقَكُمُ الطُّورَ »  ياد شده است ، عدم فرمانبردارى و پذيرش آنها را مىرساند .\r\nدر آيهء بعدى ، بعد از  « أَخَذْنا مِيثاقَكُمْ »  ، عبارت  « لا تَسْفِكُونَ دِماءَكُمْ »  آمده است ، تا مشعر به اين باشد كه مخاطبان حاضر ، شأنيّت و قوّهء خونريزى را دارا هستند تا اشاره به ذمّ آنها باشد و اينكه آنها نسبت به بنى اسرائيل ، نقص دارند .\r\n « إِلَّا قَلِيلًا مِنْكُمْ وَ أَنْتُمْ مُعْرِضُونَ »  : يعنى در حالى كه عادت شما اعراضى از عهد است ، يا اينكه اين جمله حال تأكيدى است .\r\n\r\n[ سوره البقرة ( 2 ) : آيه 84 
  ]\r\nوَ إِذْ أَخَذْنا مِيثاقَكُمْ لا تَسْفِكُونَ دِماءَكُمْ وَ لا تُخْرِجُونَ أَنْفُسَكُمْ مِنْ دِيارِكُمْ ثُمَّ أَقْرَرْتُمْ وَ أَنْتُمْ تَشْهَدُونَ ( 84 )\r\n\r\nترجمه :\r\n( 2 / 84 )\r\nو به ياد آريد هنگامى كه از شما عهد گرفتيم كه خون يكديگر را نريزيد و يكديگر را از خانه و ديار خود نرانيد ، پس بر آن عهد اقرار كرده و گردن نهاديد و شما خود بر آن گواه‌ايد .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 137 .\r\n","page_name":" 125 ","page_number":145},
  {"content":"\r\n\r\n\r\nتفسير :\r\n « وَ إِذْ أَخَذْنا مِيثاقَكُمْ »  : و هنگامى كه از شما پيمان گرفتيم ، يعنى از نياكانتان پيمان گرفتيم .\r\nاين پيمانى بود كه بر دست پيامبران بنى اسرائيل و جانشينان آنان انجام شد .\r\nيا پيمانى بود كه خود به دست آنانى كه شبيه به خلفاى انبياى الهى هستند ، منعقد شد ، زيرا رسم بيعت ، در كل هيچ‌گاه متروك نشده بود ، از اين رو اين آيه ، كنايه از امت محمد صلّى اللّه عليه و آله است . ( چنان كه در روايات چنين تفسير شده است ) .\r\nممكن است ابتدا خطاب به امّت محمد صلّى اللّه عليه و آله باشد كه معنايش چنين مىشود : اى امّت محمد صلّى اللّه عليه و آله به ياد آريد زمان بيعت با او را و پيمانى كه از شما گرفت .\r\n « لا تَسْفِكُونَ دِماءَكُمْ »  : پيش از اين ، محل جمله‌اى را كه بعد از اخذ پيمان و عهد بيايد ، بيان كرديم .\r\n « وَ لا تُخْرِجُونَ أَنْفُسَكُمْ »  : در اين آيه ، كه كشتن و بيرون راندن غير را از شهر و ديار ، قتل و اخراج خود شخص حساب كرده ، به آن جهت است كه آن غير ، با خود شخص در معاشرت ، يا خويشى ، يا دين ، يا وطن متّحد است و يا از آن جهت است كه قتل نفس ، منجر به قصاص مىشود كه موجب هلاكت نفس او است ، و اخراج از شهر ، موجب مكافات و اخراج متقابل او از شهر مىشود .\r\nيا به اين معنى است ، كه كارى نكنيد تا موجب كشته شدن و اخراج خودتان از ديارتان شويد .\r\nيا به اين معنى است ، كه كارى نكنيد تا موجب قطع زندگى ابدى شما گشته ، از ديار حقيقى ( بهشت ) اخراج شويد و دور افتيد .\r\n « مِنْ دِيارِكُمْ ثُمَّ أَقْرَرْتُمْ »  : به عهدى كه بسته بوديد اقرار كرديد ، در\r\n\r\n","description":"","footnote":"","page_name":" 126 ","page_number":146},
  {"content":"\r\n\r\nحالى كه :\r\n « وَ أَنْتُمْ تَشْهَدُونَ »  : عليه خودتان به آن ميثاق و اين اقرار گواهى مىدهيد .\r\n\r\n[ سوره البقرة ( 2 ) : آيه 85 
  ]\r\nثُمَّ أَنْتُمْ هؤُلاءِ تَقْتُلُونَ أَنْفُسَكُمْ وَ تُخْرِجُونَ فَرِيقاً مِنْكُمْ مِنْ دِيارِهِمْ تَظاهَرُونَ عَلَيْهِمْ بِالْإِثْمِ وَ الْعُدْوانِ وَ إِنْ يَأْتُوكُمْ أُسارى تُفادُوهُمْ وَ هُوَ مُحَرَّمٌ عَلَيْكُمْ إِخْراجُهُمْ أَ فَتُؤْمِنُونَ بِبَعْضِ الْكِتابِ وَ تَكْفُرُونَ بِبَعْضٍ فَما جَزاءُ مَنْ يَفْعَلُ ذلِكَ مِنْكُمْ إِلاَّ خِزْيٌ فِي الْحَياةِ الدُّنْيا وَ يَوْمَ الْقِيامَةِ يُرَدُّونَ إِلى أَشَدِّ الْعَذابِ وَ مَا اللَّهُ بِغافِلٍ عَمَّا تَعْمَلُونَ ( 85 )\r\n\r\nترجمه :\r\nسپس ( با اين عهد و اقرار ) ، باز شما آن كسانى هستيد كه ( مانند اسلاف خود ) خودتان را مىكشيد و گروهى ( از افراد ضعيف ) را از ديارشان بيرون مىكنيد و در بدكردارى و ستم بر ضعيفان ، پشتيبان يكديگر هستيد و هرگاه اسيرانى بگيريد ، براى آزادى آنها فديه مىطلبيد . در حالى كه اخراج آنان حرام است ، چه رسد به كشتن و فديه كه آن محقّقا بر شما حرام است . آيا به بعضى از احكام كتاب ( تورات ) ايمان مىآوريد و به برخى ديگر كافر مىشويد ؟ پس جزاى چنين مردم بدكردارى چيست ؟\r\n\r\nتفسير :\r\n « ثُمَّ أَنْتُمْ هؤُلاءِ »  : سپس ، شما اى كسانى كه احمق هستيد ؟ بنا بر اينكه « هؤلاء » منادى باشد ، در اين صورت ، دلالت آن بر اظهار حماقت و سفاهت كه مقصود از آيه است ، بهتر و واضح‌تر است . و يا ( هؤلاء ) منصوب باشد ، بنا بر اختصاص . و يا ( هؤلاء ) منصوب ( مفعول ) به فعل محذوف « اعنى » باشد . ممكن است « هؤلاء » تأكيد « انتم » يا خبر آن باشد .\r\n « تَقْتُلُونَ أَنْفُسَكُمْ وَ تُخْرِجُونَ فَرِيقاً مِنْكُمْ مِنْ دِيارِهِمْ »  : شما به علت خشم و غضب بر هم‌كيشان خود ، خودهايتان را مىكشيد و عده‌اى را هم\r\n\r\n","description":"","footnote":"","page_name":" 127 ","page_number":147},
  {"content":"\r\n\r\nاز سرزمينهايتان بيرون مىكنيد .\r\n « تَظاهَرُونَ عَلَيْهِمْ »  : و در كشتن اين كشته‌ها و اخراج آنها ، يكديگر را پشتيبانى و يارى مىكنيد .\r\n « بِالْإِثْمِ وَ الْعُدْوانِ »  : و به گناه و دشمنى روى مىآوريد ، در حالى كه شما مأمور به آنيد كه به نيكوكارى و پرهيزگارى با هم پشتيبان و همراه باشيد و از همراهى و هميارى در گناه و دشمنى ، نهى شده‌ايد .\r\n « وَ إِنْ يَأْتُوكُمْ أُسارى »  : و اگر اين كشته‌ها و اخراج‌شده‌ها و يا اسيران به نزد شما بيايند .\r\nاسارى ، جمع « اسرى » است كه آن جمع اسير است و اين جمع الجمع است . گفته شده است كه اسارى ، از همان اول جمع اسير است .\r\n « تُفادُوهُمْ »  : براى آزادى آنها فديه مىطلبيد . منظور اين است كه كشتن و اخراج آنها ناشى از غيرت دينى و اجراى فرمان الهى نبوده ، بلكه ناشى از هواهاى نفسانى و غرضهاى فاسد شماست .\r\nزيرا ، اگر اين قتل و اخراج به خاطر اجراى فرمان الهى بود ، بايد شما به آن راضى بوديد ( خواه از شما باشد يا از غير شما ) . در حالى كه اگر اين كار ، از غير سر زند و شما را اسير كنند ، نسبت به آنان تعصّب مىورزيد و با مالهاى خودتان فديه مىپردازيد .\r\n « وَ هُوَ مُحَرَّمٌ عَلَيْكُمْ إِخْراجُهُمْ »  : و اخراج آنان بر شما حرام است .\r\nهو ، ضمير شأن يا مبتدايى است كه به « اخراجهم » كه در ضمن « تخرجون » ياد شده است ، باز مىگردد . و « اخراجهم » مذكور بدل از « اخراجهم » ضمنى است .\r\nمىتوان گفت « هو » مبتداى مبهم است كه به وسيلهء « اخراجهم » تفسير شده است .\r\n « أَ فَتُؤْمِنُونَ »  : آيا اذعان و اعتراف مىكنيد ؟\r\n « بِبَعْضِ الْكِتابِ »  : به بعضى از نوشته‌هايى كه براى شما نوشته شده\r\n\r\n","description":"","footnote":"","page_name":" 128 ","page_number":148},
  {"content":"\r\n\r\nاست يا به بعضى از قسمتهاى تورات ، يا به بعضى از آيات قرآن .\r\nبنابراين كه ، اين سخن خطاب به منافقين امت باشد ، مقصود از بعضى وجوب تبادل فديه است .\r\n « وَ تَكْفُرُونَ بِبَعْضٍ »  : و بعضى از آن را كافر مىشويد ، و آن حرمت كشتن و اخراج است . يعنى ، شما به كتاب خدا توجّهى نداريد ، بلكه از هوا و هوس خويش پيروى مىكنيد . به آنچه موافق عقيدهء شما باشد ، روى مىآوريد و آنچه را كه مخالف ميل شما باشد ، ترك مىكنيد .\r\n « فَما جَزاءُ مَنْ يَفْعَلُ ذلِكَ مِنْكُمْ »  : پس جزاى شمايى كه اين كارها را مىكنيد ( اى گروه يهود يا اى امت محمد صلّى اللّه عليه و آله ) ، چيست ؟\r\n إِلَّا خِزْيٌ فِي الْحَياةِ الدُّنْيا وَ يَوْمَ الْقِيامَةِ يُرَدُّونَ إِلى أَشَدِّ الْعَذابِ وَ مَا اللَّهُ بِغافِلٍ عَمَّا تَعْمَلُونَ »  : جز خوارى در زندگى دنيا و شديدترين عذاب در روز قيامت ، و خدا از آنچه مىكنيد غافل نيست .\r\nلفظ « يردّون » به صورت خطاب به اعتبار لفظ « منكم » و به صورت غايب به اعتبار لفظ « و من يفعل » خوانده شده و به منزلهء جزاى آن است .\r\n\r\n[ سوره البقرة ( 2 ) : آيه 86 
  ]\r\nأُولئِكَ الَّذِينَ اشْتَرَوُا الْحَياةَ الدُّنْيا بِالْآخِرَةِ فَلا يُخَفَّفُ عَنْهُمُ الْعَذابُ وَ لا هُمْ يُنْصَرُونَ ( 86 )\r\n\r\nترجمه :\r\n( 2 / 86 )\r\nآنها كسانى هستند كه زندگى دنيا را خريده ، آخرت را فروخته‌اند ، پس در عذاب آنها تخفيفى داده نمىشود و مورد يارى واقع نمىشوند ( كسى به آنها يارى نمىكند ) .\r\n\r\nتفسير :\r\n « أُولئِكَ الَّذِينَ اشْتَرَوُا الْحَياةَ الدُّنْيا بِالْآخِرَةِ »  : اين بدكاران ، گويا كه آخرت مملوك آنها بوده است . از اين رو ، آن را فروخته و به جايش زندگى دنيوى را برگزيده‌اند كه عاريه است و آخرت را كه بر ايشان هميشگى است ، رها كرده دنياى خويش را آبادان نموده‌اند . در حالى كه\r\n\r\n","description":"","footnote":"","page_name":" 129 ","page_number":149},
  {"content":"\r\n\r\nعاقل ، ملك هميشگى خويش را به دنياى عاريه نمىفروشد .\r\n « فَلا يُخَفَّفُ عَنْهُمُ الْعَذابُ »  : و عذاب از آنها كاسته نمىشود . زيرا ، براى آنان جايگاه و وطنى كه سراى آرامش باشد و در آن به استراحت پردازند وجود ندارد ( زيرا آخرت را كه دار القرار و سراى آرامش است ، به زندگى بىثبات دنيا فروخته‌اند ) .\r\n « وَ لا هُمْ يُنْصَرُونَ »  : يعنى عذاب آنها به خودى خود تخفيف داده نمىشود ، و موكّلان آنها نيز نمىتوانند عذاب را تخفيف دهند ، و هيچ يارى كننده‌اى به آنان يارى نخواهد كرد كه بر موكّلان عذاب چيره شده ، عذاب را از آنان دفع كند .\r\nبه پيغمبر خدا صلّى اللّه عليه و آله نسبت داده شده است ، كه فرمودند :\r\nوقتى اين آيه دربارهء يهود ، يعنى كسانى كه عهد خدا را شكسته ، فرستادگان الهى را تكذيب كرده و اولياى خدا را كشته بودند ، نازل شد ، پيغمبر خدا به آنان فرمود : آيا به شما خبر بدهم كه چه كسانى از امّت من شبيه يهوديانند ؟\r\nگفتند : بلى يا رسول اللّه .\r\nگفت : عده‌اى از امّت من ، خود را از اهل ملّت من حساب مىكنند ، ولى بهترين ذرّيه‌ام را مىكشند و پاك‌ترين شجره و ريشه‌ام را از بين مىبرند و دين و سنّت مرا تبديل مىكنند و فرزندانم حسن ( ع ) و حسين ( ع ) را مىكشند ، چنان كه اسلاف يهود ، زكريّا و يحيى را كشتند .\r\nآگاه باشيد كه خدا آنان را لعنت مىكند و پيش از روز قيامت ، از بقاياى ذرّيه من ، هادى و مهدى ، از فرزندان حسين ( ع ) مظلوم را مىفرستد كه آنان را با شمشير اولياى خدا ، به آتش دوزخ فرواندازند « 1 » .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 138 .\r\n","page_name":" 130 ","page_number":150},
  {"content":"\r\n\r\n\r\n[ سوره البقرة ( 2 ) : آيه 87 
  ]\r\nوَ لَقَدْ آتَيْنا مُوسَى الْكِتابَ وَ قَفَّيْنا مِنْ بَعْدِهِ بِالرُّسُلِ وَ آتَيْنا عِيسَى ابْنَ مَرْيَمَ الْبَيِّناتِ وَ أَيَّدْناهُ بِرُوحِ الْقُدُسِ أَ فَكُلَّما جاءَكُمْ رَسُولٌ بِما لا تَهْوى أَنْفُسُكُمُ اسْتَكْبَرْتُمْ فَفَرِيقاً كَذَّبْتُمْ وَ فَرِيقاً تَقْتُلُونَ ( 87 )\r\n\r\nترجمه :\r\nو محقّقا ، ما به موسى كتاب داديم و در پى او پيامبرانى فرستاديم و به عيسى بن مريم دلايلى روشن ( معجزات ) داديم و او را با روح القدس تأييد كرديم .\r\nآيا اين درست است ، كه هر وقت رسولى به سوى شما آيد و كتابى آورد كه نفس شما آن را نمىخواست ( باب ميل شما نبود ) ، استكبار ورزيد ؟ پس ، شما گروهى از پيامبران و اوصياى آنان را تكذيب نموده و گروهى ( از پيامبران و اوصياى آنها ) را كشتيد .\r\n\r\nتفسير :\r\n « وَ لَقَدْ آتَيْنا مُوسَى الْكِتابَ »  : پس ديگر تعجّبى ندارد كه به محمد صلّى اللّه عليه و آله كتاب داده شده است ، وقتى كه به موسى هم داده شده است .\r\nمنظور از كتاب نبوّت يا رسالت است و تورات صورت آن است .\r\n « وَ قَفَّيْنا مِنْ بَعْدِهِ بِالرُّسُلِ »  : پس از حضرت موسى ، پيامبرى از پى پيامبرى فرستاديم .\r\n « وَ آتَيْنا عِيسَى ابْنَ مَرْيَمَ الْبَيِّناتِ »  : و به عيسى ابن مريم ، دلايل روشن ( معجزات ) داديم ، يعنى پس از حضرت موسى و ديگر پيامبران ، حضرت عيسى را فرستاديم و نشانه‌هاى روشن و معجزات واضح ، مانند زنده كردن مردگان ، بهبود بخشيدن كور مادرزاد ، دميدن در گل و زنده كردن پرنده از آن و خبرهاى غيبى دادن . يا مقصود ، احكام واضح محكم يا احكام قالبى يا احكام نبوّت است . چون « بيّنه » گاهى به معجزه و گاهى بر محكم ، كه مقابل متشابه است ، و گاهى بر احكام قالبى كه مقابل احكام قلبى است ، اطلاق مىشود .\r\n« بينه » ، به رسالت و احكام آن و نبوّت و احكام آن ، كه در مقابل\r\n\r\n","description":"","footnote":"","page_name":" 131 ","page_number":151},
  {"content":"\r\n\r\nولايت و آثار آن است نيز ، گفته مىشود .\r\nهمچنين ، « بيّنه » مقابل « زير » يا نوشته‌ها ، بر حروف اسم هر حرف اطلاق مىشود ، مثلا ، بيّنه عين .\r\n« بيّنه » در حرف ( عين ) عبارت است از عين و ياء و نون و نوشتهء آن كه از عين تلفظ مىشود و نيز بر حروف وسط و آخر اطلاق مىشود ، مانند يا و نون در عين .\r\n « وَ أَيَّدْناهُ بِرُوحِ الْقُدُسِ »  : روح ، هم به روح حيوانى كه از قلب برانگيخته مىشود و هم به روح نفسانى كه از دماغ به اعصاب نشأت مىگيرد ، گفته مىشود و نيز بر قوّهء محرّكه حيوانى و بر قوّهء شهوانى و غضبى و بر لطيفهء ايمانى و بر روح مجرّد از مادّه و از وابستگى به آن و بر روح مجرّد از اندازه‌گيرى و تقدّر كه به آن روح القدس مىگويند ، اطلاق مىشود .\r\nدربارهء روح القدس در اخبار آمده است كه آن از جبرئيل و ميكائيل هم بزرگتر است . او با هيچ يك از انبياء ، جز با محمد صلّى اللّه عليه و آله و ائمهء هدى ( ع ) نبود « 1 » .\r\nفهلويون ( پيروان حكمت اشراق ايرانى ) از اهل فارس ، آن را ربّ النوع انسانى ناميده‌اند و گفته‌اند :\r\nاو از همهء فرشتگان بزرگتر است و همهء فرمانبردار وى هستند .\r\nروح بر همهء مجرّدات هم اطلاق مىشود .\r\nدر خبر است از حضرت صادق ( ع ) كه فرمود : اى مفضل ، خداى تبارك و تعالى در پيامبر پنج روح قرار داده است :\r\n1 ) روح زندگانى كه در آن جنبدگى و مقام و مراتب است .\r\n\r\n\r\n","description":"","footnote":"\r\n( 1 ) ممكن است منظور اين باشد كه روح القدس با حضرت محمد رابطه معيّت داشته و با عيسى ( ع ) تنها جنبهء تأييدى .\r\n","page_name":" 132 ","page_number":152},
  {"content":"\r\n\r\n2 ) روح قوّه و توانايى ، كه در آن جنبش و كوشش است .\r\n3 ) روح شهوت ، كه خوردن و نوشيدن و آميزش با زنان از راه حلال برخاسته از آن است .\r\n4 ) روح ايمان كه در آن امنيّت و عدالت موجود است .\r\n5 ) روح القدس كه نه مىخوابد و نه غفلت مىورزد و نه به سرگرمى و سرگردانى مىپردازد .\r\n « أَ فَكُلَّما جاءَكُمْ »  : چرا بعد از آنكه پيامبران يكى پس از ديگرى آمدند ، نسبت به آنها تكبّر ورزيديد و گروهى را تكذيب كرديد و برخى را كشتيد ؟ آيا از اعمال زشت گذشته‌تان خوددارى نمىكنيد ؟\r\n « رَسُولٌ بِما لا تَهْوى أَنْفُسُكُمُ »  : پس هر وقت پيامبرى آمد كه از خواسته‌هايتان پيروى نكرد و به شما امر كرد كه اطاعت حق كنيد و از شهوات بپرهيزيد .\r\n « اسْتَكْبَرْتُمْ »  : سركشى آغاز كرديد . و از پيروى و فرمانبردارى رسول خدا چون گذشته سرباز زديد .\r\n « فَفَرِيقاً كَذَّبْتُمْ »  : و عده‌اى از شما او را تكذيب كرديد ( به معنى تكذيب مىكنيد ) .\r\nعلّت اينكه لفظ ماضى آمده است و به جاى تكذبون « تكذيب مىكنيد » ، كذبتم « تكذيب كرديد » ياد شده است ، براى آن است كه بر تحقّق آن دلالت كند ، كه گويا واقع شده است ، ولى به معنى آينده است .\r\n « وَ فَرِيقاً تَقْتُلُونَ »  : و عدّه‌اى را مىكشيد .\r\nدر اينجا ، « تقتلون » به لفظ مضارع آمده است چون در اينجا اصل مضارع است و ماضى بر خلاف اصل است . از سوى ديگر ، به خاطر مراعات رءوس آيه‌ها ( كاربرد فاصله‌ها « 1 » ) است .\r\n\r\n\r\n","description":"","footnote":"\r\n( 1 ) كاربرد سجع را در قرآن مجيد فاصله گويند .\r\n","page_name":" 133 ","page_number":153},
  {"content":"\r\n\r\nمقصود ، توبيخ آنها از آن اخلاق ذاتى ناپسند و سرزنش كردن آنها بر گذشته و جلوگيرى كردن آنها در آينده است .\r\nاز حضرت باقر ( ع ) نقل است كه فرمود : خدا براى امّت محمد صلّى اللّه عليه و آله مثل زد و گفت :\r\nاگر حضرت محمد صلّى اللّه عليه و آله به سوى شما بيايد و بر خلاف خواسته‌هاى نفسانى شما ولايت و دوستى على ( ع ) را از شما بخواهد ، تكبّر ورزيده عدّه‌اى آل محمّد صلّى اللّه عليه و آله را تكذيب مىكنيد و عدّه‌اى را مىكشيد . سپس ، آن حضرت فرمود : اين تفسير ، باطن اين آيه است « 1 » .\r\n\r\n[ سوره البقرة ( 2 ) : آيه 88 
  ]\r\nوَ قالُوا قُلُوبُنا غُلْفٌ بَلْ لَعَنَهُمُ اللَّهُ بِكُفْرِهِمْ فَقَلِيلاً ما يُؤْمِنُونَ ( 88 )\r\n\r\nترجمه :\r\nو گفتند ، دلهاى ما در غلاف است ، آرى ( بلكه ) خدا آنان را به واسطهء كفرشان لعنت كرده است . در نتيجه ، آنان كه ايمان مىآورند ، اندك‌اند .\r\n\r\nتفسير :\r\n « وَ قالُوا »  : از اينكه « قالوا » به صيغهء غايب ماضى آورده شده است ، التفات از خطاب به غيبت است ، تا آنان را از ساحت خطاب دور كند ، و عطف به اعتبار معنى است . گويا طبق خبرى كه سابقا بيان شد ، گفته شده :\r\nآنان نسبت به محمد صلّى اللّه عليه و آله استكبار ورزيده او را تكذيب كردند و در مقام مسخره كردن و برترى فروختن ، گفتند :\r\n « قُلُوبُنا غُلْفٌ »  : دلهاى ما قفل شده است . غلف ، جمع أغلف است .\r\nمعنى عبارت اين است كه دلهاى ما دربارهء آنچه ما را به آن مىخوانيد ، در غلاف و حجاب است و چنان در پوشيدگى است كه گفتار و پند تو به آن نمىرسد .\r\nيا جمع غلاف است ، و اصل آن « غلف » ( به دو ضمّه ) است .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 142 .\r\n","page_name":" 134 ","page_number":154},
  {"content":"\r\n\r\nچنان كه همين طور قرائت شده است و آن را مخفّف كرده لامش را ساكن نموده‌اند و « غلف » خوانده‌اند .\r\nمعنى آن ، اين است كه دلهاى ما ، ظروفى براى علوم است و ما را به آنچه آورده‌اى نيازى نيست . يا در علوم ما خبرى و اثرى دربارهء تو نيست .\r\nدر تفسير امام ( ع ) ، پس از ذكر قرائت « غلف » ( به ضمّتين ) آمده است كه : چون « غلف » خوانده شود ، چنان است كه مىگويند دلهاى ما پوشيده در پوششى است كه سخن تو را نفهميده ، حديث تو را در نمىيابيم .\r\nچنان كه خداى تعالى فرموده است :  « قالُوا قُلُوبُنا فِي أَكِنَّةٍ مِمَّا تَدْعُونا إِلَيْهِ وَ فِي آذانِنا وَقْرٌ »  گفتند : دلهاى ما در پوششى است كه به آنچه ما را به آن مىخوانى ، در گوشهاى ما سنگينى و كرى است و بين ما و شما پرده‌اى است .\r\nهر دو قرائت درست است ، چون آنها هر دو معنى را گفتند و خدا اين گفتهء آنان را رد كرده و فرمود ، مسئله چنان كه مىگويند ، نيست « 1 » .\r\n « بَلْ لَعَنَهُمُ اللَّهُ بِكُفْرِهِمْ »  : بلكه خدا به ناسپاسى آنان بر محمد صلّى اللّه عليه و آله نفرينشان كرد ، از اين رو ، آنان تحت تأثير قرار نگرفته آنچه دربارهء تصديق محمد صلّى اللّه عليه و آله است ، درك نمىكنند .\r\n « فَقَلِيلًا ما يُؤْمِنُونَ »  : پس آنها كه ايمان آوردند ، كم هستند .\r\nلفظ « ما » زايد بوده يا صفت براى « قليل » است تا قلّت و كمى را تأكيد نمايد .\r\nكلمهء « قليلا » صفت مصدر محذوف است و « ايمانا قليلا » بوده است ، يعنى داراى ايمان كمى هستند .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 142 .\r\n","page_name":" 135 ","page_number":155},
  {"content":"\r\n\r\n\r\n[ سوره البقرة ( 2 ) : آيه 89 
  ]\r\nوَ لَمَّا جاءَهُمْ كِتابٌ مِنْ عِنْدِ اللَّهِ مُصَدِّقٌ لِما مَعَهُمْ وَ كانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا فَلَمَّا جاءَهُمْ ما عَرَفُوا كَفَرُوا بِهِ فَلَعْنَةُ اللَّهِ عَلَى الْكافِرِينَ ( 89 )\r\n\r\nترجمه :\r\nو چون از پيشگاه خداوند كتابى به سوى آنان آمد ، كه تصديق‌كنندهء آنچه را در بر ( به خود ) دارند ، است . حال آنكه پيش از آن ، بر كافران ، به وسيلهء آن پيروزى مىجستند . پس همين كه به سوى آنان آمد ، آنچه را كه ( با توجه به نشانيهاى تورات ) شناخته بودند ، به آن كافر شدند . پس لعنت خدا بر كافران باد .\r\n\r\nتفسير :\r\n « وَ لَمَّا جاءَهُمْ »  : به  « قالُوا قُلُوبُنا غُلْفٌ »  عطف شده است . « ضمير هم » به يهود برمىگردد .\r\n « كِتابٌ مِنْ عِنْدِ اللَّهِ مُصَدِّقٌ لِما مَعَهُمْ »  : قرآن از سوى خداست كه آنچه را در كتاب تورات ، دربارهء محمد صلّى اللّه عليه و آله و على ( ع ) و خاندانشان و محل بعثت و هجرت آنان آمده است ، تصديق مىكند .\r\n « وَ كانُوا مِنْ قَبْلُ »  : و آن يهوديان قبل از ظهور حضرت محمد صلّى اللّه عليه و آله به پيامبرى .\r\n « يَسْتَفْتِحُونَ عَلَى الَّذِينَ كَفَرُوا »  : با توسّل به محمّد صلّى اللّه عليه و آله و على ( ع ) و خاندانشان ، طلب پيروزى مىكردند تا بر كسانى كه به محمّد صلّى اللّه عليه و آله يا نبوّت انبيا يا نبوّت موسى ( ع ) و دين او كافر شدند ، پيروز شوند و آنان با توسّل به محمد صلّى اللّه عليه و آله و على ( ع ) و خاندانشان ( ع ) ، مىخواستند بر دشمنانشان پيروز شوند .\r\nداستانهاى درخواست فتح ، در تفسيرهاى مفصّل و طولانى ، مانند صافى و غيره ، نوشته شده است .\r\n « فَلَمَّا جاءَهُمْ ما عَرَفُوا »  : پس چون كسى را كه مىشناختند ، براى هدايت آنان آمد ، به او كافر شدند .\r\n\r\n","description":"","footnote":"","page_name":" 136 ","page_number":156},
  {"content":"\r\n\r\n« فلما جاءهم » ، تأكيد « لمّا جاءهم » اول است .\r\nزيادى « فاء » در تأكيد مبالغه و تأكيد در تأكيد است .\r\nمنظور از « بما عرفوا » ، يا قرآن يا محمد صلّى اللّه عليه و آله و على ( ع ) و صفات آنهاست .\r\nاگر منظور از « ما عرفوا » ، محمد صلّى اللّه عليه و آله و على ( ع ) باشد ، و از « لمّا جاءهم » اوّل خود كتاب باشد ، مؤكّد و مؤكّد با هم مخالفت پيدا مىكنند ، ولى اين مخالفت منافى تأكيد نيست . چون آمدن كتاب تصديق‌كننده ، به منزلهء آمدن صاحب كتاب است .\r\nو قول خداى تعالى « كفروا به » : به آن كافر شدند . جواب « لمّاى » اوّل است يا اينكه جواب « لمّاى » اوّل به قرينهء جواب « لمّاى » دوم حذف شده است . يعنى هرگاه كتابى كه تصديق‌كنندهء آنان است ، بر ايشان مىآيد ، تكذيب مىكنند و هرگاه آنچه از صفات محمد صلّى اللّه عليه و آله و على ( ع ) و خاندان و اصحاب آنان ياد شود كه خود مىشناسند و مىدانند ، به آن كفر مىورزند .\r\nيا اينكه « لمّاى » دوم يا جواب آن ، جواب « لمّاى » اوّل باشد . اين حالت وقتى است كه در جواب « لمّا » آمدن « فاء » جائز باشد ، كه بصريّون آن را منع كرده و كوفيّون جائز دانسته‌اند « 1 » .\r\n « فَلَعْنَةُ اللَّهِ عَلَى الْكافِرِينَ »  : پس لعنت خدا بر كافران باد .\r\nسرزنش آنهاست كه چرا به آنچه كه فهميدند حق است كافر شدند .\r\nو اينكه به جاى ضمير ، اسم ظاهر آورده است ، براى آن است كه صفت زشت آنان را با طولانى كردن عبارت و صراحت بيان كه مقتضى\r\n\r\n\r\n","description":"","footnote":"\r\n( 1 ) بصريون : منسوب به بصره ، منظور قاريان قرآنى است كه از بصره بودند .\r\nكوفيّون : منسوب به كوفه ، منظور آن قاريان قرآنى كه از كوفه بودند .\r\n","page_name":" 137 ","page_number":157},
  {"content":"\r\n\r\nمقام است بيان كند ، و علّت حكم را برساند .\r\nبه على ( ع ) نسبت داده شده است كه آن حضرت پس از آنكه يارى جستن يهود و طلب پيروزى بر دشمن را از طريق توسّل به محمد و آل او بيان كرد ، فرمود : پس وقتى كه محمد صلّى اللّه عليه و آله ظاهر شد ، چون از عرب بود ، به او حسادت ورزيدند و وى را تكذيب كردند .\r\nسپس ، رسول خدا صلّى اللّه عليه و آله فرمود : اين يارى خدا به يهود كه بر مشركان پيروز شدند ، به آن جهت بود كه آنها محمد صلّى اللّه عليه و آله و آل او را ياد مىكردند .\r\nپس اى امت محمد صلّى اللّه عليه و آله ! محمد و آل او را در ناراحتيها و سختيهايى كه بر شما وارد مىشود ، ياد كنيد ، تا اينكه خدا با يارى فرشتگان ، شيطانهايتان را كه قصد شما را دارند ، نابود كند . چه با هر يك از شما ، فرشته‌اى است كه يكى در قسمت راست شماست كه نيكوييها را مىنويسد و فرشته‌اى در چپ شماست كه بديهايتان را مىنويسد و از سوى ابليس هم ، دو شيطان با شماست كه شما را فريب مىدهند .\r\nچون وسوسه در دل ايجاد شود ، خداى تعالى را ياد كرده ، بگوييد :\r\n« لا حول و لا قوة الا بالله العلى العظيم » و صلّى اللّه على محمد و آل محمد اين دو شيطان پنهان گشته ، مخفى مىشوند « 1 » .\r\n\r\n[ سوره البقرة ( 2 ) : آيه 90 
  ]\r\nبِئْسَمَا اشْتَرَوْا بِهِ أَنْفُسَهُمْ أَنْ يَكْفُرُوا بِما أَنْزَلَ اللَّهُ بَغْياً أَنْ يُنَزِّلَ اللَّهُ مِنْ فَضْلِهِ عَلى مَنْ يَشاءُ مِنْ عِبادِهِ فَباؤُ بِغَضَبٍ عَلى غَضَبٍ وَ لِلْكافِرِينَ عَذابٌ مُهِينٌ ( 90 )\r\n\r\nترجمه :\r\nچه بد و ناچيز است ، آنچه را كه نفوس خود را به بهاى آن فروختند كه به آنچه خدا فروفرستاده‌بود بود كافر شدند ، كفرى از روى\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 146 .\r\n","page_name":" 138 ","page_number":158},
  {"content":"\r\n\r\nحسد و كينه . از اينكه خداوند ، از فضل خود ، بر هر يك از بندگانش كه خواهد فرومىفرستد ، حسد بردند و خشم ديگرى بر خشم خدا افزودند و براى كافران ، عذاب خوار كننده‌اى است .\r\n\r\nتفسير :\r\n « بِئْسَمَا اشْتَرَوْا بِهِ أَنْفُسَهُمْ »  : چه بد و ناچيز است آنچه را كه نفوس خود را به بهاى آن فروختند .\r\n« ما » نكرهء موصوفه است و تميز فاعل مستتر است و « اشتروا » صفت آن است .\r\nدر واقع ، تقدير جمله اين است كه : « بئس هو شيئا اشتروا به انفسهم » چه بد چيزى بوده است ، آنچه خود را به آن فروختند .\r\nمىتوان گفت لفظ « ما » ، موصول و معرفهء ناقصه و فاعل بئس ، است و « اشتروا » صلهء آن است .\r\nو اينكه « ما » نكرهء تامّه ، يا معرفهء تامّه باشد ، و « اشتروا » جملهء مستأنفه ، جدّا بعيد است .\r\n« شرى » در خريدوفروش ، هر دو به كار مىرود و مقتضاى قاعده آن است كه لفظ « اشتراء » در هر دو مورد به كار رود ، امّا در اغلب موارد ، كاربرد آن مقابل بيع ( فروختن ) است .\r\nاگر در اينجا منظور از آن فروختن باشد ، اشكالى نيست . چه فروش آنان اين بوده است كه خويشتن خود را در برابر كفر فروخته و شيطان را خريده‌اند .\r\nاين عبارت ، درست نقطهء مقابل آن است كه بگوييم : آنان خويشتن را به بهشت فروخته‌اند و خدا خريدار آنان و مالهايشان بوده است و در مقابل ، بهشت را به آنان پرداخته است .\r\nاگر « اشتروا » به معنى خريدن به كار رود ، به آن معنى است كه آنها انانيّت و خودخواهى را كه در واقع يك حقّ شيطانى است ، خريده در\r\n\r\n","description":"","footnote":"","page_name":" 139 ","page_number":159},
  {"content":"\r\n\r\nعوض لطيفهء الهى خويش را داده‌اند . چه لفظ « ب » در كلمهء « به » براى سببيّت است نه براى بدليّت ، يعنى به سبب خريدن انانيّت ، الهيّت داده‌اند .\r\nدر تفسير امام ( ع ) ، به اين معنى اشعار دارد كه « اشتروا » به معنى بيع است ، و مخصوص به فعل ذمّ محذوف است . در آن تفسير چنين آمده است :\r\nخودشان را فروختند در مقابل هديه‌ها و زيادى اموالى كه به آنها مىرسيد . در حالى كه امر خدا آن بوده است كه در برابر آن ، طاعت خدا را خريده خويشتن را در معرض بهره‌مندى هميشگى از آن قرار دهند « 1 » .\r\n « أَنْ يَكْفُرُوا »  : اين عبارت ، مخصوص به ذمّ است ( فعل ذم ، بئس است ) ، يا تعليل است و مخصوص به ذمّ محذوف است .\r\nچنان كه ، تفسير امام هم به اين مسئله اشعار دارد و تقدير آيه چنين است : « بئس ما اشتروا به انفسهم هداياهم و فضولهم الّتى تصلّ اليهم » ( كه هداياهم و فضولهم . . . حذف شده است ) ، يعنى بد است آنچه خويشتن را در برابر هدايا و بخششهايى كه دريافت داشتند ، فروختند .\r\n(  بِما أَنْزَلَ اللَّهُ  ) : به معنى الّذى انزل اللّه يا بشىء انزل اللّه ( لفظ « ما » بنا بر اول مؤوّله و بنا بر دوم موصوفه است ) .\r\nيهوديان ، دربارهء كسى يا چيزى كه خداى تبارك و تعالى در كتابشان ( كه دربارهء محمد صلّى اللّه عليه و آله و على ( ع ) و خاندان آنان است و يا آنچه خداى تعالى از قرآن يا قرآن فضل على ( ع ) نازل كرده بود ، كافر شدند .\r\nبغيا . كفرشان از روى سركشى و فرمانبردارى نكردن از محمد صلّى اللّه عليه و آله و خليفهء خدا يا به علّت سركشى و ستمگرى عليه محمد صلّى اللّه عليه و آله بوده است .\r\n\r\n\r\n","description":"","footnote":"\r\n( 1 ) تفسير امام عسكرى ، طبع مدرسة الامام المهدى ، ص 401 .\r\n","page_name":" 140 ","page_number":160},
  {"content":"\r\n\r\n « أَنْ يُنَزِّلَ اللَّهُ مِنْ فَضْلِهِ »  : كه چرا خدا بعضى از فضل و يا كتاب فضل خويش را بر محمد صلّى اللّه عليه و آله و على ( ع ) مىفرمايد ؟\r\n « أَنْ يُنَزِّلَ اللَّهُ »  : يعنى تا اينكه خداوند نازل كند .\r\nاين عبارت بدل اشتمال از  « بِما أَنْزَلَ اللَّهُ »  است . ممكن است « ما » در  « بِما أَنْزَلَ اللَّهُ »  مصدريّه باشد ، و  « أَنْ يُنَزِّلَ اللَّهُ »  تعليل يا بدل از  « بِما أَنْزَلَ اللَّهُ »  باشد .\r\n « مِنْ فَضْلِهِ »  : يعنى بعضى از فضل خدا يا كتابى از فضل او .\r\n « عَلى مَنْ يَشاءُ مِنْ عِبادِهِ »  : بر هر كس از بندگانش كه بخواهد نازل مىكند ، يعنى بر محمد صلّى اللّه عليه و آله .\r\nاز اين جهت ، موصول و صله آمده است تا مشعر بر اين باشد كه آنچه كه ناخوشايند آنهاست ، براى مشيّت خداست تا در تهديد و ذمّ آنها مبالغه نمايد .\r\nچون اين آيه ، كنايه است از منافقان امّت رسول اللّه و كراهت آنها از آنچه دربارهء خلافت على ( ع ) نازل شده بود ، لذا تفسير آن ، چنانچه در اخبار است : « بما انزل اللّه فى على بغيا على علىّ » صحيح است و نيز صحيح است كه مقصود از  « يُنَزِّلَ اللَّهُ مِنْ فَضْلِهِ عَلى مَنْ يَشاءُ »  على ( ع ) است « 1 » .\r\n « فَباؤُ بِغَضَبٍ عَلى غَضَبٍ »  : و خشم ديگرى علاوه بر خشم پيشين خدا طلبيدند . اين عبارت ، براى بيان بسيارى امر و محض تكثير استعمال مىشود و معنى آن خشم شديد و بسيار و پشت سر هم و فشرده است .\r\nگاهى اين گونه عبارات ، براى بيان عدد به كار مىرود . پس :\r\n « فَباؤُ بِغَضَبٍ »  : به اين معنى است كه از خدا يا از حضور حضرت محمد ، خشمى ديگر را پذيرا شده‌اند .\r\n\r\n\r\n","description":"","footnote":"\r\n( 1 ) تفسير عياشى ، ج 1 ، حديث 70 ، ص 50 .\r\n","page_name":" 141 ","page_number":161},
  {"content":"\r\n\r\nاين پذيرش غضب ، به خاطر آن بود كه بر آنچه خدا بر محمد نازل فرموده بود ، كافر شدند . و بر آن غضب ديگرى از جانب خدا اضافه شد ، چون به عيسى ( ع ) كافر شده‌اند .\r\n « عَلى غَضَبٍ »  : يا اينكه غضب اوّل مربوط به كفر بر حضرت محمد صلّى اللّه عليه و آله و غضب دوم مربوط به كفر بر فرمايشات حضرت موسى ( ع ) است كه نعت حضرت محمد صلّى اللّه عليه و آله را بيان نموده بود . يا مقصود اين است كه خود آنها بر آنچه كه بر محمد صلّى اللّه عليه و آله نازل كرد ، خشمگين شدند و اين بر خشم ديگر آنها اضافه شد از اينكه خداوند بر موسى در وصف محمد صلّى اللّه عليه و آله نازل كرد .\r\nاين معنى بر حسب تنزيل و تصريح است . امّا بر حسب تأويل و كنايه ، مقصود اين است كه منافقان امت محمد صلّى اللّه عليه و آله پذيراى غضب ديگرى از جانب خدا يا خودشان شدند ، چون به محمّد صلّى اللّه عليه و آله و على ( ع ) كافر گشتند .\r\n « وَ لِلْكافِرِينَ عَذابٌ مُهِينٌ »  : و براى كافران ، عذاب خوارى آورى مهيّاست .\r\nعلّت اينكه كافران را به صورت اسم ظاهر آورده است ، در حالى كه ضمير « هم » در اينجا مناسب‌تر بود ، اين است كه در موقع غضب ، طولانى كردن مطلب ، مطلوب است . و نيز براى اين است كه ناپسند بودن اعمال آنان را توصيف كند . در عين حال ، مشعر به علّت حكم در آخرت نيز هست . از اين رو ، اين عذاب از نوع ذلّت‌آور است ، نه عزّت‌آور ، و بر خلاف بلا و آزمايشهاى پيامبران است كه براى عزّت و مقام بخشيدن به آنان است . يا مقصود ، تأكيد عذاب و مبالغه در عذاب است .\r\n\r\n[ سوره البقرة ( 2 ) : آيه 91 
  ]\r\nوَ إِذا قِيلَ لَهُمْ آمِنُوا بِما أَنْزَلَ اللَّهُ قالُوا نُؤْمِنُ بِما أُنْزِلَ عَلَيْنا وَ يَكْفُرُونَ بِما وَراءَهُ وَ هُوَ الْحَقُّ مُصَدِّقاً لِما مَعَهُمْ قُلْ فَلِمَ تَقْتُلُونَ أَنْبِياءَ اللَّهِ مِنْ قَبْلُ إِنْ كُنْتُمْ مُؤْمِنِينَ ( 91 )\r\n\r\n","description":"","footnote":"","page_name":" 142 ","page_number":162},
  {"content":"\r\n\r\n\r\nترجمه :\r\n( 2 / 91 )\r\nو چون به آنها گفته شود ، به آنچه خدا نازل كرده است ايمان بياوريد ، مىگويند : به آنچه بر ما نازل شده است ، ايمان مىآوريم و به غير آن ، هر چه با حقيقت همراه باشد و كتابشان هم تصديق كند ايمان نمىآورند . بگو اگر به راستى مؤمن بوديد ، پس چرا پيامبران خدا را پيش از اين مىكشتيد ؟\r\n\r\nتفسير :\r\n « وَ إِذا قِيلَ لَهُمْ »  : چون به آنان گفته شود .\r\nاين عبارت ، عطف به اعتبار معنى است ، گويا كه گفته شده است :\r\nآنان به آنچه بر ايشان نازل شده است كافر شدند ، تا اينكه خداوند بر محمد صلّى اللّه عليه و آله نازل كند .\r\nحالا اگر به آنان گفته شود ، به آنچه بر محمد صلّى اللّه عليه و آله نازل شده است ايمان آوريد ، مىگويند : بر آنچه بر ما نازل شده است ايمان مىآوريم . و ممكن است عطف به جملهء  « فَباؤُ بِغَضَبٍ »  باشد .\r\nيا حال از فاعل  « أَنْ يَكْفُرُوا »  باشد ، يا حال از فاعل « باءوا » باشد .\r\nيا جمله مستأنفه است . بنابراين كه آمدن « واو » براى استيناف جائز باشد و استيناف براى اين است كه ذمّ ديگرى براى آنها ايجاد شده و سفاهت و حماقت آنها به سبب تناقضى كه در ادّعاى آنهاست ، مسجّل شود .\r\nاين عبارت ، بيشتر در مقام مدح و ذم استعمال مىشود و از خصوص زمان آينده بيرون آمده و افادهء استمرار در گذشته و حال و آينده مىنمايد .\r\nگويا كه به آنها گفته شده ، اخلاق جبلّى و ذاتى آنان اين است كه هرگاه به آنان گفته شود :\r\n « آمِنُوا بِما أَنْزَلَ اللَّهُ »  : يعنى ، به آنچه خدا بر محمد صلّى اللّه عليه و آله از قرآن\r\n\r\n","description":"","footnote":"","page_name":" 143 ","page_number":163},
  {"content":"\r\n\r\nنازل فرمود ، يا آنچه بر ساير انبيا از كتاب آسمانى و وحى الهى فروفرستاد ؛ ايمان بياوريد صريحا تكذيب مىكنند .\r\n « قالُوا نُؤْمِنُ بِما أُنْزِلَ عَلَيْنا وَ يَكْفُرُونَ بِما وَراءَهُ »  : مىگويند : به آنچه بر ما نازل شده است ، يعنى به تورات ايمان مىآوريم ( به غير آن كافر مىشويم ) ، در حالى كه اگر به تورات ايمان داشتند ، به قرآن كفر نورزيده ساير كتب الهى را انكار نمىكردند . چه محقّقا در تورات ، حقّانيت قرآن و ساير كتابهاى آسمانى به اثبات رسيده است .\r\n « وَ هُوَ الْحَقُّ »  : و آن ( يعنى قرآن ) حقّ است چه قرآن ناسخ تورات و ديگر كتابهاى آسمانى است و پس از نسخ آنها ، ديگر حقّى جز آن وجود ندارد .\r\n « مُصَدِّقاً لِما مَعَهُمْ »  : و قرآن ، آنچه را در تورات ، آمده است ، تصديق مىكند .\r\n « قُلْ »  بگو ( براى اينكه بفهميد ادّعاى شما بيهوده و باطل است و به خود تورات هم ايمان نداريد ) به خود تورات مراجعه كنيد ، اگر راست مىگوييد و به آن گرويده‌ايد ، تا ببينيد كه در آن بزرگداشت مقام پيامبران و حرام بودن كشتن آنها تأكيد شده است .\r\n « فَلِمَ تَقْتُلُونَ أَنْبِياءَ اللَّهِ »  : پس چرا پيامبران خدا را مىكشيد ؟\r\nدر اين خطاب ، عمل زشت گذشتگان يهود را به افراد حاضر نسبت داده ، و لفظ مستقبل آورده است و آن را با ماضى قيد زده تا بفهماند كه افراد حاضر هم‌جنس گذشتگان‌اند و كشتن پيامبران از خصوصيّات آنان است چه قادر به اجراى آن باشند يا نباشند .\r\n « مِنْ قَبْلُ إِنْ كُنْتُمْ مُؤْمِنِينَ »  : اگر ايمان به تورات داشته‌ايد ؟ در حالى كه مخالفت با دستور تورات ، خود دليل عدم ايمان شما به آن است .\r\n\r\n[ سوره البقرة ( 2 ) : آيه 92 
  ]\r\nوَ لَقَدْ جاءَكُمْ مُوسى بِالْبَيِّناتِ ثُمَّ اتَّخَذْتُمُ الْعِجْلَ مِنْ بَعْدِهِ وَ أَنْتُمْ ظالِمُونَ ( 92 )\r\n\r\n","description":"","footnote":"","page_name":" 144 ","page_number":164},
  {"content":"\r\n\r\n\r\nترجمه :\r\nهمانا موسى با بيّنات ( معجزات ) به سوى شما آمده است ، سپس شما گوساله را به پرستش گرفتيد ، در حالى كه ستمكار بوديد .\r\n\r\nتفسير :\r\n « وَ لَقَدْ جاءَكُمْ مُوسى بِالْبَيِّناتِ »  : محققا موسى ( ع ) با معجزاتى كه دلالت بر صدق ادّعا و حقيقت نبوّتش بود ، به سوى شما آمد ، ولى شما به او ايمان نياورديد .\r\n « ثُمَّ اتَّخَذْتُمُ الْعِجْلَ مِنْ بَعْدِهِ »  : بعد از آمدن موسى ( ع ) همراه با معجزات كه دليل بر حقّانيتش بود ، باز شما گوساله را خداى خويش قرار داديد . يا در غياب موسى ( ع ) كه به كوه طور رفته بود ، شما گوساله را خداى خود كرديد . اين خود دليل است كه خميره و سرشت شما به تكذيب حقّ و پيروى از باطل سرشته شده است .\r\n « وَ أَنْتُمْ ظالِمُونَ »  : و كار شما ، گذاردن باطل به جاى حق و يا ستم بر خويشتن است .\r\n\r\n[ سوره البقرة ( 2 ) : آيه 93 
  ]\r\nوَ إِذْ أَخَذْنا مِيثاقَكُمْ وَ رَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَ اسْمَعُوا قالُوا سَمِعْنا وَ عَصَيْنا وَ أُشْرِبُوا فِي قُلُوبِهِمُ الْعِجْلَ بِكُفْرِهِمْ قُلْ بِئْسَما يَأْمُرُكُمْ بِهِ إِيمانُكُمْ إِنْ كُنْتُمْ مُؤْمِنِينَ ( 93 )\r\n\r\nترجمه :\r\nو آنگاه كه از شما پيمان گرفتيم و كوه را بالاى سر شما بلند كرديم ، ( و گفتيم ) آنچه به شما داديم با قوّت ( قوّت تمام ) نگهداريد و بشنويد . گفتند : شنيديم و نافرمانى كرديم . و به سبب كفرشان در دلهاشان آب « محبت » گوساله نوشيدند ( دلهايشان سيراب عشق گوساله شد ) .\r\nبگو ، اگر به راستى مؤمن هستيد ، آنچه ايمانتان به آن فرمان مىدهد ، بسى بد و ناپسند است .\r\n\r\n","description":"","footnote":"","page_name":" 145 ","page_number":165},
  {"content":"\r\n\r\n\r\nتفسير :\r\n « وَ إِذْ أَخَذْنا مِيثاقَكُمْ وَ رَفَعْنا فَوْقَكُمُ الطُّورَ »  : در اينجا ، از زبان موسى بيان مىكند كه از شما پيمان گرفتيم و شما را بر كوه طور بالا برديم و گفتيم :\r\n « خُذُوا ما آتَيْناكُمْ بِقُوَّةٍ »  : آنچه به شما داديم با قوّه و نيروى تمام ، با دلهايتان بگيريد و بدنهايتان را به اجراى آن استوار كنيد .\r\nدر مورد آيه ، چون قبلا تفسير شد ، ديگر تكرار نكرده شما را به آيات پيشين كه به اين موضوع مربوط مىشود ، ارجاع مىدهيم .\r\nعلت تكرار ، اين است كه تكرار و يادآورى و طولانى نمودن آن امور ناپسند ، لازمه مقام نكوهش است .\r\n « وَ اسْمَعُوا »  : آنچه دربارهء برترى مقام حضرت محمّد صلّى اللّه عليه و آله و على ( ع ) بر ساير پيامبران و جانشين آنان گفته شد ، يا از احكام تورات است ، بشنويد و پند بگيريد .\r\n « قالُوا »  : آنها پس از آن گفتند :\r\n « سَمِعْنا »  : شنيديم ، ولى قبول نكرده ، گفتند :\r\n « عَصَيْنا »  : نافرمانى و سرپيچى كرديم .\r\nيا در موقع خطاب ، گفتند : شنيديم ولى ما سرپيچى و نافرمانى را خواسته‌ايم . يا در دلهايمان عصيان انديشيده‌ايم .\r\n « وَ أُشْرِبُوا فِي قُلُوبِهِمُ الْعِجْلَ »  : با خوردن آبى كه در آن برادهء گوساله است در دلهاى گوشتىشان جرم و مادهء گوساله را داخل نمودند ، و در دلهاى روحانىشان وزر و و بال عبادت آن را داخل كردند . و اين از آن جهت است كه چون از آسمان وحى نازل شد ، كه توبهء گوساله‌پرستان تنها به وسيلهء قتل است ، عده‌اى پرستش گوساله را منكر شدند و بعضى نسبت به برخى ديگر ، سخن چينى كرده گوساله‌پرستى را به ديگرى نسبت دادند . پس ، خداى عزّ و جلّ فرمود : گوساله را خرد كرده و بر هم\r\n\r\n","description":"","footnote":"","page_name":" 146 ","page_number":166},
  {"content":"\r\n\r\nبريز و نرم كن و براده‌ها و ذرات آن را در دريا بيفكن . پس از آن ، هر كس از پرستندگان گوساله از آن آب نوشد ، لبان و بينى او اگر سفيد باشد ، سياه و اگر سياه باشد ، سفيد شده ، گناه او به اين ترتيب روشن مىشود . پس ، بنى اسرائيل آن آب را نوشيدند و عمل آنان آشكار شد . آنان ششصد هزار بودند كه تنها دوازده هزار نفرشان گوساله‌پرستى نكرده بودند . پس خدا فرمان داد كه آن دوازده هزار نفر در بين آنان بر بقيه خروج و شورش كنند ، در حالى كه شمشيرهاى خويش را كشيده‌اند .\r\nاز حضرت باقر ( ع ) حديثى روايت شده است كه فرمود : پس موسى ( ع ) ، به سوى گوساله رفت و آن را از بينى تا دم ريزريز نمود .\r\nسپس با آتش سوزاند و خاكستر آن را به دريا ريخت . پس ، بعضى از آنها با وجود اينكه به آشاميدن آب احتياج نداشتند وارد آن آب مىشدند تا خاكسترها را همراه آب بنوشند . اين است فرمودهء خدا ، كه گفت :\r\n « وَ أُشْرِبُوا فِي قُلُوبِهِمُ الْعِجْلَ  « 1 »  »  : پس طبق خبر اول ، معنى عبارت اين است كه چون موسى آب مخلوط به برادهء گوساله را به آنها نوشاند ، آنان جرم گوساله را در قلوب جسمانى و وبالش را در قلوب روحانى خويش وارد كردند . بنا بر خبر دوم ، دوستى گوساله موجب نوشيدن آب مخلوط با برادهء گوساله شد ، و در نتيجه ، جرم گوساله را داخل دلهايشان كردند .\r\nو گفته شده است كه دوستى گوساله را به دلهايشان نوشانيدند .\r\n « بِكُفْرِهِمْ قُلْ بِئْسَما يَأْمُرُكُمْ بِهِ إِيمانُكُمْ »  : و اين داخل شدن محبّت گوساله به دلهايشان ، به سبب كفر آنها بود .\r\nبگو اى پيغمبر ، كه ايمانتان ( به گوساله ) سخت شما را به كردار زشت مىگمارد كه پيامبران خدا را مىكشيد و گوساله‌پرستى پيشه مىگيريد ، يا اينكه به من كافر مىشويد .\r\n\r\n\r\n","description":"","footnote":"\r\n( 1 ) تفسير عياشى ، ج 1 ، حديث 73 ، ص 51 .\r\n","page_name":" 147 ","page_number":167},
  {"content":"\r\n\r\n « إِنْ كُنْتُمْ مُؤْمِنِينَ »  : اگر شما واقعا به موسى و تورات ايمان داشتيد .\r\nچون عقيدهء يهود بر اين بود كه دينشان حق است و آنچه غير از دينشان باشد ، باطل است آنان خود اولياى خدايند و ديگران نيستند و سراى آخرت ، تماما براى آنان است ، از اين رو ، خداى تبارك و تعالى در آيهء بعدى مىفرمايد :\r\n\r\n[ سوره البقرة ( 2 ) : آيه 94 
  ]\r\nقُلْ إِنْ كانَتْ لَكُمُ الدَّارُ الْآخِرَةُ عِنْدَ اللَّهِ خالِصَةً مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ ( 94 )\r\n\r\nترجمه :\r\n( 2 / 94 )\r\nبگو ( اى پيامبر ) اگر سراى ديگرى نزد خدا ، خالص ( به طور مطلق ) براى شماست ، نه ديگر مردم ، پس آرزوى مرگ كنيد اگر ( در اين ادّعا ) راست‌گويانيد .\r\n\r\nتفسير :\r\n « قُلْ »  : اى محمد صلّى اللّه عليه و آله به آنان بگو :\r\n « إِنْ كانَتْ لَكُمُ الدَّارُ الْآخِرَةُ عِنْدَ اللَّهِ خالِصَةً مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ »  : اگر دعوى شما راست است كه از اولياى خدا هستيد و ملاقات او را خواستاريد ( چه هر كه به آخرت و نعمتهاى آن ايمان و يقين داشته باشد ، براى وصول به آن شتاب مىكند ) ، اگر راست مىگويد بايد مرگ را آرزو كنيد .\r\nاين آيه ، مانند آيهء ديگرى است كه مىفرمايد :  « قُلْ يا أَيُّهَا الَّذِينَ هادُوا إِنْ زَعَمْتُمْ أَنَّكُمْ أَوْلِياءُ لِلَّهِ مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ »  « 1 » .\r\n\r\n\r\n","description":"","footnote":"\r\n( 1 ) سورهء جمعه ، آيهء 6 . معنى آن اين است : اى كسانى كه يهودى شده‌ايد ، اگر مىپنداريد كه شما از دوستان خدا هستيد و ديگران نيستند ، پس براى صدق گفتار خود مرگ را تقاضا كنيد .\r\n","page_name":" 148 ","page_number":168},
  {"content":"\r\n\r\nدر تفسير امام ( ع ) آمده است : بگو اگر سراى آخرت و بهشت و نعمتهاى آن مخصوص شماست و ديگر مردمان ، از جمله محمد صلّى اللّه عليه و آله و على ( ع ) و ائمهء هدى ( ع ) و ساير اصحاب و مؤمنان امّت من را از آن بهره‌اى نيست ، و اينكه شما دربارهء محمد صلّى اللّه عليه و آله و على ( ع ) و ذريّهء او مورد آزمايش قرار گرفته‌ايد و اگر دعايتان مستجاب گشته ، رد نمىشود ، مرگ را براى دروغگو چه از شما باشد و چه از مخالفان شما ، آرزو كنيد ، چه محمد صلّى اللّه عليه و آله و على ( ع ) و ذريهء او ، مىگويند : كه خود اولياى خدا هستند و ديگران كه با دينشان مخالفت مىكنند ، چنين نيستند و دعاى آنان مستجاب مىشود . حال اگر شما هم كه ادّعا مىكنيد اولياى خداييد و در ادعاى خود صادق هستيد ، سزاوار آنيد كه دعايتان مستجاب شود .\r\nپس عليه مخالفان دعا كنيد . ( يعنى ، نفرين كنيد ) .\r\nپس از عرضه كردن اين مطلب ، پيغمبر خدا فرمود : هيچ يك از شما چنين چيزى نخواهد گفت و چنين نفرينى را نمىتواند بر زبان جارى كند ، مگر با همان آب دهان خفه شده ، در جا بميرد « 1 » .\r\nالبتّه يهوديان خود مىدانستند كه دروغگو هستند و محمّد صلّى اللّه عليه و آله و على ( ع ) برحق‌ّاند و آنان كه ايشان را تصديق مىكنند ، صادق هستند .\r\nلذا ، جسارت نورزيدند كه چنين دعايى بكنند . از اين رو خداى تعالى در آيهء بعد فرمود :\r\n\r\n[ سوره البقرة ( 2 ) : آيه 95 
  ]\r\nوَ لَنْ يَتَمَنَّوْهُ أَبَداً بِما قَدَّمَتْ أَيْدِيهِمْ وَ اللَّهُ عَلِيمٌ بِالظَّالِمِينَ ( 95 )\r\n\r\nترجمه :\r\nآنان با توجه به آنچه پيش فرستاده‌اند ( دستهايشان پيش فرستاده است ) ، هرگز آرزوى مرگ نمىكنند ، و خدا ستمكاران را مىشناسد .\r\n\r\n\r\n","description":"","footnote":"\r\n( 1 ) تفسير امام عسكرى ، طبع مدرسة الامام المهدى ، ص 443 .\r\n","page_name":" 149 ","page_number":169},
  {"content":"\r\n\r\n\r\nتفسير :\r\n « وَ لَنْ يَتَمَنَّوْهُ أَبَداً بِما قَدَّمَتْ أَيْدِيهِمْ »  : و هرگز و در هيچ زمان ، هيچ كدام از آنان به علّت كردارهاى پيشين خود و آنچه به دستشان انجام شده است ، اين چنين آرزوى مرگ نخواهند كرد .\r\nآن كارهايى كه انجام داده بودند كه مانع آرزوى مرگ بوده است ، عبارتند از : رشوه‌خوارى در اجراى احكام ، حكم كردن در حقّ كسى كه مستحقّ آن نبوده است ، به علّت واسطه و شفاعت . حرام كردن حلالها و حلال كردن حرامها از مالها و ناموسها و خونها ، تحريف كتاب خدا و ناسپاسى و كفر نسبت به آنچه مىدانستند كه حقّ است .\r\n « وَ اللَّهُ عَلِيمٌ بِالظَّالِمِينَ »  : و خدا ستمكاران را مىشناسد .\r\nدر اين آيه ، نيز اسم ظاهر « ظالمين » به جاى ضمير « هم » آمده است ، تا صفت ناپسند آنان را كه ستمكارى است ، بيان نمايد و اشعار دارد كه ايشان در همهء آنچه بر آنان واقع شده است ، ستمكار بوده‌اند و ادّعاى چيزى را كرده‌اند كه حقّ آنان نبوده و آن را نداشته‌اند .\r\nاين عبارت ، تهديدى عليه آنان محسوب مىشود .\r\n\r\n[ سوره البقرة ( 2 ) : آيه 96 
  ]\r\nوَ لَتَجِدَنَّهُمْ أَحْرَصَ النَّاسِ عَلى حَياةٍ وَ مِنَ الَّذِينَ أَشْرَكُوا يَوَدُّ أَحَدُهُمْ لَوْ يُعَمَّرُ أَلْفَ سَنَةٍ وَ ما هُوَ بِمُزَحْزِحِهِ مِنَ الْعَذابِ أَنْ يُعَمَّرَ وَ اللَّهُ بَصِيرٌ بِما يَعْمَلُونَ ( 96 )\r\n\r\nترجمه :\r\nو اين‌ها را آزمندترين مردم بر زندگى مىيابى « حتّى » از كسانى كه مشرك شده‌اند ( اين‌ها حريص‌تر هستند ) ، « تا آنجا كه » هر يك از آنها بسى دوست دارد هزار سال ( در دنيا ) عمر كند ، در حالى كه اين گونه زيست و عمر ، از عذاب بر كنار نمىدارد . و خدا به آنچه مىكند ، بسيار بيناست .\r\n\r\n","description":"","footnote":"","page_name":" 150 ","page_number":170},
  {"content":"\r\n\r\n\r\nتفسير :\r\n « وَ لَتَجِدَنَّهُمْ أَحْرَصَ النَّاسِ عَلى حَياةٍ »  : در حالى كه آنها را حريص‌ترين مردم به زندگى كوچك و پست دنيا مىيابى و آنان به دنيا نمىنگرند تا آن را بشناسند ( از آن جهت كه حقيقت دنيا را درك كنند به دنيا نگاه نمىكنند ) . همين امر ، دليل آن است كه ( به علّت نشناختن ناپايدارى دنيا ) به دنيا ، رو آورده به آخرت و نعمتهاى آن پشت كرده‌اند و به آن گرايشى ندارند . پس با وجود اين ، چگونه مىتوانند آرزوى مرگ نموده ، خواستار سراى آخرت شوند .\r\n « وَ مِنَ الَّذِينَ أَشْرَكُوا »  : اين عبارت ، عطف به كلمهء « ناس » است كه در واقع « من النّاس » بوده است و اختصاص اين حكم به مشركان و تخصيص بعد از عموم ( ناس ) براى اين است . مشركان حريص‌ترين مردم به زندگى دنيا هستند .\r\n « يَوَدُّ أَحَدُهُمْ »  : اضافهء « احد » به « هم » آن را به بدل عموم مقيّد مىكند .\r\n « لَوْ يُعَمَّرُ أَلْفَ سَنَةٍ »  : هر يك از آنها دوست داشتند كه هزار سال عمر كنند .\r\nلفظ « لو » مصدرى است . معنى عبارت اين است كه هزار سال عمر كردن را دوست دارند ، زيرا از خدا و آخرت و نعمتهاى آن غفلت نموده به دنيا و نعمتهاى آن خود را آرامش بخشيده‌اند و اين شأن دوستداران خدا ، آنان كه آخرت و نعمتهاى آن را خواستارند ، نيست .\r\n « وَ ما هُوَ بِمُزَحْزِحِهِ مِنَ الْعَذابِ أَنْ يُعَمَّرَ »  : هزار سال عمر كردن هم آنها را از عذاب الهى دور نمىكند .\r\n« هو » به « احدهم » باز مىگردد . « ان يعمّر » فاعل است .\r\nيا اينكه « هو » به عمر كردن كه مستفاد از « يعمّر » است ، بازمىگردد .\r\n\r\n","description":"","footnote":"","page_name":" 151 ","page_number":171},
  {"content":"\r\n\r\nفاعل « مزحزحه » به مرجع « هو » برمىگردد و مفعول آن به « احدهم » برگشته و « ان يعمّر » بدل آن است . يا ، « هو » ضمير مبهم است ، مانند ضمير شأن ، و « ان يعمّر » تفسير آن است .\r\n « وَ اللَّهُ بَصِيرٌ بِما يَعْمَلُونَ »  : و خدا به آنچه مىكنند ، آگاه است .\r\nاين عبارت تهديد آنهاست ، زيرا كه افعالشان با گفتارشان يكى نيست .\r\n\r\n[ سوره البقرة ( 2 ) : آيه 97 
  ]\r\nقُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ مُصَدِّقاً لِما بَيْنَ يَدَيْهِ وَ هُدىً وَ بُشْرى لِلْمُؤْمِنِينَ ( 97 )\r\n\r\nترجمه :\r\n( 2 / 97 )\r\nبگو ، هر كه دشمن جبرئيل است ، باشد ، كه او ( جبرئيل ) آن كتاب را بر قلب تو ، به اذن خدا نازل كرده است . در حالى كه تصديق‌كننده است آنچه را پيش روى او بوده و ( نور ) هدايت و بشارت براى مؤمنان است .\r\n\r\nتفسير :\r\nيكى از گفته‌هاى يهوديان اين است كه جبرئيل دشمن ماست . زيرا ، او فرشتهء نگهبان كشتار ، سختى ، جنگ و خشكسالى است . و او است كه در خرابى بيت المقدّس دشمن را يارى كرد ، چون دانيال را از كشتن بخت‌النّصر باز داشت و بر كشتار بنى اسرائيل و خرابى بيت المقدّس كمك كرد . زيرا اگر او ، دانيال را از كشتن بخت‌النّصر منع نكرده بود ، كشتار و خرابى به بار نمىآمد و طبق اين عقيده ، بنا بر برخى از روايات كه نقل آن با اختلاف بيان شده است ، به حضرت محمّد گفتند : اگر ميكائيل به سوى تو مىآمد ، به تو ايمان مىآورديم و اگر جبرئيل بر تو وارد شود ، ما به تو نمىگرويم ، چه او دشمن ماست « 1 » .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 150 .\r\n","page_name":" 152 ","page_number":172},
  {"content":"\r\n\r\nپس خداى تعالى فرمود :\r\n « قُلْ »  اى محمّد صلّى اللّه عليه و آله ! به آنان بگو :\r\n « مَنْ كانَ عَدُوًّا لِجِبْرِيلَ »  : كسى كه دشمن جبرئيل باشد ، او دشمن خداست . زيرا ( فانّه نزلة ) ، همانا جبرئيل قرآن را نازل نموده است .\r\nآوردن ضمير شأن ، بدون يادى از قرآن كه به صراحت از قرآن نام نبرده است ، دلالت بر بزرگ شمردن آن دارد ، زيرا قرآن ، بىنياز از اين است كه قبلا از آن يادى به عمل آمده باشد ، چه خودش ، خودش را معرّفى مىكند .\r\n « عَلى قَلْبِكَ بِإِذْنِ اللَّهِ »  : و جبرئيل ، قرآن را به اذن خدا در قلب تو نازل فرمود .\r\nپس ، هر كه با فرستادهء خدا ( جبرئيل ) مخالفت كند ، با فرستندهء ( خدا ) دشمنى ورزيده است .\r\nيا اينكه هر كس به جبرئيل دشمنى ورزد ، بايد خفه شود . زيرا جبرئيل بوده است كه قرآن را كه تصديق‌كنندهء كتاب شماست و در آن پيامبرى من ( حضرت محمّد صلّى اللّه عليه و آله ) اثبات گشته و دين شما نسخ شده است ، در قلبم نازل فرمود و مرا در اين طريق ، به اذن خدا يارى داده است .\r\nيا بگوييم ، كسى كه به جبرئيل دشمنى ورزد ، هيچ راهى و وجهى ندارد . چون جبرئيل بود كه قرآن را ، كه تصديق‌كنندهء كتاب شما و تصحيح‌كنندهء دين شماست بر دل من نازل نموده است . پس بر شما لازم است ( به خاطر خودتان هم كه شده است ) او را دوست بداريد نه اينكه با او دشمنى ورزيد .\r\nپس قول خدا  « فَإِنَّهُ نَزَّلَهُ عَلى قَلْبِكَ »  ، سبب و علّت به جاى مسبّب نشسته است و حق عبارت از اين بود كه به جاى « على قلبك » ، عبارت « على قلبى » ( در دل من ) ، گفته شود . ولى از مطلب عدول كرده آن را به\r\n\r\n","description":"","footnote":"","page_name":" 153 ","page_number":173},
  {"content":"\r\n\r\nقول خداى تعالى نسبت داده است . گويا اين چنين فرموده است :\r\n « مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ »  : يعنى ، چه كسى دشمن جبرئيل است ؟ در حالى كه خدا مىگويد ، او قرآن را بر قلبت جارى كرد .\r\nممكن است بگوييم در عبارت بالا ، جزا ، حذف شده است . در واقع ،  « فَإِنَّهُ نَزَّلَهُ عَلى قَلْبِكَ »  ، سخن خداست كه براى تعليل امر به قول « قل » آمده ، يا علّت براى جزاى محذوف است .\r\nامّا دربارهء تلفظ جبرئيل ، لغتهاى چندى ياد شده و وزنهاى مختلفى آمده و به صورتهاى زير خوانده شده است .\r\n1 ) جبرئيل ، مانند سلسبيل ، به فتح جيم .\r\n2 ) جبرئيل ، مانند سلسبيل ، به كسر جيم .\r\n3 ) جبريل ، مانند قنديل ، به فتح جيم .\r\n4 ) جبريل ، مانند قنديل ، به كسر جيم .\r\n5 ) جبرئل ، مانند جحمرش .\r\n6 ) جبرائيل ، مانند ميكائيل ، به كسر جيم .\r\n7 ) جبرائيل ، مانند ميكائيل ، به فتح جيم .\r\n8 ) جبرائل ، به كسر جيم .\r\n9 ) جبرائل ، به فتح جيم .\r\n10 ) جبرال به فتح جيم .\r\n11 ) جبرال ، به كسر جيم .\r\n12 ) جبرعيل ، با همان لغات يازده‌گانه ( بنابراين ، 22 صورت مىشود ) .\r\nو گاهى ، لام تبديل به نون مىشود و اسماء عجم ( غير عربى ) ، چون عربى شود تغيير بسيارى مىيابد .\r\n « مُصَدِّقاً لِما بَيْنَ يَدَيْهِ »  : در حالى كه آنچه در دست تو است همهء\r\n\r\n","description":"","footnote":"","page_name":" 154 ","page_number":174},
  {"content":"\r\n\r\nكتابهاى آسمانى را كه از آن جمله تورات است ، تصديق مىكند .\r\n « هُدىً وَ بُشْرى »  : كه هدايت و بشارت است و آوردن مصدر ( هدى و بشرى ) ، براى مبالغه است .\r\n « لِلْمُؤْمِنِينَ »  : و اين هدايت و بشارت براى مؤمنان است .\r\n\r\n[ سوره البقرة ( 2 ) : آيه 98 
  ]\r\nمَنْ كانَ عَدُوًّا لِلَّهِ وَ مَلائِكَتِهِ وَ رُسُلِهِ وَ جِبْرِيلَ وَ مِيكالَ فَإِنَّ اللَّهَ عَدُوٌّ لِلْكافِرِينَ ( 98 )\r\n\r\nترجمه :\r\n( 2 / 98 )\r\nكسى كه دشمن خدا و فرشتگان و پيامبران و جبرئيل و ميكائيل است ( باشد ) ، پس خداوند هم قطعا دشمن كافران است .\r\n\r\nتفسير :\r\n « مَنْ كانَ عَدُوًّا لِلَّهِ »  : اين جمله ، يا استيناف از جانب خداست ، يا از جمله مطالبى است كه خداوند به پيامبر امر كرده تا به آنها بگويد .\r\nروايت شده است كه منافقان ، وقتى آنچه را كه پيامبر دربارهء على ( ع ) فرموده بود ، شنيدند ، كه جبرئيل در سمت راست على ( ع ) ، ميكائيل در سمت چپ ، اسرافيل از پشت سر ، ملك‌الموت در پيش رو و خداى تعالى در بالاى عرش ، ناظر به رضوان به سوى على ( ع ) هستند . يكى از ناصبيها گفت : من از خدا و جبرئيل و ميكائيل و ملايكه‌اى كه محمّد صلّى اللّه عليه و آله مىگويد كه على ( ع ) را در برگرفته‌اند و با او هستند ، بيزارم .\r\nپس ، خداى تعالى اين آيه را نازل فرمود كه :\r\n « مَنْ كانَ عَدُوًّا لِلَّهِ وَ مَلائِكَتِهِ وَ رُسُلِهِ وَ جِبْرِيلَ وَ مِيكالَ فَإِنَّ اللَّهَ عَدُوٌّ لِلْكافِرِينَ  « 1 »  »  : هر كه دشمن خدا و ملايكه و فرستادگان او و جبرئيل و ميكائيل باشد ، اين شخص محقّقا كافر است و خدا نيز دشمن كافران است . پس بايد از دشمنى با خدا حذر كرد ، يا اينكه با اين دشمنى ، آمادهء\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 150 .\r\n","page_name":" 155 ","page_number":175},
  {"content":"\r\n\r\nدشمنى خدا نيز باشد ، چه ، خدا دشمن كافران است .\r\nاز اينكه اسم ظاهر را به جاى ضمير آورده است ( كافران را به جاى « هم » آورده است ) ، اشاره به آن است كه چنين شخصى كافر بوده و خواسته است تا صفت ناپسند آنها را كه كفر باشد ، به صورت ظاهر هم آشكار كند و علّت حكم را نيز بيان نمايد .\r\n\r\n[ سوره البقرة ( 2 ) : آيه 99 
  ]\r\nوَ لَقَدْ أَنْزَلْنا إِلَيْكَ آياتٍ بَيِّناتٍ وَ ما يَكْفُرُ بِها إِلاَّ الْفاسِقُونَ ( 99 )\r\n\r\nترجمه :\r\nبه راستى ، ما آيات بسيار روشن و روشنگر بر تو نازل كرديم ، و به آن ، جز فاسقان كافر نمىشوند .\r\n\r\nتفسير :\r\n « وَ لَقَدْ أَنْزَلْنا إِلَيْكَ آياتٍ »  : و محقّقا بر تو معجزات يا احكام بر حسب قالب و قلب و يا آياتى از قرآن يا نشانه‌هايى از نشانه‌هاى نفس و نشانه‌هاى آفاق ظاهرى كه در وجود تو بود ، بر تو فروفرستاديم .\r\n « بَيِّناتٍ »  : و اين آيات و نشانه‌هاى روشن و واضح ، دلالت بر راستى تو و رسالت تو و امامت على ( ع ) و وصىّ تو دارد .\r\nدر تفسير امام ( ع ) ، آمده است كه « 1 » : « بيّنات » ، دليلهاى روشنى است كه صدق تو را در پيامبرى بيان نموده ، روشنگر امامت على است كه برادر و وصىّ و برگزيدهء تو است . آشكاركننده كفر كسى است ، كه دربارهء تو يا برادرت على ( ع ) شكّ نمايد .\r\nذكر اين دلايل و عبارت روشنگر و واضح‌كننده كه در زير « بيّنات » آمده است ، تفسير بيّنات نيست ، بلكه تفسير آيات است . چه آيه ، از آن جهت كه آيه و نشانه است ، به چيز ديگرى دلالت مىكند كه آن را واضح نمايد . يا اينكه مطالب ياد شده ، تفسير بيّنات است .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 152 - 153 .\r\n","page_name":" 156 ","page_number":176},
  {"content":"\r\n\r\n « وَ ما يَكْفُرُ بِها إِلَّا الْفاسِقُونَ »  : و جز فاسقان ، به آن آيات روشن كفر نمىورزند .\r\nدر اين آيه  « وَ لَقَدْ أَنْزَلْنا إِلَيْكَ آياتٍ بَيِّناتٍ »  ، اشاره به صغراى قياس از شكل اوّل است « 1 » .\r\n « وَ ما يَكْفُرُ بِها إِلَّا الْفاسِقُونَ »  اشاره به كبراى قياس ديگرى از شكل اوّل است . ترتيب قياس چنين است .\r\nتو رسول خدا با نشانه‌هايى هستى ( صغرى ) .\r\nهر رسولى كه با او نشانه‌هايى است ، دشمن او به وى و به آياتش از جهت پيامبرى او كافر است ( كبرى ) .\r\nپس دشمن تو ، كافر به تو و به نشانه‌هاى تو است .\r\n( حال نتيجه را صغراى قياس شكل اوّل ديگرى قرار مىدهيم ) دشمن تو ، كافر به تو و نشانه‌هاى تو است ( صغرى ) .\r\nهر كافر به تو و نشانه‌هاى تو ، فاسق است ( كبرى ) .\r\nپس دشمن تو فاسق است ( نتيجه ) .\r\nفسق ، خروج از پيروى خرد است ، كه پيامبر درونى است ، و بيرون شدن از پيروى پيامبر است كه خرد بيرونى است .\r\nدر تفسير امام ( ع ) آمده است كه ، على بن حسين ( ع ) در تفسير اين آيه فرمودند :\r\nداستان اين آيه چنين است كه عبد اللّه بن سلام به رسول خدا صلّى اللّه عليه و آله ايمان آورد . اين ايمان پس از آن بود كه مسأله‌اى از رسول خدا پرسيد و پاسخ آن را گرفت و آنگاه گفت :\r\nاى محمّد ! يكى ديگر مانده است و آن مسئلهء بزرگ و هدفهاى دور\r\n\r\n\r\n","description":"","footnote":"\r\n( 1 ) شكل اوّل حد وسط ، در صغرى محمول ، در كبرى موضوع است . مانند كافر كه حد وسط است و در صغرى محمول و در كبرى موضوع است .\r\n","page_name":" 157 ","page_number":177},
  {"content":"\r\n\r\nو دراز رسالت تو است و آن اين است كه چه كسى پس از تو جانشين تو شود ، كه ديون تو را بپردازد ، وعده‌هاى تو را وفا كند ، امانتهاى تو را به صاحبانش بپردازد و حجّتهاى تو را شرح داده آشكار نمايد ؟\r\nرسول خدا صلّى اللّه عليه و آله فرمود : اصحاب من آنجا نشسته‌اند . به سوى آنها برو و به سر حلقهء آنان بنگر ، آن كس كه از رخسارش نورى تابان و از صورتش فروغى درخشان بود ، وليعهد من است كه طومار وجود تو ( دل تو ) به تو خواهد گفت به اينكه او ، وصىّ من است و جوارح تو به آن شهادت خواهند داد .\r\nپس ، عبد اللّه نزد آن قوم رفت ، و پس على ( ع ) را ديد كه از رخسارش نورى مىتابد كه نور خورشيد را تيره مىكند و آنگاه ، دل و اعضاى بدنش همه گفتند :\r\nاى پسر سلام ! اين علىّ بن أبي طالب ( ع ) است كه بهشت را از دوستان و دوزخ را از دشمنان خود پر مىكند .\r\nاو ناشر دين ، در گوشه و كنار زمين و سرزمينهاست . او ازبين‌برندهء كفر از هر ناحيهء زمين و اطراف است .\r\nپس ، به ولايت او متمسّك شو تا خوشبخت شوى ، و در تسليم به او پايدارى ورز تا به رشد برسى .\r\nپس ، عبد اللّه بن سلام گفت :\r\n« اشهد انّ لا إله الّا اللّه ، و اشهد انّ محمّدا صلّى اللّه عليه و آله عبده و رسوله المصطفى وحده لا شريك له . . . » ، گواهى مىدهم كه جز اللّه خدايى نيست و او يكتايى بىنياز است . و گواهى مىدهم كه محمّد صلّى اللّه عليه و آله بنده و فرستاده و برگزيده او است و امين او مرتضى على ( ع ) است و او امير رسول خدا بر همه چيز و همه جاست ( تا اينكه گفت ) و گواهى مىدهم شما دو تن ، آن كسانى هستيد كه موسى ( ع ) مژدهء آمدن شما را داد و پيش از او ديگر پيامبران ، اين مژده را دادند و برگزيدگان خدا ، ما را به شما دو\r\n\r\n","description":"","footnote":"","page_name":" 158 ","page_number":178},
  {"content":"\r\n\r\nنفر هدايت كرده‌اند . همين دليل بر حقّانيّت شماست .\r\nسپس ، به رسول خدا صلّى اللّه عليه و آله عرض كرد حجّتها تمام شده ، بهانه‌ها از بين رفت و عذرها گسسته گشت . پس ، براى من بهانه‌اى وجود ندارد كه در قبول تو تأخير كنم و خيرى براى من نيست كه تعصّب بورزم .\r\nبعد گفت : اى رسول خدا ! اگر يهوديان بشنوند كه من اسلام آورده‌ام به سرم مىريزند و به جان من مىافتند . پس مرا نزد خود مخفى كن ، و هر وقت نزد تو آمدند ، پيش از آنكه بدانند من اسلام آورده‌ام ، گفتارشان را راجع به من بشنو ، پس از آن بر تو روشن مىشود كه چه خواهند كرد .\r\nرسول خدا ، او را در خانهء خود پنهان كرد .\r\nسپس ، گروهى از يهود را دعوت كرد . آنان در خانهء پيامبر حاضر شدند . پيغمبر صلّى اللّه عليه و آله فرمان خدا را در جهت اسلام به آنان عرضه كرد ، ولى ايشان از پذيرش آن خوددارى كردند .\r\nحضرت فرمود : به حكميت چه كسى راضى مىشويد كه بين من و شما حكم كند ؟\r\nگفتند : به عبد اللّه بن سلام .\r\nرسول خدا فرمود : آن مرد چه‌كاره است ؟\r\nگفتند : او رئيس و پسر رئيس ماست . او سرور ما و فرزند سرور ماست . او عالم ما و فرزند عالم ماست . وى پارساى ما و فرزند پارساى ماست .\r\nرسول خدا گفت : اگر شما ديديد كه به من ايمان آورده است ، شما هم راضى مىشويد كه به من بگرويد ؟\r\nگفتند : به خدا پناه مىبريم از اين مطلب ( يعنى ، امكان ندارد ) .\r\nپس گفت : اى عبد اللّه بيرون آى و آنچه خدا دربارهء محمد صلّى اللّه عليه و آله بر تو آشكار نمود ، بر مردم آشكار كن .\r\n\r\n","description":"","footnote":"","page_name":" 159 ","page_number":179},
  {"content":"\r\n\r\nپس عبد اللّه بيرون آمد ، در حالى كه مىگفت :\r\n« اشهد انّ لا إله الا اللّه وحده لا شريك و اشهد انّ محمّد عبده و رسوله . . . » .\r\nشهادت مىدهم كه جز خداى يكتا خدايى نيست و شهادت مىدهم كه محمّد صلّى اللّه عليه و آله بندهء و فرستادهء او است كه در تورات و انجيل و صحف ابراهيم و ساير كتابهاى خدا ، نام او و برادرش على ابن أبي طالب ( ع ) ، وجود دارد .\r\nيهوديان چون سخنان وى را شنيدند ، گفتند :\r\nاى محمّد ! او سفيه ما و فرزند سفيه ماست ، شرّ ما و فرزند شر ماست ، فاسق ما و فرزند فاسق ماست و نادان ما و فرزند نادان ماست .\r\nو فكر او از ما پنهان بود و ما دوست نداشتيم كه از او غيبت كنيم .\r\nپس عبد اللّه گفت : اى رسول خدا ، اين بود از آنچه كه مىترسيدم . . .\r\n( تا آخر روايت ) « 1 » .\r\n\r\n[ سوره البقرة ( 2 ) : آيه 100 
  ]\r\nأَ وَ كُلَّما عاهَدُوا عَهْداً نَبَذَهُ فَرِيقٌ مِنْهُمْ بَلْ أَكْثَرُهُمْ لا يُؤْمِنُونَ ( 100 )\r\n\r\nترجمه :\r\n( مگر چنين نيست ) هر عهدى كه بستند ، گروهى از آنها آن عهد را پشت سر افكندند . آرى ، ( بلكه ) بيشتر آنان ايمان نمىآورند .\r\n\r\nتفسير :\r\n « أَ وَ كُلَّما عاهَدُوا عَهْداً »  : آيا اين يهود از بدى و نادانى باز نمىايستند كه رسالت محمّد صلّى اللّه عليه و آله و خلافت على ( ع ) را بعد از نشانه‌هاى واضح كه دلالت بر رسالت و امامت مىكرد ، منكر شدند . هر وقت اين‌ها با حضرت عهدى بستند كه هر چه آن شخص ( عبد اللّه بن سلام ) گفت قبول كنند ، آن عهد را شكستند .\r\n\r\n\r\n","description":"","footnote":"\r\n( 1 ) تفسير امام عسكرى ، ص 460 - 462 .\r\n","page_name":" 160 ","page_number":180},
  {"content":"\r\n\r\nيا اين ناصبيان ( آنان كه به على ( ع ) بد مىگويند ) هر پيمانى كه با محمّد صلّى اللّه عليه و آله بستند ، مانند بيعت رضوان كه در آن تسليم به همهء فرمانهاى رسول خدا و ترك مخالفت با وى شرط شده بود ، مانند بيعت با محمّد صلّى اللّه عليه و آله در غدير خم به خلافت ( ع ) و مانند بيعت با خود على ( ع ) به خلافت او ، كه همهء اين بيعت‌ها را شكستند . و نيز هرگاه بدون بيعت عهد كردند ، كه مخالفت محمّد صلّى اللّه عليه و آله نكنند و تسليم على ( ع ) شوند .\r\n « نَبَذَهُ فَرِيقٌ مِنْهُمْ بَلْ أَكْثَرُهُمْ لا يُؤْمِنُونَ »  : گروهى از آنها آن پيمان را پشت سر انداختند ، بلكه بيشتر آنها ايمان ندارند ، يعنى در آينده هم با وجود مشاهدهء آيات و معجزات و ديدن دليلهاى محكم ، باز اين‌ها ، عهد را رعايت نكرده توبه نمىكنند .\r\nيا معنى آن اين است كه بلكه اكثر اين‌ها در موقع پيمان بستن ، تو را در دل تصديق نمىكنند ، آوردن عبارت به صورت جملهء شرطيّه ، كلّى است و دلالت مىكند بر اينكه اين عادت ، شيوهء قديم و جديد آنان است و اين حالت از آنها جدا نمىشود .\r\nبه پيغمبر خدا ، منسوب است كه فرمودند : اى بندگان خدا ، تقوى پيشه كنيد و به آنچه رسول خدا به شما فرمان داده است از توحيد خدا و ايمان به نبوّت محمّد صلّى اللّه عليه و آله - رسول خدا - و از اعتقاد به ولايت على ( ع ) - ولىّ خدا - و در همهء آنها ثابت قدم باشيد .\r\nنماز و روزه و عبادتهاى گذشته‌تان شما را فريفته نكند ، زيرا آنها در صورت مخالفت با عهد و پيمان ، سودى براى شما ندارد .\r\nپس ، هر كه به عهد خدا وفا كند ، خدا نيز به عهدش دربارهء او وفا خواهد كرد .\r\nهر كه پيمان شكند ، زيان پيمان‌شكنى به خودش باز مىگردد و خدا از او انتقام مىگيرد . چه او منتقم ( انتقام‌گيرنده ) است و كلّا همهء اعمال به سر انجام و پايان آن بستگى دارد .\r\n\r\n","description":"","footnote":"","page_name":" 161 ","page_number":181},
  {"content":"\r\n\r\n\r\n[ سوره البقرة ( 2 ) : آيه 101 
  ]\r\nوَ لَمَّا جاءَهُمْ رَسُولٌ مِنْ عِنْدِ اللَّهِ مُصَدِّقٌ لِما مَعَهُمْ نَبَذَ فَرِيقٌ مِنَ الَّذِينَ أُوتُوا الْكِتابَ كِتابَ اللَّهِ وَراءَ ظُهُورِهِمْ كَأَنَّهُمْ لا يَعْلَمُونَ ( 101 )\r\n\r\nترجمه :\r\n( 2 / 101 )\r\nو همين كه پيامبرى از جانب خداوند به سوى آنان آمد ، در حالى كه تصديق‌كنندهء چيزى بود كه با آنان بود ، گروهى از كسانى كه كتاب به آنها داده شده است ، كتاب خدا را پشت سر افكندند ، چنان كه گويى نمىدانند .\r\n\r\nتفسير :\r\n « وَ لَمَّا جاءَهُمْ رَسُولٌ مِنْ عِنْدِ اللَّهِ »  : اين آيه ، عطف به اعتبار لازم از گفتهء خداى تعالى است كه فرمود :\r\n « أَ وَ كُلَّما عاهَدُوا »  ، زيرا عبارت ، چنين مىرساند كه اين عهدشكنى عادت آنان است ، گويا خداى تعالى فرمود :\r\nچون اين عادت و رسم آنان است ، لذا بر آن عادت استمرار يافتند ، و هرگاه پيامبرى از سوى خدا بر ايشان آيد ، چنين و چنان مىكنند .\r\nضمير « هم » در « جاءهم » به يهود باز مىگردد ، امّا كنايه از منافقان ، امّت است .\r\nيا ضمير ، ابتدا مربوط به يهوديانى كه دربارهء آنان ذكرى به عمل آمد و سپس ، به منافقان امّت است .\r\nچون آمدن پيامبر صلّى اللّه عليه و آله مستلزم آوردن احكامى است كه براى آن فرستاده شده است - چنانچه قبلا گفته شد - آن كتاب خداست ، چه در كتابى نوشته شده يا نشده باشد .\r\nاكنون صحّت تفسير منسوب به حضرت صادق ( ع ) ، روشن مىشود كه فرمودند :\r\nچون به سوى يهوديان و آنهايى كه هم رديف آنها بودند ( ناصبيان ) ، كتابى از سوى خدا آمد كه قرآن باشد ، كه مشتمل بر وصف محمّد صلّى اللّه عليه و آله و على ( ع ) و وجوب دوستى آنها و دوستى دوستداران آنها\r\n\r\n","description":"","footnote":"","page_name":" 162 ","page_number":182},
  {"content":"\r\n\r\nو دشمنى دشمنان آنها است ( منظور اين است كه رسول به كتاب تفسير شده است ) « 1 » .\r\n « مُصَدِّقٌ لِما مَعَهُمْ »  : و آنچه را با يهود در تورات بود و آنچه به وسيلهء گذشتگان آنها از اوصاف و اخبار محمّد صلّى اللّه عليه و آله و على ( ع ) آمده بود ، تصديق مىكرد و نيز آنچه را كه با منافقان امّت بود ، از دليلهاى روشنى كه دلالت بر صدق محمّد صلّى اللّه عليه و آله و صدق كتاب او و برترى على ( ع ) مىكرد ، تصديق مىنمود . زيرا در كتاب حضرت محمّد صلّى اللّه عليه و آله ، آيات صريح دربارهء فضل على ( ع ) و خلافت او ياد شده بود و خود پيامبر اكرم هم دربارهء برترى على ( ع ) و خلافت وى سخنانى فرموده بودند .\r\n « نَبَذَ فَرِيقٌ مِنَ الَّذِينَ أُوتُوا الْكِتابَ »  : باز عده‌اى از آنان كه براى آنها كتاب فرستاده شده بود ( از يهود و منافقان امّت ) ، او را برگردانده ، نپذيرفتند . در حالى كه به آنان احكام رسالت و كتاب تدوينى ( كه تورات و قرآن بود ) فرستاده شده بود .\r\n « كِتابَ اللَّهِ »  : آنها ، آنچه را در وصف محمّد صلّى اللّه عليه و آله و على ( ع ) در تورات و قرآن بود ، يا همهء كتاب تورات و قرآن را  « وَراءَ ظُهُورِهِمْ »  به پشت سر انداختند .\r\n« نبذ » : به معنى دور انداختن است .\r\nعلّت اينكه « نبذ » را با قيد « وراء ظهورهم » آورده است ، اشاره به دورى گزيدن و اعتنا نكردن به آن است ، يعنى دورى كردند و به آن توجّهى ننمودند و به حساب نياوردند .\r\n « كَأَنَّهُمْ لا يَعْلَمُونَ »  : گويا ، يهود و نواصب امّت نمىدانند كه كتاب خدا ، يا محمّد صلّى اللّه عليه و آله و نبوّت او و على ( ع ) ، حقّ و از سوى خداست . ( با وجود اينكه آنها مىدانستند و به حقّانيت آن پى برده بودند ) . از اين رو ،\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 152 .\r\n","page_name":" 163 ","page_number":183},
  {"content":"\r\n\r\nكار آنان سخت‌تر از كسانى است كه بدون علم و آگاهى مخالفت مىكنند ، يا گويا كه آنها داراى علم و ادراك نيستند تا با علمشان تميز دهند ، كه آن حقّ است يا باطل .\r\n\r\n[ سوره البقرة ( 2 ) : آيه 102 
  ]\r\nوَ اتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ وَ ما كَفَرَ سُلَيْمانُ وَ لكِنَّ الشَّياطِينَ كَفَرُوا يُعَلِّمُونَ النَّاسَ السِّحْرَ وَ ما أُنْزِلَ عَلَى الْمَلَكَيْنِ بِبابِلَ هارُوتَ وَ مارُوتَ وَ ما يُعَلِّمانِ مِنْ أَحَدٍ حَتَّى يَقُولا إِنَّما نَحْنُ فِتْنَةٌ فَلا تَكْفُرْ فَيَتَعَلَّمُونَ مِنْهُما ما يُفَرِّقُونَ بِهِ بَيْنَ الْمَرْءِ وَ زَوْجِهِ وَ ما هُمْ بِضارِّينَ بِهِ مِنْ أَحَدٍ إِلاَّ بِإِذْنِ اللَّهِ وَ يَتَعَلَّمُونَ ما يَضُرُّهُمْ وَ لا يَنْفَعُهُمْ وَ لَقَدْ عَلِمُوا لَمَنِ اشْتَراهُ ما لَهُ فِي الْآخِرَةِ مِنْ خَلاقٍ وَ لَبِئْسَ ما شَرَوْا بِهِ أَنْفُسَهُمْ لَوْ كانُوا يَعْلَمُونَ ( 102 )\r\n\r\nترجمه :\r\n( 2 / 102 )\r\nو از آنچه شيطانها بر سلطنت سليمان ( دربارهء سلطنت سليمان ) مىگفتند پيروى مىكردند و سليمان كافر نبود ، بلكه شيطانها كافر بودند ، كه به مردم جادو مىآموختند ، و آنچه را كه بر دو فرشتهء هاروت و ماروت در بابل نازل شده بود ( به مردم مىآموختند ) .\r\nدر حالى كه آن دو فرشته به كسى چيزى نمىآموختند ، مگر اينكه مىگفتند همانا ما براى آزمايش هستيم ، پس ( با انجام سحر ) كافر مشو .\r\nو ( مردم ) از آن دو ، چيزهايى مىآموختند تا به آن وسيله بين مرد و زنش جدايى افكنند . در حالى كه آنها نمىتوانستند ( به اين وسيله ) زيان زننده به كفر باشند ، مگر به اذن خدا . و چيزهايى مىآموختند كه نه به زيانشان بود و نه به سودشان . و به يقين دانستند كه هر كس كتاب خدا را به جادو بدل كند ، بهره‌اى برايش در آخرت نيست ، و به بد چيزى خودشان را فروختند ، اگر مىدانستند .\r\n\r\nتفسير :\r\n « وَ اتَّبَعُوا »  : عطف بر  « نَبَذَ فَرِيقٌ »  است يعنى از حقّ روى برگردانده\r\n\r\n","description":"","footnote":"","page_name":" 164 ","page_number":184},
  {"content":"\r\n\r\nو پيروى نمودند از  « ما تَتْلُوا الشَّياطِينُ عَلى مُلْكِ سُلَيْمانَ »  : آنچه را شياطين در پادشاهى و سلطنت بر آنان خوانده بودند ، كلام يتلوا ، تلوا به معنى تبعه تبعا ، يعنى پيروى كرد از او ، پيروىكردنى و تلا عليه يتلوا تلاوة ، يعنى خواند بر او و تلا عليه يتلوا ، يعنى دروغ بست بر او .\r\n\r\nحكايت پادشاهى سليمان در انگشترى و رمز آن انگشترى\r\nبدان كه بيشترين قصّه‌هاى مربوط به سليمان ، از رمزهايى است كه در اوايل مطرح گشته ، سپس پيشينيان آنها را به طريق داستان بيان نمودند و ظاهر آن را گرفته‌اند كه ( در حقيقت ) لايق شأن پيامبران نبوده است . ائمه معصومان عليهم السّلام هم تأكيد فرموده‌اند ، كه هرگاه اين داستانها را بيان مىكنيد ، به رمزهايى كه پيشينيان توجه داشته‌اند ، بنگريد . به ظاهر آنها كه كار عوام است ، توجه نكنيد . به اين دليل ، نگرش به ظاهر داستانها تكذيب شده و توجه به رمزهاى آن تصديق گشته است .\r\nدر مجمع البحرين « 1 » ، خبرى به حضرت صادق ( ع ) منسوب است كه فرمود : خداى تعالى ملك سليمان را در انگشترى او قرار داد . هرگاه آن را بر دست مىكرد ، جنها و انسانها و پرندگان و ددان ( حيوانات وحشى ) حاضر شده از او فرمانبردارى مىنمودند . خدا بادهايى را برانگيخت تا تخت ( دربار ) او را با آنچه كه در آن بود - از بعضى شياطين و پرندگان و انسانها و چهارپايان و اسبان - تا از طريق هوا به جايى كه سليمان اراده مىكرد ، برساند . آن‌چنان‌كه نماز صبح را در شام و نماز ظهر را در فارس مىخواند . هرگاه براى قضاى حاجت مىرفت ، انگشتريش را به يكى از خدمتكاران مىسپرد . در يكى از اين مواقع شيطانى آمد و خادم را فريفت و انگشترى را از وى گرفت و در دست\r\n\r\n\r\n","description":"","footnote":"\r\n( 1 ) مجمع البحرين ، ج 5 ، ماده ملك و بحار ، ج 14 ، ص 98 .\r\n","page_name":" 165 ","page_number":185},
  {"content":"\r\n\r\nخود كرد ، در نتيجه شياطين و جنّيان و انسانها و پرندگان به او تعظيم كرده ، سجده نمودند . شيطان ترسيد كه آنان قضيّه را دريابند ، پس انگشترى را به دريا افكند و خداوند يك ماهى را برانگيخت تا آن را ببلعد ، چون سليمان انگشترى را خواست و آن را نيافت ، از آنجا گريخت تا اينكه به ساحل دريا رسيد ، پريشان حال به درگاه خداوند توبه و انابه مىنمود . در همين حال ، به صيادى رسيد كه ماهى صيد مىكرد ، به او گفت : من به تو در صيد ماهى كمك مىكنم تو هم در مقابل مقدارى ماهى به من بده ، ماهيگير پذيرفت . هنگامى كه ماهى را صيد كرد ، يكى از ماهيها را نزد سليمان انداخت ، او آن را برداشت و شكم ماهى را شكافت ، خاتم را درون آن يافت و آن را بر دست خود كرد . در همان لحظه ، اهريمنان و ددان در برابرش به خاك افتادند ، سليمان به مكان خويش بازگشت و آن شيطان و لشكريانى را كه با او بودند احضار نمود . آنها را كشت و بعضى را در ميان آب و برخى را درون سنگ پشته‌ها به زندان افكند .\r\nآنان تا روز قيامت در آن زندان محبوس‌اند و گفته شده است كه صف لشكريان سليمان ، صد فرسنگ بود ، كه بيست و پنج فرسنگ از آن انسانها ، بيست و پنج فرسنگ جنّيان ، بيست و پنج فرسنگ پرندگان و بيست و پنج فرسنگ آن حيوانات وحشى بودند . روايت شده است كه با سليمان از بيت المقدّس لشكرى بيرون آمد كه ششصد هزار تخت از سمت راست و چپ وى وجود داشت و او به پرندگان امر كرد تا بر آن تنها سايه افكنند و به بادها فرمان داد كه آنها را حركت دهند ، تا آنكه لشكر به شهرهاى كسرى وارد شد « 1 » . سپس ، از آنجا بازگشت و شب را در\r\n\r\n\r\n","description":"","footnote":"\r\n( 1 ) مداين ، به معنى شهرهاست ، زيرا مداين به معنى اسم خاص شهر در بين النهرين بيش از هزار سال پس از سليمان ساخته شد ، در ضمن ، گويا عربها به همهء پادشاهان ايران ، كسرى مىگفتند ، زيرا كسرى كه معرّب خسرو است ، لقب پادشاهان ساسانى بوده است كه بيش از هزار سال پس از سليمان به سلطنت رسيدند و هنگام سلطنت سليمان\r\n","page_name":" 166 ","page_number":186},
  {"content":"\r\n\r\nفارس به سر آورد . در آن حال ، برخى از آنها به بعضى ديگر مىگفتند : آيا شاهى بزرگتر از اين پادشاه ديده يا شنيده‌ايد ؟ آنها جواب مىدادند : خير .\r\nدر اين حال ، فرشته‌اى از آسمان ندا داد : يك بار تنزيه و تسبيح خدا بزرگتر از آن چيزى است كه ديده‌ايد « 1 » .\r\nبه امام باقر ( ع ) نسبت داده شده است كه فرمود : چون سليمان درگذشت ، ابليس سحرى ساخت و در نوشته‌اى قرار داد و پيچيد و بر پشت آن نوشت : اين است آنچه را كه آصف بن برخيا براى پادشاهى سليمان بن داود ( ع ) ، از گنجينه‌هاى دانش وضع نموده است . هر كه خواهد به خواستهاى خويش برسد ، چنين و چنان كند . آنگاه ، آن را زير تخت سليمان دفن كرد پس از آن ، آن را آشكار نموده و براى آنان خواند .\r\nكافران گفتند : سليمان جز به اين وسيله بر ما چيره نشد ، و مؤمنان گفتند : بلكه او بندهء خدا و پيامبر او بوده است « 2 » .\r\nبنا بر آنچه كه دربارهء سلطنت شياطين و فرار سليمان بيان شد ، معنى آن در تفسير امام ( ع ) چنين است كه « 3 » :\r\nاين يهوديان ملحد و ناصبيان ، چون از رسول خدا صلّى اللّه عليه و آله فضائل على بن أبي طالب ( ع ) را شنيدند و از رسول خدا و على ( ع ) معجزاتى مشاهده كردند و فهميدند كه خداى تعالى به دست آنان اين معجزات را ظاهر نموده است ، تورات و قرآن را ترك كردند و برخى از يهوديان و ناصبيان به يكديگر اعلام كرده ، گفتند : محمّد صلّى اللّه عليه و آله مردى است كه جز طالب دنيا نيست و حيله‌ها و نيرنگها و خرق عادات و سحرها را به همين منظور آموخته است و بعضى از آنها را به على ( ع ) ياد داده است . او\r\n\r\n\r\n","description":"","footnote":"\r\nوجود نداشتند .\r\n( 1 ) تفسير قمى ، ج 2 ، ص 238 .\r\n( 2 ) تفسير صافى ، ج 1 ، ص 127 و تفسير برهان ، ج 1 ، ص 138 .\r\n( 3 ) در تفسير بحار ، ج 9 ، ص 220 و در تفسير امام حسن عسكرى ، ص 191 و 192 اين حديث آمده است . همان تفسير امام ، طبع مدرسه امام الهدى ، ص 427 .\r\n","page_name":" 167 ","page_number":187},
  {"content":"\r\n\r\nمىخواهد در زندگى خود بر ما مالك شود و پس از خود نيز پادشاهى را به على ( ع ) واگذارد . آنچه مىگويد از خدا نيست همه گفته‌هاى او بر اين امر مبتنى است ، تا بر ما و بر بندگان ناتوان خدا با سحر و نيرنگهايى كه به كار مىبرد ، پيمان خويش را استوار كند . آنها مىگفتند : كسى كه از اين سحر بهرهء فراوان گرفت ، سليمان بن داود ( ع ) بود كه با سحر خويش بر همهء دنيا مالك شد و بر جنّ و انس و شياطين تسلط يافت و اگر ما برخى از آنچه را كه به سليمان تعليم داده فرا گيريم ، براى ما نيز ممكن است مانند آنچه را كه محمّد صلّى اللّه عليه و آله و على ( ع ) ظاهر نموده‌اند ، ظاهر كنيم و از آنچه محمّد صلّى اللّه عليه و آله ادعا كرد و براى على ( ع ) قرار داد ، ما هم قرار دهيم .\r\nدر نتيجه ، از شياطين پيروى كردند و آنان از آنچه شياطين نموده يا بخوانند ، پيروى مىكنند . در حالى كه مىخواستند بر كشور سليمان استيلا يابند ، يا با سحر و نيرنگهايى كه كسى درك نمىكند ، بر سلطنت سليمان مسلط شوند . يا ممكن است مقصود اين باشد كه از افترايى كه شيطانها بر سلطنت سليمان وارد كردند ، پيروى نمودند و گفتند سليمان با اين سحر حكومت كرده و ما هم به آن آگاهيم .\r\nيا منظور اين است كه ، آنان از آن شياطين كه سحر و اوراد مىخواندند تا قواى روحانى و طبيعى را به هم بياميزند و خوارق عاداتى ظاهر مىنمودند كه بشر از آوردن همانند آن ، عاجز مىماند ، و در ملك سليمان افسون‌كارى مىكردند ، تا آن سلطنت براى آنان ادامه يابد ، پيروى مىنمودند .\r\nاين يهوديان و نواصب و شياطين ، پنداشتند كه سليمان كافر است كه اين گونه كارها را انجام داده است .\r\n « وَ ما كَفَرَ سُلَيْمانُ »  : آن طور كه كافران مىگفتند ، سليمان كافر نشده و سحر به كار نبرده بود .\r\n « وَ لكِنَّ الشَّياطِينَ كَفَرُوا »  : امّا شياطين كافر شدند در حالى كه آنان\r\n\r\n","description":"","footnote":"","page_name":" 168 ","page_number":188},
  {"content":"\r\n\r\n « يُعَلِّمُونَ النَّاسَ السِّحْرَ »  : سحر را به مردم تعليم مىدادند ، و يا اينكه چون تعليم سحر مىدادند كافر شدند ، بنا بر آنچه اين جمله پاسخ پرسش مقدّر باشد .\r\n\r\nتحقيق دربارهء سحر\r\nسحر نامى است كه به گفتار يا كردار يا نقشى كه در صفحه‌اى باشد و در عالم طبيعت اثر كند ، چنانچه از اسباب طبيعى و عادى خارج باشد ، اطلاق مىشود .\r\nو آن تأثير ، به علت درهم آميختن قواى روحانى با قواى طبيعى حاصل مىشود . يا به علت تسخير قواى روحانى است ، به نحوى كه قواى روحانى طبق اراده جادوگر مسلط تصرف شود .\r\nو چنان كه بعضى گفته‌اند ، اين موضوع تخيّل محض نيست ، بلكه در واقع وجود دارد . تحقيق مطلب اين است كه گفته مىشود :\r\nعالم طبيعت ، بين ملكوت سفلى و ملكوت عليا واقع شده است و اهل عالم داراى تصرفى به اذن و فرمان خداوند در عالم طبيعت هستند ، اعم از اينكه بىواسطه باشد ، يا به توسط اسباب و وسايلى از نفوس ، بشرى . حال اگر نفس بشرى ( روان انسانى ) از وابستگيها رها و آزاد و مجرد و با رياضيات شرعى يا غير شرعى از تيرگيها پاك گردد و وجودش مناسب پذيرش مجردات علوى و سفلى گردد ، با اسباب و وسيله و يا بدون اسباب ، در اين عالم تأثير مىنمايد ، به اين گونه كه آنها را تحت تأثير و فرمان خود درآورده ، به سوى آن عوالم جذب مىكند و سپس خواسته‌هاى نفوس بشرى را چه شرعى و چه غير شرعى ، توجيه مىنمايد . هرگاه اين تأثير از جانب اهل عالم سفلى باشد ، به اسباب و وسايل آن سحر مىگويند و اين تأثير گذاردن و اثرپذيرى نيز ناميده مىشود .\r\n\r\n","description":"","footnote":"","page_name":" 169 ","page_number":189},
  {"content":"\r\n\r\nهرگاه تأثير از جانب عالم بالا باشد ، اين اثرپذيرى كه از آن حاصل مىشود ، معجزه و كرامت مىنامند . گاهى نفوس بشرى در جهت علوى و سفلى تقويت مىشود و در نتيجه ، خود بدون نياز به تأثير ، در ارواح اثر مىكند .\r\nاين تأثير و اثر حاصل از آن ، سحر ( از ملكوت سفلى ) و معجزه ( از ملكوت عليا ) ناميده مىشود .\r\nپس سحر ، وسيله و سببى است كه در ارواح خبيثه مؤثر است و آن سبب و علت ، يا در وجود آنان پنهان است ، يا تأثيرى است كه از اين ارواح در عالم طبيعت وجود دارد و درك آن براى ما روشن نيست .\r\nآنگاه ، بر هر دانش و بيان دقيقى كه كمتر درك شود ، اطلاق مىگردد . و به آن عالم يا دانشمندى كه اين علم پنهانى را داراست ، ساحر گفته مىشود و به وجهى قول خداى تعالى بر اين معنى است كه مىفرمايد :\r\n « يا أَيُّهَا السَّاحِرُ ادْعُ لَنا رَبَّكَ »  : يعنى اى ساحر ! از پروردگارت براى ما بخوان ! پس ساحر ، هم به صورت ستايش ( مدح ) و هم به گونهء نكوهش ( ذمّ ) آمده است .\r\n\r\nحكايت هاروت و ماروت و رمزهاى آن\r\n « وَ ما أُنْزِلَ »  : و آنان آنچه را بر ايشان نازل شده بود ، به مردم تعليم مىدادند و يا اينكه مىتوان آن را عطف بر  « ما تَتْلُوا الشَّياطِينُ »  كرد ( در آن صورت منظور اين است كه آنچه شيطانها بر آنها خوانده بودند و آنچه كه بر ايشان نازل شده بود ) . ممكن است لفظ تأخير باشد ( يعنى بايد پيش از اين مىآمد ) و در آن صورت ، عطف بر  « ما كَفَرَ سُلَيْمانُ »  است ، يا حال براى سحر ، يعنى در حالى كه سحر نازل نشده ) .\r\n\r\n","description":"","footnote":"","page_name":" 170 ","page_number":190},
  {"content":"\r\n\r\n « عَلَى الْمَلَكَيْنِ بِبابِلَ هارُوتَ وَ مارُوتَ »  : بر دو فرشته در بابل كه هاروت و ماروت بودند . اين دو اسم غير عربى است و لذا منصرف نيست ( تنوين و جر نمىپذيرد ) و ممكن است عربى باشد و از هرت و مرت گرفته شده باشد . چنان كه بعضى گفته‌اند ، در آن صورت به معنى كسر ( شكست ) است ، در اين مورد غير منصرف بودنش را وجهى نيست . و گفته شده « هرى » به معنى « الفجّ اللّحم » ، يعنى گوشت پخت آمده و ماروت از ( مرى ) باشد كه مصدرش « مريته » يا « ممارات » به معنى « جدل كرد » است و وزن آن دو ( هاروت و ماروت ) فلعوت است ، كه مانند طاغوت قلب شده هريوت و مريوت است .\r\nجائز است كه ماروت از « مار » ، « يمور » به معنى تحرّك و تموّج ( به حركت آمد و موج يافت ) ، يا از « مار » ، « يمير » به معنى فراهم آوردن غذا براى اهلش ، منظور باشد و هاروت از « هار الجرف » به معنى كوه شكافته شد ، باشد و وزن آن دو ، در اين صورت ، فلعوت است كه قلب نشده است .\r\nو به علت وجود « تا » و « علميّت » ، منصرف نيست « 1 » ( يعنى هرگاه اسم علمى تاء تأنيث داشته باشد ، تنوين و كسره نمىگيرد ، مانند خديجة ) و از حضرت صادق ( ع ) روايت شده كه فرمودند ، پس از حضرت نوح ( ع ) ، ساحران و وهم ايجادكنندگان ( چشم بندها ) ، شمارشان فزونى گرفت .\r\nپس ، خدا دو فرشته براى پيامبر آن زمان فرستاد تا جادوى ساحران را به آن پيامبر بياموزند تا وى بتواند به آن وسيله ، سحر آنها را باطل كند و آنها را به خودشان باز گرداند . پس آن پيامبر ، از آن دو فرشته همهء آن كلمات سحر را فرا گرفت و آنها را به فرمان خداوند به بندگان خدا رسانيد و\r\n\r\n\r\n","description":"","footnote":"\r\n( 1 ) هرگاه دو علت از علل 9 گانه زير با هم جمع شوند ، آن اسم غير منصرف است . 1 - عدل ( عدول از كلمه‌اى به كلمهء ديگر ) ، 2 - وصف ، 3 - تأنيث ، 4 - معرفه ، 5 - عجمه ( غير عربى بودن ) ، 6 - جمع ، 7 - تركيب ، 8 - وزن فعل ، 9 - الف و نون زايد .\r\n","page_name":" 171 ","page_number":191},
  {"content":"\r\n\r\nفرمان داد كه با خواندن آن كلمات ، سحرشان را متوقّف و باطل كنند و ساحران را از جادو كردن مردمان بازدارند . اين تعليم سحر ، به آن مىماند كه كسى بشناساند كه سمّ چيست ؟ نحوهء دفع سم و رفع خطر و غايلهء آن چگونه است ؟ از اين رو ، به دانش‌پژوه گفته مىشود كه اين سمّ است ، پس هر كه را ديدى كه مسموم شده است ، اين چنين اثرات نامطلوب آن را از بين ببر ، ولى مبادا كسى را با سمّ بكشى ! در پى اين سخن ، حضرت فرمود :\r\nو آنگاه آن پيامبر به آن دو فرشته امر كرد كه به صورت بشر بر مردم ظاهر شوند و آنچه را خداوند به ايشان ياد داده است ، به مردم تعليم داده ، موعظه كنند . « 1 » به حضرت صادق عليه السّلام منسوب است كه فرمود : فرشتگان از آسمان به زمين فرود مىآيند . . . ( تا آنجا كه گفت ) گروهى از آن فرشتگان گفتند : پروردگارا آيا بر آن آفريده‌ات كه در زمين عملى به خلاف رضاى تو انجام دهد و درباره‌ات توصيف دروغ نمايد ، خشم نمىگيرى ؟ ( تا آنجا كه فرمود ) ، پس خداى تعالى دوست داشت تا اينكه به فرشتگان قدرت و نفوذ و فرمانروايى خود را در جمع آفريده‌هايش نشان دهد . از اين رو ، به ملايكه وحى فرمود تا از بين خود دو فرشته را براى اين منظور برگزينيد تا اينكه آنان را بر زمين فرود آرم و سپس ، در طبيعت آنان ، خوردن ، آشاميدن ، شهوت ، حرص و آرزو را همچنان كه در فرزندان آدم بوده ، قرار دهم . و آنگاه ، آن دو تن را به طاعت خود مىآزمايم . پس ، فرشتگان براى اين كار ، هاروت و ماروت را كه در عيب‌گيرى به فرزند آدم ( ع ) ، سخت‌تر از ديگر ملايك بودند ، برگزيدند . پس ، خداى تعالى به آن دو ملك وحى نمود كه بر زمين فرود آييد كه من آنچه در فرزندان آدم\r\n\r\n\r\n","description":"","footnote":"\r\n( 1 ) عيون اخبار الرضا ، ص 147 ، وسايل الشيعة كتاب التّجاره ، ج 1065 و تفسير صافى ، ج 1 ، ص 154 .\r\n","page_name":" 172 ","page_number":192},
  {"content":"\r\n\r\nقرار دادم در شما نيز قرار مىدهم . سپس به آنان وحى فرمود كه متوجه باشيد چيزى را با من شريك مگردانيد و كسى را كه كشتنش را خدا حرام قرار داده مكشيد . و زنا مكنيد و خمر ( مشروبات الكلى ) منوشيد . سپس ، آن دو فرشته در ناحيه بابل فرود آمدند . آنگاه ، مكان بلندى بر آنها جلوه‌گر شد ، به آن‌سو رفتند ، ناگهان زنى زيبا و آراسته و معطّر و روى گشاده به سوى آنان آمد ، چون به او نگريستند ( چشمشان به او افتاد ) و با او سخن گفتند و درباره‌اش انديشيدند ، قلبا به او علاقه‌مند شدند و به سوى آن زن تمايل پيدا كردند و با انديشه فتنه و خوارى به زن روى آوردند و او را فريب دادند . اجمال خبر ( خلاصهء خبر ) اين است كه ، آن زن آنها را به سجدهء بت و نوشيدن شراب فرمان داد ، تا اينكه بتوانند با او زنا كنند . آنها با خود مشورت كردند و گفتند اين همان سه خصلت است كه خداوند ما را از آن نهى فرموده است . ليكن شهوت بر آنان غالب شد ، و درخواست زن را اجابت كردند . پس خمر نوشيدند و بت را سجده كردند . چون زن خود را آماده كرد و آن دو نيز آمادهء زنا شدند ، پرسنده‌اى ( سائل ) بر آنان وارد شد تا از آنان پرسشى نمايد چون پيش روى هم قرار گرفتند ، از او ترسيدند . آن شخص به آنان گفت : شما مشكوك و وحشت‌زده‌ايد كه با اين زن خلوت كرده‌ايد ، شما مردمان بدكارى هستيد ! سپس از ميان آنان بيرون رفت . در اين هنگام ، زن به آنان گفت : به خدا قسم كه اكنون شما نمىتوانيد به وصال من برسيد ، آن مرد از وصف حال شما آگاه شد و موضوع شما را به ديگران خبر مىدهد . پس بايد پيشدستى كرده ، پيش از آنكه شما را رسوا كند ، او را بكشيد . سپس مىتوانيد حاجت خود را برآوريد . آن دو فرشته ، در پى آن مرد رفته ، او را كشتند و به سوى زن باز آمدند ، ولى زن را نديدند . متوجه بد بودن كارشان شدند و آبروشان رفت . خداوند به آنها گفت : از اين دو گونه عذاب كدام را انتخاب مىكنيد ، كيفر آخرت و يا مجازات دنيا را ؟ آنها\r\n\r\n","description":"","footnote":"","page_name":" 173 ","page_number":193},
  {"content":"\r\n\r\nعذاب دنيا را برگزيدند ، كه در سرزمين بابل به مردم سحر و جادو تعليم مىدادند و چون تعليم سحرشان به انجام رسيد ، از زمين برخاستند و به سوى آسمان به حركت درآمدند . آنان تا روز قيامت ، نگونسار در هوا آويزان هستند « 1 » .\r\nگويند : اين قضيه پس از بالا رفتن ادريس به آسمان بوده است كه ملايكه گفتند : اين خطاكار بين ما چه مىكند ؟ خداى تعالى از گفتار آنها خوشنود نشد و آنان را در معرض امتحان قرار داده ، گفت : « از بين خودتان ، آنكه شايسته‌تر از همه است برگزينيد » . آنان سه تن از فرشتگان را انتخاب كردند كه يكى از آنها عزرائيل بود .\r\nپس آنان به زمين فرود آمدند و سرشت زمينيان با طبيعت آنان درآميخت و لباس آنان را پوشيدند . پس از آن ، عزرائيل از حكومت در زمين استعفا داد و خدا پذيرفت و او را به آسمان بالا برد ، ولى هاروت و ماروت در زمين در ناحيهء بابل باقى ماندند كه روزها بين مردم داورى مىكردند و چون شب فرا مىرسيد از طبيعت بشرى بيرون شده به سوى آسمان بالا مىرفتند . تا اينكه روزى زنى زيبا براى امر مهمّى به آنها مراجعه كرد . در دل آنها نسبت به آن زن علاقه‌اى پديد آمد و او را فريفتند . تا جايى كه براى حصول به مقصود ، آن سائل را ( چنان كه در خبر پيشين ياد شد ) كشتند و اسم اعظم را به آن زن آموختند ، اما چون خواستند با آن زن بياميزند ، چون او اسم اعظم را مىدانست ، به آسمان صعود كرد و مسخ شد و آنگاه ، به صورت ستاره‌اى درآمد « 2 » ( منظور از اين مثال ، رازها و رمزهاى سمبوليكى است ) . و نام او زهره شد كه همان\r\n\r\n\r\n","description":"","footnote":"\r\n( 1 ) تفسير عياشى ، ج 1 ، ص 52 . تفسير صافى ، ج 1 ، ص 127 . مجمع البيان ، ج 1 ، ص 175 .\r\n( 2 ) اين حديث كه مربوط به مسخ زن به شكل زهره است ، حضرت رضا ( ع ) نفى كرده .\r\nبه ترجمه عيون اخبار الرضا ، ص 286 ، مراجعه شود .\r\n","page_name":" 174 ","page_number":194},
  {"content":"\r\n\r\nستارهء زهره است . آن دو فرشته پس از اينكه فهميدند نافرمانى كرده‌اند ، در زمين باقى ماندند و با مشورت جبرئيل عذاب دنيا را بر عذاب آخرت ترجيح دادند . لذا در چاهى در غار كوهى در بابل ، آويزان شدند « 1 » . اين خبر ، به نحو ديگرى نيز گفته شده است كه اين قضيّه در عهد ادريس ( ع ) اتفاق افتاد ، و گزينش عذاب دنيا بنا به مشورت آن حضرت و درخواست او از خدا بوده است ، كه آن دو فرشته به عذاب دنيا گرفتار آيند .\r\nو نيز گفته شده است كه هاروت و ماروت مردانى صالح بودند كه بين مردمان به سر مىبردند و بينشان داورى مىكردند و به علت صلاح و شايستگى ، به ملك ( پادشاه قدرتمند توانا ) معروف شدند و اينكه كلمه به صورت « ملكين » به كسر لام نيز خوانده شده است ، اين نظر را تأييد مىكند « 2 » . بدان ، كه امثال اين گونه داستانها ، از رمزهاى پيامبران و حكماى گذشته است و از اين رو دربارهء آنها در اخبار و كتابهاى سيره ( يعنى روش زندگى انبيا و اوليا ) ، به تفاوت سخن گفته شده است و چون از رمزها بوده است ، عامّه مردم آن را بر مفاهيم عرف و معمول در جامعه حمل كرده‌اند و اين موجب شده كه نسبت به مقام پيامبران و فرشتگان معصوم از خطا ، مفاهيم عرفى كه توجيهش درست نيست ، نسبت داده شود .\r\nاز اين رو ، معصومان ( ع ) ، يك بار به آن اقرار فرموده ، بار ديگر انكار كردند . چنان كه به امام حسن عسكرى ( ع ) منسوب است كه از آن حضرت دربارهء هاروت و ماروت و آنچه به آنها نسبت داده شده و دربارهء آن سخن گفته شده ، پرسش شد . امام ( ع ) فرمود : به خدا پناه مىبرم از اين نسبتها ، فرشتگان خدا با الطاف خداوندگارى ، از خطا و از كفر و زشتيها\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 155 .\r\n( 2 ) تفسير صافى ، ج 1 ، ص 155 .\r\n","page_name":" 175 ","page_number":195},
  {"content":"\r\n\r\nمحفوظاند « 1 » .\r\nاما وجه درست آن اين است كه بگوييم ، مراد از دو فرشته ( دو ملك ) دو قوّهء علّامه ( نيروى علم ) و عمّاله ( نيروى عمل ) است ، كه خداوند آنان را از عالم ارواح فروفرستاد ، هر آنچه در بشر بود ، اعمّ از طبيعتهاى متضادّ و شهوتهاى گوناگون و افكار و عقايد متناقض ، در وجود آنان قرار داد ، پس آنها را به زن خوشبوى زينت شده‌اى كه همان نفس انسانى باشد ، كه در اخبار و روايات به زن تعبير شده ، مورد آزمايش قرار داد . و نفس آن دو قوّه را به پيروى از خود دعوت كرد ، از اين رو ، آن دو قوّه ( عامله و عالمه ) مفتون شهوتها و لذّتهاى نفس شدند و بهره‌يابى از اين دو ، جز با نوشيدن شراب غفلت و سجده در برابر بت هوا و هوس و كشتن آن ملك ، امكان نداشت . در حالى كه خدا آن ملك را براى اين فرستاده بود تا آنان را از پيروى نفس در آغاز كار باز دارد ، ولى چون آنان مىخواستند تا با نفس درآميزند و خواسته‌هاى نفس در آنان محكم و پابرجا شود ، توانايى آن فرشته مانع ( ملك زاجر ) از بين رفت . زيرا آن دو ، بر فرشته غالب شده بودند ، لذا چون گدايى نالان درآمد . زمانى كه بهره‌يابى از آن زن ( نفس ) با وجود آن سائل بر ايشان ممكن نشد ، او را بنا به فرمان زن ( نفس ) كشتند ( نداى وجدان را طبق درخواست نفس اماره در درون كشتند تا احساس گناه نكنند و دچار ملامت وجدان نشوند ) ، سپس ، جهت رسيدن به شهوات خويش ، راههاى پنهانى وضع نمودند تا به آن طريق در طبيعت تصرّف كنند ، يعنى با استمداد از ارواح خبيثه ( روانهاى ناپاك ) ، خواستند تا به خواهشهاى خويش برسند و از اين جهت ، خوى آنها سحر ناميده شد . آنگاه ، زن ( نفس ) از آن دو فرشته ( دو\r\n\r\n\r\n","description":"","footnote":"\r\n( 1 ) عيون اخبار الرضا ، ج 1 ، ص 148 و ترجمه آن ، ج 1 ، ص 284 و تفسير صافى ، ج 1 ، ص 155 .\r\n","page_name":" 176 ","page_number":196},
  {"content":"\r\n\r\nقوه علّامه و عمّاله ) علمى آموخت تا از عالم ملك برتر شده به روحانيهاى ستارگان بالا ، به ويژه روحانيّت زهره كه در واقع تربيت‌كننده و زينت‌دهندهء وجود آنان است ، رسيدند ( بايد دانست كه منظور از مسخ ، مسخ ملكوتى است ، نه مسخ ملكى ) .\r\nچون آن زن نفس به روحانيّت زهره رسيد ، گفتند : در اين حالت به صورت زهره مسخ شده‌اى ، و آن دو قوّهء در عالم طبيعت بنا به فرمان خدا به عذاب گرفتار آمدند ، زيرا در خدمت جسم و لوازم آن قرار گرفتند ، و به اعتبارى در چاهى كه هفتصد مرتبه دارد زندانى گشته ، يا در هوا معلّق ماندند .\r\n « وَ ما يُعَلِّمانِ مِنْ أَحَدٍ »  : و به هيچ كس جادو و راه باطل كردن آن را نمىآموختند .\r\n « حَتَّى يَقُولا إِنَّما نَحْنُ فِتْنَةٌ »  : تا آنجا كه مىگفتند ، ما آزمايشى براى مردم هستيم ، زيرا فتنه به معنى امتحان است ، يعنى خدا ما را براى آزمودن مردم قرار داده ، تا آنكه خدا بداند چه كسى در راه او جهاد مىكند و آن كس آنچه را كه براى دينش زيان‌آور است نمىآموزد ، و يا آنچه آموخته به كار نمىبرد و نيز چه كسى جهاد نمىكند .\r\n « فَلا تَكْفُرْ »  : پس ، به سبب ترك جهاد و آموختن چيزى را كه برايت زيان‌بخش است ، يا كاربرد آن و نيز به سبب ادّعاى خودخواهى و خود محورى و نسبت دادن آنچه آموخته‌اى به نفس خود - در حالى كه آن علوم عاريه‌اى از خدا است - ، كافر مشو .\r\n « فَيَتَعَلَّمُونَ »  : پس به ترك نصيحت ، مىآموزند .\r\n « مِنْهُما »  : از آن دو ملك يا از آن دو صنف ( دو قوّه ) سحر و آنچه بر دو ملك فرستاده شد ، « ما يفرّقون به بين المرء و زوجه » ، آنچه كه به وسيلهء آن ، بين مرد و زنش جدايى مىافكندند ، يعنى اعمال و گفتار و طلسم و تعويذ را آموخته ، اندرزهاى فرشتگان ( دو قوّه علّامه و عمّاله )\r\n\r\n","description":"","footnote":"","page_name":" 177 ","page_number":197},
  {"content":"\r\n\r\nرا ترك مىكنند ، و به بندگان خدا زيان مىرسانند ( مردم با پذيرش اغواى نفس ، از دو فرشته يا دو قوّه علم و عمل ، مواردى كه به زيان بندگان خدا باشد استفاده مىكنند )  « وَ ما هُمْ بِضارِّينَ بِهِ مِنْ أَحَدٍ »  ، در حالى كه نمىتوانند جز به اذن خدا به كس ديگر زيان رسانند ، يعنى به سبب علم مرد و زن يا به سبب آنچه آموخته بودند ، نمىتوانند زيانى برسانند .  « إِلَّا بِإِذْنِ اللَّهِ »  ، مگر به اذن و فرمان خدا « 1 » . منظور اين است كه آنها مىپنداشتند چون كتاب خدا را رها كرده و از آنچه شياطين بر ملك سليمان مىخواندند پيروى كردند ، و خوانده شيطان و چيرگى او را بر پادشاهى سليمان از آن خوانده‌ها ( ورد و طلسمها ) دانسته و به مردم سحر و جادو مىآموختند ، به طور كلى كارها را به عوامل ياد شده نسبت مىدادند ( در حالى كه چنين نيست ) ، اين توهّم پيش آمد كه آنها مىتوانند مستقلّا عمل كنند .\r\nلذا ، خداى تعالى اين توهّم را از انديشه مىزدايد و مىفرمايد :\r\nاين‌ها آزمايشهايى است از خدا كه به دست اينان انجام شده ، هيچ چيزى بدون اذن و اجازه خدا واقع نمىشود .\r\n « وَ يَتَعَلَّمُونَ »  : و مردم از آن « فرشته » يا از آن دو صنف ( قوّهء علّامه و عمّاله ) مىآموختند ،  « ما يَضُرُّهُمْ »  ، چيزهايى از انواع سحر و نيرنگ كه زيان‌بخش بود ، و غير از آنچه بين زن و مرد جدايى افكند نيز مىآموختند . يا اينكه منظور اين باشد كه به آنان آموختند آنچه را كه خاص است و آن به دو دليل است ؛ اول آنكه ، به آن امر خاصّ اهميت بيشترى بدهد ( كه جدايى افكندن بين زن و مرد باشد ) ، دوم اينكه ، مقام نكوهش را طولانى كند و به همين دليل هم حرف عطف آورده است كه ( تا اثر نامطلوب آن را مهم‌تر نشان دهد ) . يا اينكه منظور اين است كه آنها\r\n\r\n\r\n","description":"","footnote":"\r\n( 1 ) اين استثنا براى آن است كه تكرار لازم نيايد .\r\n","page_name":" 178 ","page_number":198},
  {"content":"\r\n\r\nاز غير آن دو صنف ( عمّاله و علّامه ) آنچه از علوم و حرفه‌ها كه زيان‌بخش بوده مىآموختند . يا اينكه از هر چه كه مىآموختند جهت دنيوى آن را ياد مىگرفتند ، تا به دينشان زيان رسانند و در نتيجه دنياى آنها نيز به پيروى از دينشان زيان مىديد . آنها چيزى را كه براى دين آنان سودمند باشد ياد نمىگرفتند ، تا در نتيجهء تعليم آن براى دنياى آنها هم سودى حاصل آيد .\r\n « وَ لا يَنْفَعُهُمْ »  : و اين در حالى بود كه آنان به خاطر سوديابى به آموزش امر شده بودند . براى همين منظور هم به زمين فرود آمده بودند .\r\n « وَ لَقَدْ عَلِمُوا لَمَنِ اشْتَراهُ »  : و در حقيقت ، آموختگان سحر مىدانستند كه هر كس آن را بخرد ، از آخرت بهره‌اى ندارد ، يعنى آنها چيزى را كه شيطانها بر آنها خوانده بودند ، در مقابل كتاب خدا مىخريدند . مانند اينكه كتاب خدا ، بر حسب فطرت تحت ملكيّت آنان است . به خلاف آنچه شياطين مىخواندند كه آن را ملك خود نمىدانستند ، زيرا كتاب تدوينى خدا صورتى از كتاب تكوينى او است و صورت انسانى نمونهء كوچكى از كتاب تكوينى است . آنچه شياطين مىخوانند ، به انسانيت منسوب نيست ، بلكه ضدّ انسان بوده و با حقيقت انسانى منافات دارد . پس خريدن آن در مقابل كتاب خدا ، آن گونه خريدنى است كه كالاى پست ولى بىارزشى را در برابر كالاى با ارزشى كه در دست اوست بدهد ( گويى اين كالاى بىارزش را به عنوان قيمت خريد آن كالاى پست تسليم مىكند ) .\r\nبنابراين ، اندكى بعد فرمود ، و لبئس ما شروا به انفسهم ( و چه بد است آنچه جانهاى خود را به آن فروختند ) ، يا اين معنى است كه آنان مىدانستند كه آن كس آنچه را زيان‌بخش بوده ، در برابر آنچه كه سودبخش بوده ، خريدارى كرده است . آن‌چنان است كه گويا آنچه را كه به نفعش بوده ، مملوك خود حساب كرده و لذا آن را بهاى آن قرار داده\r\n\r\n","description":"","footnote":"","page_name":" 179 ","page_number":199},
  {"content":"\r\n\r\nاست .\r\n « ما لَهُ فِي الْآخِرَةِ مِنْ خَلاقٍ »  : و در آخرت ، از آن بهره‌اى نمىبرد .\r\n « وَ لَبِئْسَ ما شَرَوْا بِهِ أَنْفُسَهُمْ »  : همان طورى كه دريافتى ، در واقع كتاب خدا وجود خود آنان است . بنابراين ، كتاب خدا را كه وجود خود آنان است به بدى فروختند و نيز آنچه را كه برايشان سودآور بوده ، به بدى فروختند ، زيرا اين سود ، از شئون و مراتب نفسشان محسوب مىشود . كه شأن هر چيزى ، از جهتى عبارت از خود آن است . يا مقصود اين است كه : آنان با خريدن آنچه را كه شياطين مىخواندند ، در برابر كتاب خدا و در حقيقت ، نفس خود را در معرض فروش براى شيطان قرار دادند و در نتيجه ، نفسهاى خود را در مقابل امور عرضى و هدفهاى ناپايدار ، به شيطان فروختند . يا معنى آن اين است كه چه بد است اينكه براى خويش خودخواهى خريدند ، كه پيش از اين ، در آيه‌اى مانند اين آيه ، بيان شده است .\r\n « لَوْ كانُوا يَعْلَمُونَ »  : اگر مىدانستند آنچه مرتكب شده‌اند ، يا آنچه را كه خريده‌اند ، از آن خوددارى مىكردند . يا اينكه اى كاش مىدانستند و چنين كارى انجام نمىدادند .\r\n\r\nتحقيق دربارهء علم و مصداقها و حقيقت آن\r\nبدان كه ، علم بر مطلق ادراك انسانى اطلاق مىشود ، حال چه به وسيلهء قواى مدركه ظاهرى انسان صورت پذيرد يا به وسيلهء قواى باطنى آن ، و تفاوتى ندارد كه ادراك جزئى باشد يا كلّى ، و تصور باشد يا تصديق . به ادراك ديگر حيوانات علم گفته نمىشود ، زيرا علم ، مطلق ادراك نيست ، بلكه وقتى در عرف عام ، ادراك گفته مىشود كه مفهوم شعور به شعور ( آگاهى به آگاهى ) از آن حاصل شود ، و ادراكى كه به شدت گرايد و بيشتر شود ، يعنى در پى آن ادراك ديگرى كه برتر از آن باشد پيش آيد\r\n\r\n","description":"","footnote":"","page_name":" 180 ","page_number":200},
  {"content":"\r\n\r\n( با هر ادراك ، دامنه ادراك وسيع‌تر و بيشتر شود و ادراك بالاترى به دست آيد ) ، آن ادراك در طريق انسانى بوده و به اصطلاح شارعان ( اهل شرع ) ، علم محسوب گشته و به آن ، ادراك كلى يا مركّب اطلاق مىشود و آن ، در برابر معرفتى است كه ادراك جزئى يا ادراك بسيط به كار مىرود ، و بر تصديق ، اعم از اينكه ظنّى باشد يا علمى ، يقينى باشد يا عادتى و يا اينكه برهانى باشد نيز ، علم ناميده مىشود . بر فنون و صنعتها و حرفه‌هاى علميّه ، بدون اينكه لازم باشد تا براى آنها ادراك كننده‌اى در نظر گرفت ، علم گفته مىشود ، و بر ملكه انسان كه بر اثر ممارست و آموزش و تمرين حاصل مىشود ، و انسان را بر تفصيل مسائل و محكم‌كارى به آنها قادر مىكند نيز ، علم گفته مىشود . چون دانشها و دريافتها با هم مخالف و متضاد ، فنون و صنعتها گوناگون‌اند ، دانشها و بىدانش‌ها همانند هستند و از يكديگر تميز داده نمىشوند ، مگر بر آنهايى كه به سراى علم ( دار العلم ) به وجهى بصيرت و بينايى پيدا كرده‌اند ، و آنان اهل بصيرت هستند كه مىتوانند تشخيص‌دهنده كدام يك از ادراكها ، از سراى علم و كدام يك از آنها ، از سراى جهل صادر شده است و كدام يك از اين ادراكها انسان را به علم و كدامين ادراك انسان را به جهل مىكشاند ، از سويى ، چون وجود اين گونه اشخاص بصير بسيار كم ، بلكه نادر است ، طالبان اين گونه بصيرت و بينش ، بسياراند . از جهت تشابه علمها و جهلهاست ( دانشها و نادانيها ) كه بسيارى از دانش‌پژوهان ، از راه حق گمراه مىشوند ، و جهل را علم ، و گمان را يقين ، به حساب مىآورند ، تا آنجا كه خيال مىكنند ، در وراى گمانهاى آنان ديگر علم و ادراكى وجود ندارد . به همين دليل ، به بررسى علم و اقسام آن و تميز آن از جهل و مهمّات فنون آن پرداخته مىگوييم ، علم مانند وجود و ساير صفات حقيقى الهى ، حقيقت مشككه‌اى است كه داراى مراتب بسيار است ، چنان كه در مراتب وجود مىگوييم كه :\r\n1 ) بالاترين مراتب ، واجب الوجود است ( تعالى شأنه ) . 2 ) مرتبهء\r\n\r\n","description":"","footnote":"","page_name":" 181 ","page_number":201},
  {"content":"\r\n\r\nبعدى آن ، فصل او است كه مشيّت و حقيقت محمّديه صلّى اللّه عليه و آله و علويّت على ( ع ) و نفس رحمان و مقام معروفيّت ناميده مىشود كه آن واسطه بين حق و خلق است و لذا به آن حقّى گويند ، كه به سبب حق آفريده شده . 3 ) مرتبه پس از آن ، قلمهاى عالى است كه خود داراى انواع و مراتب چندى است . 4 ) مرتبهء از آن الواح نوريّه است ، كه آن داراى مراتب كلّى و جزئى است . 5 ) مرتبهء از آن الواح عينيّه است كه انسان و آسمانيان و زمين و زمينيان را در برمىگيرد . علم نيز در مراتب عاليه از جهت روشن بودن و پنهان بودن ماهيّتها و ناپيدا بودن تعيّنات و محو گشتن كثرتها و ظهور آن مراتب به خود آنها و نمايان شدن حقايق ديگر بر آنها و پديدار شدن و كشف آنها نزد غير و ادراك خود از درك خود ، علم و عقل ناميده مىشود ، همان طورى كه به آن وجود نوريّه مىگويند .\r\nو اما در مراتب مادّيات ، به طور مصنوعى آنچه مربوط به زمين است ، به علّت پنهان بودن وجود و چيرگى عدمها و يقينها و پنهان بودن حقيقت آنها از خودشان از غير خود و به دليل آن شعور و آگاهى ضعيف و پنهان ، در حقيقت به آنها علم گفته نمىشود . زيرا هر چيزى به قدر وجود خودش شعور دارد ، امّا آن شىء ، به شعور خود آگاهى ندارد ، چنان كه خداى تبارك و تعالى مىفرمايد :  « وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ  « 1 » ، ( هيچ چيزى وجود ندارد مگر اينكه به حمد و ستايش خدا مشغول است ، امّا آنان به تسبيح خويش آگاهى ندارند ) .\r\nمنظور اين است كه همه به تسبيح حق مشغول‌اند و از آگاهى برخوردار ، ولى آنان را آگاهى به تسبيح خويش نيست ( در صورتى كه لا يفقهون به\r\n\r\n\r\n","description":"","footnote":"\r\n( 1 ) در بيشتر قرآنها ، لا تفقهون آمده است ، و مفسّر محترم نيز در سوره اسراء آيه 46 را مانند قرآنهاى ديگر ( لا تفقهون ) آورده است . ولى در اينجا ، قول لا يفقهون را براى اثبات مدّعا ياد كرده است .\r\n","page_name":" 182 ","page_number":202},
  {"content":"\r\n\r\nصيغه غايب خوانده شود ) و همچنين است مطلب و مقصود در ادراك حيوان كه حيوان با وجود احساس مدركات ظاهرى و نيز ادراك به مدارك باطنى ، چون آگاهى به شعور خود ندارد ، به ادراكش علم گفته نمىشود ( به آگاهى خويش آگاهى ندارد ، بنابراين از دانش برخوردار نيست ) . و سرّ مطلب اين است كه فعليّت وجود در مادّهء اول عين بالقوّه بودن است و در مرتبه نبود است و در نفس خود وجودى ندارد ، تا اينكه براى خودش وجودى داشته باشد ، يا اينكه وجود ديگرى مرحله‌اى از وجود آن باشد . بنابراين ، نه به خود عالم است ، و نه به غير خود علمى دارد . زيرا علم به چيزى ، عبارت است از وجود آن شيء براى عالم و حضور آن شيء در نزد او . مادّه دوم ، همان امتداد جسمانى و صورتهايى است كه در آن مادّه منقّش است ، از قبيل صورتهاى عناصر و جمادها و نباتها كه نوعى فعليّت و وجودى فى نفسه ( در خود ) و لنفسه ( و براى خود ) براى آنها هست ، امّا فعليت آن تحت همان حالت بالقوّه نهان است ، و وجود ذاتى آنها عين عدم آنهاست ، و وجود يافتن آنها عين همان سپرى شدن آنهاست . بنا بر آنچه نزد صوفيان ثابت و مقرر گشته است و برخى از فلاسفه كه از آنها تقليد كرده ، آن را حركت جوهرى و نوشدنهاى ذاتى ناميده‌اند . و اينكه موجودات عالم طبيعت به تمامى موارد و صور و اوصاف و اعراض آن از جهت ذات خود در محل فنا و نيستى ، و از جهت پديدآورنده آن در بقاى دو وجود هستند . وجود آنها فى نفسه عين عدم آنهاست و ناپيدا بودن آنها از ذات آنهاست . به علاوه ، جزئى از اجزاى نامتناهى امتداد جسمانى كه فرض شود از ما سواى خود و از كلّى در غيبت است و كلّ آن بر اجزايش غايب است و هر چيزى كه چنين باشد نه براى او حضورى در نزد غير موجودات ، نه براى غير ، حضورى در نزد او است ، پس نه به نفس خويش عالم است و نه معلوم غير خويشتن است .\r\n\r\n","description":"","footnote":"","page_name":" 183 ","page_number":203},
  {"content":"\r\n\r\nمگر براى كسى كه امتداد جسمانى به او استوار بوده و نزد او و غيبت به حضور و تجدّد به ثبات تبديل مىشود و غير انسان ، يعنى حيوانات غير ناطق از آن جهت كه نفس حيوانى آنها داراى يك نوع تجرّدى از مادّه است ، لذا داراى وجود فى نفسه ( در خود ) و لنفسه ( براى خود ) است . پس لنفسه ( براى خود ) هم عالم است و هم معلوم و نسبت به غير خود نيز همين حال را دارد . امّا علم و ادراك او به صورت مجرّد از مادّه نيست كه تجرّد آن مانند تجرّد نفس حيوانى از مادّه باشد پس عالم به غير خود نيز ، هست . امّا علم و ادراك او چون مجرّد از شعور به شعور و شدّت يافتن است ( به آگاهى خود آگاهى ندارد و آگاهيش بيشتر نمىشود ) ، به آن علم گفته نمىشود ، بلكه احساس و ادراك گويند .\r\nو امّا انسان در آغاز جدا شدن از مادّه و استقرار قرارگاه خويش ، حالش مانند حال جماد و در حدّ فاصل ( برزخ ) بين جماد و نبات واقع شده است ، سپس نبات گشته ، پس از آن حيوان مىشود ، حيوانى چون كرم كه داراى توانايى اندك براى حركت خفيف باشد . و از جهت حسّ لامسه ، ادراك ضعيفى دارد ، چون متولّد شود از جهت ادراكهاى ظاهرى ، حيوان كامل مىشود ، امّا از جهت ادراكهاى باطنى ، حيوانى هنوز ضعيف است ، تا اينكه به دو سالگى يا سه سالگى برسد ، كه در آن موقع ، از جهت ادراكهاى ظاهرى و باطنى حيوان كامل مىشود و تفاوتى بين او و بين جنسهاى سه‌گانه ( جماد ، نبات و حيوان ) در اين مرتبه‌ها نيست ، جز اينكه او در راه انسان واقع و بر چيزى از مرتبه‌هاى سه‌گانه توقف ندارد و وجود او نه به شرط چيزى است . به خلاف آن مراتب سه‌گانه ( جماد ، نبات و حيوان ) كه در مقام و مرتبه خود متوقّف‌اند و رشد و كمال برتر ندارند و استعداد آن را نيافته‌اند كه از حدّ و مرتبه خويش تجاوز كنند . امّا شعور بسيط انسان در آن مراتب ، همانند شعور آن سه مرتبه ديگر ، علم ناميده نمىشود . هر چند اين آگاهى در حال شدّت يافتن باشد .\r\n\r\n","description":"","footnote":"","page_name":" 184 ","page_number":204},
  {"content":"\r\n\r\nچنان كه دانستيد ، شعور جماد و نبات در واقع آگاهى محسوب نشده و به آن ادراك و شعور گفته نمىشود . پس چگونه مىتوان به آن علم اطلاق كرد ؟ حيوان اگر چه شعور او آگاهى و ادراك محسوب مىشود ، امّا چون در حال شدّت يافتن نيست و آگاهى به شعور براى او حاصل نمىشود ، باز به آن علم نمىتوان گفت . چون كودك به حدّ تميز و تشخيص برسد و ادراك معقولات بديهى نمايد ، به او عالم و به ادراكش علم گفته مىشود ، زيرا آگاهى به شعور با شدت ادراك در طريق انسانى براى وى حاصل شده است .\r\nاز اينجا دانسته مىشود كه از همان ادراكى كه اسم علم از آن سلب شده بود ، وقتى كه آن ادراك با شدّت همراه با شعور مقارن شد و در طريق انسانى شدّت يافت ، به آن اسم علم اطلاق مىشود و دور زدن اطلاق علم بر ادراك و سلب علم از آن بر محور وجود شعور به شعور ، خود دليلى بر اعتبار شعور به شعور در اطلاق علم مىشود و اعتبار شدّت يافتن ادراك در صدق علم ، از اشاره‌هاى آيات و اخبار استفاده مىشود ، و فطرت هم به اين امر داورى دارد كه علم اقتضاى عمل خويش را دارد ، زيرا علم به اقتضاى وجود خويش عمل خود را خواستار است ، زيرا انسان تشنه ، هرگاه بداند كه پشت ديوار آبى است و بداند كه نمىتواند به آن برسد مگر با حركتى در جهت آن ، در اين صورت علم او وى را به حركت در جهت آن وامىدارد .\r\nعلاوه بر اين ، در اخبار نيز به اين مسئله اشاره‌هايى شده است . از سويى طبق اخبار گوناگون كه به طور صريح و آشكار آمده ، عمل هم موجب علم مىشود ، مانند اين خبر :\r\nهر كه به علمش عمل كند خدا او را به علمى كه مىداند ، عالم مىگرداند .\r\nدر كتاب خدا نيز به اين امر اشاره شده ، كه مىفرمايد :  « وَ اتَّقُوا اللَّهَ وَ \r\n\r\n","description":"","footnote":"","page_name":" 185 ","page_number":205},
  {"content":"\r\n\r\n يُعَلِّمُكُمُ اللَّهُ »  « 1 » . ( پرهيزكارى الهى پيشه كنيد در حالى كه خداوند به شما مىآموزد ) .\r\nدر اين آيه ، خداى متعال ، تعليمى را كه موجب علم است ميراث تقوى قرار داده است .\r\nبنابراين ، تعريف علم اقتضاى علم دارد ( يعنى علم تكميلى نتيجه بر علم ابتدايى است ) . خداى تعالى در سوره تكاثر اين مسئله را به صراحت بيان نموده كه اقتضاى علم شدت و افزونى در علم است .\r\nچنان كه مىفرمايد :    « كَلَّا لَوْ تَعْلَمُونَ عِلْمَ الْيَقِينِ لَتَرَوُنَّ الْجَحِيمَ * ثُمَّ لَتَرَوُنَّها عَيْنَ الْيَقِينِ »    ( حقّا اگر از روى يقين بدانيد البته جهنّم را خواهيد ديد .\r\nسپس به چشم يقين خواهيد ديد ) « 2 » .\r\nمولوى قدّس سرّه ، دربارهء اينكه علم ، اقتضاى شدّت يافتن دارد ، مىگويد :\r\n اين عجب ظنّى است در تو اى مهين * كه نمىپرد به بستان يقين \r\n هر گمان تشنه يقين است اى پسر * مىزند اندر تزايد بال‌وپر \r\n چون رسد در علم بس پويا شود * مر يقين را علم او جويا شود \r\n علم جوياى يقين باشد بدان * وين يقين جوياى ديد است و عيان \r\nمثلا ، هرگاه انسان عوعوى سگى را بشنود و ذهنش متوجه اين\r\n\r\n\r\n","description":"","footnote":"\r\n( 1 ) سوره بقره ، آيه 282 .\r\n( 2 ) سوره تكاثر ، آيه 5 ، 6 و 7 .\r\n","page_name":" 186 ","page_number":206},
  {"content":"\r\n\r\nمسئله شود كه خشمى بر او چيره نشده و از آن ، به اينجا رسد كه اين خشم زاييده ربّ النّوع او است و از آن به فرمانروايى ربّ الارباب پى ببرد . در اين صورت ، اين گونه شنيدن كه موجب وصول به اصل علم است علم است . همچنين ، اگر بشنود كه پيامبر وقت او بگويد :\r\n « فَاتَّقُوا اللَّهَ وَ أَطِيعُونِ »  « 1 » : اى قوم من تقواى الهى پيشه كنيد و از من فرمانبردارى نماييد كه فرمانبردارى و شنيدن گفتار من ضمانت رستگارى دنيا و آخرت است . حال اگر بر طبق شاكله ( منش ) شخصى چنين نتيجه‌گيرى و ادراك كند ، كه رستگارى دنيا به زيادى مال و رياست‌فروشى بر بندگان و كشورگشايى است . چه آن گفتهء پيغمبر را به درستى طلب خود حمل كند يا نكند ، به هر حال ، ادراك او علم نيست ، بلكه جهل است .\r\nچنين است مسئله در يادگيرى پيشه‌هاى علمى كه اگر او سحر و جادو و به خاطر اطلاع بر راههاى پنهانى به خاطر حفظ دين خدا و بندگان ناتوان و باطل نمودن سحر بياموزد ، و شطرنج را از جهت آگاهى بر چگونگى حركت در خانه‌هاى شطرنج و پيروزى بر دشمن آموخته باشد ، و آن را در جهت مسير قواى خويش در مدارج آخرت و غلبه بر دشمنى كه شيطان و لشكريان اوست به كاربرد ، ادراك او علم محسوب مىشود ، و هرگاه فقه يا علم الاخلاق يا علم عقايد دينى را بياموزد و مقصود او از آموختن آن عمل و فرمانبردارى از بايدها و نبايدها و تبديل اخلاق نباشد و در جهت ترقّى از حضيض علم به اوج يقين و شهود نباشد ، بلكه مقصود او جلب دوستى مردم و رياست‌طلبى بر آنان و شهرت در سرزمينها و تصرف در اوقاف و رسيدن به مقامهاى شرعى و\r\n\r\n\r\n","description":"","footnote":"\r\n( 1 ) برگرفته از آيات 108 ، 110 ، 126 ، 131 ، 144 ، 150 ، 163 و 179 سوره شعراء كه  « فَاتَّقُوا اللَّهَ وَ أَطِيعُونِ »  آمده است .\r\n","page_name":" 187 ","page_number":207},
  {"content":"\r\n\r\nغير شرعى يا غير آن از غرضهاى نفسانى باشد ، آن ادراك جهل است نه علم .\r\nپس مدارك علمى و يا جهلى بودن ادراك ، خاستگاه انسانى است نه به صورت چيزهاى ادراك شده و پيشه‌ها ، پس چه بسا دانشجوى فقه نوهء شيطان ، بلكه فرزند شيطان باشد ، و دانشجوى سحر و شطرنج و موسيقى كه فقها آموزش آن را حرام دانسته‌اند ، ادراك علمى او محسوب شود .\r\nخلاصه هر چه از شخص ناقص ، بدون اجازه و پيروى از كامل اخذ شود ، موجب نقص و بيمارى در وجود آن جوينده مىشود ، و هر چه كامل يا ناقص با اذن و اطاعت از شخص كامل بگيرد ، آن دريافت ، كمال و فضيلت محسوب مىشود .\r\nمولوى قدس سره دراين‌باره چه خوب فرموده است كه :\r\n دست ناقص دست شيطان است و ديو * زان كه اندر دام تكليف است و ريو \r\n كاملى گر خاك گيرد زر شود * ناقص ار زر برد خاكستر شود \r\n جهل آيد پيش او دانش شود * جهل شد علمى كه در ناقص رود \r\n هر چه گيرد علّتى علّت شود * كفر گيرد ملّتى ملّت شود \r\nنتيجه اينكه هر ادراكى كه موجب پشت كردن به دنيا و رو كردن به آخرت باشد ، نزد اهل اللّه علم ناميده مىشود . و هر ادراكى كه اين چنين نباشد ، علم محسوب نمىشود . و عالم كسى است كه با روى نمودن\r\n\r\n","description":"","footnote":"","page_name":" 188 ","page_number":208},
  {"content":"\r\n\r\nبه سوى آخرت مىداند در معاش و معاد خويش به چه چيز نياز دارد كه وى را به كار آيد و دانش‌پژوه كسى است كه جوياى ادراك چيزى باشد كه در جهت رو كردن به آخرت وى به كار آيد و نيازش را برآورده كند .\r\nپس ، هر كه به دنيا رو كند عالم نيست ، گرچه همهء مسائل شرعى و مطالب اخلاقى و عقايد دينى را با برهان يقينى ادراك كند و چه خوب گفته شده : « علم آن چيزى است كه با غرضهاى دنيايى و خواسته‌هاى نفسانى جمع نگردد و آنچه با اين‌ها جمع مىشود ، آن جهل مشابه به علم است و علم نيست » .\r\nو سخن معصوم ( ع ) كه فرمود : « طلب علم بر هر مرد و زن مسلمان واجب است « 1 » » ، به اين گونه ادراك اشاره دارد ، حال چه با نشستن در مدرسه باشد يا با كسب معيشت و گرنه اكثر مردم از اين فضيلت محروم مىشوند ، و معصوم ( ع ) فرموده : « عالم ! يا متعلّم باش و از گروه سوم ( خرمگس ) مباش كه هلاك مىشوى » « 2 » ، به اين علم و درخواست چنين علمى اشاره دارد ، و گرنه براى بيشتر مردم اين امر يك فرمان غير ممكن است .\r\nآنچه در اخبار بسيار از اقسام علم و طلب دانش و اقسام عالم آمده ، به آنچه ياد شد دلالت دارد ، چنان كه روايت شده است كه : رسول خدا صلّى اللّه عليه و آله به مسجد وارد شد ، مردى را ديد كه گرد مردى نشسته است ، فرمود : اين شخص چه‌كاره است ؟ پس گفته شد : علّامه است . پس از آن پرسيد : علّامه چيست ؟ گفتند : عالم‌ترين مردم به انساب عرب و وقايع آنها و روزگار جاهليت و اشعار عربى . پس پيامبر صلّى اللّه عليه و آله فرمود : اين دانشى است كه از ندانستن آن زيانى حاصل نمىشود و از دانستن آن سودى\r\n\r\n\r\n","description":"","footnote":"\r\n( 1 ) اصول كافى ، ج 1 ، حديث 1 ، ص 30 . امّا كلمه مسلمه يعنى زن مسلمان نيامده ( باب فضل العلم ) ولى در بحار ، ج 1 ، ص 177 ، مسلم و مسلمه هر دو ياد شده است .\r\n( 2 ) اصول كافى ، ج 1 ، حديث 3 ، ص 34 با كمى اختلاف .\r\n","page_name":" 189 ","page_number":209},
  {"content":"\r\n\r\nعايد نمىشود . پس پيامبر صلّى اللّه عليه و آله فرمودند : تنها علم بر سه گونه است :\r\n1 ) آيه محكم . 2 ) امور واجبى كه مبتنى بر عدل است . 3 ) سنت پابرجا . و هر چه جز اين سه مورد باشد ، آن زيادى است « 1 » . كه اين سخن به اقسام سه‌گانه علوم عقلانى و نفسانى و جسمانى اشاره دارد ، از آن جهت كه شامل رو كردن به معلوم و عملى است كه مستلزم شدت يافتن است .\r\nبنابراين ، آيه محكم عبارت است از علوم عقلانى كه عالم چيزى از حقايق معلومات را فرا مىگيرد ، و از آن لذّت مىبرد ، و اگر چنين نبود ، آيات ، يعنى نشانه‌ها و آينه‌ها نمىبود ، پس آيه محكم چيزى است كه در آن ترديد و شكّ و نابودى جايى ندارد ، و گرنه محكم به آن آيه اطلاق نمىشود . به خلاف علوم خيالى كه فيلسوف و متكلّم آنها را با استخدام خيال در جهت قوه عاقله درمىآورد و خود را به آن مىآرايد و آن را وسايلى براى خواستهاى نفسانى قرار مىدهد . كه شامل متاعهاى دنيوى و غرضهاى نفسانى است ، تا به آن وسيله از بار سنگين اطاعت از شرع برهد ، چه اين گونه دانستنيها ، آيات ( نشانه‌ها و آينه‌ها ) نبوده و از شكّ و زوال محفوظ نيستند . از آن جهت ، آن علوم به سبب تقليد از امثال خودشان ، گرفته شده‌اند . امّا « فريضه عادله » ، عبارت است از علوم نفسانى كه به رذايل و فضائل اخلاقى مربوط است ، به نحوى كه عالم به آنها از امور ناپسند و ناهنجار گسسته ، به خصلتهاى پسنديده زينت و زيور مىيابد ، زيرا اطلاق واجب بر آن ، به اعتبار اين تخليه و تحليه است ( تهى كردن خويش از صفات ناپسند و آراستگى به صفات پسنديده ) .\r\nهمچنين است اطلاق كلمه عادله بر آن ، زيرا معنى علم عادل آن است كه عالم به آن عادل بوده يا اينكه معلوم او از امور متوسّط باشد ، يعنى از افراط و تفريط به دور باشد ، و معلوم اخلاقى متوسّط نيست ، مگر اينكه\r\n\r\n\r\n","description":"","footnote":"\r\n( 1 ) كافى ، ج 1 ، حديث 1 ، ص 32 .\r\n","page_name":" 190 ","page_number":210},
  {"content":"\r\n\r\nمتوجّه امور جزئى باشد كه در عالم وجود دارد .\r\nهمين است معنى اينكه لازم بودن علم به عمل كردن به آن ، خود مستلزم آن است كه آن دانش به علم ديگرى كه روى به آخرت دارد ، منتهى شود .\r\nامّا سنّت پايدار ، عبارت است از : علوم قالبى كه از پيامبر صلّى اللّه عليه و آله يا جانشين او گرفته شده و عامل به آن ، از كجى دور ، از افراط و تفريط بر كنار و ميانه باشد . يا اينكه آن علم بتواند امور مهمّ صاحب علم را در دنيا و آخرت كفايت كند ، زيرا سنّت به حسب عرف و لغت ، معانى متعدّدى دارد . از آن جهت كه صاحبش را به سوى عمل مىكشاند . زيرا نام‌گذارى علوم بر سنت ، جز به اعتبار عمل نيست و كلمه قائمه ( سنّت قائم ) از « قام » است ، به معنى راست و متعادل . به هر دو معنى وصفى است ، براى حال آنكه فعل « قام » متعلق به او است ، پس « سنّت قائم » به معنى سنّتى است كه صاحبش به آن قيام دارد . يا اين كلمه از « قام المرآة » ، يعنى نيازمنديهاى زنش را به عهده گرفت و مخارج او را پرداخت و نيازهاى او را برآورد . كه به اين معنى وصفى به حال خود موصوف است ، پس عمل و روى نمودن به سوى آخرت از مفهوم هر دو كلمه اخذ شده است ( از معنى كلمه فريضه عادله و سنت قائمه ) . مانند اين سخن ، حديثى است كه از حضرت صادق ( ع ) دربارهء اقسام علم روايت شده كه فرمودند :\r\nطالبان علم سه دسته‌اند ، به ذات و صفات ويژه‌شان آنها را بشناسيد . صنفى براى نمايش نادانى و خودنمايى آن را مىجويند ، گروهى براى زورگويى و گردن فرازى و ختل « 1 » ، دسته‌اى هم براى فهم و خرد . آنكه داراى جهل و خودنمايى است ، موذى و خودنماست و در\r\n\r\n\r\n","description":"","footnote":"\r\n( 1 ) ختل ، مانند ضرب ، ارباب ضرب است و به معنى يارى در فريب و نيرنگ است .\r\nماضى آن ختل و مصدر آن ختلا و ختلانا است ( مصحّح تفسير )\r\n","page_name":" 191 ","page_number":211},
  {"content":"\r\n\r\nمحافل مردم داد سخن مىدهد ، نام علم مىبرد و حلم را مىستايد . از سر تا پا اظهار خشوع مىكند ، ولى دلش از پارسايى تهى است . خدا از اين وضع ، بينى او را بكوبد و كمرش را ببرد « 1 » . آنكه اهل گردن فرازى و فريب است ، نيرنگ‌باز « 2 » و چاپلوس است ، به همگنان خود گردن‌فرازى كند و براى توانگران پست‌تر از خود ، تواضع نمايد ، او خورندهء حلواى « 3 » ( رشوه‌ها ) آنها و آتش افروزنده و در هم شكنندهء دين خود است .\r\nخدايش بر اين روش وى را گمنام كند و از آثار علما ، اثرش را براندازد .\r\nآنكه داراى فهم و خرد است دچار شكسته حالى و اندوه و بىخوابى است . شب كلاهش را فروكشد و در تاريكى شب به پا خيزد ، كار كند ، بهراسد ، بترسد و نگران است و به خود مشغول و به مردم عصر خود عارف است و از مطمئن‌ترين برادرانش ترسان ، كناره‌گير و گريزان است ، خدا از اين رو ، پايه‌هاى زندگى او را محكم كند و در قيامت آسوده‌اش دارد « 4 » .\r\nاين حديث ، دلالت دارد بر آنچه ياد كرديم كه جهلى و علمى بودن ادراك به شأن و مرتبه ادراك‌كننده و نيّت او مربوط مىشود نه به خود موضوع معلوم و مورد درك ، و به شرافت و پستى آن علم مربوط نيست .\r\nچه مراد از علم در قول معصوم ( ع ) ، كه فرموده است : طلب علم\r\n\r\n\r\n","description":"","footnote":"\r\n( 1 ) حيزمه ، سينه يا وسط آن ، يا آنچه بين پشت و شكم دور مىزند ، و آنچه از سينه كه به حلقوم نزديك است ( مصحّح تفسير ) .\r\n( 2 ) خب ، به كسر ( خ ) نيرنگ و پليدى و آميختگى ( مصحّح تفسير ) .\r\n( 3 ) حلوا ، به صورت مقصور ( حلوى ) و ممدود ( حلواء ) معروف است و حلوان به ختم حاء و با نون آخر . به معنى دلال و كاهن و كابين زن ، يا آنچه كه به متعه ( زن كه به عقد موقّت درآمد ) مىبخشند ، يا آنچه مانند رشوه و مانند آن به كسى بخشند ( مصحّح تفسير ) .\r\n( 4 ) اصول كافى ، ج 1 ، ص 84 بحار ، ج 2 ، ص 47 .\r\n","page_name":" 192 ","page_number":212},
  {"content":"\r\n\r\nمطلق به ادراك است كه لفظ علم با همان مفهوم عرفى بر آن اطلاق شد است و اينكه فرموده است ، گروهى علم را براى جهل مىجويند ، يعنى علم مىجويند ولى ادراك آنها براى جهل است ، يعنى غايت درخواست آنها از علم جهل است . اگر چه به ظاهر اين حديث با حديث قبلى تناقض دارد ، ولى چنين نيست .\r\nاكنون بيان اين حديث را به نحوى كه تناقض پنداشته نشود .\r\nمىگوييم و آن اين است : انسان داراى قوّه درك كننده‌اى است كه از آن به قوّه علّامه و قوّه نظريه تعبير گشته و نيز ، داراى قوّه عملى است كه به قوّه عمّاله تعبير مىشود . قوّه عمّاله ( توان كردارى ) به دو قوّه شهويّه ( كه جاذب منافع و لذّتهاست ) و غضبيّة ( كه دافع زيانها و رنجهاست ) تقسيم مىشود . اين سه قوّهء ( علّامه ، شهويّه و غضبيّه ) ، يا فرمان‌بر قوهء عاقله بوده خدمتگزار خردند كه تسليم آنها به عاقله‌اى كه رسول باطنى است صورت نمىگيرد ، مگر اينكه فرمانبردار ولىّ امرش كه همان عقل خارجى است ، شوند . اين قواى سه‌گانه ( علّامه ، شهويّه ، غضبيّه ) ، مسخّر شيطان و خدمتگزار او هستند . حال اگر اين قوا خادم قوّه عاقله باشند ، ادراك قوّهء علّامه ، علم است ، كه موجب عمل اخروى و علم ديگرى مىشود .\r\nدر اين صورت ، عمل قوّه عمّاله براى آخرت است ، خواه آن شهوى باشد يا غضبى و آنها موجب علم ديگر است ، كه غير همان علمى است كه محرّك عمل است .\r\nاگر آن قوّه مسخّر شيطان باشد عمل او موجب زيادى جهل مىشود ، زيرا جهل حقيقى ، همان پادشاهى شيطان است ، البته منظور از اين جهل ، آن نادانى نيست كه عدم ملكه علم باشد « 1 » .\r\n\r\n\r\n","description":"","footnote":"\r\n( 1 ) ملكه و عدم آن ، تقابل بين اشياء بر 4 قسم است : الف ) تناقض ، و آن دو امر وجودى\r\n","page_name":" 193 ","page_number":213},
  {"content":"\r\n\r\nبلكه منظور زياد شدن ادراكى است كه موجب وسعت نفسى مىشود كه گسترش آن قبل از تسليم ، در واقع ، موجب گسترش ملك شيطان بوده و در بسيارى از موارد ، اين ادراك موجب ادراك ديگرى مىشود كه در واقع ، آن خود ، جهل ديگرى است . فرمايش على ( ع ) ، در حديث « اقسام مردم » ، گوياى اين مطلب است كه مىفرمايد :\r\nمردم پس از رسول خدا به 3 مرجع رو كردند :\r\nالف ) به عالمى كه از سوى خدا رهبرى شده و خدا او را به سبب دانسته‌هايش از دانش ديگران بىنياز ساخته است .\r\nب ) به نادانى كه مدّعى دانش است و علمى ندارد و به آنچه در دست دارد ، خودبين است ، دنيا او را فريفته و او ديگران را فريفته است .\r\nج ) به كسى كه علم را از عالمى آموخته كه به راه حقّ و هدايت رفته ، نجات‌دهنده است . . . .\r\nتا آخر حديث « 1 » اين حديث ، به آنچه ما بيان داشتيم اشاره دارد ، زيرا مراد از جاهلى\r\n\r\n\r\n","description":"","footnote":"\r\nو عدمى است كه نه جمع مىشوند و نه رفع ، مثل انسان و لا انسان . ب ) تضادّ ، و آن دو امر وجودى است كه بر يك موضوع به نحو تعاقب وارد مىشود كه قابل جمع نبوده و تصوّر يكى بر ديگرى موقوف نيست ، مانند سفيدى و سياهى . ج ) تقابل تضايف ، دو امر وجودى است كه در يك موضوع جمع نمىشوند و قابل رفع‌اند و تصوّر هر يك ، مانند پدر و فرزند يا بالا و پايين ، موقوف به تصور ديگرى است . د ) تقابل ملكه و عدم آن ، كه آن دو امر وجودى و عدمى است كه با هم جمع نمىشوند و رفع آنها در جايى كه ملكه در آنجا صحيح نباشد ، يعنى جايى كه قابليت پذيرش صفت در آن نباشد ، جائز است .\r\nمانند بينايى و نابينايى ، كه در انسان ، هر يك از اين دو حالت وجود دارد ، ولى در جماد و گياه هيچ يك از آن دو وجود ندارد ، تا وصف نابينايى در آن صحيح باشد .\r\n( 1 ) در اصول كافى ، ج 1 ، ص 63 ، دنباله حديث را چنين ياد كرده است : ثمّ هلك من ادّعى و هاب من افترى ( سپس هر كه ادّعاى ناحق كرد ، هلاك شد و هر كه افترا بست ، نوميد گشت )\r\n","page_name":" 194 ","page_number":214},
  {"content":"\r\n\r\nكه مدّعى دانش است ، به آنچه نزد او است عجب يافته و خودپسند گشته ، به دنيا فريفته شده است و ديگران را مىفريبد . او جاهل ساده نيست ، بلكه كسى است كه آدمهايى شبيه مردم ، آنها را عالم مىدانند . او از ظاهر و پوستهء علم گنجينه‌اى فراهم كرده و آنها را در جهت خواستهاى خود تهيّه نموده است . براى او ، دانش محض و آنچه در جادّه حقيقت علم گفتيم ، وجود ندارد ، با وجود اينكه او پر است از ادراكهاى جهلى كه موجب ازدياد سلطنت شيطان بوده و همان تسلّط جهل و نادانى است . عمل او به فرمان شيطان و در جهت جلب آن چيزهايى است كه نفس ، آنها را مىجويد و آنچه ملايم نفس او نباشد ، دفع مىكند ، بىآنكه علمش را در جهت پرداختن به آخرت ، به كار برد .\r\nاين شخص ، فرمان‌بر شيطان است كه با قوّهء درّاكه و حيلهء شيطانى ، دايم مىخواهد آنچه تهيّه كرده ، به مردم بنماياند ، و در مجالس داد سخن دهد ، تا همنشينان را با عجب و خودپسندى خويش بيازارد و مزخرفات و چيزهاى بىارزش خود را ظاهر كند و به كسانى كه مىپندارد همانند يا بالاتر از او هستند ، خودنمايى ورزد . مولوى قدّس سرّه ، چه خوب فرموده است :\r\n علم تقليدى و تعليمى است آن * كز نفور مستمع دارد فغان \r\n چون پى دانش نه بهر روشنى است * همچو طالب علم دنياى دنى است \r\n طالب علم است بهر عام و خاص * نى كه تا يابد از اين عالم خلاص \r\n علم گفتارى كه آن بىجان بود * عاشق روى خريداران بود \r\n\r\n","description":"","footnote":"","page_name":" 195 ","page_number":215},
  {"content":"\r\n\r\n گرچه باشد وقت بحث اين علم زفت * چون خريدارش نباشد مرد و رفت \r\nعلامت علم اين است كه عالم خواهان خلوت گزيدن با معلومات خويش باشد و از اين رو از مطمئن‌ترين برادران خود نيز گريزان است ، تا چه رسد به غير . و از جهت حبّ فى اللّه و عشق حق ، نه تنها خواهان سالكان راه خدا ، بلكه تمام خلق خداست و گوياى اين بيان است كه :\r\n مشترى من خداى است و مرا * مىكشد بالا كه اللّه اشترى \r\n خونبهاى من جمال ذو الجلال * خونبهاى خود خورم كسب حلال \r\nو آنكه غير از اين باشد ، با قوّت درنده خويى خويش ، بر آنان كه امكان داشته باشد مسلّط مىشود و بر امثال خود ، از مردمانى كه مىپندارد چون چهارپايان طبق ميل او رفتار مىكنند ، به سلطه و ادامهء تجاوز مىپردازد ، ولى به آنانى كه ظن و گمان دارد كه خواسته‌هايش را برمىآورند ، چاپلوسى مىكند و تفاوتى هم نمىكند چه در شرافت از او پست‌تر ، يا مانند او و يا برتر باشند . پس معنى حديث اين است كه :\r\nگروهى از جويندگان دانش ، علم را براى افزونى مدركات مىخواهند كه آن به سبب استمداد شيطانى حاصل گشته و موجب زيادى جهل مىشود و صفت اين صنف همان است كه معصوم ( ع ) مىفرمايد :\r\nگروهى علم را از جهت تقويت قوّه غضبيه طلب مىكنند كه ظهورش در سلطه‌جويى است و براى تقويت قوّه حيوانى مىخواهند كه به صورت فخرفروشى و تملّق ظاهر مىشود . و گروهى آن را براى فهم و زياد كردن علم اخروى و شدّت دادن به آن طلب مىكنند . امّا عقل كه در واقع كمال ادراك است ، مبتنى بر تعقّل است و آن مقابل نقصان آن گونه ادراكى است كه مبتنى بر شيطنت و جهل باشد . از امير المؤمنين على ( ع ) ، روايت\r\n\r\n","description":"","footnote":"","page_name":" 196 ","page_number":216},
  {"content":"\r\n\r\nشده كه « 1 » دربارهء عبادت‌كنندگان و جاهلانشان كه آنها را شبيه مردم عالم ناميده‌اند مىفرمايد : به درستى كه دشمن‌ترين مردم نزد خداى تعالى ، دو كس است . يكى شخصى كه خداى تعالى او را به خودش واگذارده و خود از راه ميانه منحرف گشته و به سخنان بدعت‌آميز شادمانه شده ، به روزه و نماز حريص « 2 » است ، در حالى كه او براى كسى كه فتنه‌پذير است ، فتنه‌اى است . از راه و رسمى « 3 » كه پيش از وى بوده ، گمراه شده و گمراه‌كنندهء كسانى است كه در زندگى يا پس از مرگش از او تقليد مىكنند و گرد خطاهاى خويش است . اين چنين كس « 4 » ، مردى است كه جهل را بين مردمان جاهل فراهم آورد و به تاريكيهاى شب « 5 » فتنه مدد مىرساند .\r\nآدم‌نماها او را عالم مىنامند ولى يك روز از دست او در امان نيستند ، در جهت زياده‌خواهى شتاب مىكند كه در اين حال ، اندك ادراك او از زيادى آن بهتر است ، تا آنجا كه از آب گنديدهء فزون‌طلبى سيراب شود و از آن گنجينه سازد ، و آراى باطل فراهم آورد ، و وقتى كه به اينجا رسيد ، چون قاضى در بين مردم نشيند و ضامن است كه آنچه بر ديگران پوشيده است متمايز و نمودار كند ، ولى اگر كسى با او مخالفت نمايد ، در حالى كه خلاف قضاوت كرده است ، بر او پيشى مىگيرد و حكم خويش را نقض نمىكند ، با اينكه مىداند خلاف است و آن كس كه بعد از او بيايد كه بخواهد از فعل او پيروى كند ، مانند همان كس است كه پيش از اين ، به ناحق حكم نموده است . هرگاه يك مسئله مبهم و مشكل براى وى پديد آيد ، به رأى خود\r\n\r\n\r\n","description":"","footnote":"\r\n( 1 ) اصول كافى ، ج 1 ، ص 95 .\r\n( 2 ) لهج به اى ولع به ، يعنى به آن حرص و ولع ورزيد . ( مصحّح )\r\n( 3 ) هدى به فتح و سكون و هديه به فتح يا به كسر و سكون ، به معنى سيره و طريقه ( راه و رسم ) است . ( مصحّح )\r\n( 4 ) قمش ، مانند بصر جمع است . ( مصحّح )\r\n( 5 ) اغباش ، جمع غبش ، مانند اسباب كه جمع سبب است ، به معنى بقيهء شب يا تاريكى آخر آن . ( مصحّح )\r\n","page_name":" 197 ","page_number":217},
  {"content":"\r\n\r\nزوايدى از روايت براى آن مىسازد ، سپس بر آن قطعيت مىدهد تا اينكه شبهات را بپوشاند . مانند تار بستن عنكبوت كه نمىداند درست است يا خطا . اين چنين شخص آن چيزى را كه منكر آن است از جمله علم نمىشناسد ، و غير از آنچه به آن رسيده ، آيين و راه و روش نمىداند . اگر چيزى را با چيزى مقايسه كند ، خودش را تكذيب نمىنمايد . اگر چيزى بر او تاريك باشد ، آن را پوشيده مىدارد ، او نمىداند كه آن از جهل خود او است . اين كار وى براى آن است كه به او نگويند ، نمىداند ، پس از آن ، به گستاخى بيشترى رو آورده ، به قضاوت مىپردازد ، پس او كليد همهء تيرگيها و اجراى كارهاى بىدليل « 1 » است . بر مركب شبهه سوار است و ركاب مىزند و مىتازد . جهل وى او را به ديوانگى وامىدارد . آنچه نمىداند ، از آن پوزش نمىخواهد تا اينكه تسليم شود ( مىترسد كه تسليم شود ) . براى او دشوار نيست كه علمى را به ضرس قاطع بيان كند و آن را غنيمت مىداند ، يا روايت را مانند كسى كه خرمن را باد مىدهد بدون تحقيق ، مانند كاه به هوا مىفرستد . ما تركها و ارثها از او گريان و خونها از او در فغان است . با قضاوت خويش ، فرج حرام را حلال مىشمارد و فرج حلال را حرام مىداند . و به آنچه دسترسى مىيابد ، سير نمىشود ، او را شايستگى دريافت حقيقت نيست ، زيرا در ادعا به دانستن حق به افراط گراييده است « 2 » .\r\nطبق فرمودهء على ( ع ) ، آن شخصى كه خدا وى را به خودش واگذار نموده است اشاره است به آن كس كه از در هدايت وارد نشده و دانش خويش را از اهلش كه خداوند به اخذ دانش از آنان امر فرموده ، دريافت نكرده است . پس ، به نماز و روزه حريص گشته است و در نتيجه\r\n\r\n\r\n","description":"","footnote":"\r\n( 1 ) عشوات ، جمع عشوه و عشوه به تثليث عين بر امرى سوار شدن بدون بيان است . و فتحه به معنى تاريكى است . ( مصحّح )\r\n( 2 ) تفسير صافى ، ج 1 ، حديث 6 ، ص 54 .\r\n","page_name":" 198 ","page_number":218},
  {"content":"\r\n\r\nمردم شيفتهء او شده‌اند ، زيرا او را از پارسايان ديده‌اند ، و گمان كرده‌اند كه وى از خواص اهل اللّه است و در نتيجه به او اقتدا نموده‌اند .\r\nاما دستهء دوم ، كه على ( ع ) در حديث مذكور يادآور شده ، اشاره به علمايى است كه داخل باب ولايت نشده ، علم خود را از اهلش دريافت نكرده ، بلكه آن علم را از كتابها و مردم گرد آورده‌اند و در واقع ، خيالات واهى مردم را پذيرا گشته‌اند . لذا ، دربارهء اينان ، على ( ع ) كلمهء قمّش را به كار برده ، كه جمع قماش است ، به معنى چيزى كه روى زمين افتاده ، زيرا آن شخص كسى است كه هر چيز كوچكى را جمع‌آورى مىكند و نيز خيالات پست و واهى مردمى را كه مسائل علمى مىدانند ، گرد آورده است و همين علم را على ( ع ) ، جهل ناميده و فرموده است :\r\n« قمّش جهلا فى جهال النّاس » يعنى چيزهايى را كه علماى مردم به آن علم مىنامند ، جمع كرده است . علمايى كه مردم نمايان ، آنان را عالم ناميده‌اند ، بنابراين ، معنى طبق آنچه كه از معناى علم و اطلاقهاى آن دانستى ، چنين مىشود :  « وَ لَقَدْ عَلِمُوا »  ، يعنى درك كردند به نوعى از ادراك كه در عرف اهل اللّه جهل ناميده مىشود و آنچه دريافتند ، اين بود كه آنچه را خريدند ، در آخرت از آن بهره و نصيبى ندارند و چه بد خود را فروختند ، كه اگر در حقيقت بدانند ، از اين داد و ستد خوددارى مىكنند .\r\n\r\n[ سوره البقرة ( 2 ) : آيه 103 
  ]\r\nوَ لَوْ أَنَّهُمْ آمَنُوا وَ اتَّقَوْا لَمَثُوبَةٌ مِنْ عِنْدِ اللَّهِ خَيْرٌ لَوْ كانُوا يَعْلَمُونَ ( 103 )\r\n\r\nترجمه :\r\nاگر آنها به حقيقت ايمان آوردند ، پرهيزگار شوند . پاداشى كه از خدا دريافت مىدارند بهتر از هر چيز خواهد بود . اى كاش مىدانستند .\r\n\r\n","description":"","footnote":"","page_name":" 199 ","page_number":219},
  {"content":"\r\n\r\n\r\nتفسير :\r\n « وَ لَوْ أَنَّهُمْ آمَنُوا »  : و اگر يهود و نظاير آنها ، يعنى ناصبيها « 1 » به ايمان عام يا به ايمان خاص ايمان آورند ، يا به كتابى كه آن را پشت سر خود انداختند ، اقرار و اعتراف كنند و پرهيزكار شوند ، پاداشى كه از خدا دريافت مىدارند ، بهتر خواهد بود . اين عبارت ، بر  « لَمَنِ اشْتَراهُ »  ، يا بر ديگر جمله‌هاى پيش ، عطف شده است ، اما عطف بر  « لَمَنِ اشْتَراهُ »  ، بر حسب اجزاى پس از آن ، مناسب‌تر است .\r\n « وَ اتَّقَوْا »  : و بترسند و بپرهيزند از مخالفت با كسانى كه با او بيعت كردند ، يا از پيروى آنچه شيطانها براى آن مىخوانند ، بپرهيزند .\r\n « لَمَثُوبَةٌ »  : بهره و پاداشى كه نصيبشان مىشود .\r\n « مِنْ عِنْدِ اللَّهِ خَيْرٌ »  : از نزد خدا بهره و پاداشى كه نصيبشان شود ، نيكوتر و بهتر است . اما علت آنكه « مثوبه » يعنى بهره و پاداش را « نكره » آورده ، براى آن است كه اشاره به اين مطلب باشد كه آنچه بر آن پاداش ، چه اندك باشد يا بسيار ، به هر حال خير است . و علت آنكه جملهء فعليه نياورده است ، براى آن است كه اشاره به اين باشد كه اصل پاداش دادن امرى مسلّم است و نيازى به بيان ندارد . آنچه كه محتاج به بيان است ، لزوم بهتر بودن پاداش است ، نه اصل پاداش . از اين رو ، در آيه ، مورد ترجيح ( مفضل عليه ) را ذكر نكرده ، زيرا مورد اعتنا و اهميت نبوده است ، تا اينكه ذهن شنونده هر چيزى را به خاطرش خطور مىنمايد ، همان را فكر كند و پاداش بداند .\r\n « لَوْ كانُوا يَعْلَمُونَ »  : « لو » يا براى تمنّى يا براى شرط است ، يعنى اى\r\n\r\n\r\n","description":"","footnote":"\r\n( 1 ) ناصبىها كسانى هستند كه در دشمنى نسبت به اهل بيت پابرجا هستند و كينهء خود را نسبت به آنان ظاهر نمودند ، مانند معاويه و يزيد . در نجاست و كفر آنها هيچ شك و شبهه‌اى نيست ، البته كفر آنها مقابل ايمان است ، نه مقابل اسلام ، ولى بسيار پليد هستند .\r\n","page_name":" 200 ","page_number":220},
  {"content":"\r\n\r\nكاش مىدانستند يا اگر مىدانستند .\r\n\r\n[ سوره البقرة ( 2 ) : آيه 104 
  ]\r\nيا أَيُّهَا الَّذِينَ آمَنُوا لا تَقُولُوا راعِنا وَ قُولُوا انْظُرْنا وَ اسْمَعُوا وَ لِلْكافِرِينَ عَذابٌ أَلِيمٌ ( 104 )\r\n\r\nترجمه :\r\n( 2 / 104 )\r\nاى كسانى كه ايمان آورده‌ايد ، ( فقط ) نگوييد ( اى رسول خدا ) رعايت ( حال ) ما را كن ( بلكه بگوييد ) ناظر احوال ما باش ، سخن خدا را بشنويد و بدانيد كه براى كافران عذاب دردناكى مهيّاست .\r\n\r\nتفسير :\r\n « يا أَيُّهَا الَّذِينَ آمَنُوا »  : اى كسانى كه به ايمان عام بيعت عامه ايمان داريد . . . .\r\nروايت شده كه در قرآن ، هيچ جا  « يا أَيُّهَا الَّذِينَ آمَنُوا »  نيامده ، مگر اينكه در تورات « يا ايّها المساكين » ( اى بينوايان ) آمده است « 1 » .\r\n « لا تَقُولُوا راعِنا »  : مسلمانان ، به پيغمبر صلّى اللّه عليه و آله مىگفتند : مراعات ما را بكن ، يعنى ملاحظه ما را بنما و به ما نيكى كن . يا اينكه به سخنان ما گوش بده ، و اين كلمه به علت آن بود كه در لغت يهود ، وقتى گفته مىشود « بشنو » ، يعنى « نشنوى ( كر شوى ) » . چنان كه در تفسير صافى آمده است كه يهود به اين كلمه متوسل مىشدند ، تا اينكه دشنامى بر پيامبر خدا باشد ، پس خدا مؤمنان را از گفتن اين كلمه نهى فرمود .\r\n « وَ »  : و گفت :  « قُولُوا انْظُرْنا »  : بگوييد به ما بنگر و ناظر حال ما باش ، چه اين كلمه ( بر عكس كلمه راعنا ) ، در لغت يهود دشنام نيست ، تا با توسّل به آن ، دشنامى به رسول خدا داده باشند .\r\n « وَ اسْمَعُوا »  : و هرگاه پيامبر خدا صلّى اللّه عليه و آله سخنى گفت ، بشنويد ، و اطاعت كنيد ، يا به معنى آن است كه نهى را از اين قول ( راعنا ) و امر را به\r\n\r\n\r\n","description":"","footnote":"\r\n( 1 ) صافى ، ج 1 ، ص 131 . به نقل از على ( ع ) و امام سجاد ( ع ) .\r\n","page_name":" 201 ","page_number":221},
  {"content":"\r\n\r\nاين گفته ( انظرنا ) بشنويد .\r\n « وَ لِلْكافِرِينَ عَذابٌ أَلِيمٌ »  : يعنى براى يهوديان دشنام‌دهنده ، عذاب دردناكى است .\r\n\r\n[ سوره البقرة ( 2 ) : آيه 105 
  ]\r\nما يَوَدُّ الَّذِينَ كَفَرُوا مِنْ أَهْلِ الْكِتابِ وَ لا الْمُشْرِكِينَ أَنْ يُنَزَّلَ عَلَيْكُمْ مِنْ خَيْرٍ مِنْ رَبِّكُمْ وَ اللَّهُ يَخْتَصُّ بِرَحْمَتِهِ مَنْ يَشاءُ وَ اللَّهُ ذُو الْفَضْلِ الْعَظِيمِ ( 105 )\r\n\r\nترجمه :\r\nهرگز كافران اهل كتاب و مشركان دوست نمىدارند كه از جانب خدا بر شما خيرى نازل شود ، ( و ليكن ) خدا رحمت خود را بر هر كه بخواهد اختصاص مىدهد و خدا داراى فضل و بخشش و بزرگى است .\r\n\r\nتفسير :\r\n « ما يَوَدُّ الَّذِينَ كَفَرُوا »  : اين آيه ابتداى سخن است براى بيان مقصود ديگر ، و لذا آن را از سخن پيش جدا كرده .\r\n « مِنْ أَهْلِ الْكِتابِ »  : يعنى يهود و نصارى .\r\n « وَ لَا الْمُشْرِكِينَ »  : و نه مشركان ، كه البته مشركان ، ناصبيان و منافقان نسبت به محمّد صلّى اللّه عليه و آله و على ( ع ) را نيز در برمىگيرد . يا اينكه منافقان امّت مشمول اهل كتاب هستند . پس دو عبارت اهل كتاب و مشركان ، دو احتمال وجود دارد .\r\n « أَنْ يُنَزَّلَ عَلَيْكُمْ مِنْ خَيْرٍ مِنْ رَبِّكُمْ »  : كه از خداى بر شما چيزى نازل شود كه خواه آياتى كه بيان‌كنندهء شرف و بزرگوارى محمّد صلّى اللّه عليه و آله و على ( ع ) و خاندان پاك آنان ( ع ) است ، يا نعمتى از نعمتهاى دنيوى يا چيرگى و گرفتن غنيمت از دشمن است .\r\n « وَ اللَّهُ يَخْتَصُّ بِرَحْمَتِهِ »  : خدا به رحمت خود يعنى ولايت على ( ع ) ( زيرا ولايت رحمت خداى تعالى است ) و يا به نبوت يا تصديق پيامبرش ، و يا تصديق ولايت امامتش ، ويژگى مىبخشد و متمايز\r\n\r\n","description":"","footnote":"","page_name":" 202 ","page_number":222},
  {"content":"\r\n\r\nمىكند .\r\n « مَنْ يَشاءُ مِنْ عِبادِهِ »  : هر كدام از بندگانش را كه بخواهد ، چه آنها آن را دوست بدارند ، يا ناخوش دارند .\r\n « وَ اللَّهُ ذُو الْفَضْلِ الْعَظِيمِ »  : و خدا بر آنانى كه به رحمت خود مخصوص گرداند ، داراى فضل و بخشش بزرگى است .\r\n\r\n[ سوره البقرة ( 2 ) : آيه 106 
  ]\r\nما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها أَ لَمْ تَعْلَمْ أَنَّ اللَّهَ عَلى كُلِّ شَيْءٍ قَدِيرٌ ( 106 )\r\n\r\nترجمه :\r\n( 2 / 106 )\r\nما هر آيه‌اى را نسخ نمىكنيم و يا به فراموشى نمىسپاريم ، مگر اينكه بهتر از آن و يا مثل آن را مىآوريم . مگر نمىدانى كه خدا بر همه چيز تواناست ؟\r\n\r\nتفسير\r\n\r\nبيان نسخ و اقسام آن :\r\n « ما نَنْسَخْ مِنْ آيَةٍ »  : نسخ در لغت به معنى از بين بردن و تغيير دادن و باطل نمودن و به جاى آن شيء باطل و نسخ شده ، چيز ديگرى نهادن است . « نسخ الكتاب و انتسخه و استنسخه » همهء اين‌ها به معنى نوشتن آمده است . و در شرع ، برداشتن حكم ثابت در شريعت بعد از عمل به آن است و تفاوتى هم نمىكند ، چه ناسخ و منسوخ از دو شريعت باشند يا از يك شريعت ، و باز تفاوتى نمىكند ، چه نسبت به عامّه مردم باشد يا نسبت به اشخاص مخصوص . يا نسبت به يك شخص در حالتهاى گوناگون . نخستين آن ( نسخ درباره عامّه مردم ) ، همان نسخ كلّى است و دوّمى و سوّمى ( اشخاص مخصوص و حالتهاى خاص ) ، نسخ جزيى است .\r\nنسخ در كتاب ، همان نسخ كلّى و نسخ در اخبار ولويّه ( از ائمّه [ ع 
  ] ) ، نسخ جزئى است كه يا بر حسب اشخاص مختلف حاصل\r\n\r\n","description":"","footnote":"","page_name":" 203 ","page_number":223},
  {"content":"\r\n\r\nمىشود ، يا بر حسب احوال يك شخص . و در اخبار نبوى ، هر دو صورت نسخ امكان‌پذير است . پس مطلب اين است كه كتاب الهى ، قانون‌گذار همه امّت است و احكام ويژهء آن نيز ، متعلّق به همه است و منسوخ آن براى همه . نسخ به شمار مىآيد و ناسخ آن ناسخ همه است .\r\nولى آنچه از نسخ جزئى در آيات جريان دارد ، آنها ناسخ و منسوخ شمرده نمىشوند ، بلكه متشابهات قرآن به حساب مىآيند . و اما نسخ در اخبار ولايى ( ولويّه ) كه ياد شد ، نسبت به كلّ امّت ، نسخ جائز نيست و گرنه لازم مىآمد كه امامان ، مؤسّس شريعت و قانون‌گذار باشند نه حافظ شريعت محمّد صلّى اللّه عليه و آله و نگهبان آن و حال آنكه آنان ، حافظان شريعت هستند و نسخ جزئى عبارت است از رفع حكم از شخص كه آن حكم براى او به امر شرع ثابت بوده يا حكمى است كه از ناحيهء حافظان شريعت يا شارع ، به سبب امر شرعى براى شخص خاص يا جماعتى ثابت شده است . حال ، آن حكم از شخص يا جماعت ديگرى برداشته شود كه آن هم نوعى نسخ جزئى است .\r\nدربارهء ناسخ و منسوخ ، در اخبار اشارات و تصريحات چندى ديده مىشود كه برخى از آنها را جهت افزونى بينش مىآوريم . پس مىگوييم ، در كتاب كافى از سليم بن قيس هلالى روايت شده كه گفت : به امير المؤمنين ( ع ) گفتم : من از سلمان و مقداد و أبي ذر كه خدايشان بيامرزاد ، مطالبى از تفسير قرآن و احاديثى از پيامبر خدا صلّى اللّه عليه و آله شنيده‌ام ، كه جز آن چيزى است كه در دسترس مردم است . سپس ، از تو چيزهايى شنيدم كه شنيده‌هايم را تصديق مىكند و در دست مردم چيزهاى زيادى از تفسير قرآن و احاديث پيغمبر خدا صلّى اللّه عليه و آله ديدم كه شما با آنها مخالفت مىكرديد و آنها را باطل مىدانيد . آيا مىشود گفت مردم از روى علم و عمد به دروغ نسبت داده و قرآن را بنا به رأى و انديشهء خود تفسير مىكنند ؟ آن حضرت به من رو كرد و فرمود : از من پرسش كردى ،\r\n\r\n","description":"","footnote":"","page_name":" 204 ","page_number":224},
  {"content":"\r\n\r\nپاسخش را بشنو و درياب : همانا در دست مردم ، حق و باطل و راست و دروغ و ناسخ و منسوخ و عام و خاص و محكم و متشابه و خاطره‌هاى درست و موهومات با هم است . چنان كه در زمان رسول خدا نيز ، بر آن حضرت دروغ بستند ، آنجا كه خود حضرت صلّى اللّه عليه و آله به سخنرانى ايستاد و در خطبه‌اى چنين فرمود :\r\n« اى مردم عده دروغ‌پردازان بر من بسيار شده‌اند ، پس هر كس از روى عمد دروغى را به من نسبت دهد ، نشيمنگاهش پر از آتش مىشود .\r\nپس از پيامبر نيز بر وى دروغ بستند . بايد توجه كنيد ، حديثى كه به شما مىرسد ، از چهار طريق است كه پنجمى ندارد .\r\n1 ) گويندهء حديث مردى است منافق كه به ايمان تظاهر و به اسلام خودنمايى مىكند ، اين چنين شخص ، از دروغ بستن عمدى به رسول خدا صلّى اللّه عليه و آله نه ترس دارد و نه آن را گناه مىشمارد . پس اگر مردم بدانند كه او منافق بسيار دروغگويى است ، از وى نمىپذيرند و گفتارش را تصديق نمىكنند . امّا مردم دربارهء او چنين مىگويند : اين شخص همنشين رسول خدا صلّى اللّه عليه و آله بوده و او را ديده و از او سخن شنيده و از او گرفته است ، ولى حال او را نمىدانند ، در حالى كه خداى تعالى دربارهء منافقان خبر داده و آنها را اين گونه وصف كرده و فرموده است : و اذ رأيتهم تعجبك اجسامهم و ان يقولوا تسمع لقولهم « 1 » ، يعنى « اى رسول خدا تو چون جسم آنها را مشاهده كنى ( از آراستگى ظاهر ) تو را به شگفت آورند و اگر سخن گويند ( به علت چرب زبانى ) به گفتارشان گوش خواهى داد » . اين گونه افراد منافق پس از پيغمبر صلّى اللّه عليه و آله به همين حال باقى ماندند و به پيشوايان گمراهى و خوانندگان آتش و باطل و دروغ و بهتان ، نزديكى جستند و\r\n\r\n\r\n","description":"","footnote":"\r\n( 1 ) سورهء منافقون ، آيهء 4 .\r\n","page_name":" 205 ","page_number":225},
  {"content":"\r\n\r\nآنها را متصدى كارهاى بزرگى نموده ، آنان را بر مردم مسلط كردند و به آن وسيله دنياخوارى پيشه جستند . زيرا مردمان ، همراه با پادشاهان و طالب دنيا هستند ( النّاس على دين ملوكهم ) ، مگر كسى را كه خدا او را مصون و محفوظ بدارد و اين گونه افراد كه حديث مىگويند ، يكى از چهار نوع محدّث هستند .\r\n2 ) شخص دوم آنكه از رسول خدا چيزى شنيده ولى آن را به صورت اصلى آن حفظ نكرده ، درست درك ننموده و دربارهء آن خبر پندارى دارد ، به طور عمد دروغ نمىگويد و هر چه در دسترس او است مىگويد و به آن عمل مىكند و روايت مىنمايد و مىگويد : من آن را از رسول خدا صلّى اللّه عليه و آله شنيدم و اگر مسلمانان مىدانستند كه آن ، وهم و پندارى بيش نيست ، از او نمىپذيرفتند و خود او هم اگر مىدانست كه آنها وهم و خيال است ، از آنها بيزارى مىجست .\r\n3 ) شخص سوم كسى است كه از رسول خدا صلّى اللّه عليه و آله چيزى شنيده كه پيامبر خدا صلّى اللّه عليه و آله بدان امر كرده ، ولى او نمىداند كه بعدا همان نهى شده .\r\nيا شنيده كه پيغمبر صلّى اللّه عليه و آله چيزى را نهى فرموده ، ولى نمىداند بعدا به آن امر فرموده است . پس ، منسوخ و از بين رفته را مىداند ولى ناسخ و از بين برنده را نمىداند و اگر مىدانست كه ناسخى آمده و آن چيز منسوخ شده است ، از آن چيز رو بر مىتافت و اگر مسلمانها هم مىدانستند آنچه را كه از او شنيده‌اند نسخ شده است ، آن را رها مىكردند .\r\n4 ) چهارمين كه آخرين شخص است ، كسى است كه به پيغمبر خدا دروغ نمىبندد . به علت ترس از خدا و بزرگ شمردن رسول خدا صلّى اللّه عليه و آله از دروغ بستن بيزار و متنفّر است ، چيزى را فراموش نمىكند ، بلكه هر چيزى را به همان وجه خودش مىشنود و به همان صورت كه شنيده عرضه مىدارد ، به آن چيزى نمىافزايد و از آن چيزى نمىكاهد . او ناسخ و منسوخ را مىداند و به ناسخ عمل مىكند و از منسوخ رو\r\n\r\n","description":"","footnote":"","page_name":" 206 ","page_number":226},
  {"content":"\r\n\r\nبرمىتابد ، محقّقا امر پيغمبر صلّى اللّه عليه و آله نيز مثل قرآن ، ناسخ و منسوخ و خاص و عام و محكم و متشابه دارد . گاهى از رسول خدا سخنانى صادر مىشد كه داراى دو وجه بود . آن حضرت صلّى اللّه عليه و آله نيز مانند قرآن ، كلمات عام و خاص داشت . خداى تعالى در كتابش ( قرآن كريم ) فرموده : و ما آتاكم الرّسول فخذوه و ما نهاكم عنه فانتهوا « 1 » ( يعنى ، آنچه رسول خدا دستور دهد ، بگيريد و هر چه را نهى كند ، واگذاريد ) پس هر كسى كه قصد خدا و رسولش را نداند ، از درك مقصود آنان به اشتباه مىافتد . البته همهء اصحاب رسول خدا صلّى اللّه عليه و آله چنين نبودند كه از حضرت خبرى بپرسند و آن را بفهمند ، بلكه بعضى مىپرسيدند ولى نمىفهميدند ، تا آنجا كه دوست مىداشتند كه اعرابى و بيابانگردى بيايد و از رسول خدا صلّى اللّه عليه و آله پرسش كند تا اينكه آنان بشنوند .\r\nاما من هر روز يك بار و هر شب يك بار بر رسول خدا صلّى اللّه عليه و آله وارد مىشدم . پس در خلوت مرا مىپذيرفت . در هر جايى كه وارد مىشد ، پيرامون آن حضرت بودم و همهء اصحاب رسول خدا مىدانستند كه آن حضرت با هيچ كس جز من چنين روشى نداشت . پس چه بسا كه پيامبر خدا به خانهء من مىآمد . اكثر آن ملاقاتها در خانهء خودم پيش مىآمد و هرگاه در يكى از منزلهاى او وارد مىشدم ، خانه را برايم خلوت مىكرد و زنان حضرت براى خاطر من برمىخاستند و جز من كسى نزد او نمىماند . هرگاه آن حضرت در خلوت به منزل من وارد مىشد ، فاطمه ( س ) و فرزندانم برنمىخاستند ( بلند نمىشدند و مىنشستند ) و هر چه مىپرسيدم به من پاسخ مىداد و چون از جواب آنها خاموش مىشد و پرسشهاى مرا تمام مىكرد ، آن حضرت شروع مىكرد به پرسش كردن از من و هيچ آيه‌اى از قرآن بر رسول خدا نازل نشد جز\r\n\r\n\r\n","description":"","footnote":"\r\n( 1 ) سوره حشر ، آيهء 7 .\r\n","page_name":" 207 ","page_number":227},
  {"content":"\r\n\r\nاينكه آن را بر من مىخواند و به من املا مىفرمود و من با خط خود مىنوشتم و تأويل و تفسير و ناسخ و منسوخ و محكم و متشابه و خاص و عام آن را به من مىآموخت و از خدا مىخواست كه خودش فهم و حفظ آنها را به من عطا فرمايد . پس هيچ آيه‌اى از كتاب خداى تعالى و علمى نبود كه آن را به من املاء كند كه من آن را فراموش كرده باشم ، تا آنجا كه در حق من آن طور كه شايسته بود ، دعا كرد و هيچ چيز از حلال و حرام و امر و نهى چه در گذشته يا حال كه خدا به او آموخته و هيچ كتاب منزل كه بر پيامبران پيشين نازل شده ، از طاعت و معصيت وجود نداشت ، مگر اينكه آن حضرت به من آموخت و من آن را ياد مىگرفتم و يك كلمهء آن را هم فراموش نمىكردم آنگاه دست مباركش را بر سينه‌ام مىنهاد و از خدا مىخواست كه دل من از علم و فهم و حكمت و نور پر شود . پس گفتم : « اى پيغمبر خدا ! پدر و مادرم فداى تو باد ! از وقتى كه به من دعا كردى ، هيچ چيزى را فراموش نكردم و هيچ چيزى از من فوت نشد كه من آن را ننوشته باشم . آيا هنوز هم مىترسى كه من فراموش كنم ؟ » پس فرمود : « من از فراموشى و جهل از جانب تو هيچ ترسى ندارم » « 1 » ( مىدانم كه هيچ‌گاه فراموشى و جهل برايت پيش نمىآيد ) .\r\nاين خبر بر اين مطلب دلالت دارد كه در اخبار رسول خدا هم مانند قرآن ناسخ و منسوخ و عام و خاص و محكم و متشابه وجود دارد و آنهايى كه ناسخ را از منسوخ ، عام را از خاص و موارد ورود خاص ، محكم را از متشابه و تأويل متشابه و مواردى كه ناسخ تعلّق مىگيرد و منسوخ از بين مىرود ، بدانند ، اندك‌اند و اين كار جز براى كسى كه به مراتب رجال و اختلاف احوال آنها و اقتضاى حالات و احكامى كه سزاوار آن بوده‌اند ، بصيرت داشته باشد ، محقق نمىشود . در اخبارى كه\r\n\r\n\r\n","description":"","footnote":"\r\n( 1 ) كافى ، ج 1 ، ص 1 و ص 62 .\r\n","page_name":" 208 ","page_number":228},
  {"content":"\r\n\r\nدلالت بر تفويض امر بندگان به رسول خدا و سپس به ائمّه ( ع ) مىنمايد ، به اين امر اشعار دارد كه آن بزرگواران ، به احوال بندگان نظر داشته و بر حسب حالات آنان امر مىفرمودند ، و نسبت اختلاف نظر بين پيروانشان به خود آن بزرگان ، دلالت بر همين مسئله دارد « 1 » .\r\nمحمد بن مسلم مىگويد « 2 » : « به ابى عبد اللّه امام صادق ( ع ) گفتم : چه شده گروهى فلان و فلان از رسول خدا روايت مىكنند و متّهم به دروغ هم نيستند ، در حالى كه از شما خلاف آن به ما مىرسد ؟ » حضرت فرمود : « حديث هم مانند قرآن نسخ مىشود » .\r\nمنصور بن حازم مىگويد « 3 » : « به ابى عبد اللّه امام صادق ( ع ) عرض كردم : چگونه است كه مسأله‌اى از شما مىپرسم و پاسخ آن را مىدهيد و سپس ديگرى مىآيد و شما در همان مسئله پاسخ ديگرى مىدهيد ؟\r\nآن حضرت فرمود : « ما به مردم به ملاحظه بيش‌وكم جواب مىدهيم » .\r\nبعد منصور بن حازم مىگويد : « پرسيدم دربارهء اصحاب رسول خدا به من خبر بده كه آنچه از حضرت محمّد صلّى اللّه عليه و آله نقل كرده‌اند ، راست گفته‌اند يا دروغ ؟ آن حضرت فرمود : بلكه راست گفته‌اند . عرض كردم ، پس چه شده كه به اختلاف نقل كرده‌اند ؟ فرمود : آيا نمىدانى كه شخصى خدمت رسول خدا صلّى اللّه عليه و آله مىآمد و از حضرت مسأله‌اى مىپرسيد و حضرت به او پاسخ مىداد . سپس شخص ديگرى مىآمد ، حضرت پاسخى مىداد كه ناسخ پاسخ اول بود ؟ پس برخى از احاديث ، بعضى ديگر را نسخ مىكنند » .\r\nاز امام صادق باز هم نقل شده كه فرمود « 4 » : « خدا مداراكننده است و\r\n\r\n\r\n","description":"","footnote":"\r\n( 1 ) اصول كافى ، باب اختلاف الحديث ، ج 1 ، ص 107 .\r\n( 2 ) همان مأخذ ، حديث 2 ، ص 110 .\r\n( 3 ) همان مأخذ ، حديث 3 ، ص 110 .\r\n( 4 ) كافى ، ج 31 ، باب رفق ، ص 184 . حديث 3 و مجمع البحرين ، ج 5 ، ص 399 كلمه سلّ .\r\n","page_name":" 209 ","page_number":229},
  {"content":"\r\n\r\nمدارا را دوست دارد » .\r\nاز مداراى خدا نسبت به بندگان ، اين است كه كينه و مخالفت آنها را از دلهايشان بيرون مىكشد و آنها را مخالف هوس و دلخواهشان مىكند و از جمله مداراى او نسبت به مردم ، اين است كه آنها را بر امرى وامىگذارد كه مىخواهد از ميان بردارد ، و اين براى آن است كه حلقه‌هاى سنگين تكليف و ايمان به تن آنها نشيند و يكباره بار آنها سنگين گشته و ناتوان شوند . پس هرگاه چنين بخواهد ، امرى را به امرى ديگر نسخ مىكند .\r\nاز زراره نقل شده كه گفت « 1 » : « از امام محمد باقر ( ع ) ، دربارهء مسأله‌اى پرسيدم . او به من پاسخى داد . بعدا مرد ديگرى آمد و از او دربارهء همان مسئله پرسيد . آن حضرت پاسخ ديگرى داد كه خلاف پاسخ من بود . بعد ، شخص ديگرى آمد . آن حضرت پاسخى داد كه خلاف پاسخ من و رفيق من بود . وقتى كه آن دو مرد بيرون رفتند ، گفتم : « اى پسر رسول خدا ! اين دو تن از اهل عراق ، از شيعيان تو آمدند و از تو يك مسئله پرسيدند و تو به هر كدام پاسخى ديگر دادى كه با پاسخ رفيقش تفاوت داشت . پس آن حضرت فرمود : اى زراره ، اين محققا براى ما بهتر است و شما و ما را پايدارتر مىكند و اگر همهء شما شيعيان يك رأى باشيد ، مردم به وحدت و اعتقاد شما نسبت به ما پى مىبرند و زندگى ما و شما متزلزل و ناپايدار مىشود » .\r\nاز امام باقر ( ع ) نقل شده كه : « مؤمنان در مراتب و منازل مختلف قرار دارند . بعضى در منزل اول و برخى در منزل دوم . به همين ترتيب ، تا مرتبهء هفتم هستند ، كه اگر آنچه مربوط به دومى است به اولى گفته شود ، پايدار نمىماند و به همين ترتيب ، در هر كدام از اين مراتب هفتگانه . در\r\n\r\n\r\n","description":"","footnote":"\r\n( 1 ) اصول كافى ، ج 1 ، ص 112 .\r\n","page_name":" 210 ","page_number":230},
  {"content":"\r\n\r\nبرخى از اخبار ، اين مراتب ده تا ياد شده و در خبرهاى ديگر ، 49 منزل ، كه هر جزئى خود 10 جزء دارد و اين دليل آن است كه احكام به اختلاف اشخاص تفاوت دارد و آن بزرگواران ، بر حسب حالات مردم ، يا بر حسب احوال شخصى واحد امر و نهى مىكردند . زيرا آنها ، پزشك روانها هستند و پزشك رعايت بيمارى مريض و حالات او را مىنمايد و به حسب مرضها و حالاتشان ، به مسائل آنها پاسخ مىدهد و غذا و دوايى براى آنان فراهم مىكند و اينكه خدا فرموده :  قُلْ هذِهِ سَبِيلِي أَدْعُوا إِلَى اللَّهِ عَلى بَصِيرَةٍ أَنَا وَ مَنِ اتَّبَعَنِي  « 1 » ، « بگو اين راه من است ، من و كسانى كه پيرو من هستند ، شما را به سوى خدا مىخوانم بر بصيرت و بينشى كه لازمهء آن است ، من و هر كس كه پيرو من است ، از آن بهره‌مند مىشود » ، بر اين مطلب دلالت دارد ، زيرا معنى بصيرت ، ديد باطن است و در ديد باطن ، احوال دعوت شونده دعوتى مناسب و در خور حال او و آنچه به آن فرا خوانده مىشود و راه و روشى كه بايد بپيمايد ديده مىشود .\r\n« الآية » : آيه بر وزن فعله ( اييه ) به سكون يا بر وزن فعله ( اييه ) و يا بر وزن فاعله است كه مخفف شده ( اييه آيه ) و به معنى علامت است و جمع آن آيات و آى و آياء بر وزن افعال است . بر نشانه‌هاى كتاب تدوينى آيه گفته مىشود ، زيرا آنها نشانه‌هاى خداى تعالى و نشانه‌هاى رسالت رسول خدا هستند و نيز بر احكام رسالت نبوّت اطلاق مىشوند زيرا آنها نيز علامات خداى تعالى و نشانه‌هاى رسالت و رسول امت‌اند و نيز نشانه‌هاى آفاق و انفس ( جهان بيرون و درون ) را هم آيه نامند ، زيرا آنها نيز علامت خداى تعالى هستند . به ويژه ، آيات عظماى حق تعالى ( انبيا و اوليا كه انسانهاى كامل‌اند ) علامتهايى هستند كه بيانگر تمام نامها و صفات حق‌اند . پس نسخ ، اختصاص به آيات تدوينى و اخبار نبوى و\r\n\r\n\r\n","description":"","footnote":"\r\n( 1 ) سوره يوسف ، آيهء 108 .\r\n","page_name":" 211 ","page_number":231},
  {"content":"\r\n\r\nولوى ندارد ، بلكه همان طورى كه در اين معانى جارى است كه به معنى رفع حكمى است كه از آن استفاده مىشود ، در آيات آفاق نيز به معنى كنار نهادن و از بين بردن يا تغيير آنها وجود دارد . امّا ، نسخ جز در آياتى كه به عالم طبيعت باطل شده‌اند ، جارى نمىشود . چه تدوينى ( نوشتارى ) و چه تكوينى ( هستى ) باشد . چون آنها آيات متشابه هستند كه در آنان نسخ جائز است و در آيات علوى ( نشانه‌هاى عالم بالا ) نسخ جائز نيست ، زيرا آنها محكمات‌اند كه ام الكتاب « 1 » ( از ريشه و اصل كتاب ) است .\r\n « أَوْ نُنْسِها »  : ننسها از باب افعال است ( انسى ، ينسى ، انساء ) و ننسخ از باب افعال ( انسخ ، ينسخ ، انساخ ) و نيز ننسها به فتح نون و سين هم خوانده شده . انساء عبارت از محو چيزى ( آيات ) از دلها به ابقاى وجود آنها در واقع ( در واقع وجود دارند ولى از دل محو شده‌اند ) ، يا محو آثار آنها از دلها با وجود بقاى خود آنها ، يا بقاى حكم آنهاست .\r\n « نَأْتِ بِخَيْرٍ مِنْها أَوْ مِثْلِها »  : كه بياوريم بهتر از آنها يا مانند آنها ، بهتر از آن يا مثل آن در آيات تدوينى و احكام رسالت و آيات كوچك ( صغرى ) آفاقى اشكالى ندارد و امّا در آيات بزرگ ( عظمى ) آوردن بهتر يا همانند در انبيا به طور كلّى قابل تصوّر نيست . در حالى كه بنا به مضمون آيهء  « تِلْكَ الرُّسُلُ فَضَّلْنا بَعْضَهُمْ عَلى بَعْضٍ  « 2 »  »  ( بعضى پيامبران بر برخى ديگر برترى دارند ) ، در حالى كه اكثر اخلاف انبيا از پيامبران پيشين خود فروتر بودند . پيامبرانى كه بعد از پيغمبران اولوالعزم بوده‌اند ، مرتبهء ايشان به پاى آنها نمىرسيده است . پس چگونه قرآن مىگويد : بهتر مىآوريم ؟\r\n\r\n\r\n","description":"","footnote":"\r\n( 1 ) اشاره است به آيهء 5 ، سورهء آل عمران كه مىفرمايد :  هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ . . .  ترجمه و تفسير آن در سورهء آل عمران خواهد آمد .\r\n( 2 ) سوره بقره ، آيهء 254\r\n","page_name":" 212 ","page_number":232},
  {"content":"\r\n\r\nدر پاسخ اين اشكال مىگوييم : بهتر بودن آيات نسبت به كسانى است كه پيامبران براى آنها آمده‌اند ( پيامبران آيات آنها هستند ) و شكى در اختلاف زمانها و اهل آنها نيست كه بعضى مردم قوى و توانا ( از نظر فكرى ) مىتوانند احكام را از پيامبر قوىتر قبول كنند و بعضى مردم هم كه ناتوانند جز از پيامبران ضعيف‌تر نمىتوانند احكام را پذيرا شوند . پس بهتر بودن پيامبر در حد خود با عدم برترى نسبت به امّت پيامبر ديگر ، منافات ندارد . مولوى دراين‌باره چه خوب گفته است :\r\n پس به هر دورى وليّى قائم است * تا قيامت آزمايش دائم است \r\n او چو نور است و خرد جبرئيل او * آن ولىّ كم از او قنديل او \r\n و آنكه زين قنديل كم مشكات ماست * نور را در مرتبت ترتيبهاست \r\n زان كه هفصد پرده دارد نور حق * پرده‌هاى نور دان چندين طبق \r\n از پس هر پرده قومى را مقام * صف‌صفند اين پرده‌هاشان تا امام \r\n اهل صفّ آخرين از ضعف خويش * چشمشان طاقت ندارد نور بيش \r\n وان صف پيش از ضعيفى بصر * تاب نارد روشنايى بيشتر \r\n\r\n","description":"","footnote":"","page_name":" 213 ","page_number":233},
  {"content":"\r\n\r\nو در تفسير امام ( ع ) ، به آنچه ياد كرديم اشاره شده است « 1 » .\r\n « أَ لَمْ تَعْلَمْ »  : اى محمد صلّى اللّه عليه و آله يا اى كسى كه منكر نسخ هستى و آن را از خدا بعيد و غريب مىدانى ، يا اى كسانى كه خطاب در مورد شما ممكن است ! آيا نمىدانيد كه  « أَنَّ اللَّهَ عَلى كُلِّ شَيْءٍ قَدِيرٌ »  ، خدا بر هر چيزى تواناست .\r\nسبب نزول اين آيه ، همان طورى كه در اخبار آمده است كه رسول خدا صلّى اللّه عليه و آله در زمان امامت در مكّه به مدّت 13 سال و بعد از هجرت به مدينه تا 7 ماه ، در نماز به سوى بيت المقدّس رو مىنمود و به آن‌سو ، مىايستاد ، عده‌اى از سركشان يهود رو آوردن به سوى بيت المقدّس را كه قبلهء يهود بود ، بر او عيب مىگرفتند . اين كار بر پيامبر گران آمد و قبلهء آنان را ناخوش مىداشت ، لذا جبرئيل را از اين مطلب با خبر كرد .\r\nجبرئيل به سوى آسمان رفت و سپس برگشت و گفت بخوان  « قَدْ نَرى تَقَلُّبَ وَجْهِكَ فِي السَّماءِ  « 2 »  »  تا آخر آيات مربوط ، يعنى « و ما توجه تو را به آسمان به انتظار وحى و تغيير قبله مىنگريم » .\r\nپس يهود گفتند :  « ما وَلَّاهُمْ عَنْ قِبْلَتِهِمُ الَّتِي كانُوا عَلَيْها »  « 3 » ، پس خداى تعالى در پاسخ آنها مىگويد :  « قُلْ لِلَّهِ الْمَشْرِقُ وَ الْمَغْرِبُ »  « 4 » ، يعنى « بگو اى پيغمبر ! مشرق و مغرب از آن خداست » . يهوديان اين چنين ايرادى مىگرفتند كه اگر قبلهء اوّلى ( بيت المقدس ) حق بوده ، پس دومى ( كعبه ) باطل است و اگر دوّمى درست است ، پس اوّلى باطل بوده است .\r\nبه همين دليل ، اين آيه ( ما ننسخ من آيه . . . ) نازل شد « 5 » يعنى خدا بر نسخ\r\n\r\n\r\n","description":"","footnote":"\r\n( 1 ) تفسير منسوب به امام عسكرى ، ص 491 .\r\n( 2 ) سوره بقره ، آيه 144 .\r\n( 3 ) سوره بقره ، آيه 142 ، كه مىفرمايد :  سَيَقُولُ السُّفَهاءُ مِنَ النَّاسِ ما وَلَّاهُمْ عَنْ قِبْلَتِهِمُ . . .  كه مردمان سفيه در متن تفسير به همان يهود تفسير شده است .\r\n( 4 ) دنبالهء آيه بالا ( بقره ، 142 ) .\r\n( 5 ) نور الثّقلين ، ج 1 ، ح 400 ، ص 112 .\r\n","page_name":" 214 ","page_number":234},
  {"content":"\r\n\r\nحكم و آوردن حكم ديگر كه براى شما شايسته‌تر و سودمندتر باشد ، قادر است » .\r\n\r\n[ سوره البقرة ( 2 ) : آيه 107 
  ]\r\nأَ لَمْ تَعْلَمْ أَنَّ اللَّهَ لَهُ مُلْكُ السَّماواتِ وَ الْأَرْضِ وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ ( 107 )\r\n\r\nترجمه :\r\n( 2 / 107 )\r\nآيا نمىدانند كه پادشاهى آسمانها و زمين ، تنها مختصّ به خداست و شما را از غير خدا يار و ياورى نيست ؟\r\n\r\nتفسير :\r\n « أَ لَمْ تَعْلَمْ أَنَّ اللَّهَ لَهُ مُلْكُ السَّماواتِ وَ الْأَرْضِ »  : اين‌ها نمىدانند كه پادشاهى و مالكيت آسمانها و زمين اختصاص به خدا دارد و او آن طور كه حكمتش اقتضا كند ، در آنها تصرّف مىنمايد .\r\n « وَ ما لَكُمْ مِنْ دُونِ اللَّهِ »  : و غير از خدا براى شما يار و ياورى نيست .\r\nنفس الامر به خودى خود و به توسّط جانشينانش به حسب ظاهر امر ، يا بدون ذات او ، به حسب تكوين ، و بدون جانشينانش بر حسب تكاليف ، يا بدون خدا در مظاهر عالى و دانى چه تكوينى و چه تكليفى ،  « مِنْ وَلِيٍّ وَ لا نَصِيرٍ »  : هيچ يار و ياورى نيست ( يعنى به هر حال او يار و ياور است و بس و به هر شكل باشد از اوست ) .\r\n\r\nتحقيق دربارهء ولّى و نصير\r\nبدان كه انسان در بقا و استكمال در ذات و صفات ، نيازمند آفريده شده است و از چيزى كه موجب نابودى ذات و كمالات حاصل از آن شود ، دورى مىگزيند و نيز از آنچه مانع رسيدن انسان به كمالات مورد انتظار او است ، روى مىگرداند . از اين رو ، به چيزى كه نيازمنديهاى او را در بقا و استكمال به سوى خود جذب كند ، احتياج پيدا مىكند . و نيز به چيزى نيازمند مىشود كه به آن وسيله ، آنچه را كه موجب نابودى وى\r\n\r\n","description":"","footnote":"","page_name":" 215 ","page_number":235},
  {"content":"\r\n\r\nگشته و از كمالاتش باز داشته است ، دفع كند . سنّت الهى نيز بر آن است كه هر چيزى با اسباب و وسايل لازم آن اجرا شود . از اين رو ، خداى تعالى در انسان نيروى شوق قرار داده است تا خدمتگزار قوّه شهوت و غضب باشد ، اين دو نيز خدمتگزار قوّهء مدركه هستند كه منشعب از چندين قواست . قوّه مدركه موجب حركت بوده و قوّه محرّكه را كه در اعصاب نهاده شده به خدمت مىگيرد . آن قوّه محركه اعصاب و رابطها را به خدمت مىگيرد و توسّط آنها ، اعضا به خدمت گرفته مىشوند . در نتيجه ، به سبب اعضا و حكم قوّه شهويّه ، آنچه را كه برايش سازگار است جذب مىكند و آنچه را كه به او زيان مىرساند به سبب اعضا و قوّهء غضبيّه ، دفع مىكند و اين بر حسب مقام جسم انسان است . امّا به حسب مقام روح نيز انسان داراى سود و زيان است . اصل و سر چشمهء تمام منافع روحانى در وجود انسان آن ملك زاجرى است كه او از سوى خداوند بر انسان موكّل است و اصل تمام زيانها ، شيطان اغوا كننده‌اى است كه موكّل بر انسان است . پس خداى تعالى براى انسان حكمت نظرى قرار داده تا به اين وسيله ، با بصيرت خود تصرّف فرشتهء زاجر « 1 » و تصرّف شيطان و اغوايش را ببينند و حكمت عملى قرار داد كه خدمتگزار آن دو قوّه است - حبّ در راه خدا ، بغض در راه خدا - كه اين دو ، در برابر قوّهء شهوت و غضب قرار دارند و در خدمت حكمت نظرى هستند . و چون خداوند ، عالم صغير ( انسان ) را نسخهء مختصرى از عالم كبير و حكايت‌كننده از آنچه در عالم كبير است ، قرار داد و تكليف را نيز مطابق تكوين نمود ، در عالم كبير نيز بايد قوّه‌اى باشد كه منافع انسان را جذب كند و قوّه‌اى نيز باشد كه ضررها را دور كند . خواه آن دو قوّه در\r\n\r\n\r\n","description":"","footnote":"\r\n( 1 ) مىتوان نفس لوّامه و يا وجدان انفعالى ملامتگر را همان فرشتهء زاجر در درون دانست .\r\n","page_name":" 216 ","page_number":236},
  {"content":"\r\n\r\nيك شخص باشد ، يا در دو شخص .\r\n « وَلِيٍّ »  آن مدّعى است كه به وسيلهء جذب آنچه براى مولّى عليه ( شخصى كه تحت ولايت است ) مفيد است ، او را تربيت كند .\r\n « نَصِيرٍ »  كسى است كه آنچه را به ضرر او است ، دفع مىكند » .\r\nبه عبارت ديگر ، مىتوان گفت « ولىّ » كسى است كه داخل در ملك انسان باشد و « نصير » كسى است كه خارج و حامى او باشد .\r\nقوّه شهوت و قوّه‌اى كه موجب حبّ خداست ، در داخل انسان ، مانند « ولىّ » است و قوه غضب و قوه‌اى كه موجب خشم در راه خداست ، مانند « نصير » است . هر رسولى با ولايتى كه دارد ، « ولىّ » امّتش و با رسالتى كه دارد ، « نصير » او است . حال اوصيا نيز ، اين چنين بود ، زيرا كه آنان به سبب ولايتشان ، اوليا و به سبب خلافتشان ، انصار بودند و هر رسولى در زمان خودش ، ولىّ و جانشينش نصير بود ، زيرا كه رسول خدا صلّى اللّه عليه و آله در زمان خودش مربّى و جانشينش حامى امّت است . پس محمّد صلّى اللّه عليه و آله در زمان حياتش امام ناطق ، بشير ، ولىّ ، هادى ، مربّى و رحيم بود و على ( ع ) ، امام صامت ( خاموش ) بيم‌دهنده ، يارىكننده ، حمايت‌كننده و كشنده بود . از اين رو ، حضرت محمّد فرمود : من و على دو پدر اين امت هستيم « 1 » . و نيز قول رسول خداست كه فرمود : من بيم‌دهنده هستم و على هدايت‌كننده « 2 » . اشاره به مقام رسالت وى و ولايت على ( ع ) دارد .\r\nپس  « إِنَّما أَنْتَ مُنْذِرٌ »  « 3 » ، به اعتبار شأن رسالت و  « لِكُلِّ قَوْمٍ هادٍ »  « 4 » ، به اعتبار شأن ولايت است .\r\nو چون تعدّد عنوان ، مقتضى تعدّد مظهر است ، دعوت غالبا به\r\n\r\n\r\n","description":"","footnote":"\r\n( 1 ) بحار ، ج 23 ، ص 2 .\r\n( 2 ) عيون اخبار الرّضا ، ج 2 ، ح 29 ، ص 85 .\r\n( 3 ) سورهء رعد ، آيه 8 .\r\n( 4 ) سورهء رعد ، آيه 8 .\r\n","page_name":" 217 ","page_number":237},
  {"content":"\r\n\r\nسبب كمك و هماهنگى دو نفس ، محقّق گشته است كه يكى از آن دو مظهر عنوان « ولىّ » و ديگرى مظهر عنوان « نصير » است .\r\n\r\n[ سوره البقرة ( 2 ) : آيه 108 
  ]\r\nأَمْ تُرِيدُونَ أَنْ تَسْئَلُوا رَسُولَكُمْ كَما سُئِلَ مُوسى مِنْ قَبْلُ وَ مَنْ يَتَبَدَّلِ الْكُفْرَ بِالْإِيمانِ فَقَدْ ضَلَّ سَواءَ السَّبِيلِ ( 108 )\r\n\r\nترجمه :\r\n( 2 / 108 )\r\nآيا مىخواهيد از پيامبر خودتان ( همواره ) بپرسيد ، چنان كه بيش از آن ، از موسى سؤال شد ؟ هر كس كفر و ناباورى را به جاى ايمان بگذارد ، البته او راه راست را گم كرده است .\r\n\r\nتفسير :\r\n « أَمْ تُرِيدُونَ »  : « ام » معادل برابر همزهء  « أَ لَمْ تَعْلَمْ أَنَّ اللَّهَ عَلى كُلِّ شَيْءٍ قَدِيرٌ »  و  « أَ لَمْ تَعْلَمْ أَنَّ اللَّهَ لَهُ مُلْكُ السَّماواتِ وَ الْأَرْضِ »  است ، تأكيد آن يا بدل از آن است به نحو بدل تفصيلى و آوردن خطاب جمع در قول خدا ، « و ما لكم » و « تريدون » دلالت بر اين مىكند كه خطاب « أ لم تعلم » به محمّد صلّى اللّه عليه و آله است و مقصود او و امّتش است و به دليل شرافت محمّد صلّى اللّه عليه و آله و يا به اين علّت كه او اصل است ، به او خطاب مخصوص شده و ممكن است مورد خطاب معيّن نباشد و بدل عموم آمده باشد تا در نتيجه با هر دو معادل در مسنداليه موافقت كند و معنى آن اين است : آيا نمىدانيد كه خدا بر هر چيزى تواناست ، آيا نمىدانيد كه خدا مالك همه است و مالك ، هرطور كه بخواهد در ملكش تصرّف مىكند .\r\nيا آن را مىدانيد و مىخواهيد  « أَنْ تَسْئَلُوا رَسُولَكُمْ »  : از رسولتان بپرسيد و عالما و عامدا دليل‌تراشى نماييد و جدل كنيد .\r\n « كَما سُئِلَ مُوسى مِنْ قَبْلُ »  : چنانچه پيش از اين ، از موسى درخواست شد و درخواست‌كنندگان را صاعقه گرفت و در نتيجه هلاك و نابود شدند و تهديد آنان ، مانند عقوبت و عذابى است كه اصحاب موسى به آن گرفتار شدند ، آنجا كه گفتند تا خدا را آشكارا نبينيم ، به تو\r\n\r\n","description":"","footnote":"","page_name":" 218 ","page_number":238},
  {"content":"\r\n\r\nايمان نمىآوريم .\r\n « وَ مَنْ يَتَبَدَّلِ الْكُفْرَ بِالْإِيمانِ »  : و آنكه كفر را به جاى ايمان نشاند ، يعنى پس از علم كه شأن آن ايمان صاحب علم است ، يا بعد از آنكه رسول پاسخ داد كه درخواست آنها صلاحيّت طرح و پيشنهاد را ندارد ، يا پس از آنكه آنچه پيشنهاد كرده بودند خداوند براى او ظاهر ساخت ، يا پس از آنكه آيات رسول را مشاهده نمودند ، ناباورى ورزيدند .\r\n « فَقَدْ ضَلَّ سَواءَ السَّبِيلِ »  : يعنى پس از آنچه كه ياد شد ، به آن مىماند كه آن كفرگيرنده نخست به راه راست بوده و سپس گم كرده باشد ، بنابراين ، لفظ تبدّل به كار برده تا مشعر به اين امر باشد كه او در آغاز بر باور بوده يا به باور نزديك شده و سپس آن را ترك كرده و كفر را پذيرا شده است .\r\n\r\n[ سوره البقرة ( 2 ) : آيه 109 
  ]\r\nوَدَّ كَثِيرٌ مِنْ أَهْلِ الْكِتابِ لَوْ يَرُدُّونَكُمْ مِنْ بَعْدِ إِيمانِكُمْ كُفَّاراً حَسَداً مِنْ عِنْدِ أَنْفُسِهِمْ مِنْ بَعْدِ ما تَبَيَّنَ لَهُمُ الْحَقُّ فَاعْفُوا وَ اصْفَحُوا حَتَّى يَأْتِيَ اللَّهُ بِأَمْرِهِ إِنَّ اللَّهَ عَلى كُلِّ شَيْءٍ قَدِيرٌ ( 109 )\r\n\r\nترجمه :\r\nبسيارى از اهل كتاب با اينكه حق ( و حقيقت ) به ايشان آشكار گشته ، از روى حسدى كه در نفس خود دارند ، دوست دارند شما را پس از ايمانتان ، به كفر ( پيشينيان ) بازگردانند . پس ، آنها را ببخشيد و ( از آنها ) درگذريد تا خداوند فرمانش را بياورد ، زيرا او بر همه چيز تواناست .\r\n\r\nتفسير :\r\n « وَدَّ كَثِيرٌ مِنْ أَهْلِ الْكِتابِ لَوْ يَرُدُّونَكُمْ مِنْ بَعْدِ إِيمانِكُمْ كُفَّاراً »  : يعنى به سبب القاى به شبهات ، و تحريف كلمات و عيب كردن از ضعيفان و سرزنش و ملامت كردن معجزات است ، كه بسيارى از اهل كتاب دوست دارند ، كاش پس از ايمان ، به كفر باز مىگشتيد . بدان كه هر كس سيرهء حق\r\n\r\n","description":"","footnote":"","page_name":" 219 ","page_number":239},
  {"content":"\r\n\r\nيا باطل را اختيار كند ، دوست دارد كه مردم همه بر سيرهء او باشند و اين امرى است كه فطرت انسان ، بلكه فطرت هر چيزى از ملايكه و جنّ و شياطين و عناصر و مواليد ( نبات و حيوان و انسان ) بر آن سرشته شده است . پس اگر انسان در جهنّم نفس و حسد از لشگريان آن ايستاد و از آن جدا نشد حسد او نيز باعث همين امر مىشود و اگر از ارباب قلوب باشد ، رحمت او موجب اين امر مىشود ، بنابراين ، قول خداى تعالى « حسدا » را كه مفعول له يا حال است ، به آن اضافه نمود تا علّت را كه حسد است نمايان كند .\r\n « مِنْ عِنْدِ أَنْفُسِهِمْ »  : يعنى اين امر را از جهت حسدشان و اقتضاى فطرتشان ، بنا بر اينكه ظرف متعلّق به قول خداى تعالى « ودّ » باشد ، يا اينكه معنى آن اين است كه اين امر را دوست داشتند به جهت حسدى كه از نفسهاى خبيث آنها حاصل شده است ، بىآنكه به سبب ديگرى نياز داشته باشد ، و اين معنى وقتى است كه اين جمله ظرف مستقرّ و صفت « حسد » باشد .\r\n « مِنْ بَعْدِ ما تَبَيَّنَ لَهُمُ الْحَقُّ »  : با دلايلى كه از كتب و اخبار آنها معلوم است و با معجزه‌هايى كه از محمّد صلّى اللّه عليه و آله براى آنها مشهود گشته است .\r\n « فَاعْفُوا وَ اصْفَحُوا »  : پس ببخشيد و درگذريد « فاء » سببيّه است ، گويا گفته است كه اين كار موجب شده تا به عفو و گذشت امر شود ، و گويا اين عفو و گذشت ، جزا باشد و يا اينكه در حقيقت جزاى شرط مقدّر باشد ، كه تقدير آن چنين است ، اگر اين كار را كردند ، پس ببخشيد و درگذريد .\r\nعفو ، عبارت از ترك انتقام از جنايت‌كننده است و صفت پاك كردن قلب از كينهء او است ، گويا كه آن دو لفظ ، مانند لفظ فقرا و مساكين هستند ، كه هرگاه جدا ياد شوند ، رواست كه هر دو معنى از هر كدام اراده شود و هرگاه با هم جمع شوند ، از هر كدام همان معنى خودش مقصود باشد و\r\n\r\n","description":"","footnote":"","page_name":" 220 ","page_number":240},
  {"content":"\r\n\r\nمنظور از امر به ترك مقابلهء با حسد آنها و سرزنش آنان به سبب حسد و ملامت و امر به پاك كردن قلب است از كينهء آنها ، زيرا كه مقابله كردن با جاهلان ، مانند جهل آنها مستلزم اين است كه انسان تا مقام آنها تنزّل يابد و مانند آنان شود و جهل و عناد آنها را زياد نمايد . آدم عاقل راضى نمىشود مانند آنان شود و نه جهل و عناد بندگان فزونى يابد . كينه داشتن نسبت به كافر و مؤمن ، قلب را از توجه به امور آخرت باز مىدارد و راحتى را از دل مىبرد و آنچه را از خيرات كسب كرده ، مىخورد و از پند و اندرز دادن كه هر كس را مطلوب و از ترحّم كه همه به آن مأموراند ، باز مىدارد و در نتيجه ، موجب گمراه كردن كه از آن نهى گشته است ، مىشود . علاوه بر اين ، سرزنش بدان و كينه بر آنها به سرزنش صنع خدا بازمىگردد و سرزنش صنع خدا در حقيقت سرزنش صانع است .\r\n « حَتَّى يَأْتِيَ اللَّهُ بِأَمْرِهِ »  : تا خداوند امر خودش را دربارهء آنها بياورد ، يا با كشتن در روز فتح مكه چنانچه در تفسير امام است ، يا به سبب هدايت آنها ، يا با جزيه گرفتن از آنها ، يا با كشتن و اسير گرفتن و تبعيد آنها امر خويش را به اجرا رساند .\r\n « إِنَّ اللَّهَ عَلى كُلِّ شَيْءٍ قَدِيرٌ »  : پس بر همهء اين كارها تواناست .\r\n\r\n[ سوره البقرة ( 2 ) : آيه 110 
  ]\r\nوَ أَقِيمُوا الصَّلاةَ وَ آتُوا الزَّكاةَ وَ ما تُقَدِّمُوا لِأَنْفُسِكُمْ مِنْ خَيْرٍ تَجِدُوهُ عِنْدَ اللَّهِ إِنَّ اللَّهَ بِما تَعْمَلُونَ بَصِيرٌ ( 110 )\r\n\r\nترجمه :\r\n( 2 / 110 )\r\nو نماز را برپاى داريد و زكات را بدهيد و هر خير و نيكوكارى كه از پيش براى خود بفرستيد ، همان را نزد خدا مىيابيد ، بىگمان خدا به آنچه مىكنيد بيناست .\r\n\r\nتفسير :\r\n « وَ أَقِيمُوا الصَّلاةَ »  : يعنى پس از آنكه مدارك و جوارح شما از عارضه و دلهاى شما از كينه سالم است ، براى شما اقامهء نماز ممكن\r\n\r\n","description":"","footnote":"","page_name":" 221 ","page_number":241},
  {"content":"\r\n\r\nمىشود ، پس آن را به پا داريد . يا مقصود اين است كه نماز را به پا داريد تا اينكه براى شما عفو و گذشت ممكن باشد .\r\n « وَ آتُوا الزَّكاةَ »  : و زكات بپردازيد . در اول سوره دربارهء اقامهء نماز و پرداخت زكات ، مطالبى بيان شده است .\r\n « وَ ما تُقَدِّمُوا لِأَنْفُسِكُمْ مِنْ خَيْرٍ »  : عطف به اعتبار معنى است ، گويا كه گفته است : « و قدّموا لأنفسكم » ، زيرا مقصود از مثل آن ، كنايه از امر و ايجاب بر مخاطب است .\r\nمقصود از خير يا نيكى كردن به بدكاران است ، گويا كه گفته است :\r\nببخشيد و درگذريد و نيكى كنيد . يا مقصود از خير و نيكى است كه از قبيل ذكر عام پس از خاص است و بنابراين ، مقصود از احسان مطلوب بعد از مقام گذشت و عفو ، همان چيزى است كه با ذكر اقامه نماز و دادن زكات به آن اشاره شده ، زيرا كه احسان جز با شكستن خودخواهى و تسليم مطلق و خالصانه در برابر خدا محقّق نمىشود ، و آن دو كار جز با نماز و زكات ممكن نمىشود .\r\n « تَجِدُوهُ عِنْدَ اللَّهِ »  : آن را نزد خدا مىيابيد كه خود آن بنا بر تجسّم اعمال ، يا حقيقت آن ، يا پاداش آن براى شما ذخيره شده است .\r\n « إِنَّ اللَّهَ بِما تَعْمَلُونَ بَصِيرٌ »  : كه محقّقا خدا به آنچه مىكنيد ، بيناست ، زيرا در واقع چيزى از او غايب نمىشود كه نزد او ذخيره نشود .\r\n\r\n[ سوره البقرة ( 2 ) : آيه 111 
  ]\r\nوَ قالُوا لَنْ يَدْخُلَ الْجَنَّةَ إِلاَّ مَنْ كانَ هُوداً أَوْ نَصارى تِلْكَ أَمانِيُّهُمْ قُلْ هاتُوا بُرْهانَكُمْ إِنْ كُنْتُمْ صادِقِينَ ( 111 )\r\n\r\nترجمه :\r\n( 2 / 111 )\r\nو گفتند هرگز كسى به بهشت نرود مگر كسى كه يهودى يا نصرانى باشد ، اين آرزوهاى آنهاست . بگو برهان خود را بياوريد اگر راست‌گويان‌ايد .\r\n\r\n","description":"","footnote":"","page_name":" 222 ","page_number":242},
  {"content":"\r\n\r\n\r\nتفسير :\r\n « وَ قالُوا »  : يعنى اهل كتاب از يهود و نصارى گفتند : اين عبارت آن عطف بر « ودّ » است .\r\n « لَنْ يَدْخُلَ الْجَنَّةَ إِلَّا مَنْ كانَ هُوداً »  : « هود » اسم جمع است ، در ابتدا به معنى يهود ، يا اينكه در اصل جمع « هائد » به معنى توبه‌كننده بوده است ، يا به معنى رجوع‌كننده به حقّ است ، يا به معنى داخل در يهوديت بنا بر اينكه از مشتقّات جعلى باشد مانند تهويد و تهوّد ، مانند « عوذ » كه جمع « عائذ » است بدون تغيير ، يا اينكه آن « هوود با دو واو » بوده و مخفف شده و به صورت هود درآمده است .\r\n « أَوْ نَصارى »  : يا ترسايان لفظ « او » براى تفضيل است ، يعنى سخن آنان اين بود . وجوه نامگذارى نصارى بيش از اين بيان شد .\r\n « تِلْكَ أَمانِيُّهُمْ »  : آنچه كه مورد اشاره است ، مجموع چيزهايى است كه گذشت ، از قبيل اينكه دوست ندارند خيرى بر مؤمنان نازل شود و دوست دارند از ايمان مرتدّ شده و باز گردند ، و مدّعى هستند كه بهشت جز براى اهل ملّت آنان نيست » و « الأمانى » جمع « امنيّة » و تغيير يافته « امنويّه » - مانند اضحوكه - است و معنى آن تمنّى و آرزوى حصول امرى است بدون آماده كردن اسباب آن ، و ادّعاى حصول امرى است بدون حجّت و دليل و لذا فرمود : اى محمّد !  « قُلْ »  : به آنان بگو ، اگر مدّعاى شما محض تمنّاى نفس است ، پس آن را با حجّت و دليل ثابت كنيد .\r\n « هاتُوا بُرْهانَكُمْ »  : برهان بر ادّعايتان بياوريد .\r\n « إِنْ كُنْتُمْ صادِقِينَ »  : اگر در ادّعايتان راستگو هستيد .\r\n\r\n[ سوره البقرة ( 2 ) : آيه 112 
  ]\r\nبَلى مَنْ أَسْلَمَ وَجْهَهُ لِلَّهِ وَ هُوَ مُحْسِنٌ فَلَهُ أَجْرُهُ عِنْدَ رَبِّهِ وَ لا خَوْفٌ عَلَيْهِمْ وَ لا هُمْ يَحْزَنُونَ ( 112 )\r\n\r\n","description":"","footnote":"","page_name":" 223 ","page_number":243},
  {"content":"\r\n\r\n\r\nترجمه :\r\n( 2 / 112 )\r\nآرى هر كس خود را در فرمان خدا گذاشت و نيكوكار هم شد ، پس مزد او نزد پروردگار او است و بر آنها ترسى نباشد و اندوهگين هم نشوند .\r\n\r\nتفسير :\r\n « بَلى »  : اثبات چيزى است كه آن را با اين گفتارشان  « لَنْ يَدْخُلَ الْجَنَّةَ إِلَّا مَنْ كانَ هُوداً أَوْ نَصارى »  ( هرگز غير از يهود و نصارى كسى به بهشت داخل نشود ) ، نفى كردند .\r\n « مَنْ أَسْلَمَ »  : يعنى كسى كه خالص كند .\r\n « وَجْهَهُ »  : توجّه خويش را . وجه ( رو ، رخسار ، چهره ) عضو ويژه‌اى است و چيزى است كه به سبب آن توجّه بر شيء مىشود و نيز خود شيء را وجه مىگويند و در اين آيه منظور از كسى است كه توجّهش را به شيء و يا ذات شيء خالص كند .\r\n « لِلَّهِ وَ هُوَ مُحْسِنٌ »  : نيكوكار ، در افعالش ، يا نيكىكننده به خلق خدا .\r\n « فَلَهُ أَجْرُهُ »  : پس براى او ، اجر آن نيكى ثابت است . اجرى كه مناسب آن نيكى است ، كه آن نمايان نمىشود مگر با مقايسه و سنجيدن به همان نيكى .\r\n « عِنْدَ رَبِّهِ »  : و آن پاداش نزد خداست . به خاطر اهميّت دادن به اجر و پاداش ، آن را موكول به غير از خدا نكرده است .\r\n « وَ لا خَوْفٌ عَلَيْهِمْ »  : و ترس بر آنان نيست . جمع ضمير در اينجا با اينكه در گذشته ضمير ها را مفرد آورده ، به اعتبار لفظ « من » و معنى آن است .\r\n « وَ لا هُمْ يَحْزَنُونَ »  : بيان اين آيه در اوّل سوره گذشت .\r\n\r\n[ سوره البقرة ( 2 ) : آيه 113 
  ]\r\nوَ قالَتِ الْيَهُودُ لَيْسَتِ النَّصارى عَلى شَيْءٍ وَ قالَتِ النَّصارى لَيْسَتِ الْيَهُودُ عَلى شَيْءٍ وَ هُمْ يَتْلُونَ الْكِتابَ كَذلِكَ قالَ الَّذِينَ لا يَعْلَمُونَ مِثْلَ قَوْلِهِمْ فَاللَّهُ يَحْكُمُ بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ ( 113 )\r\n\r\n","description":"","footnote":"","page_name":" 224 ","page_number":244},
  {"content":"\r\n\r\n\r\nترجمه :\r\n( 2 / 113 )\r\nيهود گفتند : ترسايان بر حق نيستند و ترسايان گفتند : يهود بر حق نيستند ، در حالى كه هر دوى آنها كتاب ( آسمانى ) مىخوانند .\r\nآنان كه نمىدانند ، همچون گفتار ايشان ( گويند ) ، و خداوند روز قيامت در آنچه در آن اختلاف همىكردند ، ميانشان حكم نمايد .\r\n\r\nتفسير :\r\n « وَ قالَتِ الْيَهُودُ لَيْسَتِ النَّصارى عَلى شَيْءٍ »  : يهود گفتند : ترسايان بر چيزى از دين نيستند . اين عبارت عطف بر « قالوا » است ، يا عطف بر چيزى است كه « قالوا » بر آن عطف شده است . و آن نماياندن ادّعاى باطل ديگر آنان است كه بدون دليل بوده و همان موجب شده تا به علّت غرور و حماقتشان رسوا شوند ، و معلوم شود ، آنچه را دربارهء رسالت رسول خدا گفته‌اند ، از همين قبيل است و سخنى از روى حجّت و دليل نمىگويند .\r\n « وَ قالَتِ النَّصارى لَيْسَتِ الْيَهُودُ عَلى شَيْءٍ وَ هُمْ يَتْلُونَ الْكِتابَ »  : و ترسايان نيز گفتند : يهود بر چيزى از دين نيست ، در حالى كه كتاب را مىخوانند . يعنى اين سخن را گفتند در حالى كه آنها يعنى علماء تابع شرايع هستند ، يا علمايى هستند كه كتب الهى را خوانده‌اند و عالم ، ادّعاى بدون دليل ابراز نمىكند و در كتب الهى تأديبات و تعليماتى براى چگونگى اظهار دعوى هست . بنابراين عالم عاقل خوانندهء كتاب و تابع شرايع ، ادّعايى را بدون دليل اظهار نمىكند و مقصود از تكذيب آنها ، در اصل ادّعايشان نيست ، بلكه هر دو گروه ، اصل دعوى خويش را با وجود نسخ دينهايشان پس از دين محمّد صلّى اللّه عليه و آله تصديق مىكنند .\r\nيا مقصود تكذيب آنها در اصل دعوى و سرزنش آنها در طريق اظهار مطلب است ، زيرا هر يك از دو گروه ، وقتى حق بودن سوى مقابلش را انكار مىكند ، به آن معنى است كه حق بودن نبى صلّى اللّه عليه و آله و دين و\r\n\r\n","description":"","footnote":"","page_name":" 225 ","page_number":245},
  {"content":"\r\n\r\nشريعت و كتاب آن را انكار مىكند و اين ادّعا علاوه بر اينكه خودش ذاتا باطل است ، از آن جهت نيز كه برهان بر آن وجود ندارد باطل مىباشد .\r\nو چون عامّه مردم و عموم حيوانات بر اين عادت هستند كه آنچه را كه به آن عادت ندارند و از پدرانشان نديده‌اند ، انكار مىكنند و خيال مىكنند حق همان است كه بدون دليل به آن خو گرفته‌اند و دليلى جز اين سخن ندارند كه « پدران خود را چنين يافته‌ايم » ، لذا خداى تعالى فرمود :\r\n « كَذلِكَ »  : يعنى مانند قول آنهاست .\r\n « قالَ الَّذِينَ لا يَعْلَمُونَ »  : گفته كسانى كه داراى علم نيستند .\r\n « مِثْلَ قَوْلِهِمْ »  : و آن تأكيد قول خداى تعالى « كذلك » است و مقصود رسوايى ديگرى براى آنهاست به اينكه آنها شبيه به جاهلان شده‌اند . يعنى اينكه پيروى آنها از شرايع و خواندن كتب براى آنها ، آموزنده نبوده ، بلكه آن نيز صرف تقليد و عادت بوده است . و گرنه چيزى كه شبيه گفتار جاهلان باشد ، نمىگفتند ، و گويا كه امّت مرحومه اين عادت را از يهود و نصارى گرفتند . پس هر كدام شروع به انكار طرف مقابلش كرد . بدون دليل  « كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ »  « 1 » ، ولى از آنجا كه هر گروهى به آنچه كه دارد خوشحال است ، اينان انكار چيزى را كه نمىدانند ، ترك نمىكنند .\r\n « فَاللَّهُ يَحْكُمُ بَيْنَهُمْ »  : پس خدا بين دو گروه ، يا بين اختلاف‌كنندگان از يهود و نصارى و كسانى كه در اين گفتار به راه آنها رفته‌اند ، داورى مىكند .\r\n « يَوْمَ الْقِيامَةِ فِيما كانُوا فِيهِ يَخْتَلِفُونَ »  : و اين داورى در روز قيامت است كه در آنچه اختلاف داشتند ، حكم مىكنند . يعنى در چيزى كه\r\n\r\n\r\n","description":"","footnote":"\r\n( 1 ) برداشتى از سورهء صف ، آيه 3 ، كه مىفرمايد :  كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ  ، يعنى چه زشت است پيش خدا چيزى را كه عمل نمىكنيد بگوييد .\r\n","page_name":" 226 ","page_number":246},
  {"content":"\r\n\r\nاختلاف مىكردند ، بىدليل و علم و در نزول آيه ياد شده كه در دو طايفه از يهود و نصارى نازل شد كه خدمت رسول خدا صلّى اللّه عليه و آله آمدند و اين دو قول را بر او عرضه داشتند و گفتند اى محمّد ! بين ما داورى كن .\r\n\r\n[ سوره البقرة ( 2 ) : آيه 114 
  ]\r\nوَ مَنْ أَظْلَمُ مِمَّنْ مَنَعَ مَساجِدَ اللَّهِ أَنْ يُذْكَرَ فِيهَا اسْمُهُ وَ سَعى فِي خَرابِها أُولئِكَ ما كانَ لَهُمْ أَنْ يَدْخُلُوها إِلاَّ خائِفِينَ لَهُمْ فِي الدُّنْيا خِزْيٌ وَ لَهُمْ فِي الْآخِرَةِ عَذابٌ عَظِيمٌ ( 114 )\r\n\r\nترجمه :\r\nو كيست بيدادگرتر از آنكه مسجدها را باز دارد كه نام خدا در آنها برده شود و در ويرانى آنها بكوشد و ايشان را ( حق ) نبود در آن درآيند مگر بيمناك باشند . ايشان را در دنيا خوارى و در آخرت عذابى بزرگ است .\r\n\r\nتفسير :\r\n « وَ مَنْ أَظْلَمُ مِمَّنْ مَنَعَ مَساجِدَ اللَّهِ أَنْ يُذْكَرَ فِيهَا اسْمُهُ »  : عطف است بر جملهء  « كَذلِكَ قالَ الَّذِينَ لا يَعْلَمُونَ »  ، چه آن مشعر بر اين است كه آنها بندگان خدا را از اسلام و از مساجد صورى و از مساجد حقيقى آنها كه رسول و جانشينان او هستند ، منع مىكنند . و « من اظلم » استفهام انكارى در معنى نفى است ، پس گويا كه گفته باشد :\r\nاين چنين است كه كسانى كه علم ندارند ، از مساجد خدا منع مىكنند و چه كسى ظالم‌تر از كسى است كه از مساجد خدا منع كند .\r\nو لفظ « منع » ضدّ « اعطى » است و آن بدون واسطه متعدّى به دو مفعول است ، يا اينكه به مفعول اول با « من » و به مفعول دوم بنفسه و بدون واسطه ، يا به مفعول اول بدون واسطه و به مفعول دوم با « عن » يا با « من » متعدّى مىشود . « مساجد اللّه » در اينجا مفعول اول است و « ان يذكر » بدل از آن به نحو بدل اشتمال است و مفعول اول محذوف است و تقدير چنين است : « من اظلم ممّن منع النّاس عن مساجد اللّه عن الذّكر فيها » ، يعنى چه\r\n\r\n","description":"","footnote":"","page_name":" 227 ","page_number":247},
  {"content":"\r\n\r\nكسى ستمگرتر از آن شخصى است كه مردم را از مسجدهاى خدا كه در آنجا ياد خدا به عمل مىآيد ، باز مىدارد .\r\n\r\nتحقيق ظلم\r\nظلم ، عبارت از وضع شيء است در غير آنجايى كه بايد گذاشته شود ، و منع شيء است از جايى كه بايد آنجا گذارده شود ، بنابراين ، ظلم به دادن حق به غير مستحق و منع حق از مستحق تفسير شده است . ظلم ناشى از تاريكى نفس و روشن نشدن آن به نور عقل است و لذا آن نيز مشتق از ظلمت به معنى تاريكى است ، زيرا كسى كه نفسش را تاريك كرده ، از چراغ عقل روشنى نگيرد و تابع ولىّ امر نباشد ، حق مستحق نزد او تميز داده نمىشود . و كسى كه حق مستحق را تميز ندهد ، دادن حق به مستحق براى او ممكن نيست ، حق را به غير مستحق مىدهد و از مستحق در عالم صغير خويش ( جهان درون ) باز مىدارد . زيرا كه هر يك از قوا و مدارك و اعضايش ، حقى دارند و هر يك از آنها ، مستحق خواستى ويژه‌اند و نيازمند حقى كه متعلق به آنان است و بايد حق مستحق كه همان خرد فرمان‌بر ولىّ امر است ، پرداخت .\r\nو آنگاه كه در عالم صغيرش ظالم شد ، در عالم كبير نيز نسبت به زير دستانش و غير آنها ظالم مىشود و حدّ اقل ظلم اين است كه نفسش را از مستحق ، كه ولىّ امر او است ، منع مىكند و در اين ظلم ، به تدريج پيش مىرود تا كارش به جايى مىرسد كه مستحق را كه غايت غايات است و همان ولىّ امر ، چه نبى صلّى اللّه عليه و آله و چه وصى ( ع ) باشد ، از حق منع مىكند . اما حقى كه غايت حقوق و نهايت عبادات است ، ياد نام خداى تعالى نزد صاحب ياد و در وجود او است . چنانچه خداى تعالى فرمود :  « ثُمَّ كانَ \r\n\r\n","description":"","footnote":"","page_name":" 228 ","page_number":248},
  {"content":"\r\n\r\n عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّهِ وَ كانُوا بِها يَسْتَهْزِؤُنَ »  « 1 » ( پس ، عاقبت آنان كه بد كردند ، بدتر از آنانى است كه آيات خدا را تكذيب كردند و آن را مورد مسخره قرار دادند ) .\r\nو امّا كسى كه تابع ولىّ امر است ، مانند او از ولىّ امرش اخذ مىكند و به امر او عمل مىنمايد و نهى او را ترك مىكند ، عادل است و به نور ولىّ امر روشن است ، اگر چه خودش بىواسطه روشن نباشد .\r\n\r\nتحقيق مسجد\r\n« المساجد » جمع مسجد به كسر جيم و يا مسجد به فتح جيم ، است . اسم مكان است به معنى محل سجود كه نهايت خضوع است . پس به اين معنى ، همهء زمين مسجد است ، زيرا هر چيزى كه در زمين است جز خوارى و خاكسارى چيزى ندارد ، پس همهء روى زمين جايگاه خوارى و خضوع هر چيزى است كه روى زمين است و نبى صلّى اللّه عليه و آله فرمود : زمين براى من مسجد و طهور قرار داده شده ، اين سخن بيانگر آن است كه رسول خدا صلّى اللّه عليه و آله سجده كليّه موجودات را در همهء زمين مىديد . به همين معنى ، سينه‌هايى كه با نور اسلام باز شده است و دلهايى كه با نور ايمان روشن گشته است در حقيقت مساجد هستند ، چون در حقيقت هر چه را كه در سينه‌ها و دلهاست سجده مىكنند و خاضع‌اند .\r\nامتياز مساجد صورى از بين بقاع زمين به نام مسجد و نام بيت اللّه ، به اين معنى نيست و نيز از جهت ويژگى بقعه و مكان نيست و از جهت ويژگى خشت و گل و گچ و ساير آلات بنا هم نيست و همچنين ، از جهت ويژگى بنّا و عمله هم نيست ، و گرنه هر چيزى كه در اين خصوصيّات شريك باشد ، در اين نام شركت دارد .\r\n\r\n\r\n","description":"","footnote":"\r\n( 1 ) سورهء روم ، آيه 9 .\r\n","page_name":" 229 ","page_number":249},
  {"content":"\r\n\r\nبلكه امتياز به سبب نيّت وقف‌كننده است ، زيرا اگر نيّت واقف نيّت صحيح و خالص بوده و منسوب به اغراض نفس نباشد ، سينه‌اش باز و قلبش روشن مىشود و اين دو ، مسجد خدا مىشوند .\r\nبه سبب توجّه حق به آن بقعه ، به بقعه روشن و مسجد گشتن ، و خانهء خدا شدن ممتاز مىشود و چون انسان به اين گشادگى دل و روشن شدن درون ، قدرتمند شد ، خود مطلقا مسجد و خانهء خدا مىشود . و اگر آن قدرت و تمكّن را در آن دو پيدا نكرد ، هنگامى كه به اين انشراح و نورانيّت متّصف شد ، على الاطلاق مسجد و خانهء خدا در او صدق پيدا مىكند . و هر چه اين اتّصاف فزونى يابد و شدّت گيرد ، مسجد بودن و خانهء خدا بودن آن شديدتر مىشود و هر اندازه كه مسجد بودن آن براى خدا شدّت پيدا كند ، مسجد بودن آن براى آنچه براى خدا بنا كرده نيز ، شدّت پيدا مىكند . و به همين معنى مولوى قدّس سرّه اشاره كرده است :\r\n آن بناى انبيا بىحرص بود * لا جرم پيوسته رونقها فزود \r\n اى بسا مسجد برآورده كرام * ليك نبود مسجد اقصاش نام \r\n كعبه را كه هر زمان عزّ مىفزود * آن ز اخلاصات ابراهيم بود \r\nپس در حقيقت ، مساجد و بيوتى كه خداوند اذن داده كه بالا رود ، همان سينه‌ها و دلهايى است كه باز و روشن است ، و پس از آن ، صاحب آن سينه‌ها و دلهاست . و اما مسجدهاى صورى ، پس آنها مساجد حقيقى هستند ، به اعتبار معنى اول ، كه همهء بقاع زمين مسجد است ، امّا امتياز آن مسجدها به نام مسجد بودن ، تنها به سبب توجّه مساجد حقيقى است كه آنها وقف‌كنندهء مساجد هستند . به همين جهت ، اين گونه مساجد و خانه‌ها به مكانهايى كه اذن داده شده است بالا روند « 1 » ، تفسير\r\n\r\n\r\n","description":"","footnote":"\r\n( 1 ) اشاره است به آيه 36 سورهء نور ، كه مىفرمايد :  فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا \r\n","page_name":" 230 ","page_number":250},
  {"content":"\r\n\r\nشده و در اخبار بسيار ، به خود آن بزرگواران تفسير شده است . مولوى قدّس سرّه در اين پاره به انبيا و اوليا اشاره مىكند و چه خوب مىگويد :\r\n گرنه پيدايند پيش نيك و بد * چيست با ايشان خسان را اين حسد \r\n بر در اين خانه گستاخى ز چيست ؟ * گر همىدانند كاندر خانه كيست \r\n ابلهان تعظيم مسجد مىكنند * در جفاى اهل دل جدّ مىكنند \r\n آن مجاز است اين حقيقت اى خران * نيست مسجد جز درون سروران \r\n مسجدى كو اندرون اولياست * سجده‌گاه جمله آنجا خداست \r\nبنابراين ، اگر غرضهاى شيطانى خواستار بناى مسجد باشد ، آن بنا مسجد نمىشود ، اگر در اصطلاح و قرارداد مسجد ناميده شود . بانى مسجد نيز اگر كسب نور ننموده ، خود روشن نبوده ، مطيع ولىّ امرش نشود ، كم اتّفاق مىافتد كه از اغراض منفك شود ، زيرا هر چه بسيار كوشد باز نزديك شدن خويش را به خدا ، غايت بناى مسجد قرار مىدهد و آن را انگيزهء بنا مىشمارد و صحت مثل آن در نهايت اشكال است .\r\nو امّا آنچه كه در صحّت وقف گفته‌اند كه مشروط به تقرّب الى اللّه و\r\n\r\n\r\n","description":"","footnote":"\r\nاسمه ، يسبّح له بالغدوّ و الآصال . يعنى : در خانه‌هايى كه خدا اجازه داد كه بلند كرده شود ( بالا رود ) و نام خدا در آنجا ياد شود ، او را هر بامداد و شبانگاه تسبيح مىكنند .\r\n","page_name":" 231 ","page_number":251},
  {"content":"\r\n\r\nعدم سودجويى از آن است ، مقصود اين است كه بايد انگيزهء بانى نزديكى به خدا و بيشتر شدن آن نزديكى باشد ، نه اينكه نفس بخواهد بر وقف اجرت بگيرد و قرب به خدا را اجرت آن قرار دهد ، كه در اين صورت ، آن يك نوع سودجويى نفس از وقف به حساب مىآيد .\r\nو امّا غرضهاى ديگر ، مانند شهرت و ريا و ستايش خواهى و ديگر غرضها ، بنا را خانهء شيطان قرار مىدهد . و اگر انسان داراى قرب و نزديكى باشد و قرب او چنين اقتضا كند ، امّا نفس را نكشته باشد ، باز او را در غرضهايش شركت دهد ، در اين صورت ، بناى مسجد و بيت خدا با مشاركت شيطان است .\r\nو هرگاه بانى بخواهد خود را آزمايش كند ، بايد بينديشد كه آيا راضى مىشود قيمت زمين و اجرت بناى آن را به شخص غير معروفى بدهد و او را امر كند كه مسجد را بسازد ، بدون اينكه كسى از آن مطّلع شود . پس اگر راضى گشته و به آن خوشحال شود ، براى خدا و گرنه براى نفس يا با مشاركت نفس است .\r\n « وَ سَعى فِي خَرابِها »  : يعنى سعى در خراب كردن سقفها و ديوارهاى آن كرد ، يا اهل مسجد را از رجوع به آن منع نمود . خراب كردن مسجد به اين است كه آن را از ياد خدا و اقامهء نماز تعطيل كند .\r\nنزول آيه دربارهء مشركان مكّه و منع مسلمانان پس از هجرت نبى صلّى اللّه عليه و آله از داخل شدن در مسجدهايشان و تخريب مساجد آنهاست ، امّا با عموميّت آيه دربارهء مساجد و عموم منع‌كنندگان و منع‌شدگان و تخريب به معنى عام آن ، منافاتى ندارد .\r\n « أُولئِكَ »  : يعنى آن اشخاص پست كه با اوصاف ناپسند از آنها ياد شد .\r\n « ما كانَ »  : شايسته نيست .\r\n « لَهُمْ أَنْ يَدْخُلُوها إِلَّا خائِفِينَ »  : كه جز در حال خشوع و خوارى و\r\n\r\n","description":"","footnote":"","page_name":" 232 ","page_number":252},
  {"content":"\r\n\r\nدر حال ترس از مؤمنان ، به مسجدها داخل نشوند ، تا چه رسد به اينكه جرأت به تخريب آن و منع مؤمنان را از دخول در آن پيدا كنند . يا مقصود اين است كه در علم خدا چنين است كه آنها داخل مسجد نشوند ، مگر با حالت ترس كه در اين صورت ، وعده به پيروزى مؤمنان و ترسيدن مشركان از آنهاست ، چنانچه در روز فتح مكّه چنين شد و هنگام ظهور قائم ( عجّ ) نيز ، چنين خواهد شد .\r\n « لَهُمْ فِي الدُّنْيا خِزْيٌ »  : يعنى با قتل و غارت ، اسارت ، تبعيد ، دورى از وطن و جزيه دادن ، در دنيا خوارى كشيده‌اند .\r\n « وَ لَهُمْ فِي الْآخِرَةِ عَذابٌ عَظِيمٌ »  : عطف به قول خدا  « وَ مَنْ أَظْلَمُ »  است به اعتبار معنى ، زيرا مقصود افادهء اين مطلب است كه مشركان يا به طور مطلق كفّار ، از مساجد خدا جلوگيرى كردند ، پس گويا گفته است :\r\nآنان مساجد خدا را منع كردند ، در حالى كه با اين كار نمىتوانند به مؤمنان زيان برسانند .\r\n\r\n[ سوره البقرة ( 2 ) : آيه 115 
  ]\r\nوَ لِلَّهِ الْمَشْرِقُ وَ الْمَغْرِبُ فَأَيْنَما تُوَلُّوا فَثَمَّ وَجْهُ اللَّهِ إِنَّ اللَّهَ واسِعٌ عَلِيمٌ ( 115 )\r\n\r\nترجمه :\r\n( 2 / 115 )\r\nو از آن خداست مشرق و مغرب ، پس به هر سو رو آوريد قبلهء خدا آنجاست و خدا محيط به همه چيز و داناست .\r\n\r\nتفسير :\r\n « وَ لِلَّهِ الْمَشْرِقُ وَ الْمَغْرِبُ »  : مشرق و مغرب ، يعنى همهء روى زمين ملك خداست .\r\n « فَأَيْنَما تُوَلُّوا »  : يعنى اى مؤمنان ! به هر قطعه‌اى از قطعات زمين رو كنيد آنجا وجه خداست .\r\n « فَثَمَّ وَجْهُ اللَّهِ »  : اختصاص به زمين خاصى ندارد و وجه چنان كه گذشت چيزى است كه ظهور شيء به آن است ، و چيزى است كه به\r\n\r\n","description":"","footnote":"","page_name":" 233 ","page_number":253},
  {"content":"\r\n\r\nوسيلهء آن توجّه و استقبال به شيء مىشود و نيز وجه شيء ذات شيء است .\r\nبدان كه حق اول تعالى ، بر حسب مقام ذات غيبىاش غيب مطلق و مجهول مطلق است ، نه اسمى دارد و نه رسمى ، و نه خبرى از او هست و نه اثرى ، امّا بر حسب مقام ظهور و فعلش ، هيچ خبر از چيزى نيست مگر اينكه او خود خبرى از آن است . و اسم و رسم براى چيزى نيست مگر اينكه او اسم و رسم آن چيز است ، و ظهورى براى چيزى نيست مگر اينكه او ظهور آن چيز است . پس او با فعلش ، بر همهء اشيا محيط است ، چنانچه خداى تعالى فرموده : او بر هر چيزى تواناست ، و او با شماست و او هم نخستين است و هم بازپسين و هم پيدا و هم پنهان ، و بر هر چيز داناست . « 1 » و چنانچه امام ( ع ) فرمود : داخل در اشياست ، نه مانند دخول چيزى در چيزى ، بلكه مانند دخول مقوّم در متقوّم است . « 2 » با توجّه به اين موارد ، معلوم مىشود ذاتا عبادت نمودن و توجّه به خدا ، اختصاص به بقعه و زمين خاصى ندارد ، ولى گاهى به سبب امور خارج از ذات براى بعضى از قطعه‌هاى زمين امتيازى پديد مىآيد . مثلا اگر بزرگى نسبت به بعضى از جاها توجّه كاملى نمايد ، يا وطن ، يا محلّ تولّدش باشد ، يا آنجا را تعمير كرده ، يا در آنجا دفن شده باشد ، اين امتياز حاصل مىشود ، و همچنين است وقتى در مكانى نيّت صادقى ابراز و براى عبادت خدا ممتاز شده باشد .\r\nامتياز بيت المقدّس و اختصاص آن به عبادت و توجّه آن در\r\n\r\n\r\n","description":"","footnote":"\r\n( 1 ) سورهء حديد ، آيهء 3 .\r\n( 2 ) اشاره به خطبهء نخستين نهج البلاغه دربارهء حمد و ستايش خدا ، كافى ، ج 1 ، ح 1 ، ص 85 .\r\n","page_name":" 234 ","page_number":254},
  {"content":"\r\n\r\nعبادت ، به سبب همهء اين وجوه است و مكّه همچنين است . در اين آيه نيز ، كه به طور خاص مساجد ياد شده ، به سبب نيت صادقى است كه انگيزهء بناى مسجد باشد .\r\n « إِنَّ اللَّهَ واسِعٌ »  : يعنى چنانچه دانستى هيچ مكان و جايگاه ، چيزى و سايه‌اى از او خالى نيست .\r\n « عَلِيمٌ »  : پس ، مىداند آنچه را كه شما انجام مىدهيد چگونه انجام مىدهيد ، و در كجا انجام مىدهيد ، پس ، بر شما باد به تصحيح اعمال نه تعيين محل و جهت آن بكوشيد . و در اخبار آمده است كه آيه در مورد نماز نافله نازل شده كه مىتوان آن را به هر سو كه بخواهى بخوانى . ولى در مورد فرائض و واجبات ، اين آيه نازل شده است :  « وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ »  « 1 » ، يعنى هر كجا كه هستيد روى خود را به آن‌سو ( كعبه ) نماييد . از امام صادق ( ع ) « 2 » دربارهء مردى پرسش شد كه نماز مىخواند و پس از تمام شدن نماز نگاه مىكند و مىبيند از قبله به سوى راست يا چپ منحرف شده است . امام ( ع ) در پاسخ فرمود : « نمازش صحيح است و ما بين مشرق و مغرب قبله است » .\r\nو اين آيه  « وَ لِلَّهِ الْمَشْرِقُ وَ الْمَغْرِبُ »  تا آخر آيه دربارهء قبلهء متحيّر نازل شده و در حديث جاثليق « 3 » كه پرسش از وجه ربّ كرده بود ، آمده است كه على ( ع ) ، آتش و هيزم خواست و آن را روشن كرد و وقتى شعله كشيد ، فرمود : « وجه اين آتش كجاست ؟ » نصرانى گفت : « جميع حدود و اطراف آتش وجه آن است » . على ( ع ) فرمود : « اين آتش به دست ديگرى درست شده و ساخته شده ، لذا خود جهت خويش را نمىشناسد ، ولى آفرينندهء اين آتش شبيه آن نيست . ( هر سو و جهتى را مىشناسد ) » .\r\n\r\n\r\n","description":"","footnote":"\r\n( 1 ) سورهء بقره ، آيه 139 .\r\n( 2 ) تفسير صافى ، ج 1 ، ص 166 .\r\n( 3 ) حديث جاثليق .\r\n","page_name":" 235 ","page_number":255},
  {"content":"\r\n\r\n « وَ لِلَّهِ الْمَشْرِقُ وَ الْمَغْرِبُ فَأَيْنَما تُوَلُّوا فَثَمَّ وَجْهُ اللَّهِ »  ( مشرق و مغرب مر خدا راست پس هرجا رو كنيد روى خدا آنجاست ) ، بر پروردگار ما هيچ امر پنهانى مخفى نمىماند .\r\nبنابراين وجه ، معنى آيه اين است : « به هر جهت كه توجّه كنيد ، توجّه و نگرش خدا همان‌جاست » .\r\n\r\n[ سوره البقرة ( 2 ) : آيه 116 
  ]\r\nوَ قالُوا اتَّخَذَ اللَّهُ وَلَداً سُبْحانَهُ بَلْ لَهُ ما فِي السَّماواتِ وَ الْأَرْضِ كُلٌّ لَهُ قانِتُونَ ( 116 )\r\n\r\nترجمه :\r\n( 2 / 116 )\r\nو گفتند خدا ( براى خود ) پسرى گرفته ، او منزّه است ، بلكه آنچه در آسمانها و زمين است از آن اوست و همه فرمانبردار اويند .\r\n\r\nتفسير :\r\n « وَ قالُوا »  : يهود و نصارى و مشركان گفتند :\r\n « اتَّخَذَ اللَّهُ وَلَداً »  : خدا فرزند گرفته است . در آن هنگام كه گفتند :\r\nعزير پسر خداست و مسيح پسر خداست و ملايكه دختران خدا هستند و در آن عطف بر گفته‌هاى سابق آنها و اظهار حماقت ديگرى براى آنهاست .\r\n « سُبْحانَهُ »  : مصدر « سبح » ، مانند « منع » ، به معنى منزّه بودن است ، يعنى خداوند از نسبت دادن فرزند و نقايصى كه از آن لازم مىآيد ، از قبيل نياز داشتن و شريك داشتن و دو تا بودن منزّه است .\r\n « بَلْ لَهُ »  : بلكه براى اوست ، از جهت اينكه او مصدر كل و نهايت و مالك همه است .\r\n « ما فِي السَّماواتِ وَ الْأَرْضِ »  : آنچه كه در آسمانها و زمين است ، يعنى آسمانها و زمين و آنچه كه در آن دو است و هيچ چيزى در آن دو نمىتواند فرزند خدا باشد . بنا به تعميم آسمانها ، به آسمانهاى ارواح و تعميم زمينها ، به همهء عالم طبع ، ديگر چيزى از ما سوى اللّه نمىتواند\r\n\r\n","description":"","footnote":"","page_name":" 236 ","page_number":256},
  {"content":"\r\n\r\nفرزند او باشد ، زيرا كه نسبت فرزند به پدر ، نسبت مملوكيّت نيست ، در حالى كه خدا مالك همه چيز است .\r\n « كُلٌّ لَهُ قانِتُونَ »  : قنوت عبارت از دعا و طاعت و تواضع است و اين شأن بندگان است كه فرمانبردار و مطيع باشند ، نه اولاد كه وقتى بالغ شوند ، همانند و همسان و شبيه پدرانشان مىشوند .\r\n\r\n[ سوره البقرة ( 2 ) : آيه 117 
  ]\r\nبَدِيعُ السَّماواتِ وَ الْأَرْضِ وَ إِذا قَضى أَمْراً فَإِنَّما يَقُولُ لَهُ كُنْ فَيَكُونُ ( 117 )\r\n\r\nترجمه :\r\n( 2 / 117 )\r\nپديدآورنده و ابداع‌كنندهء آسمانها و زمين است ، چون او چيزى را بخواهد ( و مقدّر كند فقط ) به آن مىگويد باش و مىشود .\r\n\r\nتفسير :\r\n « بَدِيعُ السَّماواتِ وَ الْأَرْضِ »  : يعنى ايجادكنندهء آسمانها و زمين است ، بدون الگو و نمونهء قبلى و بدون ماده و زمان و آلت و اسباب . « بدع » ( مثل « منع » ) و ابدع و ابتدع ، يعنى بدون نمونه و الگو و تهيه اسباب آفريده شده است .\r\n « وَ إِذا قَضى أَمْراً »  : عطف بر جملهء  « سُبْحانَهُ »  ، يا  « لَهُ ما فِي السَّماواتِ »  ، يا  « كُلٌّ لَهُ قانِتُونَ »  ، يا  « بَدِيعُ السَّماواتِ »  است ، يعنى بلكه وقتى خدا بخواهد امرى انجام يابد . . .\r\n « فَإِنَّما يَقُولُ لَهُ كُنْ فَيَكُونُ »  : به آن مىگويد محقّق شو ، وجود پيدا كن . وجود پيدا مىكند . چه شأن خداوند ، مانند اشخاص و ممكنات ناقص نيست كه در توليد محتاج به زوج و حركات و جدا شدن از مادّه و سپرى شدن مدّت باشد . همچنين ، شأن اشخاص كه ناقص در افعال هستند و نياز به الگو و ماده و مدت و آلات و اسباب در فعلشان دارند ، اين نيست كه بتوانند يكباره چيزى بيافرينند .\r\nاين عبارت ، در كتاب و سنّت زياد وارد شده و با لفظ اراده و مشيّت\r\n\r\n","description":"","footnote":"","page_name":" 237 ","page_number":257},
  {"content":"\r\n\r\nو قضا ادا شده و مقصود يكى است ، زيرا همهء اين‌ها از مقدمات فعل است ، و چيزى وجود پيدا نمىكند مگر با علم و مشيّت و اراده و قدر و قضا و امضا . و گاهى امضا به اذن و كتاب و اجل تحليل مىشود و گاهى با لفظ امضا ادا مىشود كه آن اجمال اين سه چيز است .\r\nو چون علم كه قبل از مشيّت است از صفات ذات خداى تعالى و عين ذات او است و فاعل آن را از مقدّمات فعل نمىشمارد ، مقدّمات فعل چيزى است كه فاعل در حين ايجاد فعل به آن نياز پيدا مىكند و لذا در اخبار علم ، از مقدّمات فعل شمرده نشده است . اين معنى ، در حق اوّل تعالى ، مانند مردم نيست كه پس از آنكه نبود ، پديد آيد و پس از حدوث فانى شود ، زيرا كه مشيّت خداى تعالى و همچنين اراده و قدر و قضا و امضاى همه ازلى و ابدى است و حدوث ، تنها از ناحيه امور حادث است . زيرا كه اين امور حادث نسبت به خدا ، مانند اشعّه نسبت به خورشيد است و اگر آفتاب را در وسط آسمان ثابت فرض كنيم و اشعّه نيز به دوام آن دايم فرض شود و از سويى ، سطوحى كه اشعه خورشيد به آنها مىتابد و در مقابل اشعّهء خورشيد قرار گرفته‌اند ، در يك درجه و مرتبه نباشند ، در اين فرض ، حدوث مربوط به روشن شدن آن سطح است به سبب اشعّه خورشيد ، نه اينكه خود اشعّهء خورشيد حادث باشد . پس خداى تعالى هرگاه چيزى را بخواهد و آن را اراده كند و قضا و قدرش به آن تعلق پيدا كند ، به آن مىگويد « كن » و گفتن او اجازهء او است و كلمهء « كن » كتاب او است . پس آن شيء محقّق مىشود و وجود پيدا مىكند .\r\nپس قول خداى تعالى « اذا قضى » ، اشاره به قضايى است كه بعد از قدر است ، كه از آن ايجاب منتزع مىشود و « يقول » اشاره به اذن است كه آن جزئى از ايجاد است ، زيرا از ايجاد ، اذن ، كتاب و سر انجام نمودار مىشود . « كن » اشاره به كتاب و اجل است . امّا قول خداى تعالى و گفتار او ندايى است كه شنيده شود و صدايى نيست كه كوبيده شود .\r\n\r\n","description":"","footnote":"","page_name":" 238 ","page_number":258},
  {"content":"\r\n\r\n\r\n[ سوره البقرة ( 2 ) : آيه 118 
  ]\r\nوَ قالَ الَّذِينَ لا يَعْلَمُونَ لَوْ لا يُكَلِّمُنَا اللَّهُ أَوْ تَأْتِينا آيَةٌ كَذلِكَ قالَ الَّذِينَ مِنْ قَبْلِهِمْ مِثْلَ قَوْلِهِمْ تَشابَهَتْ قُلُوبُهُمْ قَدْ بَيَّنَّا الْآياتِ لِقَوْمٍ يُوقِنُونَ ( 118 )\r\n\r\nترجمه :\r\n( 2 / 118 )\r\nو آنان كه هيچ نمىدانند ، مىگويند : چرا خدا با ما سخن نمىگويد و يا آيتى بر ايمان نمىفرستد ؟ پيش از آنها نيز كسانى ( چند ) چنين سخنانى گفتند . دلهاى آنها به هم شبيه است ، البتّه ما آيات خدايى را براى اهل يقين بيان كرديم .\r\n\r\nتفسير :\r\n « وَ قالَ الَّذِينَ لا يَعْلَمُونَ »  : از مشركان و همچنين از يهود و نصارى و آن عطف بر قولهاى سابق آنها و اظهار سفاهت ديگرى براى آنان است و مفعول فعل يا فراموش شده « 1 » و يا مقدّر است و معنى آيه اين است :\r\nنمىدانند كه خلق طاقت شنيدن كلام خداى تعالى را ندارند ، و اگر بشنوند ، مادام كه نفسهايشان را از آلودگى ماده صاف نكنند ، هلاك و نابود مىشوند و اينكه معجزهء پيشنهادى آنها يا از باب اين است كه طاقت آن را ندارند ، يا اينكه صلاحشان در آن نيست .\r\n « لَوْ لا يُكَلِّمُنَا اللَّهُ »  : چرا خدا با ما سخن نمىگويد تا كلامش را بشنويم و به او ايمان بياوريم ؟\r\n « أَوْ تَأْتِينا آيَةٌ »  : يا نشانه‌اى بياوريد كه ما آن را ببينيم و مشاهده كنيم و به آن ايمان آوريم .\r\n « كَذلِكَ قالَ الَّذِينَ مِنْ قَبْلِهِمْ مِثْلَ قَوْلِهِمْ »  : چنانچه امّت موسى به او گفتند : خدا را آشكارا به ما نشان بده و چنانچه امّت عيسى ( ع ) گفتند :\r\n« آيا پروردگار تو مىتواند بر ما مائده‌اى از آسمان بفرستد ؟\r\n « تَشابَهَتْ قُلُوبُهُمْ »  : دلهاى آنها در جهل نابينايى به آنچه سود آنان\r\n\r\n\r\n","description":"","footnote":"\r\n( 1 ) ممكن است مفعول قدّ شيئا يا كلام اللّه يا هذا باشد و مخصوصا حذف شده تا هر كس هر چه مىپندارد تصور كند ، تا وجه عام باشد .\r\n","page_name":" 239 ","page_number":259},
  {"content":"\r\n\r\nاست ، همسان و در دشمنى و ستيزه‌جويى همانند است .\r\n « قَدْ بَيَّنَّا الْآياتِ لِقَوْمٍ يُوقِنُونَ »  : اين جمله « و ما آيات خويش را به روشنى براى يقين‌كنندگان بيان كرديم » استيناف بيانى است ، گويا كه گفته شده : آيا حق بودن حق و رسول او ظاهر نشد تا چنين پرسشى كردند ، پس خداى تعالى فرمود : آيات را بيان كرديم و آنها را بدون تنبيه ترك نكرديم ، امّا آنها اهل شك و ريب هستند و اهل عقل و ايقان نيستند تا به چيزى يقين آورند كه شايستهء يقين است و اگر ما هر آيت و معجزهء پيشنهادى و غير پيشنهادى را بياوريم ، آنها يقين نخواهند آورد .\r\n\r\n[ سوره البقرة ( 2 ) : آيه 119 
  ]\r\nإِنَّا أَرْسَلْناكَ بِالْحَقِّ بَشِيراً وَ نَذِيراً وَ لا تُسْئَلُ عَنْ أَصْحابِ الْجَحِيمِ ( 119 )\r\n\r\nترجمه :\r\n( 2 / 119 )\r\nبىگمان ما تو را به حق فرستاديم تا ( هم ) بشارت‌دهنده و ( هم ) هشداردهنده باشى و از ( جهنّميان ) و ياران آتش از تو پرسشى نخواهد نمود .\r\n\r\nتفسير :\r\n « إِنَّا أَرْسَلْناكَ »  : آن نيز استيناف بيانى است ، گويا كه گفته شده باشد :\r\nپس با اين‌ها چه‌كار كنم كه اهل يقين نيستند ، در حالى كه تو مرا امر به دعوت آنها كردى ؟ پس فرمود : « ما تو را فرستاديم . . . » .\r\n « بِالْحَقِّ »  : به رسالت حق ، يا در حالى كه متلبّس به حق است ، يا رسالت تو معلول حق است .\r\n « بَشِيراً وَ نَذِيراً »  : يعنى شأن تو مژده دادن و بيم دادن است ، چه قبول كنند ، يا ردّ كنند ، يقين داشته باشند يا شك كنند و از شك و ردّ آنها نافرجامى و عقوبتى بر تو نيست .\r\n « وَ لا تُسْئَلُ عَنْ أَصْحابِ الْجَحِيمِ »  : و اهل دوزخ را تو پاسخگو نيستى ، « لا تسئل » به نفى خوانده شده تا به صورت مجهول باشد و به نهى\r\n\r\n","description":"","footnote":"","page_name":" 240 ","page_number":260},
  {"content":"\r\n\r\nتا معلوم باشد . و بنا بر قرائت نهى ، مقصود مبالغه در آتش و عذاب آنهاست ، نه آنچه كه بعضى از عامّه گفته‌اند كه مقصود نهى رسول صلّى اللّه عليه و آله است . ( العياذ باللّه ) پرسش از حال پدر و مادرش باشد . « جحيم » ، آتش است كه شعله و گداختگىاش زياد باشد ، و هر آتشى است كه روى هم قرار گرفته باشد و هر آتش بزرگى است كه در گودال افروخته شده باشد .\r\nبر جاى خيلى گرم نيز جحيم گفته مىشود و « جحم » از باب « منع » به معنى « افروخت » و از باب كرم و فرح به معنى « افروخته شد » است .\r\n\r\n[ سوره البقرة ( 2 ) : آيه 120 
  ]\r\nوَ لَنْ تَرْضى عَنْكَ الْيَهُودُ وَ لا النَّصارى حَتَّى تَتَّبِعَ مِلَّتَهُمْ قُلْ إِنَّ هُدَى اللَّهِ هُوَ الْهُدى وَ لَئِنِ اتَّبَعْتَ أَهْواءَهُمْ بَعْدَ الَّذِي جاءَكَ مِنَ الْعِلْمِ ما لَكَ مِنَ اللَّهِ مِنْ وَلِيٍّ وَ لا نَصِيرٍ ( 120 )\r\n\r\nترجمه :\r\nو يهود و نصارى از تو خشنود نشوند ، مگر از كيش آنها پيروى كنى . بگو به يقين هدايت خدايى ( بهترين ) هدايتهاست و اگر تو پس از دانشى كه برايت آمد ، ( باز ) از خواهشهاى آنان پيروى كنى ، براى تو دوستى و ياورى از جانب خدا نباشد .\r\n\r\nتفسير :\r\n « وَ لَنْ تَرْضى عَنْكَ الْيَهُودُ وَ لَا النَّصارى »  : عطف بر جملهء  « لا تُسْئَلُ »  يا جملهء  « إِنَّا أَرْسَلْناكَ »  است . يعنى يهود و نصارى از تو خشنود نمىشوند .\r\n « حَتَّى تَتَّبِعَ مِلَّتَهُمْ »  : مگر اينكه از كيش آنها پيروى كنى و اين مطلب نااميد كردن رسول صلّى اللّه عليه و آله است از راضى شدن آنها به اينكه آنها راضى نمىشوند ، مگر به چيزى كه نزد او محال است و منع مؤمنان است از طلب رضايت آنها .\r\n « قُلْ »  : به مؤمنان بگو .\r\n « إِنَّ هُدَى اللَّهِ هُوَ الْهُدى »  : هدايت خدا هدايت واقعى است ، نه طلب\r\n\r\n","description":"","footnote":"","page_name":" 241 ","page_number":261},
  {"content":"\r\n\r\nرضايت يهود و نصارى و رضايت آنها ، يا به يهود و نصارى بگو : هدايت خدا هدايت واقعى است ، نه آنچه كه شما عادت كرديد از دينى كه از پدرانتان گرفتيد و آن خواسته شماست ، چون به آن عادت كرده‌ايد .\r\n « وَ لَئِنِ اتَّبَعْتَ أَهْواءَهُمْ »  : اگر بدون دخالت عقل ، از آراى آنها ، يا به كلّى از خواسته‌هاى آنان پيروى نمايى .\r\n « بَعْدَ الَّذِي جاءَكَ مِنَ الْعِلْمِ »  : پس از آنكه براى تو علم و يقين به حق بودن دينت و بطلان دين و آراى آنها آمد .\r\n « ما لَكَ مِنَ اللَّهِ مِنْ وَلِيٍّ وَ لا نَصِيرٍ »  : از خدا ياور و يارىدهنده‌اى نخواهى يافت ، از اين رو ، عبارت لفظ « فاء » نياورده تا جواب قسم باشد نه جواب شرط « 1 » ، مانند اين مثل كه : « به تو مىگويم تا كنيز بشنود » . در اينجا نيز ، عنوان خطاب يهود و نصارى است ولى كنايه از امت محمّد صلّى اللّه عليه و آله است .\r\n\r\n[ سوره البقرة ( 2 ) : آيه 121 
  ]\r\nالَّذِينَ آتَيْناهُمُ الْكِتابَ يَتْلُونَهُ حَقَّ تِلاوَتِهِ أُولئِكَ يُؤْمِنُونَ بِهِ وَ مَنْ يَكْفُرْ بِهِ فَأُولئِكَ هُمُ الْخاسِرُونَ ( 121 )\r\n\r\nترجمه :\r\n( 2 / 121 )\r\nآن كسانى كه بر ايشان كتاب ( آسمانى ) آورديم و آن را چنان كه شايسته است تلاوت مىكنند ، آنهايند كه به آن ايمان مىآورند و كسانى كه منكر آن مىشوند ، زيانكاران‌اند .\r\n\r\nتفسير :\r\n « الَّذِينَ آتَيْناهُمُ الْكِتابَ »  : يعنى كسانى كه ما كتاب را به آنها داديم ، نه كسانى كه كتاب به آنها داده شد و با اين تعبير ، اشاره به امتياز آنها از اهل كتاب است . كه با نسبت دادن ايتاء و دادن كتاب به خودش ، به آنها\r\n\r\n\r\n","description":"","footnote":"\r\n( 1 ) اصولا جزاى شرط با فاء جزاء آغاز مىشود . مانند على اللّه فليتوكل للمؤمنون ( پس بايد مؤمنان بر خدا توكل كنند ) .\r\n","page_name":" 242 ","page_number":262},
  {"content":"\r\n\r\nشرف و بزرگى بخشيد . يعنى آنها كسانى هستند كه با فطرت خود و قابليّتى كه كسب كرده‌اند ، آماده آن شدند كه ما به آنها كتاب بدهيم ، پس ما هم احكام نبوّت و صورتهاى كتب آسمانى را كه مشتمل بر معانى واقعىاش بود ، به آنها داديم . اين عبارت ، جمله مستأنفه است ، پاسخ پرسش مقدر ، گويا كه گفته شده : اهل كتاب محمد صلّى اللّه عليه و آله و رسالتش ، يا به كتاب خودشان ، يا به كتاب محمد صلّى اللّه عليه و آله يا به جنس كتاب ايمان نمىآورند و آن را تلاوت نمىكنند .\r\nاين بيان دلدارى دادن به رسول صلّى اللّه عليه و آله و مؤمنان است به اينكه ( ناراحت نشوند و بدانند ) كسانى كه خداوند به آنان كتاب داده ، هر يك از آنان بهتر از هزار هزار نفر ديگرى است كه شيطان به آنان كتاب داده است . چه آنان كتاب را به بهترين نوع تلاوت ، مىخوانند .\r\n « يَتْلُونَهُ »  : خبر است يا حال يا معترضه است . پاسخ پرسش مقدّر است ، قبل از تمام شدن كلام ، گويا كه گفته شده است كسى كه با دادن كتاب به او شرف بخشيدى ، چه كار مىكند ؟ پس خدا فرمود : كتاب را به بهترين خواندن و حق خواندن آن مىخواند .\r\n « حَقَّ تِلاوَتِهِ »  : دربارهء اين كلام به امام باقر ( ع ) ، نسبت داده شده كه فرمود : آيات خدا را تلاوت مىكنند و در آن تفقّه مىنمايند ( به فهم و روشنگرى مىنگرند ) ، به احكامش عمل مىكنند ، اميدوار وعده‌هايش هستند و از وعيدش مىترسند ، از داستانهايش عبرت مىگيرند ، اوامرش را امتثال مىكنند و از نواهيش خوددارى مىنمايند . به خدا سوگند ، مقصود حفظ آيات و درس حروف و تلاوت سوره و درس ده يكها و پنج يكها نيست « 1 » ، كه در اين صورت ، حروف آن را حفظ كردند و\r\n\r\n\r\n","description":"","footnote":"\r\n( 1 ) ممكن است منظور مفسر تقسيم آيات هر سوره به 10 قسمت يا 5 قسمت باشد و منظور از 10 يك زكات و پنج يك خمس باشد . مجمع البيان ، ص 198 ، ح 1 و 2 .\r\n","page_name":" 243 ","page_number":263},
  {"content":"\r\n\r\nحدود آن را ضايع نمودند ، بلكه مقصود ، تدبّر در آيات كتاب و عمل به احكام آن است . از اين رو ، خداى تعالى فرمود :  « كِتابٌ أَنْزَلْناهُ إِلَيْكَ مُبارَكٌ لِيَدَّبَّرُوا آياتِهِ وَ لِيَتَذَكَّرَ أُولُوا الْأَلْبابِ »  « 1 » ( كتابى است مبارك كه ما آن را به سوى تو فروفرستاديم تا مردم در آيات آن بينديشند و خردمندان از آن پند گيرند ) .\r\nپس كسانى كه خداوند به آنها كتاب داده است ، به اين وسيله به آنها شرافت بخشيده است از ترك رعايت و كوتاهى در مراعات آن اندوهگين مىشوند . آنان كه شيطان به آنها كتاب داده ، يا از پدرانشان بر حسب عادت گرفته‌اند ، يا از مردان بر حسب آنچه خوانده‌اند ، يا گرفته‌اند . آنها حفظ روايت را مىپسندند و از عدم رعايت موارد آن باكى ندارند .\r\n « أُولئِكَ »  : يعنى آن بزرگان .\r\n « يُؤْمِنُونَ بِهِ »  : به كتاب ، يا به محمّد صلّى اللّه عليه و آله يا به خدا ايمان مىآورند و اين معنى در صورتى است كه در كلام ، التفات باشد و محل جمله ( اعراب آن ) از مقايسه با جملهء سابق معلوم مىشود .\r\n « وَ مَنْ يَكْفُرْ بِهِ فَأُولئِكَ هُمُ الْخاسِرُونَ »  : يعنى زيانكارى جز آنها نيست .\r\n\r\n[ سوره البقرة ( 2 ) : آيات 122 تا 123 
  ]\r\nيا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَ أَنِّي فَضَّلْتُكُمْ عَلَى الْعالَمِينَ ( 122 ) وَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَ لا يُقْبَلُ مِنْها عَدْلٌ وَ لا تَنْفَعُها شَفاعَةٌ وَ لا هُمْ يُنْصَرُونَ ( 123 )\r\n\r\nترجمه :\r\nاى فرزندان اسرائيل ، به ياد آوريد نعمت مرا كه به شما ارزانى داشتم و اينكه من شما را بر جهانيان برترى دادم .\r\nبترسيد از روزى كه از دست كسى براى كسى چيزى برنيايد ، و از او همانند و عوضى\r\n\r\n\r\n","description":"","footnote":"\r\n( 1 ) سوره ص ، آيه 28 .\r\n","page_name":" 244 ","page_number":264},
  {"content":"\r\n\r\nپذيرفته نشود و هيچ شفاعتى به كارش نيايد و به آنها يارى هم نشود .\r\n\r\nتفسير :\r\nهر دو آيه قبلا بيان شد ، جز اينكه آيهء اخير در گذشته چنين بود :\r\n « وَ لا يُقْبَلُ مِنْها شَفاعَةٌ وَ لا يُؤْخَذُ مِنْها عَدْلٌ وَ لا هُمْ يُنْصَرُونَ »  « 1 » .\r\nعلت تكرار آيه به جهت كمال اهميت به پند و اندرز است و در ضمن ، بيانگر آن است كه اصل همهء نصيحتها يادآورى نعمتها و مرگ و ترساندن از آن است و به اين سبب ، بايد مقدّمه و پندها و اندرزها و خلاصه و فشردهء آن نصايح باشد .\r\n\r\n[ سوره البقرة ( 2 ) : آيه 124 
  ]\r\nوَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ ( 124 )\r\n\r\nتحقيق ابتلاى ابراهيم به كلمات\r\n\r\nترجمه :\r\n( 2 / 124 )\r\nو آنگاه كه پروردگارش ابراهيم را با كلماتى آزمود و او به انجامشان رسانيد ، خدا گفت : من تو را امام مردم قرار مىدهم . ابراهيم گفت : و از فرزندان من چه طور ؟ گفت : ستمكاران به پيمان من دست نيابند .\r\n\r\nتفسير :\r\n « وَ إِذِ ابْتَلى إِبْراهِيمَ رَبُّهُ بِكَلِماتٍ »  : ابتلاء ، به معنى آزمايش و امتحان است و يا به معنى استخبار و كسب خبر كردن ، و از همين معنى است « ابلانى » يعنى « اخبرنى » كه به معنى « خبر داد مرا » است و در اينجا ، هر دو معنى صحيح است و معنى آيه اين است كه خداوند متعال به سبب عرضه كردن كلماتى بر ابراهيم ، او را امتحان فرمود ، كه آيا آن كلمات را مىداند ، يا تحمّل آنها را دارد يا نه ؟ يا اين چنين به او آگاهى داد و از او\r\n\r\n\r\n","description":"","footnote":"\r\n( 1 ) سورهء بقره ، آيه 44 و 45 .\r\n","page_name":" 245 ","page_number":265},
  {"content":"\r\n\r\nكسب خبر كرد .\r\nكلمهء « ابراهيم » با رفع و « ربّه » با نصب خوانده شده ، اين به آن معنى است كه ابراهيم از پروردگارش پرسش كرد ، بنابراين ، اگر ابتلا به معنى استخبار باشد ، كسب خبر كردن مستلزم پرسش است ( كه ابراهيم فاعل است و ربّ مفعول ) .\r\n « بِكَلِماتٍ »  جمع كلمه است و آن در عرف ادبا لفظى است كه بر معنى مفرد وضع شده باشد و در لغت به معنى لفظ و قصيده است و در هر لفظى كه به معنى وضع شده باشد ، استعمال مىشود . مفرد باشد ، يا مركب ، تام باشد ، يا ناقص . همچنين در كلمات نفسى « 1 » به كار مىرود و در عرف شرع ، مانند لغت در كلمات لفظى و نفسى استعمال مىشود ، و در كلمات وجودى « 2 » نيز ، به كار مىرود . كلمات وجودى ، عبارت است از مراتب طولى وجود و انواع موجودات كه در عرض هم قرار گرفته باشند ، زيرا ويژگيهاى مصداقها در مفهومهاى كلمات ، معتبر نيست .\r\nمثلا قلم ، نام چيزى است كه به وسيلهء آن نوشتن محقق مىشود و اينكه از آهن يا از نى يا غير آن دو ، ساخته شده باشد ، در مفهوم قلم دخالتى ندارد .\r\nدر مورد كلمه نيز چنين است ، كلمه چيزى است كه دلالت بر معنى\r\n\r\n\r\n","description":"","footnote":"\r\n( 1 ) كلام لفظى ، عبارت است از سخن معمولى كه به وسيلهء اداى حروف خاصى كه دلالت مىكند بر معانى ويژه‌اى كه در نفس متكلم است . مقابل آن ، كلام نفسى است كه عبارت از معانى خاصى است كه برخاسته از نفس انسان است و بيان آن به وسيلهء الفاظ و عبارات امكان‌پذير باشد .\r\n( 2 ) كلمه وجوديه ، همان كلمه كن است كه يك اصطلاح عرفانى است . فلاسفهء اسلام نيز آن را به كار برده‌اند و مقصود از اين كلمه ، امر ابداعى و تكوينى و وجود منبسط است .\r\nچنان كه گويند ، به واسطه كلمه كن نورى ، تمام موجودات بر سبيل وجود ابداعى ، ناگهان از ذات حق صادر شدند . بعضى از عرفا گفته‌اند : نخستين كلامى كه گوش ممكنات آن را شنيده است ، كلمهء كن است و آن كلمه وجودى است . ( اسفار ، ج 3 ، ص 97 )\r\n","page_name":" 246 ","page_number":266},
  {"content":"\r\n\r\nكند بدون اينكه خصوصيّت لفظ يا نقش يا وضع از واضعى بشرى ، اعتبار شده باشد .\r\nدر آيات و اخبار ، اطلاق كلمات بر انواع وجود در بسيارى از موارد ياد شده و بيانگر آن است كه مقصود از كلمات ، مرتبه‌هاى وجودى است كه همان شئون انسانيّت انسان باشد ، كه آن مستلزم كمالات نفسى و اضافى انسان ، از قبيل اخلاق ، نبوّتها ، رسالتها و امامتهاست .\r\nمقصود از ابتلا به آن كلمات ، عرضه داشتن آنها بر او است ، به اين نحو كه نمونه‌اى از هر يك از كمالات را در وجود او به وديعت نهاده و ايجاد نموده است ، به طرزى كه شخص مورد ابتلاء ، خود آن كمالات را احساس كرده ، از آنها لذّت مىبرد و براى رسيدن به اصل آن كمال ، مشتاق مىشود . پس با همان شوق جولان پيدا مىكند تا به حقيقت آن كمال برسد ، از آن متمكّن شود و آن را تحقق بخشد .\r\nپس ، وقتى كه خداوند اراده فرمايد از بنده‌اى خير يا شرّى ظاهر شود ، او را به چيزى از غيب امتحان مىكند . به اين معنى كه او را آگاه مىنمايد بر اينكه ماوراى شهود چيزى وجود دارد . پس اول ، نسبت به آن چيز ظن و گمان حاصل مىكند و به آن شوق مىيابد ، سپس ، در حول و حوش ظن جولان پيدا كرده ، حركت مىنمايد ، تا جايى كه از حركت مىايستد و به ضمير و باطن خود رجوع مىنمايد ، تا ظن او تبديل به علم شود ، پس شوق او شدّت پيدا كرده ، بيش از آنچه را كه پيش از اين ، در محور گمان حركت كرده بود ، در محور علم مىتازد . گاهى هم از حركت مىايستد و سكون و آرامش به او دست مىدهد و به مقتضاى نفس خود باز مىگردد ، تا علم « 1 » او به وجدان تبديل مىشود . به اين معنى كه نمونه آن\r\n\r\n\r\n","description":"","footnote":"\r\n( 1 ) يعنى آنچه را كه مىدانست ، اكنون در مىيابد .\r\n","page_name":" 247 ","page_number":267},
  {"content":"\r\n\r\nمطلب در نفس و نهاد او به وديعت گذاشته مىشود ، خواه در آن مراتب ظن و علم و وجدان خود را احساس كند ، يا نكند . پس در محور يافته‌ها و وجدانش جولان مىدهد ، بيش از جولانهاى سابق ، تا اينكه وجدان و يافته‌اش مشهود مىشود ، پس در محور آنچه كه مشهود او است بيشتر از سابق جولان مىدهد ، تا اينكه اتّصال پيدا مىكند . پس ، ملازم آن چيزى مىشود كه به او متّصل است ، تا جايى كه با او متّحد و يكى مىشود ، پس ملازم وحدت مىشود ، تا آنجا كه تنها آنچه كه با او متّحد شده است مىماند و بس و هر يك از اين مرتبه‌ها ، بر حسب شدّت و ضعف ، درجاتى دارند و براى سالك نيز در هر يك از درجه‌ها ، بر حسب تغيير و تمكينى كه در او پديد مىآيد ، حالات مختلفى است . حال اگر شخص متنبّه از حركت ايستاد و بر محور خود و مظنون و معلوم خويش چرخيد و دور زد ، مانند كسى است كه خداوند آيات خويش را به او عطا فرمود ، ولى او از آن آيات منسلخ شده و شرّ او ظاهر گشته است .\r\nمقصود از اتمام كلمات تام و كامل ، از جهت نسبت دادن به ابراهيم « عليه السّلام » است ، و گرنه از جهت خود كلمات ، آنها نه تنها تامّ و كامل هستند ، بلكه فوق تمام‌اند ، امّا تامّ و كامل كردن ابراهيم ، نسبت دادن آن كلمات به خود او است از باب اينكه توانسته است آنها را در خود محقّق كند ، و آن آخرين مرتبه ( كمال ) و درجه است .\r\nپس معنى آيه چنين مىشود ، كه به ياد آور در كار خود ، با بصيرت و بينا باشى ، يا در كار كسى كه به او سلوك و سير به آخرت را مىآموزى ، يا يادآورى كن تا كسى كه ارادهء سلوك به سوى خدا را دارد بداند آن هنگامى را كه خداوند ابراهيم را امتحان نمود ، به اين ترتيب كه طعم قسمتى از لطائف وجود غيبى را به او چشانيد و رايحه‌اى از آن را به مشام او رسانيد . پس ، يافت ، لذت برد ، شوق پيدا كرد ، به حركت آمد ، حل شد ، پاك گشت ، رسيد ، اتصال يافت و متّحد شد .\r\n\r\n","description":"","footnote":"","page_name":" 248 ","page_number":268},
  {"content":"\r\n\r\n « فَأَتَمَّهُنَّ »  : و او ( ابراهيم ) خود در حقيقت واحد شد و در آن مقام تمكّن يافت . با توجّه به موارد بالا ، ظهور لطائف انوار پنجگانه محمد صلّى اللّه عليه و آله ، على ( ع ) ، فاطمه ( س ) ، حسن ( ع ) و حسين ( ع ) يا دوازده امام يا چهارده معصوم ، از لوازم اتمام آن كلمات بود ، چنانچه در مورد امتحان به ذبح فرزند نيز چنين است . بنابراين ، كلمات در اخبار ، به اين انوار تفسير شده است . از آنجا كه ابراهيم ( ع ) نسبت به محمّد صلّى اللّه عليه و آله ناقص بود ، اگر چه نسبت به ساير انبيا تامّ الكلمات باشد ، جمع سالم بدون لام آورد تا افادهء قلّت و كمى نمايد ، به خلاف محمّد صلّى اللّه عليه و آله آنجا كه فرمود :\r\n « فَآمِنُوا بِاللَّهِ وَ رَسُولِهِ النَّبِيِّ الْأُمِّيِّ الَّذِي يُؤْمِنُ بِاللَّهِ وَ كَلِماتِهِ »  ، كه اينجا « كلمات » را اضافه نمود تا مفيد عموم باشد .\r\nو هنگامى كه كلمات به اتمام رسيد ، عبوديّت ، نبوّت ، رسالت ، خليل بودن و دوستى نيز به تمام و كمال رسيد ، زيرا آنها از لوازم آن كلمات هستند كه با تماميّت كلمات آنها نيز تمام مىشوند .\r\n\r\nتحقيق مراتب خلق ، از جهت نبوّت ، رسالت ، دوستى و امامت\r\n « قالَ »  : از جهت بزرگداشت و رتبه دادن به حضرت ابراهيم فرمود :\r\n « إِنِّي جاعِلُكَ لِلنَّاسِ إِماماً »  : و اين امامت و پيشوايى غير از پيشوايى و رهبرى گروهى است ، خواه آن گروه در ضلالت باشند ، يا در رشد و هدايت ، و نيز غير از امامت امام جماعت و جمعه است ، خواه امامت بر حق باشد يا بر باطل و غير از امامت بر حق جزئى است كه مشايخ و اساتيد اجازه در روايت يا در ارشاد به آن متّصف مىشوند و غير از امامت بر حق جزئى است كه هر نبىّ يا وصىّ به آن متّصف مىشود .\r\nبلكه امامت در اينجا ، برتر از جميع مراتب انسانيت است و آن عبارت از مقام تفويض كلى است كه بعد از ولايت و رسالت كلى حاصل\r\n\r\n","description":"","footnote":"","page_name":" 249 ","page_number":269},
  {"content":"\r\n\r\nمىشود ، لذا از امام صادق ( ع ) وارد شده « 1 » : خداوند تعالى ابراهيم را به بندگى گرفت ، پيش از اينكه به نبوّت بگيرد و به او مقام نبوّت داد ، قبل از اينكه رسالت بدهد ، او را به رسالت برگزيد ، پيش از آنكه وى را به خليل بودن مفتخر كند و خداوند او را به دوستى برگرفت ، قبل از آنكه امامش قرار دهد . پس وقتى كه همهء چيزها براى او جمع شد ، خداوند فرمود : من تو را براى مردم امام قرار دادم . پس امامت نهايت و آخر جميع مراتب كمال انسان است ، زيرا كه نخستين مرتبه از درجات كمالى انسان بندگى و عبوديّت است و اين عبوديّت نخستين درجه از مراحل سلوك به طريق است كه تدريجا به طريق و اصل گشته ، از آنجا به تدريج در طريق الى اللّه به سير و سلوك مىپردازد ، تا اينكه از انانيّت و بندگى نفس خود خارج شده ، در زمرهء بندگان خدا داخل گشته و در بندگى به مرحلهء كمال مىرسد و تبديل به بندهء خالص خدا مىشود .\r\nپس اگر عنايت الهى شامل حال او شد و خداوند او را پس از فنا ، ابقا نمود و نگهداشت و او را با حيات خودش زنده گردانيد تا خلقش را تكميل نمايد ، در اين صورت ، يا اين است كه اصلاح قلب و دلش را كه در حقيقت خانهء خداست و اصلاح اهل مملكت خودش را به خود او واگذار مىكند ، بدون اينكه اجازه داشته باشد به خارج مملكت خود رجوع نمايد كه اين همان مقام نبوّت است و رسالت در آنجا نيست .\r\nحال اگر علاوه بر آنچه گفته شد ، اصلاح مملكت خارج از خودش نيز به او واگذار شود ، در اين صورت ، رسالت است . ولى هنوز خلّت و دوستى نيست و اكنون با وجود همهء اين مقامهاست كه خداوند او را براى خود اختيار مىكند ، زيرا نسبت به ساير فرستادگان برترى دارد .\r\n\r\n\r\n","description":"","footnote":"\r\n( 1 ) بحار ، جلد 12 ، ص 12 . كافى ، جلد 1 ، ص 328 . ترجمهء آية اللّه كمره‌اى و تفسير برهان ، ج 1 ، ص 151 .\r\n","page_name":" 250 ","page_number":270},
  {"content":"\r\n\r\nاينجاست كه خداوند يك بار ديگر به سوى او باز مىگردد و به او عنايت مىكند كه آن غير از توجّه نخستين است ، زيرا كه در بازگشت و توجّه اوّل هر چه را كه ابراهيم ( ع ) گرفته بود ، نمايان مىكرد ولى با اين بازگشت ، همهء چيزهايى كه خداوند به او عطا فرموده است ، ارائه مىشود كه آن جميع ما سواى است كه عبارت از دوستى و خلّت است .\r\nپس چون مقام دوستى را تكميل نمود ، به طورى كه مقام او با حق ، مقام او با خلق شد و در آن تمكين يافت ، در اين صورت خداوند او را براى امامت برمىگزيند و همهء امور را به او واگذار مىنمايد ، به نحوى كه برگى از درخت نمىافتد ، مگر با اجازه و دست‌نويس وى ( كتاب و اجل منه ) « 1 » .\r\nبالاتر از اين ديگر ، مقام و مرتبه‌اى نيست و از همين جا معلوم مىشود كه هر امامى خليل و هر خليلى رسول و هر رسولى نبىّ و هر نبىاى بنده است و عكس اين قضايا درست نيست . و نيز معلوم شد كه امامت به اين معنى عبارت از جمع بين مقام ميان خلق و مقام نزد حق است ، بدون اينكه در هيچ يك از آن دو قصورى حاصل شود ، در حالى كه قدرت و تمكّن آن را داشته باشد .\r\nچون ابراهيم به مقام امامت و شرافت آن نظر نمود و نگهدارندهء خلق بود و مقام و مرتبه‌اى نيز نزد حق داشت ، مقام خلقى او اقتضا كرد كه پيوستگيهاى جسمانى و روحانى خود را مراعات نمايد و به همين جهت ، به آنچه كه خداوند به او داده بود ، مسرور گشت و آن را براى نسلهاى بعدى خود درخواست نمود و هنگامى كه فهميد همهء ذرّيتها و نسلهايش نمىتوانند به اين مقام برسند ،  « قالَ وَ مِنْ ذُرِّيَّتِي »  : گفت : بعضى\r\n\r\n\r\n","description":"","footnote":"\r\n( 1 ) منظور از كتاب و اجل ، ظاهرا نوشته و سر رسيدن مدت عمر هر چيز است كه با اجازهء امام تحقّق مىيافته است .\r\n","page_name":" 251 ","page_number":271},
  {"content":"\r\n\r\nاز ذريّة من ، كه لفظ « من » براى تبعيض آمده و بر ضمير خطاب در « جاعلك » معطوف است ، چنين چيزى گاهى بين دو نفر كه با هم صحبت مىكنند ، اتفاق مىافتد . به اين ترتيب كه يكى از آن دو ، جمله‌اى از كلام خودش را بر جملهء كلام ديگرى عطف مىكند ، مانند اينكه گفته شود : « سأكرمك » ( ترا گرامى خواهم داشت ) . سپس مخاطب بگويد :\r\n« و زيدا » ( زيد را هم ، يعنى و زيد را هم گرامى خواهم داشت ) . و ممكن است كه  « وَ مِنْ ذُرِّيَّتِي »  ، عطف بر جملهء  « إِنِّي جاعِلُكَ لِلنَّاسِ إِماماً »  باشد كه تقدير آيه چنين بوده كه ابراهيم گفت : « و اجعل من ذرّيتى » ، يعنى قرار بده از ذرّية من و معنى انشا در  « إِنِّي جاعِلُكَ »  از آنجا ناشى شده كه گويا فرموده باشد : « لأجعلك للناس اماما » ، سپس ابراهيم مىگويد :\r\n « مِنْ ذُرِّيَّتِي »  . و در همه مراتب سه‌گانه ، لفظ « حال » ، پاسخ پرسش مقدّر است و جائز است كه « اذ ابتلى » ، ظرف متعلق به « قال » اولى باشد ، نه مفعول براى فعل مقدّر . و ذال در « ذرّية » ، با سه حركت نصب و كسر و ضمّ است و در اينجا با ضمّ و كسر خوانده شده و معنى آن نسل مرد است بر وزن « فعيلّة » ، يا « فعولّه » از « ذرّ » ، به معنى پراكندگى و تفريق است و اصل آن « ذريره » يا « ذرروه » بوده كه راى دوم جائز بوده است ، تا به يا ، قلب شود ، مانند « احسيت » در « احسست » . سپس ، در اين كلمه آنچه كه مقتضاى علم صرف بوده تصرف شده و يا از « ذرأ » به معنى خلق يا تكثير است و اصل آن « ذريئه » يا « ذروئه » بوده كه بر حسب اقتضاى علم صرف در آن عمل شده است .\r\n « قالَ لا يَنالُ عَهْدِي الظَّالِمِينَ »  : پاسخ درخواست ابراهيم و تعيين كسى است كه عهد خدا به او مىرسد و كسى از آن محروم مىشود و آگاه كردن ابراهيم است بر اينكه از ذريته او كسانى هستند كه ظالم و ستمگراند و اينكه شخص ظالم صلاحيّت متّصف شدن به امامت را ندارد و اين مهر باطل زدن بر امامت و رهبرى هر كسى است كه تا روز\r\n\r\n","description":"","footnote":"","page_name":" 252 ","page_number":272},
  {"content":"\r\n\r\nقيامت ظالم باشد .\r\nبرخى از مفسّران عامّه ، اعتراف كرده‌اند كه اين آيه دلالت مىكند بر اينكه انبيا پيش از بعثت ، از گناهان كبيره معصوم هستند و اينكه فاسق ، صلاحيّت رهبرى را ندارد .\r\n« عهد » عبارت از وصيّت كردن به مرد است در چيزى و پيمان‌نامه يا نامه‌اى است كه براى استانداران و واليها نوشته مىشود و آن شامل چيزهايى است كه شايسته است نسبت به رعيّت و مردم عمل كنند . عهد از وصيّت و نگهدارى و رعايت حرمت و امنيّت گرفته شده است و مقصود از عهد ياد شده ، همان امامتى است كه گذشت ، زيرا هر يك از معانى كه ياد شد ، مناسب مقام است .\r\nدر مورد ظلم سخن گفته شد و در موردى در اخبار وارد شده كه مقصود از درخواست امامت ابراهيم ( ع ) براى نسل خويش ، محمّد صلّى اللّه عليه و آله و ائمه ( ع ) است « 1 » .\r\n\r\n[ سوره البقرة ( 2 ) : آيه 125 
  ]\r\nوَ إِذْ جَعَلْنَا الْبَيْتَ مَثابَةً لِلنَّاسِ وَ أَمْناً وَ اتَّخِذُوا مِنْ مَقامِ إِبْراهِيمَ مُصَلًّى وَ عَهِدْنا إِلى إِبْراهِيمَ وَ إِسْماعِيلَ أَنْ طَهِّرا بَيْتِيَ لِلطَّائِفِينَ وَ الْعاكِفِينَ وَ الرُّكَّعِ السُّجُودِ ( 125 )\r\n\r\nترجمه :\r\nآن زمانى را به ياد آور كه كعبه را مقام امن و مرجع امر دين مردم گردانيديم و امر شد كه مقام ابراهيم را جايگاه پرستش خدا قرار دهيد . پيمان گرفتيم از ابراهيم و فرزندش اسماعيل كه حرم خدا را از بت بپردازيد و از هر پليدى پاكيزه داريد ، براى اينكه اهل ايمان به طواف و اعتكاف حرم بيايند و در آن نماز و طاعت خدا را به جاى آرند .\r\n\r\n\r\n","description":"","footnote":"\r\n( 1 ) تفسير برهان ، ج 1 ، ص 151 .\r\n","page_name":" 253 ","page_number":273},
  {"content":"\r\n\r\n\r\nتفسير :\r\n « وَ إِذْ جَعَلْنَا الْبَيْتَ »  : مقصود از بيت « كعبه » است . چون الف و لام براى عهد خارجى است ، يا مقصود « قلب » است از باب اينكه قلب معهود مناسب‌تر است بين متكلّم و مخاطب و نظر هر دو به سوى آن است و آنچه كه به او مراجعه مىشود و در حقيقت محلّ جزا براى او و خلق است ، همان قلب بوده و چون كعبه قلب صورى است به وضع و قرار دادن به آن مراجعه شده و محلّ جزاى كسى است كه به آنجا رجوع نمايد .\r\n « مَثابَةً »  : محلّ ثواب و پاداش و محلّ رجوع و برگشت است .\r\n « لِلنَّاسِ وَ أَمْناً »  : آنجا به نحوى امن است كه شكار آنجا را نبايد صيد كرد و نبايد با جنايتكارى كه به آنجا پناه آورده به شدّت و عنف برخورد نمود و بلد طيّب و حرم بر حسب تأويل ، صورت نفس مطمئنّه صدر منشرح است و حكم بيت به مسجد و حرم از جهت مجاور بودن به آنها ياد شده . بنابراين ، آن حكم در مورد مسجد حرم سارى است و همچنين است حال نفس و صدر ( سينه ) و تحقيق معنى بيت و مظهر بودن آن براى قلب و مناسبت بين مناسك كعبه و مناسك قلب كه به زودى مىآيد .\r\n « وَ اتَّخِذُوا »  : اين كلمه عطف است بر « جعلنا » و لفظ « قلنا » در تقدير است يا عطف است بر فعلى كه در « اذ » عمل كرده است يا جملهء معترضه است ، عطف است بر جملهء تقديرى كه گويا بعد از آنكه فرمود : « ما بيت را محلّ امن و مرجع مردم قرار داديم » ، اين سؤال پيش مىآيد كه « فما نصنع ؟ » ، يعنى پس در اين صورت ، وظيفهء ما چيست ؟ كه خداوند پاسخ مىدهد : رجوع كنيد به سوى آن و دريافت نماييد  « مِنْ مَقامِ إِبْراهِيمَ »  : از مقام ابراهيم ، و آن سنگى است كه اثر پاى ابراهيم ( ع ) ، بر آن نقش بسته است .\r\n « مُصَلًّى »  : مقصود محل دعاست يا محل نمازى است كه فريضهء\r\n\r\n","description":"","footnote":"","page_name":" 254 ","page_number":274},
  {"content":"\r\n\r\nحج است ، يا مقصود ، نماز نافله است و از حضرت باقر ( ع ) « 1 » ، روايت شده كه فرمود : « چه افترايى است كه اهل شام بر خداى تعالى مىبندند ؟\r\nخيال مىكنند وقتى به آسمان صعود كرد پايش را بر سنگ بيت المقدس نهاد ، در حالى كه بنده‌اى از بندگان خدا پايش را بر سنگ گذاشته بود پس خدا به ما امر كرد كه آنجا را محل نماز قرار دهيم و روايت شده است كه سه عدد سنگ از بهشت نازل شده : 1 - مقام ابراهيم ( ع ) ، 2 - سنگ بنى اسرائيل ، 3 - حجر الاسود « 2 » .\r\n « وَ عَهِدْنا »  : يعنى توصيه و سفارش كرديم  « إِلى إِبْراهِيمَ وَ إِسْماعِيلَ »  : به ابراهيم و اسماعيل ،  « أَنْ طَهِّرا بَيْتِيَ لِلطَّائِفِينَ وَ الْعاكِفِينَ وَ الرُّكَّعِ السُّجُودِ »  : كه خانه‌ام را از هر پليدى پاكيزه داريد تا براى طواف‌كنندگان و ركوع‌كنندگان و سجده‌كنندگان مانده در حرم ، به آن رو آورند و شايد تو ، به فراست و فطانت دريافتى كه بيت و تطهير و طائف و عاكف و راكع و ساجد عموميت دارد . از امام صادق ( ع ) « 3 » ، روايت شده است كه فرمود : معنى آيه اين است كه مشركان را از خانهء خدا دور سازيم و نيز روايت شده كه از امام پرسيده شد كه آيا زنان هنگامى كه به خانهء خدا مىآيند بايد غسل كنند ؟ فرمودند : بلى خداوند مىفرمايد :  « طَهِّرا بَيْتِيَ »  « 4 » .\r\nپس شايسته است كه بنده داخل بيت نشود ، مگر اينكه از عروق و پليدى پاك شده ، غسل كرده باشد .\r\n\r\n[ سوره البقرة ( 2 ) : آيه 126 
  ]\r\nوَ إِذْ قالَ إِبْراهِيمُ رَبِّ اجْعَلْ هذا بَلَداً آمِناً وَ ارْزُقْ أَهْلَهُ مِنَ الثَّمَراتِ مَنْ آمَنَ مِنْهُمْ بِاللَّهِ وَ الْيَوْمِ الْآخِرِ قالَ وَ مَنْ كَفَرَ فَأُمَتِّعُهُ قَلِيلاً ثُمَّ أَضْطَرُّهُ إِلى عَذابِ النَّارِ وَ بِئْسَ الْمَصِيرُ ( 126 )\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 170 .\r\n( 2 ) تفسير صافى ، ج 1 ، ص 170 .\r\n( 3 ) تفسير برهان ، ج 1 ، ص 152 .\r\n( 4 ) نور الثّقلين ، ج 1 ، ص 103 ، ح 354 .\r\n","page_name":" 255 ","page_number":275},
  {"content":"\r\n\r\n\r\nترجمه :\r\n( 2 / 126 )\r\nو چون ابراهيم عرض كرد پروردگارا اين شهر را جاى امن قرار ده و روزى اهلش را كه به خدا و روز قيامت ايمان آورده‌اند ، فراوان كن و فرمود هر كه با وجود اين نعمت راه كفر پيمود و سپاس نگزارد ، در دنيا اندكى بهره‌مندش كنيم و در آخرت او را به آتش دوزخ معذّب نماييم ، كه بدترين منزلگاه است .\r\n\r\nتفسير :\r\n « وَ إِذْ قالَ إِبْراهِيمُ رَبِّ اجْعَلْ هذا بَلَداً آمِناً »  : مقصود از بلد يا مكّه است يا آن دلى است كه خود مكّه شده ، مظهر آن قرار گرفته است . طبق آنچه كه قبلا اشاره كرديم و منظور از  « بَلَداً آمِناً »  آن است كه آن شهر ( مكّه يا دل ) ، جايگاه امن‌وامان باشد ، از چيرگى متجاوزان چيره‌دست ، از قصاص كردن جنايتكارانى كه به آنجا پناه برده و از صيد كردن حيوانات شكارى در آنجا در امان باشد كه همهء اين‌ها با قرار تكليفى منع شده‌اند ، در صورتى كه مقصود از « بلد » صدر متشرح ( دل به ايمان گشوده ) باشد . منظور از آيه اين است كه ابراهيم ( ع ) ، از خدا مىخواهد كه خانهء دل را از شرّ شياطين انس و جن ، استراق سمع و اهريمن نفس ، با نگهبانى خودش حفظ نمايد .\r\n « وَ ارْزُقْ أَهْلَهُ مِنَ الثَّمَراتِ »  : يعنى به اهل شهر مكّه از ميوه‌هاى دنيا روزى بده ، چنانچه نقل شده است ، در آنجا ميوه‌هاى تابستانى و زمستانى در يك وقت پيدا مىشود ( هميشه و در هر زمان وجود دارد ) .\r\nو روايت شده كه ابراهيم وقتى از خداوند چنين درخواستى كرد ، حضرت تنها او را به اقامت در سرزمين اردن « 1 » امر فرمود و خليل ، خود را\r\n\r\n\r\n","description":"","footnote":"\r\n( 1 ) اردن : به ضم الف و دال و تشديد نون ، ناحيه‌اى است از شام ( كشور اردن ) . در علل الشرائع از امام رضا ( ع ) ، نقل شده است كه اردن مانند احمر نوعى از خرماست . صافى ،\r\n","page_name":" 256 ","page_number":276},
  {"content":"\r\n\r\nبا ميوه‌هاى آن سرزمين سير نمود ، تا اينكه ابراهيم به طواف خانهء خدا پرداخت و آنگاه به او امر كرد تا از آنجا بازگردد و به جايى كه اكنون طائف ناميده مىشود ، برود و به همين جهت آنجا را طائف ناميده‌اند .\r\nو از امام باقر ( ع ) « 1 » ، آمده است : ميوه‌ها از جاهاى دور به سوى آنان حمل مىشود و خداوند دعاى ابراهيم را مستجاب كرد تا جايى كه در سرزمينهاى شرق و غرب ميوه‌اى وجود ندارد ، مگر اينكه آنجا « 2 » يافت مىشود ، تا آنجا كه حكايت شده است در يك روز ميوه‌هاى بهارى و تابستانى و پاييزى و زمستانى در آنجا يافت مىشود . و از امام صادق ( ع ) ، روايت شده كه مقصود ميوه‌هاى دل است « 3 » ، يعنى دوستى اهل مكّه در دلهاى مردم است تا بيايند به سوى آنان و از آنها عيادت كنند « 4 » و اين بيان تأويلى ميوه‌هاست .\r\nبنا بر تأويلى كه شده است ، معنى « بلد » چنين است كه از ميوه‌هاى علوم و ميوه‌هاى دلها به آنان روزى رسان و ميوه‌هاى دلها به اين است كه آنها را دوست داشته باشى و ولايت آنان را قبول كنى .\r\n « مَنْ آمَنَ مِنْهُمْ بِاللَّهِ وَ الْيَوْمِ الْآخِرِ »  : بدل است از كلمهء « اهله » به امام سجّاد ( ع ) « 5 » ، نسبت داده شده كه فرمود : مقصود از آنان امامان آل\r\n\r\n\r\n","description":"","footnote":"\r\nص 140 . در منهج الصادقين آمده : خداوند به جبرئيل ، حكم فرمود تا دهى از دههاى فلسطين ( شام ) را از زمين بركند و به مكه آورد و هفت بار گرد خانه طواف داده ، در زمين شام در سه منزلى مكه قرار داد . از اين جهت آنجا را طايف گويند و ميوهء اهل مكه از آنجاست . تفسير أبو الفتوح ، جلد 1 ، ص 327 . درباره خبر مراجعه شود به نور الثقلين ، ج 1 ، ص 104 ، ح 358 .\r\n( 1 ) مجمع البيان : ج 1 ، ص 206 .\r\n( 2 ) لا توجد ( الّا توجد صحيح است ) ، ط 6 ، ص 145 .\r\n( 3 ) در تفسير عياشى ، جلد 1 ، ص 59 ، آمده است كه هرجا كه از ميوه‌هاى بهشتى آمده ما همان ميوه‌هاى بهشتى هستيم .\r\n( 4 ) تفسير برهان ، ج 1 ، ص 154 .\r\n( 5 ) تفسير نور الثقلين ، ج 1 ، ح 260 ، ص 104 .\r\n","page_name":" 257 ","page_number":277},
  {"content":"\r\n\r\nمحمد صلّى اللّه عليه و آله و شيعيان آنها هستند .\r\n « قالَ وَ مَنْ كَفَرَ »  : معطوف است بر  « مَنْ آمَنَ »  ، بنا بر اينكه بدل ، بدل كل از كل باشد به نحو بدل تفصيلى كه تتمّه و تتميم كلام از جانب خداى تعالى است كه مىفرمايد « فامتّعه » و اين اول كلام خداست . يا اينكه « من كفر » اول كلام خدا باشد كه عطف شده بر پاسخ تقديرى پرسش ابراهيم ( ع ) ، گويا خداوند در مورد اجابت درخواست ابراهيم فرموده باشد : كسى كه ايمان بياورد ، به او روزى مىدهم و كسى كه كفر بورزد ، تنها از دنيا بهره‌مندش مىكنم .\r\nو اين مطلب بنا بر آن است كه « من » شرطيّه باشد و داخل شدن فاء در مضارع مثبت با اينكه جائز نيست ، به جهت اين است كه لفظ « انا » مقدّر است ، و رفع مضارع به آن جهت است كه فعل شرط ماضى است .\r\nيا اينكه « من » موصوله بوده ، فاء از آن جهت در خبر داخل شده كه مبتدا و متضمن معنى است و اينكه بهره‌مندى از دنيا همراه و به دنبال كفر آمده است ، به جهت كم بودن بهره‌هاى دنيوى و ناگزيرى عذابى است كه در پى آن مىآيد .\r\n « قَلِيلًا ثُمَّ أَضْطَرُّهُ إِلى عَذابِ النَّارِ وَ بِئْسَ الْمَصِيرُ »  : به امام سجّاد ( ع ) نسبت داده شده است كه فرمود : « مقصود كسانى از امّت او هستند كه وصىّ او را انكار كرده و از او تبعيّت ننمايند ، به خدا قسم اين امّت اين چنين صفتى دارند « 1 » .\r\n\r\n[ سوره البقرة ( 2 ) : آيه 127 
  ]\r\nوَ إِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَ إِسْماعِيلُ رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ ( 127 )\r\n\r\nترجمه :\r\n( 2 / 127 )\r\nوقتى كه ابراهيم و اسماعيل ديوارهاى خانهء كعبه را\r\n\r\n\r\n","description":"","footnote":"\r\n( 1 ) تفسير عياشى ، ج 1 ، ح 96 ، ص 9 .\r\n","page_name":" 258 ","page_number":278},
  {"content":"\r\n\r\nبرافراشتند ، عرض كردند : پروردگارا اين خدمت ما را قبول فرما ، تويى كه دعاى خلق را اجابت كنى و به اسرار همه دانا هستى .\r\n\r\nتفسير :\r\n « وَ إِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَ إِسْماعِيلُ »  : در حالى كه مىگفتند :\r\n « رَبَّنا تَقَبَّلْ مِنَّا »  : پروردگارا بناى اين خانه را كه طبق امر و درخواست رضاى تو بود ، از ما قبول بفرما ، زيرا :\r\n « إِنَّكَ أَنْتَ السَّمِيعُ »  : تو بر دعاى ما شنوا  « الْعَلِيمُ »  و بر نيّت و اعمال ما عالم هستى .\r\nاز امام صادق ( ع ) ، روايت شده است « 1 » : وقتى اسماعيل بزرگ شد ، خداوند به ابراهيم امر كرد كه خانهء خدا را بنا نمايد ، پس ابراهيم گفت :\r\nپروردگارا در كدام زمين ؟ فرمود : در زمينى كه در آنجا آن گنبد بر آدم نازل شده ، حرم را روشن نموده است .\r\nابراهيم ندانست كه خانه را در كجا بنا كند ، چون گنبدى كه خداوند بر آدم نازل كرده بود تا ايّام توفان پابرجا و استوار بود . وقتى كه دنيا غرق شد ، خداوند آن گنبد را به بالا برد و جاى آن مانده بود و غرق نشد و از همين جهت ، بيت عتيق ناميده شده ، چون آنجا از غرق شدن آزاد گشته است . پس خداوند جبرئيل را فرستاد و جاى بيت را به او نشان داد و خداوند پايه‌هايش را از بهشت فرستاد و هنگامى كه سنگ را خداوند بر آدم فرستاد ، از يخ سفيدتر بود ، ولى چون دست كفّار آن را مس كرد ، سياه شد .\r\nپس ابراهيم خانه را بنا نمود و اسماعيل سنگ را از ( ذى طوى ) « 2 »\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 171 .\r\n( 2 ) « ذى طوى » با رفع و نصب و كسر طاء و گاهى با تنوين خوانده مىشود ، جايى است\r\n","page_name":" 259 ","page_number":279},
  {"content":"\r\n\r\nانتقال داد و تا 9 متر در آسمان بالا برد . سپس ، او را به جاى سنگ راهنمايى و دلالت نمود . پس ابراهيم آن را بيرون آورد و در همان محل كنونى گذاشت . پس وقتى خانه را بنا نمود ، براى آن دو در قرار داد ، درى به سوى مشرق و درى به سوى مغرب ، كه در مستجار ناميده مىشود .\r\nسپس به روى آن درخت و گياه خوش‌بو انداخت . هاجر نيز پارچه‌اى كه با خود داشت بر در خانه آويزان كرد . آنان در زير آن در ، لباس مىپوشيدند . در خبرى آمده است كه ابراهيم فرمود : اى فرزند عزيزم ، خداوند به ما دستور بناى كعبه را داده است و در تفحّص و جستجوى جاى آن برآمدند ، پس ناگهان به يك سنگ قرمز برخوردند . در اين هنگام ، خداوند به او وحى نمود : بناى خانه را بر روى همان سنگ بگذار .\r\nو خداوند تعالى چهار ملك نازل فرمود تا براى او سنگ جمع كنند . پس ابراهيم و اسماعيل سنگها را مىگذاشتند و ملايكه به آنان سنگ مىدادند ، تا اينكه دوازده ذراع كامل شد و دو در براى آن مهيّا نمودند « 1 » .\r\nدر حديثى آمده است : ابو قبيس ، ابراهيم ( ع ) ، را صدا زد كه تو پيش من امانتى دارى . پس آن سنگ را به او داد . پس ابراهيم آن را در جاى خود گذاشت « 2 » .\r\nو در خبر ديگرى است : كه بيت ، مرواريد سفيدى بود كه خداوند آن را به سوى آسمان بالا برد و اساس و پايهء آن باقى ماند و آن در برابر و مقابل اين خانه است كه در هر روز هفتاد هزار ملايكه داخل آن مىشوند كه هرگز به سوى آن باز نمىگردند « 3 » .\r\n\r\n[ سوره البقرة ( 2 ) : آيه 128 
  ]\r\nرَبَّنا وَ اجْعَلْنا مُسْلِمَيْنِ لَكَ وَ مِنْ ذُرِّيَّتِنا أُمَّةً مُسْلِمَةً لَكَ وَ أَرِنا مَناسِكَنا وَ تُبْ عَلَيْنا إِنَّكَ أَنْتَ التَّوَّابُ الرَّحِيمُ ( 128 )\r\n\r\n\r\n","description":"","footnote":"\r\nنزديك به مكه .\r\n( 1 ) نور الثّقلين ، ج 1 ، ح 267 ، ص 106 .\r\n( 2 ) نور الثّقلين ، ج 1 ، ح 368 ، ص 107 .\r\n( 3 ) تفسير برهان ، ج 1 ، ص 155 .\r\n","page_name":" 260 ","page_number":280},
  {"content":"\r\n\r\n\r\nترجمه :\r\n( 2 / 128 )\r\nابراهيم و اسماعيل عرض كردند : پروردگارا سخت ما را تسليم فرمان خود گردان و فرزندان ما را هم به تسليم و رضاى خود بدار و راه پرستش و طاعت را به ما بنما و توبهء ما را بپذير . تنها تو ، توبه‌پذير مهربان هستى .\r\n\r\nتفسير :\r\nدر خبرى آمده ، كه اسماعيل اوّل كسى است كه زبانش به عربى باز شده است « 1 » .\r\n « رَبَّنا وَ اجْعَلْنا مُسْلِمَيْنِ لَكَ »  : اسلام از « اسلم » به معنى فرمانبردارى كرد ، يا « اسلم » به معنى خالص گردانيده است . يعنى سالم شدن از آفتهاى نفس و شرور آن و امّا « أسلم » به معنى مسلمان شد و داخل در دين اسلام گشت ، درست نيست . زيرا اين معنى از مشتقّات جعلى است كه بعد از مشهور شدن دين ( دين حضرت محمّد صلّى اللّه عليه و آله ) به اسلام ، اين كلمه ( مسلمانان ) را از اسلام دانسته‌اند .\r\n « وَ مِنْ ذُرِّيَّتِنا »  : ذرّية جسمانى و روحانى يا جسمانى تنها ، چون آنها سزاوارتراند به شفقت و مهربانى . « من » در اينجا به معنى تبعيض است و اين جمله با قول خداى تعالى  « أُمَّةً مُسْلِمَةً لَكَ »  : عطف بر دو مفعول است كه براى فعل « اجعل » آمده است ( جعل دو مفعول نياز دارد ) ممكن است « من » براى بيان كردن بوده و « امّة مسلمة » عطف بر دو مفعول « اجعل » و « من ذرّيتنا » حال از « امّة » باشد و يا اينكه « مسلمة » صفت « امّة » است و « لك » در مقام مفعول دوّم است و « من ذرّيتنا » و حال از ما بعد آن است .\r\nدر بعضى از اخبار آمده است : مقصود اهل بيت است كه خداوند پليدى را از آنان دور ساخته است « 2 » و در روايت ديگرى ، مقصود به طور\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 172 .\r\n( 2 ) تفسير صافى ، ج 1 ، ص 172 .\r\n","page_name":" 261 ","page_number":281},
  {"content":"\r\n\r\nخاص ، بنى هاشم است « 1 » .\r\n « وَ أَرِنا »  : يعنى ما را آگاه كن و علم عطا نما .\r\n « مَناسِكَنا »  : محل عملهاى حج ما يا محل عبادتهاى ما ، بنابراين كه ، مناسك جمع منسك به معنى اسم مكان باشد .\r\nو ممكن است مقصود عبادات ما باشد ، بنابراين كه ، جمع منسك به معنى مصدر ميمى باشد و « نسك » به ضمّ و كسر و نصب نون و سكون سين يا نون و سين هر دو مفهوم به معنى عبادت يا اعمال حجّ است .\r\n « وَ تُبْ عَلَيْنا إِنَّكَ أَنْتَ التَّوَّابُ الرَّحِيمُ »  : بيان توبهء عبد و توبهء پروردگار در معنى قول خداى تعالى  « إِنَّهُ هُوَ التَّوَّابُ الرَّحِيمُ »  ، گفته شد .\r\n\r\n[ سوره البقرة ( 2 ) : آيه 129 
  ]\r\nرَبَّنا وَ ابْعَثْ فِيهِمْ رَسُولاً مِنْهُمْ يَتْلُوا عَلَيْهِمْ آياتِكَ وَ يُعَلِّمُهُمُ الْكِتابَ وَ الْحِكْمَةَ وَ يُزَكِّيهِمْ إِنَّكَ أَنْتَ الْعَزِيزُ الْحَكِيمُ ( 129 )\r\n\r\nترجمه :\r\n( 2 / 129 )\r\nپروردگارا از ميان آنان رسولى برانگيز كه بر مردم آيات تو را تلاوت كنند و آنان را علم كتاب و حكمت بياموزند و روانشان را از هر نادانى و زشتى پاك نمايند . تويى كه در همهء عالم هر كار كه بخواهى بر آن علم قدرت كامل دارى .\r\n\r\nتفسير :\r\n « رَبَّنا وَ ابْعَثْ فِيهِمْ رَسُولًا مِنْهُمْ »  : اين آيه دلالت مىكند بر اين كه مقصود از ذرّية ، كسانى هستند كه محمد صلّى اللّه عليه و آله از ميان آنان برانگيخته شده است . بنابراين ، به پيامبر صلّى اللّه عليه و آله نسبت داده‌اند كه فرموده : مقصود از دعاى پدرم ابراهيم ، من هستم « 2 » .\r\n « يَتْلُوا عَلَيْهِمْ آياتِكَ »  : يعنى بر آنان آيات و نشانه‌هاى تدوينى تو را بخواند .\r\n\r\n\r\n","description":"","footnote":"\r\n( 1 ) تفسير عياشى ج 1 ، ح 101 ، ص 60 .\r\n( 2 ) تفسير برهان ، ج 1 ، ص 156 .\r\n","page_name":" 262 ","page_number":282},
  {"content":"\r\n\r\n « وَ يُعَلِّمُهُمُ الْكِتابَ وَ الْحِكْمَةَ »  : بيان كتاب و حكمت گذشت و گفتيم كه مراد ، كتاب احكام رسالت و نبوّت است ، از قبيل عقايد دينى و علم اخلاق نفسى و روانى و علم اعمال بدنى به كمال قوّهء نظرى و گاهى به كمال قوّهء عملى حكمت گفته مىشود و مقصود از حكمت در اينجا ، كمال نيروى عمل‌كننده است و معنى آيه اين است كه علوم را به آنان تعليم دهد ، پس از آموختن مسائل و تعليم ، تا اينكه تزكيه نفس آسان شود .\r\nو اين دلالت مىكند بر اينكه ، سالك سزاوار است مطيع ارادهء استاد و شيخ باشد ، اگر چه علم و عمل او زياد باشد و مطلب نيز همين طور است ، زيرا خلاص شدن از رذايل و ناپاكيها و آفات نفس و شيطان تحقق نمىپذيرد ، مگر با مدد گرفتن از شيخ و كمك او . زيرا انسان عليل و مريض هر قدر هم كه علّت و مرض را از خود دور كند ، به مرض ديگر روانى مبتلا مىشود و هر چيزى را گمان كند ، تقويت صحّت و سلامتى نمايد ، به سبب زياد شدن يا حدوث مرض مىشود .\r\nو در معنى قول خداى تعالى :  « يَتْلُوا عَلَيْهِمْ آياتِكَ وَ يُعَلِّمُهُمُ الْكِتابَ وَ الْحِكْمَةَ وَ يُزَكِّيهِمْ »  بيانى از تزكيه و علّت مقدّم بودن تعليم در اينجا و تأخير آن در آنجا ، به زودى خواهد آمد .\r\n « إِنَّكَ أَنْتَ الْعَزِيزُ »  : يعنى آن‌چنان هستى كه هيچ چيزى نمىتواند مانع ارادهء تو شود .\r\n « الْحَكِيمُ »  : يعنى تو عالم و آگاه بر دقايق و نكته‌هاى معلوماتى و توانا بر دقايق و نكته‌هاى مصنوعات .\r\nگويا در اينجا ابراهيم ( ع ) ، اقرار و اعتراف مىكند كه از درك مصلحتهاى درخواست خودش عاجز است و درخواست و پرسش خود را معلّق بر اقتضاى مصلحت و حكمت مىنمايد .\r\nگويا كه چنين گفته باشد : « در ميان ذرّية من رسولى برانگيز كه چنين\r\n\r\n","description":"","footnote":"","page_name":" 263 ","page_number":283},
  {"content":"\r\n\r\nو چنان باشد ، در صورتى كه حكمت و مصلحت تو اقتضا مىكند . » و اين نهايت ادب در پرسش و درخواست است .\r\n\r\n[ سوره البقرة ( 2 ) : آيه 130 
  ]\r\nوَ مَنْ يَرْغَبُ عَنْ مِلَّةِ إِبْراهِيمَ إِلاَّ مَنْ سَفِهَ نَفْسَهُ وَ لَقَدِ اصْطَفَيْناهُ فِي الدُّنْيا وَ إِنَّهُ فِي الْآخِرَةِ لَمِنَ الصَّالِحِينَ ( 130 )\r\n\r\nترجمه :\r\n( 2 / 130 )\r\nهيچ كس از آيين پاك ابراهيم روى نگرداند ، به جز ناكس و مردم بىخرد . ازآن‌رو محقّقا ما ابراهيم را در دنيا به شرف رسالت برگزيديم و البتّه در آخرت هم از شايستگان است .\r\n\r\nتفسير :\r\n « وَ مَنْ يَرْغَبُ عَنْ مِلَّةِ إِبْراهِيمَ »  : اين استبعاد و انكار و بعيد دانستن مطلب است .\r\n « إِلَّا مَنْ سَفِهَ نَفْسَهُ »  : عين الفعل يعنى فاء « سفه » با نصب و رفع و كسر خوانده مىشود ، يعنى روى گردانى از آيين ابراهيم را بايد حمل بر سفيه بودن نمود ، و در صورت ضمّه يا فتحه دادن فاء منصوب بودن وجود عين از باب تشبيه به مفعول است ، چنانچه در جمله « الحسن الوجه » ، عين اين جريان وجود دارد و در صورت مكسور بودن فاء « سفه » برخى آن را متعدّى دانسته و برخى مانند صورت اوّل گفته‌اند .\r\n « وَ لَقَدِ اصْطَفَيْناهُ »  : حال است و در جاى تعليل و علّت نشسته است .\r\n « فِي الدُّنْيا وَ إِنَّهُ فِي الْآخِرَةِ لَمِنَ الصَّالِحِينَ »  : بنابراين ، رو گرداندن از دين او سزاوار نيست .\r\n\r\n[ سوره البقرة ( 2 ) : آيات 131 تا 132 
  ]\r\nإِذْ قالَ لَهُ رَبُّهُ أَسْلِمْ قالَ أَسْلَمْتُ لِرَبِّ الْعالَمِينَ ( 131 ) وَ وَصَّى بِها إِبْراهِيمُ بَنِيهِ وَ يَعْقُوبُ يا بَنِيَّ إِنَّ اللَّهَ اصْطَفى لَكُمُ الدِّينَ فَلا تَمُوتُنَّ إِلاَّ وَ أَنْتُمْ مُسْلِمُونَ ( 132 )\r\n\r\nترجمه :\r\nو پروردگارش به او گفت : تسليم شو . گفت : من در برابر خداى جهانيان تسليمم .\r\nابراهيم به فرزندان خود وصيّت كرد كه در برابر\r\n\r\n","description":"","footnote":"","page_name":" 264 ","page_number":284},
  {"content":"\r\n\r\nخدا تسليم شوند . و يعقوب به فرزندان خود گفت ، اى فرزندان من ، خدا براى شما اين دين را برگزيده است ، مبادا بميريد بىآنكه به آن گردن نهاده باشيد .\r\n\r\nتفسير :\r\n « إِذْ قالَ لَهُ رَبُّهُ »  : اين عبارت ، علّت اختيار و گزينش و صلاحيّت و لياقت ابراهيم را بيان مىكند كه خدا او را شايسته دانسته و مىگويد اى ابراهيم  « أَسْلِمْ قالَ أَسْلَمْتُ لِرَبِّ الْعالَمِينَ »  سر به فرمان آر ، گفت : به خداى جهانيان تسليم شدم .\r\n « وَ وَصَّى بِها »  : يعنى توصيه به دين يا به كلمهء اسلام نمود .\r\n « إِبْراهِيمُ بَنِيهِ وَ يَعْقُوبُ يا بَنِيَّ إِنَّ اللَّهَ اصْطَفى لَكُمُ الدِّينَ فَلا تَمُوتُنَّ إِلَّا وَ أَنْتُمْ مُسْلِمُونَ »  : يعنى شايسته است كه اسلام شما ثابت و راسخ و محكم باشد تا وقت مرگ از بين نرود . اين آيه به انكار يهوديّت و نصرانيّت اشاره دارد و معلوم مىدارد كه ابراهيم به يهوديّت و نصرانيّت امر نشده ، بلكه به پذيرش اسلام امر شده است و يعقوب و او ، هر دو فرزندانشان را به اسلام دعوت كرده‌اند نه به يهوديّت و نصرانيّت .\r\n\r\n[ سوره البقرة ( 2 ) : آيه 133 
  ]\r\nأَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ إِذْ قالَ لِبَنِيهِ ما تَعْبُدُونَ مِنْ بَعْدِي قالُوا نَعْبُدُ إِلهَكَ وَ إِلهَ آبائِكَ إِبْراهِيمَ وَ إِسْماعِيلَ وَ إِسْحاقَ إِلهاً واحِداً وَ نَحْنُ لَهُ مُسْلِمُونَ ( 133 )\r\n\r\nترجمه :\r\nشما كى و كجا بوديد هنگامى كه يعقوب را مرگ فرا رسيد و به فرزندان خود گفت : پس از من كه را مىپرستيد ؟ گفتند : خداى تو را ، خداى پدران تو ابراهيم و اسماعيل و اسحاق را كه خداى يگانه است . در برابر او تسليم مىشويم .\r\n\r\nتفسير :\r\n « أَمْ كُنْتُمْ شُهَداءَ »  : آيا شما گواه بوديد ؟ « ام » منقطعه و متضمّن معنى\r\n\r\n","description":"","footnote":"","page_name":" 265 ","page_number":285},
  {"content":"\r\n\r\nهمزه استفهام است و مقصود اظهار اين مطلب است كه فرزندان يعقوب به عبادت و توحيد خدا اعتراف و اقرار كرده‌اند تا كنايه‌اى باشد به اينكه چرا يهود و نصارى ، عزير و مسيح را عبادت مىكنند ، در حالى كه به اسلام اقرار كردند . اين امر اشاره به نفى يهوديّت و نصرانيّت است .\r\n « إِذْ حَضَرَ يَعْقُوبَ الْمَوْتُ إِذْ قالَ »  : جملهء « اذ قال » بدل است از « اذ حضر » ، يعنى هنگامى كه يعقوب را مرگ فرا رسيد ، گفت :\r\n « لِبَنِيهِ ما تَعْبُدُونَ مِنْ بَعْدِي »  : به پسرش كه پس از من چه كسى را مىپرستيد ؟ يعنى از چيزى كه آنان عبادت مىكنند پرسيد ، تا اينكه توحيد را يادآورى نمايد و يكتاپرستى را بر آنان مقرّر و اسلام را بر آنان تثبيت فرمايد .\r\n « قالُوا نَعْبُدُ إِلهَكَ وَ إِلهَ آبائِكَ إِبْراهِيمَ وَ إِسْماعِيلَ وَ إِسْحاقَ »  : آنها گفتند : خداى تو را و خداى پدران تو را كه ابراهيم و اسماعيل و اسحاق بودند ، مىپرستيم . كه در اين آيه ، اسماعيل را جزو پدران به حساب آوردند ، چون عمو مانند پدر است و عرب عمو را پدر مىنامد .\r\n « إِلهاً واحِداً »  : تصريح به توحيد از باب كنايه يهود و نصارى است .\r\nدر اين گفتار كه يهود عزير را فرزند خدا و نصارا مسيح را فرزند خدا دانستند ، يا اينكه معتقد بوده‌اند كه خدا سوّمى از سه‌تاست ( خدا - مسيح - روح القدس ) .\r\n « وَ نَحْنُ لَهُ مُسْلِمُونَ »  : يعنى نه يهودى هستيم و نه نصرانى .\r\n\r\n[ سوره البقرة ( 2 ) : آيه 134 
  ]\r\nتِلْكَ أُمَّةٌ قَدْ خَلَتْ لَها ما كَسَبَتْ وَ لَكُمْ ما كَسَبْتُمْ وَ لا تُسْئَلُونَ عَمَّا كانُوا يَعْمَلُونَ ( 134 )\r\n\r\nترجمه :\r\n( 2 / 134 )\r\nآنها امتى بودند كه اكنون درگذشته‌اند ، آنچه كرده بودند ، از آن آنهاست و آنچه شما كنيد از آن شماست و شما را از اعمالى كه آنها انجام مىدادند نمىپرسند .\r\n\r\n","description":"","footnote":"","page_name":" 266 ","page_number":286},
  {"content":"\r\n\r\n\r\nتفسير :\r\n « تِلْكَ أُمَّةٌ »  : امّت عبارت از جماعت و گروهى است كه يك مقصود و هدف را دنبال مىكنند .\r\n « قَدْ خَلَتْ »  : مقصود ابراهيم و يعقوب و فرزندان آنهاست .\r\n « لَها ما كَسَبَتْ وَ لَكُمْ ما كَسَبْتُمْ وَ لا تُسْئَلُونَ عَمَّا كانُوا يَعْمَلُونَ »  : يعنى نسبت داشتن شما با آنها ، سود نيكوييهاى آنان را به شما نمىرساند ، و ضرر بديهايشان نيز به شما نمىرسد ، پس به اعمال خود نگاه كنيد و به نسبها و پدرانتان توجّه نداشته باشيد .\r\n\r\n[ سوره البقرة ( 2 ) : آيه 135 
  ]\r\nوَ قالُوا كُونُوا هُوداً أَوْ نَصارى تَهْتَدُوا قُلْ بَلْ مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ ( 135 )\r\n\r\nترجمه :\r\n( 2 / 135 )\r\nيهود و نصارى به مسلمانان گفتند كه به آيين ما درآييد تا راه راست را بيابيد . اى پيامبر در جواب آنها بگو كه ما دين اسلام را كه آيين ستودهء ابراهيم است پيروى مىكنيم ، زيرا كه از شرك پاك و منزّه است .\r\n\r\nتفسير :\r\n « وَ قالُوا »  : عطف است به اعتبار معنى . گويا كه فرموده است ، ابراهيم و يعقوب گفتند : مسلمان باشيد و آنها گفتند :\r\n « كُونُوا هُوداً أَوْ نَصارى »  : يعنى يهود گفتند يهودى شويد و نصارى گفتند نصرانى شويد . بنابراين ، لفظ « أو » براى تخيير و اباحه نيست ، بلكه براى تفصيل است . « 1 »\r\n\r\n\r\n","description":"","footnote":"\r\n( 1 ) تخيير ، مصدر باب تفعيل ، به معنى اختيار داشتن و اباحه مصدر باب مفاعله ، به معنى مباح بودن است و منظور اين است كه لفظ « أو » به معنى اين نيست كه معنى عبارت چنين شود كه ، يهود و نصارى به مسلمانان گفتند پذيرش يهود ديگرى يا مسيحيت براى شما امرى مباح است و شما اختيار داريد هر كدام را مىخواهيد برگزينيد . بلكه براى تفصيل و\r\n","page_name":" 267 ","page_number":287},
  {"content":"\r\n\r\n « تَهْتَدُوا قُلْ »  : به آنها بگو يا محمّد « بل » مسلمان باشيد و تبعيت از  « مِلَّةَ إِبْراهِيمَ »  : ملّت ابراهيم نماييد و اهل دين ابراهيم يا بر دين ابراهيم باشيد .\r\n « حَنِيفاً »  : راه راست ( راه فطرت ) يا مايل از دينهاى منحرف باشيد ( از دينهاى منحرف به دور باشيد ) و لفظ « حنيفا » حال از « ملّة » يا « ابراهيم » است و از اين رو « حنيفة » به صورت مؤنث نيامده است ، چون « ملّة » به معنى دين است ( در آن صورت در معنى مذكر است و حال مذكر مىخواهد ) . يا اينكه از مضاف اليه كسب تذكير نموده است ( يعنى به خاطر ابراهيم كه مضاف اليه ملّة است ، حنيفا به صورت مذكر آمده ) و روايت شده كه حنفيّت همان اسلام است .\r\n « وَ ما كانَ مِنَ الْمُشْرِكِينَ »  : ابراهيم از مشركان نبود . اين سخن طعنه بر مشركان است ، چنانچه وقتى فرمود :  « بَلْ مِلَّةَ إِبْراهِيمَ »  ، ردّ اهل كتاب بود ، زيرا كه بيشتر مشركان ، به رسالت ابراهيم اعتراف دارند .\r\n\r\n[ سوره البقرة ( 2 ) : آيه 136 
  ]\r\nقُولُوا آمَنَّا بِاللَّهِ وَ ما أُنْزِلَ إِلَيْنا وَ ما أُنْزِلَ إِلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ وَ ما أُوتِيَ مُوسى وَ عِيسى وَ ما أُوتِيَ النَّبِيُّونَ مِنْ رَبِّهِمْ لا نُفَرِّقُ بَيْنَ أَحَدٍ مِنْهُمْ وَ نَحْنُ لَهُ مُسْلِمُونَ ( 136 )\r\n\r\nترجمه :\r\nبگوييد كه ما مسلمانان به خدا ايمان آورده‌ايم و به آن كتابى كه بر پيغمبر ما فرستادند و بر آنچه بر پيامبران گذشته چون ابراهيم و اسماعيل و اسحاق و يعقوب و فرزندان آنها و موسى و عيسى فرستادند و به همهء آنچه بر پيامبران از جانب خدا آوردند ، اعتقاد داريم و ميان هيچ يك از پيامبران فرق نگذاريم و به هر چه از جانب خداست\r\n\r\n\r\n","description":"","footnote":"\r\nگسترش مطلب است . يعنى يهوديها گفتند شما يهودى شويد و مسيحيان گفتند شما مسيحى شويد .\r\n","page_name":" 268 ","page_number":288},
  {"content":"\r\n\r\nگرويده ، تسليم فرمان او هستيم .\r\n\r\nتفسير :\r\n « قُولُوا آمَنَّا بِاللَّهِ »  : بگوييد ما ايمان آورديم به اين سخن خطاب به مؤمنان يا به ويژه امامهاست ، چنانچه از امام باقر ( ع ) ، وارد شده كه مقصود از خطاب ، على و فاطمه و حسن و حسين ( ع ) است و پس از آنان ، در امامهاى ديگر نيز اين خطاب جريان دارد « 1 » .\r\nسپس ، گفتار از خدا به مردم باز مىگردد و خداوند در آيهء بعدى مىفرمايد : پس اگر مردم ايمان آورند ، مانند آن چيزى است كه شما ايمان آورديد . . .\r\n « وَ ما أُنْزِلَ إِلَيْنا »  : و آنچه كه به ما نازل شده ، از احكام و قرآن .\r\n « وَ ما أُنْزِلَ إِلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ »  : و و آنچه بر ابراهيم و اسماعيل و اسحاق و يعقوب و فرزندان آنها فروفرستاده‌شد . اسباط فرزندان فرزندان يعقوب هستند . از امام باقر ( ع ) ، پرسيدند ، آيا فرزندان يعقوب انبيا بودند ؟ فرمود : نه ، امّا آنان اسباط بودند ، فرزندان انبيا و خوشبخت از دنيا رفتند و با حال توبه درگذشتند .\r\nآنچه را انجام دادند ، به ياد آوردند و اين سخن دلالت مىكند بر اينكه سبط اعم از فرزند و فرزند فرزند است « 2 » .\r\n « وَ ما أُوتِيَ مُوسى وَ عِيسى وَ ما أُوتِيَ النَّبِيُّونَ مِنْ رَبِّهِمْ »  : و آنچه بر موسى و عيسى و ديگر پيامبران از سوى پروردگارشان نازل شد . يعنى چه آن پيامبرانى كه نامشان آمد و چه آنانى كه نامشان ياد نشده يعنى بگوييد ، به خدا و آنچه كه به سوى ما از احكام و كتاب نازل شده ، به تفصيل ايمان آورديم ، يا اينكه ايمان آورديم به آنچه كه اجمالا بر ساير انبيا از احكام و كتابهايى كه نازل شده است ، چون آنان از آنچه كه بر انبيا\r\n\r\n\r\n","description":"","footnote":"\r\n( 1 ) تفسير برهان ، ج 1 ، ص 157 .\r\n( 2 ) تفسير عياشى ، ج 1 ، ج 106 ، ص 62 .\r\n","page_name":" 269 ","page_number":289},
  {"content":"\r\n\r\nنازل شده به طور گسترده آگاهى ندارند .\r\n « لا نُفَرِّقُ بَيْنَ أَحَدٍ مِنْهُمْ »  : بين هيچ يك از آنان فرقى نمىگذاريم . لفظ « بين » اضافه به « احد » شده است ، براى اينكه در سياق نفى واقع شده ، افادهء عموم بكند .\r\n « وَ نَحْنُ لَهُ »  : و ما براى خدا  « مُسْلِمُونَ »  : از جمله تسليم‌شدگانيم .\r\nروايت شده است كه امير المؤمنين ( ع ) ، به يارانش تعليم نمود كه هرگاه آيه  « قُولُوا آمَنَّا »  را خوانديد ، پس بگوييد : ايمان آورديم به خدا تا آخر آيه . اين دلالت مىكند بر اينكه قارى قرآن شايسته است زبانش را زبان خدا فرض كند و اينكه تصور كند امرى كه بر زبان او جريان دارد ، از سوى خدا جارى شده ، خود را مأمور فرض نمايد و نفس خويش را امتثال كرده ، به امر او گوش دهد . پس اگر آنچه كه به آن امر شده قول و گفتار باشد ، آن را ياد كرده و تكرار نمايد و اگر از قبيل عمل باشد ، آن را انجام دهد . مانند امر به سجده در آيات سجده « 1 » .\r\n\r\n[ سوره البقرة ( 2 ) : آيه 137 
  ]\r\nفَإِنْ آمَنُوا بِمِثْلِ ما آمَنْتُمْ بِهِ فَقَدِ اهْتَدَوْا وَ إِنْ تَوَلَّوْا فَإِنَّما هُمْ فِي شِقاقٍ فَسَيَكْفِيكَهُمُ اللَّهُ وَ هُوَ السَّمِيعُ الْعَلِيمُ ( 137 )\r\n\r\nترجمه :\r\n( 2 / 137 )\r\nپس اگر به آنچه شما ايمان آورديد يهود و نصارى نيز گرويدند ، راه حق يافته‌اند . اگر از حق روى بگردانند و آيين شما نپذيرند ، شك نيست كه آنها به خلاف حق ، يعنى بر باطل خواهند بود . خداوند شما را از شرّ آنها حفظ مىكند و او دعاى اهل ايمان را شنوا و به حال همه آگاه است .\r\n\r\nتفسير :\r\n « فَإِنْ آمَنُوا »  : آن مردم ( غير از امامان ) يا آن اهل كتاب ( غير از\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 175 .\r\n","page_name":" 270 ","page_number":290},
  {"content":"\r\n\r\nمسلمانها ) اگر ايمان بياورند .\r\n « بِمِثْلِ ما آمَنْتُمْ بِهِ »  : مانند آنچه شما ايمان آورديد ( هدايت مىشويد ) باء يا از براى آلت است يا سببيّت و معنى آن چنين مىشود كه اگر آنان با ايمان يا به سبب ايمان متّصف به ايمان شدند ، مانند ايمانى كه شما داريد و ممكن است « باء » براى مصاحبت و معيّت يعنى همراهى باشد و معنى آيه چنين مىشود : اگر ايمان آوردند و ايمان آنان همراه و مصاحب ايمانى بود كه شما آورديد ، و در صورتى كه « باء » براى آلت باشد ، چنين مىشود : اگر ايمان آوردند به طريقى و راهى ، مانند همان راهى كه شما ايمان آورديد . و ممكن است لفظ « باء » ( به مثل ) زايد باشد .\r\nتنها لفظ بين باء و ما گنجانيده شده باشد ، كافى است ( مثل ما آمنتم ) .\r\nممكن است كلام بر مبالغه حمل شود ، به اين ترتيب كه « مثل » فرض شود و معنى آيه اين است : اگر ايمان آوردند به مثل آنچه كه شما به آن ايمان آورديد ، از خدا از آنچه كه بر انبيا نازل شده است ، و اين معنى در صورتى وجود دارد كه مثل و مانندى براى آن فرض شود .\r\n « فَقَدِ اهْتَدَوْا »  : پس حال آنان چگونه خواهد بود در صورتى كه به خود آن چيزها ايمان بياورند ، نه به مثل و مانند آن .\r\n « وَ إِنْ تَوَلَّوْا »  : اگر از حق روى بگردانند ، استغراب نكرده عجيب نشمارند .\r\n « فَإِنَّما هُمْ فِي شِقاقٍ »  : آنان در دشمنى با شما يا در دشمنى به ايمان پايدار هستند و چون آنان در دام دشمنى و بدكنشى گرفتارند ، جز پشت كردن به شما و انكار نتوانند ، اين عبارت سببى است كه به جاى جزا نشسته ( چون در دشمنى هستند ، نتيجه‌اش انكار است ) ، يا معنى آن چنين است كه اگر نافرمانى كنند با شما دشمن مىشوند ، يا با هدايت و ارشاد دشمن مىشوند و ادا كردن مطلب با جملهء اسمى از جهت اشاره به تأكيد و ثبات است و شقاق عبارت از مخالفت و دشمنى است .\r\n\r\n","description":"","footnote":"","page_name":" 271 ","page_number":291},
  {"content":"\r\n\r\n « فَسَيَكْفِيكَهُمُ اللَّهُ »  : براى شما تنها خداوند و عدل پيامبر صلّى اللّه عليه و آله كفايت مىكند و براى مؤمنان يارى و نصرت به بار مىآورد و كفايت خداوند تعالى به عهده گرفتن دفع دشمنان است و خداوند به پيمان خويش وفا نموده است .\r\n « وَ هُوَ السَّمِيعُ »  : و او شنواست به آنچه كه گفتيد و گفتند :\r\n « الْعَلِيمُ »  : يعنى به شما و اعمال و نيّتهايتان و به آنان و اعمال و نيّتهايشان آگاه و داناست .\r\n\r\n[ سوره البقرة ( 2 ) : آيه 138 
  ]\r\nصِبْغَةَ اللَّهِ وَ مَنْ أَحْسَنُ مِنَ اللَّهِ صِبْغَةً وَ نَحْنُ لَهُ عابِدُونَ ( 138 )\r\n\r\nترجمه :\r\nرنگ‌آميزى خداست كه به ما مسلمانان رنگ فطرت ايمان در مسير توحيد بخشيده است . هيچ رنگى بهتر از ايمان به خداى يكتا نيست و ما او را پرستش مىكنيم .\r\n\r\nتفسير :\r\n « صِبْغَةَ اللَّهِ »  : خدا ما را رنگ‌آميزى كرده است چه رنگ‌آميزى كردنى ! در اين عبارت ، فعل حذف گشته ، مصدر پس از تأخير فاعل به فاعل اضافه شده است و جملهء حال ، يا جملهء مستأنف است كه پاسخ از پرسش مقدّر باشد و معنى چنين است كه گويا پس از آن كه گفتند : ما به خدا ايمان آورديم ، به آنان گفته شد ، خداوند با شما چه كرد ؟ در پاسخ گفتند : خداوند به رنگ ايمان ما را رنگ‌آميزى نمود .\r\nامّا رنگ ، به اسلام و ايمان تفسير شده است ، زيرا رنگ همانطور كه بر لباس ظاهر مىشود و در آن نفوذ مىكند ، اثر اسلام و ايمان نيز بر بدن ظاهر شده و در قلب اثر مىگذارد .\r\nو ممكن است تعبير به رنگ از باب تشبيه به چيزى باشد كه ترسايان ( مسيحيان ) با اولادشان انجام مىدهند . به اين نحو كه آنها را در آب\r\n\r\n","description":"","footnote":"","page_name":" 272 ","page_number":292},
  {"content":"\r\n\r\nزرد رنگى فرومىبرند و شستشو مىدهند و آن آب زرد را « معمودى » « 1 » مىنامند و عقيده دارند كه به اين وسيله نصرانيّت آنها محقّق مىشود .\r\n « وَ مَنْ أَحْسَنُ مِنَ اللَّهِ صِبْغَةً »  : با اين عبارت و گفتار كه بهتر از رنگ خدا چه چيزى است ؟ شادى نمودند و مباهات كنان گفتند :\r\n « وَ نَحْنُ لَهُ عابِدُونَ »  : تنها ما پرستندهء خداييم و مثل شما در عبادت خدا مشرك نيستيم .\r\n\r\n[ سوره البقرة ( 2 ) : آيه 139 
  ]\r\nقُلْ أَ تُحَاجُّونَنا فِي اللَّهِ وَ هُوَ رَبُّنا وَ رَبُّكُمْ وَ لَنا أَعْمالُنا وَ لَكُمْ أَعْمالُكُمْ وَ نَحْنُ لَهُ مُخْلِصُونَ ( 139 )\r\n\r\nترجمه :\r\n( 2 / 139 )\r\nاى پيامبر ! به اهل كتاب بگو شما را با ما در موضوع خدا چه جاى بحث و جدال است ، در صورتى كه او پروردگار ما و شماست و ما مسئول كار خود ، و شما مسئول كردار خويش هستيد و ما او را از روى خلوص مىپرستيم .\r\n\r\nتفسير :\r\n « قُلْ أَ تُحَاجُّونَنا »  : يعنى با ما مخاصمت و دشمنى مىورزيد با اينكه مىدانيد دين ما حق و دين شما منسوخ است ، يا اينكه بر حق بودن دين ما و بطلان دين خودتان جاهليد ، يعنى آيا جز اين است كه احتجاج و دليل‌تراشى شما با ما تنها به جهت چيرگى بر ماست ، بدون اينكه حق بودن يا باطل بودن آنچه را كه به آن احتجاج مىكنيد ، خود يقين حاصل كرده باشيد ؟ و اين معنى از اين رو است كه لفظ « محاجّه » مگر در مورد مبالغه ، در مخاصمت و دشمنى ، به كار نمىرود .\r\n « فِي اللَّهِ »  : جملهء « فى اللّه » را به جملهء قبلى اضافه نمود تا اينكه نسبت به انكار احتجاج از قضايايى باشد كه دليلشان همراهشان است و\r\n\r\n\r\n","description":"","footnote":"\r\n( 1 ) غسل تعميد .\r\n","page_name":" 273 ","page_number":293},
  {"content":"\r\n\r\nمعنى چنين است كه شما در فضل و انعام خدا بر بندگانش مخاصمه مىكنيد ، و هر كس در فضل خدا بر بندگانش مخاصمه نمايد ، از خير و نيكى مطرود و رانده شده است . پس شما از خير و نيكى مطرود هستيد و به همين جهت خداى تعالى اين جمله را افزود :\r\n « وَ هُوَ رَبُّنا وَ رَبُّكُمْ »  : او پروردگار ما و شماست . پس ، مفهوم عبارت چنين است : بر ما و شما توافق و تسليم در برابر امر خدا شايسته است ، نه احتجاج در برابر امر او .\r\n « وَ لَنا أَعْمالُنا وَ لَكُمْ أَعْمالُكُمْ »  : يعنى اگر در مورد خدا محاجّه و بحث و جدال مىكنيد ، پس او پروردگار شماست ، چنانچه پروردگار ماست و اگر بحث و جدال مىكنيد ، از جهت اينكه اعمال ما را انكار مىنماييد ، عملهاى ما به شما ضررى نمىرساند ، تا شما با ما مخاصمه و جدل نماييد ، بلكه نفع و ضرر اعمال ما به خود ما باز مىگردد و از اعمال شما چيزى كم نمىكند تا با ما به بحث و جدل بپردازيد . پس كردار ما ، ما راست و كردار شما ، شما راست .\r\n « وَ نَحْنُ لَهُ مُخْلِصُونَ »  : و ما اخلاص‌ورزنده‌ايم ، چه مقتضاى اخلاقى اين است كه با عمل ما كسى زيان نبيند و كسى كه منتسب به خداى تعالى است ، با ما به جدال و بحث برنخيزد .\r\n\r\n[ سوره البقرة ( 2 ) : آيه 140 
  ]\r\nأَمْ تَقُولُونَ إِنَّ إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطَ كانُوا هُوداً أَوْ نَصارى قُلْ أَ أَنْتُمْ أَعْلَمُ أَمِ اللَّهُ وَ مَنْ أَظْلَمُ مِمَّنْ كَتَمَ شَهادَةً عِنْدَهُ مِنَ اللَّهِ وَ مَا اللَّهُ بِغافِلٍ عَمَّا تَعْمَلُونَ ( 140 )\r\n\r\nترجمه :\r\nيا اگر شما اهل كتاب ، در موضوع انبيا ، با مسلمانان به جدل برخاسته ، بگوييد كه ابراهيم و اسماعيل و اسحاق و يعقوب و فرزندان او بر آيين يهوديّت يا نصرانيّت بودند ، خدا مرا فرمايد كه چنين پاسخ دهم . شما بهتر مىدانيد يا خدا و كيست ستمكارتر از آنكه شهادت\r\n\r\n","description":"","footnote":"","page_name":" 274 ","page_number":294},
  {"content":"\r\n\r\nخدا را دربارهء انبيا كتمان كند و يا گواهى خدا را به رسالت محمّد صلّى اللّه عليه و آله در كتب آسمانى مخفى دارد و خدا از آنچه مىكنيد ، غافل نيست .\r\n\r\nتفسير :\r\n « أَمْ تَقُولُونَ إِنَّ إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطَ كانُوا هُوداً أَوْ نَصارى »  : آيا مىگوييد ابراهيم و اسماعيل و اسحاق و يعقوب و فرزندان ، يهودى يا مسيحى بودند ؟ يعنى آيا عقيده به اين مطلب داريد و با همين عقيده بر دينتان ثابت مىمانيد و ماوراى آن را انكار مىكنيد و در اين مورد با ما به بحث و جدل مىپردازيد ؟\r\n « قُلْ أَ أَنْتُمْ أَعْلَمُ أَمِ اللَّهُ »  : بگو اى پيامبر ! شما داناتريد يا خدا و به تحقيق ، خداى تعالى به ما خبر داده كه ابراهيم ، يهودى و نصرانى نيست .\r\nو بر اين مطلب طورى احتجاج نموده كه قابل ردّ و انكار نيست ، آنجا كه فرموده : تورات و انجيل نازل نشده مگر از ابراهيم ، در حالى كه يهوديّت و نصرانيّت با همين دو كتاب ثابت مىشود .\r\n « وَ »  : و از باب كنايه و طعنه به خودشان و به اينكه گواهى خداوند بر محمّد صلّى اللّه عليه و آله را - كه در كتب آنها ثابت و گذشتگانشان به آن خبر داده‌اند - كتمان كرده‌اند ، به آنان بگو :\r\n « مَنْ أَظْلَمُ مِمَّنْ كَتَمَ شَهادَةً عِنْدَهُ مِنَ اللَّهِ »  : يعنى كيست ستمكارتر از كسى كه كتمان و مخفى كند شهادتى را كه از جانب خدا ثابت گشته و نزد او به وديعت گذاشته شده است . پس عبارت « من اللّه » متعلّق به « كتم » نيست ، بلكه آن صفت شهادت است و لفظ « من » ابتدائيّه است كه بر فاعل مصدر داخل شده مانند جمله « زعما منهم » .\r\n « وَ مَا اللَّهُ بِغافِلٍ عَمَّا تَعْمَلُونَ »  : و بگو ، خدا از آنچه مىكنيد غافل نيست . اين گفتار براى تهديد آنان است و ممكن است قول خداى تعالى  « وَ مَنْ أَظْلَمُ مِمَّنْ كَتَمَ »  ، ابتداى گفتارى از جانب خدا باشد .\r\n\r\n","description":"","footnote":"","page_name":" 275 ","page_number":295},
  {"content":"\r\n\r\n\r\n[ سوره البقرة ( 2 ) : آيه 141 
  ]\r\nتِلْكَ أُمَّةٌ قَدْ خَلَتْ لَها ما كَسَبَتْ وَ لَكُمْ ما كَسَبْتُمْ وَ لا تُسْئَلُونَ عَمَّا كانُوا يَعْمَلُونَ ( 141 )\r\n\r\nترجمه :\r\n( 2 / 141 )\r\nآن گروه پيشين از پيامبران و امّتان ، همه درگذشتند ، هر چه كردند براى خود كردند و شما نيز هر چه كنيد به سود خويش كنيد و شما مسئول كار آنان نخواهيد شد .\r\n\r\nتفسير :\r\n « تِلْكَ أُمَّةٌ قَدْ خَلَتْ لَها ما كَسَبَتْ وَ لَكُمْ ما كَسَبْتُمْ وَ لا تُسْئَلُونَ عَمَّا كانُوا يَعْمَلُونَ »  : تكرار عبارت ، از آن جهت است كه هر چه بيشتر ، آنان را از افتخار به پدران و اتّكا بر انساب نهى كند ، زيرا اين كار يعنى افتخار به اسلاف و پدران ، از قديم و جديد رسم عامّه مردم بوده ، چنانچه احتجاج به آباء و تعصّب بر دين آنان نيز ، رسم آنان بوده است .\r\n\r\n","description":"","footnote":"","page_name":" 276 ","page_number":296},
  {"content":"\r\n\r\n\r\nجزء دوم\r\n\r\n[ سوره البقرة ( 2 ) : آيه 142 
  ]\r\nسَيَقُولُ السُّفَهاءُ مِنَ النَّاسِ ما وَلاَّهُمْ عَنْ قِبْلَتِهِمُ الَّتِي كانُوا عَلَيْها قُلْ لِلَّهِ الْمَشْرِقُ وَ الْمَغْرِبُ يَهْدِي مَنْ يَشاءُ إِلى صِراطٍ مُسْتَقِيمٍ ( 142 )\r\n\r\nترجمه :\r\n( 2 / 142 )\r\nمردم بىخرد خواهند گفت ، كه چه موجب آن شد تا مسلمانان از قبله‌اى كه بر آن بودند ، روى به كعبه آورند . بگو اى پيغمبر كه مشرق و مغرب از آن خداست و هر چه را خواهد به راه راست هدايت مىكند .\r\n\r\nتفسير :\r\n « سَيَقُولُ السُّفَهاءُ مِنَ النَّاسِ »  : خداى تعالى خبر مىدهد از آنچه كه از آنان واقع خواهد شد ، و مقصود از سفها كسانى هستند كه عقلشان سبك شده ، به آنچه كه از پدرانشان ديده‌اند ، عادت كرده ، با عقلهايشان نظر نكردند و فرمان آن گروه از منافقان و مشركان و اهل كتاب را هم كه با خرد به موضوع نگريستند ، اطاعت نكردند .\r\n « ما وَلَّاهُمْ عَنْ قِبْلَتِهِمُ الَّتِي كانُوا عَلَيْها »  : چه موجب شد كه مسلمانان از قبله‌اى كه بر آن بودند ، يعنى بيت المقدّس روى برتافتند ؟\r\n « قُلْ »  : در پاسخ به آنان بگو :\r\n « لِلَّهِ الْمَشْرِقُ وَ الْمَغْرِبُ يَهْدِي مَنْ يَشاءُ إِلى صِراطٍ مُسْتَقِيمٍ »  : مشرق و مغرب از آن خداست و او هر كه را بخواهد به راه راست هدايت مىنمايد ، يعنى راه راست از جانب خدا چيزى است كه حكمت خدا آن را اقتضا كند و از جانب خلق هم تسليم شدن به امر خداست .\r\nروايت شده كه پس از انصراف محمّد صلّى اللّه عليه و آله به سوى كعبه ، گروهى از يهود آمدند و گفتند : يا محمّد صلّى اللّه عليه و آله اين قبله بيت المقدّس را چهارده\r\n\r\n","description":"","footnote":"","page_name":" 277 ","page_number":297},
  {"content":"\r\n\r\nسال بود كه به سوى آن نماز مىخواندى و الآن آن را ترك كردى ، آيا آنچه كه بر آن بودى بر حق بود كه در اين صورت حق را رها كردى و به باطل رو آوردى ؟ چون آنچه كه مخالف حق است ، آن باطل است و اگر بگويى كه قبلا بر باطل بوده‌اى ، پس چگونه در طول اين مدت بر باطل مانده بودى ؟ بنابراين ، چگونه مطمئن باشيم كه اكنون بر باطل نيستى ؟ پس رسول خدا فرمود : بلكه آن حق بود و اين نيز حق است . خداى تعالى مىفرمايد : بگو مشرق و مغرب از آن خداست و هر كس را كه بخواهد به راه راست هدايت مىكند . اى بندگان ! اگر خدا صلاح شما را در رو كردن به مشرق بداند به آن امر مىكند و اگر صلاح شما را در استقبال مغرب بداند به آن امر مىكند . . . تا آخر حديث « 1 » .\r\n\r\n[ سوره البقرة ( 2 ) : آيه 143 
  ]\r\nوَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ وَ يَكُونَ الرَّسُولُ عَلَيْكُمْ شَهِيداً وَ ما جَعَلْنَا الْقِبْلَةَ الَّتِي كُنْتَ عَلَيْها إِلاَّ لِنَعْلَمَ مَنْ يَتَّبِعُ الرَّسُولَ مِمَّنْ يَنْقَلِبُ عَلى عَقِبَيْهِ وَ إِنْ كانَتْ لَكَبِيرَةً إِلاَّ عَلَى الَّذِينَ هَدَى اللَّهُ وَ ما كانَ اللَّهُ لِيُضِيعَ إِيمانَكُمْ إِنَّ اللَّهَ بِالنَّاسِ لَرَؤُفٌ رَحِيمٌ ( 143 )\r\n\r\nترجمه :\r\n( 2 / 143 )\r\nو همچنان شما مسلمانان را امّت متعادل قرار داديم ( و به اخلاق معتدل و سيرت نيكو بياراستيم ) تا گواه مردم باشيد . تا نيكى و درستى را ساير ملل عالم از شما بياموزند . چنانچه ، پيامبر را گواه شما كرديم ، تا شما از وى بياموزيد . اى پيغمبر ! ما قبله‌اى كه بر آن بودى ، تغيير نداديم ، مگر بر اينكه بيازماييم و گروهى را كه از پيغمبر خدا پيروى كنند ، از آنان كه به مخالفت او برخيزند ، جدا نماييم و اين تغيير قبله بسى بزرگ نمود ، مگر در نظر هدايت‌يافتگان به خدا و خداوند اجر پايدارى شما را در راه ايمان ضايع نكند كه خدا بر مردم ، مشفق و مهربان\r\n\r\n\r\n","description":"","footnote":"\r\n( 1 ) نور الثّقلين ، ج 1 ، ح 400 ، ص 112 .\r\n","page_name":" 278 ","page_number":298},
  {"content":"\r\n\r\nاست .\r\n\r\nتفسير :\r\n « وَ كَذلِكَ »  : يعنى همانند ( مثل و مانند ) آنچه خداوند شما را به ايمان هدايت كرد و مانند آنچه بر ابراهيم و اسماعيل نازل شده ، و همان‌سان كه خدايت تو را به راه راست هدايت نمود . البتّه اين معنى از بيانات سابق استفاده شده است و به همين جهت كلام را با ادات عطف آورده ، گويا كه چنين فرموده است : ما شما را به ايمان به خدا و به آنچه كه نازل شده است ، و به راه راست هدايت كرديم .\r\n « جَعَلْناكُمْ »  : خطاب به ائمه ( ع ) و آل رسول ، بر حسب ارتباط به مقام رسالت است و آنها ائمّه ( ع ) و آل رسول ، بر حسب ارتباط به مقام رسالت است و آنها ائمّه ( ع ) و پيروان آنان هستند كه به سبب قوّت تبعيّت ، از جملهء آنان شده‌اند .\r\n « أُمَّةً »  : امّت بر كسى اطلاق مىشود كه امامت ديگرى را به عهده مىگيرد . چه آن ديگرى يك نفر باشد يا گروهى ، و نيز بر كسى كه به او اقتدا شده و از او پيروى گشته ، اطلاق مىشود ، خواه شخص يك نفر ، يا گروهى باشد .\r\nدر لغت « امّت » ( با ضمّ ) ، مردى است كه جامع خير باشد و نيز بر امام و جماعتى كه رسولى به سوى آنان فرستاده شده است ، اطلاق مىشود . جماعت و گروه از هر طايفه را نيز امّت نامند . بر جنس قومى يا كسى كه بر دين حق يا عالم به آن است نيز امّت گويند . مرد طايفه و قوم او را هم امّت مىنامند . امّا امّت در اينجا ، يا به معنى مقصد خواهى و يا به معنى طالبان مقصد است .\r\n « وَسَطاً »  : يعنى متوسط باشد بين افراط و تفريطكنندگان ، چنانچه وارد شده : ما راهنماى وسطى « 1 » هستيم كه عقب مانده ، به ما ملحق\r\n\r\n\r\n","description":"","footnote":"\r\n( 1 ) در تفسير صافى ، ج 1 ، ص 147 ، آمده است وسط را قمى واسطه بين رسول و مردم\r\n","page_name":" 279 ","page_number":299},
  {"content":"\r\n\r\nمىشود ، و جلو رفته و به سوى ما باز مىگردد .\r\n « لِتَكُونُوا شُهَداءَ عَلَى النَّاسِ »  : و اين دلالت مىكند بر اينكه مقصود از امّت ، ائمّه ( ع ) و كسانى هستند كه مانند و پيرو آنهايند . به امام باقر ( ع ) « 1 » نسبت داده شده ، كه خداوند اين آيه را نازل فرمود :  « وَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ وَ يَكُونَ الرَّسُولُ عَلَيْكُمْ شَهِيداً »  . فرمود : گواهان بر مردم نيستند ، مگر امامان و رسولان و اما امّت ، پس جائز نيست كه خداوند آنان را گواه قرار دهد و بين آنان كسانى هستند كه گواهى آنان در دنيا حتّى بر علف سبزه‌اى جائز نيست .\r\nو باز به امام باقر ( ع ) نسبت داده شده كه فرمود : قسم به خدا كه امر خدا حتمى شده كه بين مؤمنان اختلافى نباشد و از اين رو آنان را گواهان بر مردم قرار داد تا اينكه محمّد صلّى اللّه عليه و آله گواه بر ما و ما گواه بر شيعيان ما و شيعيان ما بر مردم گواه باشند . « 2 » و « الشهداء » جمع شهيد است و گاهى شين آن مكسور مىشود كه در آن صورت ، به معنى حامل شهادت يا اداكنندهء شهادت است كه در اين وجه بر وزن فعيل ، به معنى فاعل خواهد بود . شهيد به معنى كشته‌شدهء در راه خدا بر وزن فعيل ، به معنى مفعول است . زيرا او كسى است كه بر او شاهدانى بوده‌اند و او مورد مشاهده قرار گرفته است . يعنى ملايكه پيش او حاضر شده‌اند ، يا اينكه خدا و ملايكه‌اش او را به بهشت شهادت داده‌اند .\r\n « وَ يَكُونَ الرَّسُولُ عَلَيْكُمْ شَهِيداً »  : مقصود از گواهى و شهادت دادن\r\n\r\n\r\n","description":"","footnote":"\r\nياد كرده و من مىگويم معصومان ( ع ) هستند . به ويژه با توجه به بقيه آيه . . . زيرا در كافى و تفسير عياشى آمده كه امام باقر ( ع ) ، فرمودند : « ما امت ميانه هستيم و ما گواهان بر مردميم و حجت خدا در زمين و آسمانيم » .\r\n( 1 ) در مناقب حضرت باقر ( ع ) ، روايت شده است . تفسير صافى ، ج 1 ، ص 147 .\r\n( 2 ) تفسير صافى ، ج 1 ، ص 147 . بنا بر حديث ليلة القدر از امام باقر نقل شده است .\r\n","page_name":" 280 ","page_number":300},
  {"content":"\r\n\r\nبر آنها اين است كه آنچه را كه امّت از خير و شرّ انجام داده‌اند ، رسول بر آنها شهادت دهد ، بنابراين ، اعمّ از شهادت به نفع يا به ضرر آنان است و عبارت با لفظ « على » متعدّى شده ، به جهت آنكه گواهى آنان مانند گواهى مردم كه بعضى بر برخى ديگر گواه مىشوند ، نيست . بلكه ، شهادت در آنجا عبارت از احاطهء شاهد است به آنچه كه شهادت مىدهد . خواه به نفع طرف يا به ضرر او باشد و هر دو طرف شهادت را نمايان مىكند ، نه اينكه تنها با زبان خبر ، اگر چه براى آنان اخبارى با زبان موافق آن عالم وجود دارد و اين امر محقّق نمىشود مگر با تسلّط و احاطهء شاهد كه از لفظ « على » استفاده مىشود .\r\n « وَ ما جَعَلْنَا الْقِبْلَةَ الَّتِي كُنْتَ عَلَيْها »  : يعنى بيت المقدّس را كه مدّت چهارده سال بر آن بودى نگردانيديم .\r\n « إِلَّا لِنَعْلَمَ مَنْ يَتَّبِعُ الرَّسُولَ مِمَّنْ يَنْقَلِبُ عَلى عَقِبَيْهِ »  : مگر براى آنكه بدانيم چه كسى از دين محمّد برمىگردد ، پس از آنكه به دين او گرويده بود .\r\nو مرتدّ از دين را به كسى تشبيه كرد كه به عقب باز مىگردد و نسبت دادن علم به نحو حدوث در مستقبل يا در حال به خدا يا به اعتبار مظاهر و جانشينانش است يا به اعتبار علمى است كه همراه معلوم است ، نه علمى كه قبل از معلوم باشد ، چنانچه به امام نسبت داده شده كه فرمود « 1 » :\r\nمعنى آيه اين است ، كه ما مىدانيم اين امر ( مرتدّ شدن ) در وجود آنها وجود پيدا خواهد كرد ( ظاهر خواهد شد ) . پس از تعليم ( تعليم و تغيير قبله از بيت المقدّس به مسجد الحرام ) و متّصف شدن علمى كه همراه معلوم است به حدوث به اعتبار تعلّق معلوم به آن است نه به اعتبار نسبت\r\n\r\n\r\n","description":"","footnote":"\r\n( 1 ) در تفسير صافى ، ج 1 ، ص 148 . اين حديث را از احتجاج و تفسير امام ياد كرده است .\r\n","page_name":" 281 ","page_number":301},
  {"content":"\r\n\r\nدادن آن به عالم ، زيرا كه واجب با لذّات از جميع جهات واجب است . يا معنى آيه اين است كه علم ما ظاهر شود ، يا متميّز و مشخص و معلوم شود و قول خداى تعالى  « مِمَّنْ يَنْقَلِبُ »  دليل بر اين است ، زيرا لفظ « من » در اينجا ، پس از تميز و تشخيص به كار مىرود . پس اگر نزول آيه پيش از برگرداندن آنان به سوى كعبه باشد ، معنى چنين مىشود : و ما قرار نداديم قبله‌اى را كه بر آن بودى در مكّه ، مگر براى اينكه بدانيم چه كسى از رسول پيروى مىكند و چه كسى از هواى نفس پيروى مىكند ، زيرا كه اهل مكّه از جهت انس و الفتى كه به مكّه دارند ، دوست داشتند كه قبله در مكّه باشد .\r\nاگر نزول آيه پس از برگرداندن آنان به سوى كعبه باشد ، محتمل است كه مقصود از قبله ، كعبه و بيت المقدّس باشد و به امام ( ع ) ، نسبت داده شده است « 1 » كه فرمود : اين به آن جهت است كه اهل مكّه ، كعبه را دوست داشتند . پس خداوند خواست بيان كند كه چه كسى از محمد پيروى مىكند و چه كسى مخالفت مىنمايد . به اين نحو كه چه كسى متابعت قبله‌اى را مىكند كه دوست ندارد . ولى محمّد صلّى اللّه عليه و آله به آن امر مىكند و چون خواست اهل مدينه رو نمودن به سوى بيت المقدّس بود ، آنان را امر به مخالفت نمود و توجّه به كعبه را واجب كرد تا واضح شود كه چه كسى موافق محمد صلّى اللّه عليه و آله است و از او پيروى مىنمايد در چيزى كه دوست ندارد . پيامبر را تصديق نموده ، موافق او مىشود .\r\n « وَ إِنْ كانَتْ »  : يعنى قبله‌اى كه بر آن بودى ، يا نماز بر آن قبله كه در آن وقت بود ،  « لَكَبِيرَةً إِلَّا عَلَى الَّذِينَ هَدَى اللَّهُ »  : سخت و دشوار است مگر بر كسانى كه خداوند آنان را هدايت كرده ، نه كسانى كه به جهت اغراض\r\n\r\n\r\n","description":"","footnote":"\r\n( 1 ) اين حديث در تفسير صافى ، ج 1 ، ص 148 ، با اندكى تفاوت ياد شده است .\r\n","page_name":" 282 ","page_number":302},
  {"content":"\r\n\r\nنفسانى بدون هدايت از جانب خدا ، از پيامبر پيروى نمودند ، و لفظ « ان » مخفّف انّ است ( كه مخفّف شده و ان بدون تشديد آمده است ) .\r\n « وَ ما كانَ اللَّهُ لِيُضِيعَ إِيمانَكُمْ »  : يعنى خداوند نمازتان را ضايع نمىكند . نماز ايمان ناميده شده است ، زيرا كه بزرگترين آثار ايمان نماز است و بدون نماز ايمان ، ايمان نمىشود .\r\n « إِنَّ اللَّهَ بِالنَّاسِ لَرَؤُفٌ رَحِيمٌ »  : زيرا محقّقا خدا بر مردم دلسوز و مهربان است . اين جمله تعليل جملهء قبلى است و « رأفة » بر وزن « رحمة » است و هر دو يك معنى دارند ، پس مانند هم هستند و از ناحيهء لفظ و معنى ، رأفت در اينجا رحمت شديد يا رحمت لطيف و رقيق است ، يا اثرى است كه از رحمت ظاهر است .\r\nدر حديثى آمده است : « 1 » كه مسلمانان پس از رو آوردن به سوى كعبه ، به پيامبر گفتند : از نمازهايى كه به سوى بيت المقدّس مىخوانديم ، ما را خبر ده كه حال ما نسبت به اين نمازها چگونه است و حال كسانى كه مرده‌اند و به سوى بيت المقدّس نماز خوانده‌اند ، چيست ؟ پس ، خداوند اين آيه را نازل فرمود كه : خدا ايمان شما را ضايع نمىكند .\r\n\r\n[ سوره البقرة ( 2 ) : آيه 144 
  ]\r\nقَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ الْمَسْجِدِ الْحَرامِ وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ وَ إِنَّ الَّذِينَ أُوتُوا الْكِتابَ لَيَعْلَمُونَ أَنَّهُ الْحَقُّ مِنْ رَبِّهِمْ وَ مَا اللَّهُ بِغافِلٍ عَمَّا يَعْمَلُونَ ( 144 )\r\n\r\nترجمه :\r\nما توجّه تو را بر آسمان در انتظار وحى و تغيير قبله بنگريم و البتّه روى تو را به قبله‌اى كه خشنودت كند ، بگردانيم . پس روى كن به سوى مسجد الحرام و شما مسلمانان نيز در هر كجا كه باشيد ، وقت نماز روى به آن جانب كنيد و گروه اهل كتاب به خوبى مىدانند كه اين\r\n\r\n\r\n","description":"","footnote":"\r\n( 1 ) تفسير عياشى ، ج 1 . زير تفسير آيهء ياد شده و تفسير صافى ، ج 1 ، ص 148 .\r\n","page_name":" 283 ","page_number":303},
  {"content":"\r\n\r\nتغيير قبله به حق و راستى از جانب خداست و خدا از كردار آنها غافل نيست .\r\n\r\nتفسير :\r\n « قَدْ نَرى تَقَلُّبَ وَجْهِكَ فِي السَّماءِ »  : ابتدا ، كلام است از جانب خداى تعالى براى ايجاد و اعلام حكمى ، و به همين جهت ، از ادات وصل چيزى نياورده ، گويا كه پيامبر پس از آنكه از سوى يهود و گفته‌هايشان دربارهء او و در مورد توجّه به قبلهء آنان به هنگام نماز ، ناراحت شده ، از خداوند خواسته است تا قبله را تغيير دهد و از شأن كسى كه با تضرّع چيزى را درخواست مىكند ، اين است كه رويش را به آن جهتى بگيرد كه مورد درخواستش در همان سمت است و گويا كه پيامبر كعبه را مىخواسته . چون كعبه ، قبلهء ابراهيم و بناى او بوده است و محلّ تولّد على عليه السلام و وطن او و نيز وطن خود پيامبر كعبه است .\r\n « فَلَنُوَلِّيَنَّكَ قِبْلَةً تَرْضاها »  : ما روى تو را در نمازت به قبله‌اى مىگردانيم كه راضى شوى و آن همان كعبه است و اينكه پيامبر به كعبه راضى بوده ، از جهت ميل فطرى است كه انسان نسبت به وطن و زادگاه و وطن آباء و اجدادش دارد و از سوى ديگر ، چون كعبه محل مراجعه و توجه عربها بوده ، قبله بودن كعبه باعث مىشود كه به دين اسلام رغبت بيشترى نشان دهند .\r\n « فَوَلِّ وَجْهَكَ شَطْرَ الْمَسْجِدِ الْحَرامِ »  : پس رويت را بگردان به سوى مسجد الحرام . يعنى مسجدى كه بىاحترامى نسبت به آن حرام است و لفظ « حرام » يا مشترك بين مصدر و صفت است ، يا در اصل مصدر است كه در معنى صفت به كار مىرود .\r\nمسجد الحرام جزيى از حرم است ، چنانچه كعبه جزيى از مسجد است و كعبه قبلهء اهل حرم و حرم قبلهء اهل عالم است ، چنانچه در روايت آمده است . پس مقصود از مسجد الحرام ، يا تمام حرم است ، از\r\n\r\n","description":"","footnote":"","page_name":" 284 ","page_number":304},
  {"content":"\r\n\r\nباب استعمال جزء در كلّ ، يا خود مسجد است .\r\nو اينكه نگفت به سوى كعبه ، به آن جهت است كه آنچه براى اشخاص دور لازم است ، عبارت از استقبال سمت و جهتى است كه خانهء خدا در آن سمت قرار گرفته است ، نه استقبال عين خانه ، و اين معنى از جملهء  « شَطْرَ الْمَسْجِدِ الْحَرامِ »  استفاده مىشود . علاوه بر اين ، در اين تعبير تنزيل منطبق بر تأويل است و معنى آيه اين است : بگردان صورت و بدنت را به سوى مسجد الحرام صورى و توجه بده خودت را به سوى مسجد الحرام كه همان صدر منشرح است ، يعنى سينه‌اى كه به سبب اسلام باز شده كه در آن سينه كعبهء قلب قرار گرفته است ، چه در حال نماز بدنى و چه در حال نماز نفسى كه در هر حالى وجود دارد .\r\nدر خبر است « 1 » كه پيامبر صلّى اللّه عليه و آله پس از آنكه يهود مىگفتند محمّد صلّى اللّه عليه و آله تابع قبلهء ماست ، اندوهناك گشت ، پاره‌اى از شب را از خانه خارج شد و رو به آسمان كرد ، چون بامداد فرا رسيد ، نماز بامداد گزارد و هنگام ظهر به نماز ايستاد ، دو ركعت از نماز ظهر خوانده بود كه جبرئيل آمد و به او گفت : مىبينيم كه صورتت را به سوى آسمان گرفته‌اى ، ما رويت را به قبله‌اى كه موجب خشنودى تو است ، برمىگردانيم . پس روى خويش را به سوى مسجد الحرام برگرداند . سپس دست پيامبر را گرفت و صورتش را به سوى كعبه برگردانيد و صورت كسانى را هم كه پشت سر پيامبر بودند ، برگردانيد ، تا جايى كه مردان جاى زنها و زنها جاى مردها را گرفتند . بنابراين ، نخستين نمازهاى پيامبر به سوى بيت المقدّس و آخرين نمازهاى وى به سوى كعبه است . از آن پس ، آن مسجد ، مسجد القبلتين يعنى مسجد دو قبله ناميده شد .\r\n\r\n\r\n","description":"","footnote":"\r\n( 1 ) اين خبر را فيض كاشانى در تفسير صفى ، ج 1 ، ص 149 ، به نقل از كتاب الفقيه ياد كرده است و نيز در نور الثّقلين ، ج 1 ، ح 417 ، ص 115 ، آمده است .\r\n","page_name":" 285 ","page_number":305},
  {"content":"\r\n\r\n « وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ »  : اول پيامبر را مورد خطاب قرار داد تا اينكه تعظيم شأن او بوده و تنبيه بر اين باشد كه درخواست پيامبر اجابت شده و رغبت و ميل او مراعات گشته است . اصولا ، حكم از آن پيامبر است و بر امّت ، از باب تبعيّت آنان از پيامبر حكم ثابت مىشود .\r\nسپس ، به اعتبار اينكه پيامبر صلّى اللّه عليه و آله نيز يكى از مخاطبان است ، حكم و خطاب را به تمام امّت و تمام مكانها عموميّت داده است ، يا اينكه ممكن است پس از خطاب به پيغمبر به سوى امّت رو آورده ، آنان را مخاطب قرار داده است . خطاب به آنان ، از آن جهت است كه به عموميّت حكم اشاره نموده ، معلوم نمايد كه حكم مخصوص رسول صلّى اللّه عليه و آله نيست . و اين وجه مناسب‌تر است ، زيرا خداى تعالى اين حكم را تكرار كرده و در هر يك از مراتب تكرار ، رسول صلّى اللّه عليه و آله را تنها ياد كرده است . سپس ، امّت را ياد نموده و آنگاه كه رسول صلّى اللّه عليه و آله را نام برده و حكم را بيان داشته است ، بر آنچه مناسب شأن رسول است وابسته گردانده . هنگامى كه امّت را ياد كرده است ، حكم را به چيزى منوط داشته كه مناسب شأن آنان است ، چنانچه ياد خواهيم كرد .\r\n « وَ إِنَّ الَّذِينَ أُوتُوا الْكِتابَ »  : مقصود از كتاب ، شريعت الهى است از هر پيامبرى كه بوده باشد ، يا مقصود كتاب تورات و انجيل است و جمله حال يا عطف بر معنى است ، گويا كه گفته است : به درستى كه اين امر حق است ، از پروردگار شما و كسانى كه كتاب به آنها داده شده ، مىدانند كه اين امر حق است .\r\n « لَيَعْلَمُونَ أَنَّهُ »  : يعنى تغيير قبله ، يا توجّه ، يا سوى مسجد ، يا مسجد را از جهت توجّه مىدانند كه حق است .\r\n « الْحَقُّ مِنْ رَبِّهِمْ »  : و آن حق از سوى پروردگارشان است ، زيرا آنان اهل شرايع الهى هستند و هر كس كه داخل در شريعت الهى باشد ، مىداند كه احكام هر شريعتى مغاير با شريعت ديگرى است و برخى از\r\n\r\n","description":"","footnote":"","page_name":" 286 ","page_number":306},
  {"content":"\r\n\r\nاحكام شريعتى با شريعت ديگر ، نسخ مىشوند . علاوه بر اين ، اهل كتاب در كتابهايشان خوانده‌اند و از علمايشان شنيده‌اند و انبيايشان خبر داده‌اند كه محمّد صلّى اللّه عليه و آله به هر دو قبله نماز خواهد خواند .\r\n « وَ مَا اللَّهُ بِغافِلٍ عَمَّا يَعْمَلُونَ »  : و خدا از آنچه مىكنيد غافل نيست .\r\nاين سخن براى اعتراف‌كننده و انكاركننده ، وعده و وعيد ( پاداش و جزا ) است و ضمنا « تعملون » به صورت « يعملون » به صيغهء غايب نيز خوانده شده است .\r\n\r\n[ سوره البقرة ( 2 ) : آيه 145 
  ]\r\nوَ لَئِنْ أَتَيْتَ الَّذِينَ أُوتُوا الْكِتابَ بِكُلِّ آيَةٍ ما تَبِعُوا قِبْلَتَكَ وَ ما أَنْتَ بِتابِعٍ قِبْلَتَهُمْ وَ ما بَعْضُهُمْ بِتابِعٍ قِبْلَةَ بَعْضٍ وَ لَئِنِ اتَّبَعْتَ أَهْواءَهُمْ مِنْ بَعْدِ ما جاءَكَ مِنَ الْعِلْمِ إِنَّكَ إِذاً لَمِنَ الظَّالِمِينَ ( 145 )\r\n\r\nترجمه :\r\nو تو اى پيغمبر ! محقّقا بدان كه اگر هر قسم معجزه براى اهل كتاب بياورى ، پيرو قبلهء تو نشوند و تو نيز پيرو قبلهء آنان نشوى .\r\nبعضى از ملل ، پيرو قبلهء برخى ديگر نشدند ، اگر تابع هوسهاى جاهلانهء آنها بشوى ، پس از آنكه از جانب خدا علم يافتى ، در اين صورت از ستمكاران خواهى بود .\r\n\r\nتفسير :\r\n « وَ لَئِنْ أَتَيْتَ الَّذِينَ أُوتُوا الْكِتابَ بِكُلِّ آيَةٍ »  : مقصود معجزه‌اى است كه آنان پيشنهاد كرده يا از سوى آنان پيشنهاد نشده است .\r\n « ما تَبِعُوا قِبْلَتَكَ »  : آنان پيرو قبلهء تو نمىشوند ، زيرا آنها از ياران نفس هستند و نفس مانند شيطان است كه فطرتا نافرمانى مىكند و طلب نشانه و معجزه جز براى فرار از اطاعت پيشنهادى آنان تحقق نپذيرد و باز هم آنها مطيع نمىشوند و بهانهء ديگر مىآورند ، و معجزهء ديگرى پيشنهاد مىكنند . اين گفتار براى اين است كه مؤمنان طمع نكنند كه اهل كتاب از آنان پيروى نمايند .\r\n\r\n","description":"","footnote":"","page_name":" 287 ","page_number":307},
  {"content":"\r\n\r\n « وَ ما أَنْتَ بِتابِعٍ قِبْلَتَهُمْ »  : اين جمله نيز براى قطع طمع اهل كتاب است كه طمع داشتند پيامبر صلّى اللّه عليه و آله از قبلهء آنان تبعيّت كند . زيرا آنان به پيامبر مىگفتند : اگر تو بر قبلهء ما ثابت مىماندى ، ما اميدوار مىشديم كه تو همان دوست ما باشى كه منتظرش بوديم .\r\n « وَ ما بَعْضُهُمْ »  : و برخى از آنان مانند نصارى  « بِتابِعٍ قِبْلَةَ بَعْضٍ »  ، پيرو قبلهء برخى ديگر يعنى قبلهء يهود نيستند ، چنانچه گفته شده يهود ، صخره ( تخته سنگى كه در مسجد اقصى است ، همان صخره كه مشهور است پيغمبر اكرم صلّى اللّه عليه و آله از روى آن به معراج رفت و زير آن جايگاهى است به نام مسجد صخره ) و ترسايان ، محلّ طلوع آفتاب را پيش رو داشتند ( قبله مىساختند ) .\r\n « وَ لَئِنِ اتَّبَعْتَ أَهْواءَهُمْ »  : و اگر تو از خواسته‌هاى آنان پيروى كنى . . .\r\nاين سخن خطاب به پيامبر صلّى اللّه عليه و آله است ، ولى مقصود امّت ، مانند آيهء پيشين ، پيامبر است زيرا كه مؤمنان از باب اينكه مايل به اسلام آوردن اهل كتاب بودند ، دوست داشتند كه پيامبر نيز بر قبلهء آنان باقى بماند تا آنها اسلام بياورند .\r\n « مِنْ بَعْدِ ما جاءَكَ مِنَ الْعِلْمِ إِنَّكَ إِذاً لَمِنَ الظَّالِمِينَ »  : پس از آنكه دانش يافتى ، در آن صورت از ستمكاران خواهى بود . اين جمله ، طمع مؤمنان را از اينكه پيامبر بر قبلهء اهل كتاب باقى بماند ، قطع مىكند و مىگويد كه پيامبر صلّى اللّه عليه و آله از خواسته‌هاى آنان پيروى نمىكند .\r\n\r\n[ سوره البقرة ( 2 ) : آيه 146 
  ]\r\nالَّذِينَ آتَيْناهُمُ الْكِتابَ يَعْرِفُونَهُ كَما يَعْرِفُونَ أَبْناءَهُمْ وَ إِنَّ فَرِيقاً مِنْهُمْ لَيَكْتُمُونَ الْحَقَّ وَ هُمْ يَعْلَمُونَ ( 146 )\r\n\r\nترجمه :\r\n( 2 / 146 )\r\nگروهى كه ما بر آنها كتاب فرستاديم ( يهود و نصارى ) ، محمّد صلّى اللّه عليه و آله و حقّانيت او را به خوبى مىشناسند ، همان گونه كه فرزندان خود را ، امّا گروهى از آنان از راه عناد ، حق را كتمان كردند ، در صورتى\r\n\r\n","description":"","footnote":"","page_name":" 288 ","page_number":308},
  {"content":"\r\n\r\nكه علم به آن دارند .\r\n\r\nتفسير :\r\n « الَّذِينَ آتَيْناهُمُ الْكِتابَ »  : پاسخ پرسش مقدّر است و به همين جهت ، ادات وصل نياورده ، گويا كه گفته شده است : آيا كسى از اهل كتاب محمد صلّى اللّه عليه و آله و قبله‌اش را نمىشناسد ؟ پس فرمود : كسانى كه ما به آنها كتاب داديم ، يعنى علماى اهل كتاب ، محمّد صلّى اللّه عليه و آله را مىشناسند .\r\nدر اينجا ، خداوند از جهت بزرگداشت علماى اهل كتاب ، فعل را به خود نسبت داده و مخفى كردن شناخت محمّد صلّى اللّه عليه و آله را به گروهى از آنان نسبت داده است .\r\n « يَعْرِفُونَهُ »  : يعنى آنها محمد را يا تغيير قبله را در نمازش به خوبى مىشناسند .\r\n « كَما يَعْرِفُونَ أَبْناءَهُمْ »  : به گونه‌اى كه فرزندانشان را در خانه‌هايشان بدون شك و شبهه مىشناسند .\r\n « وَ إِنَّ فَرِيقاً مِنْهُمْ »  : مقصود كسانى هستند كه در عين اينكه حق را مىدانند ، نسبت به حق عناد دارند و اين به سبب لجاجت محض است .\r\n « لَيَكْتُمُونَ الْحَقَّ وَ هُمْ يَعْلَمُونَ »  : يعنى حقّ را مىدانند يا اينكه به نبوّت محمّد علم دارند و مقصود اين است كه آنها علما هستند .\r\nبنابراين ، كهء مفعول « 1 » ، فراموش شده است .\r\n\r\n[ سوره البقرة ( 2 ) : آيه 147 
  ]\r\nالْحَقُّ مِنْ رَبِّكَ فَلا تَكُونَنَّ مِنَ الْمُمْتَرِينَ ( 147 )\r\n\r\nترجمه :\r\nحق همان است كه از جانب خدا به سوى تو مىآيد و ديگران بر باطلند ، هيچ شبهه به دل راه مده .\r\n\r\n\r\n","description":"","footnote":"\r\n( 1 ) مفعول به چهار قسم است : مفعول صريح ، مضمر ، متعدّد و منسى . منظور از مفعول منسى ( فراموش شده ) ، مفعولى است كه به مناسبت قرينهء معنوى ياد نشود .\r\n","page_name":" 289 ","page_number":309},
  {"content":"\r\n\r\n\r\nتفسير :\r\n « الْحَقُّ مِنْ رَبِّكَ »  : مبتدا و خبر است و پاسخ پرسش مقدّر ، كه گويا پيامبر صلّى اللّه عليه و آله گفته : پس چه كنم ؟ خداوند مىفرمايد : حق از جانب پروردگار تو است و با كتمان اهل كتاب ، به خودت غم راه مده . كلمه « حقّ » به نصب خوانده شده تا مفعول « يعلمون » باشد .\r\n\r\n[ سوره البقرة ( 2 ) : آيه 148 
  ]\r\nوَ لِكُلٍّ وِجْهَةٌ هُوَ مُوَلِّيها فَاسْتَبِقُوا الْخَيْراتِ أَيْنَ ما تَكُونُوا يَأْتِ بِكُمُ اللَّهُ جَمِيعاً إِنَّ اللَّهَ عَلى كُلِّ شَيْءٍ قَدِيرٌ ( 148 )\r\n\r\nترجمه\r\n( 2 / 148 )\r\nهر كسى را راهى است به سوى حق ( و يا قبله‌اى است در دين خود ) كه به آن راه يابد و به آن قبله روآورد ، پس بشتابيد به خيرات و عبادات كه هر كجا باشيد همه شما را خداوند به عرصهء محشر خواهد آورد ، محقّقا خدا بر هر چيز تواناست .\r\n\r\nتفسير :\r\n  « فَلا تَكُونَنَّ مِنَ الْمُمْتَرِينَ وَ لِكُلٍّ وِجْهَةٌ هُوَ مُوَلِّيها »   : ضمير « هو » به خدا يا به ( كلّ ) باز مىگردد و « توليه » به معنى اقبال و ادبار ( رو كردن و پشت كردن ) است و به معنى توجيه ( روى آوردن ) نيز آمده است .\r\n « لِكُلٍّ وِجْهَةٌ »  : كلّ بدون تنوين و به صورت اضافه خوانده شده .  « هُوَ مُوَلِّيها »  با الف به صورت اسم مفعول خوانده شده است .\r\nو معنى تنزيل آيه ، ردّ كردن كسانى از اهل كتاب و ضعيفان از مسلمانان است كه توجه به كعبه را در نماز انكار كرده‌اند و معنى آيه اين است كه هر امّتى قبلهء مخصوص به خود را دارد كه خداوند آنان را به آن‌سو برمىگرداند ، پس به سوى خيرات بشتابيد و در امر قبله به گفتار مشغول نشويد .\r\nو معنى تأويل آيه ، ردّ كردن كسانى است كه ولايت را منكراند و توجّه نفوس به قلب و صاحب قلب را قبول ندارند ، همانند عامّه . و نيز\r\n\r\n","description":"","footnote":"","page_name":" 290 ","page_number":310},
  {"content":"\r\n\r\nترغيب است به اينكه توجّه بايد از جهات نفسانى فانى به جهت قلبى اخروى و لوى باقى تغيير يابد . و معنى آيه اين است كه هر صنفى يا فردى يك جهت دارد كه به آنجا توجه پيدا مىكند و هيچ يك از شما از توجّه به جهتى از جهات جدا نيست . بنابراين ، توجّه كنيد به چيزى كه به شما سود برساند و با شما باقى بماند و آن عبارت از جهت قلب است كه توجّه به آن ممكن نيست مگر با قبول ولايت . پس بشتابيد به سوى ولايت كه آن اصل جميع خيرات است و روى همين جهت خيرات در خبر به ولايت تفسير شده . دربارهء معانى خير و اينكه اصل خير و حسن و حق و صلاح همان ولايت است ، پس از اين بيانى خواهد آمد و هر چيزى كه با ولايت ارتباط پيدا كند خير است و نيك ، هر چه كه مىخواهد باشد و هر چيزى كه با ولايت ارتباط پيدا نكند ، هر چه كه باشد خير نيست .\r\n « أَيْنَ ما تَكُونُوا يَأْتِ بِكُمُ اللَّهُ جَمِيعاً »  : جملهء مستأنفه و در مقام تعليل است ، يعنى هرجا كه باشيد از جهات نفس و مقامات انسان و شيطان و درندگان و چهارپايان ، خداوند همه را يك جا جمع مىكند و اين مطلب اقتضا مىكند به سبقت گرفتن در خيرات يا امر به پيشى جستن ، تا اينكه خدا از شما خشنود باشد و در اخبار بسيارى وارد شده « 1 » كه مقصود ياران حضرت قائم ( عجّ ) هستند كه هنگام ظهور حضرت از بين فرشها و رختخوابهايشان مىروند و در مكّه در حضور حضرت صبح مىكنند و اين معنى وجهى از وجوه تأويل آيه است .\r\n « إِنَّ اللَّهَ عَلى كُلِّ شَيْءٍ قَدِيرٌ »  : يعنى خداوند قدرت دارد كه شما را در يك جا و يك مقام و يك محشر جمع كند ، با اختلافى كه در مكان و مقام داريد .\r\n\r\n\r\n","description":"","footnote":"\r\n( 1 ) در تفسير صافى ، ج 1 ، ص 150 نيز ، اين خبر از اهل بيت ياد شده و در تفسير عياشى ، ج 1 ، ص 66 ، به نقل از حضرت صادق ( ع ) آمده است .\r\n","page_name":" 291 ","page_number":311},
  {"content":"\r\n\r\n\r\n[ سوره البقرة ( 2 ) : آيه 149 
  ]\r\nوَ مِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ وَ إِنَّهُ لَلْحَقُّ مِنْ رَبِّكَ وَ مَا اللَّهُ بِغافِلٍ عَمَّا تَعْمَلُونَ ( 149 )\r\n\r\nترجمه :\r\n( 2 / 149 )\r\nو از هر كجا و به سوى هر ديار كه بيرون شدى ، روى به سوى كعبه كن ، چون اين دستور قبله بر حق ، صواب و به امر خداست و خدا غافل نيست از آنچه مىكنيد .\r\n\r\nتفسير :\r\n « وَ مِنْ حَيْثُ خَرَجْتَ »  : هرگاه خارج شدى براى سفر در شهرها و براى حركت در شئون و كارها و تغيير و تحوّل در حالتها .\r\n « فَوَلِّ وَجْهَكَ شَطْرَ الْمَسْجِدِ الْحَرامِ وَ إِنَّهُ »  : سوى مسجد يا خود مسجد از جهت توجّه به آن يا توجّه به سوى مسجد روآور كه آن  « لَلْحَقُّ »  ثابت است .\r\n « مِنْ رَبِّكَ »  : يعنى از پروردگارت حقّى باطل نيست ، بنابراين كه جمله حاليّه باشد و معنى وصفيّت در آن اعتبار نشود و يا اينكه عطف است بر مقدّر يا عطف به اعتبار معنى « 1 » ، و تقدير چنين است : رو كردن به مسجد الحرام بر تو واجب است و آن حق بوده از جانب پروردگارت . كه اين معنى از آيه قبلى استفاده مىشود .\r\n « وَ مَا اللَّهُ بِغافِلٍ عَمَّا تَعْمَلُونَ »  : كه خدا از آنچه مىكنيد ، غافل نيست .\r\nبلكه تعملون به دو وجه « يعملون » با ياء و « تعملون » با تاء خوانده شده است .\r\n\r\n[ سوره البقرة ( 2 ) : آيه 150 
  ]\r\nوَ مِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ لِئَلاَّ يَكُونَ لِلنَّاسِ عَلَيْكُمْ حُجَّةٌ إِلاَّ الَّذِينَ ظَلَمُوا مِنْهُمْ فَلا تَخْشَوْهُمْ وَ اخْشَوْنِي وَ لِأُتِمَّ نِعْمَتِي عَلَيْكُمْ وَ لَعَلَّكُمْ تَهْتَدُونَ ( 150 )\r\n\r\n\r\n","description":"","footnote":"\r\n( 1 ) عطف بر دو قسم است : عطف ظاهر و عطف باطن ، يا عطف به معنى كه به قرينهء معنوى عطف مىشود .\r\n","page_name":" 292 ","page_number":312},
  {"content":"\r\n\r\n\r\nترجمه :\r\n( 2 / 150 )\r\nو اى رسول از هرجا و هر ديار كه بيرون شدى رو به سوى كعبه كن . و شما مسلمانان نيز هر كجا بوديد ، روى به آن جانب كنيد تا مردم به حجّت و مجادله بر شما زبان نگشايند . جز گروه ستمكار و معاند با اسلام كه از جدل و گفتگوى آنان نينديشيد و از نافرمانى من بترسيد و به فرمان من باشيد تا نعمت و رحمت خود را براى شما به حدّ كمال برسانم و باشد كه به طريق حقّ و ثواب راه يابيد .\r\n\r\nتفسير :\r\n « وَ مِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ »  : با توجّه به آيات پيش و اين آيه ، معلوم مىشود كه مقام سخن ، مقام خشم است ، زيرا اهل كتاب وصف محمّد صلّى اللّه عليه و آله و زادگاه و محلّ هجرت و دو قبلهء محمّد صلّى اللّه عليه و آله را كتمان كردند و از سويى ترك كردن قبله‌اى كه چهارده سال و چند ماه به سوى آن نماز مىخواندند از جانب مسلمانان كه داراى ايمان ضعيف بودند ، مورد انكار واقع مىشد ، و همين امر مىتوانست موجب شود تا عقلهاى ضعيف معاندان و مسلمانان ، به آن راضى شود ، بنابراين ، اين دلايل موجب شد كه تأكيد و تكرار و گذاشتن اسم ظاهر به جاى ضمير ، مناسب مقام باشد . چنانچه خداوند تعالى اين كار را با تكرار امر به برگشتن قبله به مسجد الحرام و تكرار قول خداى تعالى :  « مِنْ حَيْثُ خَرَجْتَ »  و  « حَيْثُ ما كُنْتُمْ »  و  « مَا اللَّهُ بِغافِلٍ عَمَّا تَعْمَلُونَ »  و تكرار آگاهى اهل كتاب و اخفاى آن . . . انجام داد .\r\nو آنگاه كه خداى تعالى رسول صلّى اللّه عليه و آله را امر به تغيير قبله به مسجد نمود ، فرمود :  « مِنْ حَيْثُ خَرَجْتَ »  هرگاه خارج شدى ، ولى وقتى كه امت را چنين امر كرد ، فرمود :  « حَيْثُ ما كُنْتُمْ »  يعنى هرجا كه بوديد .\r\nاين تغيير در تعبير ، اشاره به اين امر است كه محمّد صلّى اللّه عليه و آله در جايى\r\n\r\n","description":"","footnote":"","page_name":" 293 ","page_number":313},
  {"content":"\r\n\r\nنمىماند و توقف نمىكند ، بلكه دايم در سير و حركت است و اينكه امّت محمّد نسبت به او گويا كه حركتى ندارند و از جايى به جايى سير نمىكنند و از همين جا معلوم مىشود كه خطاب در قول خدا  « وَ حَيْثُ ما كُنْتُمْ »  ، مخصوص امت است ، بدون اينكه پيامبر با آنان مشاركت داشته باشد .\r\n « لِئَلَّا يَكُونَ لِلنَّاسِ عَلَيْكُمْ حُجَّةٌ »  : تعليل امر به رو گرداندن به سوى مسجد الحرام يا تعليل خود تغيير قبله است و معنى آيه اين است كه ما شما را امر كرديم كه به سوى كعبه توجّه پيدا كنيد تا معاندان شما با حجّت و دليل صحيح بر شما ايراد نتوانند بگيرند ، يعنى بگويند كه از علامات و نشانه‌هاى پيامبرى كه در آخر الزمان برانگيخته شده ، نماز خواندن به سوى كعبه يا به هر دو قبله است و همچنين نتوانند با دليل فاسد بر شما ايراد بگيرند ، يعنى بگويند : اگر محمّد پيامبر بود ، از قبلهء غير تبعيّت نمىكرد ، و اگر دين ما باطل بود ، بايد قبلهء ما نيز باطل مىبود .\r\n « إِلَّا الَّذِينَ ظَلَمُوا مِنْهُمْ »  : يعنى چيزى را در غير موضع خودش قرار دادند ، چون آنان با دليل باطل بر شما ايراد مىگيرند ، به اين نحو كه مىگويند : اگر نماز خواندن به سوى بيت المقدّس باطل بود ، پس بايد نماز مسلمانان در مدّت زمان گذشته باطل باشد و اگر نماز به سوى آنجا صحيح است كه بايد نماز خواندن به سوى كعبه باطل باشد .\r\n « فَلا تَخْشَوْهُمْ »  : از آنها نترسيد ، چون دليلشان واهى و طعنه‌هايشان به شما زيانى نمىرساند .\r\n « وَ اخْشَوْنِي »  : پس نظر به امر و نهى من توجّه نماييد و به غير من نگاه نكنيد .\r\n « وَ لِأُتِمَّ نِعْمَتِي عَلَيْكُمْ »  : يعنى با رو آوردن به سوى كعبه كه آن ظهور و صورت قلب است ، نعمتم را بر شما تمام كنم ، چنانچه بعدا خواهد آمد ان‌شاءالله ، و رو آوردن به سوى كعبه ، خود نمايانگر و\r\n\r\n","description":"","footnote":"","page_name":" 294 ","page_number":314},
  {"content":"\r\n\r\nآگاهانندهء توجّه به قلب است كه سر انجام اين كعبه ، به آن كعبهء قلب منتهى مىشود . پس كامل شدن نعمت در رو آوردن به قلب است و لذا فرمود :\r\n « لَعَلَّكُمْ تَهْتَدُونَ »  : يعنى باشد كه از اقبال به كعبه كه صورت دل است ، به سوى قلب هدايت شويد كه آن عرش رحمان است .\r\n\r\n[ سوره البقرة ( 2 ) : آيه 151 
  ]\r\nكَما أَرْسَلْنا فِيكُمْ رَسُولاً مِنْكُمْ يَتْلُوا عَلَيْكُمْ آياتِنا وَ يُزَكِّيكُمْ وَ يُعَلِّمُكُمُ الْكِتابَ وَ الْحِكْمَةَ وَ يُعَلِّمُكُمْ ما لَمْ تَكُونُوا تَعْلَمُونَ ( 151 )\r\n\r\nترجمه :\r\n( 2 / 151 )\r\nچنان كه رسول گرامى خود را فرستاديم كه آيات ما را براى شما تلاوت كند و نفوس شما را از پليدى و آلودگى جهل و شرك پاك و منزّه گرداند و به شما تعليم حكمت و شريعت دهد و از او هر چه را كه نمىدانيد ، بياموزيد .\r\n\r\nتفسير :\r\n « كَما أَرْسَلْنا »  : يعنى تمام كنم نعمتم را ، تمام‌كردنى مانند فرستادن رسول ، يا اينكه هدايت يابيد ، هدايت‌يافتنى مانند هدايت يافتن به سبب ارسال رسول ، يا اينكه متعلّق است به قول خداى تعالى :  « فَاذْكُرُونِي »  يا  « أَذْكُرْكُمْ »  و فاء زايد است . يا اينكه متعلّق به محذوف است ، به اين نحو كه آنچه ياد شده ، محذوف را تفسير مىنمايد و معنى چنين است : يادآورى كنيد مرا ، آنچه شايستهء ياد آوردن است كه آن موازى و مساوى نعمت فرستادن فرستادهء خدايى باشد كه جميع خيرات را به دنبال مىآورد . يا اينكه معنى چنين باشد كه من شما را به ياد مىآورم ، همچنان كه شما ارسال رسول ما را به ياد مىآوريد .\r\n « فِيكُمْ »  : يعنى رسول صلّى اللّه عليه و آله بين شماست نه در غير شما .\r\n « رَسُولًا مِنْكُمْ »  : يعنى از لحاظ بدنى و بشر بودن مشابه شماست و از غير شما از اصناف ملايكه و غير آنها نيست ، تا اينكه از او وحشت\r\n\r\n","description":"","footnote":"","page_name":" 295 ","page_number":315},
  {"content":"\r\n\r\nكنيد . اين پيامبر نعمتهاى بزرگى را به دنبال دارد ، زيرا او  « يَتْلُوا عَلَيْكُمْ آياتِنا »  ، آيات تدوينى ما را براى شما مىخواند ، پس شما را از آنها آگاه مىكند و به وسيلهء آنها آيات آفاق و انفس را به شما مىآموزد . يا اينكه آيات تدوينى و احكام شرعى را براى شما مىخواند و نيز آيات آفاق و انفس ما را بر شما مىخواند و به يادتان مىآورد .\r\n « وَ يُزَكِّيكُمْ »  : يعنى شما را از اخلاق پست و نقايص بشرى پاك مىكند تا اينكه به سبب برقرار نمودن آداب نظافت شما را بر طاهر بودن از نجاستهاى شرعى و پليديهاى عرفى وادار كند . يا اينكه به ذات و صفات شما رشد و نموّ بخشد ، يا شما را بر ادا كردن زكات مالها و بدنهايتان وادارد ، يا شما را اصلاح كرده ، در نعمت قرار دهد ، يا شما را نسبت به امور آخرت تشنه كند .\r\n « وَ يُعَلِّمُكُمُ الْكِتابَ وَ الْحِكْمَةَ »  : و به شما كتاب و حكمت مىآموزد ، ( پيش از اين دربارهء چيستى كتاب و حكمت سخن به ميان آمد ) و شما را امور غيب مىآموزد .\r\n « ما لَمْ تَكُونُوا تَعْلَمُونَ »  : آن چيزهايى را كه با نيروى بشرى و فكر و نظر و تعلّم بشرى نمىتوانستيد ياد بگيريد ، از قبيل اوصاف بهشتهاى صورى كه اكثر فلاسفه آن را انكار كردند و از دقايق و نكته‌هاى حكمتها كه در احكام شرعى عبادات و معاملات نهاده شده است ، مانند كيفيّت ارتباط اعمال بدنى با امور غيبى و اخلاق روانى . چه ادراك اين امور براى بشر ، جز از طريق وحى ممكن نيست . از اين رو ، بيشتر فلاسفه كه خود را دانشمند مىپندارند ، اغلب عوالم غيبى و احكام شرعى را انكار مىكنند ، و دهرى « 1 » و طبيعى ، كليّه علوم شرعى و عوالم غيبى را انكار\r\n\r\n\r\n","description":"","footnote":"\r\n( 1 ) دهرى به كسى گويند كه قايل به قديم بودن دهر يعنى زمان است و حوادث را به زمان نسبت مىدهد . به عبارت ديگر ، كسى كه به خداى مدبّر جهان اعتقاد ندارد ،\r\n","page_name":" 296 ","page_number":316},
  {"content":"\r\n\r\nمىكند .\r\nچنان كه مىبينيد ، در اين آيه خداى تعالى تزكيه را بر تعليم كتاب و حكمت مقدّم مىدارد و نيز در سورهء آل عمران ( آيه 164 ) كه مىفرمايد :\r\n « لَقَدْ مَنَّ اللَّهُ عَلَى الْمُؤْمِنِينَ إِذْ بَعَثَ فِيهِمْ رَسُولًا مِنْ أَنْفُسِهِمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ . . . »  و در سوره جمعه ( آيه 2 ) كه مىفرمايد :  « هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ »  .\r\nولى در دعاى ابراهيم كه سابقا گذشت ، مطلب به عكس بود ( اوّل علم و سپس تزكيه بود ) و اين از آن جهت است كه اشاره به استجابت دعاى ابراهيم و تفضّل و لطف بر او باشد ، به اين گونه كه زيادتر از درخواست و دعاى ابراهيم به او عطا نموده باشد ، زيرا تعليم كه قبل از تزكيه است ، حاصل نمىشود مگر با علم تقليدى كه براى عالم به آن يك امر عادى است . به خلاف تعليم كه پس از تزكيه قرار مىگيرد كه حتما بايد با علم تحقيقى باشد با جميع مراتبش از علم اليقين و عين اليقين و حق اليقين « 1 » . از اين رو ، خداى تعالى بر دعاى ابراهيم ( ع ) ،  « ما لَمْ تَكُونُوا تَعْلَمُونَ »  را اضافه نمود .\r\n\r\n\r\n","description":"","footnote":"\r\nدهرى گويند و يا بر كسانى كه به حس اعتماد مىكنند ( حسيّون ) دهرى گويند . اما طبيعى به كسى گويند كه حوادث جهان را به طبيعت نسبت مىدهد و به نيروى ما فوق طبيعت اعتقادى ندارد .\r\n( 1 ) علم اليقين علمى است كه با برهان و دليل حاصل مىشود و آن علمى است كه صاحب آن را در آن شكّى نباشد و براى عاقلان است . عين اليقين با حكمت حاصل مىشود و آن براى اصحاب علوم است و حق اليقين به ديدن است و آن مخصوص صاحبان معرفت است .\r\n","page_name":" 297 ","page_number":317},
  {"content":"\r\n\r\n\r\n[ سوره البقرة ( 2 ) : آيه 152 
  ]\r\nفَاذْكُرُونِي أَذْكُرْكُمْ وَ اشْكُرُوا لِي وَ لا تَكْفُرُونِ ( 152 )\r\n\r\nتحقيق ذكر و مراتب و فضائل آن\r\n\r\nترجمه :\r\nپس مرا ياد كنيد تا شما را ياد كنم و سپس شكر نعمت من به جاى آريد و كفران نعمت نكنيد .\r\n\r\nتفسير :\r\n « فَاذْكُرُونِي »  : يعنى مرا به ياد آوريد به وسيلهء زبان بلند و آهسته و به وسيلهء جنان و دل سرّى و هنگامى كه فعلى را به‌جا مىآوريد به وسيلهء يادآورى امر و نهى و هنگام نعمت به وسيلهء شكر و سپاس .\r\n « أَذْكُرْكُمْ »  : « ذكر » با كسر ذال ، حفظ كردن چيزى در خاطر و ذهن است و به معناى اجراى آن به زبان و شهرت و آوازه و شرف استعمال مىشود و قول خداى تعالى :  « وَ إِنَّهُ لَذِكْرٌ لَكَ وَ لِقَوْمِكَ »  ، هر دو معنى را در بر مىگيرد ، اطلاق ذكر بر هر سه معنى به مناسبت يادآورى در حافظه است ، و آيات و اخبارى كه دلالت بر فضيلت ياد خدا مىكند ، بسيار است ، در فضيلت ياد ، همين بس كه اين آيه دلالت مىكند بر اينكه يادآورى بنده ، يادآورى خدا را به دنبال دارد و هيچ شرفى از اين بالاتر و شريف‌تر نيست و نيز در شمارى از اخبار قدسى وارد شده كه خداوند مىفرمايد : من همنشين كسى هستم كه مرا به ياد آورد و به ذكر من بپردازد « 1 » . اين سخن ، بيانگر آن است كه هيچ شرافتى شريف‌تر از ذكر نيست .\r\nاز امام صادق ( ع ) ، روايت شده است كه فرمود : كسى كه با حقيقت به ياد خدا بپردازد ، او مطيع خداست ، و كسى كه غافل از ياد خدا باشد ، گناهكار است و طاعت و مطيع بودن ، نشانهء هدايت يافتن و معصيت و نافرمانى ، نشانهء گمراهى است . پس اصل طاعت و معصيت ، ناشى از ذكر\r\n\r\n\r\n","description":"","footnote":"\r\n( 1 ) كافى ، ج 2 ، ص 496 .\r\n","page_name":" 298 ","page_number":318},
  {"content":"\r\n\r\nو غفلت است .\r\nاين خبر دلالت مىكند بر اينكه طاعتها با ياد خدا طاعت مىشوند و اگر خالى از ياد خدا باشد ، معصيت است . به اين نحو كه اگر عابدى در حين عبادت از خدا غافل باشد ، كار او نافرمانى است ( نه فرمانبردارى ) و از امام باقر روايت شده كه فرمود : هميشه اين چنين است . مادامىكه مؤمن به ياد خدا باشد « 1 » ، چه ايستاده يا نشسته ، مانند آن است كه در حال نماز است « 2 » . چنان كه خداى تعالى مىفرمايد « 3 » : صاحبان خرد هستند كه در ياد خدا باشند ، ايستاده و نشسته و خوابيده ، و در آفرينش آسمانها و زمين مىانديشند و مىگويند خدايا ! اين را باطل و بيهوده نيافريدى ، خدايا ! تو منزّه هستى پس ما را از عذاب آتش حفظ كن .\r\nدر ضمن اين روايت بر اين امر دلالت دارد كه ياد خدا خود نماز است ، يا اينكه ذكر حقيقت و روح نماز است و نماز قالب آن ، لذا ذكر بزرگتر از نماز است .\r\nآياتى كه بر نهى از خوردن چيزهايى كه اسم خدا بر آن ذكر نشده ، اشاره دارند ، يا به خوردن يا مباح بودن چيزهايى كه اسم خدا بر آنها برده شده ، امر مىكنند ، در صورتى كه آن را به خوردن و خورنده و خورده شده تعميم دهيم ، بر اين امر دلالت دارد كه ياد خدا همان حلال‌كننده و مباح‌كننده اشيا و افعال است و بدون ذكر ، هيچ يك از آن دو حلال نمىشود .\r\nپس ياد خدا ، در حقيقت عبارت است از طاعتها و غايت آنها ، كه\r\n\r\n\r\n","description":"","footnote":"\r\n( 1 ) اشاره به آيه 23 سوره معارج ، كه مىفرمايد :  الَّذِينَ هُمْ عَلى صَلاتِهِمْ دائِمُونَ  . ( آنها كه هميشه در حال نمازاند بر نماز مداومت دارند ) .\r\n( 2 ) عياشى ، ج 1 ، ح 185 ، ص 214 .\r\n( 3 ) سوره آل عمران ، آيه 191 .\r\n","page_name":" 299 ","page_number":319},
  {"content":"\r\n\r\nآن تصحيح‌كنندهء عبادتها و حلال‌كنندهء اشيا و مباح‌كنندهء فعلهاست .\r\nغايت ذكر ، ظهور مذكور ( ذكر شده ) ، در ملك ذاكر ( ذكركننده ) و فانى شدن ذاكر ( ذكركننده ) در مذكور ( ذكر شونده ) است . به نحوى كه از گويندهء ذكر نه ذاتى مىماند و نه ذكرى ، تنها مذكور ( ذكر شونده ) باقى مىماند در ملك ذكر گوينده ، در حالى كه مىگويد : امروز مالك چه كسى است ؟ جواب مىدهد : خداى واحد قهّار « 1 » .\r\n\r\nمراتب ذكر :\r\nذكر بر حسب نزديكى و دورى به غايت ، مراتبى دارد كه مهم‌ترين و امّهات آنها چهار مرتبه است و براى هر يك از آنها نيز مراتب و درجاتى است .\r\n1 ) نخستين مرتبه از مراتب چهارگانه ، ذكر زبانى است . و آن عبارت از جارى كردن ذات با اسما و صفات مذكور است بر زبان و مراتب اين ذكر در صورتى كه غلاف براى شيطان نباشد ، زياد است و آن بر حسب غافل بودن ذكر گوينده از ذكر شونده و يا يادآورى ذكر گوينده از ذكر شونده ، در درجات مختلف تذكّر متفاوت است و نيز از جهت حضور ذكر شونده در قلب ذاكر و حضور ذاكر نزد ذكر شونده ، به نحوى كه مذكور بر ذاكر مستولى شود ، تا آنجا كه او اصل و ذاكر تابع و فرع باشد ، درجات مختلف است . بر حسب اتحاد ذاكر با مذكور و فناى تام و كامل در او تا جايى كه مذكور تنها باقى بماند و ذاكر پس از فنا ، به سبب بقاى ذكر شونده باقى باشد ، مراتب تفاوت مىكند و نيز بر حسب اقتران ذكر زبانى با ذكر قلبى و درجات هر مرتبه‌اى از اين مرتبه‌ها نيز ، مراتب و درجات بسيارى وجود دارد .\r\n\r\n\r\n","description":"","footnote":"\r\n( 1 ) سوره فاطر ، آيه 16 .\r\n","page_name":" 300 ","page_number":320},
  {"content":"\r\n\r\n2 ) مرتبهء دوم ، ذكر قلبى است كه مصطلح صوفيّه است و آن را ذكر خفى مىنامند ، كه مقابل ذكر زبانى است و آن را ذكر جلّى مىگويند . ذكر قلبى بر حسب اينكه با ذكر زبانى همراه باشد يا نباشد و ذاكر ، ذكر شونده را يادآور باشد يا نباشد و حضور و اتّحاد و فنا در ذكر شونده بشود و بعد از فنا باقى بماند يا نه ، مراتب و درجاتى دارد .\r\n3 ) سوم از مراتب ذكر ، ذكر نفسى است و آن يادآورى ذكر شونده در نفس است ، و آن نيز مراتب و درجاتى به حسب مواردى از همراهى ( با ذكر زبانى و قلبى ) كه ذكر شد ، دارد .\r\n4 ) چهارم از مراتب ذكر ، يادآورى مذكور ( خدا ) است و در هر كار و هر نعمت به سبب يادآورى امر و نهى او و شكر بر وى ، كه آن نيز مراتب و درجاتى دارد .\r\nذكر زبانى و قلبى چون از جملهء عبادات‌اند و عبادت را بايد حتما از صاحب اجازهء شرعى گرفت ، اگر عبادت‌كننده مجاز به نوع عبادت نباشد ، عبادت او قبول نخواهد شد ، چه موافق واقع باشد و چه مخالف ، چنانچه در فقه ثابت شده است . پس ذكر را بايد از صاحب اجازه گرفت كه اگر زبانى و قلبى بدون اجازه صادر شود ، اثرى بر آن مترتب نمىشود .\r\nبلكه مىگوييم : عابد و ذاكر اگر از صاحب اجازه ، اجازه نگرفته باشند ، شيطان مترصّد در كمين آنان است ، پس اسماى الهى را كه بر زبان آنان جارى مىشود ، از معناى اصلى نهى كرده و خود را در جاى آن مىگذارد . در اين صورت ، ذاكر ، ذاكر شيطان مىشود و گمان مىكند كه ذكر خدا مىگويد و زبانش را با الفاظى مىچرخاند كه خيال مىكند اسماى خداست ، در حالى كه آنها اسماى خدا نيست ، بلكه اسماى شيطان است . پس سبب ذكر از درگاه خداى بخشنده طرد گشته و رانده مىشود ، در حالى كه اين چنين ذكر گوينده‌اى مىپندارد كه كار خوبى را انجام مىدهد .\r\n\r\n","description":"","footnote":"","page_name":" 301 ","page_number":321},
  {"content":"\r\n\r\nپس آنچه كه سزاوار و شايستهء عابد است ، اين است كه اولا به تصحيح تقليدش اهميت بدهد و سپس روى به عبادت آورد . و اما نوع ديگر آن ، احتياط است كه شرائط صحّت عمل به احتياط بسيار زياد است ( پس امرى دشوار است ) .\r\nبا وجود اينكه مادام كه خدا از بنده‌اش ياد نكند ، بنده نمىتواند از خدا ياد كند ، ياد بنده از خداوند ، موجبى براى ياد خدا از بنده شده است . چنانچه از آيه و اخبار فهميده مىشود ، آن سببيّت مرتبه‌اى از ذكر خدا براى بنده است ، مانند آنچه كه در توّابيت خدا بيان شد . به اين ترتيب ، ياد آوردن بنده از سوى خداى تعالى ، توفيق دادن به او است كه به ذكر خدا مشغول شود و ذكر عبد خدا را سبب ذكر خداست عبد را به پاداش و جزا دادن ، و ذكر خدا عبد را به پاداش ، سبب شدت گرفتن ذكر عبد است خدا را ، و شدت گرفتن ذكر عبد خدا را سبب ذكر ديگرى از خداست و همچنين . . .\r\nو قوام ذكر عبد خدا را ذكر خداست عبد را ، پس آن ذكر است از خدا براى عبد ، امّا در مقام عبد ، در اخبار و كلمات نيكان ( ائمه اطهار ) از تفاوت بين ذكرهاى جلى و خفى ، مطالبى ياد شده است . پس بايد دانسته شود كه برترى گاهى به اعتبار نسبت دارد . ذكرها به اشخاص و احوال مختلف در مورد يك شخص و گاهى مقايسه و سنجش بين خود ذكرها حاصل مىشود ، لذا گاهى ذكرى خود فى نفسه برتر است و نسبت به شخصى برتر و بهتر به حساب نمىآيد و چون بناى دين و بناى سلوك بر تبرّى و تولّى است ، ذكرى كه مشتمل بر نفى و اثبات باشد ، خود برتر از ذكر ديگر است و بالاترين ذكرها كه مشتمل بر نفى و اثبات است « لا اللّه الّا اللّه » است كه جامع نفى و اثبات و حافظ جميع مراتب وجود است و در عين حال ، استقلال وجودى را از آن مراتب نفى مىكند و واحد احد را با جميع صفاتش اثبات مىنمايد و اين نيست مگر شأن نبىّ صلّى اللّه عليه و آله كه خاتم\r\n\r\n","description":"","footnote":"","page_name":" 302 ","page_number":322},
  {"content":"\r\n\r\nاست . چنان كه فرموده است : « اوتيت جوامع الكلم » « 1 » به من كلمات جامعى داده شده . نقل گرديده است كه « لا إله الّا اللّه » مخصوص اين امّت است .\r\n « وَ اشْكُرُوا لِي »  : شكر عبارت از ملاحظه كردن انعام منعم است در نعمت ، و ملاحظهء حق منعم است در نعمت دادن و لذا به تعظيم منعم به جهت نعمت دادن ، تفسير شده است و لازم است ملاحظه كردن حق منعم در نعمت دادن و در خور نعمت به اينكه نعمت را در همان غايتى كه به خاطر آن نعمت داده شده ، صرف كند و لذا گاهى شكر تفسير مىشود به صرف كردن و استفاده از نعمت در آن چيزى كه به خاطر آن آفريده شده است .\r\n « وَ لا تَكْفُرُونِ »  : مراد از كفر در اينجا ، كفر نعمتها است و آن عبارت از مخفى كردن و پوشيده نگهداشتن نعمت و دادن حق منعم است در مورد نعمت . و اينكه شكر كردن موجب ازدياد نعمتها و كفران آن موجب زوال نعمت است . از مواردى است كه آيات و اخبار و حكايات و امثال در اين زمينه زياد است ، پس عاقل بايد به شكر كردن مداومت داشته ، از كفران نعمت بپرهيزد .\r\n\r\n[ سوره البقرة ( 2 ) : آيه 153 
  ]\r\nيا أَيُّهَا الَّذِينَ آمَنُوا اسْتَعِينُوا بِالصَّبْرِ وَ الصَّلاةِ إِنَّ اللَّهَ مَعَ الصَّابِرِينَ ( 153 )\r\n\r\nترجمه :\r\n( 2 / 153 )\r\nاى اهل ايمان ! در پيشرفت كار خود صبر و مقاومت پيشه كنيد و به ذكر خدا و نماز توسّل جوييد كه خدا ياور بردباران است .\r\n\r\nتفسير :\r\n « يا أَيُّهَا الَّذِينَ آمَنُوا »  : اى كسانى كه گرويده‌ايد ! اين سخن به خاطر\r\n\r\n\r\n","description":"","footnote":"\r\n( 1 ) مسند احمد بن حنبل ، ج 2 ، ص 212 .\r\n","page_name":" 303 ","page_number":323},
  {"content":"\r\n\r\nبزرگداشت و احترام مؤمنان است كه بعد از اظهار امتنان بر آنان به سبب نعمت رسول و نعمتهاى بزرگ ديگرى كه به دنبال داشت ، مورد خطاب قرار مىگيرند .\r\n « اسْتَعِينُوا بِالصَّبْرِ وَ الصَّلاةِ »  : در ذكر و شكر من از صبر و نماز كمك بگيريد ، يا در جمله چيزهايى كه ياد شد ، از قبيل ترك قبله‌اى كه به آن عادت داشتيد و رو گردانيدن به سوى قبله‌اى كه عادت نداشته‌ايد و ثبات بر حق و سبقت گرفتن در خيرات و نترسيدن از مردم و ترسيدن از خدا و هدايت يافتن و ذكر كردن و شكر گزاردن . يا در جمله چيزهايى كه براى شما اهميت دارد ، از معاش و معادتان و جمله چيزهايى كه شما را اندوهناك و بىتاب مىكند ، از شكيبايى و نماز يارى جوييد .\r\n « إِنَّ اللَّهَ مَعَ الصَّابِرِينَ »  : كه خدا همراه شكيبايان است . همراه بودن خداوند با مؤمنان ، همراهى با رحيميّت مخصوصى است كه به خواص مؤمنان اختصاص دارد . مقصود ، معيّت و همراهى رحمانى قيّومى نيست كه براى هر موجودى حاصل است ، و نيز همراهى رحيمى و معيّت رحيميّه عمومى نيست كه براى هر مؤمن پيرو ولىّ امر خودش يا هر مسلمانى كه با پيامبر زمانش بيعت كرده باشد تحقق پذيرد ، چون انسان هر قدر به خدا نزديكتر باشد ، قرب او به خدا زيادتر مىشود و از سوى خدا نسبت به او يك معيّت و همراهى غير از معيّت و همراهى قبلى پديد مىآيد و آنچه در اين شعر فارسى گفته شده است :\r\n بيزارم از آن كهنه خدايى كه تو دارى * هر روز مرا تازه خدايى دگرستى \r\nاشاره به تجدّد و تازه شدن معيّت و تعدّد آنهاست ، مقصود تازه شدن و تجدّد خدايان نيست .\r\n\r\n","description":"","footnote":"","page_name":" 304 ","page_number":324},
  {"content":"\r\n\r\nاز امام صادق ( ع ) روايت شده كه در ضمن كلامى فرمود « 1 » : كسى كه با اكراه و ناراحتى صبر كند و شكايت به خلق نبرد و با پاره شدن پرده‌اش بىتابى نكند ، پس او از عوام است و نصيب و بهره‌اش همان است كه خداوند فرموده :  « وَ بَشِّرِ الصَّابِرِينَ »  ، يعنى آنان را مژدهء بهشت ده . و كسى كه بلايا را با خوشحالى و خوشامدگويى استقبال نمايد و با آرامش و سنگينى صبر نمايد ، پس او از خواص است و بهره‌اش آن است كه خدا فرموده :  « إِنَّ اللَّهَ مَعَ الصَّابِرِينَ »  ، خداوند همراه صابران است .\r\n\r\n[ سوره البقرة ( 2 ) : آيه 154 
  ]\r\nوَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ وَ لكِنْ لا تَشْعُرُونَ ( 154 )\r\n\r\nترجمه :\r\n( 2 / 154 )\r\nكسى را كه در راه خدا كشته شده است ، مرده نپنداريد ، بلكه او زندهء جاويد است ، امّا شما اين حقيقت را در نخواهيد يافت .\r\n\r\nتفسير :\r\n « وَ لا تَقُولُوا لِمَنْ يُقْتَلُ فِي سَبِيلِ اللَّهِ »  : هر عملى كه انسان به‌وسيله آن به خداى تعالى منتهى شود ، آن سبيل ( راه ) خداست و هر عملى كه به‌وسيله آن به شيطان منتهى شود ، راه شيطان است . و به وجهى و بر حسب تنزيل مىتوان گفت كه راه شيطان نيز راه خداست ( چون خالقى جز خدا نيست ) .\r\nو مراد به ظرف ( فى سبيل اللّه ) ظرفيت مجازى است ، يا ظرفيت حقيقى است با تقدير مضاف ، مانند زمان و يا مكان . به اين گونه كه بگوييم :\r\nفى زمان سبيل اللّه يا فى مكان سبيل اللّه .\r\nنقل شده است كه آيه در مورد شهداى بدر نازل شده و آنان چهارده نفر بودند كه شش نفر آنها از مهاجرين و هشت تن از انصار بودند ،\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 152 .\r\n","page_name":" 305 ","page_number":325},
  {"content":"\r\n\r\nچون آنان هميشه مىگفتند فلانى مرد ، فلانى مرد . لذا اين آيه نازل شد .\r\nو معنى آيه به حسب تأويل اين است كه سبيل الى اللّه عبارت از ولايت و طريق قلب است ، بنابراين ، معنى آيه چنين مىشود :\r\nنگوييد به كسى كه از حيات حيوانى كشته شده - در حالى كه در سبيل خدا بوده - او مرده است ، يا كسى را كه از انانيّت و زندگانى شيطانى در راه خدا كشته مىشود ، نگوييد مرده است . و اين معنى اخير بنابراين است كه فى سبيل اللّه متعلق به اين نوع قتل باشد .\r\n « أَمْواتٌ بَلْ أَحْياءٌ وَ لكِنْ لا تَشْعُرُونَ »  : زيرا زندگانى آنان زندگانى اخروى است و احساس و شعور شما احساس دنيوى است و سنخيّتى بين مدركات دنيوى و مدركات اخروى نيست .\r\n\r\n[ سوره البقرة ( 2 ) : آيه 155 
  ]\r\nوَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ وَ بَشِّرِ الصَّابِرِينَ ( 155 )\r\n\r\nترجمه :\r\n( 2 / 155 )\r\nو البتّه شما را به سختيهايى چون ترس و گرسنگى و نقصان اموال و نفوس و آفات زراعت بيازماييم و بشارت و مژدهء آسايش از آن سختيها صابران راست .\r\n\r\nتفسير :\r\n « وَ لَنَبْلُوَنَّكُمْ »  : يعنى شما را بيازماييم ، به شما برسانيم و بدهيم .\r\n « بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ وَ بَشِّرِ الصَّابِرِينَ »  : به على ( ع ) نسبت داده شده كه فرمود : خداوند بندگانش را به هنگام اعمال بد و زشت به نقص ميوه‌ها و حبس بركات و بستن خزينه‌هاى خيرات مبتلا مىنمايد ، تا اينكه توبه‌كننده‌اى توبه كند و دست كشنده‌اى از گناه ، دست بكشد و يادآورنده‌اى يادآور شود و نهىشونده‌اى از عملش بازايستد .\r\n\r\n","description":"","footnote":"","page_name":" 306 ","page_number":326},
  {"content":"\r\n\r\nاز امام صادق ( ع ) است « 1 » ، كه اين مطلب علامت قيام قائم ( ع ) است كه براى مؤمنان حاصل مىشود و فرمود : خداوند مبتلا مىكند به چيزى از ترس از پادشاهان بنى اميّه در آخر سلطنتشان و به گرسنگى با گرانى قيمتهايشان و نقص اموال به جهت فاسد شدن تجارتها و اندك بودن نفع و نقص نفوس به وسيلهء مرگ سريع و نقص ميوه‌ها به سبب اندك بودن محصول آنچه كه مىكارند ، و در اين هنگام ، صابران را مژده ده به تعجيل خروج قائم ( ع ) . سپس فرمود ، اين معنى تأويل است و خداوند تعالى فرموده : تأويلش را نمىداند ، جز خدا و كسانى كه در علم ثابت و راسخ هستند .\r\n\r\n[ سوره البقرة ( 2 ) : آيه 156 
  ]\r\nالَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ ( 156 )\r\n\r\nترجمه :\r\nآنان كه چون به حادثه سخت و ناگوار دچار شوند صبورى پيش گرفته گويند ما به فرمان خدا آمده ، به سوى او رجوع خواهيم كرد .\r\n\r\nتفسير :\r\n « الَّذِينَ إِذا أَصابَتْهُمْ مُصِيبَةٌ »  : يعنى به چيزى دچار شوند كه موجب اذيّت آنان شود و اقلّ آن اين است كه اگر شوكت الهى بر آنان وارد آيد ، از انانيّت خود خارج شده ، تسليم خالقشان مىشوند .\r\n « قالُوا »  : با زبان بدنشان و زبان حالشان مىگويند :\r\n « إِنَّا لِلَّهِ »  : يعنى ما از حيث مبدأ و ملك از آن خداييم .\r\n « وَ إِنَّا إِلَيْهِ راجِعُونَ »  : يعنى سر انجام نهايت كار ما به سوى خدا باز مىگردد .\r\nو اخبار در فضيلت صبر بر مصيبت و استرجاع ، يعنى گفتن  « إِنَّا لِلَّهِ وَ إِنَّا إِلَيْهِ راجِعُونَ »  به هنگام مصيبت ، زياد است .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 153 .\r\n","page_name":" 307 ","page_number":327},
  {"content":"\r\n\r\nو چون مصيبتهايى كه بر انسان وارد مىشود اختيار و دخالتى از نفس در آنها نيست ، تا اينكه بخواهد غرضهاى نفسانى را غايت آن مصائب قرار دهد . از اين رو ، نمونهء اجر صبر براى مصيبت ديده مشهود است ، از قبيل شكستن انانيّت ، كبريا ، تكبّر و تضرّع به سوى پروردگارش و پناه بردن به خدا و نزديكى به او و اين بر خلاف عبادات است كه انسان به آنها علم دارد و با اختيار خود آنها را انجام مىدهد و در آنها به غرضهاى خود نظر مىكند و در اين صورت ، اجر و قرب و لذّتى در آنها نمىيابد .\r\n\r\n[ سوره البقرة ( 2 ) : آيه 157 
  ]\r\nأُولئِكَ عَلَيْهِمْ صَلَواتٌ مِنْ رَبِّهِمْ وَ رَحْمَةٌ وَ أُولئِكَ هُمُ الْمُهْتَدُونَ ( 157 )\r\n\r\nترجمه :\r\n( 2 / 157 )\r\nآن گروه ، به درود و الطاف الهى و رحمت خاص خداوند مخصوص‌اند و آنها به حقيقت هدايت‌يافتگان‌اند .\r\n\r\nتفسير :\r\n « أُولئِكَ عَلَيْهِمْ صَلَواتٌ مِنْ رَبِّهِمْ »  : صلوات جمع « صلاة » به معنى ثنا از جانب خدا و بزرگداشت و احترام از ناحيه او است ، يعنى بزرگداشتها و برتريها ، و اين مربوط به ظاهر مطلب و مزد پذيرش رسالت است .\r\n « وَ رَحْمَةٌ »  : و اين مربوط به باطن است و پاداش قبول ولايت .\r\n « أُولئِكَ هُمُ الْمُهْتَدُونَ »  : يعنى هدايت يافته‌اند به سوى آنچه كه شايسته است به آن هدايت شوند ، يا اينكه به آسان كردن مصيبت به سبب تسليم امر خدا ، هدايت يافته‌اند .\r\n\r\n[ سوره البقرة ( 2 ) : آيه 158 
  ]\r\nإِنَّ الصَّفا وَ الْمَرْوَةَ مِنْ شَعائِرِ اللَّهِ فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْهِ أَنْ يَطَّوَّفَ بِهِما وَ مَنْ تَطَوَّعَ خَيْراً فَإِنَّ اللَّهَ شاكِرٌ عَلِيمٌ ( 158 )\r\n\r\nترجمه :\r\n( 2 / 158 )\r\nصفا و مروه از شعائر دين خداست ، پس كسى كه حج خانهء\r\n\r\n","description":"","footnote":"","page_name":" 308 ","page_number":328},
  {"content":"\r\n\r\nكعبه يا اعمال مخصوص عمره را به جاى آورد ، پس باكى نيست بر او كه سعى صفا و مروه را نيز به جاى آورد و هر كس به راه نيكى شتابد ، خدايش پاداش خواهد داد كه او به همهء امور خلق ، عالم و داناست .\r\n\r\nتفسير :\r\n « إِنَّ الصَّفا وَ الْمَرْوَةَ »  : ابتدا ، كلامى است كه ظاهرا از كلام قبلى منقطع است و حكمى از احكام تكليفى را بيان مىكند و لذا آن را از كلام قبلى جدا و منقطع مىنمايد . صفا و مروه دو كوه هستند در مكّه ، بين آن دو سعى انجام مىگيرد ، مثل هروله . سعى بين اين دو ، از مناسك حج است و « صفا » سنگ درشت است كه در حالت مذكر و مؤنث هر دو مىآيد و به صورت مفرد و جمع به كار مىرود .\r\nو « مروه » سنگ سفيد و برّاقى است ، يا سخت‌ترين سنگهاست . در خبر است كه صفا را صفا ناميده‌اند ، زيرا آدم كه برگزيدهء خدا ( مصطفى ) بوده ، بر آن سنگ فرود آمده ( يعنى صفا مشتق از صفو است و مصطفى كه لقب آدم است از صفو مشتق مىشود ) . پس بر آن كوه اسمى مشتق از اسم آدم نهاده شد و حوّا بر كوهى ديگر هبوط نمود كه « مروه » ( مأخوذ از امرأة يعنى زن ) ناميده شد ، چون زن بر آن هبوط كرده بود ، براى كوه اسمى از اسم زن بريدند « 1 » و اين معنى مناسب تأويل است . زيرا چنانچه در سورهء آل عمران در تفسير  « إِنَّ أَوَّلَ بَيْتٍ وُضِعَ لِلنَّاسِ »  خواهد آمد ، صفا جهت و الا و بلندى نفس است و مروه جهت سفلى و پايين نفس ، كه در رديف حيوانيت و طبيعت است و هر دو به يك اعتبار محل هبوط آدم و حوّاست و به اعتبارى ديگر با آن دو متّحد است و از جهت همين اتّحاد ، اسمى براى آن دو كوه از اسم آدم و حوّا گرفته شده و به اعتبار اين\r\n\r\n\r\n","description":"","footnote":"\r\n( 1 ) عبارت مفسّر مفهوم نبود ، عينا ترجمه شد ، به نظر مىرسد كه منظور اين باشد كه اسم قسمتى از كوه صفا ناميده شد و قسمتى مروه .\r\n","page_name":" 309 ","page_number":329},
  {"content":"\r\n\r\nتأويل ، آيه مربوط به آيه پيشين مىشود .\r\nسعى در محل سعى ، كنايه است از لزوم تردد و رفت و آمد انسان در حالت اضطراب بين صفاى نفس انسانى و مروهء نفس حيوانى . زيرا انسان به‌وسيله تردد بين آن دو و گذراندن حاجت و نياز آن دو قوّه در اين بنيان باقى مىماند و با اين بقا كامل مىشود در ذات و صفات و پيروى از خدا ، و با اين كامل شدن استحقاق حضور نزد رحمان و دوستى و امامت را پيدا مىكند . پس چنانچه صفا و مروه و سعى بين آن دو از مناسك حجّ خانه‌اى است كه از سنگ بنا شده ، صفا و مروهء نفسانى و تردّد مضطربانه بين آن دو نيز ، به جهت اصلاح حال اهل آن دو و برآوردن حاجت آنان است .\r\n « مِنْ شَعائِرِ اللَّهِ »  : شعائر جمع شعار با كسر شين به معنى علامت است ، يا جمع شعار با كسر و فتح به معنى لباسى است كه به بدن مىچسبد ، يا جمع شعار به كسر شين به معنى مناسك است ، يا جمع شعيره است به معنى معظم و عمدهء مناسك كه خداوند به سوى آنها خوانده است .\r\n « فَمَنْ حَجَّ الْبَيْتَ أَوِ اعْتَمَرَ »  : حجّ به معنى قصد ، خود نگهدارى ، گام نهادن ، تردد و قصد مكّه براى انجام مناسك آمده است و در شرع ، نام مناسك خاصى است كه در مقابل عمره قرار دارد و با هر يك از معانى لغوى آن مناسبت دارد و عمده زيارت است و در شرع ، نام مناسك خاصّى است كه در مقابل حجّ قرار دارد .\r\n « فَلا جُناحَ عَلَيْهِ أَنْ يَطَّوَّفَ بِهِما »  : برخى گفته‌اند : كه بر روى صفا و مروه دو بت براى قريش بود كه در جاهليت هرگاه كه سعى بين صفا و مروه مىنمودند ، آن بتها را مسح مىكردند . وقتى مسلمانان آمدند و بتها را شكستند ، ديگر سعى در آنجا براى آنها دشوار شد ، به همين جهت ، آيه نازل گشت . اين آيه ، دلالت بر نفى وجوب نمىكند ، زيرا كه آيه مفيد\r\n\r\n","description":"","footnote":"","page_name":" 310 ","page_number":330},
  {"content":"\r\n\r\nجواز است و جواز أعمّ از وجوب است و وجوب از اخبار استفاده مىشود . پس تمسّك كردن به آيه براى نفى وجوب ، چنانچه برخى از عامّه اين كار را كرده‌اند ، درست نيست .\r\nبه امام صادق ( ع ) نسبت داده شده كه از او پرسيدند : آيا سعى بين صفا و مروه واجب است يا مستحب ؟ فرمود ، واجب است .\r\nبه امام عرض شد : مگر خداوند نفرموده ،  « فَلا جُناحَ عَلَيْهِ أَنْ يَطَّوَّفَ بِهِما »  ، يعنى باكى نيست كه سعى بين صفا و مروه انجام پذيرد ؟ فرمود :\r\nبلى ، امّا اين مطلب در عمرهء قضا بود كه پيغمبر صلّى اللّه عليه و آله بر آنان شرط نمود كه بتها را از صفا و مروه بردارند ، پس مردى مشغول به كار شد و سعى انجام نداد ، تا اينكه آن روزها سپرى گشت و دوباره بتها را به جاى خود برگرداندند . پس خدمت پيغمبر صلّى اللّه عليه و آله رسيدند و عرض كردند : يا رسول اللّه ! فلانى سعى بين صفا و مروه را انجام نداد و بتها به جاى خود بازگشتند . در آن هنگام خداى تعالى اين آيه را نازل فرمود كه باكى نيست سعى بين صفا و مروه انجام پذيرد ، در حالى كه بتها نيز آنجا باشند « 1 » .\r\nو نيز به امام صادق ( ع ) نسبت داده شده « 2 » كه مسلمانها گمان مىكردند سعى بين صفا و مروه چيزى است كه مشركان آن را ساخته و پرداخته‌اند ، پس خداوند براى رفع ابهام ، اين آيه را نازل فرموده است .\r\nبعيد نيست گفته شود : سعى بين صفا و مروه به صورت هروله ، امرى است كه عقلهاى جزئى آن را قبيح مىشمارند و نفوس محترمه از آن سرباز مىزنند . پس گمان آنانى كه جز ظواهر اشيا را درك نمىكنند ، اين بود كه اينجا جاى اشكال و ايراد و منع الهى است ، پس خداوند به‌وسيله اين آيه آن ايراد خيالى را برداشت .\r\n\r\n\r\n","description":"","footnote":"\r\n( 1 ) برهان ، ج 1 ، ص 169 .\r\n( 2 ) تفسير صافى ، جلد 1 ، ص 154 ، به نقل از اصول كافى .\r\n","page_name":" 311 ","page_number":331},
  {"content":"\r\n\r\n « وَ مَنْ تَطَوَّعَ »  : و هر كه ميل نمود از باب نافله و استحباب  « خَيْراً »  ، خيرى را . خير صفت مفعول مطلق است كه حذف شده است ، يا معنى « تطوع بخير » و يا بنا به تجريد است ، يعنى از عملى كه آن عمل خير است . يا اينكه مراد به خير ، طواف و سعى است ، يا مطلق مناسك حج و عمره ، يا مطلق كارهاى نيك واجب يا مستحب است .\r\n « فَإِنَّ اللَّهَ »  : خداوند به او پاداش خير مىدهد ، زيرا خداى تعالى  « شاكِرٌ »  : شكرگزار است و عمل خير بندگان را بدون پاداش رها نمىكند ،  « عَلِيمٌ »  : عمل هيچ عمل كننده‌اى از خدا مخفى نمىماند .\r\n\r\n[ سوره البقرة ( 2 ) : آيه 159 
  ]\r\nإِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَ الْهُدى مِنْ بَعْدِ ما بَيَّنَّاهُ لِلنَّاسِ فِي الْكِتابِ أُولئِكَ يَلْعَنُهُمُ اللَّهُ وَ يَلْعَنُهُمُ اللاَّعِنُونَ ( 159 )\r\n\r\nترجمه :\r\n( 2 / 159 )\r\nآن گروه از اهل كتاب كه آيات واضحه‌اى را كه براى راهنمايى خلق فرستاديم كتمان كردند و پس از آنكه براى هدايت مردم در كتاب بيان نموديم ، پنهان داشتند ، آنها را خدا و تمام جنّ و انس و ملك ، لعن مىكنند .\r\n\r\nتفسير :\r\n « إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ »  : به آن كه امثال اين آيات ، چه آن آياتى كه گذشت و چه آياتى كه مىآيد ، در شأن على ( ع ) و ولايت او نازل شده ، خواه نزول آيات در مورد اهل كتاب باشد يا در مورد غير آنان ، زيرا مقصود از آنها اشاره به ولايت على ( ع ) است . پس معنى آيه چنين مىشود : كسانى كه پنهان مىدارند آنچه را كه بر محمّد صلّى اللّه عليه و آله نازل كرديم ، از دلايل ولايت على ( ع ) دليلهايى كه پس از وفات محمّد صلّى اللّه عليه و آله بر كسى مخفى نماند .\r\n « وَ الْهُدى »  : هدايت مطلق كه عبارت از ولايت على ( ع ) است كه آن حقيقت هدايت است و هر چيزى كه دلالت بر ولايت بكند آن هدايت\r\n\r\n","description":"","footnote":"","page_name":" 312 ","page_number":332},
  {"content":"\r\n\r\nاست از باب اينكه به هدايت مطلق منتهى مىشود .\r\n « مِنْ بَعْدِ ما بَيَّنَّاهُ »  : يعنى هدايتى را كه عبارت از ولايت است .\r\n « لِلنَّاسِ فِي الْكِتابِ »  : يعنى قرآن و اخبار رسول .\r\n « أُولئِكَ يَلْعَنُهُمُ اللَّهُ وَ يَلْعَنُهُمُ اللَّاعِنُونَ »  : يعنى كسانى كه از آنان صدور لعن ممكن است ، مانند ملايكه و جنّ و انس ، كافران را لعن مىكنند . حتى اگر كافر از خودشان باشد ، چون آنها مىگويند خدا لعنت كند كافران را . چنانچه در تفسير امام ( ع ) موجود است ، و ممكن است مقصود لعن‌كنندگان از هر چيزى باشد . زيرا همه چيز به اعتبار شعورى كه به‌اندازهء وجودشان دارند ، ملعونان را لعنت مىكنند و اين منافاتى با جريان مطلب در مورد اهل كتاب ندارد كه امر محمّد صلّى اللّه عليه و آله و على ( ع ) را پنهان داشتند و همچنين ، در ساير علمايى كه مطلق حق را كتمان كنند يا هر كسى كه چيزى از حق را بداند و كتمان كند ، موضوع لعن در آنجا جريان دارد « 1 » .\r\nبه ابى محمّد ( ع ) نسبت داده شده كه فرمود « 2 » : به امير المؤمنين ( ع ) گفتند كه بهترين خلق خدا پس از ائمه هدى كه چراغهاى روشنىبخش تاريكىاند چه كسانى هستند ؟ فرمود : علما هستند ، در صورتى كه علماى صالح باشند . گفته شد : بدترين خلق خدا پس از شيطان و فرعون و نمرود و بعد از كسانى كه نامهاى شما را روى خود « 3 » مىگذارند و به لقبهاى شما ملقب مىشوند و جاهاى شما را مىگيرند و در مملكتهاى شما حكومت مىكنند ، چه كسانى هستند ؟ فرمود : علما هستند ، در صورتى كه فاسد باشند ، آنان كسانىاند كه باطلها را ظاهر مىكنند و حقايق را كتمان مىنمايند . خداوند تعالى دربارهء آنها فرموده است : « آنان\r\n\r\n\r\n","description":"","footnote":"\r\n( 1 ) نور الثقلين ، ج 1 ، ح 479 ، ص 125 .\r\n( 2 ) تفسير صافى ، ج 1 ، ص 155 .\r\n( 3 ) يعنى خود را امير المؤمنين و خليفه و اوليالامر معرفى مىكنند .\r\n","page_name":" 313 ","page_number":333},
  {"content":"\r\n\r\nرا خدا و هر لعنت‌كننده‌اى لعن مىكند » . به امام باقر ( ع ) نسبت داده شده است كه فرمود « 1 » : مردى خدمت سلمان فارسى ( ره ) رسيد و عرض كرد ، مرا حديث كن . پس سلمان ساكت ماند . دوباره گفت و باز ساكت ماند .\r\nمرتبهء سوم گفت و باز هم چيزى نگفت . مرد پشت به سلمان كرد و اين آيه را خواند : آنان كه حق را كتمان مىكنند . . . تا آخر آيه . سلمان به او گفت :\r\nجلو بيا . ما اگر شخص امينى پيدا مىكرديم به او حديث مىكرديم و حقايق را مىگفتيم . . . تا آخر حديث .\r\n\r\n[ سوره البقرة ( 2 ) : آيه 160 
  ]\r\nإِلاَّ الَّذِينَ تابُوا وَ أَصْلَحُوا وَ بَيَّنُوا فَأُولئِكَ أَتُوبُ عَلَيْهِمْ وَ أَنَا التَّوَّابُ الرَّحِيمُ ( 160 )\r\n\r\nترجمه :\r\n( 2 / 160 )\r\nمگر آنان كه توبه كردند و به اصلاح مفاسد اعمال خود پرداختند و آنچه را براى مردم كتمان مىكردند ، بيان نمودند . پس توبهء اين گروه را مىپذيرم كه من توبه‌پذير گنهكاران و مهربان به خلق هستم .\r\n\r\nتفسير :\r\n « إِلَّا الَّذِينَ تابُوا »  : يعنى از كتمان حقايق توبه كردند .\r\n « وَ أَصْلَحُوا »  : آنچه را فاسد كرده بودند جبران نمودند و اصلاح كردند .\r\n « وَ بَيَّنُوا »  : و آنچه را كه مخفى كرده بودند ، بيان نمودند .\r\n « فَأُولئِكَ أَتُوبُ عَلَيْهِمْ وَ أَنَا التَّوَّابُ الرَّحِيمُ » \r\n\r\n[ سوره البقرة ( 2 ) : آيه 161 
  ]\r\nإِنَّ الَّذِينَ كَفَرُوا وَ ماتُوا وَ هُمْ كُفَّارٌ أُولئِكَ عَلَيْهِمْ لَعْنَةُ اللَّهِ وَ الْمَلائِكَةِ وَ النَّاسِ أَجْمَعِينَ ( 161 )\r\n\r\nترجمه :\r\n( 2 / 161 )\r\nآنان كه كافر شدند و به عقيدهء كفر مردند ، البته خدا و همهء\r\n\r\n\r\n","description":"","footnote":"\r\n( 1 ) تفسير صافى ، جلد 1 ، ص 155 و برهان ، ج 1 ، ص 170 .\r\n","page_name":" 314 ","page_number":334},
  {"content":"\r\n\r\nفرشتگان بر آن گروه و آن مردمان لعنت مىفرستند .\r\n\r\nتفسير :\r\n « إِنَّ الَّذِينَ كَفَرُوا »  : مقصود از اين جمله كه در مقام تعليل استيناف است و رابطهء آن با جملهء قبلى بريده شده ، كفر اصيل به ولايت على ( ع ) است . پس آن كسانى كه به ولايت على ( ع ) ، كافر شدند و  « وَ ماتُوا وَ هُمْ كُفَّارٌ »  و هنگام مرگ به حالت كفر بودند ، در آن هنگام على ( ع ) ، بر آنان ظهور مىكند و ولايت بر آنان عرضه مىشود . پس بعضى آن را قبول نموده ، برخى ديگر ردّ مىكنند . پس كسى حال كافر را پس از مرگ نمىداند ، مگر آن كسى كه بر حالات پنهانى آگاه باشد ، پس لعن كردن كافر پس از مرگ جائز نيست ، مگر براى كسى كه از حال او آگاه باشد ، يا از كسى كه از حال كافر آگاه است . جواز لعن را بشنود و چون اين حكم در مقابل تعليل آيهء پيشين و از متعلّقات آن است و از سويى متكلّم در مقام خشم و غضب است و هر چه كه بيشتر شخص مورد غضب را ذمّ كند ، غضب او شديدتر مىشود و هر اندازه كه غضبش شديدتر باشد ، در بسط كلام و غلظت حكم و تأكيد آن مىافزايد . . . به همين جهت خداى تعالى كلام را بيشتر باز كرد و گسترد و تأكيد نمود . پس فرمود :\r\n « أُولئِكَ عَلَيْهِمْ لَعْنَةُ اللَّهِ وَ الْمَلائِكَةِ وَ النَّاسِ أَجْمَعِينَ »  : يعنى آنها از جمله كسانى هستند كه لعنت خدا و فرشتگان و همهء مردم بر آنان است .\r\n\r\n[ سوره البقرة ( 2 ) : آيه 162 
  ]\r\nخالِدِينَ فِيها لا يُخَفَّفُ عَنْهُمُ الْعَذابُ وَ لا هُمْ يُنْظَرُونَ ( 162 )\r\n\r\nترجمه :\r\nهميشه در جهنّم به عذاب و شكنجه‌اند ، نه از عذاب آنان بكاهد و نه به نظر رحمت به آنان بنگرند .\r\n\r\nتفسير :\r\n « خالِدِينَ فِيها »  : يعنى در لعنت مخلّد هستند يا در آتش جهنّم مخلّدند .\r\n\r\n","description":"","footnote":"","page_name":" 315 ","page_number":335},
  {"content":"\r\n\r\n « لا يُخَفَّفُ عَنْهُمُ الْعَذابُ »  : مقصود اينكه ، پس از دخول در عذاب ، تخفيفى بر آنان نيست .\r\n « وَ لا هُمْ يُنْظَرُونَ »  : يعنى قبل از دخول عذاب ، مهلت داده نمىشود يا اينكه در حال عذاب مهلت داده نمىشود به اينكه عذاب برداشته گشته يا تخفيفى حاصل شود ، تا عذر بياورند يا اينكه نظرى به آنان متوجه نمىشود .\r\n\r\n[ سوره البقرة ( 2 ) : آيه 163 
  ]\r\nوَ إِلهُكُمْ إِلهٌ واحِدٌ لا إِلهَ إِلاَّ هُوَ الرَّحْمنُ الرَّحِيمُ ( 163 )\r\n\r\nترجمه :\r\nخداى شما خداى يكتاست ، نيست خدايى مگر او كه بخشاينده و مهربان است .\r\n\r\nتفسير :\r\n « وَ إِلهُكُمْ إِلهٌ »  : جملهء مستأنفه است ، براى اظهار كردن حكمى ديگر ، بنا بر اينكه « واو » ، به منظور استيناف آمده باشد يا اينكه جملهء حاليه است و معنى آيه اين است كه آنها جاودانه و مخلّد در عذاب‌اند . نه تخفيفى در عذاب داده مىشود و نه مهلتى خواهد بود ، در حالى كه معبود و خدايى غير او نيست و جز همان خدايى كه عذاب مىكند ، خداى ديگرى وجود ندارد تا عذاب را از آنان دفع نمايد يا آنان را از دست خداى عذاب‌كننده رهايى بخشد . « إله » از « أله » به فتح عين الفعل ، به معنى « عبد » عبادت كرد ، گرفته شده است . پس آن بر وزن فعال است ، به معنى مفعول يعنى معبود ، و « إله » بر وزن « فرح » يعنى بىتابى كرد و پناه برد ، و « ألهه » يعنى به او پناه داد و نيز صحيح است كه آن را مشتق از جميع آنها قرار دهيم و معنى « الهكم إله » اين است : آنچه را كه معبود قرار داديد مستحق عبادت است ، نه اينكه او مستحق عبادت نباشد .\r\n « واحِدٌ »  : او يكى است نه متعدّد .\r\n\r\n","description":"","footnote":"","page_name":" 316 ","page_number":336},
  {"content":"\r\n\r\n « لا إِلهَ إِلَّا هُوَ »  : يعنى جز او كسى مستحق عبادت نيست تا اينكه معبود غير شما باشد يا در مقابل خدايتان از شما دفاع كند .\r\n « الرَّحْمنُ »  : كسى كه وجود را بر هر چيزى بخشيده ، برپادارندهء آنهاست و هر چه كه آنها در بقا به آن احتياج دارند به آنها مىدهد .\r\n « الرَّحِيمُ »  : كمالات اختيارى بشرى را افاضه مىكند . در اين آيه ، نخست الوهيّت را براى آن خدايى كه به مخاطبان نسبت داده اثبات مىنمايد ( خداى شما ) . سپس توحيد را ثابت مىكند و پس از آن ، خدايان را در يكى منحصر نموده و براى او مبدأ و منتهى و مالك بودن را ثابت مىكند . اين صفات ، از امّهات اوصاف خداوند تعالى است .\r\n\r\n[ سوره البقرة ( 2 ) : آيه 164 
  ]\r\nإِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ وَ الْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ وَ ما أَنْزَلَ اللَّهُ مِنَ السَّماءِ مِنْ ماءٍ فَأَحْيا بِهِ الْأَرْضَ بَعْدَ مَوْتِها وَ بَثَّ فِيها مِنْ كُلِّ دَابَّةٍ وَ تَصْرِيفِ الرِّياحِ وَ السَّحابِ الْمُسَخَّرِ بَيْنَ السَّماءِ وَ الْأَرْضِ لَآياتٍ لِقَوْمٍ يَعْقِلُونَ ( 164 )\r\n\r\nترجمه :\r\n( 2 / 164 )\r\nمحقّقا در خلقت آسمانها و زمين و رفت و آمد شب و روز و كشتيها كه به روى آب براى انتفاع خلق در حركت هستند و بارانى كه خدا از بالا فروفرستاد تا به آن آب ، زمين را پس از مردن و نابود شدن گياه آن ، زنده كرده سبز و خرّم نمود و در برانگيختن انواع حيوانات در آن و در وزيدن باد به هر سو و در خلقت ابر كه ميان زمين و آسمان مسخّر است و در همهء اين امور عالم ادلّه‌اى واضح بر علم و قدرت آفريننده براى عاقلان است .\r\n\r\nتفسير :\r\nخداى تعالى ، به امور ياد شده ، برهان اقامه نمود و فرمود :\r\n « إِنَّ فِي خَلْقِ السَّماواتِ وَ الْأَرْضِ »  : اين جمله استيناف است و در مقام تعليل و جمع سماوات ، به آن جهت است كه آسمان در حقيقت\r\n\r\n","description":"","footnote":"","page_name":" 317 ","page_number":337},
  {"content":"\r\n\r\nمتعدد است ، به خلاف زمين و نشانه‌هاى آفرينش آسمانها كه دلالت دارد بر وجود صانعى حكيم و دانا و توانا و داراى عنايت به خلق ، بخشنده و مهربان . « صفات حضرت احديّت » آن قدر زياد است كه از شمارش بشر خارج است و آنچه كه شمارش كرده‌اند ، بيان قادر به احاطه بر آن نيست . از جمله آنها ، وضع افلاك كلى و جزئى و محيط و غير محيط و حركات جزئى و كلى است كه افلاك و كرات در سرعت حركت و كندى ، مختلف هستند و نيز از جهت بر پا بودن و استقامت و شرقى و غربى بودن كه اختلاف آنها موجب انضباط خاصى است ، نشانه‌هاى حكمت الهى در آنها قرار دارد ، چه نظام رستنيهاى زمين به آن بستگى دارد و توليد زمين و بقا و استكمال در ذات و صفات آن و وضع ستارگان و اختلاف آنها در دورى و نزديكى به زمين و شدّت و ضعف نور آنها و بزرگى و كوچكى جرمشان ، و گرم و سرد كردن زمين و ظهور آثارى از آنها در موجودات خاكى و غير اين‌ها ، از چيزهايى است كه مولود همان نظام الهى است و اين‌ها از مواردى به شمار مىروند كه در علم هيئت و نجوم و احكام نجوم به تفصيل بيان شده است .\r\nهمچنين است نشانه‌هاى آفرينش زمين ، مانند استقرار زمين در مركز « 1 » و امكان تأثير امور آسمانى به هر سو و ماندن آب روى زمين ( طبق نيروى جاذبه ) و بيرون آمدن سطوح زمين از آب ، براى امكان توليد رستنيهاى خشكى ، و توليد آب در زير زمين و استقرار كوهها روى زمين و سرازير بودن دامنه‌هاى كوه براى جريان يافتن چشمه‌ها روى آن و امكان جارى كردن قناتها روى آن و قرار دادن زمين به نحو متعادل و معتدل كه نه آن قدر نرم است كه چيزى را فروبرد و نه آن قدر سفت و\r\n\r\n\r\n","description":"","footnote":"\r\n( 1 ) طبق هيئت قديم ، زمين در مركز افلاك قرار داشته و فلكهاى 9 گانه به دور آن مىچرخيدند .\r\n","page_name":" 318 ","page_number":338},
  {"content":"\r\n\r\nسخت و محكم است كه بنا روى آن سخت باشد و آن قدر به هم پيوسته و چسبيده است كه بنا روى آن ايستاده ، جذب مىشود . و غير اين‌ها از منافع بسيارى كه جز خدا كسى نمىتواند بشمارد ، و نيز نشانه‌هايى كه از چگونگى ارتباط و محبّت زمين و آسمان و تأثير و تأثّر هر كدام از ديگرى استنباط مىشود ، زياد است .\r\n « وَ اخْتِلافِ اللَّيْلِ وَ النَّهارِ »  : يعنى پشت سر هم بودن شب و روز و آمدن هر يكى پس از ديگرى ، يا اختلاف هر يك از آن دو در طول سال با زياد و كم شدن ، يا اختلاف آن دو به اينكه در بيشتر وقتها يكى زيادتر از ديگرى است . و اختلاف آن دو در صفات و آثار همهء اين‌ها نشانه‌هاى متعدّدى است كه بر وجود صانع حكيم توانا و رحمان و رحيم دلالت مىكند .\r\n « وَ الْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ »  : يعنى در قرار دادن آب به صورت مايع و سيّال و قرار دادن مواد كشتى به صورتى كه روى آب بايستد و راهنمايى شما به ساختن آن به طرزى كه باد آن را در سطح آب به حركت درآورد و در عين حال از اختيار شما خارج نكند . و نيز در آثارى كه مترتّب بر كشتى و سرعت سير آن مىشود ، با ملاحظه اينكه نياز به هزينه و مخارج چندانى ندارد و بارهاى زيادى را به شهرهاى دور حمل مىكند . در همهء اين‌ها نشانه‌هايى است كه بر وجود صانع حكيم توانا كه صاحب لطف و عنايت به خلق است ، دلالت مىكند .\r\n « وَ ما أَنْزَلَ اللَّهُ مِنَ السَّماءِ »  : و آنچه را كه خدا از آسمان فروفرستاده ، از جهت فلك ، يا از جهت بالا  « مِنْ ماءٍ فَأَحْيا بِهِ الْأَرْضَ بَعْدَ مَوْتِها »  ، از آب ، پس زمين را بعد از مرگش زنده كرد ، به اين گونه كه نيروهاى زمين را تحريك كرده ، گياهان را مىروياند و برگ درختها سبز مىشوند .\r\n « وَ بَثَّ »  : عطف است بر جملهء  « أَنْزَلَ اللَّهُ »  ، يعنى در آنچه كه از\r\n\r\n","description":"","footnote":"","page_name":" 319 ","page_number":339},
  {"content":"\r\n\r\nحشرات و چهارپايان و درندگان و اصناف انسان برانگيخت ، يا بر احيا عطف است ، يعنى در آنچه كه از آسمان فروفرستاد ، پس به سبب آن زمين را زنده كرد به سبب آن چهارپايان و ساير جنبندگان را برانگيخت .\r\n « فِيها مِنْ كُلِّ دَابَّةٍ »  : و هر جنبنده‌اى را در آن آفريد و لفظ « من » بنا بر اوّل بيانيّه است ( من براى بيان كلمهء مورد نظر مىآيد ) و بنا بر دوم تبعيضيه است . من براى جدا كردن و تفاوت و تبعيض كلمه مىآيد .\r\nو وجه عليّت و سبب بودن باران براى برانگيختن جنبنده‌ها اين است كه توليد نسل از حشرات به‌وسيله رطوبت زمين و هوايى است كه با حرارت آفتاب ممزوج شده ، با اجزاى متعفّن زمينى به سبب حرارت و بقاى آن مخلوط گشته است ، و بقاى آن چيزهايى كه از حشرات تولّد يافته . زيست آنها به سبب زيادى گياه زمين است كه آن نيز از زيادى رطوبت زمين و هوايى است كه از زياد شدن باران به وجود مىآيد .\r\n « وَ تَصْرِيفِ الرِّياحِ »  : وزيدن بادهاست كه هوا را عوض مىكند تا راكد نگشته ، متعفّن نشود ، كه در اين صورت ، مزاج حيوان و نبات فاسد مىشود و وزيدن باد ، هواى متعفّن را مىبرد و بدنهاى حيوان و نبات را سرد مىكند . به اين نحو ، هوايى كه به سبب مجاورت و ايستادن گرم شده ، آن را تبديل مىكند و شما در زندگيتان از وزيدن باد بهره‌ها مىبريد ، زيرا باد كشتى ( كشتى بادى ) را به حركت و ابرها را به جنبش درمىآورد و دانه‌ها را از كاه جدا مىكند .\r\n « وَ السَّحابِ الْمُسَخَّرِ بَيْنَ السَّماءِ وَ الْأَرْضِ »  : ( و ابرها كه بين آسمان و زمين فرمان‌برند ) و ابرها اجزاى ريز آب را حمل مىكنند و اجزايى از هوا نيز به اجزاى آب بدل مىشوند . ابرها به سوى مكانهايى كه خداوند دستور مىدهد ، حركت مىكنند تا در آنجا ببارند و در نتيجه ، در آن مكان باران مىبارد به نحوى كه زمين از انواع باران بهره‌مند مىشود . باران به اندازه مىبارد نه به طورى كه زمين و عمارتها و رستنيهاى آن فاسد شوند\r\n\r\n","description":"","footnote":"","page_name":" 320 ","page_number":340},
  {"content":"\r\n\r\nو گاهى در وقت خودش برف و يخ مىآيد ، يا در محلى سرما مىآيد كه از آن سود حاصل مىشود و هرگاه كه خداوند زيان قوم يا ملّتى را بخواهد ، باران و سرما و يخ را با هم مىفرستد تا زيانش از سودش بيشتر شود .\r\n « لَآياتٍ »  : يعنى نشانه‌هايى است كه بر صانع دانا و حكيم و توانا دلالت مىكند ، كه از علم او چيزى غايب و كم نمىشود . چنانچه به آن اشاره شد ، بخشنده و مهربان است .\r\n « لِقَوْمٍ يَعْقِلُونَ »  : براى كسانى كه با عقل درك مىكنند نه با دركهاى حيوانى ، يا اينكه مقصود قومى باشند كه عاقل شده‌اند و آوردن مضارع ، به آن جهت است كه بر اين مسئله دلالت نمايد كه عقل پس از آنكه وجود نداشت ، پديدار گشت . البته نه براى غير عقلا و آن كسانى كه مانند چهارپايان هستند يا از آنها نيز گمراه‌تراند ، زيرا كه عاقل نكته‌هاى حكمت اشيا را كه در آنها به وديعت نهاده شده است و سببهاى آنها را درك مىنمايد و غير عاقل اين چيزها را درك نمىكند .\r\n\r\n[ سوره البقرة ( 2 ) : آيه 165 
  ]\r\nوَ مِنَ النَّاسِ مَنْ يَتَّخِذُ مِنْ دُونِ اللَّهِ أَنْداداً يُحِبُّونَهُمْ كَحُبِّ اللَّهِ وَ الَّذِينَ آمَنُوا أَشَدُّ حُبًّا لِلَّهِ وَ لَوْ يَرَى الَّذِينَ ظَلَمُوا إِذْ يَرَوْنَ الْعَذابَ أَنَّ الْقُوَّةَ لِلَّهِ جَمِيعاً وَ أَنَّ اللَّهَ شَدِيدُ الْعَذابِ ( 165 )\r\n\r\nترجمه :\r\nبرخى از مردم نادان ، غير خدا را چون بتها و مدّعيان باطل را ، مانند خدا گيرند و دوست دارند ، چنان كه خدا را بايد دوست داشت .\r\nاما آنها كه اهل ايمان‌اند ، كمال محبت و دوستى را تنها به خدا دارند . اگر فرقهء مشركان ستمكار عذاب خدا را مشاهده كنند كه قدرت و توانايى خاص خداست ، از شرك خود پشيمان مىشوند و عذاب خدا ، مشركان را بسيار سخت است .\r\n\r\n","description":"","footnote":"","page_name":" 321 ","page_number":341},
  {"content":"\r\n\r\n\r\nتفسير :\r\n « وَ مِنَ النَّاسِ مَنْ يَتَّخِذُ »  : عطف است بر جملهء  « إِلهُكُمْ إِلهٌ واحِدٌ »  يا حال است .\r\n « مِنْ دُونِ اللَّهِ أَنْداداً »  : آيه شريفه در اخبار ، به منافقان امّت و انداد به رؤساى آنان تفسير شده است ، بنابراين معنى آيه چنين مىشود : از مردم ، كسانى هستند كه رؤسايى براى ولايت امر خويش مىگيرند ، در حالى كه بعضى از آن رؤسا ، مظاهرى از غير خداى تعالى هستند ، يا اينكه كسانى هستند كه بدون اذن خدا ، مانندهايى مىگيرند ، يا بدون اذن خدا مانندهايى از مظاهر او براى خدا برمىگزينند .\r\n « يُحِبُّونَهُمْ كَحُبِّ اللَّهِ »  : و آنها را چون دوست داشتن خدا ، دوست دارند .\r\n « وَ الَّذِينَ آمَنُوا »  : يعنى آنانى كه به سبب بيعت خاص ولوى و قبول دعوت باطنى ايمان آوردند .\r\n « أَشَدُّ حُبًّا لِلَّهِ »  : ( بيشترين دوستى را به خدا دارند ) ، در مظهر او كه همان على ( ع ) است و حبّ مؤمنان شديدتر از حبّ و دوستى غير مؤمنان است ، زيرا محبّت غير مؤمنان نفسانى و عرضى است . چون شأن نفس ، دشمنى و كينه‌توزى است ، ولى محبّت مؤمنان عقلانى و ذاتى است .\r\n « وَ لَوْ يَرَى الَّذِينَ ظَلَمُوا »  : يعنى كسانى كه به خودشان ظلم كردند و روان خود را از حق خويش باز داشتند ، چه حقوق متعلّق به روان عبارت از تسليم به ولايت و قبول و تأثّر از ولايت و پيروى ولى امر و روشن شدن به نور او است و لفظ « لو » ظاهرا براى شرط است و نيز ممكن است براى تمنّى باشد .\r\n « إِذْ يَرَوْنَ الْعَذابَ »  : « اذ » ظرف است ، يا اسم خاص مفعول به است .\r\nبراى « يرى » و بنا بر اوّل قول خداى تعالى  « أَنَّ الْقُوَّةَ لِلَّهِ جَمِيعاً »  ، مفعول به « يرى » مىشود ، يا بدل از عذاب است ، بنا بر اينكه مفعول « يرى »\r\n\r\n","description":"","footnote":"","page_name":" 322 ","page_number":342},
  {"content":"\r\n\r\nمحذوف باشد و بنا بر دوم بدل از « اذ يرون » يا « من العذاب » است و معنى اينكه همهء قدرت و قوّت براى خداست ، اين است كه قدرت هر صاحب قدرتى يك شاخه باريك از قدرت مطلقه است و شاخه‌هاى باريك همگى به سبب مطلق استوارند و نسبت قدرت به ممكنات اعتبارى است و حقيقتى ندارد .\r\nو « ترى » به صورت مخاطب و « يرون » به صورت مجهول از فعل « ارى » خوانده شده . « انّ القوّة » با كسر إنّ است و همچنين ، قول خداى تعالى كه مىفرمايد :\r\n « وَ أَنَّ اللَّهَ شَدِيدُ الْعَذابِ »  : محققا خداوند را سخت‌ترين عذاب است .\r\n\r\n[ سوره البقرة ( 2 ) : آيه 166 
  ]\r\nإِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا وَ رَأَوُا الْعَذابَ وَ تَقَطَّعَتْ بِهِمُ الْأَسْبابُ ( 166 )\r\n\r\nترجمه :\r\n( 2 / 166 )\r\nهنگامى كه رؤسا و پيشوايان باطل ، از پيروان خود بيزارى جويند و عذاب خدا را مشاهده نمايند و هر گونه وسيله و اسباب از آنها قطع شود ، هيچ يك از روابط باطل به‌جا نمىماند .\r\n\r\nتفسير :\r\n « إِذْ تَبَرَّأَ الَّذِينَ »  : « إذ » ظرف  « شَدِيدُ الْعَذابِ »  است كه در آيه پيشين بود ، يا ظرف است براى قول خدا « اللّه » يا ظرف « يرون » است ، يا بدل از « العذاب » يا بدل از « إذ » اوّلى است و معنى آيه چنين است : اگر ستمكاران ببينند هنگامى را كه پيشوايان و رؤسا از پيروان خود تبرّى مىجويند ، يا پيروان از پيشوايان تبرّى مىجويند ، اين دو معنى بستگى به اين دارد كه « اتّبعوا » را مجهول يا معلوم بخوانيم .\r\n « مِنَ الَّذِينَ اتَّبَعُوا »  : يعنى پيروان يا رؤسا ، بنا بر قرائت مجهول يا معلوم .\r\n\r\n","description":"","footnote":"","page_name":" 323 ","page_number":343},
  {"content":"\r\n\r\n « وَ رَأَوُا الْعَذابَ »  : حال است به تقدير « قد » يا عطف است بر « تبرّا » يا عطف است بر « اتّبعوا » اوّلى يا دوّمى .\r\n « وَ تَقَطَّعَتْ بِهِمُ الْأَسْبابُ »  : اسباب جمع سبب است و آن ، عبارت از ريسمانى است كه با آن چيزى بسته و كشيده مىشود ، و اسباب استعاره است براى اتّصالهايى كه بين آنان موجود است ، از قبيل خويشها و صورت معاملات دينى كه از مقام نفس شيطانى و مناسبات دنيايى ناشى مىشود و لفظ « بهم » ممكن است صله براى « تقطّعت » باشد . بنابراين كه باء براى متعدّى كردن بيايد ، معنى آيه چنين مىشود : آن سببها كه بين آنان وجود داشت و سبب الفت و اجتماع آنها در دنيا شده بود ، بريده و منقطع گشت ، زيرا آن سببها جهت اغراض فانى و در ميان نفسهايى ايجاد شده بود كه همه محكوم به فنا و هلاك بودند و آن سببها از انس و الفت روحانى ، باقى مانده بودند ، لذا اسباب تفرقه و پراكندگى در آخرت شدند . و ممكن است كه لفظ « بهم » حال از « اسباب » باشد كه بر آن مقدّم شده است ، باء براى الصاق است .\r\n\r\n[ سوره البقرة ( 2 ) : آيه 167 
  ]\r\nوَ قالَ الَّذِينَ اتَّبَعُوا لَوْ أَنَّ لَنا كَرَّةً فَنَتَبَرَّأَ مِنْهُمْ كَما تَبَرَّؤُا مِنَّا كَذلِكَ يُرِيهِمُ اللَّهُ أَعْمالَهُمْ حَسَراتٍ عَلَيْهِمْ وَ ما هُمْ بِخارِجِينَ مِنَ النَّارِ ( 167 )\r\n\r\nترجمه :\r\n( 2 / 167 )\r\nآنگاه پيروان آن پيشوايان باطل از روى پشيمانى و حسرت گويند : اى كاش ديگر بار به دنيا باز مىگشتيم و از اطاعت اينان بيزارى مىجستيم ، چنان كه اينان از ما بيزارى جستند . اين گونه خدا كردار زشت جاهلانهء آنان را مايهء حسرت و پشيمانى آنها نمود و آنان را از عذاب جهنّم نجاتى نباشد .\r\n\r\nتفسير :\r\n « قالَ الَّذِينَ اتَّبَعُوا لَوْ أَنَّ لَنا كَرَّةً »  : يعنى مىگويند كاش دوباره به دنيا باز مىگشتيم و « لو » براى تمنّى است و لذا ، فعل در جواب آن ، فاء به خود\r\n\r\n","description":"","footnote":"","page_name":" 324 ","page_number":344},
  {"content":"\r\n\r\nگرفته ، منصوب شده است .\r\n « فَنَتَبَرَّأَ مِنْهُمْ »  : يعنى در دنيا از آنها بيزارى مىجستيم .\r\n « كَما تَبَرَّؤُا مِنَّا »  : چنانچه آنها در اينجا ( آخرت ) از ما تبرّى نمودند .\r\n « كَذلِكَ »  : يعنى مانند نشان دادن پيروان آنان براى رؤسايى كه موجب گمراهى پيروان خود شده‌اند تا حسرت بخورند كه چرا از چنين پيشوايانى پيروى نمودند ؟\r\n « يُرِيهِمُ اللَّهُ أَعْمالَهُمْ »  : همهء اعمال آنان را به آنها نشان مىدهد .\r\n « حَسَراتٍ عَلَيْهِمْ »  : يعنى همچنان كه اصل پيروى از پيشوايان سبب بعد و دورى آنان از خدا و نزديكى به دار عذاب گشت و آن موجب حسرت آنان شد و دريغ خوردند ، جميع اعمالى كه انجام دادند ، سبب دورى آنان از خدا و موجب حسرت و پشيمانى گشت .\r\nبه امام صادق ( ع ) نسبت داده شده كه فرمود « 1 » : در قول خداى تعالى :  « يُرِيهِمُ اللَّهُ أَعْمالَهُمْ حَسَراتٍ عَلَيْهِمْ »  ، مقصود مردى است كه به خاطر بخلى كه دارد مالش را مىگذارد و در راه فرمانبردارى از خدا انفاق نمىكند ، سپس مىميرد و مالش را براى كسى كه در طاعت يا معصيت خدا عمل مىكند وامىگذارد . حال اگر آن شخص مال را در راه خدا مصرف كند ، آن اطاعت را در ترازوى غير خويش مىبيند و حسرت مىكشد كه اين مال متعلّق به او بوده و كسى ديگر از آن بهره‌مند شده است ، و اگر در راه معصيت خدا به كار برده باشد ، باز هم چون مىبيند با تقويت مال خود او ، آن شخص در راه معصيت گام برداشته است حسرت مىخورد و اين معنى اشاره به وجهى از وجوه آرزومندى است ، زيرا\r\n\r\n\r\n","description":"","footnote":"\r\n( 1 ) تفسير صافى ، جلد 1 ، ص 157 ، به نقل از كافى . فقيه و عياشى و برهان ، ج 1 ، ص 173 .\r\n","page_name":" 325 ","page_number":345},
  {"content":"\r\n\r\nكسى كه از ناحيهء بخل امساك كند ، اگر چه به ظاهر مؤمن باشد ، باز از زمرهء جاهلان است .\r\n « وَ ما هُمْ بِخارِجِينَ مِنَ النَّارِ »  : ( و آنان از آتش بيرون نشوند ) ، اين عبارت حال از فاعل « قال » يا فاعل « اتّبعوا » يا مفعول « يريهم » است و در آن ردّ تمنّاى آنها و شدّت گرفتن به آنها با گوشزد نمودن عذاب ابدى براى آنان است .\r\n\r\n[ سوره البقرة ( 2 ) : آيه 168 
  ]\r\nيا أَيُّهَا النَّاسُ كُلُوا مِمَّا فِي الْأَرْضِ حَلالاً طَيِّباً وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ ( 168 )\r\n\r\nترجمه :\r\n( 2 / 168 )\r\nاى مردم ! از آنچه در زمين است حلال و پاكيزه را بخوريد و پيرو وسوسه‌هاى شيطان نشويد كه البته او دشمن آشكارى براى شماست .\r\n\r\nتفسير :\r\n « يا أَيُّهَا النَّاسُ كُلُوا مِمَّا فِي الْأَرْضِ »  : يعنى از انواع خوردنى و آشاميدنى كه در زمين است بخوريد و باكى نيست به اينكه تعميم بدهيم نسبت به خوردن و خورنده و خورده . زيرا كه همهء نيروها و قوا آكل و مأكول مخصوص به خود را دارند . مقصود از آيه اين است كه باكى نيست ، چه خوردن واجب باشد ، يا مستحب ، كه بر حسب اشخاص ، نسبت به خوردن از راه دهان ، شنيدن صداهاى خوب ، نگاه كردن به امور زيبا و تعجّب‌آور ، بو كردن بويهاى خوش ، و لمس كردن ملموسات مرغوب و مورد پسند ، تفاوت دارد . ضمنا اين آيه كنايه از كسى است كه با خوددارى در خوردن چيزهايى پاك و پاكيزه و پوشيدن لباسهاى نرم و راحت و نكاح كردن و بهره‌هاى ديگر و لذتهاى نفس ، خود را به زحمت مىاندازد .\r\nبلى ، صرف كردن همّت در راه اين چيزها ، آنها را غايت آفرينش\r\n\r\n","description":"","footnote":"","page_name":" 326 ","page_number":346},
  {"content":"\r\n\r\nقرار دادن يا پيروى از خلفا را ترك كردن يا پيروى كردن از كسى كه اهليّت و صلاحيّت پيروى را ندارد و دشمنى با كسى كه اهليّت و صلاحيّت پيروى كردن را دارد ، همهء اين‌ها حرام است . و شخصى كه پيروى از حق را ترك كند ، هر كارى كه انجام دهد ، حرام است خواه خوردن بلغور باشد ، يا طعام لذيذ و خواه جامهء پاره بپوشد ، يا لباس زيبا ، صداى بد و نكره بشنود يا صداى خوب . البتّه حرمت اين چيزهاى ذكر شده ، بر حسب ظاهر شريعت نيست .\r\nو كسى هم كه تابع و پيرو امام ( ع ) است ، اگر ببيند كه ارتكاب چيزى از لذّتهاى نفس ، انگيزه‌هاى نفسانى را تقويت كرده ، انگيزهء عقل را ضعيف مىنمايد ، بايد از آن اجتناب كند و به زودى وجه اختلاف اين آيه را با آيهء  « يا أَيُّهَا الَّذِينَ آمَنُوا كُلُوا مِنْ طَيِّباتِ ما رَزَقْناكُمْ »  بيان خواهيم كرد .\r\n « حَلالًا طَيِّباً وَ لا تَتَّبِعُوا خُطُواتِ الشَّيْطانِ »  : يعنى در ترك خوردنيها و خود را به زحمت انداختن در مورد طيّبات و چيزهاى حلال و پاكيزه كه شريعت آن را منع نكرده ، پيرو وسوسه‌هاى شيطانى نباشيد ، يا اينكه در خوردن به پيروى از شيطان گام بر نداريد ، چنانچه بيان خواهيم كرد .\r\n\r\nبيان وسوسه‌هاى شيطان ( بر راه شيطان گام نهادن )\r\nخطوه اثر قدم ( ردّ پا ) يا فاصلهء بين دو قدم است و مقصود از خطوات شيطان ، خيالات و تصوّرات فاسد است كه از آنها خواستها و هواهاى پست ناشى مىشود . و پيروى از وسوسه‌هاى شيطانى در خوردنيها ، تحصيل آنها از راههاى غير صحيح است . و در خوردن ، به اين ترتيب است كه خوردنى را بخورد در حالى كه خورنده پيرو پيشوايان گمراه يا دشمن پيشوايان حق و هدايت بوده ، يا غافل از پيروى ائمهء هدى و پيشوايان گمراهى باشد . يا اينكه پيرو ائمّهء هدى است ، ولى در\r\n\r\n","description":"","footnote":"","page_name":" 327 ","page_number":347},
  {"content":"\r\n\r\nحين خوردن از اين تبعيّت و از ذكر خدا غافل است و خوردن او جهت محض تشفّى نفس است . بدون اينكه ملاحظهء امرى را از جانب خدا نموده و نيروى بدن را رعايت كند تا اين مركب روح را براى عبادت نگهدارى نمايد .\r\nخلاصه شخصى كه چيزى را مىخورد ، اگر در حقيقت مسلمان يا مؤمن به ايمان خاصّى باشد ، در حين خوردن ، خدا را به ياد بياورد و خوردن او ضمن مباح بودن در جهت امر خداى تعالى است تا اينكه به اين وسيله ، بدنش را تقويت كرده ، آن را براى عبادت و تفريح نفس كه از رسيدن به لذّتهاى نفسى حاصل مىشود ، نگه دارد . اگر خوردنى نيز از چيزهايى باشد كه شريعت آن را مباح كرده است ، در اين صورت اين نوع خوردن از پيروى از وسوسه‌هاى شيطان خارج است . اگر خوردن غير از اين باشد كه اشاره كرديم ، پيروى از وسوسه‌هاى شيطان بوده ، غذايى كه خورده مىشود تقويت‌كنندهء شيطان اغواكننده و تضعيف‌كنندهء ملايكه زاجر ( قدرتهاى بازدارنده روحى يا نفس لوّامه ) مىشود . به تحقيق ذكر كرده‌اند كه خوردن با پراكندگى حواس و افكار ، موجب پراكندگى و پريشانى خاطر مىشود ، در حالى كه اگر افكار و حواس پراكنده نباشد ، موجب اطمينان و خاطر جمعى مىشود .\r\nپس اى برادران من ! از پيروى كردن وسوسه‌هاى شيطانى بر حذر باشيد كه پيروى كردن از آن ، شيطان را بر شما مسلّط مىكند ، به نحوى كه نمىتوانيد از آن فرار كنيد و وسوسه‌هاى شيطانى ، گاهى تأويل به پيشوايان گمراهى و ضلالت مىشود . زيرا آنها هستند كه وسوسه‌هاى شيطان را تحقّق مىبخشند ، گويا كه در وجودشان جز اثر شيطان ، چيزى نيست .\r\n « إِنَّهُ لَكُمْ عَدُوٌّ مُبِينٌ »  : يعنى دشمنى و عداوتش ظاهر است ، يا اينكه دشمنىاش را بر كسانى كه يك جهت الهى در آنها هست ، ظاهر مىكند و\r\n\r\n","description":"","footnote":"","page_name":" 328 ","page_number":348},
  {"content":"\r\n\r\nبر غير آنان دشمنىاش را ظاهر نمىنمايد .\r\nبدان كه شيطان ، از عالم ظلمت و تاريكى است و تاريكى ضدّ نور و فانىكنندهء نور است . چنانچه نور ضدّ تاريكى و از بين برنده آن است و انسان با بدن و نفسش بين دو عالم نور و ظلمت واقع شده . اين قابليّت را دارد كه ظلمت در آن تصرف كند و از سويى ، هر چيزى فطرتا اقتضاى آن را دارد كه با سنخ خود مجاور باشد و هر صاحب شعورى فطرتش اقتضا مىكند به هر چيزى كه احاطه بر آن ممكن است ، احاطه داشته باشد و از همين جهت است كه هر عاقلى مىخواهد به چيزهايى كه نمىداند ، احاطه علمى پيدا كند . از سوى ديگر ، لطيفه سيّاره انسان پرتوى است از عالم نور كه آن تنزّل پيدا كرده و بر نفس حيوان و انسان مىتابد و اين پرتو نورى مادامىكه در انسان باقى است براى شيطان تصرف كامل در او ممكن نيست ، ولى وقتى كه اين نور خاموش شد ، ملك انسان ملك شيطان شده ، هيچ معارضى هم وجود ندارد . وقتى كه اين مطلب محقّق شد ، دانسته مىشود كه عداوت شيطان با انسان ، عداوت ذاتى است و بر هر كسى كه از اين لطيفه نورى در او باقى باشد ، دشمنى شيطان ظاهر است .\r\n\r\n[ سوره البقرة ( 2 ) : آيه 169 
  ]\r\nإِنَّما يَأْمُرُكُمْ بِالسُّوءِ وَ الْفَحْشاءِ وَ أَنْ تَقُولُوا عَلَى اللَّهِ ما لا تَعْلَمُونَ ( 169 )\r\n\r\nترجمه :\r\n( 2 / 169 )\r\nاين دشمن است كه به شما دستور بدكارى و زشتى مىدهد و بر آن مىگمارد تا به خدا سخنانى از روى نادانى نسبت دهيد .\r\n\r\nتفسير :\r\n « إِنَّما يَأْمُرُكُمْ بِالسُّوءِ »  : عبارت ، پاسخ پرسش از حال شيطان با انسان است . و « سوء » هر چيزى است كه شرع و عرف و عقل ، آن را قبيح بشمارد ، ولى مقصود از « سوء » در اينجا ، آن است كه در زشتى و قبح به\r\n\r\n","description":"","footnote":"","page_name":" 329 ","page_number":349},
  {"content":"\r\n\r\nنهايت و آخرين حدّ نرسيده ،  « وَ الْفَحْشاءِ »  آن است كه در قبح و زشتى به نهايت درجه و آخر رسيده باشد .\r\n « وَ أَنْ تَقُولُوا عَلَى اللَّهِ ما لا تَعْلَمُونَ »  : يعنى آنچه را كه حقيقت آن را نمىدانيد ، يا اثر آن را كه مضرّ است يا نافع نمىدانيد ، بگوييد مانند اينكه حركت يا اباحه در چيزى از غذاها و دواها را به خداى تعالى نسبت دهيد ، بدون اينكه ضرر و نفع آن را بدانيد .\r\n\r\nتحقيق در اينكه كسى چيزى را نداند و آن را به خدا نسبت دهد\r\nبنا بر آنچه كه گفتيم ، اگر انسان بداند كه اين دارو بر حسب اسباب طبيعى براى شخص خاصى يا براى عموم مردم ضرر دارد ، در اين صورت هيچ مانعى ندارد كه بگويد اين دارو براى اين شخص يا براى عموم مردم از سوى خدا حرام است . در صورتى كه اين حكم به حرمت به چيزى باز گردد ، كه حرمت آن از جانب شرع ، به ضرورت معلوم شده باشد ، يا اين است كه مىگوييد و بر خدا افترا مىبنديد و چيزى را كه انتساب آن را به خدا نمىدانيد ، بيان مىكنيد . مانند احكام شرعى و اخلاق درونى و روانى و عقايد دينى ( كه باطل است ) .\r\nبايد دانست كه علم به چيزى ، از سه حال بيرون نيست : 1 ) از جانب خداست به سبب وحى ، 2 ) به سبب اتّصال به عالم امر است ، 3 ) به سبب تقليد از صاحب وحى يا صاحب اتّصال است .\r\nصاحب وحى از هوا و هوس سخن نمىگويد ، بلكه از آن وحى كه به او شده ( منظور حضرت رسول صلّى اللّه عليه و آله ) حرف مىزند « 1 » .\r\nصاحب اتّصال كسى است كه به حقيقت امر و آثار آن علم پيدا كرده ، پس او نيز از هوا و هوس حرف نمىزند . از اين رو قرآن كريم\r\n\r\n\r\n","description":"","footnote":"\r\n( 1 ) اشاره به سوره نجم ، آيه 3 و 4 ( و ما ينطق عن الهوى ، ان هو الّا وحى يوحى ) .\r\n","page_name":" 330 ","page_number":350},
  {"content":"\r\n\r\nمىفرمايد : « آيا شك و جدال مىكنيد بر چيزى كه مىبيند ؟ » « 1 » شأن صاحب تقليد تسليم است و مىگويد : همهء آنها از جانب پروردگار ما است . « 2 » غير از اين سه طايفه بر هيچ كس جائز نيست كه در ضرر و نفع اشيا نظر بدهد و به حلال و حرام بودن اشيا حكم كند ، چه گمان در اينجا به جاى علم نمىنشيند ، جز اينكه دليلى بر خروج از اين حكم كلّى باشد كه خداى تعالى فرمود : « گمان از حق بىنياز نمىكند « 3 » » . لذا عامّه كور كه قايل به ظن و رأى و قياس و استحسان هستند ، در مورد خدا چيزى را كه نمىدانند مىگويند و امّا خاصّه ( شيعه ) ، جز تسليم كارى نمىكنند و آنان پيرو صاحب وحى و اتّصال و مقلّد آنان هستند .\r\nبلى اگر آنها نيز از تسليم و تقليد خارج شدند و پيرو رأى و قياس گشتند و بر فتواى بدون اجازه از صاحب اجازه جرأت پيدا كردند ، در اين صورت ، اينان نيز چون همان عامّه كور هستند و با آنان تفاوتى ندارند و اصولا علم در مورد گمان به كار نمىرود تا اينكه كسى ادّعا كند كه گمان كرده كه اين علم است ، چه گمان جز گمان حاصلى ندارد . يقين داشتن به اينكه عمل به ظن جائز است غير از خود يقين داشتن به خود حكم است ، پس نسبت دادن چيزى مبتنى بر گمان و حكم مظنون به خداى تعالى ، نسبت دادن چيزى است كه نمىداند و به آن علم ندارد و اين گونه نسبت و نظر از مذهب شيعه نيست .\r\nو برخى از عامّه تصريح كرده‌اند كه در اين آيه ، از پيروى ظن و گمان در مسائل دينى ممنوع شده است ، و براى كسى كه در آيه كمترين\r\n\r\n\r\n","description":"","footnote":"\r\n( 1 ) سوره نجم ، آيه 12 ( أ فتمارونه على ما يرى ) .\r\n( 2 ) سوره آل عمران ، آيه 7 ( آمنّا كلّ من عند ربّنا ) .\r\n( 3 ) سوره نجم ، آيه 28 ( ان الظّن لا يغنى من الحق شيئا ) .\r\n","page_name":" 331 ","page_number":351},
  {"content":"\r\n\r\nانديشه‌اى نمايد نياز به بيان ديگرى نيست . ولى براى زيادى توضيح ، اندكى از آنچه را كه از معصومان ( ع ) وارد شده ، ياد مىكنيم . پس مىگوييم :\r\nبه امام صادق ( ع ) نسبت داده شده « 1 » ، كه فرمود : از دو خصلت دورى كن كه در آن دو ، آنكه بايد نابود شود ، نابود شده است . اول اينكه از فتوى دادن براى مردم بپرهيز . ديگر اينكه آنچه را كه به آن علم ندارى به دين مبند .\r\nو باز از امام صادق ( ع ) است كه فرمود : من تو را از دو خصلت كه در آن مردان به هلاكت رسيده‌اند ، نهى مىكنم : 1 ) اينكه باطل را به دين خدا نسبت دهى . 2 ) مردم را به چيزى كه به آن علم ندارى فتوى بدهى « 2 » .\r\nو نيز از صادق ( ع ) است كه « 3 » : خداوند بندگانش را به دو آيه از كتابش خاص كرد ، يكى اينكه نگويند مگر آنچه را كه مىدانند ، ديگر اينكه آنچه را كه نمىدانند رد نكنند . خداى تعالى فرموده : آيا از آنان پيمان كتاب گرفته نشده است كه بر خدا نگويند و نسبت ندهند ، مگر حق « 4 » . و نيز فرموده : بلكه تكذيب كردند آنچه را كه به علم آن احاطه ندارند و تأويل آن به آنها نرسيده « 5 » است .\r\nو از امام باقر ( ع ) است « 6 » : كسى كه بدون علم و هدايت به مردم فتوى دهد ، ملايكهء رحمت و ملايكهء عذاب او را لعنت مىكنند و گناه كسانى كه عمل به فتواى او كنند ، به او ملحق مىشوند . و نيز از امام باقر ( ع ) « 7 » ، پرسيده شد كه حق خدا بر بندگان چيست ؟ فرمود : بگويند آنچه را كه مىدانند و توقف كنند در آنجا كه نمىدانند . و از امام صادق ( ع )\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 158 و اصول كافى ، ج 1 ، ص 52 .\r\n( 2 ) اصول كافى ، ج 1 ، ص 52 .\r\n( 3 ) اصول كافى ، ج 1 ، ص 53 .\r\n( 4 ) سوره اعراف ، آيه 169 .\r\n( 5 ) سوره يونس ، آيه 39 .\r\n( 6 ) اصول كافى ، ج 1 ، ص 52 .\r\n( 7 ) اصول كافى ، ج 1 ، ص 53 .\r\n","page_name":" 332 ","page_number":352},
  {"content":"\r\n\r\nاست كه فرمودند « 1 » : رسول خدا صلّى اللّه عليه و آله گفته است ، كسى كه به قياسها عمل كند ، محقّقا هلاك شده و هلاك كرده است . و كسى كه بدون علم به مردم فتوى دهد ، در حالى كه ناسخ را از منسوخ و محكم را از متشابه تميز نمىدهد ، او نيز محقّقا هلاك شده و ديگران را نيز هلاك كرده است .\r\nمانند اين اخبار بسيار زياد است .\r\n\r\n[ سوره البقرة ( 2 ) : آيه 170 
  ]\r\nوَ إِذا قِيلَ لَهُمُ اتَّبِعُوا ما أَنْزَلَ اللَّهُ قالُوا بَلْ نَتَّبِعُ ما أَلْفَيْنا عَلَيْهِ آباءَنا أَ وَ لَوْ كانَ آباؤُهُمْ لا يَعْقِلُونَ شَيْئاً وَ لا يَهْتَدُونَ ( 170 )\r\n\r\nترجمه :\r\n( 2 / 170 )\r\nو چون كفّار را گويند پيروى از شريعت و كتابى كه خدا فرستاده كنيد پاسخ دهند كه ما پيرو كيش پدران خود خواهيم بود آيا بايست آنها تابع پدران باشند در صورتى كه آنها بىعقل و نادان بوده هرگز به حق و راستى هدايت نيافته‌اند .\r\n\r\nتفسير :\r\n « وَ إِذا قِيلَ لَهُمُ »  : عطف است بر جملهء محذوف كه پاسخ پرسش مقدّر است . گويا گفته شده است ، چه كار مىكنند كسانى كه شيطان به آنها امر مىكند ؟ پس جواب مىدهد كه ، تبعيت از شيطان مىكنند . اگر به آنان گفته شود :\r\n « اتَّبِعُوا ما أَنْزَلَ اللَّهُ »  : پيروى از چيزى بكنيد كه خداوند در مورد ولايت على ( ع ) ، فروفرستاده است . البتّه اين معنى وقتى است كه مقصود ، بيان حال منافقان با على ( ع ) باشد .\r\n « قالُوا بَلْ نَتَّبِعُ ما أَلْفَيْنا عَلَيْهِ آباءَنا »  : ( مىگويند بلكه ما از آنچه پدرانمان را يافتيم ، پيروى مىكنيم ) ممكن است عبارت عطف بر جملهء محذوفى باشد كه در آن صورت پاسخى است از پرسشى كه دربارهء حال\r\n\r\n\r\n","description":"","footnote":"\r\n( 1 ) اصول كافى ، ج 1 ، ص 158 .\r\n","page_name":" 333 ","page_number":353},
  {"content":"\r\n\r\nبدى و زشتى شده ، طبق تأويلى كه گفتيم ، يا نسبت دادن چيزى به خدا باشد .\r\n « أَ وَ لَوْ كانَ آباؤُهُمْ لا يَعْقِلُونَ شَيْئاً »  : ( اگر چه پدرانشان چيزى را به خرد درنيابند ) اين آيه مربوط به انكار و سرزنش تقليد از كسى است كه انسان او را نمىشناسد و حالش را نمىداند كه آيا او از اهل تحقيق و علم است كه خداوند آنان را به سبب علمشان از ديگران بىنياز كرده ، يا از تقليدكنندگان خردمندانى است كه تقليد از آنان زشت شمرده نمىشود .\r\nزيرا كه مقلّدان آنان ، تبعيّت از عاقل نموده‌اند و اينكه خداى تعالى مىفرمايد :  « وَ لا يَهْتَدُونَ »  ، هدايت نمىشوند ، بر اين دلالت دارد كه آنان از سوى عقل هدايت نيافته‌اند . اين آيه بيان حال مردم از هر مذهبى است كه همهء عموم جز افراد نادر و اندك ، به زبان حال فرياد مىكنند كه : ما نمىتوانيم آنچه را پدرانمان را بر آن يافتيم ، ترك كنيم . چون تكيه‌گاه و اطمينان آنان تقليد بر چيزى است كه از پدران و نزديكان و كسانى كه آنها را از بچگى عالم دانسته‌اند ، ديده‌اند . بدون اينكه روش خاصّى اعمال كنند و عالم را از غير عالم تميز دهند . چه خوب گفته‌اند :\r\n خلق را تقليدشان بر باد داد * اى دو صد لعنت بر اين تقليد باد \r\n\r\n[ سوره البقرة ( 2 ) : آيه 171 
  ]\r\nوَ مَثَلُ الَّذِينَ كَفَرُوا كَمَثَلِ الَّذِي يَنْعِقُ بِما لا يَسْمَعُ إِلاَّ دُعاءً وَ نِداءً صُمٌّ بُكْمٌ عُمْيٌ فَهُمْ لا يَعْقِلُونَ ( 171 )\r\n\r\nترجمه :\r\n( 2 / 171 )\r\nو مثل كافران در شنيدن سخن انبيا و درك نكردن معناى آن ، چون حيوانى است كه آوازش كنند . از آن آواز معنايى درك نكرده ، جز صدايى نشنود و كفّار هم از شنيدن و گفتن و ديدن حق ، كر و لال و كورند ، زيرا عقل خود را به كار نمىبندند .\r\n\r\n","description":"","footnote":"","page_name":" 334 ","page_number":354},
  {"content":"\r\n\r\n\r\nتفسير :\r\n « وَ مَثَلُ الَّذِينَ كَفَرُوا »  : عطف است بر جملهء  « إِذا قِيلَ »  تا آخر آيه و اينكه در اينجا اسم ظاهر را به جاى ضمير آورده از آن جهت است كه اشاره به اين داشته باشد كه هر كس چنين پاسخى بدهد ( يعنى صرفا از آبا و اجداد تقليد كند ) ، كافر است . ممكن است جمله حال باشد و معنى آيه در اين صورت چنين است ، كه آنها گفتند : ما پيرو چيزى هستيم كه از پدران و گذشتگان يافته‌ايم ، حال آنكه آنان يا پدرانشان مانند چهارپايان هستند ، در اينكه زيركى و هوشيارى و فهم ندارند .\r\n « كَمَثَلِ الَّذِي يَنْعِقُ بِما لا يَسْمَعُ إِلَّا دُعاءً وَ نِداءً »  : نعق بر وزن منع و ضرب كه مصدر آن نعقا و نعيقا و نعاقا است . يعنى به گوسفندان صدا زد و معنى آيه چنين است : مثل و مانند اينان كه چنين گفتند يا مثل پدرانشان در عدم قصد معنى از كلماتى كه مىگويند ، مانند و مثل كسى است كه چهارپايان را صدا مىكند و آنها را مىراند و در اينكه او هم از الفاظ قصد معنى نكرده ، منظورى جز صدا زدن و راندن و منع كردن ندارد . يا معنى آيه چنين است : مثل اين گويندگان يا پدرانشان ، در نفهميدن معنى كلمات ديگران ، مثل چهارپايانى است كه از الفاظ چيزى جز صدا زدن و زجر نمودن نمىفهمد . مقصود اين است مثل كسانى كه به دلالت على كافر شدند ، در دعوت توبه ولايت على ، مثل چهارپايانى است كه چيزى جز خواندن و صدا زدن نمىفهمند .\r\nو از امام باقر ( ع ) روايت شده كه فرمودند : معنى آيه اين است كه حيوانات را صدا مىكند ، و آن حيوانات تنها صدا مىشنوند .\r\nدر تشبيهات مركب لازم نيست كه تشبيه بين اجزاى دو طرف درست باشد ، تا چه رسد به اينكه در ترتيب نيز با هم تطابق داشته باشند .\r\n « صُمٌّ بُكْمٌ عُمْيٌ »  : بيان اين سه كلمه در اول سوره گذشت .\r\n « فَهُمْ لا يَعْقِلُونَ »  : يعنى آنان تعقّل نمىتوانند بكنند ، زيرا كه به مقام\r\n\r\n","description":"","footnote":"","page_name":" 335 ","page_number":355},
  {"content":"\r\n\r\nادراكهاى حيوانى تنزّل كرده ، روزنه‌هاى عقلشان بسته شده است .\r\n\r\n[ سوره البقرة ( 2 ) : آيه 172 
  ]\r\nيا أَيُّهَا الَّذِينَ آمَنُوا كُلُوا مِنْ طَيِّباتِ ما رَزَقْناكُمْ وَ اشْكُرُوا لِلَّهِ إِنْ كُنْتُمْ إِيَّاهُ تَعْبُدُونَ ( 172 )\r\n\r\nترجمه :\r\n( 2 / 172 )\r\nاى اهل ايمان ! روزى حلال و پاكيزه‌اى كه ما نصيب شما كرده‌ايم ، بخوريد و شكر خداى را به جاى آريد و تنها سپاس او را گوييد ، اگر شما تنها خدا را مىپرستيد .\r\n\r\nتفسير :\r\n « يا أَيُّهَا الَّذِينَ آمَنُوا كُلُوا مِنْ طَيِّباتِ ما رَزَقْناكُمْ »  : پس از آنكه در آيهء پيش همهء مردم را مورد ندا و خطاب قرار داد . در اين آيهء خاصّ ، مؤمنان را براى بزرگداشت و احترام آنان ندا فرمود . گويا كه نداى مردم ، مقدّمهء نداى مؤمنان قرار گرفته و لذا روش امر به خوردن را نيز تغيير داد و نسبت رزق را در اينجا به خود داد و بر مؤمنان واقع كرد ، گويا كه مقصود از ايجاد خوردنى ، مؤمنان هستند . مقدّم داشتن صفت « طيّبات » بر « رزقناكم » و امر به خوردن ، در اينجا افادهء وجوب يا استحباب مىكند ، چون جملهء « رزقناكم » مفيد اباحه است به خلاف ساير مردم كه از امر آنان به خوردن جز مباح بودن آن ، چيزى استفاده نمىشود . همچنين ، در اينجا پس از امر به خوردن ، ترغيب به شكرگزارى و سپاس كرده تا اشاره باشد كه مؤمنان ، نيازى به تحذير و ترسانيدن ندارند و راهى براى وسوسهء شيطان در آنان نيست . و آوردن شرط تهييجى پس از امر به شكر و تعيين محرّمات ، براى اين است كه نياز به بر حذر داشتن از محرّمات نيست ، تنها به اين نياز است كه محرّمات و آنچه كه بايد از آن پرهيز كرد ، معلوم باشد .\r\n « وَ اشْكُرُوا لِلَّهِ »  : مقصود از شكر در اينجا ، صرف كردن نعمت در راه درست آن است . از آن جهت كه توجّه به نعمت‌دهنده و انعام در مورد\r\n\r\n","description":"","footnote":"","page_name":" 336 ","page_number":356},
  {"content":"\r\n\r\nنعمت ، از جمله « رزقناكم » استفاده مىشود . بنابراين ، از تكلّم به غيبت التفات فرمود . گويا كه خداى تعالى مىخواهد بگويد : پس از ملاحظهء انعام ما در نعمت شايسته است به چيزى كه نعمت به خاطر آن خلق شده ، توجه شود و اين معنى به سبب رو برتافتن مردم از حضور و توجّه به آن چيزى از نعمت است كه به خاطر آن آفريده شده ، حاصل مىشود .\r\n( چون مردم به نعمت و نعمت‌دهنده توجّه نداشته و ازآن‌رو بر تافته‌اند ، امر به شكرگزارى مىشود ) .\r\n « إِنْ كُنْتُمْ إِيَّاهُ تَعْبُدُونَ »  : شرط تهييجى است و تنبيه است بر اينكه شايسته است عبادت مؤمن منحصر بر معبودش باشد و در عبادتش به غير معبود نظر نكند . از قبيل رضايت ، نزديكى ، بهشت ، خلاصى از آتش و غرضهاى مباح ديگر و نيز غرضهاى فاسد حرام ، از قبيل ريا ، نيك نامى ، منصب و مقام ، محبوب شدن بين مردم و غير اين‌ها را در نظر نگيرد . پس بايد منحصر بودن عبادت مؤمن در معبودش ، يك امر مسلّم و استثناناپذير باشد .\r\n\r\n[ سوره البقرة ( 2 ) : آيه 173 
  ]\r\nإِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ بِهِ لِغَيْرِ اللَّهِ فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ إِنَّ اللَّهَ غَفُورٌ رَحِيمٌ ( 173 )\r\n\r\nترجمه :\r\n( 2 / 173 )\r\nبه تحقيق حرام گردانيد خدا بر شما مردار و خون و گوشت خوك را و هر چه را كه به اسم غير خدا كشته باشند . پس هر كس به خوردن آنها نيازمند شود ، در صورتى كه به آن تمايل نداشته ، از اندازه سدّ رمق نيز تجاوز نكند ، گناهى بر او نخواهد بود كه به قدر نياز صرف كند ، محققا خدا آمرزنده و مهربان است .\r\n\r\nتفسير :\r\n « إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ »  : ( تنها و منحصرا خداوند بر شما مرده و خون و گوشت خوك را حرام نمود ) اينكه حرام\r\n\r\n","description":"","footnote":"","page_name":" 337 ","page_number":357},
  {"content":"\r\n\r\nبودن را منحصر به مرده و . . . نموده ، در اينجا امرى نسبى است . يعنى آنچه كه شما با هوا و هوسهايتان بر خود حرام كرده‌ايد ، حرام نيست .\r\nپس حرمت چيزهايى كه در آيه ياد شده ، در مقابل محرّماتى است كه در جاهليت بوده ، نه اينكه حرامهاى الهى منحصر در همين موارد ياد شده ، باشد . در جاهليت ، بحيره « 1 » ، سائبه « 2 » ، وصيله « 3 » ، حام « 4 » ، و غير اين‌ها را حرام مىدانستند كه نهى از جانب خدا در اين امور وارد نشده است .\r\n « وَ ما أُهِلَّ بِهِ لِغَيْرِ اللَّهِ »  : و آنچه كه براى غير خدا صدا بلند شود ، يعنى آنچه كه اسم غير خدا بر آن ياد شود و قول خداى تعالى : « از چيزى كه اسم خدا بر آن بروده نشده ، نخوريد » اعمّ است از جايى كه نام غير خدا بر آن برده شود . پس تخصيص در اينجا به آنجايى كه نام غير خدا بر آن برده شود ، يا به جهت اهميّت دادن به حرام بودن اين قسم است ، از باب اينكه اين مورد شديدتر از آنجايى است كه اصلا نام برده نشده يا از آن جهت است كه ياد نكردن نام خدا از يادآورى نام غير خدا جدا نيست .\r\nزيرا وقتى كه در واقع و نفس امر خدا را فرمان نبرد ، قهرا فرمان شيطان را برده است و هنگامى كه به ياد خدا و ياد او مشغول نباشد ، به ياد شيطان مىپردازد ، زيرا نفس هيچ‌گاه خالى از يك نوع فرمان بردن و به ذكر آوردن نيست .\r\nتفسير آيه ، به كشته‌اى كه نام غير خدا بر آن ياد شده ، بيان تنزيل آيه است . و مخفى نماند بر كسى كه در طريق تأويل آيات بينايى و آگاهى اجمالى دارد . در مىيابد كه  « ما أُهِلَّ بِهِ »  عموميّت دارد و شامل هر چيزى\r\n\r\n\r\n","description":"","footnote":"\r\n( 1 ) ماده شتر يا گوسفندى است كه در جاهليت هرگاه ده شكم مىزاييد ، گوش او را مىشكافتند ، آزاد مىگذاردند تا بچرد و ذبح آن را حرام مىدانستند .\r\n( 2 ) شترى كه اولاد اولاد خرد را دريابد .\r\n( 3 ) گوسفندى كه دو بار ، دو ماده در پى يكديگر زايد .\r\n( 4 ) شترى كه نسل دهم را ببيند و پير شود و كسى سوار آن نشود .\r\n","page_name":" 338 ","page_number":358},
  {"content":"\r\n\r\nاست كه در اختيار انسان و زير دست او است ، و همچنين ، شامل هر فعلى از افعال قواى انسانى مىشود و معنى آيه اين است كه : چيزى را نگيريد و نخوريد و با آن نكاح نكنيد ، مگر با نام خدا و هيچ كار كوچك يا بزرگ را كه نام غير خدا بر آن برده شده ، يا نام خدا بر آن برده نشده ، انجام ندهيد . و آيه تفسير شده است به جايى كه نام خدا ياد شده يا نام غير خدا برده شده است ، ولى غير خدا منظور بوده ، يعنى آنچه كه ذبح شده است ، به خاطر بتها يا غير از بتها ، از چيزهايى باشد كه براى عبادت گذاشته‌اند .\r\n « فَمَنِ اضْطُرَّ »  : يعنى كسى كه مجبور به استفاده از اين محرّمات باشد .\r\n « غَيْرَ باغٍ وَ لا عادٍ »  : « باغ » از بغيه ، به معنى خواستن ، يا از بغى به معنى فجور و زنا ، يا از بغى به معنى تكبّر است . و در خبر ، به كسى كه براى سرگرمى به شكار پردازد ، به طلب‌كنندهء لذّت و به كسى كه نافرمانى ورزيده و بر امام خروج كرده « 1 » ، تفسير شده است . و نيز ، به كسى كه از حق خود تجاوز نمايد باغى گويند ، خواه تجاوز از حدّ در امامت باشد كه قايل به امامت امام باطلى باشد ، يا امام باطل را با امام حق شريك كند ، يا در امام حق غلو كند به اينكه دربارهء امام چيزى بگويد و معتقد باشد كه خود امام آن را نگفته است . خواه تجاوز از حدّ در ساير حقوق الهى و حقوق خلق بوده باشد ، خواه تجاوز از حدّ در همهء افعال و كارهايى باشد كه از قواى مدركه و قواى عمل‌كننده صادر مىشود ، زيرا كه افراط و تفريط در همهء اين‌ها تجاوز از حدّ به حساب مىآيد و هر يك از اين معانى ، در اخبار تفسير شده است .\r\n « فَلا إِثْمَ عَلَيْهِ »  : يعنى در خوردن از اين چيزهايى كه ياد شد ، بر او گناهى نيست .\r\n\r\n\r\n","description":"","footnote":"\r\n( 1 ) تفسير صافى ، جلد 1 ، ص 159 به نقل از كافى از قول امام صادق ( ع ) .\r\n","page_name":" 339 ","page_number":359},
  {"content":"\r\n\r\n « إِنَّ اللَّهَ غَفُورٌ »  : يعنى خداوند عيب و نقصهاى شما را مىپوشاند .\r\n « رَحِيمٌ »  : يعنى به شما رحم مىكند و در حالت ناچارى كه در تنگنا قرار گرفته باشيد ، اذن ارتكاب در محرّمات را مىدهد . از امام صادق ( ع ) است « 1 » : كسى كه مضطرّ به خوردن مردار و خون و گوشت خوك شود و از اين‌ها نخورد تا بميرد ، او كافر است .\r\n\r\n[ سوره البقرة ( 2 ) : آيه 174 
  ]\r\nإِنَّ الَّذِينَ يَكْتُمُونَ ما أَنْزَلَ اللَّهُ مِنَ الْكِتابِ وَ يَشْتَرُونَ بِهِ ثَمَناً قَلِيلاً أُولئِكَ ما يَأْكُلُونَ فِي بُطُونِهِمْ إِلاَّ النَّارَ وَ لا يُكَلِّمُهُمُ اللَّهُ يَوْمَ الْقِيامَةِ وَ لا يُزَكِّيهِمْ وَ لَهُمْ عَذابٌ أَلِيمٌ ( 174 )\r\n\r\nترجمه :\r\nآنان كه پنهان داشتند آياتى از كتاب آسمانى را كه خدا دربارهء بعثت محمّد صلّى اللّه عليه و آله فرستاده بود و آن را به بهاى اندك فروختند ، جز آتش دوزخ نصيب آنان نباشد ، و در قيامت ، خدا از خشم با آنها سخن نگويد و از پليدى عصيان پاك نگرداند و هم آنان را در قيامت عذابى دردناك خواهد بود .\r\n\r\nتفسير :\r\n « إِنَّ الَّذِينَ يَكْتُمُونَ ما أَنْزَلَ اللَّهُ مِنَ الْكِتابِ »  : ( آنان كه آنچه خدا از كتاب فروفرستاده‌بود پنهان مىدارند ) ، يا مقصود منافقان امّت است كه كتاب فضائل و مناقب على ( ع ) را پنهان داشتند و عيب و نقص احزاب خودشان را حذف كردند ، از اين رو ، فعل را به صورت مضارع « يكتمون » آورده ، تا اخبار از آينده باشد . يا مقصود اعمّ از اهل كتاب و منافقان امّت است .\r\nو جملهء « من الكتاب » صله « أنزل » است ، يعنى آنچه كه خداوند از لوح محفوظ يا مقام نبوّت نازل فرمود . منظور نازل كردن از مقام قلب به\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 159 ، به نقل از الفقيه و نور الثّقلين ، ج 1 ، ص 130 .\r\n","page_name":" 340 ","page_number":360},
  {"content":"\r\n\r\nمقام صدر و طبع است « 1 » و ممكن است جمله حال باشد از « ما انزل اللّه » و « من » براى تبعيض است ، بنا بر آنكه مقصود از كتاب ، كتاب تدوينى يا اعم از كتاب تدوينى و احكام نبوّت باشد .\r\n « وَ يَشْتَرُونَ بِهِ ثَمَناً قَلِيلًا »  : ( و آن را به بهاى اندك مىفروشند ) بيان مفصّلى در مورد فروختن و تبديل آيات خدا به قيمت اندك در اوّل سوره در آيه  « وَ لا تَشْتَرُوا بِآياتِي ثَمَناً قَلِيلًا »  گذشت .\r\n « أُولئِكَ ما يَأْكُلُونَ »  : آنان آنچه كه به‌وسيله خوردن داخل شكم خود مىكنند ، مقصود عوضهايى است كه در مقابل آنچه كه نازل شده مىگيرند .\r\n « فِي بُطُونِهِمْ إِلَّا النَّارَ »  : ( در درونشان جز آتش نخواهد بود ) اين عبارت و مانند آن ، در كتاب خدا چند بار تكرار شده و همهء آنها مبنى بر تضمين « 2 » است .\r\n « وَ لا يُكَلِّمُهُمُ اللَّهُ يَوْمَ الْقِيامَةِ »  : كنايه از اين است كه خداوند تعالى به جهت شدت غضب به آنها اعتنا نكرده ، با آنان سخن نمىگويد .\r\n « وَ لا يُزَكِّيهِمْ »  : يعنى آنان را پاكيزه نمىكند و مدح به پاكيزه بودن دربارهء آنها نمىنمايد يا اينكه به آنان انعام نمىدارد . كلمهء « يزكّيهم » از « زكى الرّجل » يعنى صالح و متنعّم ، گرفته شده است .\r\n « وَ لَهُمْ عَذابٌ أَلِيمٌ »  : براى آنان عذابى دردناك است .\r\n\r\n[ سوره البقرة ( 2 ) : آيه 175 
  ]\r\nأُولئِكَ الَّذِينَ اشْتَرَوُا الضَّلالَةَ بِالْهُدى وَ الْعَذابَ بِالْمَغْفِرَةِ فَما أَصْبَرَهُمْ عَلَى النَّارِ ( 175 )\r\n\r\n\r\n","description":"","footnote":"\r\n( 1 ) عوالم درونى را هفت قسم دانسته‌اند كه توقّف در هر كدام را مقام گويند ، كه به ترتيب از پايين به بالا عبارتند از : طبع ، نفس صدر ، قلب ، روح ، سرّ ، خفى و اخفى ، نزول عبارت از ورود حقايق از عالم برتر به پايين‌تر ، مثلا از قلب به صدر و سپس از صدر به طبع .\r\n( 2 ) تضمين : فعلى كه متضمّن معنى فعل ديگرى است ، كه در اينجا خوردن آتش متضمّن فعل خريدن كتاب به بهاى اندك است .\r\n","page_name":" 341 ","page_number":361},
  {"content":"\r\n\r\n\r\nترجمه :\r\nآنها همان گروه‌اند كه ضلالت و گمراهى را به جاى لطف و هدايت و عذاب خدا را به جاى آمرزش و رحمت ، برگزيدند وه كه چه قدر بر آتش جهنّم سخت جان و پرطاقت‌اند !\r\n\r\nتفسير :\r\n « أُولئِكَ الَّذِينَ اشْتَرَوُا الضَّلالَةَ بِالْهُدى »  : تبديل كردند ضلالتى را كه ملك شيطان است با هدايت كه در دنيا مالك آن بودند .\r\n « وَ الْعَذابَ بِالْمَغْفِرَةِ »  : و در آخرت ، عذاب را با مغفرت عوض كردند .\r\n « فَما أَصْبَرَهُمْ عَلَى النَّارِ »  : يعنى چه چيز آنها را بر كارى كه موجب دخول در آتش و بقاى در آن است ، واداشت . اين جمله تعبيرى است به لزوم چيزى كه لازمه آن است ، لذا اخبار در تفسير آن مختلف است و مفسران نيز در بيان آن اختلاف دارند .\r\n\r\n[ سوره البقرة ( 2 ) : آيه 176 
  ]\r\nذلِكَ بِأَنَّ اللَّهَ نَزَّلَ الْكِتابَ بِالْحَقِّ وَ إِنَّ الَّذِينَ اخْتَلَفُوا فِي الْكِتابِ لَفِي شِقاقٍ بَعِيدٍ ( 176 )\r\n\r\nترجمه :\r\n( 2 / 176 )\r\nحق اين است كه خدا كتاب آسمانى را به راستى فرستاد و كسانى كه در آن اختلاف ورزيدند ، در خلافى دور از حق خواهند بود .\r\n\r\nتفسير :\r\n « ذلِكَ »  : يعنى آن حكم كه براى كتمان‌كنندگان منزلات ( آنچه كه خداوند فروفرستاده است ) ياد شد ، از قبيل داخل شدن در آتش ، سخن نگفتن خدا با آنان ، پاكيزه نكردن آنها ، ثبوت عذاب دردناك ، تبديل كردن هدايت با گمراهى و عذاب با مغفرت .\r\n « بِأَنَّ اللَّهَ »  : يعنى به سبب اينكه خداوند كتاب را به حق نازل نموده ، جمله « بأنّ اللّه » خبر « ذلك » است و نيازى به تقدير مبتدا يا خبر يا فعل\r\n\r\n","description":"","footnote":"","page_name":" 342 ","page_number":362},
  {"content":"\r\n\r\nناصب ( فعلى كه موجب نصب شود ) نيست .\r\n « نَزَّلَ الْكِتابَ بِالْحَقِّ »  : يعنى به سبب حقّى كه كتاب با آن خلق شده است و آن مشيّت و ارادهء الهى است كه همهء چيزها به وسيلهء آن آفريده مىشوند . يا اينكه كتاب متلبّس به حق و موصوف به حق است . يا كتاب با حق و همراه آن است . پس كسى كه كتاب را پنهان مىكند ، در حقيقت حق را كتمان كرده است و مستحق چيزهايى مىشود كه ياد شد و مقصود از كتاب ، احكام نبوّت و تورات و انجيل و قرآن است كه صورت اين احكام هستند .\r\n « وَ إِنَّ الَّذِينَ اخْتَلَفُوا »  : عطف است بر  « إِنَّ الَّذِينَ يَكْتُمُونَ »  و اختلاف ضدّ اتّفاق است يا به معنى تردّد است . پس معنى آيه بنا بر نظر اوّل اين است كه كسانى كه با تو اختلاف دارند ، يا كسانى كه اختلاف بين آنها واقع شد . و بنا بر نظر دوّم ، معنى آيه اين است كه : كسانى كه دودلى نمودند .\r\n « فِي الْكِتابِ »  : براى استنباط احكام شرعى و براى اينكه قياس كنند آنچه را كه در آن نيست با آنچه كه در آن مىيابند و مراد به كتاب ، احكام نبوّت است كه تورات و انجيل و قرآن صورت آنها هستند .\r\n « لَفِي شِقاقٍ »  : « لفى » ظرف از « كم » است يا از « اللّه » .\r\n « بَعِيدٍ »  : يعنى در عناد و دشمنى با شما هستند ( پس به علت دشمنى در خلاف شما هستند ) .\r\nبدان كه هر كس تسليم و فرمانبردار نبىّ يا وصىّ باشد ، ديگر با امثال خودش در هيچ حكمى از احكام مخالفت نمىتواند داشته باشد ، زيرا از خودش در چيزى رأى مستقلّى ندارد ، بلكه او فرمانبردار و مطيع غير خودش است . به خلاف كسى كه مطيع نبىّ و يا وصىّ نباشد كه در اين صورت ، شيطان حتما بر او مسلّط مىشود ، مگر اينكه آن شخص در حكم مطيع باشد و كسى كه شيطان بر او مسلّط شد ، نمىتواند توافق حاصل كند ، زيرا كار او هميشه نگرانى و عدم ثبات در آرا است و\r\n\r\n","description":"","footnote":"","page_name":" 343 ","page_number":363},
  {"content":"\r\n\r\nهمواره در اختلاف و عناد با همهء مردم است .\r\nبنابراين ، مؤمنان حتّى اگر احكامشان نيز مختلف باشد ، با هم در توافق و رفق و اتّحاد به سر مىبرند و غير مؤمنان اگر چه در احكام متوافق باشند ، ولى با هم در تخالف و عناد به سر مىبرند و از عناد هيچ وقت خارج نمىشوند . آنچه كه از اختلاف برخى از اصحاب ائمه با بعضى ديگر نقل شده است ، منافاتى با توافق آنها با همهء مردم ندارد ، زيرا مخالفتى كه در آنها ظاهر مىشود ، از آن بابت است كه در طرف مقابل آنها مخالفت ظاهر شده ، و اين امر مستلزم ظهور مخالفت از سوى آنان است .\r\n\r\n[ سوره البقرة ( 2 ) : آيه 177 
  ]\r\nلَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَ الْمَغْرِبِ وَ لكِنَّ الْبِرَّ مَنْ آمَنَ بِاللَّهِ وَ الْيَوْمِ الْآخِرِ وَ الْمَلائِكَةِ وَ الْكِتابِ وَ النَّبِيِّينَ وَ آتَى الْمالَ عَلى حُبِّهِ ذَوِي الْقُرْبى وَ الْيَتامى وَ الْمَساكِينَ وَ ابْنَ السَّبِيلِ وَ السَّائِلِينَ وَ فِي الرِّقابِ وَ أَقامَ الصَّلاةَ وَ آتَى الزَّكاةَ وَ الْمُوفُونَ بِعَهْدِهِمْ إِذا عاهَدُوا وَ الصَّابِرِينَ فِي الْبَأْساءِ وَ الضَّرَّاءِ وَ حِينَ الْبَأْسِ أُولئِكَ الَّذِينَ صَدَقُوا وَ أُولئِكَ هُمُ الْمُتَّقُونَ ( 177 )\r\n\r\nترجمه :\r\nنيكوكارى به آن نيست كه روى به جانب مشرق يا مغرب كنيد . ليكن نيكوكار كسى است كه به خداى عالم و روز قيامت و فرشتگان و كتاب آسمانى و پيامبران ايمان آورد و دارايى خود را در راه دوستى خدا به خويشان و يتيمان و فقرا و رهگذران و گدايان بدهد ، و هم در آزاد كردن بندگان صرف كند و نماز به پا دارد و زكات مال به مستحق برساند و با هر كه عهد بسته به موقع وفا كند و در كارزار و سختيها صبور و شكيبا باشد و به وقت رنج و تعب صبر پيشه كند . كسانى كه به اين اوصاف‌اند آنها به حقيقت راستگويان عالم و پرهيزكاران‌اند .\r\n\r\nتفسير :\r\n « لَيْسَ الْبِرَّ »  : كلام مستأنفى است براى ظاهر كردن حكمى ديگر ، يا\r\n\r\n","description":"","footnote":"","page_name":" 344 ","page_number":364},
  {"content":"\r\n\r\nپاسخ پرسشى است كه از آيهء قبل ناشى مىشود و گويا كه گفته شده :\r\nچگونه است حال ما كه در قبله اختلاف كرديم ، گاهى به سوى بيت المقدّس نماز خوانديم و گاهى به سوى مكّه ، در حالى كه مسئله قبله از كتاب است ، پس فرمود :\r\n « لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَ الْمَغْرِبِ »  : نيكوكارى و اطاعت آن نيست كه رو به جانب مشرق و مغرب كنيد . البته اختلاف در عمل از جهت تسليم به امر خداوند شدن ، اتفاق در عقيده و در گفتار است ، به خلاف آنجايى كه اختلاف از رأيهاى مختلف حاصل شود .\r\n « الْبِرَّ »  با كسر باء مصدر است ، به معنى صله و خير و توسعه در احسان و صدق و طاعت ، و آن ضدّ عقوق ( آزردن ) است و فعل آن از باب « علم » و « ضرب » است .\r\nاين آيه ردّ كسانى از اهل كتاب است كه پس از تغيير قبلهء مسلمانان به سوى كعبه ، در مسئله قبله ژرف‌انديشى كردند و به انديشه فرورفتند و همچنين ردّ مسلمانانى است كه پس از تغيير قبله ، در مسئله به ژرف‌انديشى پرداختند . « 1 » از امام سجّاد ( ع ) ، روايت شده كه فرمود « 2 » : يهود گفتند ما بر قبلهء خودمان نمازهاى زيادى خوانديم ، در بين ما كسانى هستند كه شب‌زنده‌دارى كرده و به سوى آن قبله نماز خوانده‌اند و آن قبلهء موسى است كه ما را به توجّه به آن امر كرده است و نصارى گفتند : ما به اين قبلهء خودمان نمازهاى زيادى خوانديم و در بين ما كسانى هستند كه شب را بيدار مانده ، به سوى آن قبله نماز خوانده‌اند و آن قبله‌اى است كه عيسى به آن امر كرده است و هر يك از دو دسته گفتند : آيا مىبينيد پروردگار ما\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 160 ( منظور خوض در امرى الهى با توجيه مادّى و عقل جزئى است ) .\r\n( 2 ) تفسير صافى ، جلد 1 ، ص 160 .\r\n","page_name":" 345 ","page_number":365},
  {"content":"\r\n\r\nرا كه عملهاى ما را باطل مىكند . اين عملهاى زياد و نمازهاى ما را كه به سوى بيت المقدّس خوانديم ، زيرا ما تابع هواى نفس محمّد و برادرش كه نيستيم . در اينجا بود كه خداى تعالى آيه نازل نمود و فرمود : يا محمّد ! بگو اى گروه نصارى و يهود ، آن نيكى و طاعتى كه به وسيلهء آن به بهشت مىرسيد و استحقاق غفران پيدا مىكنيد ، اين نيست كه رو به سوى مشرق آوريد يا به مغرب توجّه كنيد ، در حالى كه شما اى يهود و نصارى مخالف امر خداييد و به ولىّ خدا كينه مىورزيد . « 1 »  « وَ لكِنَّ الْبِرَّ مَنْ آمَنَ »  : حمل كردن اسم ذات بر اسم معنى ، مانند حمل كردن معنى بر ذات ، نياز به تصرّف در كلام دارد و اين تصرف به صورت تقدير گرفتن مضاف « 2 » در اول يا در دوّمى است ، يا اينكه « برّ » مصدر را به معنى « بارّ » اسم فاعل بگيريم ، يا اينكه ادّعاى اتحاد بين معنى و ذات بكنيم . اين ادّعا ، از جهت مبالغه در اتّصاف ذات به معنى ، تحقّق مىپذيرد .\r\n « بِاللَّهِ »  : نيكى عبارت است از ايمان و اذعان به خدا و تسليم به او و اين معنى همان روح عمل است ، نه صورت عمل و نه جهتى كه در آن اعتبار شود .\r\n « وَ الْيَوْمِ الْآخِرِ »  : يعنى اقرار به مبدأ و معاد .\r\n « وَ الْمَلائِكَةِ وَ الْكِتابِ وَ النَّبِيِّينَ »  : منظور از كتاب همان شريعت الهى است ( دربارهء فرشتگان و پيامبران كه پيش از اين توضيح داده شد ) .\r\n « وَ آتَى الْمالَ عَلى حُبِّهِ »  : ( و دادن مال با وجود دوست داشتن آن ) كه حبّ در اينجا ، شامل دوستى خدا يا دوستى مال يا دوستى انفاق به فقير مىشود و بر هر سه تقدير جائز است كه ضمير مجرور فاعل باشد\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 160 .\r\n( 2 ) مضاف در عبارت به صورت تقدير است .\r\n","page_name":" 346 ","page_number":366},
  {"content":"\r\n\r\nكه به « من آمن » بازگردد و يكى از اين سه تقدير مفعول مقدّر باشد . و ممكن است كه ضمير مجرور ، مفعول باشد و به يكى از اين سه تقدير بازگردد و فاعل محذوف باشد . و ممكن است فاعل باشد و به خدا بازگردد .\r\n « ذَوِي الْقُرْبى »  : يعنى خويشان كسى كه ايمان آورده يا خويشان نبى صلّى اللّه عليه و آله ، يعنى از مال خودش از باب استحباب يا از باب خمس واجب به خويشان بدهد . و اما زكات واجب ، پس از اين ذكر مىشود .\r\n « وَ الْيَتامى »  : عطف است بر « قربى » بنابراين كه دادن صدقات مستحبّى به يتيمان خودى ( يتيمانى كه ذوى القربى نيز باشند ) جائز نباشد يا اينكه بر عامل تقديرى « كون المال من الحقوق الواجبة » ، ( مال از حقوق واجب باشد ) عطف شده ، يا عطف بر « ذوى القربى » است و لفظ « يتامى » جمع « يتمان » به معنى يتيم است و « يتيم » از باب ضرب و علم ( يتم ، يتم ) به معنى چيزى است كه تك و تنها باشد و مانند نداشته باشد ( مثل درّ يتيم ، يعنى گوهر يكتا و بىنظير ) ، و در انسانها به معنى فقدان پدر و در ساير حيوانات به معنى فقدان مادر است ، در صورتى كه به حدّ بلوغ نرسيده باشند .\r\n « وَ الْمَساكِينَ »  : مسكين كسى است كه حالش از فقير بدتر باشد . اين معنى در جايى است كه با هم استعمال شوند . اما وقتى جدا شدند و با هم ياد نشدند ، هر يك از دو لغت به هر دو معنى آمده است .\r\n « وَ ابْنَ السَّبِيلِ »  : يعنى مسافرى كه خرجى او تمام شده ، اگر از خويشان پيامبر باشد از خمس به او داده مىشود و اگر غير آن باشد ، از مطلق مال ابن السّبيل . از اين رو ، گفته مىشود كه اعراب هر كسى را كه كارى انجام داده و مباشرت به انجام كارى مىكند ، پدر و پسر آن كار مىنامند .\r\n « وَ السَّائِلِينَ »  : يعنى كسانى كه نسبت به خواستن صريح عفّت مىورزند و سؤالشان را ضمن اظهار حال و به طور كنايه مطرح مىكنند ، اين نوع خواستن ، به آن جهت است كه منافاتى با دادن حقوق واجب به\r\n\r\n","description":"","footnote":"","page_name":" 347 ","page_number":367},
  {"content":"\r\n\r\nسائل نداشته باشد . بنابراين كه دادن حقوق واجب به كسى كه دست باز كرده و سؤال مىكند ، جائز نباشد . و اگر دادن مال به صورت استحباب مراد باشد ، آن وقت مقصود از « سائلان » اعم از سائلى است كه با دست دراز كردن ، چيزى را مىخواهد يا غير آن .\r\n « وَ فِي الرِّقابِ »  : مقصود از رقاب ، مالكان بنده‌ها يا خود بنده‌هاست .\r\nيعنى در راه خلاصى و آزاد شدن بنده‌ها مال خرج كند ، چه آن بنده‌ها مكاتب « 1 » بوده يا در سختى قرار گرفته باشند و يا چنين نباشند .\r\n « وَ أَقامَ الصَّلاةَ وَ آتَى الزَّكاةَ »  : يعنى برّ و نيكى عبارت است از ايمان و اذعان به خدا و واگذاردن آنچه كه در آن خير و نفع او است ، به خاطر نفع و خير ديگران و توجه تامّ به خدا و تسليم و خروج از انانيّت و لوازم آن ، هر آنچه كه خلاف تسليم است ، از قبيل اختلاف ، نزاع ، از خود رأى و نظر دادن و غير اين‌ها ، از انگيزه‌هاى خودخواهى و خود محورى .\r\nپس برّ و نيكى ، شامل مواردى بود كه ياد شد ، و برّ و نيكى اين نيست كه روى و بدن را به سوى مشرق و يا مغرب بگرداند و دراين‌باره رأى بدهد و توقف بر آن نمايد . مورد نماز و زكات هم در اوّل سوره گفته شد . هر كس بخواهد به آنجا مراجعه كند .\r\n « وَ الْمُوفُونَ بِعَهْدِهِمْ »  : ( و كسانى كه به عهد خويش وفا مىكنند )\r\n\r\n\r\n","description":"","footnote":"\r\n( 1 ) مكاتب : دربارهء مكاتب ، در آيه 33 سوره نور ، خداى تعالى مىفرمايد : و الّذين يبتغون الكتاب ممّا ملكت ايمانكم فكاتبوهم ان علمتم فيهم خيرا . يعنى آنان كه مكاتبه مىجويند از آنچه دستهايتان مالك آن شد . پس مكاتبه كنيد ، اگر خيرى در ايشان اميد داشته باشد . . . منظور از مكاتبه اين است كه هرگاه برده ( كنيز يا غلام ) بخواهد با پرداخت قيمت خود با صاحبش خود را بخرد ، بر صاحبش واجب ( بنا به قول طبر و عمر بن دينار و عطا ) يا مستحب ( به قول اكثر فقها ) است كه قبول كند و با او مساعدت نمايد . اين پرداخت بها و نوع عمل را مكاتبه گويند و بر دو قسم است مطلق و مشروط ( فقه القرآن - چاپ قم ، 1399 ه ق . ص 216 ) .\r\n","page_name":" 348 ","page_number":368},
  {"content":"\r\n\r\nاين عبارت عطف است بر جملهء « من آمن » و اين جمله را خبر مبتداى محذوف ، يا مبتداى خبر محذوف قرار داده‌اند ، و آن به خاطر تقدير گرفتن كلماتى است ( كه در عبارت محذوف است ) ، بدون اينكه نياز به تقدير باشد . اما عدول نمودن از فعل به اسم ، اشاره به اين امر است كه وفا كردن به عهد و پيمان چيزى است كه در آن استمرار و ثبوت مطلوب است ، به خلاف ايمان كه آن حادث مىشود . خواه مقصود از آن اقرار به خدا باشد يا بيعت . امّا باقى ماندن بر حالتى كه از ايمان حاصل است ، ديگر ايمان نيست ، بلكه آن بقاى بر ايمان است و به خلاف نماز و زكات كه آن دو نيز حالت ثابتى ندارند و هميشه تجدّدپذير هستند و اما وفاى به عهد و پيمان ، چيزى جز بقاى بر عهد نيست و همچنين است در مورد صبر ، و مقصود از عهد ، عهدى كه در ضمن بيعت حاصل مىشود يا مقصود مطلق عهد است .\r\n « إِذا عاهَدُوا وَ الصَّابِرِينَ »  : ( هنگامى كه با هم عهد بستند و شكيبايان ) وجه عدول فعل به اسم دانسته شد ( در چند سطر قبل ) و اما عدول از حالت رفع به حالت نصب ( عاهدوا در حالت رفع ، صابرين در حالت نصب ) ازآن‌رو است كه مدح مورد نظر است ، با در نظر گرفتن اينكه فعل به صورت تقديرى است .\r\n « فِي الْبَأْساءِ »  : ( در سختيها ) ، بأس عبارت است از عذاب و سختى در جنگ « بؤس » بر وزن « كرم » اسم فاعل آن « بئيس » است كه گفته مىشود فلانى « بئيس » يعنى شجاع و سخت دلاور است . و بئس بر وزن « سمع » ، يعنى حاجتش سخت و شديد شد ، « و البأساء » به معنى بلاى سخت و بزرگ بوده و آنچه كه در اينجا مناسب است ، اين است كه به شدّت حاجت و دشوارى و سختى و بلاى در مال تفسير شود و  « وَ الضَّرَّاءِ »  در نفوس « و حين البأس » به شدّت كشتار  « أُولئِكَ »  بزرگانى كه عظمت آنان منحصر به اين اوصاف بزرگ مىباشد تفسير شده است .\r\n\r\n","description":"","footnote":"","page_name":" 349 ","page_number":369},
  {"content":"\r\n\r\n « الَّذِينَ صَدَقُوا »  : يعنى جز راستگويى در گفتار آنان وجود ندارد و افعال و اعمال آنان ، گفتارشان را تصديق مىكند . و همچنين ، آنان در افعال و احوال نيز راستگو هستند كه آثار كارها و حالتهايشان آن را تصديق مىكند .\r\n « وَ أُولئِكَ هُمُ الْمُتَّقُونَ »  : غير از آنها هيچ پرهيزگارى وجود ندارد .\r\nاين آيه به على ( ع ) تفسير شده ، زيرا كسى كه جامع بين حقيقت اين اوصاف باشد ، كسى جز محمّد صلّى اللّه عليه و آله و على ( ع ) و اولاد طاهرين آنان نيست . و اما غير آنها ، از انبيا و اوصيا ، پس آنها نيز بهره‌اى از اين اوصاف دارند و به اندازه بهره‌اى كه دارند « متّقين » بر آنها صادق است .\r\n\r\n[ سوره البقرة ( 2 ) : آيه 178 
  ]\r\nيا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى الْحُرُّ بِالْحُرِّ وَ الْعَبْدُ بِالْعَبْدِ وَ الْأُنْثى بِالْأُنْثى فَمَنْ عُفِيَ لَهُ مِنْ أَخِيهِ شَيْءٌ فَاتِّباعٌ بِالْمَعْرُوفِ وَ أَداءٌ إِلَيْهِ بِإِحْسانٍ ذلِكَ تَخْفِيفٌ مِنْ رَبِّكُمْ وَ رَحْمَةٌ فَمَنِ اعْتَدى بَعْدَ ذلِكَ فَلَهُ عَذابٌ أَلِيمٌ ( 178 )\r\n\r\nترجمه :\r\n( 2 / 178 )\r\nاى اهل ايمان ! حكم قصاص كشتگان چنين معين گشت كه مرد آزاد را در برابر آزاد و بنده را در برابر بنده و زن را به جاى زن قصاص توانيد كرد و چون صاحب خون از قاتل كه برادر دينى او است بخواهد تا با ديه يا بدون ديه درگذرد ، كارى است نيكو . پس ديه را قاتل در كمال رضا و خشنودى ادا كند . در اين حكم ، تخفيف و آسانى امر قصاص و رحمت خداوندى است ، پس هر كه از اين دستور سركشى كند و به قاتل ظلم و تعدّى روا دارد ، او را عذابى سخت خواهد بود .\r\n\r\nتفسير :\r\n « يا أَيُّهَا الَّذِينَ آمَنُوا »  : آن كسانى كه به ايمان عمومى ، ايمان آوردند و دعوت ظاهرى و بيعت عمومى نبوى را قبول نمودند .\r\n « كُتِبَ عَلَيْكُمُ »  : در لوح محفوظ ، در سينه نبىّ صلّى اللّه عليه و آله نوشته شده .\r\n\r\n","description":"","footnote":"","page_name":" 350 ","page_number":370},
  {"content":"\r\n\r\nمقصود اين است كه واجب شده است ، و به همين جهت و براى اشاره به ضررى كه در اين مورد و متوجّه آنان است ، فعل را با « على » متعدى نمود .\r\n « الْقِصاصُ »  : قصاص آن است كه با جنايت‌كننده چنان رفتار كنند كه او نسبت به مورد جنايت رفتار كرده است . وجوب قصاص بر حكّام ، پس از درخواست اولياى ديه با اين امر ، منافاتى ندارد . زيرا ولىّ دم ( صاحب خونبها ) بين قصاص و ديه و عفو مخيّر است .\r\n « فِي الْقَتْلى »  : ( در كشتگان ) متعلق به « كتب » است .\r\n « الْحُرُّ بِالْحُرِّ »  : آزاد در مقابل آزاد كشته مىشود . ( بالحرّ ) كه جار و مجرور است ، متعلّق به فعل « يقتل » يا به اسم مفعول ( مقتول ) است . و اين حكم در صورتى ثابت است كه قتل عمدى باشد ، نه قتلى كه محقّق شود ناشى از خطاست . در ضمن ، اين آيه مانند ساير آيات ، مجمل و به بيان نيازمند است . پس نبايد اين اشكال وارد شود كه مسئله بر خلاف مفهوم با قيد مخالف « 1 » است . چون مفهوم قيد قطعا در اينجا اعتبارى ندارد و\r\n\r\n\r\n","description":"","footnote":"\r\n( 1 ) مفهوم در مقابل منطوق است . منطوق عبارت از حكمى است كه خود لفظ مذكور بر آن ندارد . مفهوم بر دو قسم است : مفهوم موافق و مفهوم مخالف . مفهوم موافق عبارت است از اينكه در مفهوم موافق با حكم منطوق باشد . مانند قول خداى تعالى :  « فَلا تَقُلْ لَهُما أُفٍّ »  كه مفهوم آن دلالت بر نهى از زدن و ناسزا گفتن و هر چيزى كه در اهانت و ايذاى پدر و مادر شديدتر از حكم منطوق باشد .\r\nمفهوم مخالف : عبارت از آن است كه حكم در مفهوم مخالف باشد با حكم در منطوق كه آن در جاى خود به اقسامى از قبيل مفهوم شرط و مفهوم وصف و غايت و عدد و حصر و قيد تعميم مىشود . ظاهر مفهوم مخالف الحرّ بالحرّ ، اين است كه عبد در مقابل حرّ قصاص نشود ، يعنى اگر عبدى حرّى را بكشد ، طبق مفهوم مخالف قيد نبايد قصاص شود . در حالى كه چنين مفهومى در اين آيه قطعا منظور نيست ( اصول فقه مظفّر ، ص 107 تا 110 ) .\r\n","page_name":" 351 ","page_number":371},
  {"content":"\r\n\r\nتفصيل مسئله موكول به فقه است .\r\n « وَ الْعَبْدُ بِالْعَبْدِ وَ الْأُنْثى بِالْأُنْثى »  : ( و بنده به بنده و زن به زن ) نقل شده است « 1 » كه دو طايفه از عرب بودند كه يكى از آنها قدرت بيشترى بر ديگرى داشت و چنين قرار داد بسته بودند كه طايفه قدرتمند ، در برابر هر بنده ، آزادى را بكشد و در برابر مؤنث ، مذكر را و در برابر يك مرد ، دو مرد را ، وقتى كه اسلام آمد ، داورى به رسول خدا صلّى اللّه عليه و آله بردند ، پس آيه نازل شد و آنها مأمور به مقابله به مثل شدند .\r\n « فَمَنْ عُفِيَ لَهُ »  : هر كسى كه مورد عفو قرار گرفته ، يعنى جنايتكارى كه بخشيده شده است .\r\n « مِنْ »  : از جانب « اخيه » ، برادر دينىاش كه همان صاحب خون است ، يا از خون برادرش كه كشته شده . . . عبارت را با لفظ برادر ادا نموده تا به اين امر دلالت داشته باشد كه لازمه عفو و بخشش ، مهربانى و مهرورزى است ، چنانچه مهربانى و عطوفت مقتضى عفو است . پس مناسب مقام اين است كه لفظى بياورد كه مقتضى مهرورزى و مهرورزى نيز مقتضى آن باشد .\r\n « شَيْءٌ »  : و چيزى از عفو و بخشش از قصاص ، نه از ديه ، يا چيزى از عفو ، به اين معنى كه يك وارث عفو كند .\r\n « فَاتِّباعٌ »  : يعنى عفوكننده بايد از امور پسنديده پيروى كند ، يا اينكه حكم عفوكننده تبعيت است ، يا اينكه پيروى از گذشت در خونبها واجب است .\r\n « بِالْمَعْرُوفِ »  : به طريقى رفتار كند كه عقلا تحسين كنند ، و آن را به خوبى و نيكى بشناسند ، يعنى در مطالبه ديه ، فشار و عنف و اصرار نباشد و زيادتر از مقدار مقرّر نگيرد ، و از سوى جنايت‌كننده نيز بايد\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 161 ، به نقل از عياشى .\r\n","page_name":" 352 ","page_number":372},
  {"content":"\r\n\r\n « أَداءٌ »  ، پرداخت خونبها ، « اليه » ، به كسى كه قصاص را عفو كرده ،  « بِإِحْسانٍ »  ، با احسان و نيكى صورت پذيرد . يعنى زير پوشش نوعى از احسان قرار بگيرد . اين در حقيقت توصيه‌اى براى بخشنده است كه با رفق و مدارا و عدم تعدّى و عنف همراه باشد ، و توصيه‌اى است به جنايت‌كننده كه حيله و فريب و مسامحه و بخل و اكراه در كارش نباشد .\r\n « ذلِكَ »  : يعنى اجازه در عفو و بخشش ، با انتقال به ديه يا بدون آن ، يعنى تخيير بين سه چيز ، عفو با ديه ، بدون ديه و قصاص ، زيرا جواز بخشش ديه به طريق اولى از گذشت بر قصاص استفاده مىشود ، و عفو از قصاص از قول خداى تعالى :  « فَمَنْ عُفِيَ لَهُ مِنْ أَخِيهِ »  ، تا آخر آيه استفاده مىشود .\r\n« تخفيف » : يعنى تخفيف در چيزى كه بر شما واجب كرديم و آن مؤاخذه كردن به جهت جنايت است .\r\n « مِنْ رَبِّكُمْ وَ رَحْمَةٌ »  : يعنى اين رحمت خداوند است كه بخشش را كه مستلزم بقاى نفوس است جائز دانسته و از سويى ولىّ مقتول و صاحب خون را تكليف به عفو بدون عوض نكرده است .\r\nنقل شده است « 1 » كه اهل تورات تنها حق قصاص يا بخشش داشتند ، و اهل انجيل حق بخشش و ديه داشتند ، و اين امت ، مخيّر بين سه چيز هستند ، و به روايت نسبت داده شده كه در شرع موسى قصاص بود ، و در شرع عيسى ديه ، پس دين سهل اسلام آمد و هر دو را تشريع نمود .\r\n « فَمَنِ اعْتَدى »  : يعنى هر كس از صاحبان خون و جنايت‌كننده تجاوز از حدّ خودش بكند ،  « بَعْدَ ذلِكَ »  پس از آنكه حدّ آنها ياد شد از قصاص و عفو و ديه ،  « فَلَهُ عَذابٌ أَلِيمٌ »  پس براى او عذابى دردناك است ،\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 162 ، به نقل از عوالى .\r\n","page_name":" 353 ","page_number":373},
  {"content":"\r\n\r\nو وجه توصيف عذاب به دردناك بودن گذشت .\r\nو چون ممكن بود اين توهّم پيش آيد كه تشريع قصاص موجب از بين رفتن نفوس بشرى است ، و از بين رفتن نفوس خلاف حكمت الهى است ، چنانچه ملّتها و دينهاى باطل بر اين عقيده هستند بنابراين ، اين توهّم را رفع نمود به اينكه قصاص موجب باقى ماندن نفوس است نه از بين رفتن آنها ، زيرا تشريع قصاص موجب منع همه نفوس است از تجرّى بر قتل . پس قصاص باعث از بين رفتن نفوس اندكى شده و در عوض نفوس زيادى مىمانند ، به خلاف ترك قصاص كه مطلب بر عكس مىشود .\r\n\r\n[ سوره البقرة ( 2 ) : آيه 179 
  ]\r\nوَ لَكُمْ فِي الْقِصاصِ حَياةٌ يا أُولِي الْأَلْبابِ لَعَلَّكُمْ تَتَّقُونَ ( 179 )\r\n\r\nترجمه :\r\nاى خردمندان ! حكم قصاص براى حفظ حيات شماست تا مگر از قتل يكديگر بپرهيزيد .\r\n\r\nتفسير :\r\nپس فرمود :  « وَ لَكُمْ فِي الْقِصاصِ حَياةٌ »  : در قصاص حيات شماست ، عرب در مقابل اين جمله ، جملهء ديگرى مىگويد كه مقصودشان افادهء همين معنى است و آن جمله اين است « القتل انفى للقتل » « 1 » . و مفسّران وجوهى ياد كرده‌اند كه دلالت مىكند بر اينكه تعبير قرآن بر تعبير مقابل ، ترجيح دارد .\r\n « يا أُولِي الْأَلْبابِ »  : صاحبان عقل و خرد را از آن جهت ، خاص خطاب و ندا قرار داد كه احترام و بزرگ داشتن براى آنها باشد و از سوى ديگر ، مىخواهد بگويد تنها خردمندان هستند كه مىفهمند چگونه در\r\n\r\n\r\n","description":"","footnote":"\r\n( 1 ) منظور اين است كه قتل ( در جهت قصاص ) بهترين دفع‌كننده قتلهاى بعدى است ( مانع از تكرار قتل مىشود ) .\r\n","page_name":" 354 ","page_number":374},
  {"content":"\r\n\r\nقصاص زندگى است و آنها كسانىاند كه تشريح حكمها مخصوص آنهاست و در آفرينش اشياء ، آنها منظور نظراند . آنها هستند كه وجودشان مهم است و به آن اهميّت داده مىشود نه غير آنها .\r\n « لَعَلَّكُمْ »  : شايد شما اى صاحبان عقل و خرد ،  « تَتَّقُونَ »  ، پرهيزكار شويد .\r\nرجا يعنى اميدوار بودن ، از ياد قصاص ، يا از نهادن حيات در قصاص ، يا از ذكر حيات ، ناشى مىشود ، پس اگر دو معنى اول مقصود باشد ، معنى آيه اين است : كه خداوند براى شما قصاص را تشريح كرد ، يا حيات را در قصاص قرار داد ، تا شايد شما از كشتن بپرهيزيد ، يا از معاصى پرهيز كنيد ، يا متّصف به تقوى باشيد . اگر معنى سوم مراد باشد ، معنى آيه چنين است : خداوند براى بقاى شما قصاص را تشريح فرمود ، تا شايد از معاصى پرهيز كنيد و متّصف به تقوى باشيد .\r\nنسبت دادن رجا ( اميدوارى ) به خداوند ) ، درست نيست ، زيرا اميد تحقّق نمىپذيرد ، مگر از جاهل كه منتظر به دست آوردن چيزى است كه به آن رغبت داشته و از اختيارش خارج است ( اكنون اميدوار است به آن برسد ) و حق تعالى چنين نيست . پس اميدوارى از خداى تعالى به معنى علّت آوردن است و ممكن است به اين صورت تعبير شود كه خداوند تعالى نيز مانند پادشاهان و بزرگان سخن گفته باشد ، چه آنان وعده‌هايى را كه مىدانند ، با « ليت و لعلّ و عسى » تحقق پيدا خواهد كرد ، يعنى با « اگر » و « شايد » و « اميد است » ادا مىكنند ، تا كسانى كه به آنها وعده مىدهند ، اتّكا و اطمينان به وعده پيدا نكنند و بين خوف و رجا باقى بمانند .\r\nو يا اينكه خداوند تعالى ، حال بندگان را ملاحظه نموده و اينكه وضع بندگان ، رجا و طمع داشتن و اميد است ، پس اميدوارى به اعتبار حال مخاطب است .\r\n\r\n","description":"","footnote":"","page_name":" 355 ","page_number":375},
  {"content":"\r\n\r\n\r\n[ سوره البقرة ( 2 ) : آيه 180 
  ]\r\nكُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوالِدَيْنِ وَ الْأَقْرَبِينَ بِالْمَعْرُوفِ حَقًّا عَلَى الْمُتَّقِينَ ( 180 )\r\n\r\nترجمه :\r\n( 2 / 180 )\r\nدستور داده شد كه چون يكى از شما را مرگ فرارسد ، اگر داراى متاع دنياست ، براى پدر و مادر و خويشان ، به چيزى كه شايستهء عدل باشد وصيّت كند ، اين كار سزاوار مقام پرهيزكاران است .\r\n\r\nتفسير :\r\n « كُتِبَ عَلَيْكُمْ إِذا حَضَرَ أَحَدَكُمُ الْمَوْتُ »  : اين عبارت جمله استينافيه بوده ، براى اظهار حكم ديگرى كه به حكم سابق ارتباطى ندارد ، لذا آن را از جمله سابق قطع نموده ، و عامل « اذا » فعل شرط است ، چنانچه آن قول ، در جميع مواردى كه براى « اذا » بوده ، محقّق است ، نه اينكه عامل فعل « كتب » باشد چنانچه برخى گفته‌اند ، زيرا « كتب » ماضى مجهول است و « اذا » براى مستقبل ، و همچنين « الوصيّة » نمىتواند عامل « اذا » باشد ، چون جائز نيست تقدّم معمول مصدر الف و لام دار بر خود مصدر ، اگر چه ظرف باشد ، و جواب « اذا » محذوف است ، و آن جمله‌اى است معترضه كه بين فعل و مرفوعش واقع شده ، چنين است تقدير آيه :\r\n« اذا حضر احدكم الموت فليوص » ( و اگر يكى از شما را مرگ فرا رسيد ، پس بايد وصيت كند ) و ممكن است جواب « اذا » اين كلام بعدى خداى تعالى  « إِنْ تَرَكَ خَيْراً »  باشد ، بنابراين كه فاء در جواب إذا لازم نباشد ، يا جواب « اذا »  « الْوَصِيَّةُ لِلْوالِدَيْنِ »  است ، بنا بر همان قول كه فاء را در جواب « اذا » لازم ندانسته باشد .\r\nبنابراين جمله  « إِذا » حَضَرَ أَحَدَكُمُ الْمَوْتُ  « نايب فاعل » « كتب » است ، زيرا در آن معنى قول است ، و جمله  « إِنْ تَرَكَ خَيْراً »  معترضه است . چنانچه بنا بر فرض حذف جواب « اذا » معترضه بود .\r\nو مقصود از خبر يا مطلق مال است يا مال زياد ، چنانچه به\r\n\r\n","description":"","footnote":"","page_name":" 356 ","page_number":376},
  {"content":"\r\n\r\nامير المؤمنين ( ع ) نسبت داده شده « 1 » به خانهء يكى از بردگانش وارد شد ، آن شخص بيمار شده بود و هفتصد يا ششصد درهم پول داشت ، پس گفت :\r\nآيا وصيت بكنم ؟ امام فرمود : نه ، خداوند فرموده است ،  « إِنْ تَرَكَ خَيْراً »  اگر چيزى را بعد از خود باقى گذارد بايد وصيت نمايد و تو مال زيادى ندارى ، و اين خبر و غير آن به همين مضمون از طريق عامّه نيز روايت شده است .\r\nو « الوصيّة » نايب فاعل « كتب » است ، و مذكر آوردن فعل از آن جهت است كه « الوصية » مؤنث مجازى است ، و جائز است كه « الوصيّة » مبتداى آن باشد و « للوالدين » خبر آن ، و همهء جمله نايب فاعل « كتب » است .\r\n « وَ الْأَقْرَبِينَ بِالْمَعْرُوفِ »  : يعنى بايد وصيّتى بكند كه عقل و عرف آن را نيكو بداند ، زيرا معروف اسم چيزى شده است كه عرف آن را تحسين نموده و نيكو بداند . مقصود اين است كه وصيّتى بكند كه در آن حيف و ميل و ضرر زدن به ورثه نباشد . مانند آنجايى كه ميّت مال زيادى داشته و ورثه نيز با بعضى از آن مال بىنياز مىشوند ، ولى از سوى ديگر ، پدر و مادر و نزديكان نيازمند هستند . در اين صورت ، آن مقدار از مال را كه ورثه به آن نياز ندارند ، براى خويشان و نزديكان وصيّت نمايد .\r\n « حَقًّا »  : حقّ ، حقّا ، مفعول مطلق است و خود را تأكيد مىكند ، در صورتى كه مؤكّد مضمون « كتب » قرار داده شود . اگر مؤكّد مضمون وصيّت بر والدين قرار گيرد ، غير خودش را تأكيد مىكند .\r\n « عَلَى الْمُتَّقِينَ »  : بدل از « عليكم » است ، يا متعلّق به « حقّا » است ، و به هر تقدير آگاهاندن اين نكته است كه در تشريع احكام صاحبان عقل و خرد منظور نظر هستند و آنان مؤمنان‌اند كه با بيعت خاص بيعت نمودند .\r\n\r\n\r\n","description":"","footnote":"\r\n( 1 ) صافى ، ج 1 ، ص 162 و نور الثّقلين ، ج 1 ، ح 531 ، ص 133 .\r\n","page_name":" 357 ","page_number":377},
  {"content":"\r\n\r\nاما غير آنها ، در هيچ يك از احكام بشر و منافع او و ايجاد اشياء ، مورد نظر نيستند ، مگر به نفع همان عاقلان و آنچه كه در اخبار وارد شده ، از نسخ شدن اين آيه به آيهء مواريث ، دلالت مىكند بر اينكه مقصود از « كتب » فرض است و اينكه آنچه كه نسخ شده وجوب است نه جواز ، و گرنه در آيه مواريث جملهء  « مِنْ بَعْدِ وَصِيَّةٍ »  بايد ياد شده باشد و اين معنى ثبوت وصيّت را تأكيد مىكند ، نه اينكه آن را نسخ نمايد .\r\nبه امير المؤمنين ( ع ) نسبت داده شده كه فرمود « 1 » : كسى كه هنگام مرگ ، به خويشانش كه ارث نمىبرند وصيّت نكند ، عملش را ختم به گناه كرده ، و به امام صادق ( ع ) نسبت داده شده كه فرمود « 2 » : وصيّت ياد شده چيزى است كه خداوند براى صاحب اين امر ، يعنى ميّت قرار داده است . گفته شد : آيا براى وصيّت به خويشان حدّى هست ؟ فرمود :\r\nكمتر چيزى كه بايد باشد يك سوّم از ثلث مال است .\r\nاز امام صادق ( ع ) است كه « 3 » : آن حقّى است كه خداوند در اموال مردم براى صاحب اين امر قرار داده ، گفته شد : آيا براى آن حدّ محدودى است ؟ فرمود : بلى ، گفته شد : چه مقدار ؟ گفت : كمترين آن يك ششم و بيشترين آن يك سوم است .\r\n\r\n[ سوره البقرة ( 2 ) : آيه 181 
  ]\r\nفَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ إِنَّ اللَّهَ سَمِيعٌ عَلِيمٌ ( 181 )\r\n\r\nترجمه :\r\n( 2 / 181 )\r\nپس هرگاه كسى پس از شنيدن وصيّت آن را تغيير دهد و ( به\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 163 ، به نقل از تفسير مجمع و عياشى از قول امام صادق ( ع ) ، و تفسير برهان ، ج 1 ، ص 178 .\r\n( 2 ) تفسير صافى ، ج 1 ، ص 163 ، به نقل از فقيه و عياشى از قول امام صادق ( ع ) ، و عياشى ، ج 1 ، ح 168 ، ص 77 .\r\n( 3 ) همان مأخذ ، همان صفحه ، به نقل از عياشى و عياشى ج 1 ، ح 163 ، ص 76 .\r\n","page_name":" 358 ","page_number":378},
  {"content":"\r\n\r\nمنافع اشخاص ) بر خلاف حقيقت رفتار كند گناه اين كار بر آنهاست كه عمل به خلاف وصيّت كنند و خداوند به هر چيز كه خلق گويند و كنند شنوا و داناست .\r\n\r\nتفسير :\r\n « فَمَنْ بَدَّلَهُ »  : يعنى نوشتن وصيّت را تبديل نمايد ، به اين نحو كه به آن عمل نكند و به پدر و مادر و خويشان وصيّت نكند . يا مقصود اين است : كسى كه وصيّت ثابت از جانب محتضر را تبديل كند ، خواه تبديل‌كننده وصىّ باشد يا وارث يا شهود يا حاكم . و مذكر بودن ضمير ، به اعتبار ( مصدر باب افعال ) « ايصاء » است ( به معنى وصيت كردن ) .\r\n « بَعْدَ ما سَمِعَهُ »  : يعنى پس از آنكه فرض و حكم خدا را شنيد بنا بر تقدير اوّل ، يا وصيّت كردن را شنيد بنا بر دوم ، و تقييد به شنيدن ، اشاره به اين است كه اينجا نيز مانند ساير تكاليف قبل از علم به تكليف مؤاخذه‌اى نيست .\r\n « فَإِنَّما إِثْمُهُ عَلَى الَّذِينَ يُبَدِّلُونَهُ »  : گذاردن اسم ظاهر جاى ضمير براى اين است كه اشعار به علت حكم است و علاوه بر آن ، به وسيلهء تكرار ، زجر و نهى زيادى نيز حاصل مىشود و حصر در اينجا ، حصر قلب « 1 » ادّعايى فرضى است ، زيرا كه خداى تعالى ، بر طريقهء مخاطبه‌هاى\r\n\r\n\r\n","description":"","footnote":"\r\n( 1 ) حصر دو معنى دارد : الف ) به معنى قصر مصطلح كه نزد علماى بيان معروف است ، اعم از اينكه از نوع قصر صفت در موصوف باشد ، مانند « لا فتى الا على لا سيف الا ذو الفقار » ، يا از نوع قصر موصوف در صفت ، مانند « ما محمّد الا رسول صلّى اللّه عليه و آله » ب ) قصر مصطلح ادّعايى يا قرضى و استثنا كه در اصطلاح به آن قصر نمىگويند ( اصول فقه ، ج 1 ، ص 126 ) . قصر به اعتبار حال مخاطب بر سه قسم است : قصر افراد ، قصر قلب ، قصر تعيين ، مثلا اگر بگوييم « الشّجاع على لا معاويه » ، اگر مخاطب معتقد به اشتراك على و معاويه در شجاعت باشد ، قصر افراد ناميده مىشود و اگر معتقد به عكس آن چيزى باشد كه گفتيم ، قصر ، قصر قلب است و اگر مردّد باشد و نداند كه كدام يك از آن دو\r\n","page_name":" 359 ","page_number":379},
  {"content":"\r\n\r\nعرفى سخن مىگويد و اهل عرف وقتى كه بخواهند در منع از چيزى و يا ترغيب بر چيزى مبالغه نمايند ، مىگويند : فلان كار را انجام بده كه اجراى آن جز براى تو نيست . در اين مورد ، گويا متكلّم ادّعا مىكند كه بجاآورندهء اين فعل زشت مىداند كه اين كار عقوبت دارد ، ولى گمان مىكند كه عقوبت آن به گردن ديگرى است و لذا آن فعل را انجام مىدهد ، پس به او مىگويد : چنين نيست كه تو گمان كرده‌اى ، گناه آن تنها به خودت باز مىگردد ، و همچنين است مسئله در مورد ترغيب .\r\n « إِنَّ اللَّهَ سَمِيعٌ »  : خداوند شنواست آنچه را كه وصيّت‌كننده در حين وصيّت كردن مىگويد ، يا آنچه را كه تبديل‌كنندگان در حين تبديل مىگويند .\r\n « عَلِيمٌ »  : به اغراض آنان داناست ، پس مجازات مىكند هر يك را بر حسب گفتار و هدفش ، و اين تهديد تبديل‌كنندگان است .\r\n\r\n[ سوره البقرة ( 2 ) : آيه 182 
  ]\r\nفَمَنْ خافَ مِنْ مُوصٍ جَنَفاً أَوْ إِثْماً فَأَصْلَحَ بَيْنَهُمْ فَلا إِثْمَ عَلَيْهِ إِنَّ اللَّهَ غَفُورٌ رَحِيمٌ ( 182 )\r\n\r\nترجمه :\r\n( 2 / 182 )\r\nو هر كس چنين پندارد كه از وصيّت وصيّت‌كننده به وارث او ستمى رفته است و به اصلاح آن پردازد ، بر او گناهى نيست اگر چه خطا رفته باشد ، زيرا خداوند آمرزنده و مهربان است .\r\n\r\nتفسير :\r\n « فَمَنْ خافَ »  : فاء براى تعقيب است به اعتبار لازم حكمى كه عبارت از علم به حكم است ، گويا پس از آنكه معلوم شد تبديل‌كنندهء وصيّت گناه كرده است ، فرمود : بدان كه اگر تبديل در راه اصلاح وصيّت باشد گناه ندارد .\r\n\r\n\r\n","description":"","footnote":"\r\nشجاع هستند ، قصر ، قصر تعيين است . ( البلاغة الواضحة ، ص 219 ) .\r\n","page_name":" 360 ","page_number":380},
  {"content":"\r\n\r\n « مِنْ مُوصٍ جَنَفاً »  : در حالى كه از باب خطا و اشتباه از حقّ عدول كند ، چنانچه در خبر تفسير شده است .\r\n « أَوْ إِثْماً »  : اگر عدول از حق عمدى باشد ، و مقصود اين است كه زيادتر از ثلث وصيّت كند يا به وارث ضرر بزند ، به اين نحو كه مال ميّت اندك باشد و وارث نياز داشته باشد ، يا اينكه بعضى از ورثه يا همهء ورثه را از ارث محروم كند .\r\n « فَأَصْلَحَ بَيْنَهُمْ »  : يعنى بين وارث و كسى كه به او وصيّت شده ، يا بين وصيّت‌كننده و ورثه ، صلح ايجاد كند ، به اين نحو كه وصيّت را بعد از وفات وصيت‌كننده تغيير دهد يا اينكه وصيت‌كننده را از وصيّت به صورت زيان‌رسانى به ورثه در حال حيات منع كند . همچنين اگر وارث خواست تا نگذارد وصيّت‌كننده نسبت به ثلث وصيّت كند ، جلوى او را بگيرد .\r\n « فَلا إِثْمَ عَلَيْهِ »  : در اين تبديل و در منع ياد شده ، گناهى نيست .\r\n « إِنَّ اللَّهَ غَفُورٌ »  : خداوند مىبخشد گناهى را كه توهم مىشود بر تبديل مترتّب شود ، پس از آنكه بر مبدّل در آيه پيش گناه مسجّل گشت .\r\n « رَحِيمٌ »  : رحم و تفضّل مىكند بر اصلاح‌كنندهء وصيّت ، با اين جمله رفع حرج و زحمت از اصلاح‌كننده نمود و به او وعدهء رحمت داد .\r\nو اشكال كردن به اين ترتيب كه خوف از چيزى است كه احتمال وقوع آن مىرود نه از چيزى كه واقع شده ، در حالى كه « خاف » در اينجا متعلّق به وصيّت و عدول از حق در وصيّت است ناوارد است و در دفاع آن مىتوان گفت ، معنى آيه اين است : كسى از وصيّت كننده‌اى بترسد از باب اينكه او وصيّت‌كننده است و در حين وصيّت كردن ، عمدا يا سهوا ، از حق عدول كند . يا معنى چنين است : كسى كه علم دارد كه وصيّت‌كننده عمدا يا سهوا از حق عدول مىكند ، چون استعمال خوف در علم\r\n\r\n","description":"","footnote":"","page_name":" 361 ","page_number":381},
  {"content":"\r\n\r\nبسيار است و نيازى به برخى از تكلّفها و به زحمت افتادن‌ها نيست ، و اخبار بر همين معنى اخير دلالت مىكند . از امام باقر ( ع ) ، پرسيده « 1 » شد از قول آيهء  « فَمَنْ بَدَّلَهُ »  ، فرمود : آيه بعدى آن آيه را نسخ كرده ، يعنى آيهء  « فَمَنْ خافَ مِنْ مُوصٍ جَنَفاً أَوْ إِثْماً فَأَصْلَحَ بَيْنَهُمْ فَلا إِثْمَ عَلَيْهِ »  يعنى ، آن كسى كه به او وصيّت شده است اگر بترسد كه وصيّت‌كننده به چيزى وصيّت كرده كه خدا راضى نيست و خلاف حق است ، پس گناهى نيست كه آن را به حقّ و مرضىّ خدا و راه خير بازگرداند .\r\nحمل اين خبر بر تبديل در حال حيات وصيّت‌كننده جائز است . از امام صادق ( ع ) است كه « 2 » : وقتى مردى وصيّتى كرد . بر وصىّ حلال نيست كه وصيّت را تغيير دهد ، بلكه بايد طبق وصيّت او انجام دهد ، مگر اينكه وصيّت به غير آن چيزى باشد كه خداوند به آن امر كرده كه در اين صورت عمل به وصيّت ظلم و عصيان است . پس جائز است بر وصى كه آن وصيّت را به حق بازگرداند . مثلا مردى چند وارث دارد ، ولى همه اموالش را براى برخى از ورثه قرار مىدهد و بعضى را محروم مىكند ، در اين صورت ، جائز است كه وصىّ آن را به حق بازگرداند . پس معنى « جنف » اين است كه به سوى برخى از ورثه ميل پيدا كنى ( ورّاث ديگر را محروم نمايى ) ، و « اثم » آن است كه امر كنى به عمران و آبادى آتشكده‌ها و درست كردن شراب ، كه در اينجا براى وصى حلال است كه به هيچ يك از اين‌ها عمل نكند .\r\n\r\n[ سوره البقرة ( 2 ) : آيه 183 
  ]\r\nيا أَيُّهَا الَّذِينَ آمَنُوا كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ لَعَلَّكُمْ تَتَّقُونَ ( 183 )\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 163 ، به نقل از كافى و عياشى و تفسير برهان ، ج 1 ، ص 179 .\r\n( 2 ) تفسير صافى ، ج 1 ، ص 164 ، به نقل از ضحى .\r\n","page_name":" 362 ","page_number":382},
  {"content":"\r\n\r\n\r\nترجمه :\r\nاى اهل ايمان ! بر شما نيز روزه داشتن فرض شده است ، چنان كه امّتهاى گذشته را فرض شد ، و اين دستور براى آن است كه پاك و پرهيزكار شويد .\r\n\r\nتفسير :\r\n « يا أَيُّهَا الَّذِينَ آمَنُوا »  : چون اين حكم نوع ديگرى از تكليف بود غير از تكليف اول كه در معاملات بود ، و نيز روزه از سخت‌ترين عبادت‌هاست لذا خداى تعالى صدر كلام را با ندا آورد تا زحمت تكليف با لذّت خطاب جبران و تلافى شود . از امام صادق ( ع ) است كه « 1 » :\r\nلذّت ندا زحمت و سختى عبادت را زائل مىكند . و مكرّر گفته‌ايم كه مقصود از ايمان در اين جاها ، ايمان عام است كه به‌وسيله بيعت عمومى و قبول دعوت ظاهرى حاصل مىشود .\r\nاز امام صادق ( ع ) است « 2 » كه از ايشان دربارهء اين آيه و از قول خداى تعالى  « كُتِبَ عَلَيْكُمُ الْقِتالُ »  پرسش شد ، فرمود : همه اين آيه‌ها شامل گمراهان و منافقان و هر كسى است كه به دعوت ظاهرى اعتراف داشته باشد .\r\n « كُتِبَ »  : يعنى در لوح محفوظ نوشته شده است يا در سينه نبىّ صلّى اللّه عليه و آله يا در كتاب تدوينى الهى ، يا اينكه واجب شده است .\r\n « عَلَيْكُمُ الصِّيامُ »  : صوم و صيام مصدر هستند از صام ، يصوم ، صوما و در لغت به معنى مطلق امساك است و در شرع امساك مخصوص ( مانند روزه گرفتن ماه مبارك رمضان و غيره ) است .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 164 ، به نقل از مجمع .\r\n( 2 ) تفسير صافى ، ج 1 ، ص 164 ، به نقل از عياشى و تفسير عياشى ، ج 1 ، ح 175 ، ص 78 .\r\n","page_name":" 363 ","page_number":383},
  {"content":"\r\n\r\n « كَما كُتِبَ عَلَى الَّذِينَ مِنْ قَبْلِكُمْ »  : يعنى روزه يك عبادت قديمى است كه از زمان آدم ( ع ) واجب بوده ، زيرا هيچ پيامبرى نبوده مگر اينكه در شريعتش يك نوع امساك را توصيه كرده است . از امير المؤمنين ( ع ) روايت « 1 » شده كه اول آن انبيا آدم ( ع ) است ، كه روزه بر او واجب بود .\r\nپس ، تشبيه روزهء ما به روزه‌هاى شرايع گذشته ، در اصل امساك مخصوص شرعى است نه در جميع خصوصيات آن ، زيرا روزه ما موافق روزهء يهود و نصارى در وقت و عدد روزها و چيزهايى كه بايد از آنها امساك نمود ، نبوده است .\r\n « لَعَلَّكُمْ   تَتَّقُونَ »  : باشد كه متّصف به تقوى شده و آدمهاى پاكيزه‌اى شويد ، يا اينكه شايد شما از گناهان و انگيزه‌هاى نفس دورى كنيد ، زيرا امساك نفس از خوردنى و آشاميدنى در يك مدّت غير عادى نفس را ضعيف مىكند ، و با ضعيف شدن نفس ، انگيزه‌ها و مقتضيات آن نيز ضعيف مىشود و قوّه عقل را كه اقتضاى اجتناب از بديها در انسان دارد ، قوى مىكند .\r\nبه پيامبر صلّى اللّه عليه و آله نسبت داده شده كه فرمود « 2 » : اخته كردن امّت من روزه است ، و در خبر است كسى كه نمىتواند نكاح كند ، پس روزه بگيرد كه روزه براى او اخته « 3 » كردن است .\r\nو از امام صادق ( ع ) است كه فرمود : روزه واجب شد تا اينكه غنى و فقير با هم مساوى شوند ، و اين از آن جهت است كه چون غنى هيچ\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 164 .\r\n( 2 ) مجمع البيان ، ج 2 ، ص 272 . توضيح اينكه ، در بعضى اديان مجاز است كه شخص براى راحت شدن از فشار غريزهء جنسى و فرار از اعمال شهوى و نفسانى و شيطانى ، خود را اخته كند ، ولى در اسلام چنين امرى مجاز نيست ، لذا فرموده‌اند : همان اثرى كه از اخته كردن در نظر بوده است در دين اسلام از روزه گرفتن حاصل مىشود .\r\n( 3 ) صافى ، ج 1 ، ص 200 .\r\n","page_name":" 364 ","page_number":384},
  {"content":"\r\n\r\nوقت گرسنگى را احساس نمىكرد تا به فقير رحم كند ، خداوند خواست كه سختى گرسنگى را به غنى بچشاند تا نسبت به ضعيف رقّت قلب يافته و به گرسنه رحم نمايد « 1 » .\r\n\r\n[ سوره البقرة ( 2 ) : آيه 184 
  ]\r\nأَيَّاماً مَعْدُوداتٍ فَمَنْ كانَ مِنْكُمْ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ وَ عَلَى الَّذِينَ يُطِيقُونَهُ فِدْيَةٌ طَعامُ مِسْكِينٍ فَمَنْ تَطَوَّعَ خَيْراً فَهُوَ خَيْرٌ لَهُ وَ أَنْ تَصُومُوا خَيْرٌ لَكُمْ إِنْ كُنْتُمْ تَعْلَمُونَ ( 184 )\r\n\r\nترجمه :\r\nروزهايى را به شمارهء معيّن روزه داريد و هر كس از شما بيمار باشد يا مسافر ، به شمارهء آن روزهاى غير ماه رمضان روزه دارد و كسانى كه روزه آنان را به زحمت و مشقّت خواهد انداخت ، عوض هر روز غذا دهند ، آن قدر كه فقير گرسنه‌اى سير شود و هر كس بر نيكى بيفزايد ، اين براى او بهتر است و بىتعلّل روزه داشتن شما از هر كار بهتر خواهد بود ، اگر فوائد بىشمار اين عمل را بدانيد .\r\n\r\nتفسير :\r\n « أَيَّاماً مَعْدُوداتٍ »  : يعنى روزهاى كم ، زيرا عرف وقتى مىخواهد از اندازه كمى كنايه آورد ، كلمهء « معدودات » را ذكر مىكند يعنى روزهايى چند ، و « ايّام » متعلّق به « تتّقون » است ، به سبب همين قرينه و متعلّق « الصّيام » محذوف است ، و مقصود از ايّام ، روزهاى دنيا يا روزهاى روزه است . پس تعلّق آن به « كتب » يا « صيام » صحيح نيست ، چون اولى به معنى كلّى ( معدود است ) و دومى به لفظ آن خلل مىرساند ، زيرا كه بين مصدر و مفعولش فاصله واقع مىشود و آن جمله بيگانه  « لَعَلَّكُمْ تَتَّقُونَ »  است و اين مطلب جائز نيست ، زيرا كه در اين صورت ، عامل ضعيف مىشود و نمىتواند عمل كند .\r\n\r\n\r\n","description":"","footnote":"\r\n( 1 ) مجمع البيان ، ج 2 ، ص 272 .\r\n","page_name":" 365 ","page_number":385},
  {"content":"\r\n\r\n « فَمَنْ كانَ مِنْكُمْ مَرِيضاً »  : يعنى در آن ايّام كه روزه گرفتن مقرّر شده ، اگر بيمار باشند  « أَوْ عَلى سَفَرٍ »  ، يا در سفر باشند ، فقها دربارهء حدّ سفر و شرائط آن و شرائط قصر و شكستن روزه و حدّ مرض و موارد خوردن روزه به تفصيل شرح داده‌اند .\r\n « فَعِدَّةٌ مِنْ أَيَّامٍ أُخَرَ »  : عوض آن روزهايى كه روزه نگرفته ، يا معنى اين است كه بر او است چند روز از روزهاى ديگر ، « عدّة » با نصب خوانده شده است ، به تقدير فعلى كه آن را نصب بدهد ، و تقدير آيه اين است :\r\n« فليصم عدة من ايام آخر » و ظاهر اين آيه دلالت مىكند بر اينكه در هر دو مورد سفر و مرض ، خوردن روزه و انتقال به بدل لازم است ، چون خداى تعالى قضيّه را شرطيّه آورده و لازمه شرط را كه همان مرض و سفر است ، زمانش را جايگزين زمان روزهايى نموده كه نگرفته و بدون قيد ، آورده كه نشان دهد اين جزا لازمهء اين شرط مطلق است .\r\nاز طريق عامّه ، اخبار زيادى است كه دلالت بر افطار كردن در سفر مىكند و اگر تقدير شرط را بخواهيم چنين بگيريم كه : « پس روزهاى چندى از روزهاى غير ماه رمضان را روزه بگيرد اگر افطار كند » ، خلاف ظاهر است و در عين حال مىگوييم : اگر دليل نباشد كه گفتهء ما را در مقابل عامّه ثابت كند ، در آن صورت ، چون آيه از مجملات قرآن محسوب مىشود كه نياز به روشن شدن دارد ، و براى ما آن را مانند ساير مجملات قرآن بيان كرده‌اند ، زيرا كه گرفتن احكام از محض الفاظ قرآن ، به ويژه مجملات آن ، جز تفسير به رأى ، چيزى نيست كه حتّى اگر به حقّ هم برسد باز خطا كرده است و جايگاه او آتش است .\r\n « وَ عَلَى الَّذِينَ يُطِيقُونَهُ فِدْيَةٌ »  : و آنها كه قدرت بر فديه دارند ، « طاق الشيء طوقا و اطاقه و اطاق عليه قدر » ، يعنى قدرت بر شيء پيدا كرد و بنا بر همين قرائت گفته شده : در ابتداى اسلام مردم عادت به روزه گرفتن نداشتند ، لذا خداوند آنها را بين روزه و فديه مخيّر نمود ، سپس اين حكم\r\n\r\n","description":"","footnote":"","page_name":" 366 ","page_number":386},
  {"content":"\r\n\r\nنسخ شد .\r\nيا اينكه مقصود اين بوده كه بر كسانى كه مىتوانند روزه بگيرند ، از بيماران و مسافران ، فديه بدهند ، سپس دستور به وجوب آن آمد يعنى وجوب روزه ، يا اينكه مراد اين بوده كه بر كسانى كه مىتوانند روزه بگيرند ، از بيمار يا مسافر كه قبلا روزه‌شان را خورده‌اند و حالا عوض آن را مىگيرند ، فديه است ، يعنى مخيّرند بين روزه و فديه . سپس ، تخيير نسخ شد و فقط روزه ماند ، و تنها فديه در حالتى ماند كه به جاى روزه‌هايى كه خورده‌اند و نتوانسته‌اند تا ماه رمضان بعد بگيرند ، بايد فديه دهند .\r\nممكن است مقصود اين باشد كه امثال پيرمردان و پيرزنان و زنى كه بچه‌اش را شير مىدهد ، و كسى كه زياد تشنه مىشود ، اگر نتوانند روزه بگيرند ، واجب است روزه را بخورند ، و اگر مىتوانند روزه بگيرند مخيّر بين روزه و فديه هستند ، و در اخبار به اكثر اين وجوه اشاره شده است .\r\nو « يطّقونه منه » به ادغام تاء در طاء بعد از تبديل ، و « يطيقونه » و « يطيقونه » كه ملحق به باب « فعلل و تفعلل » شود كه اصل آنها از « يطيقونه و ينطيوقونه » باشد خوانده شده است و همهء اين‌ها از طوق به معنى قدرت است ، يا از قلاده و زنجير است كه افاده معنى تكلّف ، جهد ، زحمت و مشقّت را نيز مىكند . بنابراين ، قرائت معنى آيه چنين مىشود :\r\nبر كسانى كه روزه بر آنها سخت است و با روزه گرفتن به زحمت مىافتند ، مانند پيرمردان و پيرزنان ، و زنان شيرده ، و صاحبان عطش ، مىتوانند فديه بدهند ، و در اين صورت ، ديگر در آيه اشكالى نيست ، پس آيه مانند ساير مجملها ، مجمل است .\r\n « طَعامُ مِسْكِينٍ »  : يك مدّ از طعام يا دو مدّ چنانچه برخى گفته‌اند .\r\n « فَمَنْ تَطَوَّعَ خَيْراً »  : يعنى به طور مجرّد مطلق عمل خيرى انجام دهد ، يا كسى كه به طريق طاعت در اداى فديه ، خير انجام دهد به اينكه\r\n\r\n","description":"","footnote":"","page_name":" 367 ","page_number":387},
  {"content":"\r\n\r\nفديه را زيادتر كند ، يا اينكه بين روزه و فديه جمع نمايد ( يعنى هر دو كار را انجام دهد ) يا اينكه كسى كه تطوّع كند ( بر رغبت فرمانبردارى كند ) ، بهتر از همهء طاعتهاى دينى است .\r\n « فَهُوَ خَيْرٌ لَهُ وَ أَنْ تَصُومُوا »  : يعنى اى مردم كه مخيّر بين روزه و فديه هستيد ، يا بيماران و مسافران ، يا قضاكنندگان روزه‌ها و آنان كه مخيّر يا معذورند ، و يا به سبب روزه به زحمت مىافتند ، يا اينكه مقصود ، مؤمنان باشند بنابراين كه كلام مستقل بوده و تشويق به روزه نمايد ، بدون اينكه آنچه كه بر آن مقدّم شده نظر بنمايد .\r\n « خَيْرٌ لَكُمْ إِنْ كُنْتُمْ تَعْلَمُونَ »  : يعنى اگر شما از اهل علم باشيد ، يا اگر مىدانيد كه آن بهترين چيزى است كه اختيار كرده‌ايد ( در آن صورت اگر روزه داريد براى شما بهتر است ) .\r\n\r\n[ سوره البقرة ( 2 ) : آيه 185 
  ]\r\nشَهْرُ رَمَضانَ الَّذِي أُنْزِلَ فِيهِ الْقُرْآنُ هُدىً لِلنَّاسِ وَ بَيِّناتٍ مِنَ الْهُدى وَ الْفُرْقانِ فَمَنْ شَهِدَ مِنْكُمُ الشَّهْرَ فَلْيَصُمْهُ وَ مَنْ كانَ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ وَ لِتُكْمِلُوا الْعِدَّةَ وَ لِتُكَبِّرُوا اللَّهَ عَلى ما هَداكُمْ وَ لَعَلَّكُمْ تَشْكُرُونَ ( 185 )\r\n\r\nتحقيق نزول كتاب دفعة و تدريجا\r\n\r\nترجمه :\r\n( 2 / 185 )\r\nماه رمضان ماهى است كه قرآن در آن نازل شده است براى هدايت بشر و براى راهنمايى و امتياز حق از باطل . پس هر كه دريابد ماه رمضان را بايد روزه بدارد و كسى كه بيمار يا در سفر باشد به شماره آنچه روزه خورده است از ماه‌هاى ديگر روزه دارد كه خداوند براى شما حكم را آسان خواسته ، تكليف را مشكل نگرفته است تا اينكه عدد روزه را تكميل كرده و خدا را به عظمت ذكر كنيد كه شما را به دين اسلام هدايت فرموده باشد كه از اين نعمت بزرگ سپاس گزاريد .\r\n\r\n","description":"","footnote":"","page_name":" 368 ","page_number":388},
  {"content":"\r\n\r\n\r\nتفسير :\r\n « شَهْرُ رَمَضانَ »  : مبتدا است و خبر آن  « الَّذِي أُنْزِلَ فِيهِ الْقُرْآنُ »  : است و ممكن است اين جمله صفت ( شهر رمضان ) باشد و خبر آن كه « هذه الأيّام » باشد محذوف باشد ، يا اينكه « شهر رمضان » خبر مبتداى محذوف است ، به اين نحو « هذه الأيّام شهر رمضان » يا بدل است از « صيام » به تقدير مضاف كه مىشود « صيام شهر رمضان » و وجه نزول قرآن در ماه رمضان ، با اينكه قرآن در طول بيست و سه سال نازل شده ، اين است كه قرآن در يك جا از مقام جمع و از نزد حكيم خبير به بيت المعمور كه در آسمان چهارم و در مقابل كعبه و مقام قلب نبىّ صلّى اللّه عليه و آله قرار گرفته نازل شده ، و از آنجا به طور تفصيل در مدّت مذكور بر سينه نبىّ صلّى اللّه عليه و آله نازل شده است و هر سال از بيت المعمور بر سينهء نبىّ صلّى اللّه عليه و آله يا وصىّ او از تأويل قرآن و متشابهات آن نازل مىشود . همان چيزى كه خدا بخواهد از قبيل نسخ منسوخ و اثبات مثبت ، و اطلاق مطلق ، و تقييد مقيّد و تعميم عامّ و تخصيص خاصّ .\r\nطبق آنچه كه روايت شده ، بيشتر كتابهاى آسمانى در ماه رمضان نازل شده ، زيرا ماه رمضان ماه حبس نفس است از توجّه به نيروها و ادراكات ظاهرى و از خواسته‌ها و آرزوهاى نفسانى ، و تا زمانى كه - نفس كه از آن تعبير به سينه مىشود - از توجه به دار دنيا حبس نشود ، آمادهء نقش بستن غيبى و مشاهده و سماع از غيب نمىشود . و به اعتبار تأويل ماه رمضان عبارت از مقام ظهور نفس است به امساك از غير خدا و توجّه به خدا و به همين جهت ماه رمضان ناميده شده است ، زيرا كه رمضان نام خداى تعالى است .\r\n\r\nتحقيق اينكه قرآن مبيّن هدايت است\r\n « هُدىً لِلنَّاسِ وَ بَيِّناتٍ مِنَ الْهُدى وَ الْفُرْقانِ »  : لفظ « من » از حروف\r\n\r\n","description":"","footnote":"","page_name":" 369 ","page_number":389},
  {"content":"\r\n\r\nبيانيّه است . بدان كه فرستادگان و رسولان خدا در مقامات و درجات با هم تفاوت دارند ، زيرا مقاماتى كه در لطائف رسالت و درجات آنهاست ، نهايتى ندارد . امّهات آن درجات ، گاهى به صد هزار ، و گاهى به صد و بيست هزار و گاهى به صد و بيست و چهار هزار محدود مىشود و برخى از آن مقامات و درجات ، بالاى بعضى ديگر است و هر يك از آن درجات برتر بر پايين‌تر احاطه دارد ، به اين معنى كه مرتبهء پايين از جمله درجات مرتبه بالاست ، و هر مقامى ، صاحبى از رسولان دارد ، زيرا هر مقامى لطيفه خاصى از لطائف رسالت را اقتضا مىكند و هر لطيفه‌اى از آن لطائف در رسولى از رسولان ظاهر مىشود ، و هر رسولى كه به مقام عالى برسد ، بر رسولانى كه در درجه پايين‌تر قرار دارند احاطه دارد و آنان از جمله شئون و درجات او مىشوند ، و هر كتاب و شريعتى كه از پيامبران برتر باشد ، بر شرايع و كتابهاى پايين‌تر احاطه دارد و آن كتاب و شريعت ، از آخرين و عالىترين مقامات رسولى كه آن كتاب و شريعت را آورده نشأت مىگيرد و از آنجا به مقام صدر رسول نازل مىشود . لذا ، رسالت محمّد صلّى اللّه عليه و آله ، آخرين مقامات رسالت است ، مقامى كه فوق امكان است ، و آن مقام جمع مطلق است كه بالاتر از آن مقامى نيست . به خلاف ساير مقامها كه در آنها از يك وجه پراكندگى هست ، اگر چه آن پراكندگى به‌وسيله تقييد به امكان و جدا شدن از وجوب حاصل شده باشد .\r\nاز همين جاست كه انبيا و كتابها و شرايع آنان ، زير پرچم و كتاب و شريعت محمّد صلّى اللّه عليه و آله قرار گرفته‌اند و حلال او حلال است تا روز قيامت ، و حرام او حرام است تا روز قيامت ، و كهنه شدن و نسخ به كتاب و شريعت او راه نمىيابد ، و نام قرآن مخصوص به كتاب او است . زيرا قرآن مصدرى است كه از قرأ قرآنا ، به معنى جمع كرد جمع‌كردنى ، گرفته شده است ، اگر چه از قرأ قرآنا به معنى تلاوت و خواندن گرفته شده باشد ، زيرا آن نيز از قرأ به معنى « جمع » مأخوذ است . تنها كتابى كه\r\n\r\n","description":"","footnote":"","page_name":" 370 ","page_number":390},
  {"content":"\r\n\r\nناشى از مقام جمع مطلق است ، كتاب محمّد صلّى اللّه عليه و آله است ، نه ساير كتابها كه آنها ناشى از مقامات امكان هستند ، كه هيچ يك از آنها خالى از پراكندگى نيست .\r\nكتابى كه از مقام عالى به مقام صدر و طبع نازل شده ، داراى دو وجه است : يك وجه به عالم مقام عالى و يك وجه به عالم مقام دانى . به اعتبار آن وجهى كه به عالم مقام نازل است مفصّل است ، مانند تفصيلى كه آن مقام دارد و ظاهر است به همان اندازه‌اى كه آن مقام ظهور دارد ، و فارق نسخه‌هاى مقام عالى و اشباح « 1 » عالم پايين‌تر است . پس قرآن با تفاصيلش ، بيّنات واضحات ، يعنى روشن و واضح است ، و به اعتبار آن وجهى كه به سوى عالى است ، عبارت از هدايت است ، و به اعتبار وجهى كه به سوى پايين است عبارت از فرقان است .\r\n « فَمَنْ شَهِدَ مِنْكُمُ الشَّهْرَ »  : اين جمله فرع جملهء قبل است ، يعنى وقتى كه ماه رمضان ماه نزول قرآن است ، پس لازم است بر شما از غير خدا در آن ماه امساك كنيد و روزه بداريد و همچنين ، از خواسته‌هاى مقام دانى شما كه همان مقام نفس است ، امساك نماييد ، تا اينكه خواسته‌هاى روح و باب غيب بر شما باز شود . پس كسى از شما كه حاضر باشد ، نه مسافر ، بايد روزه بگيرد ، چنانچه امام صادق ( ع ) اين گونه تفسير نموده « 2 » و در ردّ كسى كه در سفر بين صوم و افطار مخيّر مىكرد ، فرمود : چه قدر آيه واضح و بيّن است . كسى كه حاضر باشد ، روزه بگيرد و كسى كه مسافر باشد ، روزه نگيرد ، پس امام ( ع ) ، مفهوم مخالفت را معتبر دانست ، و مفاهيم اگرچه حجّت و دليل نيستند ، ولى در مقام\r\n\r\n\r\n","description":"","footnote":"\r\n( 1 ) اشباح يعنى سايه‌ها ، و از اين رو است كه اين عالم نمود و سايه‌اى از عالم بود و مثالى از عالم مثل است . از اين رو ، على ( ع ) در خطبه اوّل نهج البلاغه آن را عالم اشباح ناميده است .\r\n( 2 ) تفسير صافى ، ج 1 ، ص 164 و 165 ، به نقل از اصول كافى ، فقيه ، تهذيب . . . و تفسير عياشى ، ج 1 ، ح 187 ، ص 81 .\r\n","page_name":" 371 ","page_number":391},
  {"content":"\r\n\r\nخطابه و جدل معتبر است .\r\n « فَلْيَصُمْهُ »  : پس بايد در آن ماه روزه بگيرد .\r\n « وَ مَنْ كانَ مَرِيضاً »  : و اگر بيمار باشد ، نگيرد ، البته مرضى كه به سبب آن روزه ضرر داشته باشد .\r\n « أَوْ عَلى سَفَرٍ فَعِدَّةٌ مِنْ أَيَّامٍ أُخَرَ »  : ( يا در سفر باشد ، زمان آن ايّام ديگرى است ) ، به مفهوم مخالف در اينجا تصريح شده ، يعنى كسى كه در ماه رمضان حاضر نيست روزه نگيرد ، و بر او واجب است به عدد روزهايى كه روزه نگرفته در غير رمضان از روزهاى ديگر روزه بگيرد . و امر به افطار در بيمارى و سفر را تأكيد نموده ، اول با تصريح دوم با اشاره و سوم با تأكيد مفهوم مخالف .\r\n « يُرِيدُ اللَّهُ بِكُمُ الْيُسْرَ »  : پاسخ پرسش مقدّر است ، گويا كه گفته شده :\r\nخداوند چه قصد كرده از اينكه گاهى امر به روزه مىكند ، سپس امر به افطار و روزهء بعد از افطار ؟ پس مىفرمايد : خداوند به شما آسانى را قصد كرده و حكم را آسان خواسته است .\r\n « وَ لا يُرِيدُ بِكُمُ الْعُسْرَ »  : و سختى براى شما نخواسته است ، و در روزه گرفتن در حال سفر و بيمارى ، سختى شديد است ، و اينكه اجازه داده است روزه را بخوريد به دليل آسان گرفتن بر شماست .\r\n « وَ لِتُكْمِلُوا الْعِدَّةَ »  : ( و بايد كه عده را كامل كنيد ) ، اين جمله عطف است به اعتبار معنى ، گويا كه گفته است : براى اينكه روزه بر شما سخت نشود و براى اينكه عدد را تكميل كنيد . . . و اينكه عدول نمود به  « يُرِيدُ اللَّهُ »  براى اينكه تصريح به ارادهء خدا بكند و اين به جهت بزرگداشت و مورد لطف قرار دادن آنان است . پس جملهء اول علّت ترخيص در خوردن روزه است و اين جمله علّت امر به روزه گرفتن در روزهاى ديگر است .\r\n « وَ لِتُكَبِّرُوا اللَّهَ عَلى ما هَداكُمْ »  : علّت امر به مطلق روزه است ، زيرا\r\n\r\n","description":"","footnote":"","page_name":" 372 ","page_number":392},
  {"content":"\r\n\r\nروزه صورت تبرّى و بيزارى جستن است ، و با تبرّى موانع قلب از توجّه به خدا و عظمتش برداشته مىشود ، و با توجّه به عظمت و كبرياى خدا ظاهر گشته ، و با ظهور عظمت و كبريا ، غفلت و نسيان مرتفع مىشود ، زيرا آن دو حاصل نمىشوند مگر از ناحيهء استتار و زير پرده ماندن عظمت خداى تعالى ، چنانچه مولوى ( ره ) گفته است :\r\n لا تؤاخذ إن نسينا شد گواه * كه بود نسيان به وجهى هم گناه \r\n زان كه استعمال تعظيم او نكرد * ورنه نسيان در نياوردى نبرد \r\nبا از بين رفتن نسيان و غفلت از منعم درباره نعمت ، شكر حاصل مىشود و لذا گفتار قبلى را تعقيب نمود به قول خداى تعالى :\r\n « وَ لَعَلَّكُمْ تَشْكُرُونَ »  : يعنى در مورد نعمت نظر به منعم بكنيد و آن از بزرگترين مقامات انسان است . و چون روزه گرفتن موجب تكبير و تعظيم خداست ، خداى تعالى در آخر ماه روزه يعنى شب فطر بعد از نماز ، در رفتن به سوى نماز عيد ، تكبير را با كيفيت خاصى مستحب نموده كه در كتب فقهى ياد شده است .\r\n\r\n[ سوره البقرة ( 2 ) : آيه 186 
  ]\r\nوَ إِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ فَلْيَسْتَجِيبُوا لِي وَ لْيُؤْمِنُوا بِي لَعَلَّهُمْ يَرْشُدُونَ ( 186 )\r\n\r\nترجمه :\r\n( 2 / 186 )\r\nچون بندگان من از دورى و نزديكى من از تو پرسند ، بدانند كه من به آنها نزديك خواهم بود . هر كه مرا خواند دعايش را اجابت كنم ، پس بايد دعوت مرا بپذيرند و به من ايمان آورند تا به سعادت راه يابند .\r\n\r\nتفسير :\r\n « وَ إِذا سَأَلَكَ عِبادِي عَنِّي »  : اين عبارت جمله مستأنفه است ، بنابراين كه واو براى استيناف بيايد ، ولى آمدن واو براى استيناف محض ،\r\n\r\n","description":"","footnote":"","page_name":" 373 ","page_number":393},
  {"content":"\r\n\r\nبدون اينكه نوعى ربط با سابق داشته باشد ، جدّا بعيد است . پس اگر خواستى ، نام آن را استيناف شبيه به عطف بگذار ، يا اينكه عطف به اعتبار معنى است ، گويا كه گفته شده : هرگاه پرسش كنند ، از طاعت من بگو بر شما روزه واجب شده است ، و هرگاه از نسبت من بپرسند ، بگو من نزديكم . . . چون مقصود از پرسش از خدا ، پرسش از نسبت خدا با بندگانش است ، بنابراين ، به قرينه ، پرسش با بندگانش را پاسخ مىدهد .\r\n\r\nتحقيق قرب و نزديك بودن خداى تعالى\r\n « فَإِنِّي قَرِيبٌ »  : يعنى به آنان پاسخ بده كه خدا نزديك است ، زيرا من نزديك هستم و آن از قبيل نشستن سبب جاى مسبّب است ، و نزديك بودن خداى تعالى ، قرب مكانى و زمانى و شرفى و رتبه‌اى نيست ، بلكه قرب خداوند هيچ ماهيتى ندارد تا اينكه حدّ و تعريف داشته باشد ، و كيفيتى ندارد تا با رسم تعريف شود ، بلكه قرب خداوند ، نزديك بودن قيّومى است ، مانند قرب آنچه كه قوام و استوارى اشيا به آن است ، بلكه مانند قرب وحدت به مراتب اعداد است ، زيرا وقتى به مراتب اعداد نظر شود ، در آنها جز وحدت صرف يافت نمىشود ، بدون اينكه چيزى به آنها ضميمه شده باشد ، با اينكه مراتب اعداد غير از وحدت است و آثار و خواص آنها غير از آثار و خواص وحدت است . پس وحدت ، نزديكترين اشيا به اعداد است و در عين حال ، دورترين اشيا است به آنها ، تا آنجا كه گفته شده كه وحدت ضد اعداد است .\r\nپس چقدر نزديك هستى تو اى كسى كه براى تو وحدانيت عدد است و چقدر دوريم ما كه موصوف به كثرت هستيم و چه خوب گفته شده است :\r\n دوست نزديكتر از من به من است * وين عجب‌تر كه من از وى دورم \r\n\r\n","description":"","footnote":"","page_name":" 374 ","page_number":394},
  {"content":"\r\n\r\nبراى اشاره به اين قرب ، امام ( ع ) فرموده است « 1 » : داخل در اشيا است نه مانند دخول چيزى در چيزى ، اشاره به اين است كه كيفيّت‌پذير نيست . و اين نزديك بودن نتيجهء رحمت رحمانى است كه در آن همهء اشيا مساوى هستند ، و براى خدا ، قرب ديگرى نيز هست كه نتيجهء رحمت رحيمى خداست . در همين نزديك بودن است كه برترى جويندگان ( در راه وصول ) به هم برترى مىجويند و در آن از همديگر سبقت مىجويند ، و با همين قرب ، خداوند بر بندگانش در هر روز ، در شأنى تجلّى مىكند .\r\nيكى از لطيفه‌پردازان درباره نزديكى خدا با بنده ، اين گونه اشاره دارد :\r\n بيزارم از آن كهنه خدايى كه تو دارى * هر روز مرا تازه خدايى دگرستى \r\nاين قرب براى كسى حاصل مىشود كه به اختيار از كثرتهاى نفسانى خود مقدارى بريده باشد و خداوند مقدارى از وحدتش را به او پاداش داده است . كسى كه از اين قرب چيزى در او نباشد ، ملعون و مطرود و مبغوض مىشود ، و هر كس كه بهره‌اى از آن دارد ، مشمول رحمت و دعوت و رضاى الهى است .\r\nهمين لذّت قرب و اقتضاى شدّت لذّت است كه رياضت و مجاهدت و شب‌زنده‌دارى و تشنگى نيمروز بر سالكان ، آسان شده است و اگر لذّت نبود ، هيچ كس بر نفس و شهوات آن غالب نمىشد .\r\nروايت شده است كه اعرابى از رسول خدا صلّى اللّه عليه و آله پرسيد : آيا\r\n\r\n\r\n","description":"","footnote":"\r\n( 1 ) نهج البلاغه ، خطبه 1 .\r\n","page_name":" 375 ","page_number":395},
  {"content":"\r\n\r\nپروردگار ما نزديك است كه با او مناجات كنيم ، يا دور است كه او را صدا بزنيم ؟ پس آيه نازل شد « 1 » .\r\nبعضى گفته‌اند كه گروهى از رسول خدا صلّى اللّه عليه و آله پرسيدند : چگونه خدا را بخوانيم ؟ پس اين آيه نازل شد . « 2 »\r\n\r\nتحقيق اجابت و عدم اجابت خداى تعالى بندگان را\r\n « أُجِيبُ دَعْوَةَ الدَّاعِ إِذا دَعانِ »  : « اجيب » خبر بعد از خبر است ، يا جمله استينافيه و پاسخ از پرسش مقدّر است ، و « الدّعوة » يا به معنى مصدرى است ، و يا به معنى آن چيزى است كه به خاطر و براى او دعا مىشود . « الدّاع » وصل است به نيّت وقف ، و انداختن ياء از « دعان » براى اشاره به اين است كه دعاى هر دعاكننده از رسيدن به مقام ذات قاصر است ، به اين نحو كه دعوت شونده عبارت از ذات است ، بىآنكه عنوانى براى او باشد .\r\nجملهء « اذا دعان » شرط است كه جزايش به قرينهء جمله قبلى حذف شده است و اسقاط ياء متكلّم و اكتفا كردن به نون « 3 » وقايه و كسرهء آن براى همان اشعار و اشاره‌اى است كه گفتيم .\r\n« إذا » ظرف اجابت نيست ، خواه متضمّن معنى شرط باشد ، به اين نحو كه « اجيب » پاسخ آن فرض شود ، خواه چنين نباشد به اينكه متعلّق به « اجيب » باشد كه ياد شده ، زيرا در اخبارى كه دلالت بر تأخّر اجابت از وقت دعا مىكند ، « إذا » منصوب است به « دعان » يا اينكه مىگوييم : آن ظرف اجابت است و ليكن مقصود اين است كه اگر دعاكننده مرا بخواند نه\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 167 .\r\n( 2 ) همان مأخذ .\r\n( 3 ) نون وقايه نونى است كه در موقع اتّصال فعل به ضمير متّصل يا ( ى ) به آخر فعل و قبل از ضمير مىآيد ، مانند دعانى كه دعا فعل و ن نون وقايه ، ى متكلّم است .\r\n","page_name":" 376 ","page_number":396},
  {"content":"\r\n\r\nغير مرا ، خواه آن غير ، از نامهاى من باشد يا از غير نامهاى من ، حتما بدون مهلت و تأخير پاسخ او را مىدهم . زيرا انسان وقتى كه مظهر شيطان باشد ، آن را مىخواند ، خواه دعاى او با لفظ اللّه و رحمن و رحيم باشد يا با غير آن الفاظ ، و اگر انسان مظهر شيطان نباشد و متوجّه به سوى رحمن شود ، در اين صورت اگر در يك مقام خاص توقّف كرد و خود را به حدّى محدود نمود ، دعاى او از آن حدّ تجاوز نمىكند ، بلكه خدا را مىخواند به عنوان ظهور خدا در آن مقام ، و نامى كه خداوند به سبب آن بر او ظاهر شده ، مسمّايى در همان مقام است ، بنابراين ، دعاكننده اسم را مىخواند نه مسمّى را . و اگر در حدّى محدود نباشد و در مقامى توقّف نكند ، ديگر عنوانى كه خدا را به آن عنوان مىخواند مسمّى نيست ، بلكه اسم است و دعاكننده مسمّى را مىخواند ، به اين نحو كه نامها را بر آن واقع مىكند ، و در اين هنگام ، اجابت خدا از وقت دعا تأخير پيدا نمىكند ، بلكه مىگوييم در اين صورت خدا دعاكننده است .\r\nو در اين مورد مولوى ( ره ) گفته است :\r\n چون خدا از خود سؤال وكد كند * پس دعاى خويش را چون ردّ كند \r\nشرطهاى استجابت دعا كه از اخبار زيادى استفاده مىشود ، بر اين معنى دلالت مىكند و خداوند دعاى دعاكننده را اجابت مىكند در صورتى كه ذات خدا را بخواند نه غير ذاتش را ، يعنى اينكه دعاكننده الهى شود نه شيطانى ، و نه اينكه بر حدّى توقف نمايد .\r\nاز امام صادق ( ع ) روايت شده است كه او آيه  « أَمَّنْ يُجِيبُ الْمُضْطَرَّ إِذا دَعاهُ . . . »  را خواند « 1 » ، پس از او پرسيدند ، چه شده كه ما دعا\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 168 .\r\n","page_name":" 377 ","page_number":397},
  {"content":"\r\n\r\nمىكنيم ولى استجابت براى ما حاصل نمىشود ؟ پس فرمود : جهت عدم استجابت دعا اين است كه شما مىخوانيد كسى را كه نمىشناسيد ، درخواست مىكنيد چيزى را كه نمىفهميد ، پس اضطرار عين دين است ، و زيادى دعا همراه با كورى از خدا ، از نشانه‌هاى خوارى است . كسى كه نفس را در برابر خدا خوار ندارد و قلب و سرّش را تحت قدرت خدا قرار ندهد ، با پرسش خويش بر خدا فرمان رانده و گمان كرده است كه درخواستش دعاست ، اين چنين حكم و امر بر خدا ، مانند جرأت و جسارت بر خداست . پس قول امام ( ع ) ، « كسى را مىخوانيد كه نمىشناسيد « 1 » » ، اشاره به احتجاب از خداست به سبب حدود ، و قول او « اضطرار عين دين است » اشاره به اين است كه متديّن كسى است كه از وسايل دنيا منقطع شده و در توسّل به خدا مضطرّ باشد ، و اين معنى تحقّق نمىيابد مگر وقتى كه از انانيّت و حدود آن كاملا خارج شود . طبق قول امام ( ع ) ، « زيادى دعا با عدم شناخت و كورى از خدا از علايم خوارى است » . اشاره به اين است كه در اين صورت مظهر شيطان مىشود نه مظهر رحمان و امام ( ع ) ، با اين گفتار كه « كسى خوارى خود را تحت قدرت خدا نياورد . . . تا آخر حديث » ، خواسته استشهاد كند بر اينكه كثرت دعا با كورى از خدا ، نشانهء اين است كه دعاكننده مظهر شيطان شده است ، و به حكم شيطان بر خدا حكم مىكند .\r\nپس معرفت خدا و فهميدن آنچه را كه مىپرسد و قطع شدن وسايل كه عبارت از همان دين است ، و غلبه كردن سلطنت خدا بر انانيّت عبد ، از شرطهاى استجابت دعاست كه از اين خبر استفاده مىشود ، و همهء اين‌ها دلالت مىكند بر اينكه ، اگر عبد از انانيت ( من بودن - خودخواهى ) خارج نشود ، خدا را نمىخواند ، بلكه بر خدا حكم\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 168 .\r\n","page_name":" 378 ","page_number":398},
  {"content":"\r\n\r\nمىكند ، يا غير او را مىخواند .\r\nدر خبر ديگر از امام صادق ( ع ) است كه هر كس اطاعت خداى را در آنچه كه به آن امر كرده بنمايد ، سپس او را بخواند ، از جهت دعا خداوند دعاى او را اجابت مىكند . گفته شد : جهت دعا چيست ؟ فرمود :\r\nنخست حمد خدا را مىكنى و نعمتهايى را كه خدا به تو داده يادآور مىشوى ، پس از آن شكر مىكنى ، سپس صلوات بر نبىّ صلّى اللّه عليه و آله مىفرستى ، بعد گناهانت را يادآور مىشوى و به آنها اقرار و اعتراف مىكنى ، و سر انجام از گناهانت به خدا پناه مىبرى ، پس اين جهت دعاى او است « 1 » .\r\nدر خبر ديگر از امام صادق ( ع ) است در پاسخ كسى كه پرسش از مستجاب نشدن دعا نمود ، فرمود : چون شما به عهد و پيمانى كه با خدا بستيد وفا نمىكنيد « 2 » .\r\nدر خبر ديگرى از امام صادق ( ع ) است : كسى كه از استجابت دعايش خوشحال مىشود ، بايد محل كسب خويش را پاكيزه كند ( يعنى كسب حلال داشته باشد ) « 3 » .\r\nدر خبر ديگر از امام صادق ( ع ) است : بايد از همهء مردم نوميد شوند و جز اميد به خدا برايشان باقى نماند « 4 » .\r\nهمهء اين‌ها دلالت مىكند بر اينكه شرط دعا ، خروج از انانيّت و ذليل بودن تحت قدرت خداست ، و اين امر تا زمانى ادامه مىيابد كه ديگر خدا مورد دعاست . يا مىگوييم : « اذا » ظرف اجابت است ، اما مقصود اين است كه دعاكننده وقتى كه مرا بخواند ، يعنى مطلوب از خواندن من ذات من باشد نه چيز ديگر از امور دنيا و آخرت .\r\n\r\n\r\n","description":"","footnote":"\r\n( 1 ) برهان ، ج 1 ، ص 185 .\r\n( 2 ) صافى ، ج 1 ، ص 205 .\r\n( 3 ) صافى ، ج 1 ، ص 205 .\r\n( 4 ) صافى ، ج 1 ، ص 205 .\r\n","page_name":" 379 ","page_number":399},
  {"content":"\r\n\r\nيا مقصود اين است كه دعاكننده وقتى كه مرا بخواند - نه غير مرا ، كه در آن صورت ، چون مظهر شيطان شده در حال خواندن من ، او را مىخواند - آنچه كه از من خواسته است در صورتى كه صلاح او باشد يا براى او ذخيره مىكنم يا به او مىرسانم ، و اگر صلاح او نباشد با چيز ديگرى دعاى او را اجابت مىكنم كه صلاح او باشد .\r\nدر خبر است كه « 1 » عبد دعا مىكند ، پس خداوند به دو ملايكه مىگويد : دعاى او را اجابت كردم ، ولى او را به همان حاجتش حبس نماييد .\r\nدر خبر ديگرى است كه هيچ كس خدا را نمىخواند ، مگر اينكه خداوند اجابت مىكند او را ، اما ظالم و ستمكار دعايش مردود است تا توبه كند . و اما كسى كه دعايش به حق است خداوند دعاى او را مستجاب كرده و بلا را از او برمىگرداند ، به نحوى كه خودش هم خبردار نمىشود . يا اينكه ثواب زيادى را براى موقعى كه او به آن محتاج است ، ذخيره مىكند و اگر آنچه كه عبد درخواست كرده به صلاح و خير او نيست كه داده شود ، خداوند نمىدهد و امساك مىكند .\r\n « فَلْيَسْتَجِيبُوا لِي وَ لْيُؤْمِنُوا بِي لَعَلَّهُمْ يَرْشُدُونَ »  : ازآن‌رو كه خداى تعالى روزه را مقرر داشت و روزه جز امساك و خوددارى از لذّتها و خواسته‌هاى حيوانى نيست ، لذا مقام سخن مقام آن است كه درباره جماع و خوردن و نوشيدن و حلال و حرام بودن باشد ، كه آيا در شب همچون روز حرام است ؟ پس خدا جواب مىدهد :\r\n\r\n[ سوره البقرة ( 2 ) : آيه 187 
  ]\r\nأُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ هُنَّ لِباسٌ لَكُمْ وَ أَنْتُمْ لِباسٌ لَهُنَّ عَلِمَ اللَّهُ أَنَّكُمْ كُنْتُمْ تَخْتانُونَ أَنْفُسَكُمْ فَتابَ عَلَيْكُمْ وَ عَفا عَنْكُمْ فَالْآنَ بَاشِرُوهُنَّ وَ ابْتَغُوا ما كَتَبَ اللَّهُ لَكُمْ وَ كُلُوا وَ اشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ مِنَ الْفَجْرِ ثُمَّ أَتِمُّوا الصِّيامَ إِلَى اللَّيْلِ وَ لا تُبَاشِرُوهُنَّ وَ أَنْتُمْ عاكِفُونَ فِي الْمَساجِدِ تِلْكَ حُدُودُ اللَّهِ فَلا تَقْرَبُوها كَذلِكَ يُبَيِّنُ اللَّهُ آياتِهِ لِلنَّاسِ لَعَلَّهُمْ يَتَّقُونَ ( 187 )\r\n\r\n\r\n","description":"","footnote":"\r\n( 1 ) صافى ، ج 1 ، ص 205 .\r\n","page_name":" 380 ","page_number":400},
  {"content":"\r\n\r\n\r\nترجمه :\r\n( 2 / 187 )\r\nبراى شما در شبهاى ماه رمضان مباشرت با زنانتان حلال شد كه آنها جامهء ستر و عفاف شما و شما نيز لباس عفت آنها هستيد ، و خدا چون دانست كه شما در كار مباشرت زنان به خود خيانت مىكنيد ، لذا از حكم حرمت درگذشت و گناه شما را بخشيد . از اكنون در شب رمضان رواست كه با زنها به حلال مباشرت كنيد و از خدا آنچه مقدّر فرموده بخواهيد و بخوريد و بياشاميد تا خطّ سپيدى روز از سياهى شب در سپيده دم پديدار شود . پس روزه را به پايان رسانيد تا اول شب و با زنان هنگام اعتكاف در مساجد مباشرت نكنيد ، اين احكام حدود دين خداست . زنهار در آن راه مخالفت مپوييد . خدا آيات خود را اين گونه براى مردم بيان مىدارد ، تا باشد كه پرهيزكار شوند .\r\n\r\nتفسير :\r\n( وقتى كه خداوند وجوب روزه را ذكر فرمود و روزه هم جز امساك از خواستهاى حيوانى چيزى نيست ، مقام اين شد كه از جماع و خوردن و آشاميدن در شب بپرسند كه آيا اين‌ها در شب حلال‌اند يا حرام ؟ چنانچه در روز حرام هستند . پس خداوند به اين پرسش پاسخ داد و فرمود ) :  « أُحِلَّ لَكُمْ لَيْلَةَ الصِّيامِ »  : شب و روز روزه يعنى شب ماه رمضان .\r\n « الرَّفَثُ إِلى نِسائِكُمْ »  : رفث ، عبارت از جماع و زنا است و تعديه آن به‌وسيله « الى » به جهت تضمين معنى تقرّب يا توجّه است .\r\n « هُنَّ لِباسٌ لَكُمْ »  : علّت آوردن براى حلال كردن جماع است ، و تشبيه به لباس از جهت تلازم بين زنان و مردان و شدّت نياز بين آن دو\r\n\r\n","description":"","footnote":"","page_name":" 381 ","page_number":401},
  {"content":"\r\n\r\nاست ، و مقصود از آيه ، آگاه كردن بر اين است كه صبر كردن بر آميزش برايتان بسيار اندك و اجتناب از آنها سخت است .\r\n « وَ أَنْتُمْ لِباسٌ لَهُنَّ »  : طبق ظاهر لفظ ، اين جمله پاسخ از پرسش مقدّر است . اما بنا بر آنچه كه روايت شده ، همخوابى با زنان در ماه رمضان در شب و روز حرام بود ، و چنين بود كه هر كس در شب مىخوابيد خوردن و آشاميدن هنوز براى او حرام بود ، يا اينكه حكم چنين بود كه اگر كسى در شب مىخوابيد خوردن و آشاميدن و مقاربت بر او حرام بود . بنابراين ، اين آيه نازل شد و آن آيه استيناف است براى ابتداى حكم ديگر كه ناسخ حرمت است .\r\nقول خداى تعالى  « عَلِمَ اللَّهُ أَنَّكُمْ كُنْتُمْ تَخْتانُونَ أَنْفُسَكُمْ »  ، اين وجه را تأييد مىكند ، و خيانت كردن به خدا و رسول به سبب وفا نكردن به شرطى است كه در پيمان با خدا بر آن قرار گذاشته‌اند ، كه آن خيانت به خودشان است ، زيرا كه با اين كار دشمن نفس را تقويت مىكنند كه بر ضد ايشان عمل كند .\r\n « فَتابَ عَلَيْكُمْ »  : به اينكه آنچه را كه از جماع در شب روزه و خوردن و آشاميدن بعد از خواب حرام شده بود ، ترخيص نمود و اجازه فرمود .\r\n « وَ عَفا عَنْكُمْ »  : يعنى از كارى كه قبل از ترخيص و مجاز بودن انجام داده بوديد عفو نمود .\r\n « فَالْآنَ بَاشِرُوهُنَّ »  : از الآن مىتوانيد در شب ماه رمضان با زنان مباشرت نماييد . پس لفظ « الآن » ظرف ترخيص است كه از هيئت امر استفاده مىشود ، و « ليلة الصّيام » ظرف مباشرت است ، زيرا تقييد مباشرت به آن ، زمان حاضر مقصود نيست . به مباشرت ، تنها گذراندن شهوت طلب نكنيد .\r\n « وَ ابْتَغُوا ما كَتَبَ اللَّهُ لَكُمْ »  : طلب كنيد آنچه را خداوند بر شما\r\n\r\n","description":"","footnote":"","page_name":" 382 ","page_number":402},
  {"content":"\r\n\r\nواجب كرده است ، از روزه گرفتن و نگهداشتن روزه و امتثال آن . يا اينكه طلب كنيد آنچه را كه خداوند براى شما نوشته است و آن را در همخوابى با زنان قرار داده ، از قبيل انس گرفتن و آرامش پيدا كردن با زنان ، و فارغ شدن قلب به سبب خالى كردن شهوت ، يا آنچه كه خداوند براى شما واجب كرده است از فرزند ، زيرا كه حصول فرزند واجب تكوينى است . زيرا خلق شهوت در مردان و زنان و قرار دادن آلات شهوت به نحوى كه از گذراندن شهوت ، فرزند متولد شود ، امر به حصول فرزند و واجب شدن آن است . به هر حال ، معنى آيه اين است كه امر خدا را در همخوابى زنان فراموش نكنيد .\r\n « وَ كُلُوا وَ اشْرَبُوا حَتَّى يَتَبَيَّنَ »  : يعنى خيلى واضح ظاهر شود .\r\n « لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ مِنَ الْفَجْرِ »  : آنچه از ظاهر آن به ذهن مىآيد اين است كه « من الفجر » تعليل باشد ، يا اينكه « من » براى ابتدا باشد . از اين رو ، در آغاز اسلام ( صدر اول ) به هر دو خط نگاه مىكردند و هر وقت دو خط از همديگر متمايز مىشد ، از خوردن و آشاميدن امساك مىكردند .\r\nمحتمل است كه « من » براى تبعيض يا بيانيّه باشد ، و جار و مجرور حال از « الخيط الابيض » باشد . پس آيه ، مانند ساير آيات از مجملات است ، و براى ما آيه را بيان كرده‌اند به اينكه مقصود خطّ سفيدى است كه سياهى شب آن را احاطه كرده و آن دو خط در ابتداى ظهورشان مانند دو ريسمان ممتد هستند ، ولى خداى تعالى آن دو را تشبيه به دو خط ممتد كرده است تا اينكه مبالغه در امساك نمايد كه از ابتداى ظهور دو خطّ امساك حاصل شود . در كتب تفاسير ، اخبار متعددى در وجه نزول آيه ياد شده است و « حتّى يتبيّن » غايت مباشرت با زن و خوردن و آشاميدن همه است .\r\n « ثُمَّ أَتِمُّوا الصِّيامَ »  : گويا كه فرموده باشد : پس روزه بگيريد ، سپس\r\n\r\n","description":"","footnote":"","page_name":" 383 ","page_number":403},
  {"content":"\r\n\r\nروزه را به اتمام برسانيد ، و به سبب آنكه غايت آن كه اتمام روزه‌دارى باشد بيان شده ، ديگر كلمهء « صوموا » ضرورت نداشته ( نفرموده صوموا ثمّ اتمّوا الصيام ) و غايت آن را كه اتمام صيام باشد ، ياد كرده است .\r\n « إِلَى اللَّيْلِ »  : اول شب عبارت از اول غروب است ، چنانچه بيشتر اهل هيئت و منجّمان و اهل عرف بر همين معنى هستند ( اول غروب را اول شب مىدانند ) . يا اينكه مقصود اول مغرب شرعى است ، چنانچه اهل شرع از شيعه ، قايل به آن هستند .\r\n « وَ لا تُبَاشِرُوهُنَّ وَ أَنْتُمْ عاكِفُونَ فِي الْمَساجِدِ »  : بيان حدّ ديگر از حدود همخوابى با زنان است كه آن وقت اعتكاف شرعى است كه حرام است ، چه شب باشد و چه روز ، و اينكه از بين انواع محرّمات تنها اين يكى ( جماع با زنان ) را ياد كرده ، براى اين است كه اعتكاف با روزه تناسب دارد ، چون روزه شرط اعتكاف است .\r\n « تِلْكَ »  : يعنى احكامى كه از اول قول خداى تعالى  « كُتِبَ عَلَيْكُمُ الصِّيامُ »  تا اينجا ذكر شد ،  « حُدُودُ اللَّهِ »  يعنى حدود خدا هستند كه خداوند آنها را قرقگاه خود قرار داده تا اينكه مؤمنان از آن تجاوز نكنند كه در صورت تجاوز ، در هلاكت و عذاب واقع مىشوند . به پيامبر صلّى اللّه عليه و آله نسبت داده شده « 1 » كه فرمود : هر پادشاهى قرقگاهى دارد ، قرقگاه خدا محرّمات الهى است . هر كس دور و بر آن قرقگاه بچرد ، نزديك است كه در آن قرقگاه واقع شود .\r\n « فَلا تَقْرَبُوها »  : مبالغهء در نهى از محرّمات است ، مانند نهى آدم ( ع ) از نزديك شدن به درخت .\r\n « كَذلِكَ »  : يعنى اين چنين است بيان كردن آيات احكام و حدود محرّمات .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 170 .\r\n","page_name":" 384 ","page_number":404},
  {"content":"\r\n\r\n « يُبَيِّنُ اللَّهُ آياتِهِ »  : يعنى آيات مطلقه از قبيل احكام قالب و قلب و آيات آفاق و انفس ، به ويژه آيات بزرگ كه عبارت از ذات انبيا و اوصيا است .\r\n « لِلنَّاسِ لَعَلَّهُمْ يَتَّقُونَ »  : متّصف به تقوى شوند يا از حدود محرّمات الهى اجتناب نمايند .\r\n\r\n[ سوره البقرة ( 2 ) : آيه 188 
  ]\r\nوَ لا تَأْكُلُوا أَمْوالَكُمْ بَيْنَكُمْ بِالْباطِلِ وَ تُدْلُوا بِها إِلَى الْحُكَّامِ لِتَأْكُلُوا فَرِيقاً مِنْ أَمْوالِ النَّاسِ بِالْإِثْمِ وَ أَنْتُمْ تَعْلَمُونَ ( 188 )\r\n\r\nترجمه :\r\n( 2 / 188 )\r\nمال يكديگر را به ناحق نخوريد و كار را به محاكمهء قضات نيفكنيد كه به وسيلهء رشوه و زور پارهء مال مردم را بخوريد با اينكه شما بطلان دعوى خود مىدانيد .\r\n\r\nتفسير :\r\n « وَ لا تَأْكُلُوا أَمْوالَكُمْ »  : يعنى اموال يكديگر را به باطل نخوريد ، در حالى كه آن اموال  « بَيْنَكُمْ بِالْباطِلِ »  اموالى است كه خداوند بين شما به طور مساوى قرار داده كه هيچ مقدارى از آنها ذاتا به شخص شما اختصاص ندارد ، بلكه اين اختصاص تنها اعتبارى است ، و هر راهى كه شارع آن را براى اختصاص اعتبار كرده ، حق است ، و هر راهى كه شارع آن را اعتبار نكرده ، باطل و ضايع است ، زيرا به اعتبار اعتباركننده ، حقى مستند نيست . بنابراين ، گرفتن اموال و خوردن آن به گونه‌اى كه شارع آن را معتبر ندانسته ، نهى شده . يا مقصود اين است كه اموالى را كه با راههاى حق بين شما مشترك است ، به انگيزهء باطل و سبب غير حق نخوريد . به اين نحو كه بخواهيد در آن تصرّف كنيد به طورى كه شارع به آن اجازه نداده است .\r\nغذا و ظرف و نان و آبها و ميوه‌ها و اماكن مشترك نشستگاه ، از اموال مشترك محسوب مىشوند كه چهار صورت پيدا مىكند :\r\n\r\n","description":"","footnote":"","page_name":" 385 ","page_number":405},
  {"content":"\r\n\r\n1 ) وجهى كه برتر و جائز است و آن وقتى است كه تصرّف در آنها با ايثار و ازخودگذشتگى همراه باشد . 2 ) وجه مباح ، يارى كردن است ( يعنى در بهره‌بردارى از اموال به ديگران يارى شود ) . 3 ) وجه پست‌تر ، نوع برترى و زياده طلبى است . در حالى كه شريك مال به آن زياده‌خواهى راضى باشد . 4 ) وجه حرام كه نهى شده است و آن وقتى است كه حيله و نيرنگ در زياده طلبى باشد .\r\nساير اموال مشترك نيز چنين حالتى دارند .\r\nممكن است مقصود اين باشد كه اموالتان را با نيّت باطل و انگيزه شيطانى نخوريد ، به اين گونه كه اموال خودتان را بخوريد تا اينكه براى ضرر زدن به مردم قوى شويد ، يا تنها به خاطر اشتهاى نفس بخوريد .\r\nيا مقصود اين است كه اموال خودتان را در حالى كه متلبّس به باطل باشد نخوريد . باطل ، عبارت از ولايت غير ولىّ امر است ، يا اينكه اى مؤمنان ! اموالتان را در حالى كه از ياد خدا غافل باشيد نخوريد ، يا اى مسلمانان ! در حال غفلت از ولايت ، اموالتان را نخوريد ، يا اى مردم ! در حالى كه از پيروى نبوّت غافل هستيد ، اموالتان را نخوريد .\r\n « وَ تُدْلُوا بِها إِلَى الْحُكَّامِ »  : عطف است بر فعل نهى ، يا منصوب است به تقدير « أن » و اين از قبيل ذكر خاص بعد از عام است ، زيرا « تدلوا » از ادلا ، به معنى القا است . مىگويند : ادلى بماله إلى فلان ، يعنى مالش را بر ديگرى دفع كرد و به سوى او انداخت . مقصود اين است كه كار اموال را به گردن قضات الهى يا غير الهى نياندازيد تا اينكه به اين وسيله بر قضات الهى تدليس كنيد ، يا به سبب رشوه دادن به قضات غير الهى قوى شويد .\r\nالبتّه حرمت تدليس نمودن و فريب و نيرنگ به كار بردن نسبت به حكّام الهى از حرمت دزدى بيشتر است . چون در اين صورت ، آلت دين را وسيله و دامى براى دنيا قرار مىدهد ، و قوى شدن به سبب قضات غير الهى ، داورى بردن به طاغوت است و كسى كه به طاغوت داورى برد\r\n\r\n","description":"","footnote":"","page_name":" 386 ","page_number":406},
  {"content":"\r\n\r\nو حتّى اگر حق را هم بگيرد ، حرام گرفته است چه رسد به اينكه مالى به باطل بگيرد .\r\n « لِتَأْكُلُوا فَرِيقاً مِنْ أَمْوالِ النَّاسِ بِالْإِثْمِ »  : اثم و گناه همان تدليس و رشوه است .\r\n « وَ أَنْتُمْ تَعْلَمُونَ »  : يعنى در حالى كه شما علما هستيد ، يا شما قبح باطل و گناه را مىدانيد ، و در اين معنى تفاوتى نمىكند كه قيد نهى باشد ، يا آن چيزى كه نهى شده . در اخبار به وجوهى كه در آيه ذكر گشت ، اشاره شده است .\r\n\r\n[ سوره البقرة ( 2 ) : آيه 189 
  ]\r\nيَسْئَلُونَكَ عَنِ الْأَهِلَّةِ قُلْ هِيَ مَواقِيتُ لِلنَّاسِ وَ الْحَجِّ وَ لَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِها وَ لكِنَّ الْبِرَّ مَنِ اتَّقى وَ أْتُوا الْبُيُوتَ مِنْ أَبْوابِها وَ اتَّقُوا اللَّهَ لَعَلَّكُمْ تُفْلِحُونَ ( 189 )\r\n\r\nترجمه :\r\nاز تو در مورد هلال پرسش مىكنند ، بگو كه در آن تعيين اوقات عبادات حجّ و معاملات مردم است و نيكوكارى به آن نيست كه از پشت ديوار به خانه درآييد ، چه اين كار ناشايسته است . نيكويى آن است كه پارسا باشيد و به هر كار از راه آن وارد شويد و تقوى پيشه كنيد ، باشد كه رستگار شويد .\r\n\r\nتفسير :\r\n « يَسْئَلُونَكَ عَنِ الْأَهِلَّةِ »  : جمله استينافيه بوده و از جمله سابق بريده شده است ، از اين رو ادات وصل را نياورده است .\r\nاهلّه ( هلالها ) ، قمر ( ماه ) در اول شب تا دو شب هلال نام دارد ، برخى تا سه و بعضى تا هفت شب مىدانند . توضيح اينكه ، مردم آن زمان مىپرسيدند چگونه است كه ماه در اوّل ماه ضعيف است و سپس رو به ازدياد مىگذارد تا بدر ( تمام ) مىشود ، سپس رو به نقصان گذاشته و كم مىشود ، تا جايى كه ضعيف و مخفى گشته ، تا اينكه در اول ماه ديگر به\r\n\r\n","description":"","footnote":"","page_name":" 387 ","page_number":407},
  {"content":"\r\n\r\nصورت هلال ظاهر مىشود ؟ مقصودشان از اين پرسش استفسار از سبب قضيّه بود . از سويى چون اهل نظر و دقّت نبودند و قدرت بر ادراك دقايق و نكات اسباب اين قضيّه نداشتند و از سوى ديگر ، علم به سبب اين قضيه ، نه براى دنياى آنان و نه براى آخرتشان فايده‌اى داشت ، لذا خداوند از پاسخ مطابق پرسش ، روى گرداند و به پيامبرش امر كرد كه حكمتها و غايتهايى را كه مترتّب بر ماه مىشود ، براى آنان بيان كند . پس فرمود :\r\n « قُلْ هِيَ مَواقِيتُ »  : مواقيت جمع ميقات و آن چيزى است كه به سبب آن ، وقت اندازه‌گيرى مىشود ، يعنى هلال ماهها و اختلاف آنها در طول ماه ، سبب شناختن وقتها و شناختن آنچه كه بستگى به شناخت وقت دارد ، مىشود . مانند كشاورزى و تجارت و قرضها و عده زنها و حج و روزه و عيد فطر .\r\n « لِلنَّاسِ »  : يعنى جهت بهره بردن مردم .\r\n « وَ الْحَجِّ »  : يعنى براى مناسك حجّ ، ذكر نمودن خصوصى حج ، براى اهميّت دادن به آن است ، زيرا بيشتر اعمال حج ، وقت خاصى را از ماه دارد و اين فايده‌ها و غايتهايى كه مترتّب بر اختلاف هلالها مىشود ، با مختصر يادآورى معلوم گشته ، و در شناختن آنها فايده‌هاى زيادى وجود دارد . از قبيل شناختن فاعل حكيم مدبّر دانا و توانا اعتناكنندهء به خلقش ، به ويژه به انسان ، و شناختن انعام و احسان او كه همان مستلزم تعظيم و شكر و توجّه به‌سويش و تضرّع و زارى به درگاه او در همه امور ، چه بزرگ و كوچك و چه كم و زياد است . اين پاسخ ، خلاف آن چيزى است كه درباره‌اش پرسيدند ، كه شناخت و فهميدن آن مستلزم دقّت و درك نكات و دقايق بسيار است .\r\n\r\n","description":"","footnote":"","page_name":" 388 ","page_number":408},
  {"content":"\r\n\r\n\r\nتحقيق وارد شدن به خانه‌ها از درهايشان و منع وارد شدن به خانه‌ها از پشت و از غير در\r\n « وَ لَيْسَ الْبِرُّ »  : اين جمله عطف است بر  « هِيَ مَواقِيتُ »  يا بر  « يَسْئَلُونَكَ »  به طريق التفات از غيبت به خطاب ، و وجه مناسبت بين آن دو ، تا جايى كه ادات وصل آورده ، اين است كه پرسيدن از اختلاف هلالها ، بدون اطّلاع بر هيئت افلاك و مناطق آن و مقادير حركات آنها ، بدون شناخت حقيقت ماه و كسب نور نمودن آن از آفتاب ، به‌منزله آن است كه به خانه يا در خانهء اين علم از پشت آن وارد شوند ، نه از در آن ، زيرا كه در علم ، آن چيزهايى است كه ياد شد . لذا مىفرمايد : نيكوكارى آن نيست كه :\r\n « بِأَنْ تَأْتُوا الْبُيُوتَ »  : ( كه وارد خانه‌ها شويد . . . ) بيوت اختصاص به آنچه كه عرف آن را خانه مىداند ندارد ، چنانچه دانستى .\r\n « مِنْ ظُهُورِها ، وَ لكِنَّ الْبِرَّ مَنِ اتَّقى »  : از پشت سر آن ، يعنى وارد شدن به خانه‌ها از پشت ، نيكى نيست ، بلكه نيكى از آن كسى است كه تقوى ورزد . در مثل اين آيه گذشت كه حمل ذات بر معنى ، يا از باب تصرّف در ذات است ، يا تصرّف در معنى و يا تصرّف در نسبت .\r\n « وَ أْتُوا الْبُيُوتَ مِنْ أَبْوابِها »  : عطف است بر جمله محذوف كه از قول خداى تعالى :  « لَيْسَ الْبِرُّ . . .  تا آخر آيه » استفاده مىشود ، يعنى از پس در به خانه‌ها نياييد و از پشت خانه‌ها وارد نشويد ، بلكه به خانه‌ها از درهاى آن وارد شويد .\r\nظاهرا بايد مىگفت : « و أتها من ابوابها » ، به صورت مفرد و ضمير كه به « بيت » برگردد ، ولى خداى تعالى عدول نمود به صيغهء امر و اسم ظاهر را به جاى ضمير گذاشت ، براى اشاره به اينكه آمدن به خانه‌ها يعنى امور معاش و معاد چيزى است كه به آن امر شده ، خود آن مورد نظر است . اگر مىگفت : « و أتوها من ابوابها » ، ممكن بود اين توهّم پيش\r\n\r\n","description":"","footnote":"","page_name":" 389 ","page_number":409},
  {"content":"\r\n\r\nآيد كه آنچه مورد نظر است ، در نفى و ايجاب عبارت از قيد است و اينكه معنى آيه چنين است كه اگر خواستيد به خانه‌ها وارد شويد از در آنها وارد شويد نه از پشت آنها . به عبارت ديگر ، مقصود نهى از دخول از پشت است نه امر به دخول به خانه‌ها . اين توهّم به‌وسيله صيغهء امر و نهادن اسم ظاهر به جاى ضمير بر طرف مىشود . بايد در نظر داشت كه باب امور و جهت همهء اشيا ، ولايت است ، لذا به امام باقر ( ع ) نسبت داده شده كه فرمود : هر كارى را از راهش و از در آن انجام دهيد « 1 » .\r\nپس اين آيه امر مىكند به انجام دادن همهء امور دنيوى و اخروى از راه صحيح و از در آن . مثل اينكه حرفه‌ها و صنعتها را از راههاى صحيح آنها انجام دهد ، يعنى علم آنها را از عالم آن ياد بگيرد و قدرت بر انجام دادن آن را به‌وسيله ممارست و تكرار و تجربه كه نزد عامل آن حرفه انجام مىدهد ، تحصيل نمايد . و همچنين ، صنعتهاى علمى را از راههاى صحيح انجام دهد ، به اين نحو كه از عالم به آن صنعت ياد گرفته ، نزد او درس بخواند . و نيز در علوم و اعمال الهى از راههاى صحيح وارد شود ، به اين گونه كه آن را نزد عالم الهى بياموزد ، نزد او درس بخواند و بر آن ممارست نمايد ، و كارها را با اجازه و تعليم او انجام دهد . پس عمده در طلب كارها ، طلب كردن راههاى صحيحى است كه ياد شد ، و عمده در طلب آخرت و علوم الهى ، طلب كردن عالم الهى است كه از سوى خداوند مجاز و منصوب باشد . بدون واسطه يا با يك واسطه يا چند واسطه ، پس از آنكه بفهمد كه فرمانبرى و اطاعت براى خداست ، نه اينكه از پدران و دوستان و مشاهدات گرفته شده باشد ، و نه اينكه از باب\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 171 ، به نقل از محاسن و مجمع و عياشى ، و تفسير برهان ، ج 1 ، ص 190 و 191 . اين سخن مبتنى بر اين حديث نبوى است كه فرمود : « من شهر دانشم و على ( ع ) در آن است » ، پس براى رسيدن به هر كار و علم ، بايد از در ولايت على وارد شد .\r\n","page_name":" 390 ","page_number":410},
  {"content":"\r\n\r\nعمل به رسوم و عادتها باشد .\r\nپس در اخبار و آيات ، ذمّ كسانى وارد شده است كه گفته‌اند : ما پدران خود را بر دينى يافته‌ايم و بر آثار آنها مىرويم و هدايت مىيابيم .\r\nپس كسى كه در علم و عملش تأمّل نكند و در كسى كه علم و عملش را از او اخذ كرده دقت نكند ، و عالم الهى را به كمترين درجهء تميز حتى به اين مقدار كه بايد فعلش موافق قولش باشد تميز ندهد ، چنين شخصى نكوهيده و مطرود و مبغوض است ، خواه عالم و فتوادهنده و پيشوا حساب شود ، خواه نادان و ساقط به شمار آيد .\r\nبه امام باقر ( ع ) نسبت داده شده است « 1 » ، كه در مورد نزول اين آيه فرمود : آنان كسانى بودند كه وقتى احرام مىبستند ، از در خانه‌هايشان وارد نمىشدند و در پشت خانه‌هايشان سوراخى ايجاد مىكردند كه از آنجا داخل و خارج مىشدند ، لذا نهى گشتند از اينكه آن كار را دين خود قرار دهند .\r\n « وَ اتَّقُوا اللَّهَ »  : از خدا بپرهيزيد در انحراف از در خانه‌ها و دخول از پشت آنها .\r\n « لَعَلَّكُمْ تُفْلِحُونَ »  : شايد كه رستگار شويد .\r\n\r\n[ سوره البقرة ( 2 ) : آيه 190 
  ]\r\nوَ قاتِلُوا فِي سَبِيلِ اللَّهِ الَّذِينَ يُقاتِلُونَكُمْ وَ لا تَعْتَدُوا إِنَّ اللَّهَ لا يُحِبُّ الْمُعْتَدِينَ ( 190 )\r\n\r\nترجمه :\r\n( 2 / 190 )\r\nدر راه خدا ، با آنان كه با شما به جنگ برخيزند ، جهاد كنيد ، اما ستمكار نباشيد كه خدا ستمكاران را دوست ندارد .\r\n\r\nتفسير :\r\n « وَ قاتِلُوا فِي سَبِيلِ اللَّهِ »  : سبيل خدا عبارت از ولايت است ، و جميع\r\n\r\n\r\n","description":"","footnote":"\r\n( 1 ) برهان ، ج 1 ، ص 191 .\r\n","page_name":" 391 ","page_number":411},
  {"content":"\r\n\r\nاعمال شرعى از جهت صدور از ولايت يا ايصال به ولايت راه خداست ، زيرا كه آن ، راه خدا را هموار كرده ، و راه كعبه از باب اينكه مناسك و عبادات مشروع در آن است ، راه خداست و از باب اينكه مظهر قلب است كه آن نيز راه خداست پس در حقيقت راه خداست . از اين رو ، « فى سبيل اللّه » به طور حقيقى يا مجاز ظرف « قاتلوا » است ، يا حال است از فاعل « قاتلوا » به ظرف حقيقى يا مجازى و معنى آيه اين است : در حفظ راههاى خدا ، يا در ترويج و بالا بردن آن راهها ، يا در ارتكاب و متّصف شدن به آن راهها ، يا در طريق كعبه ، كارزار كنيد .\r\n « الَّذِينَ يُقاتِلُونَكُمْ »  : با كسانى كه با شما مىجنگند جنگ كنيد و از آن تجاوز ننماييد . اين آيه با آيه  « وَ اقْتُلُوهُمْ حَيْثُ ثَقِفْتُمُوهُمْ »  ( آيه بعدى ) نسخ شده و از سويى چون به جنگ امر شده ، اين قول خداى تعالى را كه مىفرمايد :  « وَ لا تُطِعِ الْكافِرِينَ وَ الْمُنافِقِينَ وَ دَعْ أَذاهُمْ »  « 1 » ، نسخ مىكند و همچنين ، آيه  « كُفُّوا أَيْدِيَكُمْ »  « 2 » را نسخ مىكند ، چنانچه روايت شده است كه پيامبر صلّى اللّه عليه و آله ، قبل از نزول اين آيه ، با كسى جنگ نمىكرد .\r\nنقل شده است كه اين آيه پس از صلح حديبيّه نازل شده ، به اين ترتيب كه رسول خدا صلّى اللّه عليه و آله ، وقتى با اصحابش در سالى كه مىخواستند به عمره بروند خارج شد ، پس رفتند تا در حديبيّه فرود آمدند ، مشركان از رفتن آنان به بيت الحرام جلوگيرى كردند ، پس شتران قربانى را در همان حديبيّه نحر كردند ( كشتند ) ، سپس با مشركان مصالحه نمودند . به اين ترتيب كه در آن سال برگردند و در سال بعد بيايند و سه روز مكّه خالى شود تا پيامبر طواف بيت را انجام دهد و هر چه مىخواهد بكند و سپس فورا به مدينه بازگردد .\r\nپس وقتى سال بعد فرا رسيد ، پيامبر و يارانش براى عمرهء قضا\r\n\r\n\r\n","description":"","footnote":"\r\n( 1 ) سوره احزاب ، آيه 47 .\r\n( 2 ) سوره نساء ، آيه 77 .\r\n","page_name":" 392 ","page_number":412},
  {"content":"\r\n\r\nآماده شدند ، و مىترسيدند كه قريش به عهدشان وفا نكنند و با آنان به كارزار بپردازند . پيامبر اكرم صلّى اللّه عليه و آله ، اكراه داشت از اينكه در ماه حرام و در حرم با آنان جنگ كند ، پس خداوند تعالى اين آيه را نازل فرمود :\r\n « وَ لا تَعْتَدُوا »  : يعنى تعدّى نكنيد به اينكه جنگ را شما آغاز كنيد و يا از كسى كه مأمور به قتال با او هستيد تجاوز كرده و به قطع چشمها و مثله كردن بپردازيد .\r\n « إِنَّ اللَّهَ لا يُحِبُّ الْمُعْتَدِينَ »  : كه خدا تجاوزكاران را دوست ندارد .\r\nنفى حبّ ، اگر چه اعم از بغض است ، ولى در اينجا و امثال اينجا ، در كينه‌توزى و دشمنى به كار رفته است .\r\n\r\n[ سوره البقرة ( 2 ) : آيه 191 
  ]\r\nوَ اقْتُلُوهُمْ حَيْثُ ثَقِفْتُمُوهُمْ وَ أَخْرِجُوهُمْ مِنْ حَيْثُ أَخْرَجُوكُمْ وَ الْفِتْنَةُ أَشَدُّ مِنَ الْقَتْلِ وَ لا تُقاتِلُوهُمْ عِنْدَ الْمَسْجِدِ الْحَرامِ حَتَّى يُقاتِلُوكُمْ فِيهِ فَإِنْ قاتَلُوكُمْ فَاقْتُلُوهُمْ كَذلِكَ جَزاءُ الْكافِرِينَ ( 191 )\r\n\r\nترجمه :\r\nهرجا مشركان را دريافتيد بكشيد ، و از شهر و ديارشان برانيد ، چنان كه آنان شما را از وطن آواره كردند و فتنه‌گرى كه آنها كنند سخت‌تر و فسادش بيشتر از جنگ است . در مسجد الحرام با آنان نبرد نكنيد مگر آنكه آنها پيشدستى كنند ، در اين صورت رواست كه آنها را در حرم به قتل رسانيد . اين است كيفر كافران .\r\n\r\nتفسير :\r\n « وَ اقْتُلُوهُمْ حَيْثُ ثَقِفْتُمُوهُمْ »  : يعنى كافران را هرجا يافتيد بكشيد ، بنا بر آنچه ذكر شد كه اين آيه ناسخ آيه اول است و بايد نزول اين آيه پس از آيهء قبلى به تأخير باشد .\r\n « وَ أَخْرِجُوهُمْ مِنْ حَيْثُ أَخْرَجُوكُمْ »  : يعنى آنان را از مكّه بيرون برانيد ، چنانچه شما را اخراج كردند ، و اين اخراج نسبت به كسى كه اسلام نياورد ، انجام شد .\r\n\r\n","description":"","footnote":"","page_name":" 393 ","page_number":413},
  {"content":"\r\n\r\n « وَ الْفِتْنَةُ أَشَدُّ مِنَ الْقَتْلِ »  : و فتنه سخت‌تر از جنگ است . اين آيه وقتى نازل شد كه يكى از مؤمنان به مردى از اصحاب كه كافرى را در ماه حرام كشته بود ايراد گرفت ، زيرا كشتار و جنگ در حرم و ماه حرام را در عمرهء قضا مكروه و ناپسند مىدانستند . خداى تعالى فرمود : فتنه يعنى كفر به خدا و فساد كردن در زمين كه مشركان مرتكب آن مىشوند ، بدتر و شديدتر از جنگ است . پس ارتكاب جنگ براى دفع محذور بدتر و شديدتر ، ممدوح است نه اينكه موجب نكوهش و عقوبت باشد ، ولى در عين حال احترام حرم و ماه حرام را نگهداريد .\r\n « وَ لا تُقاتِلُوهُمْ عِنْدَ الْمَسْجِدِ الْحَرامِ حَتَّى يُقاتِلُوكُمْ فِيهِ فَإِنْ قاتَلُوكُمْ »  :\r\nو در مسجد الحرام با آنها كارزار نكنيد ، مگر اينكه آنان در آنجا كارزار را آغاز كنند كه به مفهوم غايت و مقصود از كارزار ، تصريح شده باشد . لذا مىفرمايد : و اگر جنگ را آغاز كردند  « فَاقْتُلُوهُمْ »  ، پس شما با آنها پيكار كنيد تا اينكه پيكار و كشتار از جانب شما دفاع از خود باشد ، چه دفاع در حرم نگهداشتن حرمت حرم است ، نه هتك حرمت آن .\r\n « كَذلِكَ »  : يعنى كشتن بعد از جنگ ،  « جَزاءُ الْكافِرِينَ »  ، عقوبتى است بر كسانى كه به حرمت حرم يا به خدا ، كفر ورزيدند .\r\n\r\n[ سوره البقرة ( 2 ) : آيه 192 
  ]\r\nفَإِنِ انْتَهَوْا فَإِنَّ اللَّهَ غَفُورٌ رَحِيمٌ ( 192 )\r\n\r\nترجمه :\r\nاگر دست كشيدند ( از قتال ) به درستى كه خدا آمرزنده و مهربان است .\r\n\r\nتفسير :\r\n « فَإِنِ انْتَهَوْا »  : يعنى اگر از قتال در حرم دست كشيدند ، ديگر متعرض آنها نشويد .\r\n « فَإِنَّ اللَّهَ غَفُورٌ »  : خداوند آنچه را كه به نحو افراط از آنها صادر شده مىپوشاند .\r\n\r\n","description":"","footnote":"","page_name":" 394 ","page_number":414},
  {"content":"\r\n\r\n « رَحِيمٌ »  : خداوند به آنها رحم مىكند ، به اينكه عقوبت كفر در حرم را ترك مىنمايد .\r\n\r\n[ سوره البقرة ( 2 ) : آيه 193 
  ]\r\nوَ قاتِلُوهُمْ حَتَّى لا تَكُونَ فِتْنَةٌ وَ يَكُونَ الدِّينُ لِلَّهِ فَإِنِ انْتَهَوْا فَلا عُدْوانَ إِلاَّ عَلَى الظَّالِمِينَ ( 193 )\r\n\r\nترجمه :\r\n( 2 / 193 )\r\nو با آنها كارزار كنيد ، تا فتنه از بين برود و دين تنها براى خدا باشد ، پس اگر باز ايستادند جز بر ستمكاران دشمنى و عقوبتى نخواهد بود .\r\n\r\nتفسير :\r\n « وَ قاتِلُوهُمْ »  : عطف است بر  « اقْتُلُوهُمْ »  ، يعنى اگر با شما كارزار كردند و جنگ در حرم را آغاز نمودند ، آنها را بكشيد و كارزار نماييد . يا اينكه عطف است بر  « لا تُقاتِلُوهُمْ عِنْدَ الْمَسْجِدِ »  ، يعنى در حرم جنگ نكنيد مگر اينكه ابتداى جنگ از سوى آنان باشد كه در اين صورت ، شما مطلقا چه آنها آغاز بكنند يا نكنند ، در غير حرم با آنها جنگ كنيد و اين معنى از قرينهء مقابله معلوم مىشود .\r\n « حَتَّى لا تَكُونَ فِتْنَةٌ »  : مقصود از فتنه ، شرك و افساد در زمين است .\r\n « وَ يَكُونَ الدِّينُ لِلَّهِ »  : يعنى سيرهء خلق يا عبادت يا طاعت يا دين و ملّت آنان براى خدا باشد .\r\n « فَإِنِ انْتَهَوْا »  : از جنگ كردن در حرم يا از مطلق شرك دست كشيدند .\r\n « فَلا عُدْوانَ »  : ديگر عقوبتى بر آنان نيست ، و عدوان مصدر « عدا يعدو و عدوا » به معنى ظلم و عقوبت بدون استحقاق است ، ولى در اينجا از قيد عدم استحقاق خالى و مجرد شده است ، و از جهت تشابه و تشاكل . در اين معنى به كار رفته است .\r\n « إِلَّا عَلَى الظَّالِمِينَ »  : مگر بر ستمكاران كه جنگ‌كنندگان يا مشركان\r\n\r\n","description":"","footnote":"","page_name":" 395 ","page_number":415},
  {"content":"\r\n\r\nباشند .\r\n\r\n[ سوره البقرة ( 2 ) : آيه 194 
  ]\r\nالشَّهْرُ الْحَرامُ بِالشَّهْرِ الْحَرامِ وَ الْحُرُماتُ قِصاصٌ فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ وَ اتَّقُوا اللَّهَ وَ اعْلَمُوا أَنَّ اللَّهَ مَعَ الْمُتَّقِينَ ( 194 )\r\n\r\nترجمه :\r\nماه‌هاى حرام را در مقابل ماه‌هاى حرام قرار دهيد ، اگر حرمت آن نگاه نداشته با شما قتال كنند ، شما نيز قصاص كنيد . پس هر كه به جور و ستمكارى به شما دست دراز كند ، او را به مقاومت از پاى درآوريد - به قدر ستمى كه به شما رسيده - و از خدا بترسيد و بدانيد كه خدا با پرهيزكاران است .\r\n\r\nتفسير :\r\n « الشَّهْرُ الْحَرامُ بِالشَّهْرِ الْحَرامِ »  : از آن جهت ماه حرام ناميده شده كه قتال و جنگ در آن ماه حرام است ، حتّى اگر مردى قاتل پدر يا برادرش را در آنجا ببيند نبايد متعرّض او بشود . ماه‌هاى حرام چهار ماه بود ، سه ماه پشت سر هم ذىقعده ، ذىحجة و محرّم و يك ماه ديگر تنهاست و آن ماه رجب است . ذىالقعده را از آن جهت به اين نام مىناميدند كه از جنگ قعود مىكردند ، يعنى مىنشستند و جنگ نمىكردند ، و چون در سال عمرهء قضا ( بعد از صلح حديبيّه در سال هفتم هجرى ) از جهت جنگ كردن ممانعت داشتند ، به نحوى كه مشركان در سال قبل از آن ( در سال ششم در وقت صلح حديبيّه ) متعرّض قتال اين‌ها شده بودند ، پس خداى تعالى آن ايراد و اشكال را از آنان برداشت و گفت : هرگاه مشركان با مسلمانان به پيكار برخاستند ، به مسلمانان نيز اجازه داده شده تا با آنها پيكار كنند .\r\nممكن است مقصود تبريك گفتن بر مؤمنان و تسلّى دادن به آنها باشد به اينكه دخول مكّه در ماه ذىالقعده در مقابل جلوگيرى مشركان\r\n\r\n","description":"","footnote":"","page_name":" 396 ","page_number":416},
  {"content":"\r\n\r\nاست در ذىالقعده سال قبل .\r\nپس تقدير آيه چنين است : قتال در ماه حرام در برابر قتال در ماه حرام است ، و دخول مكّه در ماه حرام در برابر جلوگيرى آنها در ماه حرام است .\r\n « وَ الْحُرُماتُ »  : جمع حرمت است با ضمّه و سكون يا با دو ضمّه ( حرمة ) مانند « همزة » و آن به معنى چيزى است كه هتك و شكستن آن روا نباشد ، و به معنى عهد و پيمان ، و هيبت و نصيب و بهره آمده است .\r\n « قِصاصٌ »  : گفته شده كه : مشركان از اينكه پيامبر صلّى اللّه عليه و آله را در سال حديبيّه ردّ كرده بودند فخر مىكردند ، پس خداى تعالى از باب استهزا و توهين به آنان فرمود :  « وَ الْحُرُماتُ قِصاصٌ  . اين معنى به امام باقر ( ع ) نسبت داده شده است « 1 » .\r\nبرخى گفته‌اند : منظور از اين آيه ، برداشتن حرج از مسلمانان است كه در سال عمرهء قضا گرفتار آن بودند ، و گوياى اين امر است كه حفظ و احترام حرمتها واجب ، و هتك آنها جائز نيست ، ولى قصاص جائز است .\r\nجمع آوردن لفظ « حرمات » به اعتبار حرمت ماه و حرمت احرام و حرمت حرم است و اين قول خداى تعالى كه مىفرمايد :  « فَمَنِ اعْتَدى عَلَيْكُمْ »  اين وجه را تأييد مىكند ، و « اعتدى » و عدى ، و تعدّى به معنى « ظلم كرد » است .\r\n « فَاعْتَدُوا عَلَيْهِ »  : يعنى در ماه حرام و در حرم ، يا مطلقا در هرجا كه باشد ، و استعمال لفظ « اعتدوا » در حالى كه از جانب مسلمانان ظلم و تجاوزى وجود ندارد ، از باب مشابهت و تجويد است ، مانند آنچه كه در كلمهء « عدوان » گذشت .\r\n\r\n\r\n","description":"","footnote":"\r\n( 1 ) برهان ، ج 1 ، ص 192 .\r\n","page_name":" 397 ","page_number":417},
  {"content":"\r\n\r\n « بِمِثْلِ مَا اعْتَدى عَلَيْكُمْ وَ اتَّقُوا اللَّهَ »  : يعنى در ابتدا كردن به ظلم و تجاوز و يا در تجاوز كردن به زيادتر از مقابلهء به مثل در غلبه كردن و انتقام گرفتن ، از خدا بترسيد .\r\nچون نفسها اطلاع از مقدار قصاص ندارند ، بلكه نفوس طالب اين هستند كه چند برابر جنايت جانى ، از او قصاص بگيرند چون مىترسند كه جانى و غير جانى دوباره بر ستمگرى جرأت پيدا كنند و بخواهند تا شعلهء غضب خويش را خاموش كنند ، بر اساس اين جهات ، خداوند اين شعله را با اين گفتار كه  « وَ اعْلَمُوا أَنَّ اللَّهَ مَعَ الْمُتَّقِينَ »  ، بدانيد كه محققا خدا با پرهيزكاران است ، خاموش نمود . يعنى از ظلم و تجاوز بر خودتان نترسيد و با لطف خدا تسلّى يابيد ، نه با مورد تأييد قرار دادن غضب و يا با خشم‌پذيرى و غضب نمودن .\r\nبدان كه نفوس در مراتب تسليم و فرمانبرى مختلف هستند ، پس برخى از نفوس ، اصلا اطاعت و تسليم ندارند و از خداوند هيچ امر و نهى نمىپذيرند و آغازگر تجاوز به غيراند و از جنايت‌كننده هر مقدار كه مىتوانند قصاص مىگيرند ، نه كتابى دارند و نه خطابى ، و امر آنان موكول به وقت مرگ است .\r\nبعضى از نفوس قدرت قبول امر و نهى را دارند ، ولى قدرت ترك قصاص را ندارند . پس خداوند ، قصاص به اندازه مقابله به مثل را اجازه داد و از تجاوز از مقدار جنايت نهى فرمود ، و از راه لطف و مهربانى ، در مثل چنين موردى فرمود : « اگر صبر كنيد صبر براى شما بهتر است » .\r\nبرخى از نفوس قدرت ترك قصاص را دارند ، ولى بر گذشت كه پاكيزه نمودن دل است از كينه‌توزى نسبت به جنايت‌كننده ، قدرت ندارند . لذا خداى تعالى گذشت را به او تكليف نموده است كه آخرين مرتبهء گذشت اين است كه بتواند بر جانى احسان كند كه  « وَ اللَّهُ يُحِبُّ الْمُحْسِنِينَ »  .\r\nبنابراين ، تكليف خداى تعالى بر مردم به مقدار توانايى نفوس است كه\r\n\r\n","description":"","footnote":"","page_name":" 398 ","page_number":418},
  {"content":"\r\n\r\n « لا يُكَلِّفُ اللَّهُ نَفْساً إِلَّا وُسْعَها »  و اينكه از معصومان ( ع ) ، با تصريح و اشاره وارد شده است « ايمان درجاتى دارد به نحوى كه اگر صاحب درجهء اول را بر دومى و صاحب درجه دومى را بر سوّمى و . . . حمل كنيم هلاك مىشود « 1 » » ، اشاره به اين معنى است و اينكه هر نفسى از جانب خدا نوعى از تكليف را دارد ، و فتوادهنده بايد نظر به حال اشخاص نموده و بر حسب احوال آنان تكليف نمايد .\r\n\r\n[ سوره البقرة ( 2 ) : آيه 195 
  ]\r\nوَ أَنْفِقُوا فِي سَبِيلِ اللَّهِ وَ لا تُلْقُوا بِأَيْدِيكُمْ إِلَى التَّهْلُكَةِ وَ أَحْسِنُوا إِنَّ اللَّهَ يُحِبُّ الْمُحْسِنِينَ ( 195 )\r\n\r\nترجمه :\r\n( 2 / 195 )\r\nو از مال خود در راه خدا خرج كنيد ، امّا نه به حدّ اسراف و خود را به مهلكه و خطر نيفكنيد ، و نيكى كنيد كه خداوند نيكوكاران را دوست مىدارد .\r\n\r\nتفسير :\r\n « وَ أَنْفِقُوا فِي سَبِيلِ اللَّهِ »  : ( و از مال خود در راه خدا انفاق كنيد ) . بيان مفصّلى درباره انفاق در اول سوره گذشت و نيز اندكى قبل از اين ، بيان معنى « سبيل اللّه » گذشت ، و ظرف لغو است و حال از فاعل « أنفقوا » است ، ظرف مجازى است يا حقيقى و معنى آيه اين است كه انفاق نماييد از اموال دنيوى و عرضها و غرضها و بدنها و نيروها و شهوتها و خواسته‌ها و غضبها و انانيّتها ، و در يك عبارت ، انفاق كنيد از هر چيزى كه در باب ولايت به انانيّت شما نسبت داده مىشود ، و از هر چيزى كه منتسب به ولايت باشد از كارهاى قالبى و قلبى و راههاى حجّ و جهاد .\r\n « وَ لا تُلْقُوا بِأَيْدِيكُمْ »  : يعنى با دستهاى خود بدون سببى از خارج ،\r\n\r\n\r\n","description":"","footnote":"\r\n( 1 ) منظور اين است كه اگر احكام و قضاوت و بررسى و واجبات را براى درجه اول ، مانند درجه دوم بگيريم و احكام آن وجه را بر او حمل كنيم ، هلاك مىشود .\r\n","page_name":" 399 ","page_number":419},
  {"content":"\r\n\r\nخود را به هلاكت نياندازيد ، چون قول خداى تعالى  « بِأَيْدِيكُمْ »  به‌منزله اين است كه مىگويند ، « فلان فعل بنفسه » ، يعنى فلانى بدون واسطه كار را انجام داد . اين جمله در حقيقت براى نفى واسطه است نه اثبات وساطت نفس .\r\n « إِلَى التَّهْلُكَةِ »  : يعنى در انفاق كردن خود را به هلاكت نياندازيد به اين نحو كه از هر چيز كه ياد شد ، آن قدر انفاق كنيد كه نفس نتواند آن را تحمّل نمايد . پس آن ردّ حقيقت امر است كه اقتصاد و ميانه‌روى در انفاق باشد .\r\n « وَ أَحْسِنُوا »  : يا تأكيد همان اقتصاد و ميانه‌روى است كه از جمع بين امر به انفاق و نهى از هلاك كردن مال رأسا استفاده مىشود ، يا اينكه امر به اصلاح كردن مال است از نقص كه به سبب انفاق حاصل مىشود . گويا كه گفته است : انفاق كنيد به تدريج ، تا جايى كه براى شما مال نه زياد بماند و نه اندك . سپس به پشت سر خودتان بازگرديد و اصلاح كنيد آنچه را كه از شما از بين رفته است ، با آنچه بگيريد از خدا ، چيزهايى كه در راه او انفاق كرده‌ايد . و اين مطلب اشاره به مقام بقاء باللّه بعد از فناء فى اللّه است .\r\n « إِنَّ اللَّهَ يُحِبُّ الْمُحْسِنِينَ »  : چون اين آيه بعد از آيه ترخيص در قصاص آمده است ، ممكن است كلمات اين آيه را تخصيص بدهيم به انفاق از قوّه و نيرو كه مقتضى قصاص است و نهى از شرك قصاص كه مستلزم حرج « تنگى و فشار » است و احسان به كسى كه از او قصاص مىشود به اين است كه در قصاص او تخفيف داده شود و احسان به نفس در اين است كه همهء مقتضيات غضب را به مرحله اجرا درنياورد ، بلكه قدرى از غضب را تنفيذ نمايد .\r\n\r\n[ سوره البقرة ( 2 ) : آيه 196 
  ]\r\nوَ أَتِمُّوا الْحَجَّ وَ الْعُمْرَةَ لِلَّهِ فَإِنْ أُحْصِرْتُمْ فَمَا اسْتَيْسَرَ مِنَ الْهَدْيِ وَ لا تَحْلِقُوا رُؤُسَكُمْ حَتَّى يَبْلُغَ الْهَدْيُ مَحِلَّهُ فَمَنْ كانَ مِنْكُمْ مَرِيضاً أَوْ بِهِ أَذىً مِنْ رَأْسِهِ فَفِدْيَةٌ مِنْ صِيامٍ أَوْ صَدَقَةٍ أَوْ نُسُكٍ فَإِذا أَمِنْتُمْ فَمَنْ تَمَتَّعَ بِالْعُمْرَةِ إِلَى الْحَجِّ فَمَا اسْتَيْسَرَ مِنَ الْهَدْيِ فَمَنْ لَمْ يَجِدْ فَصِيامُ ثَلاثَةِ أَيَّامٍ فِي الْحَجِّ وَ سَبْعَةٍ إِذا رَجَعْتُمْ تِلْكَ عَشَرَةٌ كامِلَةٌ ذلِكَ لِمَنْ لَمْ يَكُنْ أَهْلُهُ حاضِرِي الْمَسْجِدِ الْحَرامِ وَ اتَّقُوا اللَّهَ وَ اعْلَمُوا أَنَّ اللَّهَ شَدِيدُ الْعِقابِ ( 196 )\r\n\r\n","description":"","footnote":"","page_name":" 400 ","page_number":420},
  {"content":"\r\n\r\n\r\nترجمه :\r\nهمه اعمال حج و عمره را براى خدا به پايان رسانيد . اگر ترس و منعى پيش آيد ، فرستادن قربانى را كه كارى آسان است به‌جا آريد ، و سر متراشيد تا آنگاه كه قربانى شما به محل ذبح برسد . پس هر كس كه بيمار باشد يا دردى در سر داشته باشد بايد فديه بدهد به روزه داشتن يا صدقه كردن يا ذبح گوسفند . پس از آنكه منع و ترس بر طرف شود ، هر كس از عمرهء تمتّع به حجّ بازآيد ، هر چه مقدور و ميسّر است آنجا از جنس شتر و گاو و گوسفند قربانى كند و هر كس به قربانى تمكّن نيافت ، سه روز در حج روزه بدارد و هفت روز هنگام مراجعت كه ده روز تمام شود و اين عمل براى كسى است كه اهل شهر مكّه نباشد . اى بندگان ! به اين احكام عمل كنيد و از نافرمانى خدا بترسيد و بدانيد كه عذاب خدا سخت است .\r\n\r\nتفسير :\r\n « وَ أَتِمُّوا الْحَجَّ وَ الْعُمْرَةَ لِلَّهِ »  : حج و عمره را به اتمام برسانيد به اينكه مناسك و اعمال آن دو را كاملا انجام داده و محرّمات آن دو را ترك كنيد .\r\nبه امام باقر ( ع ) نسبت داده شده است كه فرمود : كامل كردن و تمام نمودن حج ، ملاقات با امام ( عج ) است . و از امام صادق ( ع ) است كه « 1 » : هرگاه يكى از شماها حج كند خاتمه حجّش را زيارت ما قرار دهد ، زيرا اين كار از كارهايى است كه حجّ را كامل مىكند .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 174 .\r\n","page_name":" 401 ","page_number":421},
  {"content":"\r\n\r\nبنابراين ، ممكن است گفته شود كه : معنى قول خدا ،  « وَ أَنْفِقُوا فِي سَبِيلِ اللَّهِ »  ، اين باشد كه انفاق كنيد از چيزهايى كه به انانيّت شما نسبت داده مىشود در سبيل حجّ صورى و حجّ معنوى ، و در انفاق ميانه‌روى كنيد تا نفسهايتان را قبل از به كمال رسيدن هلاك نكنيد ، و حجّ صورى را با ملاقات با امام بر حسب صورت به اتمام برسانيد ، حجّ معنوى را با ملاقات معنوى . پس نتيجه آن امر به فكر است كه از اصطلاحات صوفيان است . و آن عبارت از مجاهدت در عبادت و اذكار قلبى و زبانى است ، تا اينكه نفس از كدورتها صاف شود . در اين صورت است كه امام بر شخص مجاهدت‌كننده تمثّل پيدا كرده ، ظاهر مىشود .\r\n « فَإِنْ أُحْصِرْتُمْ »  : حصر و احصار به معنى حبس و منع است ولى در مورد حجّ تخصيص پيدا كرده به كسى كه او را غير دشمن از گذراندن حج منع كرده ، و « صدّ » مخصوص كسى است كه دشمن جلوگيرى از حج او نموده باشد . درباره احكام صدّ و حصر به كتابهاى فقهى مراجعه مىشود .\r\n « فَمَا اسْتَيْسَرَ مِنَ الْهَدْيِ »  : يعنى بر شما واجب است فرستادن قربانى .\r\n « وَ لا تَحْلِقُوا رُؤُسَكُمْ حَتَّى يَبْلُغَ الْهَدْيُ مَحِلَّهُ فَمَنْ كانَ مِنْكُمْ مَرِيضاً »  :\r\n( و تا وقتى كه قربانى به محلّش نرسيده ، پس اگر كسى مريض باشد ) يعنى مريض باشد به نحوى كه قبل از رسيدن قربانى به محلش ، نياز به تراشيدن سر پيدا كند  « أَوْ بِهِ أَذىً مِنْ رَأْسِهِ »  ، يا در سرش نوعى درد و ناراحتى باشد كه نياز به حلق پيدا كرده باشد  « فَفِدْيَةٌ »  ، پس مىتواند سر را بتراشد ولى بايد فديه بدهد .\r\n « مِنْ صِيامٍ أَوْ صَدَقَةٍ أَوْ نُسُكٍ »  : و فديه آن ، روزه يا صدقه يا ذبح\r\n\r\n","description":"","footnote":"","page_name":" 402 ","page_number":422},
  {"content":"\r\n\r\nگوسفند است . به امام صادق ( ع ) نسبت داده شده كه فرمود « 1 » : هرگاه شخص محصور شد ، قربانيش را مىفرستد . پس اگر سر او موجب اذيّتش شد ، قبل از آنكه قربانى كشته شود ، يك گوسفند در همان جايى كه گرفتار شده ذبح مىكند ، يا روزه مىگيرد ، يا صدقه مىدهد . روزه سه روز است و صدقه بر شش مسكين است كه به هر يك بايد نيم‌صاع « 2 » داده شود .\r\n « فَإِذا أَمِنْتُمْ »  : پس اگر از محاصره و گرفتارى ايمن شديد ،  « فَمَنْ تَمَتَّعَ بِالْعُمْرَةِ »  ، آنكه از حلالهاى عمره بهره‌مند مىشود ، يا اينكه پس از احرام عمره امورى كه بر او حلال مىشود ، يا به سبب احلال عمره يا از خود عمره لذت روحانى مىبرد ، بايد به سوى حج رو كند . لذّت روحانى كه در اينجا ياد شده ، به آن دليل است كه عبادات و به ويژه مناسك حج كه صورت مناسك بيت اللّه حقيقى است ، آن چنان لذّت روحانى دارد كه با لذّتهاى جسمانى قابل قياس نيست .\r\n « إِلَى الْحَجِّ »  : به احرام حج روآورد ، يا در حالى كه به سوى حج رو آورده ، يا در حالى كه تمتّع او تا اتمام حجّ استمرار دارد . . .\r\n « فَمَا اسْتَيْسَرَ مِنَ الْهَدْيِ »  : بر او واجب است به مقدار ممكن خون بريزد ، و اقلّ آن يك گوسفند است . يعنى كسى كه به قصد حجّ تمتّع احرام بسته است ، به اين قصد كه عمره را بر حج مقدّم دارد ، پس از ميقات احرام بسته ، داخل مكه شده ، بيت را طواف كرده و نماز و سعى را انجام داده ، محل شود ( از احرام خارج شود ) و سپس از حرم به قصد حجّ احرام بندد ، در چنين صورتى قربانى بر او واجب مىشود . اين نوع از حجّ ، بر كسى واجب است كه از مكه دور باشد ، به اين معنى كه بين منزل\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 175 . نور الثّقلين ، ج 1 ، ح 657 ، ص 154 .\r\n( 2 ) صاع ، پيمانه ، كيل .\r\n","page_name":" 403 ","page_number":423},
  {"content":"\r\n\r\nاو و بين مكه دوازده يا چهل و هشت يا هيجده ميل يا بيشتر باشد و اين اختلافى است كه در اخبار و فتوىها وجود دارد .\r\n « فَمَنْ لَمْ يَجِدْ »  : يعنى نه به خود قربانى دسترسى پيدا كرد و نه به قيمت آن .\r\n « فَصِيامُ ثَلاثَةِ أَيَّامٍ فِي الْحَجِّ »  : واجب است بر او سه روز در ايام حجّ روزه بدارد ، و بهتر اين است كه سه روز به روز دهم مانده روزه بگيرد ، و از اول ده روز نيز جائز است . پس اگر روزه گرفتن ميسّر نشد ، پس از ايّام تشريق « 1 » ، روزه بگيرد .\r\n « وَ سَبْعَةٍ إِذا رَجَعْتُمْ »  : يعنى وقتى كه به سوى اهالى و خانه‌هاى خودتان بازگشتيد ، روزه بداريد . نه اينكه چون از منى برگشتيد ( هفت روز ) ، روزه بداريد چنانچه برخى گفته‌اند .\r\n « تِلْكَ عَشَرَةٌ كامِلَةٌ »  : ( كه اين ده روز كامل شود ) آوردن خلاصه و مجموع اعداد در آخر ، از عادت حساب‌كننده‌هاست ، و قول خداى تعالى نيز بر طبق عادت آنان جريان يافته ، و توصيف عدد ده براى كامل بودن ، جهت اشاره به اين امر است كه آن كامل‌كنندهء كمال قربانى است تا اينكه اين توهم پيش نيايد كه روزه موجب نقص قربانى مىشود ، و اين معنى از امام صادق ( ع ) روايت شده است « 2 » . بنابراين ، تعديل و تكميل كردن قربانى وجه ديگر براى خلاصه‌گويى در آخر كلام است « 3 » .\r\nبعضى گفته‌اند : آوردن خلاصه در آخر كلام و تأكيد آن به كامل ، براى اين است كه اين توهّم پيش نيايد كه « واو » به معنى « أو » است و به معنى اباحه يا تخيير است .\r\n\r\n\r\n","description":"","footnote":"\r\n( 1 ) ايّام التّشريق ، سه روز از عيد قربان است كه در قديم عربها گوشتهاى قربانى را خشك مىكردند .\r\n( 2 ) تفسير صافى ، ج 1 ، ص 176 .\r\n( 3 ) نور الثّقلين ، ج 1 ، ح 33 ، ص 158 .\r\n","page_name":" 404 ","page_number":424},
  {"content":"\r\n\r\n « ذلِكَ »  : يعنى تمتّع به سبب عمره براى حج ، نه روزه بدل قربانى ، و نه هدى .\r\n « لِمَنْ لَمْ يَكُنْ أَهْلُهُ حاضِرِي الْمَسْجِدِ الْحَرامِ »  : اين واجب بر كسى است كه از مكه دور باشد ( خانواده‌اش در مسجد الحرام حاضر نباشد ) ، چنان كه قبلا بيان شد .\r\n « وَ اتَّقُوا اللَّهَ »  : از خشم و غضب خدا در مورد تغيير دادن احكام او و مخالفت اوامر و نواهى او پرهيز كنيد .\r\n « وَ اعْلَمُوا أَنَّ اللَّهَ شَدِيدُ الْعِقابِ »  : بدانيد كه خداوند در جاى عقوبت و نقمت سخت عذاب مىكند .\r\n\r\n[ سوره البقرة ( 2 ) : آيه 197 
  ]\r\nالْحَجُّ أَشْهُرٌ مَعْلُوماتٌ فَمَنْ فَرَضَ فِيهِنَّ الْحَجَّ فَلا رَفَثَ وَ لا فُسُوقَ وَ لا جِدالَ فِي الْحَجِّ وَ ما تَفْعَلُوا مِنْ خَيْرٍ يَعْلَمْهُ اللَّهُ وَ تَزَوَّدُوا فَإِنَّ خَيْرَ الزَّادِ التَّقْوى وَ اتَّقُونِ يا أُولِي الْأَلْبابِ ( 197 )\r\n\r\nترجمه :\r\nحج در ماه‌هاى معيّن است ، پس هر كه را حج واجب شود ، بايد آنچه كه ميان زن و شوهر رواست ترك كند و نيز كار ناروا مانند دروغ ، مجادله و بدگويى را ترك كند . و شما هر كار نيك انجام دهيد خدا بر آن آگاه است ، و توشهء تقوى براى آخرت برگيريد كه بهترين توشهء اين راه تقوى است . و اى صاحبان خرد و ادراك از من بپرهيزيد و خدا ترس شويد .\r\n\r\nتفسير :\r\n « الْحَجُّ أَشْهُرٌ »  : جمله استينافيه است براى بيان حكمى از احكام حج ، گويا كه گفته شده : چه وقت است وقت حج ؟ پس فرمود : وقت حجّ ماه‌هاى  « مَعْلُوماتٌ »  معينى است ، و در حمل كردن اسم ذات بر اين معنى قبلا گفتيم از باب مجاز در لفظ است يا در مجاز در حذف ، يا مجاز در نسبت و مقصود از ماه‌هاى معين شوّال و ذىقعده و ذىحجّه تا نهم يا تا\r\n\r\n","description":"","footnote":"","page_name":" 405 ","page_number":425},
  {"content":"\r\n\r\nدهم ، براى مختار و مضطرّ است .\r\n « فَمَنْ فَرَضَ   فِيهِنَّ الْحَجَّ »  : به امام صادق ( ع ) نسبت داده شده كه فرمود « 1 » : آنچه كه واجب است ، عبارت از تلبيه « 2 » و اشعار و تقليد است ، و استعمال كلمهء « فرض » با اينكه حكم در مستحب و واجب هر دو جريان دارد و براى اشعار به اين است كه مستحب بعد از احرام ، مانند فرض است در اينكه اتمام آن واجب است و اگر قبل از مشعر ( وقوف در مشعر الحرام ) به سبب وطى ( نزديكى با زن ) اخلال در حج نمايد ، قضا در آن واجب است .\r\nبرخى گفته‌اند : كسى كه احرام ببندد ، لازم است كه ( مراسم حج را ) به اتمام برساند ، چه حج واجب باشد و چه مستحب ، و چه براى خود شرط كند كه از حج عدول بكند ، يا شرط نكند .\r\n « وَ لا فُسُوقَ »  : دروغ و ناسزا گفتن يا هر چيزى كه انسان را از حق خارج كند ، جائز نيست .\r\n « وَ لا جِدالَ »  : بحث و جدل نيز نبايد باشد چه به حق باشد يا به باطل ، و تفسير شده است به جماع و به دروغ و فحش و به گفتن « لا و اللّه بلى و اللّه » .\r\n « فِي الْحَجِّ وَ ما تَفْعَلُوا مِنْ خَيْرٍ يَعْلَمْهُ اللَّهُ »  : ترغيب به اين است كه عمل براى خدا باشد ، و مقصود اين است كه خداوند پاداش مىدهد ، زيرا او عادل و عالم است و شما را بدون مجازات و پاداش رها نمىكند .\r\n « وَ تَزَوَّدُوا »  : زاد و توشه برگيريد ، گاه چنين بود كه بعضى زاد و توشه براى راه حج بر نمىداشتند و در راه خود را كلّ بر ديگرى\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 176 .\r\n( 2 ) تلبيه يعنى اجابت كردن ، لبيك گفتن در جواب كسى . در اينجا مراد لبيك گفتن در حجّ است .\r\n","page_name":" 406 ","page_number":426},
  {"content":"\r\n\r\nمىكردند ، پس خداى تعالى نهى فرمود از ترك زاد و توشه و طعام و قيمت آن و نهى فرمود از اينكه صرفا توكّل به خدا را زاد و توشهء خود قرار داده خود را در راه ( سربار ) بر ديگرى نموده و مزاحم غير شود .\r\n « فَإِنَّ خَيْرَ الزَّادِ التَّقْوى »  : البتّه بهترين زاد و توشهء پرهيز از سؤال و گدايى و سربار ديگرى شدن است ، نه توكّل بر خدا و تذلّل پيش مردم . يا اينكه مقصود اين است كه در مناسك حجّ ، براى روز واپسين توشه اندوزيد و از آنچه كه ظاهرا به نحو شديد نهى شده ، از قبيل چيزهايى كه در حج بايد ترك شود ، بپرهيزيد . همچنين خود را بر حذر داريد از آنچه كه باطنا از آن نهى شديد به عمل آمده ، از قبيل نيّتها و غرضهايى كه به غير امر خدا تعلّق مىگيرد .\r\n « وَ اتَّقُونِ »  : هنگام مخالفت از امر و نهى ، از خشم و عذاب من بپرهيزيد .\r\n « يا أُولِي الْأَلْبابِ »  : اى صاحبان بصيرت و عقل .\r\n\r\n[ سوره البقرة ( 2 ) : آيه 198 
  ]\r\nلَيْسَ عَلَيْكُمْ جُناحٌ أَنْ تَبْتَغُوا فَضْلاً مِنْ رَبِّكُمْ فَإِذا أَفَضْتُمْ مِنْ عَرَفاتٍ فَاذْكُرُوا اللَّهَ عِنْدَ الْمَشْعَرِ الْحَرامِ وَ اذْكُرُوهُ كَما هَداكُمْ وَ إِنْ كُنْتُمْ مِنْ قَبْلِهِ لَمِنَ الضَّالِّينَ ( 198 )\r\n\r\nترجمه :\r\nباكى نيست كه شما به هنگام حجّ كسب معاش كرده و از فضل خدا روزى طلبيد ، پس آنگاه كه از عرفات بازگشتيد ، در مشعر ياد خدا كنيد و به ذكر او باشيد كه خدا شما را پس از آنكه به گمراهى كفر بوديد به راه هدايت آورد .\r\n\r\nتفسير :\r\n « لَيْسَ عَلَيْكُمْ جُناحٌ »  : اعراب ، تجارت در راه زيارت را گناه مىشمردند ، چنانچه برداشتن زاد و توشه را نيز گناه مىشمردند و به همين جهت هم زاد و توشه بر نمىداشتند ، همانطور كه زاهدهاى زمان\r\n\r\n","description":"","footnote":"","page_name":" 407 ","page_number":427},
  {"content":"\r\n\r\nما نيز تجارت در راه زيارت را دشوار مىپندارند و همچنين است حال سالكان طريق بيت اللّه حقيقى كه التفات به پشت سر خويش را سخت مىشمارند و نيز تجارتهاى رايج را در حق كشاورزى و نسلشان دشوار مىشمرند ، در حالى كه خداوند نسبت به امر نسل و حفظ زراعت امر مىفرمايد . پس خداوند ، علاوه بر اينكه گناه در تجارت را از آنها نفى كرده ، بلكه امر به تجارت نموده است . چون منتفى شمردن گناه در امثال اين موارد ، دربارهء چيزى به كار مىرود كه امر به آن چيز شده باشد پس فرمود  « لَيْسَ عَلَيْكُمْ جُناحٌ »  بر شما ايرادى نيست كه :\r\n « أَنْ تَبْتَغُوا فَضْلًا مِنْ رَبِّكُمْ »  : تجارتهاى ظاهر و باطن را بجوييد .\r\n « فَإِذا أَفَضْتُمْ مِنْ عَرَفاتٍ »  : « أفاض الماء » يعنى آب را بر خود ريخت ، و مقصود اين است كه مردم از عرفات بر كنار رفتند يا برگشتند يا متفرق شدند ، يا تسريع نمودند يا دور شدند . عرفات اسم دورترين جاى مناسك حج است از مكّه ، و آنجا را كه عرفات ناميده‌اند چون خود در بلندى قرار گرفته و كوههاى آن نيز مرتفع است ، يا از باب اينكه ابراهيم ( ع ) ، آنجا را معرفى كرده به نحوى كه جبرئيل آن را به او توصيف كرده ، يا اينكه جبرئيل در همين مكان به آدم ( ع ) گفت ، اعتراف به گناهت بكن و مناسك را بشناس ، يا چون آدم و حوّا در آنجا همديگر را ملاقات كردند و هر كدام ديگرى را شناختند ، يا اينكه روزى كه در آنجا وقوف مىكنند روز عرفه است .\r\nعلت اينكه روز عرفه را ، عرفه ناميده‌اند اين است كه ابراهيم در آن روز فهميد و دانست كه خواب ذبح فرزند رحمانى بوده نه شيطانى و اينكه پس از درخواست فضل خدا و روزى از جانب او ، فاء ( فاذا أفضتم ) آورده كه بر تعقيب آن خواب دلالت مىكند . آوردن « اذا » كه بر وقوع دلالت دارد اشاره به اين دارد كه افاضه از عرفات كه دلالت بر وقوع در آن مىكند ، امرى است محقق و مسلّم كه ناگزير بايد انجام شود ، اينكه\r\n\r\n","description":"","footnote":"","page_name":" 408 ","page_number":428},
  {"content":"\r\n\r\nبه آن حكمى بشود هيچ نيازى ندارد . اين معنى مناسب تأويل است ، زيرا كه سالك الى اللّه و كسى كه حجّ بيت حقيقى را كه « قلب » است كرده ، به سبب حمل زاد و توشه و طلب فضل خدا ، از تنگى و سختى بيرون مىآيد .\r\nو آنگاه كه به سبب امر خدا روزى و فضل خدا را مىجويد ، به دورترين مراتب نفس از قلب تنزّل مىيابد ، چنانچه سابقا گذشت . آنگاه كه به پايين‌ترين مراتب نفس افتاد ، نمىتواند آنجا متوقف شود ، بلكه از آنجا دور مىشود ، گويا كسى او را به راه خانه حقيقى مىراند ، ولى او بدون اينكه در راه بايستد و توقف كند ، به خانه نمىرسد . پس در مزدلفه مىايستد ، سپس در منى توقف مىكند ، و بعد از آنجا باز به مكه قلب باز مىگردد .\r\nبنابراين ، واقع شدن در عرفات و وقوف لازمه ، طلب فضل است ، و بازگشت از عرفات لازمهء وقوع در آن است ، و همچنين است وقوف در مزدلفه و منى .\r\n « فَاذْكُرُوا اللَّهَ عِنْدَ الْمَشْعَرِ الْحَرامِ »  : به اينكه شب قربانى در آنجا توقف كرده ، نماز واجب و دعاها و ذكرهاى مأثور و غير مأثور را انجام دهد . در تفسير امام ( ع ) است كه فرمود : ذكر خدا يادآورى نعمتهاى ظاهرى و باطنى او و درود فرستادن بر سيّد رسولان و بر سيّد برگزيدگان او است « 1 » .\r\n « وَ اذْكُرُوهُ كَما هَداكُمْ »  : خدا را ياد نماييد ، مانند يادى كه شما را به سوى آن با زبان پيامبرش راهنمايى كرده ، و اين معنى دلالت مىكند بر آنچه كه علماى اعلام و عرفاى اسلام مىگويند و آن اين است كه عمل اگر به‌وسيله تقليد عالم زنده تحقق نپذيرد ، اگر چه مطابق با واقع باشد ،\r\n\r\n\r\n","description":"","footnote":"\r\n( 1 ) صافى ، ج 1 ، ص 215 .\r\n","page_name":" 409 ","page_number":429},
  {"content":"\r\n\r\nمورد قبول واقع نمىشود . صوفيان گفته‌اند : ذكر زبانى و قلبى وقتى كه از عالم مجاز از اهل اجازه و اهل بيت گرفته نشود ، حظّى از آن مترتب نشده و صاحبش از آن بهره‌مند نمىشود .\r\nمحتمل است كه « ما » مصدريّه يا كافّه باشد و معنى آيه اين است كه خدا را ياد كنيد به گونه‌اى كه موازى هدايت خدا و راهنمايى او باشد و به هر حال ، علّت آوردن جهت حيثيّت هدايت از آن استنباط مىشود . از اين رو ، گفته شده است كه ، اين عبارت براى تعليل است .\r\n « وَ إِنْ كُنْتُمْ »  : اگر چه « إن » مخفف از مثقّله است ( إنّ با تشديد بوده ، به إن بدون تشديد تخفيف يافته است ) .\r\n « مِنْ قَبْلِهِ لَمِنَ الضَّالِّينَ »  : پيش از اين در حالت گمراهى به سر مىبردند . جمله حاليه است .\r\n\r\n[ سوره البقرة ( 2 ) : آيه 199 
  ]\r\nثُمَّ أَفِيضُوا مِنْ حَيْثُ أَفاضَ النَّاسُ وَ اسْتَغْفِرُوا اللَّهَ إِنَّ اللَّهَ غَفُورٌ رَحِيمٌ ( 199 )\r\n\r\nترجمه :\r\n( 2 / 199 )\r\nپس از آن ، به طريقى كه مسلمانان باز گردند ، رجوع كنيد به عرفات و از خدا آمرزش بخواهيد كه خدا آمرزنده و مهربان است .\r\n\r\nتفسير :\r\n « ثُمَّ أَفِيضُوا مِنْ حَيْثُ أَفاضَ النَّاسُ »  : يعنى باز گرديد از عرفات ، و بازگشتن از آن مستلزم وقوع در آن است ، پس گويا كه چنين گفته باشد :\r\nدر عرفات توقّف نماييد ، سپس از آنجا بازگرديد و تنها به ايستادن در مزدلفه و بازگشتن از آنجا ، اكتفا نكنيد . علّت نزول اين است كه ، قريش در وقوف به عرفات ، فايده‌اى را معتقد نبودند و در مشعر الحرام وقوف مىكردند و با اين كار بر مردم فخر مىفروختند ، پس خداوند آنان را از اين عمل منع كرد و دستور وقوف در عرفات و بازگشت از آنجا را داد .\r\nبنابراين ، آوردن « ثمّ » براى تفاوت بين دو امر است ، يعنى پس از آنكه به\r\n\r\n","description":"","footnote":"","page_name":" 410 ","page_number":430},
  {"content":"\r\n\r\nوقوف در مزدلفه علم پيدا كرديد ، بايد در عرفات نيز مانند مردم وقوف داشته باشيد ، پس از اين امر سرباز نزنيد و به وقوف در مزدلفه نيز فخر نورزيد .\r\nبعضى گفته‌اند : آيه مبتنى بر تقديم و تأخير است و اصل آن چنين است : « ليس عليكم جناح ان تبتغوا فضلا من ربكم ثم أفيضوا من حيث أفاض الناس فاذا أفضتم من عرفات » از امام باقر ( ع ) روايت شده است كه فرمود « 1 » : قريش و هم‌پيمانانش از حمس « 2 » ، با مردم در عرفات وقوف نمىكردند و از آنجا باز نمىگشتند و مىگفتند : ما اهل حرم خدا هستيم از حرم خارج نمىشويم ، پس در مشعر وقوف كرده و از آنجا باز مىگشتند ، پس خداوند آنان را امر به وقوف در عرفه و بازگشت از آنجا نمود .\r\nاز امام حسين ( ع ) است كه در مورد حجّ پيامبر اكرم صلّى اللّه عليه و آله فرمود « 3 » :\r\nپيامبر حركت آغاز كرد در حالى كه مردم با او بودند ، قريشيان از مزدلفه باز مىگشتند و مردم را منع مىكردند كه از آنجا بازگشت نماييد تا اينكه رسول خدا پيش آمد ، و قريش اميدوار بود كه بازگشت پيامبر صلّى اللّه عليه و آله از همان‌جا باشد كه آنان باز مىگردند . پس خداوند اين آيه را نازل فرمود :\r\n « ثُمَّ أَفِيضُوا مِنْ حَيْثُ أَفاضَ النَّاسُ »  ، مقصود از « ناس » ، ابراهيم و اسماعيل و اسحاق ( ع ) است .\r\nبه حسب لفظ جائز است كه مقصود از « افاضه » افاضه از مشعر الحرام باشد ( بازگشت از مشعر الحرام ) ، بلكه ظاهر آيه جز بر همين معنى دلالت نمىكند ، و در تفسير امام ( ع ) چيزى كه بر اين معنى دلالت\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 177 . نور الثّقلين ، ج 1 ، ح 715 ، ص 164 .\r\n( 2 ) حمس با ضمّ و سكون لقب قريش و كنايه و جديله و پيروان آنان در جاهليت بود و اين لقب به جهت حماسى و محكم بودن آنان در دينشان بوده است .\r\n( 3 ) تفسير صافى ، ج 1 ، ص 177 ، به نقل از كافى . تفسير عيّاشى ، ج 1 ، ح 268 ، ص 97 .\r\n","page_name":" 411 ","page_number":431},
  {"content":"\r\n\r\nكند موجود است ، زيرا در تفسير امام آمده است « 1 » :  « ثُمَّ أَفِيضُوا مِنْ حَيْثُ أَفاضَ النَّاسُ »  يعنى برگرديد از مشعر الحرام ، از همان‌جايى كه مردم از « جمع » برگشتند . فرمود : ناس در اينجا ، حاجيهاى غير از « حمس » هستند ، زيرا طوايف حمس از « جمع » افاضه نمىكردند و اين روايت دلالت مىكند بر اينكه « حمس » اسم محلّ مخصوصى از مشعر الحرام است ، ولى اين مخالف روايت عامّه و خاصّه است كه آنها از عرفات بازگشت نمىكردند ، پس خداوند به آنها امر كرد كه در عرفات وقوف كرده ، سپس از آنجا بازگردند .\r\n « وَ اسْتَغْفِرُوا اللَّهَ »  : يعنى استغفار كنيد از آنچه كه انجام داديد به سبب آراى فاسد و هواهاى باطل خودتان ، كه مناسك را تغيير داديد ، و از وقوف در عرفات مانند مردم ، استنكاف ورزيديد .\r\n « إِنَّ اللَّهَ غَفُورٌ »  : يعنى بعد از استغفار و اعتراف و دخول در زير طاعت خليفهء ، خدا گناهان و عيب و نقصهايى كه ناشى از انانيّت شماست همه را مىبخشد .\r\n « رَحِيمٌ »  : پس از بخشش شما به شما رحم مىكند به اينكه در قلب را روى شما باز كرده و شما را در دار رحمتش داخل مىكند .\r\n\r\n[ سوره البقرة ( 2 ) : آيه 200 
  ]\r\nفَإِذا قَضَيْتُمْ مَناسِكَكُمْ فَاذْكُرُوا اللَّهَ كَذِكْرِكُمْ آباءَكُمْ أَوْ أَشَدَّ ذِكْراً فَمِنَ النَّاسِ مَنْ يَقُولُ رَبَّنا آتِنا فِي الدُّنْيا وَ ما لَهُ فِي الْآخِرَةِ مِنْ خَلاقٍ ( 200 )\r\n\r\nترجمه :\r\n( 2 / 200 )\r\nآنگاه كه اعمال حج را به‌جا آريد ، شما نيز خدا را ذكر كنيد ، همان گونه كه پدران خود را ذكر مىكنيد ، بلكه بيش از پدران و بعضى مردم كوتاه نظر تنها از خدا تمنّاى متاع دنيوى مىكنند ، و آنان را از نعمت آخرت بهره‌اى نيست .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 178 . تفسير عياشى ، ج 1 ، ح 715 ، ص 164 .\r\n","page_name":" 412 ","page_number":432},
  {"content":"\r\n\r\n\r\nتفسير :\r\n « فَإِذا قَضَيْتُمْ مَناسِكَكُمْ »  : يعنى همهء افعال حجّ را تا بيست و سوم از ذىحجّه تمام كرديد .\r\n « فَاذْكُرُوا اللَّهَ »  : ياد خدا كنيد هرجا كه بوديد ، يا به ذكر آريد مناسكتان در عرفات و مزدلفه را ، پس ياد خدا كنيد در منى و مكّه ، يا اينكه هرگاه مناسكتان را در آن دو انجام داديد و در منى حلق يا تقصير نموديد ، خدا را در مكّه ذكر آريد . يا اينكه هرگاه در اين جاها و در مكّه مناسك را تمام كرديد پس خدا را در ايام منى ذكر آريد ، و اين معنى اخير را تفسير ذكر به تكبيرات در ايّام منى تأكيد مىكند .\r\n « كَذِكْرِكُمْ   آباءَكُمْ أَوْ أَشَدَّ ذِكْراً »  : به امام باقر ( ع ) نسبت داده شده كه فرمود « 1 » : وقتى كه از حج فارغ مىشدند ، در آنجا اجتماع مىكردند و مفاخر و نيكيهاى پدرانشان را مىشمردند ، پس خداى تعالى امر نمود كه عوض ذكر پدرانشان ياد خدا را كنند يا خدا را بيشتر از پدرانشان ذكر آرند .\r\n « فَمِنَ النَّاسِ »  : عطف از قبيل عطف تفصيل بر اجمال است به اعتبار معنى ، گويا كه گفته شده : « النّاس فى ذكر اللّه اصناف » ، يعنى مردم در ذكر خدا چند صنف هستند يا جانشين جزاى شرط محذوف است ، گويا كه گفته باشد : هرگاه خدا را ياد كرديد نيّتهايتان را از طلب دنيا خالص نمايند ، زيرا از مردم  « مَنْ يَقُولُ رَبَّنا آتِنا فِي الدُّنْيا »  ، كسانى هستند كه مىگويند پروردگارا به ما از دنيا عطا كن و ذكر نكرده‌اند كه در دنيا چه مىخواهند . به هر حال هر چه مىخواهند از جنس دنياست و نيازى به ذكر ندارد به خلاف مؤمن كه در دنيا جز خواستهء آخرت نمىخواهد ، لذا مطلوب مؤمن را ذكر فرموده است .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 178 ، به نقل از كافى . نور الثّقلين . ج 1 ، ح 722 ، ص 166 .\r\n","page_name":" 413 ","page_number":433},
  {"content":"\r\n\r\nبدان كه دنيا گذرگاه همه است كه هيچ كس را در آن توقف و ماندن نيست ، خداوند بر هر نفسى سربازان زيادى را موكّل نموده كه او را وادار به سلوك به سوى آخرت كنند ، و نمىگذارند كه اين نفس يك آن در جايى توقف كند ، پس احمق كسى است كه گمان مىكند دنيا توقّفگاه است و از خداى تواناى بىنياز چيزى را مىخواهد كه در دنيا بگذارد و خود از آنجا برود . پس طلب دنيا از نهايت كورى از دنيا و آخرت است .\r\nچون كسى كه به دنيا نظر دارد نسبت به دنيا و رفتن از آنجا كور است و چيزى هم براى آخرت طلب نمىكند ، و آنچه را هم كه براى دنيا مىخواهد با او باقى نمىماند ، ناچار از دنيا دل بريده و تهى دست از متاع دنيا و آخرت ، از دنيا خارج مىشود . لذا خداوند فرموده :\r\n « وَ ما لَهُ فِي الْآخِرَةِ مِنْ خَلاقٍ »  : يعنى در آخرت نصيب و بهره‌اى از خير ندارد ، چون « خلاق » در خير به كار مىرود .\r\n\r\n[ سوره البقرة ( 2 ) : آيه 201 
  ]\r\nوَ مِنْهُمْ مَنْ يَقُولُ رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً وَ قِنا عَذابَ النَّارِ ( 201 )\r\n\r\nترجمه :\r\n( 2 / 201 )\r\nو بعضى ديگر گويند : پروردگارا ما را از نعمتهاى دنيا و آخرت هر دو بهره‌مند كن و از عذاب آتش دوزخ نگاهدار .\r\n\r\nتفسير :\r\n « وَ مِنْهُمْ مَنْ يَقُولُ رَبَّنا آتِنا فِي الدُّنْيا حَسَنَةً »  : حسنة ، به نعمتهاى دنيا ، به وسعت روزى و معاش ، به اخلاق نيكو ، به علم و عبادت ، به زن صالح ، به زبان شاكر و قلب ذاكر و زن مؤمن و . . . تفسير شده است .\r\nروايت شده كه به هر كس آن سه تا داده شده ، خوبى دنيا و آخرت به او داده شده است ، و وجه آن اين است كه مقصود از خوبى و حسنهء دنيا چيزى است كه به قواى نفسانى و لذّتهاى آن بازمىگردد ، به نحوى كه از سلوك به سوى پروردگار مانع نشود . مولوى ( ره ) ، چه خوب گفته است :\r\n\r\n","description":"","footnote":"","page_name":" 414 ","page_number":434},
  {"content":"\r\n\r\n آتنا فى دار دنيانا حسن * آتنا فى دار عقبانا حسن \r\n راه را بر ما چو بستان كن لطيف * مقصد ما باش هم تو اى شريف \r\n « وَ فِي الْآخِرَةِ حَسَنَةً »  : حسنة و خوبيهاى آخرت از مقايسه با آنچه از خوبيهاى دنيا ياد شد ، معلوم مىشود .\r\n « وَ قِنا عَذابَ النَّارِ »  : و چون هر چيزى كه براى انسان بد است ، از ناحيهء انسانيت او است از قبيل مظاهر جهنّم و دردهاى آن ، خواه از ملايمات حيوانى باشد ، يا نه . لذا ، عذاب آتش به زن بد ، شهوات ، گناهان و به تب و ساير دردها ، تفسير شده است .\r\n\r\n[ سوره البقرة ( 2 ) : آيه 202 
  ]\r\nأُولئِكَ لَهُمْ نَصِيبٌ مِمَّا كَسَبُوا وَ اللَّهُ سَرِيعُ الْحِسابِ ( 202 )\r\n\r\nترجمه :\r\nهر يك از اين دو فرقه « طالبان دنيا و عقبى » ، از نتيجهء اعمال خود بهره‌مند خواهند گشت . خدا به حساب همه ، زود رسيدگى مىكند .\r\n\r\nتفسير :\r\n « أُولئِكَ »  : اين بزرگان  « لَهُمْ نَصِيبٌ مِمَّا كَسَبُوا »  : يعنى بهره‌مند مىشوند از آنچه كه كسب كرده‌اند و از جملهء آنها درخواست نيكى دنيا و آخرت است ، يعنى عمل هيچ عمل كننده‌اى ضايع نمىشود ، و معنى آيه اين است كه براى آنها نصيبى است كه نامش از چيزى است كه كسب كرده‌اند يا نصيبى است كه آن بهرهء قسمتى از آن چيزهايى است كه به دست آورده‌اند . اين معنى به تجسّم اعمال اشعار دارد ، چنانچه اهل مذهب قايل به آن هستند ، و آن حق است ، كه اخبار زيادى نيز آن را ثابت كرده و آيات چندى به آن اشعار دارند و عقل نيز به آن حكم مىكند .\r\nحقيقت مسئله ، اين است كه علم به صورت عرضى كه كيفيّت نفس باشد چنانچه مشّائين معتقدند ، نيست ، و همچنين ، علم نسبت بين عالم و\r\n\r\n","description":"","footnote":"","page_name":" 415 ","page_number":435},
  {"content":"\r\n\r\nمعلوم نيست ، همانطور كه برخى گفته‌اند و محض مشاهدهء ربّ النوع يا صورت معلوم در عالم مثال هم نيست . بلكه علم ، شأنى از نفس است كه به سبب آن ، نفس گسترش و سعه پيدا مىكند ، و نفس و شئون نفس به اعتبار مركب مثالىاش ، از عالم متقدّرات و اجسام نورى است . هر عملى كه انسان انجام مىدهد ، بايد آن را در مقام مجرّد به طور اجمال تصوّر كند ، و به غايت و فايده‌اى كه بر آن مترتب مىشود تصديق نمايد . سپس ، آن را از مقام بالاى عالىاش ، به مقام خيالى آن تنزّل دهد ، پس آن را به نحو تفصيل و جزئيّت تصوّر نموده ، در همان مقام تصديق غايتش را در نظر آرد . سپس ، ميل به آن كار براى انسان پديد مىآيد و پس از آن ، عزم مىكند ، بعد اراده مىنمايد ، پس اراده نيروى شوق را تحريك مىكند و آن نيروى محرّكه را بر مىانگيزد و آن ، اعصاب را حركت مىدهد ، سپس رگها و عضلات و اعضا ، و بعد به تدريج ، عمل به مرحلهء وجود مىرسد ، و پس از آن ، همانطور كه تدريجا حادث شده ، به تدريج از راه باصره يا سامعه به حسّ مشترك باز مىگردد ، سپس به خيال و واهمه ، بعد به سوى قوهء عاقله مىرود و سر انجام به همان نقطهء آغاز ، باز مىگردد .\r\nپس ، صورت هر عملى در مقامات علمى انسان در آغاز به صورت نزولى ، سپس به نحو صعودى حاصل مىشود ، و دانستى كه بعضى مقامات علمى از تقدّر و تجسّم خارج نيست ، پس عمل در مقام تجسّم نفس تصوّر مىشود ، بنابراين ، صحيح است كه گفته شود : عمل عبارت از تجسّم است .\r\nبراى تجسّم اعمال ، وجه ديگرى نيز مىتوان گفت و آن اين است كه خداى تعالى به سبب عمل عبد ، از جسمهاى اخروى آنچه را كه بخواهد ايجاد مىكند ، از نهرها و درختان و ميوه‌ها و حور و قصور ، به اين معنى كه اعمال مادّه اين چيزها قرار مىگيرند ، يعنى اعمال در عالم\r\n\r\n","description":"","footnote":"","page_name":" 416 ","page_number":436},
  {"content":"\r\n\r\nصغيرش تجسّم پيدا مىكند ، و در عالم كبير ، امثال صورتهايى كه در عالم صغير است موجود مىشود ، زيرا كه عالم كبير آينه عالم صغير است .\r\n « وَ اللَّهُ سَرِيعُ الْحِسابِ »  : عطف است به جملهء قبلى و در آن دفع توهّم است ، زيرا ممكن است اين توهّم پيش آيد كه اعمال بندگان زياد است و به تدريج حاصل مىشود ، به نحوى كه ضبط آنها ممكن نيست تا خداوند به سبب اعمال به بندگان پاداش دهد . پس ، خداوند براى دفع اين توهّم فرمود : كه خداوند ، بزرگ و كوچك و كم و زياد همه را محاسبه مىنمايد ، و چيزى از خدا مخفى نمىماند ، زيرا حساب او سريع است ، و از سرعت حساب او اين است كه به حساب همه در يك آن نگاه مىكند ، و همانطور كه همه در يك دفعه ، آنا مورد نظر خدا قرار مىگيرند ، همهء اعمال از صغير و كبير نيز در يك آن در نظر خدا واقع مىشوند . پس ، حساب كسى از او فوت نمىشود ، و هيچ يك از اعمال هيچ كس ، از نظر خدا مخفى نمىماند ، و نمونهء محاسبه و مكافات و مجازات خدا با بندگان ، از اول تكليف معلوم است ، و از اعمال آنها هيچ كوچك و بزرگى به وقوع نمىپيوندند ، مگر اينكه اندكى از مجازات آنها بر بندگان ظاهر مىشود ، در صورتى كه آنان متنبّه باشند نه غافل . براى شناختن اين مطلب ، بندگان را به محاسبه امر كردند ، پيش از آنكه محاسبهء خدا فرارسد ، زيرا وقتى بنده‌اى خودش را محاسبه مىكند ، به اين نحو كه مراقب نفس و حسابگر اعمال آن است ، بر او ظاهر مىشود كه هر كارى از خير و شرّ ، فعل ديگرى يا عرضى از اعراض نفس يا خلقى از اخلاق نفس را در پى دارد .\r\nپس اى بندگان خدا ! خود را محاسبه نماييد پيش از اينكه محاسبه شويد ، آن وقت است كه مىفهميد خداوند چيزى از اعمال بندگان را وانمىگذارد ، مگر اينكه پاداش و جزاى آن را بدهد ، و عمل\r\n\r\n","description":"","footnote":"","page_name":" 417 ","page_number":437},
  {"content":"\r\n\r\nعمل كننده‌اى از شما ، خدا را از عمل‌كنندهء ديگر مشغول نمىكند ، و چيز كوچك به خاطر حقارت و كوچكىاش از نظر خدا دور نمىماند .\r\n\r\n[ سوره البقرة ( 2 ) : آيه 203 
  ]\r\nوَ اذْكُرُوا اللَّهَ فِي أَيَّامٍ مَعْدُوداتٍ فَمَنْ تَعَجَّلَ فِي يَوْمَيْنِ فَلا إِثْمَ عَلَيْهِ وَ مَنْ تَأَخَّرَ فَلا إِثْمَ عَلَيْهِ لِمَنِ اتَّقى وَ اتَّقُوا اللَّهَ وَ اعْلَمُوا أَنَّكُمْ إِلَيْهِ تُحْشَرُونَ ( 203 )\r\n\r\nترجمه :\r\nخدا را ذكر كنيد به ذكر تكبير بعد از نماز در چند روزى معيّن ( ايّام تشريق در منى و عرفات كه آنجا تنها بايد به ذكر حق و ذكر خدا پرداخت ) و باكى نيست كه روز حركت از صحراى منى را مقدّم يا مؤخّر دارد و آن كس كه از هر گناه ، يا در مورد زنان يا شكار حرام پرهيزكار بوده ، بر او باكى نيست . از خدا بترسيد و بدانيد كه به سوى خدا باز خواهيد گشت .\r\n\r\nتفسير :\r\n « وَ اذْكُرُوا اللَّهَ »  : عطف است بر قول خدا  « فَاذْكُرُوا اللَّهَ كَذِكْرِكُمْ آباءَكُمْ »  .\r\n « فِي أَيَّامٍ مَعْدُوداتٍ »  : ايّام معدودات به ايّام تشريق تفسير شده و آن ، سه روز پس از قربانى است . ذكر بايد به چيزى باشد كه از شارع رسيده است و آن عبارت است از تكبيرات كه بعد از نمازهاى پنجگانه گفته مىشود ، ده تكبير از ظهر روز قربانى تا صبح سيزدهم براى كسى كه در منى باشد ، و غير او ده صلوات تا صبح روز دوازدهم بگويد .\r\nتكبيرهايى كه از شارع رسيده ، عبارت است از : اللّه اكبر ، اللّه اكبر ، لا إله الّا اللّه و اللّه اكبر ، اللّه اكبر ، و للّه الحمد ، اللّه اكبر على ما هدينا ، اللّه اكبر على ما رزقنا من بهيمة الانعام .\r\n « فَمَنْ تَعَجَّلَ فِي يَوْمَيْنِ »  : اين جمله دلالت مىكند بر تفسير  « أَيَّامٍ مَعْدُوداتٍ »  كه گذشت ، پس اعتنايى به غير آن تفسير نمىشود ، و مقصود\r\n\r\n","description":"","footnote":"","page_name":" 418 ","page_number":438},
  {"content":"\r\n\r\nتعجيل در كوچ حركت است در روز دوازدهم و تأخير تا روز سيزدهم ، اعم از اينكه تقدير آيه تعجيل در حركت باشد يا تعجيل در ذكر و مقصود از تعجيل در ذكر ، اتمام ذكر است در منى در روز دوازدهم و مقصود از تأخير ، تأخير اتمام است تا روز سيزدهم .\r\n « فَلا إِثْمَ عَلَيْهِ »  : ردّ كسانى از اهل جاهليّت است كه تعجيل را گناه مىشمردند ، چون بعضى از آنان تعجيل‌كننده را گناهكار مىدانستند .\r\n « وَ مَنْ تَأَخَّرَ فَلا إِثْمَ عَلَيْهِ »  : ردّ جماعت ديگرى است كه متأخّر را گناهكار مىدانستند .\r\n « لِمَنِ اتَّقى »  : يعنى اين حكم و تخيير در حركت بين روز دوازدهم و سيزدهم براى كسى است كه در احرامش صيد نكرده باشد ، پس اگر صيد كند ، در حركت ( كوچ ) اول نمىتواند حركت كند ، و اين معنى مدلول برخى از اخبار است . و در بعضى از اخبار دارد كه پس از صيد ، از جماع ، زنا ، دروغ ، جدل و از هر چيزى كه خداوند در احرام حرام نموده ، پرهيز كند . « 1 » در برخى از اخبار آمده كه معنى آيه اين نيست كه هر كدام از تقديم و تأخير را كه خواست انجام دهد ، بلكه مقصود اين است كه او باز مىگردد ، در حالى كه گناهانش بخشيده شده است .\r\nمراد روايت اين است كه آيه نمىخواهد تنها تخيير را بيان نمايد ، بلكه مىخواهد بگويد كه شخص از گناه پاك مىشود ، مانند روزى كه از مادرش به دنيا آمده ، اگر از چيزهاى مهلك و گناه پرهيز نمايد ، و گرنه از گناهان هر كدام را بخواهد انجام دهد گناه كرده است ، و آن گناهان گذشته به سبب توبه‌اى كه با ارتكاب محرّمات باطل شده ، بخشيده نمىشود ، بلكه بايد با توبه جديدى باشد .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 180 ، به نقل از تفسير عياشى از قول امام باقر ( ع ) .\r\n","page_name":" 419 ","page_number":439},
  {"content":"\r\n\r\nدر بعضى اخبار آمده است : كسى كه بميرد ، پيش از آنكه به خانه و اهلش برسد گناهى بر او نيست « 1 » ، و كسى كه تأخير كند گناهى بر او نيست ، در صورتى كه از گناهان كبيره پرهيز كرده باشد ، يا از كبر كه عبارت از جهل به حقّ و طعنه بر اهل حق است پرهيز كرده باشد .\r\nبه امام صادق ( ع ) نسبت داده شده كه فرمود : اين حكم مربوط به شماست و همهء مردم در اين حكم مساوى هستند و شما حج‌گزارنده هستيد . « 2 » در خبر ديگرى است : به خدا سوگند ، آن متّقين شما هستيد ، رسول خدا صلّى اللّه عليه و آله فرمود : ثابت نمىشود بر ولايت على ( ع ) مگر متّقين .\r\n « وَ اتَّقُوا اللَّهَ »  : و از خدا بترسيد كه پس از آن ايّام ، گناهان سنگين و هلاك‌كننده انجام ندهيد ، تا حمل نكنيد سنگينى گناهان گذشته را با گناهان جديدى كه مرتكب مىشويد ، تا اينكه ديگر نيازى به توبه پيدا نكنيد .\r\nممكن است مقصود امر به مطلق تقوى باشد ، يعنى بپرهيزيد از خشم و غضب خدا در ترك آنچه كه به آن امر شده‌ايد و ارتكاب آنچه كه از آن نهى شده‌ايد .\r\n « وَ اعْلَمُوا أَنَّكُمْ إِلَيْهِ تُحْشَرُونَ »  : پس جزا مىدهد هر كسى را طبق عمل خودش ، و اين معنى ترغيب است و تهديد .\r\n\r\n[ سوره البقرة ( 2 ) : آيه 204 
  ]\r\nوَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا وَ يُشْهِدُ اللَّهَ عَلى ما فِي قَلْبِهِ وَ هُوَ أَلَدُّ الْخِصامِ ( 204 )\r\n\r\nترجمه :\r\n( 2 / 204 )\r\nو از مردمان كسى است كه سخن او در زندگى دنيا ترا\r\n\r\n\r\n","description":"","footnote":"\r\n( 1 ) تفسير صافى - ج 1 - ص 180 ، به نقل از فقيه و كافى از قول امام صادق ( ع )\r\n( 2 ) تفسير صافى ، ج 1 ، ص 180 .\r\n","page_name":" 420 ","page_number":440},
  {"content":"\r\n\r\nشگفت آورد و خدا را بر هر آنچه كه در دل دارد گواه گيرد ، در حالى كه او سخت‌ترين ستيزندگان است .\r\n\r\nتفسير :\r\n « وَ مِنَ النَّاسِ مَنْ يُعْجِبُكَ قَوْلُهُ »  : فاصلهء قرار گرفتن اجنبى ، مانع از اين است كه آن را بر  « فَمِنَ النَّاسِ مَنْ يَقُولُ رَبَّنا آتِنا  تا آخر آيه » عطف كنيم ، و انشا بودن جمله‌هاى سابق ، مانع از اين است كه بر آنها عطف كنيم ، و او را هم براى استيناف قرار دادن چيزى است كه ذوق و سليقهء مستقيم آن را نمىپذيرد .\r\nبنابراين ، تنها باقى مىماند كه بر جملهء محذوفى عطف باشد كه از جملهء سابق استفاده مىشود ، گويا كه گفته است : « از مردم گروهى هستند كه خدا را ياد مىكنند تنها براى دنيا ، و گروهى خدا را براى دنيا و آخرت ياد مىكنند ، و گروهى نيز منافق هستند كه جز براى تدليس ، ياد خدا نمىكنند ، و كلام آنان طورى است كه تو را به شگفت مىآورد .\r\n « فِي الْحَياةِ الدُّنْيا »  : حال است از مفعول « يعجبك » يا متعلق است به « قوله » يا حال است از آن ، يا حال است از ضمير « قوله » ، يعنى وقتى كه تنزّل كردى در مقام زندگانى دنيا ، و از آن مقام به گفتار منافق نظر كردى ، به شگفت مىآيى ، يا اينكه وقتى او در امر زندگانى دنيا يا حفظ آن سخن مىگويد ، از گفتار او تعجّب مىكنى ، البته اگر تو در مقام زندگانى اخروى باشى يا او از زندگانى آخرت سخن بگويد ، ديگر به شگفت نمىآيى .\r\n « وَ يُشْهِدُ اللَّهَ عَلى ما فِي قَلْبِهِ »  : و منافق خدا را گواه مىگيرد بر آنچه در دلش مىگذرد ، و اين لفظ ادّعاست ، يعنى ادّعا مىكند كه آنچه در قلبش هست ، حق است و موافق قول او ، نه اينكه حقيقتا گفتارش با قلبش موافق باشد ، زيرا او تدليس مىكند و آنچه را كه در قلبش نيست اظهار مىكند و مقصود او از اشهاد ، اين است كه خدا را متحمّل شهادت قرار مىدهد ، يا او را اداكنندهء شهادت مىداند ، و اين رسم و عادت\r\n\r\n","description":"","footnote":"","page_name":" 421 ","page_number":441},
  {"content":"\r\n\r\nدروغ‌گوهاست ، زيرا وقتى كسى را پيدا نكرد كه تصديقش بكند و دليلى هم نداشت كه به آن احتجاج نمايد ، به خدا سوگند ذكر مىكند و به خدا قسم مىخورد ، و خدا را گواه مىگيرد تا جايى كه اين قضيّه يك مثل شده است كه مىگويند كسى كه دروغ زياد مىگويد قسم نيز زياد مىخورد و خداوند تعالى آنجا كه فرموده :  « وَ لا تُطِعْ كُلَّ حَلَّافٍ مَهِينٍ »  ، اشاره به اين نموده كه منافق دروغگو است و بسيار دروغ مىگويد .\r\n « وَ هُوَ أَلَدُّ الْخِصامِ »  : « ألدّ » بر وزن أفعل است مثل احمر و مانند افضل براى برترى و تفضيل نيست ، بلكه به معنى خصم حريص و بخيلى است كه به حق ميل نمىكند و « خصام » مصدر يا جمع خصم است ، و آيه شامل همهء منافقان است ، اگر چه وارد شده است كه آن در حق معاويه و پيروانش نازل گشته است .\r\n\r\n[ سوره البقرة ( 2 ) : آيه 205 
  ]\r\nوَ إِذا تَوَلَّى سَعى فِي الْأَرْضِ لِيُفْسِدَ فِيها وَ يُهْلِكَ الْحَرْثَ وَ النَّسْلَ وَ اللَّهُ لا يُحِبُّ الْفَسادَ ( 205 )\r\n\r\nترجمه :\r\n( 2 / 205 )\r\nو چون از حضور تو دور شود ، كارش فتنه و فساد است .\r\nبكوشد تا حاصل خلق بر باد فنا دهد و نسل بشر را قطع كند و خداوند دوست ندارد فساد را .\r\n\r\nتفسير :\r\n « وَ إِذا تَوَلَّى »  : يعنى وقتى كه پشت به تو كند ، يا متصدّى امرى از امور تو يا امور دنيا باشد ، يا اينكه والى بر مردم باشد .\r\n « سَعى »  : يعنى سريع مىشود در سير .\r\n « فِي الْأَرْضِ »  : زمين عالم صغير يا عالم كبير يا زمين قرآن ، يا اخبار يا سيره انبيا و جانشينان ايشان .\r\n « لِيُفْسِدَ فِيها »  : يعنى در زمين فساد ايجاد كند و افساد عبارت از تغيير دادن چيزى است از كمالى كه دارد ، يا منع كردن چيزى است از\r\n\r\n","description":"","footnote":"","page_name":" 422 ","page_number":442},
  {"content":"\r\n\r\nرسيدن به كمال و « لام » لام غايت يا لام عاقبت است ، زيرا منافقان گمان مىكنند كه آنها مصلح هستند . و هرگاه به آنها گفته شود در زمين فساد نكنيد ، مىگويند ما اصلاح‌كننده هستيم ، ولى آگاه باشيد كه آنها مفسد هستند ، اما نمىدانند .\r\n « وَ يُهْلِكَ »  : يعنى اصل و ريشه را فنا مىكند .\r\n « الْحَرْثَ »  : « حرث » چيزى است كه مردم آن را مىكارند از نباتات زمين ، يا مطلق هر گياهى است كه خدا آن را از زمين رويانده باشد .\r\n « وَ النَّسْلَ »  : بچهء كوچك از هر موجودى به دنيا بيايد ، يا بچه كوچك انسان .\r\n\r\nتحقيقى دربارهء افساد در زمين و از بين بردن نباتات و نسل بشر\r\nبدان كه عالم طبع آسمانش و موجودات آسمانيش ، و زمين و موجودات زمينيش ، از حيث ذات و صفت در حال تجدّد است ، و در هر آن ، براى آن از جانب خودش فنايى است و از جانب پديد آورنده‌اش بقايى . حال آن موجود نسبت به پديد آورنده‌اش ، حال شعاع آفتاب است نسبت به آفتاب ، زيرا شعاعى كه بر سطح واقع مىشود ، در دو لحظه و دو زمان باقى نمىماند ، به دليل اينكه هرگاه از روزنهء دورى شعاع بر سطحى واقع شود ، به محض بستن روزنه ، منهدم مىشود ، و پس از بستن روزنه ، شعاع در آن باقى نمىماند . چيزى كه اشياء را هميشه و پيوسته بقا مىبخشد ، به نحوى كه نوشدنهاى آن پنهان باشد ، عبارت از مشيّت است ، از آن وجه كه مشيّت ، رحمت رحمانى عام است . اينكه كائنات و عالم كون نوعى قوّه و استعداد دارد و به حسب تفاوت استعدادها تدريجا به كندى يا به سرعت ، از قوّه به فعل خارج مىشود و تجدّد موجوداتى كه به فعليّت رسيده‌اند ، تنها با مشيّت محقّق مىشود . از آن وجه كه مشيّت رحمت رحيمى باشد ، و آنچه به سبب مشيّت از وجه\r\n\r\n","description":"","footnote":"","page_name":" 423 ","page_number":443},
  {"content":"\r\n\r\nرحمت رحمانىاش وجود پيدا مىكند ، از ناحيه رسالت محمّد صلّى اللّه عليه و آله ، است و آنچه كه از وجه رحمت رحيمى مشيّت به وجود مىآيد ، از ناحيه ولايت محمّد صلّى اللّه عليه و آله ، است .\r\nبنابراين ، بقاى اشيا ، به رسالت و استكمال آن به ولايت است . پس هر چيزى به آخر درجهء كمالات نوعىاش برسد ، آن‌چنان‌كه شايسته او است قابل ولايت بوده است ، و هر چيزى كه به آن درجه كمال نرسد ، به همان مقدار از قبول ولايت ناقص مىشود ، و هر چيزى كه اصلا در نوع خود هيچ يك از كمالات نوعش را نداشته باشد ، هيچ مقدار از ولايت را قبول نمىكند ، چنانچه از ائمّه ( ع ) وارد شده ، زمينهاى شوره‌زار و آبهاى تلخ و شور و مردابها ، ولايت ما اهل بيت را قبول نمىكنند . اين گفتار بر حسب تكوين است و اگر اين رحمت رحيمى تكوينى از اشيا قطع شود ، هيچ يك از آنها در هيچ يك از مراتب كمال نوعى به كمال نمىرسند ، چنانچه اگر رحمت رحمانى از اشيا قطع شود ، هيچ چيزى در دو آن ( دو لحظه ) باقى نمىماند .\r\nو به همين انقطاع اشاره كرده‌اند ، آنجا كه فرموده‌اند : اگر حجّت از زمين برداشته شود ، زمين اهلش را فرومىبرد « 1 » .\r\nو امّا به حسب تكليف ، مردم مكلّف به رو آوردن و توجّه نمودن به ولايت هستند ، چنانچه صاحب ولايت به آنها توجّه دارد . و به سبب اين رو آوردن و آن توجّه ، زراعت و نسل ، در عالم صغير كامل مىشود . در اين حالت ، چيزهايى كاشته مىشود كه بدون قبول ولايت و بيعت و عهد و پيمان ، هرگز كاشته نمىشد ، و چيزى تولد پيدا مىكند كه بدون ولايت تولد پيدا نمىكرد . هر اندازه در آفرينش آن توجّه افزونتر شود ، توجّه صاحب امر بيشتر مىشود ، و با زياد شدن اين دو توجّه ، زراعت و نسل\r\n\r\n\r\n","description":"","footnote":"\r\n( 1 ) بحار ، ج 23 ، ح 20 ، ص 21 .\r\n","page_name":" 424 ","page_number":444},
  {"content":"\r\n\r\nزياد گشته ، در عالم صغير به كمال مىرسند ، و به سبب زياد شدن و كامل شدن در عالم صغير ، وجود و استكمال آنها در عالم كبير ، فزونى مىيابد .\r\nپس هر كس در راضى كردن صاحب امر كوشش كند ، طبق كوششى كه كرده توجّه صاحب وقت و رضايت او زياد مىشود و به حسب زياد شدن توجّه و رضاى صاحب وقت بركت در زراعت و نسل در عالم صغير و كبير زياد مىشود . به همين معنى اشاره كرده است خداى تعالى ، آنجا كه مىفرمايد : « اگر اهل قريه‌ها ايمان بياورند و تقوى پيشه كنند ، هرآينه براى آنها بركاتى از آسمان در عالم صغير و بركاتى در زمين در عالم كبير مىگشوديم ، يا از هر دو بركت در هر دو جا ، و نيز قول خداى تعالى كه : اگر آنان تورات و انجيل را و آنچه را كه از پروردگارشان نازل شده بود اقامه مىكردند و بر پا مىداشتند ، هرآينه از بالاى سر و از زير پاهايشان روزى مىخوردند ، يعنى در عالم صغير و كبير . مولوى چه خوب گفته است :\r\n تا توانى در رضاى قطب كوش * تا قوى گردد ، كند در صيد جوش \r\n چون برنجد بينوا گردند خلق * كز كف عقل است چندين رزق خلق \r\n او چو عقل و خلق چون اجزاى تن * بستهء عقل است تدبير بدن \r\n ضعف قطب از تن بود از روح نى * ضعف در كشتى بود در نوح نى \r\n ياريى ده در مرمّت كشتيش * گر غلام خاص و بنده گشتيش \r\n\r\n","description":"","footnote":"","page_name":" 425 ","page_number":445},
  {"content":"\r\n\r\n ياريت در تو فزايد نى در او * گفت حق : ان تنصروا اللّه ينصر \r\nو از اينجا معلوم مىشود كه توجّه تكليفى و ازدياد آن موجب تقويت ولايت تكوينى است ، و همچنين ، موجب ازدياد حرث و نسل و ازدياد كمال آن دو در عالم صغير و كبير مىشود .\r\nاعراض از ولايت تكليفى ، موجب فاسد شدن زراعت نسل در عالم صغير و كبير است ، و هر اندازه كه اعراض زياد شود ، فساد و هلاكت هم زياد مىشود ، و هرگاه اعراض منجر به منع غير شود ، فساد و هلاك بسيار گشته و اگر منجر به تكذيب و استهزا شود ، نهايت فساد و تباهى را در پى دارد .\r\nقول خداى تعالى است ، كه مىفرمايد : « سپس عاقبت كسانى كه بدى را در حدّ اعلاى بدى انجام دادند ، اين است كه آيات خدا را تكذيب كرده و آنها را به استهزا گرفتند » ، اشاره به همين معنى است .\r\nبنابراين ، جائز است كه گفته شود : اگر از ولايت رو گردان شود ، در زمين سعى مىكند ، ولى فايده سعى و كوشش او افساد در زمين و تباه كردن زراعت و نسل مىشود ، و خود او نيز اين مطلب را احساس نمىكند .\r\n « وَ اللَّهُ لا يُحِبُّ الْفَسادَ »  : و خدا فساد را دوست ندارد و اين نحوهء بيان در موردى به كار مىرود كه معنى فساد را مبغوض مىداند ، گو اينكه معناى جمله از بغض است .\r\n\r\n[ سوره البقرة ( 2 ) : آيه 206 
  ]\r\nوَ إِذا قِيلَ لَهُ اتَّقِ اللَّهَ أَخَذَتْهُ الْعِزَّةُ بِالْإِثْمِ فَحَسْبُهُ جَهَنَّمُ وَ لَبِئْسَ الْمِهادُ ( 206 )\r\n\r\nترجمه :\r\n( 2 / 206 )\r\nو چون او را به اندرز و نصيحت گويند از خدا بترس و ترك\r\n\r\n","description":"","footnote":"","page_name":" 426 ","page_number":446},
  {"content":"\r\n\r\nفساد كن ، غرور و خودپسندى او را به بدكارى برانگيزد كه نصيحت نشنود ، جهنّم او را كفايت كند كه بسيار آرامگاه بدى است .\r\n\r\nتفسير :\r\n « وَ إِذا قِيلَ لَهُ اتَّقِ اللَّهَ »  : يعنى وقتى به او گفته شود : بپرهيز از خشم و غضب خدا در فسادانگيزى و هلاك كردن ، از اندرز اندرزگو سرباز مىزند و بزرگ پندارى مىورزد ، زيرا او از خود جز اصلاح گمان نمىبرد ، پس ،  « أَخَذَتْهُ الْعِزَّةُ »  : يعنى او را قدرت و توانمندى و بزرگ منشى گرفت .\r\n « بِالْإِثْمِ »  : به سبب گناهانى كه قبلا كسب كرده است ، يا او را عزّت و قدرت به سبب گناهى كه از آن نهى شده است ، گرفت . يعنى عزّت و قدرت او را به فساد بسيار و نابود گرداندن چيزها وادار مىكند ، زيرا او منافق و لج‌باز است .\r\n « فَحَسْبُهُ جَهَنَّمُ وَ لَبِئْسَ الْمِهادُ »  : پس براى او ، تنها دوزخ مناسب است كه بد جايگاهى است . مهاد بر وزن كتاب به معنى فراش و جايى است كه براى سكون و آرامش آماده مىشود .\r\n\r\n[ سوره البقرة ( 2 ) : آيه 207 
  ]\r\nوَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ وَ اللَّهُ رَؤُفٌ بِالْعِبادِ ( 207 )\r\n\r\nترجمه :\r\n( 2 / 207 )\r\nبعضى مردانند ( مراد على [ ع 
  ] است ) كه از جان خود در راه خشنودى خدا درگذرند ( مانند شبى كه على [ ع 
  ] به جاى پيامبر در بستر خوابيد ) و خدا دوستدار چنين بندگان است .\r\n\r\nتفسير :\r\n « وَ مِنَ النَّاسِ مَنْ يَشْرِي »  : و از بين مردم كسى است كه مىفروشد .\r\n\r\n","description":"","footnote":"","page_name":" 427 ","page_number":447},
  {"content":"\r\n\r\n « نَفْسَهُ ابْتِغاءَ مَرْضاتِ اللَّهِ »  : خود را در طلب رضاى خدا ، يعنى رضايت خدا را براى خود نمىخواهد ، و اگر هم براى خودش بخواهد ، احساس اينكه اين درخواست ( رضايت خدا ) براى خود او است ، وجود ندارد ، زيرا اگر جلب رضايت خدا براى خودش ، با شعار و احساس و نيّت باشد ، به قول خداى تعالى كه مىفرمايد :  « يَشْرِي نَفْسَهُ »  ، تناقض پيدا مىكند .\r\nنزول اين آيه دربارهء على ( ع ) است كه در شب فرار پيامبر در بستر او خوابيد ، چنانچه به طريق عامّه و خاصّه روايت شده است « 1 » .\r\nآيهء اول در هر منافقى كه به پروردگارش متوسّل نمىشود جريان دارد ، و آيه دوم نيز ، شامل هر كسى است كه ايستادگى كرده و انانيّت را از خود دور كند و در پروردگارش فانى شود ، و بين آن دو ، مراتب و درجاتى است كه خداى تعالى آنها را در دو صنف درج كرده است :\r\nدستهء اول كسانى هستند كه توسّل به خدا مىجويند براى تعمير دنيايشان با درجات و مراتبى كه دارد . دستهء دوم كسانى هستند كه توسّل به خود بكنند براى دنيا و آخرتشان . و به هر دو اشاره فرموده :  فَمِنَ النَّاسِ مَنْ يَقُولُ . . .  تا آخر آيه « 2 » .\r\n « وَ اللَّهُ رَؤُفٌ بِالْعِبادِ »  : پس خداوند با رأفت و مهربانىاش به منافق مهلت مىدهد و فانى در خدا را حفظ مىكند و طالب دنيا و آخرت را پاداش مىدهد . رأفت و رحمت ، هرگاه با هم ياد شوند ، دو معنى نزديك هم دارند ، زيرا كه رحمت امر نفسانى است و رأفت آثار رحمت است كه در اعضا مشاهده مىشود .\r\n\r\n\r\n","description":"","footnote":"\r\n( 1 ) نور الثّقلين ، ج 1 ، ح 761 ، ص 171 ، و عياشى ، ج 1 ، ج 292 ، ص 101 .\r\n( 2 ) اشاره به آيه 201 از سوره بقره كه مىفرمايد :  وَ مِنْهُمْ مَنْ يَقُولُ رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً وَ قِنا عَذابَ النَّارِ .  يعنى ، مردمانى هستند كه مىگويند بار پروردگارا ، در دنيا نيكى و در آخرت نيكى به ما بده و ما را از عذاب آتش حفظ بفرما .\r\n","page_name":" 428 ","page_number":448},
  {"content":"\r\n\r\n\r\n[ سوره البقرة ( 2 ) : آيه 208 
  ]\r\nيا أَيُّهَا الَّذِينَ آمَنُوا ادْخُلُوا فِي السِّلْمِ كَافَّةً وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ ( 208 )\r\n\r\nترجمه :\r\n( 2 / 208 )\r\nاى اهل ايمان ! همه متفقا به اوامر خدا در مقام تسليم درآييد ( و داخل در صلح شويد ) و از وسوسه‌هاى تفرقه‌آور شيطان پيروى نكنيد كه او همانا شما را دشمنى آشكار است .\r\n\r\nتفسير :\r\n « يا أَيُّهَا الَّذِينَ آمَنُوا »  : پس از آنكه اصناف مردم را بيان كرد ، مؤمنان را مورد ندا و خطاب قرار داد ، يعنى كسانى كه خدا را براى دنيا مىخوانند يا براى دنيا و آخرت ، يا خدا را براى ذات خدا مىخوانند ، كه همين لذت ندا و خطاب ، آنها را به هيجان آورده و خوشحال مىكند ، سپس آنها را امر مىكند كه در مرتبهء صنف اخير داخل شوند ، پس فرمود :\r\n « ادْخُلُوا فِي السِّلْمِ »  : « سلم » با كسر و فتح به معنى صلح است و به هر دو حركت قرائت شده است و مقصود از ايمان اسلام است كه با بيعت عمومى و قبول دعوت ظاهرى حاصل مىشود ، و مقصود از سلم ، ولايت و بيعت خصوصى و قبول دعوت باطنى است ، و اين معنى ، « سلم » ناميده مىشود چون كسى كه به سبب پذيرش دعوت باطنى و قبول ولايت در ايمان حقيقى داخل شده ، به تدريج براى او صلح كلّى با همهء موجودات حاصل مىشود ، و با هيچ يك از آنها در هيچ چيز منازعه نمىكند .\r\n « كَافَّةً »  : يعنى جميعا و آن حال است از فاعل « ادخلوا » يا حال از سلم است به معنى دخول در جميع مراتب سلم . ممكن است اسم فاعل از « كفّ » باشد به معنى منع و تاء آن براى مبالغه است و در اين صورت ، حال از « سلم » مىشود ، يعنى داخل شويد در سلم در حالى كه دخول در سلم شما را از خروج منع مىكند ، يا از زشتى و نقص منع مىكند .\r\n\r\n","description":"","footnote":"","page_name":" 429 ","page_number":449},
  {"content":"\r\n\r\n « وَ لا تَتَّبِعُوا خُطُواتِ الشَّيْطانِ »  : از امام صادق ( ع ) است كه « 1 » سلم ولايت على ( ع ) و ائمه و اوصياى بعد از او است ، و خطوات شيطان دوستى اين و آن يعنى دشمنان ائمه ( ع ) است .\r\nاز تفسير امام ( ع ) است « 2 » ، كه مقصود ، داخل شدن به دين اسلام است در سلم و مسالمت ، يعنى در سلم و مسالمت همگى در دين اسلام داخل شويد و در كلّ ، دين اسلام را پذيرا شده و همهء موارد آن را قبول داشته و عمل كنيد . مانند كسى نباشيد كه بعضى را قبول مىكند و به آن عمل مىنمايد و برخى را قبول نكرده و آن را ترك مىكند . فرمود : شرط دخول در اسلام ، دخول در قبول ولايت على ( ع ) است و آن مانند دخول در قبول نبوّت محمّد صلّى اللّه عليه و آله است . زيرا كسى كه بگويد محمّد صلّى اللّه عليه و آله رسول خداست و به آن اعتراف كند ، ولى به اين كه على ( ع ) وصىّ و خليفه و بهترين امّت پيامبر است اعتراف نكند ، چنين كسى نمىتواند مسلمان باشد « 3 » .\r\nبيان خطوات و وسوسه‌هاى شيطان و پيروى از آن ، در آيه  « كُلُوا مِمَّا فِي الْأَرْضِ حَلالًا طَيِّباً وَ لا تَتَّبِعُوا خُطُواتِ الشَّيْطانِ »  گذشت .\r\n « إِنَّهُ لَكُمْ عَدُوٌّ مُبِينٌ »  : كه شيطان دشمن آشكار شماست . بيان اين مطلب نيز در آنجا گذشت .\r\n\r\n[ سوره البقرة ( 2 ) : آيه 209 
  ]\r\nفَإِنْ زَلَلْتُمْ مِنْ بَعْدِ ما جاءَتْكُمُ الْبَيِّناتُ فَاعْلَمُوا أَنَّ اللَّهَ عَزِيزٌ حَكِيمٌ ( 209 )\r\n\r\nترجمه :\r\n( 2 / 209 )\r\nپس اگر باز به راه خطا رفتيد ، با وجود آنكه ادلّه روشن از جانب خدا براى راهنمايى شما آمد ، در اين صورت بدانيد كه خدا بر\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 182 و تفسير عياشى ، ج 1 ، ح 294 ، ص 102 .\r\n( 2 ) تفسير صافى ، ج 1 ، ص 182 .\r\n( 3 ) صافى ، ج ، ص 222 .\r\n","page_name":" 430 ","page_number":450},
  {"content":"\r\n\r\nانتقام ستمكاران توانا و به همهء امور عالم داناست .\r\n\r\nتفسير :\r\n « فَإِنْ زَلَلْتُمْ »  : پس اگر از داخل شدن در ستم  « مِنْ بَعْدِ ما جاءَتْكُمُ الْبَيِّناتُ »  ، بعد از اينكه دلايل آشكارى بر آنچه كه شما به سوى او خوانده شديد ، برايتان آمد .\r\n « فَاعْلَمُوا أَنَّ اللَّهَ عَزِيزٌ حَكِيمٌ »  : پس بدانيد هيچ مانعى انتقام او را مانع نمىشود ، و خداوند در علمش دقايق و نكات آنچه را كه از شما صادر شده ، درك مىكند و در عملش حكيم است . چيزى از آنها را بدون مكافات نمىگذارد ، و هيچ سببى براى عفو شما وجود ندارد تا اينكه از بعضى اعمال شما درگذرد ، يا اينكه مقصود اين است : اگر بعد از دخول در سلم و بعد از آنكه ادلّهء واضح مانند واردات قلبى و حالات الهى كه مشهود شماست براى شما آمد ، اگر بعد از همهء اين‌ها باز هم خطا و لغزش در شما حاصل شد ، پس بدانيد كه خداوند عزيز است و هيچ مانعى او را از عفو يا انتقام منع نمىكند ، و خدا حكيم است كه به سبب حكمتش سلم را سبب عفو قرار داده و پاداش زياد را در مقابل عمل اندك مىدهد .\r\n\r\n[ سوره البقرة ( 2 ) : آيه 210 
  ]\r\nهَلْ يَنْظُرُونَ إِلاَّ أَنْ يَأْتِيَهُمُ اللَّهُ فِي ظُلَلٍ مِنَ الْغَمامِ وَ الْمَلائِكَةُ وَ قُضِيَ الْأَمْرُ وَ إِلَى اللَّهِ تُرْجَعُ الْأُمُورُ ( 210 )\r\n\r\nترجمه :\r\n( 2 / 210 )\r\nآيا كافران با اين ادلّه روشن ايمان نمىآورند و انتظار آن دارند كه خدا با ملايكه در پرده‌هاى ابر بر آنها نازل شود و حكم خدا فرارسد و كارها همه به سوى خدا بازگردد ؟\r\n\r\nتفسير :\r\n « هَلْ يَنْظُرُونَ »  : بعد از نداى گروههاى سه‌گانه از مسلمانان ، سخن را به سوى منافقان برگردانده ، فرمود : اين منافقان كه ظاهر حالتشان\r\n\r\n","description":"","footnote":"","page_name":" 431 ","page_number":451},
  {"content":"\r\n\r\nآراسته و زينت شده است ، انتظار آن دارند  « إِلَّا أَنْ يَأْتِيَهُمُ اللَّهُ »  ، كه امر خدا يا عذاب خدا يا اينكه خود خداوند به حسب مظاهرش بيايد ، زيرا آمدن مظاهر خدا از وجهى چون آمدن خود خداست ، چنانچه فرمود :  « وَ لكِنَّ اللَّهَ قَتَلَهُمْ »  ، يعنى خدا آنها را كشت و  « لكِنَّ اللَّهَ رَمى »  ، يعنى اما خدا تير انداخت و  « يُعَذِّبْهُمُ اللَّهُ بِأَيْدِيكُمْ »  ، خدا آنها را با دست شما عذاب مىكند ، و به آن معنى است كه على ( ع ) فرمود : اى حارث همدان ، هر كس كه بميرد مرا مىبيند . كه مقصود از وقت آمدن خدا وقت جان كندن است .\r\n « فِي ظُلَلٍ »  : جمع « ظلّه » است و آن چيزى است كه بر تو سايه بياندازد .\r\n « مِنَ الْغَمامِ »  : از ابر ، اينجا بنا بر تشبيه است ، زيرا كه ترس و وحشت به هنگام مرگ ، مانند ابر ديده مىشود ، و حساب روز قيامت را غمام يعنى ابر مىگويند ، چون موجب غم مىشود ، پس مناسب ترس و هراس است .\r\n « وَ الْمَلائِكَةُ »  : با رفع و جرّ خوانده شد تا عطف باشد بر « اللّه » يا « ظلّ » يا « غمام » و از امام رضا ( ع ) است كه منافقان مىگفتند ، خداوند با ملايكه در پرده‌هايى از ابر ظاهر مىشوند ، لذا اين آيه نازل شد « 1 » .\r\n « وَ قُضِيَ الْأَمْرُ »  : يعنى امر هلاك كردن آنها . و اين جمله عطف است بر  « أَنْ يَأْتِيَهُمُ »  و آوردن فعل ماضى براى تأكيد در تحقّق وقوع است ، و ممكن است كه حال باشد به تقدير « قد » .\r\n\r\nتحقيق در معنى « بازگشت كارها به خداى تعالى »\r\nاگر مقصود از آيه را محاسبه روز قيامت يا رجعت بگيريم ، رواست .\r\nدر اخبار به همهء اين وجوه اشاره شده است .\r\n\r\n\r\n","description":"","footnote":"\r\n( 1 ) تفسير صافى ، ج 1 ، ص 182 .\r\n","page_name":" 432 ","page_number":452},
  {"content":"\r\n\r\n « وَ إِلَى اللَّهِ تُرْجَعُ الْأُمُورُ »  : يعنى پس از تمام شدن زندگى و برداشته شدن پرده‌ها ظاهر مىشود كه كارها به دست خدا بوده ، هيچ كس دستى بر آنها نداشته است و دستهاى ديگران آستين دست خدا بوده ، و چون در دنيا ديد اين مسائل ضعيف بوده است ، مردم جز آستينها چيزى نمىديدند ، و پس از برداشته شدن پرده‌ها از پيش چشمها و قوّت گرفتن ديده‌ها ، مشاهده مىكنيم كه همه آستين بوده‌اند و فاعل اصلى دست خدا بوده و اينكه هيچ كارى به دست غير خداى تعالى نبوده است .\r\nو به كار بردن بازگشت ، كه عبارت از انتها به سوى ابتدا ، به صورت تدريجى است ، اشاره به اين معنى است . يعنى هر اندازه كه حجاب از چشمان آنها برداشته شود ، فاعل ديگرى را مشاهده مىكنند تا جايى كه همهء حجابها برداشته شود ، آن وقت مىبينند كه فاعلى جز او نيست و هيچ امرى غير از فرمان وى وجود ندارد .\r\n\r\n[ سوره البقرة ( 2 ) : آيه 211 
  ]\r\nسَلْ بَنِي إِسْرائِيلَ كَمْ آتَيْناهُمْ مِنْ آيَةٍ بَيِّنَةٍ وَ مَنْ يُبَدِّلْ نِعْمَةَ اللَّهِ مِنْ بَعْدِ ما جاءَتْهُ فَإِنَّ اللَّهَ شَدِيدُ الْعِقابِ ( 211 )\r\n\r\nترجمه :\r\n( 2 / 211 )\r\nاى پيامبر ! از بنى اسرائيل بپرس كه ما چقدر آيات و ادلّهء روشن بر آنها آورديم . هر كس ، پس از آنكه نعمت هدايتى را كه خداوند به او داد ، به كفر مبدّل كند ، بداند كه عقاب خدا بر كافران بسيار سخت است .\r\n\r\nتفسير :\r\n « سَلْ بَنِي إِسْرائِيلَ »  : تهديد ديگرى است براى امّت به نحو تعريض و كنايه ، و تعريض و كنايه رساتر از تصريح است .\r\n خوش‌تر آن باشد كه سرّ دلبران * گفته آيد در حديث ديگران \r\n\r\n","description":"","footnote":"","page_name":" 433 ","page_number":453},
  {"content":"\r\n\r\n « كَمْ آتَيْناهُمْ »  : يعنى چقدر به آنها داديم ، يا به دست پيامبرانشان و يا مطلقا به آنها .\r\n « مِنْ آيَةٍ بَيِّنَةٍ »  : يعنى دليل واضح بر آنها فرستاديم كه دلالت بر صحّت نبوّت پيامبرانشان مىكرد ، چنانچه به امّت تو نيز نشانه‌ها و دليلهاى روشنى آورديم كه بر صدق نبوّت تو و جانشينى خليفه تو دلالت كند ، يا اينكه چقدر به آنها دليلهاى مدوّن در كتابهايشان نموديم كه دلالت بر صحّت نبوت پيامبرانشان و صحّت نبوّت تو و خلافت وصىّ تو مىكرد ، چنانچه به امّت تو ، دليلهاى روشنى بر اين مطلب نموديم .\r\nپس گويا كه چنين گفته است : از بنى اسرائيل بپرس ! چقدر به آنها نشانه و دليل ارائه نموديم كه بر ولايت على ( ع ) دلالت مىكرد ، و اين محقّق است كه نتيجهء همهء آنها ولايت على ( ع ) است تا اينكه به امّت خود ، آيات تكوينى و تدوينى و اخبارى كه دلالت بر ولايت على ( ع ) مىكند ، يادآور شوى . سپس آنها را تهديد مىكند كه ، هر كس ولايت على ( ع ) را به كفران تبديل كند ، مستحقّ عقوبت است پس ولايت على ( ع ) را تبديل نكنيد و تغيير ندهيد ، چنانچه بنى اسرائيل تبديل كردند .\r\n « وَ مَنْ يُبَدِّلْ نِعْمَةَ اللَّهِ »  : كسى كه نعمت خدا را تبديل نمايد ، يعنى آياتى كه هدايت‌كننده است ، جايگاه هدايتى آنها را تبديل به گمراهى نمايد ، ناسپاسى ورزيده است . چون اصل نعمت و حقيقت و منبع آن ولايت على ( ع ) است صحيح است كه گفته شود : هر كس مدلول آياتى را كه ولايت على ( ع ) ، در آن است ، تبديل كند ، حقيقت نعمت را كه همان ولايت على ( ع ) است به كفران نعمت مبدّل نموده است .\r\n « مِنْ بَعْدِ ما جاءَتْهُ »  : پس از آنكه آن نعمت به او رسيده بود ، پس از عذاب خدا ايمن نباشد ، كه  « فَإِنَّ اللَّهَ شَدِيدُ الْعِقابِ »  ، خدا سخت عقوبت است . اين جمله از باب جانشين شدن سبب به جاى جزا است .\r\n\r\n","description":"","footnote":"","page_name":" 434 ","page_number":454},
  {"content":"\r\n\r\n\r\n[ سوره البقرة ( 2 ) : آيه 212 
  ]\r\nزُيِّنَ لِلَّذِينَ كَفَرُوا الْحَياةُ الدُّنْيا وَ يَسْخَرُونَ مِنَ الَّذِينَ آمَنُوا وَ الَّذِينَ اتَّقَوْا فَوْقَهُمْ يَوْمَ الْقِيامَةِ وَ اللَّهُ يَرْزُقُ مَنْ يَشاءُ بِغَيْرِ حِسابٍ ( 212 )\r\n\r\nترجمه :\r\n( 2 / 212 )\r\nحيات عاريت و متاع دنيوى در نظر كافران جلوه كرد كه اهل ايمان را مسخره مىكنند ، ولى مقام تقوى پيشه‌ها روز قيامت بسى برتر از كافران است و خدا به هر كه خواهد روزى بىحساب بخشد .\r\n\r\nتفسير :\r\n « زُيِّنَ لِلَّذِينَ كَفَرُوا »  : يعنى زندگى دنيا براى كسانى كه بعد از دلايل روشن به ولايت كافر شدند ، زينت داده شده است . اين جمله استينافيّه و پاسخ پرسش مقدّر است ، گويا كه گفته شده : چرا آنان كافر شده ، سپاس نعمت را به كفران تبديل نمودند ، با وجودى كه براى آنان دليلهايى آمد و عقوبت تبديل‌كننده به آنان گوشزد شد ؟ سپس خداى تعالى ، دليل آن را آورده ، مىفرمايد : زيرا براى كافران  « الْحَياةُ الدُّنْيا »  ، زندگى دنيا زينت داده شده ، و با جلوه‌گر شدن و تزيين دنيا ، نظرهاى آنان از آخرت و از آنچه كه به آخرت منجر مىشود ، مصروف به دنيا شد . لذا آيات و نشانه‌ها با اينكه كاملا واضح بودند ، زير حجاب ماندند و آنها را نديدند ، و اين مانند كسى است كه در امرى فرورفته و تمام حواسش مصروف آنجاست . چنين آدمى آنچه را كه مىبيند و كسى را كه مىبيند نمىفهمد ، با اينكه آن چيز و آن كس خيلى روشن و واضح است . پس كسى كه زندگانى دنيا در نظر او جلوه‌گر شده و تزيين يافته ، انصراف و رو گردانيدن از زندگى دنيايى را چيزى غريب مىشمارد و در نتيجه ، كسى را كه به مدلول آيات مشغول بوده و به ولايت ايمان بياورد ، مجنون مىداند .\r\n « وَ يَسْخَرُونَ مِنَ الَّذِينَ آمَنُوا »  : يعنى آنهايى كه ايمان به بيعت خصوصى آورده ، ولايت را مورد پذيرش قرار داده‌اند . اين جمله عطف است بر جملهء « زيّن » و آوردن فعل مضارع ، با اينكه توافق دو جمله‌اى كه\r\n\r\n","description":"","footnote":"","page_name":" 435 ","page_number":455},
  {"content":"\r\n\r\nبه يكديگر عطف شده‌اند ، بهتر از تخالف آن دو است ، به آن جهت است كه تزيين دنيا واقع شده و اثر آن در نظرهاى آنان باقى مانده است و امّا سخريّه و استهزا امرى است كه به دفعات جداگانه انجام مىشود ، ولى به صورت استمرار وجود پيدا مىكند .\r\n « وَ الَّذِينَ اتَّقَوْا »  : يعنى آن كسانى كه به ولايت ايمان آوردند ، زيرا كه تقواى حقيقى حاصل نمىشود مگر براى كسى كه ولايت را قبول كرده و در طريق الى اللّه داخل شود ، چنانچه در اوّل سوره تحقيق شد .\r\nنهادن اسم ظاهر به جاى ضمير ، براى اين است كه آنها را با وصف ديگر ياد كند ، و به منافقان تعريض و كنايه زده و اشعار به علت حكم داشته باشد ، و اين جمله ، جمله حاليّه يا عطف است بر « يسخرون » و تخالف در جمله به جهت تأكيد و ثبات در جمله دوم است .\r\nممكن است  « الَّذِينَ اتَّقَوْا »  عطف بر  « الَّذِينَ آمَنُوا »  باشد از باب عطف مفرد ، و قول خداى تعالى :\r\n « فَوْقَهُمْ يَوْمَ الْقِيامَةِ »  : حال است از  « الَّذِينَ آمَنُوا »  يعنى اگر در دنيا گاهى مؤمنان زير حكم منافقان باشند ، در آخرت ، هم از حيث حكم و هم از حيث منزلت و شرافت ، فوق آنها هستند .\r\n « وَ اللَّهُ يَرْزُقُ مَنْ يَشاءُ بِغَيْرِ حِسابٍ »  : يعنى خداوند ، مؤمنان را روزى مىدهد ، آوردن اين جمله در اين مقام اظهار امتنان بر مؤمنان است كه بالاتر بودن نسبت به منافقان ، كمترين چيزى است كه به آنان داده مىشود ، زيرا خداوند از نعمتهاى آخرت آن قدر به آنان روزى مىدهد كه حساب‌كننده‌ها قدرت محاسبهء آن را ندارند .\r\nبنابراين ، نهادن اسم ظاهر جاى ضمير ، براى اشاره به بزرگداشت آنان است ، و اينكه آنان مورد رضايت خدا هستند . به علاوه ، وجوه ديگرى نيز دراين‌باره گفته شده است .\r\n\r\n","description":"","footnote":"","page_name":" 436 ","page_number":456},
  {"content":"\r\n\r\n\r\n[ سوره البقرة ( 2 ) : آيه 213 
  ]\r\nكانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ وَ أَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيهِ وَ مَا اخْتَلَفَ فِيهِ إِلاَّ الَّذِينَ أُوتُوهُ مِنْ بَعْدِ ما جاءَتْهُمُ الْبَيِّناتُ بَغْياً بَيْنَهُمْ فَهَدَى اللَّهُ الَّذِينَ آمَنُوا لِمَا اخْتَلَفُوا فِيهِ مِنَ الْحَقِّ بِإِذْنِهِ وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ ( 213 )\r\n\r\nترجمه :\r\n( 2 / 213 )\r\nمردم همه يك گروه بودند ، پس خداوند رسولان فرستاد كه نيكان را مژده دهند و بدان را بترسانند و به آنها به راستى كتاب نازل كرد تا تنها دين خدا به عدالت در مورد نزاع مردم حكمفرما باشد ، سپس همان گروه كه بر آنان كتاب آسمانى آمد ، براى تجاوز به حقوق يكديگر در كتاب حق شبهه و اختلاف افكندند ، پس خدا به لطف خود اهل ايمان را از آن تاريكى شبهه‌ها به نور حق راهنمايى فرمود و خداوند هر كه را بخواهد راه راست بنمايد .\r\n\r\nتفسير :\r\n « كانَ النَّاسُ أُمَّةً واحِدَةً »  : پاسخ از پرسشى است كه از گذشته ناشى مىشود ، گويا كه گفته شده است : آيا مردم با هم متّفق بودند ؟ و اين اختلاف از كجا ناشى شده ؟ پس خداى تعالى فرمود : مردم يك امّت بودند و تابع خواست اميال نفسانى ، و محكوم هواهاى نفسانى بوده و از پروردگار و مبدأ و معادشان غافل بودند ، چنانچه اين مطلب در اطفال مشاهده مىشود ، كه چنانچه منع كننده‌اى نباشد ، از شهوات و درخواستهاى نفسانى پيروى مىكنند ، اين معنى در عالم صغير نيز مشاهده مىشود كه قبل از ايجاد آدم ( ع ) و اسكان او در بهشت نفس ، امّت واحدى هستند كه محكوم به حكم شيطانها هستند .\r\n « فَبَعَثَ اللَّهُ النَّبِيِّينَ »  : پس خداوند پيامبران را برانگيخت در عالم كبير و صغير .\r\n « مُبَشِّرِينَ »  : يعنى به كسانى كه از جهت ولايتشان مطيع و فرمان‌بردارند ، مژده‌دهنده‌اند .\r\n\r\n","description":"","footnote":"","page_name":" 437 ","page_number":457},
  {"content":"\r\n\r\n « وَ مُنْذِرِينَ »  : و ترسانندهء كافران هستند از جهت رسالتى كه انبيا دارند ، پس مردم در انكار و اقرار مختلف شدند . منكران بر حسب مراتب انكار خود و اقراركنندگان بر حسب مراتب اقرار خود ، با هم اختلاف پيدا كردند .\r\n « وَ أَنْزَلَ مَعَهُمُ الْكِتابَ »  : يعنى احكام الهى را كه لازمهء رسالت است فروفرستاد يا كتاب تدوينى كه مشتمل بر احكام است ، زيرا مادامىكه با رسول احكامى نباشد كه به تبليغ آن احكام برانگيخته و فرستاده شود ، رسالت صدق نمىكند .\r\n « بِالْحَقِّ »  : يعنى به سبب حقّى كه مخلوق خداست و آن همان علويت على ( ع ) و ولايت مطلق او است ، يا مقصود « بالحقّ » ( مع الحقّ ) و همراه حق بودن است ، يا اينكه باء ( در بالحقّ ) براى آلت است ، به هر تقدير ، جار و مجرور ظرف لغو و متعلق به « انزل » است و حال قرار دادن آن به نحوى كه نيازمند به تقدير عامل باشد ( كه نيازى به آن عامل نيست ) ، جدا بعيد است .\r\n « لِيَحْكُمَ »  : يعنى خداوند بر زبان پيامبران حكم نمايد ، يا اينكه كتاب حكم مىكند ، بنا بر طريق مجاز عقلى ، و « ليحكم » به صورت مجهول خوانده شده است .\r\n « بَيْنَ النَّاسِ فِيمَا اخْتَلَفُوا فِيهِ »  : يعنى پس از برانگيختن انبيا اختلاف كردند ، پس كتاب نازل شد تا اختلاف را رفع نمايد ، و اين معنى دليل تقدير گرفتن « فاختلفوا » پس از « منذرين » است ، زيرا عدم انفكاك احكام از رسالت و بودن رسالت براى رفع اختلاف يك امّت ، و بودن مردم قبل از رسالت ، دليل حدوث اختلاف است به سبب رسالت .\r\nمقصود از چيزى كه در آن اختلاف كردند ، آن حقّى است كه كتاب به آن نازل شده و آن نبأ عظيم ( خبر بزرگ ) است كه مردم در آن اختلاف دارند .\r\n\r\n","description":"","footnote":"","page_name":" 438 ","page_number":458},
  {"content":"\r\n\r\n « وَ مَا اخْتَلَفَ فِيهِ »  : يعنى در حق ، يا كتابى كه به حق نازل شده است ، اختلاف نكردند .\r\n « إِلَّا الَّذِينَ أُوتُوهُ »  : مگر كسانى كه كتاب به آنها داده شد ، و اما غير آنان ، چه در غفلت و چه در امّت واحد بودن ، مانند مردمى هستند كه قبل از بعثت انبيا بوده‌اند .\r\n « مِنْ بَعْدِ ما جاءَتْهُمُ الْبَيِّناتُ »  : يعنى دليلهاى واضح و روشن ، نه پيش از اتمام حجّت . پس ، اختلاف منكر با اقراركننده نيست ، مگر از عناد و لجاج ، نه از شبه و احتجاج لذا فرمود :\r\n « بَغْياً »  : يعنى از جهت ظلم و قدرتمندى كه  « بَيْنَهُمْ »  ، بين آنها به وقوع پيوسته است . يعنى اينكه منكران ، از باب شبهه‌اى كه به ذهنشان رسيده بود يا از باب عناد با حق نبود كه انكار مىكردند ، بلكه انكار تنها از ناحيهء قدرت و تعدّيهايى كه بين آنها بوده ناشى شده ، پس همان اقراركننده ، به سبب انكار منكر گشت .\r\n « فَهَدَى اللَّهُ الَّذِينَ آمَنُوا »  : يعنى بعد از هدايت ايمان آوردند ، يا در آنان قوّهء اذعان و موافقت بود ، نه آنان كه در آنها قوّت زور و طغيان و مخالفت بود .\r\n « لِمَا اخْتَلَفُوا فِيهِ مِنَ الْحَقِّ »  : در حالى كه درباره حق اختلاف داشتند . « من » بيانيه و ظرف مستقر و حال است از « ما » يا از ضمير « فيه » و عامل در آن عامل ذى الحال است .\r\n « بِإِذْنِهِ »  : يعنى با رخصت و اذن ، و اباحه تكوينى ، خدا آنها را هدايت كرد ، اين كلمه ظرف لغو است و متعلّق به « اختلفوا » يا « آمنوا » يا « هدى » و تفسير آن به اباحه و ترخيص بهتر است از تفسير آن به علم ، چنانچه بعضى تفسير كرده‌اند .\r\n « وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ »  : ( و خداوند هر كه را بخواهد به راه راست هدايت مىنمايد ) تأكيد سخنان گذشته است و دفع\r\n\r\n","description":"","footnote":"","page_name":" 439 ","page_number":459},
  {"content":"\r\n\r\nاين توهّم است كه براى خداوند در هدايت و راهنمايى شريك قرار داده شود ، زيرا تقديم مسند اليه مفيد حصر و تأكيد است ، و تنبيه است بر اينكه مناط هدايت خداوند تعالى چيزى از جانب عبد نيست ، بلكه بستگى به مشيّت خداى تعالى دارد تا اينكه بندگان از مشيّت الهى خارج نشوند ( نپندارند هدايت از سوى خودشان است ) به اعمالشان نگاه نكنند ، و تصريح است به اينكه مؤمنان مورد رضايت خدا هستند ، چنان كه مورد هدايت او ، و آنچه كه در آن اختلاف كرده‌اند ، همان راه راست است .\r\n\r\n[ سوره البقرة ( 2 ) : آيه 214 
  ]\r\nأَمْ حَسِبْتُمْ أَنْ تَدْخُلُوا الْجَنَّةَ وَ لَمَّا يَأْتِكُمْ مَثَلُ الَّذِينَ خَلَوْا مِنْ قَبْلِكُمْ مَسَّتْهُمُ الْبَأْساءُ وَ الضَّرَّاءُ وَ زُلْزِلُوا حَتَّى يَقُولَ الرَّسُولُ وَ الَّذِينَ آمَنُوا مَعَهُ مَتى نَصْرُ اللَّهِ أَلا إِنَّ نَصْرَ اللَّهِ قَرِيبٌ ( 214 )\r\n\r\nترجمه :\r\nگمان كرديد به بهشت درآييد بدون آزمايشهايى كه پيش از شما بر گذشتگان آمد كه بر آنان رنج و سختيها رسيد و همواره پريشان خاطر و هراسان بودند ، تا آنگاه كه رسول و گروندگان به او از شدّت اندوه از خدا مدد خواسته ، عرض كردند بار خدايا ! كى باشد كه ما را يارى كنى و از اين رنج و سختى نجات بخشى ، در آن حال ، به رسول خطاب شد هان ! مژده ده كه همانا يارى خدا نزديك خواهد بود .\r\n\r\nتفسير :\r\n « أَمْ حَسِبْتُمْ »  : « أم » منقطعه است و متضمّن معنى استفهام انكارى ، يا مجرّد از استفهام است ، و اضراب و استدراك است از انزجار و ناراحتى مؤمنان به سبب وجود اختلاف و انكار جواز اختلاف پس از برانگيختن رسولان . گويا كه چنين گفته شده باشد : آيا ناراحت شديد از اختلاف و انكار كرديد آن را پس از برانگيختن رسولان ؟ بلكه گمان كرديد  « أَنْ تَدْخُلُوا الْجَنَّةَ »  ، داخل بهشت مىشويد ، يعنى اين گمان\r\n\r\n","description":"","footnote":"","page_name":" 440 ","page_number":460},
  {"content":"\r\n\r\nشايستهء شما نيست زيرا راحتى بدون زحمت و رنج جز در موارد اندك و نادر ، تحقق‌پذير نيست . پس ، براى اختلاف شديد و آزار بسيار كه از ناحيهء مخالفان صورت مىگيرد ، خود را آماده نماييد تا اينكه به بهشت برسيد .\r\n « وَ لَمَّا يَأْتِكُمْ »  : جمله حاليه است ، يعنى در حالى كه براى شما پيش نيامده .\r\n « مَثَلُ الَّذِينَ خَلَوْا مِنْ قَبْلِكُمْ مَسَّتْهُمُ الْبَأْساءُ »  : مانند آنانى كه پيش از شما بودند از سختيها . اين عبارت جمله مستأنفه است و پاسخ پرسش مقدّر ، يا حال است به تقدير « قد » « بأساء » عبارت از ضررى است كه از جانب خلق از طريق دشمنى تحقق مىپذيرد ، خواه ضرر نفسى باشد يا مالى .  « الضَّرَّاءُ »  آن ضررى است كه از جانب خدا يا از جانب خلق پيش بيايد كه از راه اعلان دشمنى نباشد و هر يك در ديگرى و در اعم به كار مىرود .\r\n « وَ زُلْزِلُوا »  : يعنى حالت اضطراب شديدى در معاش و دنياشان از ناحيه آزار مخالفان پيش آمد ، يا اينكه چون غلبه مخالفان و مغلوب بودن خودشان را ديدند ، در دينشان اضطراب پيدا شد .\r\n « حَتَّى يَقُولَ الرَّسُولُ »  : تا آنجا كه رسول مىگفت . « الرّسول » با نصب خوانده شد كه اين تصوّر را به وجود آورد كه حال گذشته هم اكنون حاضر و زلزال موجود و قول و گفتار نسبت به زلزال مستقبل است ، و به رفع نيز خوانده شده تا با تصوير كردن قول حاضر با ماضى ، اين معانى را بيان كند كه رسول مىگويد :\r\n « وَ الَّذِينَ آمَنُوا مَعَهُ مَتى نَصْرُ اللَّهِ »  : و كسان از ايمان‌آورندگانى كه با او هستند مىگويند : چه وقت يارى خدا فرا مىرسد ؟ اين عبارت به اين مفهوم است كه آنان يارى خداوند تعالى را كند مىپنداشتند . البته نسبت به مؤمنان جائز است اين امر واقع شود ، زيرا به جهت ضعف و عدم قدرت و اضطراب در دين با دنيا از آنان اين گونه گمانها پديدار مىشود ،\r\n\r\n","description":"","footnote":"","page_name":" 441 ","page_number":461},
  {"content":"\r\n\r\nاما نسبت به پيامبر صلّى اللّه عليه و آله از باب همسانى و همانندى است . يا اينكه اين كلام از پيامبر و مؤمنان ، به نحو درخواست است و به معنى كند شمردن يارى خدا و ناراحتى از آن نيست .\r\n « أَلا إِنَّ نَصْرَ اللَّهِ قَرِيبٌ »  : پاسخ پرسش مقدّر است ، و تقدير كلام اين است : آيا يارى خدا كند است ؟ پس فرمود : يارى كردن خدا نزديك است يا اينكه تقدير چنين است : خداوند به آنها چه فرمود ؟ پاسخ داده شد كه يارى خدا نزديك است ، پس كلمهء « قال » يا كلامى از آنان حذف شده ، گويا كه گفته شده : آيا چيزى غير از اين نگفتند ؟ پس گفته شد : پس از آنكه فضل خدا بر خودشان را مشاهده كردند و در آن تأمّل نمودند ، گفتند : نصر و يارى خدا قريب است ، يا اينكه كلام از قبيل  « قالُوا كُونُوا هُوداً أَوْ نَصارى »  است . كه گفتار اول از امّت و اين گفتار از رسول است .\r\n\r\n[ سوره البقرة ( 2 ) : آيه 215 
  ]\r\nيَسْئَلُونَكَ ما ذا يُنْفِقُونَ قُلْ ما أَنْفَقْتُمْ مِنْ خَيْرٍ فَلِلْوالِدَيْنِ وَ الْأَقْرَبِينَ وَ الْيَتامى وَ الْمَساكِينِ وَ ابْنِ السَّبِيلِ وَ ما تَفْعَلُوا مِنْ خَيْرٍ فَإِنَّ اللَّهَ بِهِ عَلِيمٌ ( 215 )\r\n\r\nترجمه :\r\nاى پيامبر ! از تو پرسند كه در راه خدا چه انفاق كنيم ؟ بگو هر چه از مال خود انفاق كنيد درباره پدر و مادر و خويشان و يتيمان و فقيران و رهگذران رواست و هر نيكى كه به جاى آوريد خدا بر آن آگاه است .\r\n\r\nتفسير :\r\n « يَسْئَلُونَكَ »  : جمله استينافيه و منقطع از جمله‌هاى قبلى است ، يعنى از تو مىپرسند .\r\n « ما ذا »  : چه چيز يا آن چيزى كه  « يُنْفِقُونَ »  ، بايد انفاق شود چيست ؟ بنا بر اول « ما ذا » در محل نصب ، و مفعول « ينفقون » است\r\n\r\n","description":"","footnote":"","page_name":" 442 ","page_number":462},
  {"content":"\r\n\r\n « قُلْ ما أَنْفَقْتُمْ مِنْ خَيْرٍ »  : يعنى آنچه از مال كه بر آن نام خير صادق است ، هر چه كه باشد كم يا زياد ، خوب يا بد . و نام خير بر مال صدق نمىكند ، مگر اينكه كسب آن ، قلبى صاف و با نيّت صادق باشد ، و تصرّف در آن نيز بايد چنين باشد . و « ما » مفعول از « انفقتم » است و نيازى به مبتدا قرار دادن آن نداريم ، تا اينكه به تقدير چيزى نيازمند باشيم كه به آن بازگردد .\r\n « فَلِلْوالِدَيْنِ »  : پرسش آنان از چيزى بود كه انفاق مىكنند ، ولى خداى تعالى به مورد مصرف پاسخ داد ، براى اينكه آگاه كند كه همت گماشتن به انفاق به اين است كه انفاق در جاى خود قرار گيرد و از قلب صاف و نيّت صادق صادر شود ، و تعبير به عنوان خير از چيزى كه انفاق مىشود ، نه به عنوان مالى كه انفاق گشته ، اشاره به همين معنى است . زيرا گاهى يك دانه خرما در جاى خود انفاق مىشود كه به يك قنطار برترى دارد .\r\n « وَ الْأَقْرَبِينَ   وَ الْيَتامى وَ الْمَساكِينِ وَ ابْنِ السَّبِيلِ »  : و خويشان و يتيمان و فقيران و رهگذران ، مصرف را به ترتيب اولويّتها بيان كرده است .\r\n « وَ ما تَفْعَلُوا مِنْ خَيْرٍ فَإِنَّ اللَّهَ بِهِ عَلِيمٌ »  : تشويق به انفاق است به اينكه مطلق كار خير براى خداى تعالى معلوم است و آن را بدون جزا نمىگذارد و « ما » مفعول « تفعلوا » است .\r\n\r\n[ سوره البقرة ( 2 ) : آيه 216 
  ]\r\nكُتِبَ عَلَيْكُمُ الْقِتالُ وَ هُوَ كُرْهٌ لَكُمْ وَ عَسى أَنْ تَكْرَهُوا شَيْئاً وَ هُوَ خَيْرٌ لَكُمْ وَ عَسى أَنْ تُحِبُّوا شَيْئاً وَ هُوَ شَرٌّ لَكُمْ وَ اللَّهُ يَعْلَمُ وَ أَنْتُمْ لا تَعْلَمُونَ ( 216 )\r\n\r\nترجمه :\r\n( 2 / 216 )\r\nحكم جهاد بر شما مقرّر شد و حال آنكه بر شما ناگوار و مكروه است ، امّا چه بسيار شود كه چيزى را شما ناگوار مىشماريد ولى به حقيقت خير و صلاح در آن بوده است و چه بسيار شود كه چيزى را دوست داريد و در واقع شرّ و فساد شما در آن است . و خداوند به مصالح\r\n\r\n","description":"","footnote":"","page_name":" 443 ","page_number":463},
  {"content":"\r\n\r\nامور داناست و شما نمىدانيد .\r\n\r\nتفسير :\r\n « كُتِبَ عَلَيْكُمُ الْقِتالُ »  : ( حكم جهاد بر شما مقرّر شد ) ، اين جمله مانند جملهء قبلى استينافيه است و از جمله‌هاى سابق منقطع است و نياز به اينكه ارتباطى بين آيه و قبلش با تكلّف و زحمت برقرار كنيم ندارد ، زيرا هر يك از اين آيه‌ها حكمى از احكام رسالت را بيان مىكند كه غير از حكم آيه ديگر است .\r\n « وَ هُوَ كُرْهٌ لَكُمْ وَ عَسى أَنْ تَكْرَهُوا شَيْئاً وَ هُوَ خَيْرٌ لَكُمْ وَ عَسى أَنْ تُحِبُّوا شَيْئاً وَ هُوَ شَرٌّ لَكُمْ »  : ( و حال آنكه بر شما ناگوار مكروه است ، چه بسيار مىشود كه شما چيزى را ناگوار مىشماريد ولى در حقيقت خير و صلاح شما در آن بوده است و چه بسيار شده كه شما چيزى را دوست داريد و در واقع ، شرّ و فساد شما در آن است ) . بدان چيزهايى كه ملايم نفس و به آن سازگار است همهء آنها محبوب و مطلوب انسان در مرتبه بشريّت است و چيزهايى كه با نفس ناسازگار است - هر چه كه مىخواهد باشد - در مرتبهء بشريّت نبوده و مكروه و ناپسند است ، و بيشتر اوقات انسان آنچه را كه با نفس يا قوّهء عاقله سازگار است يا نيست مىداند . مثلا جنگ و كارزار براى نفس مكروه و ناپسند است ، چون احتمال مىدهد كه خودش و اعضايش تلف شده ، يا در راه خسته شوند و يا در حين جنگ و در موقع ترس از دشمن ، چيزهايى ناخوشايند از جنگجويان بشنوند ، و غير اين‌ها . ولى فوائد جنگ را كه عبارت است از تقويت قلب ، اتّصاف به شجاعت ، توكّل بر خدا ، توسّل به او ، تحصيل نيروى جوانمردى و بريدن نظر از آمال و آرزوها و غير اين‌ها از محامد و فضايلى كه به سبب جنگ حاصل شده و خير و صلاح انسان است ، نمىدانند . همين حكم در مورد ساير امور ملايم نفس يا ناسازگار به نفس نيز جارى است و لذا خداوند فرمود :\r\n\r\n","description":"","footnote":"","page_name":" 444 ","page_number":464},
  {"content":"\r\n\r\n « وَ اللَّهُ يَعْلَمُ »  : خدا مىداند كه در جهاد و در ساير چيزهايى كه براى شما ناخوشايند است و خداوند به آنها امر كرده ، خير شماست ، از اين رو خداوند به آنها امر كرده است .\r\n « وَ أَنْتُمْ لا تَعْلَمُونَ »  : و شما نمىدانيد ، لذا از آن اكراه داريد .\r\n\r\n[ سوره البقرة ( 2 ) : آيه 217 
  ]\r\nيَسْئَلُونَكَ عَنِ الشَّهْرِ الْحَرامِ قِتالٍ فِيهِ قُلْ قِتالٌ فِيهِ كَبِيرٌ وَ صَدٌّ عَنْ سَبِيلِ اللَّهِ وَ كُفْرٌ بِهِ وَ الْمَسْجِدِ الْحَرامِ وَ إِخْراجُ أَهْلِهِ مِنْهُ أَكْبَرُ عِنْدَ اللَّهِ وَ الْفِتْنَةُ أَكْبَرُ مِنَ الْقَتْلِ وَ لا يَزالُونَ يُقاتِلُونَكُمْ حَتَّى يَرُدُّوكُمْ عَنْ دِينِكُمْ إِنِ اسْتَطاعُوا وَ مَنْ يَرْتَدِدْ مِنْكُمْ عَنْ دِينِهِ فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ أُولئِكَ أَصْحابُ النَّارِ هُمْ فِيها خالِدُونَ ( 217 )\r\n\r\nترجمه :\r\nاى پيامبر ! مردم از تو مىپرسند دربارهء جنگ در ماه حرام ، بگو كه نبرد در آن گناهى است بزرگ و بازداشتن خلق است از راه خدا و كفر به خدا و پايمال كردن حرمت حرم خدا و بيرون كردن اهل حرم بسيار گناه بزرگترى است نزد خدا و فتنه‌گرى و فسادانگيزى بدتر از قتل است و كافران پيوسته با شما مسلمانان نبرد كنند تا آنكه اگر بتوانند شما را از دين خود برگردانند ، پس كسانى از شما كه از دين خود برگردد و در حال كفر باشد تا بميرد ، اعمال آنان در دنيا و آخرت ضايع و باطل شود و ايشان اهل جهنّم‌اند و در آن هميشه معذّب خواهند بود .\r\n\r\nتفسير :\r\n « يَسْئَلُونَكَ عَنِ الشَّهْرِ الْحَرامِ »  : از تو درباره ماه‌هاى حرام مىپرسند ، توضيح ماه‌هاى حرام گذشت ، و توصيف به حرام براى اين است كه قتال در آن حرام است ، لذا بدلى كه از آن آورده شده ، بدل اشتمال است از اين قول خداى تعالى كه :\r\n « قِتالٍ فِيهِ ، قُلْ قِتالٌ فِيهِ كَبِيرٌ »  : منظور از قتال « فيه » اراده كردن جنس و توصيف آن به ظرف مجوّز است ، لذا « قتال » كه نكره است در آغاز\r\n\r\n","description":"","footnote":"","page_name":" 445 ","page_number":465},
  {"content":"\r\n\r\nآورده ، در حالى كه ابتدا به نكره جائز نيست .\r\n « وَ صَدٌّ عَنْ سَبِيلِ اللَّهِ »  : مبتداست و خبر آن « اكبر » است و جمله عطف است بر مورد گفته گوينده ( به قول قل قتال منه ) يا عطف است بر « كبير » يا بر « قتال » از باب عطف مفرد .\r\n « وَ كُفْرٌ بِهِ »  : عطف بر « صدّ » است .\r\n « وَ الْمَسْجِدِ الْحَرامِ »  : عطف بر  « سَبِيلِ اللَّهِ »  ، است ، و عطف بر مجرور به باء نيست ، زيرا حرف جرّ اعاده نشده ، مگر اينكه بنا بر قول كسى باشد كه آن را جائز مىداند .\r\n « وَ إِخْراجُ أَهْلِهِ مِنْهُ »  : عطف بر « صدّ » است اگر مبتدا قرار داده شود و گرنه خود مبتداست و خبرش  « أَكْبَرُ عِنْدَ اللَّهِ وَ الْفِتْنَةُ أَكْبَرُ مِنَ الْقَتْلِ »  است ، و اين جمله براى رفع ايراد ( حرج ) از مسلمانان و در مورد جنگ در ماه‌هاى حرام است .\r\n « وَ لا يَزالُونَ يُقاتِلُونَكُمْ »  : يعنى جنگ مىكنند با شما در ماه‌هاى حرام ، و غير ماه‌هاى حرام ، اين جمله از كلام خداى تعالى است كه عطف است بر « يسألونك » يا مورد قول خداى تعالى است كه عطف است بر جملهء  « قِتالٌ فِيهِ كَبِيرٌ »  .\r\n « حَتَّى يَرُدُّوكُمْ عَنْ دِينِكُمْ إِنِ اسْتَطاعُوا »  : پس با آنها جنگ كنيد تا آنجايى كه استطاعت داريد در ماه‌هاى حرام و غير حرام ، زيرا جنگ وقتى دفاع از نفس و مال و عيال باشد ، سستى در آن جائز نيست ، تا چه برسد كه دفاع از دين باشد ، ماه حرام يا مكان محترم نمىتواند مانع از چنين جنگى باشد .\r\n « وَ مَنْ يَرْتَدِدْ مِنْكُمْ عَنْ دِينِهِ »  : از كلام خداى تعالى است ، و عطف است بر « لا يزالون » يا بر « يسألونك » يا ( گفته شده ) يا مقول قول رسول صلّى اللّه عليه و آله است يا جمله حاليه است .\r\n « فَيَمُتْ »  : عطف است بر « يرتدد » .\r\n\r\n","description":"","footnote":"","page_name":" 446 ","page_number":466},
  {"content":"\r\n\r\n « وَ هُوَ كافِرٌ »  : تقييد مرگ به كفر در ترتّب عقوبت براى اشعار به اين است كه اگر كسى بميرد و قبل از احتضار كافر باشد ، نمىشود به عقوبت آن حكم كرد ، زيرا ممكن است ولايت را در حين احتضار يا همان وقت ظهور على ( ع ) بپذيرد . پس اگر على ( ع ) در حين احتضار ظاهر شد و او على ( ع ) را انكار كرد ، مرگ او در حالت كفر است و در غير اين صورت كافر نيست . و كسى كه حال محتضر از قبول و ردّ را نمىداند ، جائز نيست كه حكم به اسلام يا كفر او بكند و شايسته نيست كه دهن به لعنت او باز شود .\r\n « فَأُولئِكَ »  : تكرار مبتداست به اسم اشارهء بعيد براى اينكه آنان را دوباره با اوصاف بدشان احضار نمايد ، و براى اينكه آنان را تحقير نمايد تا اينكه در زجر و منع رساتر باشد .\r\n « حَبِطَتْ أَعْمالُهُمْ »  : اندكى قبل از اين گذشت كه اعمال قالبى كه عبارت از حركتها و هيأتها و ذكرهايى است كه تجدّد پيدا كرده‌اند و وجود تدريجى دارند كه جزئى از آن با جزء ديگر جمع نمىشود و هيچ جزئى از آنها در دو لحظه باقى نمىماند ، اين اعمال قالبى محكوم به ثبات و تجسّم نيستند .\r\nاما حقيقتهاى آن اعمال كه داعى و انگيزه صدور عمل هستند و عملها از آن ناشى مىشوند ، از شئون نفس جوهرى است و آن امرى ثابت است و متّصف به مقدار و تجسّم و ( بطلان ) . امّا حبط عمل عبارت از باطل شدن عمل و زائل شدن آن از صفحهء نفس است و چون نفس داراى دو جهت است ، جهت دنيوى و آن جهت اضافه‌اش به كثرات است و جهت اخروى كه جهت اضافه به عالم توحيد و ارواح است .\r\nهرگاه يك عمل جسمانى يا نفسانى از او صادر شود ، نفس كيفيّت هر دو جهت را به خود مىگيرد .\r\nفايدهء كيفيّت جهت دنيوىاش خلاص شدن از اوصاف رذيله و\r\n\r\n","description":"","footnote":"","page_name":" 447 ","page_number":467},
  {"content":"\r\n\r\nپست است و فايدهء كيفيّت جهت اخروىاش فارغ شدن از خلق و لذّت بردن از مناجات با خداست . پس كسى كه مرتدّ شود ، اعمالش  « فِي الدُّنْيا »  : در دنيا از بين مىرود و كسى كه در حال كفر بميرد اعمال اخروى او نيز  « وَ الْآخِرَةِ »  : در آخرت از بين مىرود و « حبط » مىشود .\r\nاين معنى مبنى بر اين است كه ظرف ، ظرف « حبط » باشد ، و ممكن است كه ظرف حال از « اعمالهم » باشد ، و معنى آيه اين است : كسانى از شما كه از دينش برگردد و در حال كفر بميرد ، اعمالش باطل مىشود در حالى كه جهات دنيوى و اخروى اعمال ثابت است ، و هر كس از شما كه از دينش برگردد و بر ايمان بميرد ، اعمالش در هر دو جهت ثابت مىماند و باطل نمىشود .\r\n « وَ أُولئِكَ »  : اسم اشاره بعيد را به همان جهت كه ياد شد تكرار كرد .\r\n « أَصْحابُ النَّارِ هُمْ فِيها خالِدُونَ »  : آنها همواره و هميشه اهل آتشند ، بعضى از مفسّرين دربارهء نزول آيه گفته‌اند : مسلمانها در اوّلين جنگى كه پيش از جنگ بدر با مشركان نمودند ، تعدادى از آنان را كشتند و اين جنگ در اول ماه رجب بود . پس مشركان از محمّد صلّى اللّه عليه و آله از ماه حرام پرسيدند : بعضى گفته‌اند كه خود مسلمانان اين پرسش را مطرح كردند .\r\n\r\n[ سوره البقرة ( 2 ) : آيه 218 
  ]\r\nإِنَّ الَّذِينَ آمَنُوا وَ الَّذِينَ هاجَرُوا وَ جاهَدُوا فِي سَبِيلِ اللَّهِ أُولئِكَ يَرْجُونَ رَحْمَتَ اللَّهِ وَ اللَّهُ غَفُورٌ رَحِيمٌ ( 218 )\r\n\r\nترجمه :\r\n( 2 / 218 )\r\nآنان كه به دين اسلام گرويدند و از وطن خود مهاجرت كردند و در راه خدا جهاد كردند ، اميدوار و منتظر رحمت خدا باشند كه خداوند بر آنها بخشاينده و مهربان است .\r\n\r\nتفسير :\r\n « إِنَّ الَّذِينَ آمَنُوا »  : كلام مستأنفى است براى بزرگداشت مؤمنان و رفع سختى از مسلمانان جنگجو ، زيرا اين آيه چنانچه گفته شده در مورد\r\n\r\n","description":"","footnote":"","page_name":" 448 ","page_number":468},
  {"content":"\r\n\r\nسريّه‌اى است كه در اول رجب بود و مسلمانان جنگ كردند و كشتند . در اين مورد ، زياد سخن رفته است كه هم مشركان و هم مسلمانان ، اين مطلب را عيب گرفتند . گويا كه بعد از نازل شدن آيه اول ، سؤال كننده‌اى پرسيد :\r\nآيا براى جنگ‌كنندگان در ماه رجب اجرى هست ؟ پس در حالى كه وجود شكّ را در مخاطبان تأييد و تأكيد مىكند ، مىفرمايد : كسانى كه ايمان آوردند . . . تا آخر . مقصود از ايمان در اينجا و امثال اينجا يكى از معانى اسلام است ، كه در اوايل همين سوره معانى اسلام و ايمان مفصّلا گذشت .\r\n « وَ الَّذِينَ هاجَرُوا »  : و كسانى كه هجرت كردند . در اينجا موصول را تكرار كرده است تا اينكه به هجرت اهميّت بدهد . گويا هجرت مانند ايمان خود اصلى مستقل است ، و به ويژه اگر هجرت از مقام نفس كه سراى شرك است به سوى قلب باشد ، كه حقيقة دار ايمان است .\r\n « وَ جاهَدُوا »  : و جهاد كردند . در اينجا موصول را نياورده تا اشاره به اين باشد كه بين هجرت و جهاد تلازم وجود دارد ، به نحوى كه گويا آن دو يك چيزاند ، زيرا انسان بعد از اسلام مادامىكه از وطن هجرت نكند مغايرت او با مشركان ظاهر نمىشود ، تا وقتى كه مغايرت او با مشركان ظاهر نشود ، ديگر جنگ و مخالفت با مشركان تحقّق نمىيابد .\r\n « فِي سَبِيلِ اللَّهِ »  : در راه خدا نظير اين جمله گذشت و گفتيم كه ظرف لغو است ، ظرف مجازى يا حقيقى ، يا ظرف مستتر است حقيقى يا مجازى .\r\n « أُولئِكَ »  : مبتدا را با اسم اشارهء بعيد براى احضار و بزرگداشت تكرار نمود و گفت :\r\n « يَرْجُونَ رَحْمَتَ اللَّهِ »  : اميدوار به رحمت خدايند . چنانچه در گذشته گفتيم ، عادت پادشاهان ادا كردن وعده‌ها با ادوات ترجّى « 1 » است و اينكه\r\n\r\n\r\n","description":"","footnote":"\r\n( 1 ) ادات ترجّى كه بر اميد به انجام آن دلالت مىكند ، در فارسى عبارتند از كاش ،\r\n","page_name":" 449 ","page_number":469},
  {"content":"\r\n\r\nوعدهء پادشاهان تخلّف نمىكند اگر چه به لفظ ترجّى باشد ، ولى تهديدهايشان بيشتر اوقات تخلّف مىپذيرد ، اگر به صورت جزم باشد .\r\n « وَ اللَّهُ غَفُورٌ »  : و خدا بديهاى آنان را مىبخشد .\r\n « رَحِيمٌ »  : پس از بخشش ، با رحمت خود آنها را مىپوشاند .\r\n\r\n[ سوره البقرة ( 2 ) : آيه 219 
  ]\r\nيَسْئَلُونَكَ عَنِ الْخَمْرِ وَ الْمَيْسِرِ قُلْ فِيهِما إِثْمٌ كَبِيرٌ وَ مَنافِعُ لِلنَّاسِ وَ إِثْمُهُما أَكْبَرُ مِنْ نَفْعِهِما وَ يَسْئَلُونَكَ ما ذا يُنْفِقُونَ قُلِ الْعَفْوَ كَذلِكَ يُبَيِّنُ اللَّهُ لَكُمُ الْآياتِ لَعَلَّكُمْ تَتَفَكَّرُونَ ( 219 )\r\n\r\nترجمه :\r\nاى پيامبر از تو از حكم شراب و قمار مىپرسند ، بگو ، در اين دو ، گناه بزرگى است و نيز مىپرسند ترا كه چه در راه خدا انفاق كنند ؟ بگو آنچه زايد بر ضرورت زندگانى است . خدا آيات خود را بدين روشنى براى شما بيان مىكند باشد كه عقل و انديشه به كار بنديد .\r\n\r\nتفسير :\r\n « يَسْئَلُونَكَ عَنِ الْخَمْرِ وَ الْمَيْسِرِ »  : از تو درباره ميگسارى و قمارى پرسند ، اين جمله استيناف است براى اعلام حكم ديگر از احكام رسالت ،  « قُلْ فِيهِما إِثْمٌ كَبِيرٌ »  : بگو در آنها گناه بزرگى است لفظ « كبير » « كثير » با ثاء سه نقطه خوانده شده است .\r\n « وَ مَنافِعُ لِلنَّاسِ »  : و سودهايى براى مردم دارد ، وقتى كه « اثم » را مفرد و « منافع » را جمع آورده اين توهّم پيش آمد كه نفع آن دو غالب بر گناهشان است ، پس اين توهم را رفع نمود و فرمود :  « وَ إِثْمُهُما أَكْبَرُ مِنْ نَفْعِهِما »  و گناه آن بيشتر از سود آن است .\r\n\r\n\r\n","description":"","footnote":"\r\nكاشكى . . . در عربى كاد ، ليت ، لعلّ ، عسى و . . . است .\r\n","page_name":" 450 ","page_number":470},
  {"content":"\r\n\r\n\r\nتحقيق مراتب كمال انسان\r\nبدان كه انسان قبل از هبوط آدم ( ع ) در عالم صغير و برانگيختن رسول باطنى كافر محض بوده كه نه مبداى مىشناخته و نه معادى و بعد از برانگيختن رسول باطنى ، اقرار فطرى او ظاهر مىشود و در مىيابد كه مبدئى بر او مسلّط است در حالى كه پيش از آن به اين اقرار اصلا احساسى نداشت و اكنون به آگاه‌كنندهء خارجى احتياج پيدا كرد كه او را بر مقتضاى فطرتش آگاه سازد ، يا احساس ضعيفى به اين اقرار داشت كه مغلوب غفلت‌هايش بود ، و اين معنى در اندكى از مردم بود .\r\nگاهى احساس او قوى مىشود كه او را وادار به طلب مىكند ، و او را رها نمىكند تا به مطلوبش برساند ، مانند سنگ آتش‌گيرى كه نزديك به اشتعال و سوختن است اگر چه آتش به آن تماس نداشته باشد ، و اين معنى در غايت ندرت و قلّت است .\r\nدو قسم اوّل يا در كفر خالصشان مىمانند و از آگاه‌كننده‌هاى خارجى و رسولان الهى متنبّه نمىشوند ، و همّى جز گذراندن شهوات و برآوردن مقتضيات نفوسشان ندارند ، اينان عامّه مردم هستند . أعمّ از اينكه رسول خارجى يا نوّاب او آنان را به سوى خدا بخواند يا نه و اعم از اينكه دعوت ظاهرى را قبول بكنند و بيعت به بيعت عامّه بكنند يا نه .\r\nنهايت امر اين است كه كسى كه دعوت ظاهرى را قبول مىكند و در اسلام داخل مىشود اگر در حال حيات رسول يا نايب او كه با آن بيعت كرده بميرد درجه‌اى از نجات براى او هست و همهء اين‌ها اميدوار به امر خدا هستند « 1 » ، ولى بيعت‌كنندگان تنها اميدوار امر خدا به حسب اولين درجهء نجات نيستند بلكه آنان اميدوار و خواهان كمال درجات نجات\r\n\r\n\r\n","description":"","footnote":"\r\n( 1 ) اشاره به آيه 101 سوره توبه است كه مىفرمايد :  وَ آخَرُونَ مُرْجَوْنَ لِأَمْرِ اللَّهِ  : و ديگران كه اميد امر خدا را دارند .\r\n","page_name":" 451 ","page_number":471},
  {"content":"\r\n\r\nمىباشند ، حال آنان كه اميدوار امر خدايند يا اينكه متنبّه شده كسى را مىجويند كه آنان را بر مبداشان راهنمايى كند پس يا اين است كه مىرسند يا نمىرسند .\r\nو آنكه به راهنما و دليل رسيده يا اين است كه به مقتضاى دلالت دليل عمل مىكند يا نمىكند . و عمل‌كننده به حسب حال يا در كفر باقى مىماند يا از اين حدّ تجاوز كرده به شرك حالى يا شرك شهود يا ( در نقطهء مقابل آن ) به توحيد شهودى يا تحقّقى مىرسد . در اين حال اگر چنان شود كه برايش اشاره‌اى به توحيد هم باقى نماند ( مقام جذب مطلق و فناء محض ) دگر توحيدى در آنجا نمودى ندارد ( بلكه عين توحيد است بىبيان و نشان ) در اين صورت براى خدا مىشود ، اين مقام آخر مقامات عبوديّت بوده بر كمال و تماميّت مقرّ است ( اقرار دارد ) و در اين هنگام اگر خداوند او را به سبب عنايت خويش باقى بگذارد ، اين مقام براى او ابتداى مقامات ربوبيّت است و اگر بر همين حالت باقى بماند و خداوند پس از فنا او را باقى نگذارد ديگر از او هيچ عين و اثرى نمىماند ، پس براى او نه اسمى است و نه رسمى و نه حكمى .\r\nو اين معنى يكى از مصاديق حديث قدسى است كه مىگويد : همانا اولياء من تحت قبّهء رحمانيّت من هستند غير از من كسى آنها را نمىشناسد « 1 » ، و همچنين اين معنى يكى از مصاديق ولىّ و امام ( ع ) است چنانچه بيان خواهيم كرد .\r\n\r\n\r\n","description":"","footnote":"\r\n( 1 ) اوليايى تحت قبايى لا يعرفهم غيرى .\r\n","page_name":" 452 ","page_number":472},
  {"content":"\r\n\r\n\r\nتحقيق ولىّ و نبىّ و رسول و امام\r\nو اگر بعد از فانى شدن خداوند او را به سبب عنايتش نگهداشت و بر او تفضّل نمود به صحو بعد از محو رساند در اين صورت ولىّ خدا مىشود ، و اين ولايت روح نبوّت و رسالت است و مقدّم بر آن دو است . و اين ولايت امامتى است كه قبل از نبوّت و رسالت است . پس اگر خداوند به او تفضّل نمود و او را به مملكتش بازگرداند ، و براى او اهل مملكتش را با حيات دوّم اخروى زنده كرد ، - اين همان رجعت است كه براى همه بايد تحقّق پيدا كند ، اختيارا در حال حيات ، يا اضطرارا بعد از ممات و آن رجعت در عالم صغير است - در اين صورت است كه نبىّ يا خليفهء نبىّ مىشود .\r\nو براى نبوّت و جانشينى آن مراتب و درجاتى است كه جز خدا كسى آن را نتواند شمرد ، و امامت بهر دو ( نبوت و خلافت نبى ) اطلاق مىشود يا فقط بر خلافت در نبوّت و آن عبارت از نبوّتى است كه روح رسالت و مقدّم بر رسالت است .\r\nپس اگر خداوند او را جهت اصلاح مملكتش اهل بيابد - بدين نحو كه افراط و تفريط در حقوق نكند - او را براى اصلاح خلق برگرداند ؛ در اين صورت رسول يا خليفه رسول مىشود ، و امامت بر هر دو معنى اطلاق مىشود ، يا بر خلافت رسالت ، يا بر مراتب رسالت و جانشينى رسالت ، بيشتر اطلاق مىشود .\r\nاين چهار مقام امّهات مراتب كمال است ، و براى هر يك از اين‌ها حكم و اسمى است غير از آن حكم و اسمى كه براى ديگرى است .\r\n1 - مقام اوّل عبوديّت ناميده مىشود ، زيرا سالك در آن مرتبه از انسانيت و مالكيّت و آزادى خود به‌وسيله اسير كردن خودش خارج مىشود و نيز اين مرحله را ولايت مىنامند چون ولايت خدا و سلطانش ظاهر مىشود ، آنجا است كه ولايت مال خدا است ، مولاى آنان حق\r\n\r\n","description":"","footnote":"","page_name":" 453 ","page_number":473},
  {"content":"\r\n\r\nاست ، و نيز محبّت خالص و يارى و قرب خدا در اين مرتبه ظاهر مىشود .\r\nاين مرحله امامت نيز ناميده مىشود زيرا او امام سالكين است . اسم اين مرحله فقر نيز مىباشد ، چون افتقار و احتياج ذاتى در اين هنگام ظاهر مىشود . . . و غير اين‌ها از اوصاف كه برشمرديم . و مقام دوّم امامت ناميده مىشود ، چون عبد در اين مرحله نيز امام همه مردم واقع مىشود و امام براى نبوّت و رسالت نيز خواهد بود . اين مرحله را مقام تحديث و تكليم نيز ناميده‌اند ، چون ملائكه در اين مرحله با بنده حديث مىكنند و سخن مىگويند بدون اينكه بنده ( آنها را در خواب يا بيدارى ببيند ) و اسم ديگر اين مقام ولايت است به همان علّتى كه در مقام اوّل ذكر شد ، و غير اين‌ها از اسماء مانند صحو بعد از محو و بقاء بعد از فنا و بقاء باللّه .\r\nمقام سوّم نبوّت ناميده مىشود چون عبد در اين مقام از جانب خدا آگاه و آگاه‌كننده است ، عبد در اين مرتبه صداى ملائكه را در خواب و بيدارى مىشنود ، و شخص او را در خواب مىبيند و در بيدارى نمىبيند ، و در اين مرتبه اخبار ملائكه و تلقّى علوم را بدون اخبار ملائكه وحى و الهام مىنامند نه تحديث و تكليم . براى اينكه فرق باشد بين اين مرحله و بين مرحلهء قبلى به اينكه در مرحلهء قبلى فقط تحديث و سخن گفتن بود ، بدون مشاهده ملائكه‌اى كه از جانب خدا سخن مىگويند .\r\nمقام چهارم رسالت ناميده مىشود ، چون عبد در اين مرحله از طرف خدا بسوى خلق فرستاده مىشود ، و در اين مقام است كه عبد در حال بيدارى و خواب ملائكه را مىبيند و سخنانشان را مىشنود ، و آنچه را كه بخاطر آن بسوى خلق فرستاده شده شريعت و سنّت مىنامند .\r\nاز اينجا علّت آنچه كه در اخبار زيادى وارد شده است از فرق بين رسول و نبى و محدّث يا امام معلوم مىشود . بدين گونه كه رسول از\r\n\r\n","description":"","footnote":"","page_name":" 454 ","page_number":474},
  {"content":"\r\n\r\nملائكه مىشنود و شخص او را در خواب مىبيند و در بيدارى هم با چشم او را مىنگرد ، نبىّ مىشنود و در خواب مىبيند نه در بيدارى .\r\nمحدّث يا امام صدا را مىشنود ولى در خواب يا بيدارى او را نمىبيند ، زيرا محدّث چنان كه دانستى آن است كه پس از فناء باقى بماند بدون اينكه رجوع به مملكتش بكند و بدون اينكه هل مملكتش را احياء نمايد به حيات ملكى اخروى تا اهل مملكتش هم سنخ ملائكه شوند . پس براى او درك ملكى نيست تا چيزى از آنها را درك كند ، امّا شنوائى از جهت قوى بودن تجرّد و موافقت آن با ذات انسان به‌نحوى است كه گويا از آن منفكّ نمىشود . و آنگاه كه به‌وسيله شنوائى درونى مىشنود و به قدر احساسش از ملك فرا مىگيرد . و نبىّ آن كسى است كه پس از حياتش به كشور وجود خويش برگشته باشد ، و خداوند اهل مملكتش را به حيات دوّم اخروى كه مناسب با اهل آخرت باشد بر او نمايان مىسازد . آنى پديدار گشتن ملائكه از وجهه نظر اخروى است نه از وجهه نظر دنيوى .\r\nپس در خواب مىبيند با جهت اخروى بينايى ، و در خواب و بيدارى مىشنود به جهت قوى بودن تجرّد شنوايى و تناسب آن با اهل آخرت .\r\nولى نه مشاهده‌اى دارد و نه لمس مىكند .\r\nرسول كسى است كه پس از رجوع به كشور وجودش به خارج بر مىگردد تا اهل عالم كبير را اصلاح كند ، و بايد اهل مملكتش با اهل آخرت از جهت اخروى و دنيوى مناسب باشند تا اينكه براى او دعوت از جهت دنيوى تمام و كامل شود ، پس چه در خواب و چه در بيدارى ، مىشنود و مىبيند و بو مىكند و مىچشد و لمس مىكند .\r\nفراموش نشود كه مقصود از رسالت اعمّ از رسالت و جانشينى آن ، و مقصود از نبوّت اعم از نبوّت و خلافت آن مىباشد . تا اينكه مشكل نشود بر تو آنچه كه وارد شده از ائمّه ( ع ) كه ملائكه فرش‌ها مىگسترانند ، با اطفال ما بازى مىكنند ، و با ما مصافحه مىكنند ، و ما\r\n\r\n","description":"","footnote":"","page_name":" 455 ","page_number":475},
  {"content":"\r\n\r\nپرهاى ملائكه را جمع مىكنيم . و اينكه آنها در شب قدر ولىّ امر را زيارت مىكنند .\r\nبلكه مىگوئيم : بر سالك ناقص گاهى اين حالات عارض مىشود از قبيل افاقه ، و رجوع به مملكتش ، و به مملكت خارج ، بلكه تكميل تمام نمىشود مگر با عروض آن حالات .\r\nپس نبىّ و رسول بايد مراتب هر يك از اهل ملك صغير و كبير را حفظ كرده ، حقوق آنان را مراعات و ابقاء هر يك را به‌نحوى كه بسوى خدا برمىگردد ، خواستار باشند و از ضايع كردن حقوق و تعطيل آن و از افناء و از بين بردن اهلش و از منع آنان از سير به سوى خدا ، نهى و به چيزى كه موجب حفظ حقوق و سير به سوى خدا كمك كند ، امر نمايند و اين از آن رواست كه انسان طورى آفريده شده كه داراى مراتب است و در هر مرتبه‌اى از آن مراتب لشگريانى دارد ، و هر يك از آنها در بقاء خود محتاج به چيزهايى است .\r\nپس در مرتبه نباتى و حيوانى نيروهاى نباتى و حيوانىاش ، و بقاء بدن و نفس نباتى و حيوانى و انسانىاش احتياج به خوردنى و آشاميدنى و پوشيدنى و مسكن و مركوب و نكاح دارد ، اگر در هر يك از آنها سستى ورزد حقّ صاحب حق را ضايع كرده و يا صاحب حق را از بين برده است ، و اگر در آنها افراط نمايد حقّ آن مرتبه و مراتب ديگر را تعطيل كرده ، پس رسول بايد از هر دو طرف افراط و تفريط نهى كرده و امر به حدّ وسط بكند . مانند قول خداى تعالى :  « كُلُوا »  كه امر به خوردن و نهى از ترك آن است ،  « وَ لا تُسْرِفُوا »  كه نهى از افراط است . و مطلب در همه موارد چنين است .\r\nو چون انسان فطرتا آنچه را كه بدان محتاج است ، جذب مىكند و هر كس را كه از احتياجات انسان منع كند دفع مىنمايد ، پس اگر قانونى در مورد جذب و دفع نباشد كه همه به آن رجوع كنند ، بين آنان تدافع و\r\n\r\n","description":"","footnote":"","page_name":" 456 ","page_number":476},
  {"content":"\r\n\r\nتنازع حاصل مىشود و به‌نحوى كه تضييع حقوق و از بين بردن صاحبان حقوق بيشتر از ترك جذب و دفع مىشود ، پس بايد رسول صلّى اللّه عليه و آله قانونى را تأسيس كند كه ميزان و ملاك جذب و دفع باشد ، و اينكه براى تأديب كسى كه از آن قانون سر باز زند قانون ديگرى تأسيس نمايد ، و از جذب آنچه كه در دست غير است بدون عوض يا عوضى كه در آن فريب و نيرنگ مردم باشد منع نمايد كه آنها از پستىها و رذائل نفس است كه از سير الى اللّه مانع مىشوند ، و همچنين از چيزهايى كه در آن ذلّت نفس است مانند تملّق و سؤال و سرقت و غير اين‌ها از چيزهايى كه در آنها پستى و رذيلت هست و نيز از چيزى كه موجب معطّل گزاردن آبادانى زمين است و چيزى كه رأسا موجب از بين رفتن مال است . از همهء اين‌ها بايد رسول منع نمايد . و در قمار فريب مردم و تعطيل زمين و از بين بردن مال است از يكى از دو طرف رأسا بدون عوض .\r\nانسان در مرتبه انسانيت طورى آفريده شده كه داراى قوّهء عاقله است . كه تدبير امور اهل مملكتش را مىكند و مسلّط بر واهمه است و آن مسلّط بر خيال و آن مسلّط بر ادراكات و نيروهاى شوقى و آن مسلّط بر قواى محرّكه است كه مسلّط بر اعصاب و رگها و عضلات و اعضاء است ، پس انسان محتاج است به باقى ماندن قوّهء عاقله با همين كيفيت تا اينكه حقوق حفظ شود .\r\nپس رسول صلّى اللّه عليه و آله بايد امر به چيزى بكند كه اين كيفيت را حفظ نمايد به‌نحوى كه انسان را به سلوك الى اللّه بكشاند ، و نهى كند از چيزى كه آن كيفيت را زائل نمايد .\r\nو تمام مست‌كننده‌ها چون زايل‌كنندهء تسخير و تسلّط قوّهء عاقله هستند پس كار پيامبر بايد نهى از آنها باشد چنانچه وارد شده : شريعتى از زمان آدم ( ع ) نبوده مگر اينكه از خمر نهى كرده . و در زائل شدن تدبير و تسخير قوّهء عاقله مفاسد متعدّدى است ، و لذا خمر را « ام‌ّالخبائث »\r\n\r\n","description":"","footnote":"","page_name":" 457 ","page_number":477},
  {"content":"\r\n\r\n( مادر پليديها ) ناميده‌اند ، ولى در آن منافع متعدّدى نيز هست از قبيل چاق كردن بدن ، و تحليل غذا ، و روشنى اعضاء ، و باز كردن رگهاى بسته شده ، و قوى كردن ذهن و صاف نمودن قلب ، و تهييج حبّ و شوق و شجاع كردن نفس ، و منع بخل و غير اين‌ها .\r\n\r\nبيان حرمت كشيدن دود افيون\r\nو امّا دود افيون كه در زمان ما شايع شده است از ويژگيهاى آن اين است كه بتدريج قوّهء عاقله را از بين مىبرد ، به نحوى كه ديگر بازگشتى بر آنان نيست ، به خلاف خمر ، كه با وجود آنكه قوّهء عاقله را در لحظه هستى زائل مىكند ولى پس از آنكه شخص به هوش آمد و بيدار شد عقل در نهايت تدبير است و ساير نيروها در او در امتثال امر عقل و در نهايت قوّت و سرعت هستند ، ولى كشيدن دود افيون زيانهاى چندى دارد :\r\n1 - قوّهء عاقله را ذاتا از تدبير باز مىدارد .\r\n2 - قوّهء واهمه كه جهت درك معانى جزئيّه آفريده شده تا آلام و لذّات اخروى را درك كرده ، به شوق آيد تا موجب تحريك بسوى آخرت باشد ، از ادراك معانى دور مىكند . و قوّهء متخيّله كه آفريده شده ، تا در معانى و صورتها تصرف كرده ، بعضى را با بعضى ديگر به جهت تكميل شدن جذب و دفع در معاد و معادش بپيوندند ، نابود مىسازد . و قوّهء خيال كه آفريده شده تا حافظ صورتها باشد و در نتيجه تدبير معاش و تحصيل معاد و خوبى معامله با بندگان از آن حاصل گردد ، به تباهى مىكشاند .\r\nنيروى شوق كه مركب سير به سوى آخرت و كمك‌كنندهء امر انسان است در دنيا ، و قوّهء محرّكه كه مركب شوق و اعصاب است كه آن نيز مركب نيروى محرّكه است از حركت باز مىدارد . بالاخره همهء اين نيروها با استعمال افيون ضعيف مىشود ، و با ضعف هر يك از اين نيروها\r\n\r\n","description":"","footnote":"","page_name":" 458 ","page_number":478},
  {"content":"\r\n\r\nحقوق بسيارى تعطيل مىشود . علاوه بر اين دود افيون ضرر به بدن مىزند و مال را تلف مىسازد ، به طورى كه زيان آن براى هر كسى محسوس است و از سيماى آنان معلوم ، و احتياج به معرّف ندارد . سبب اين امر اين است كه دود افيون با كيفيّتى كه دارد ضدّ حيات بوده و خاموش‌كنندهء حرارت غريزى است ، و رطوبت غريزى را خشك مىكند ، و منفذهاى اعضاى بدن را كه رطوبت‌هاى غريزى بدن را به خارج مىفرستد مىبندد .\r\nو رطوبت غريزى كمك و نگهدارندهء حرارت غريزى است كه آن نيز به اصل حيات كمك كرده و آن را نگه مىدارد ، و رطوبتهاى غريزى حرارت غريزى را از بين مىبرد .\r\nخداى تعالى با حكمت خويش ريه را جسمى قرار داده كه اجزاى آن از همه جدا و منفصل است تا اينكه رطوبتهايى را كه در فضاى سينه از بخارهاى معده و كبد و قلب جمع مىشود به خود گرفته و خشك كند ، تا آن رطوبتها جمع نشود كه در صورت استعمال ( دود افيون ) متعفّن شده و موجب ابتلا به مرض سينه و زخم و دمل و ذات الجنب و ذات الصّدر و ذات الكبد ، و ذات‌الرّيه مىگردد .\r\nدود افيون ريه را ضخيم و كلفت كرده و منافذ آن را مىگيرد ، و در نتيجه آن‌طور كه شايسته است رطوبتها خشك نمىشود و موجب پيدايش مرضهاى ذكر شده مىگردد .\r\nما بسيارى از كسانى كه مبتلا به دود افيون بودند ديديم كه به اين مرضها گرفتار شدند و به هلاكت رسيدند . پس در دود ترياك مفاسد خمر وجود دارد ، و عوض منافع خمر ضررهاى ديگرى نيز در ترياك هست ، پس بايد حرمت استعمال ترياك از چند جهت شديدتر از حرمت خمر باشد .\r\nپس و « اثم » گاهى بر ارتكاب چيزى كه نهى شده اطلاق مىشود كه\r\n\r\n","description":"","footnote":"","page_name":" 459 ","page_number":479},
  {"content":"\r\n\r\nهمان اثم شرعى است ، و گاهى اطلاق مىشود بر چيزى كه در آن منقصت نفس است و همين معنى در اينجا مقصود است ، زيرا كه آيه از مقدّمات نهى است ، نه اينكه آن آيه بعد از نهى از خمر و قمار نازل شده باشد . و علت نقص نفس انسان بسبب ارتكاب خمر و قمار بيان كرديم ، و شأن نزول آيه و اخبارى كه دربارهء آن وارد شده در كتابهاى مفصّل مذكور است و هر كس كه بخواهد به آنها مراجعه كند .\r\n « وَ يَسْئَلُونَكَ »  : اينجا ادات وصل آورده است چون اين جمله با جمله سابقش مناسبت دارد به خلاف  « يَسْئَلُونَكَ عَنِ الْخَمْرِ وَ الْمَيْسِرِ »  .\r\n « ما ذا يُنْفِقُونَ قُلِ الْعَفْوَ »  : عفو عبارت از ترك تعرّض به بدكار است بدى ، يا گذشت كردن و پاكيزه نمودن قلب از كينه و حقد ، پاكيزه‌ترين مال ، فضل مال و زيادتر از احتياج داشتن ، كار خوب ، حدّ وسط بين تنگ گرفتن در خرج و اسراف ، آسان گرفتن نه سختگيرى ، آنچه كه از قوت سال زياد مىآيد ، البتّه همهء اين معانى مناسب است و اينجا مىشود اراده كرد .\r\n « كَذلِكَ »  : اين چنين است بيان انفاق‌كننده به‌طورىكه مال انفاق‌كننده و خودش فاسد نشود .\r\n  « يُبَيِّنُ اللَّهُ لَكُمُ الْآياتِ لَعَلَّكُمْ تَتَفَكَّرُونَ فِي الدُّنْيا وَ الْآخِرَةِ »   : متعلّق به قول خدا « تتفكّرون » است ، يعنى در امر دينا و شأن آن ، زيرا كه در مثل اين آيه‌ها و احكام شرعيّه از وجهى به حفظ دنيا توجّه شده و از طرفى به دنيا و دور شدن از آن ، و توجّه به دنيا از طرفى و توجّه به آخرت از طرف ديگر ، ولى از جميع آنچه كه دربارهء دنيا و تحصيل و حفظ آن وارد شده اين است كه مراد از آن جز استكمال آخرت به سبب طلب بقاء در دنيا چيزى نيست ، پس خداوند براى شما احكام قالبى را تشريع نمود به گونه‌اى كه در آنها دنيا را مقدّمه آخرت قرار داده ، و گرفتن دنيا مقدّمهء طرح و دور انداختن آن قرار گرفت ، و آخرت را اصل و مقصود قرار داد ،\r\n\r\n","description":"","footnote":"","page_name":" 460 ","page_number":480},
  {"content":"\r\n\r\nباشد كه شما در امر دنيا و آخرت فكر كنيد ، پس تعقّل در دنيا آن‌چنان نباشد كه از آخرت غفلت كنيد .\r\nيا اينكه مقصود اين است كه شايد شما در دنيا و آخرت احكام فكر كنيد ، يعنى در جهت دنيوى و اخروى احكام انديشه كنيد تا بفهميد كه جهت دنيوى آن مورد نظر نيست جز از باب اينكه مقدّمه جهت اخرويش باشد . يا اينكه ظرف متعلّق به قول خدا  « يُبَيِّنُ  و  لَعَلَّكُمْ تَتَفَكَّرُونَ »  جملهء معترضه است ، يعنى خداوند براى شما بيان مىكند آيات و احكام در امر دنيا و آخرت را .\r\n\r\n[ سوره البقرة ( 2 ) : آيه 220 
  ]\r\nفِي الدُّنْيا وَ الْآخِرَةِ وَ يَسْئَلُونَكَ عَنِ الْيَتامى قُلْ إِصْلاحٌ لَهُمْ خَيْرٌ وَ إِنْ تُخالِطُوهُمْ فَإِخْوانُكُمْ وَ اللَّهُ يَعْلَمُ الْمُفْسِدَ مِنَ الْمُصْلِحِ وَ لَوْ شاءَ اللَّهُ لَأَعْنَتَكُمْ إِنَّ اللَّهَ عَزِيزٌ حَكِيمٌ ( 220 )\r\n\r\nترجمه :\r\nو از تو پرسند كه با يتيمان چگونه رفتار كنند جواب ده كه به اصلاح حال و مصلحت مال آنها بكوشيد بهتر است و اگر با آنها آميزش كنيد رواست كه برادران دينى هستيد و خدا آگاه است از آنكه در كار آنان افساد و نادرستى كند ، و آنكه صلاح و درستى ورزد ، خدا در امر يتيمان كار را براى شما آسان گرفت و اگر مىخواست كار را بر شما سخت مىگرفت كه او به هر كار توانا است .\r\n\r\nتفسير :\r\n « وَ يَسْئَلُونَكَ عَنِ الْيَتامى »  : يعنى مىپرسند از امر يتيمان و از تصدّى نمودن كار و اموال و معاشرت آنها چون مقصود از سؤال سؤال از ذات يتيمان نيست ، زيرا چنانچه برخى گفته‌اند و روايت نيز به همين مضمون آمده كه بعد از نزول قول خداى تعالى :  « إِنَّ الَّذِينَ يَأْكُلُونَ أَمْوالَ \r\n\r\n","description":"","footnote":"","page_name":" 461 ","page_number":481},
  {"content":"\r\n\r\n الْيَتامى ظُلْماً »  « 1 » و قول خداى تعالى  « وَ لا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ »  « 2 » اين مطلب بر كسانى كه نزد آنان يتيم وجود داشت سخت گران آمد ازاين‌رو خداوند فرمود :\r\n « قُلْ »  : بگو اى محمّد صلّى اللّه عليه و آله  « إِصْلاحٌ لَهُمْ »  : اين كار اصلاح آنان است به سبب حفظ نفوس و تربيت و تكميل آنها و حفظ اموال و رشد دادن و زياد كردن آن .\r\n « وَ إِنْ تُخالِطُوهُمْ »  : يعنى هرگاه با آنها آميزش كنيد در مسكن و معاشرت ، يا در خوردنى و آشاميدنى ، يا در اموال .\r\n « فَإِخْوانُكُمْ »  : چه آنان برادران دينى شما هستند ، و از حق برادر بر برادر آميزش و فرق نگذاشتن بين او و خودش مىباشد ، بلكه بايد او را بر خود برترى دهد در اينكه جان و مال و خوردنيها و نوشيدنيهاى او را محافظت نمايد . پس از خيانت و برترىجوئى خود بر آنها نابود نمودن جان و مالشان بر حذر باشيد .\r\nچه اگر خيانت ورزيد يا اصلاح به هر حال ، جزا و پاداش مناسب آن را دريافت خواهيد كرد .\r\n « وَ اللَّهُ يَعْلَمُ الْمُفْسِدَ مِنَ الْمُصْلِحِ »  : پس چيزى از علم خدا غايب نمىشود تا اينكه به حسب آن ، جزا داده نشويد .\r\nدر روايات زياد وارد شده كه دربارهء يتيمان و آميزش با آنها رفتن به خانه كسى كه يتيمان را سرپرستى مىكند ، و خوردن غذا با آنها ، و خدمت يتيمان كردن ، و غير اين‌ها ، از ائمه ( ع ) مىپرسيدند و ائمّه ( ع ) پاسخ مىدادند كه اگر در انجام هر يك از اين كارها به صلاح يتيمان باشد باكى نيست و گرنه نبايد انجام دهند ، زيرا انسان بر نفس خويش\r\n\r\n\r\n","description":"","footnote":"\r\n( 1 ) س 4 آيه 10 آنان كه مالهاى يتيمان را از روى ستم مىخورند .\r\n( 2 ) س 6 آيه 152 به مال يتيم نزديك نشويد مگر اينكه بهترش سازيد .\r\n","page_name":" 462 ","page_number":482},
  {"content":"\r\n\r\nآگاهى دارد ، پس مىداند كه قصد و نيتش از آميزش و رفتن به خانه آنها و خوردن غذا با آنان و غير اين‌ها چه چيز است .\r\n « وَ لَوْ شاءَ اللَّهُ لَأَعْنَتَكُمْ »  : يعنى اگر خدا مىخواست در كار يتيمان شما را به زحمت مىانداخت بدين گونه كه به آنها اجازه آميزش را نمىداد و دربارهء حفظ اموال و جانهايشان به دقت امر مىكرد .\r\n « إِنَّ اللَّهَ عَزِيزٌ »  : البتّه هيچ چيزى مانع از كارى كه مىخواهد انجام دهد و حكمى كه مىخواهد بكند نمىشود .\r\n « حَكِيمٌ »  : كارى را انجام نمىدهد مگر اينكه مناسب حكمت و در خور استعداد و استحقاق نفوس باشد ، و جمله استيناف بيانى است ، تعليل تلازم جزاء براى شرط و تلازم آن براى رفع مقدّم است ، گويا كه فرموده است : اگر خدا مىخواست شما را به سختى مىانداخت زيرا او عزيز است و كسى نمىتواند مانع از او باشد ، و لكن ، خدا براى مردم سختى را نخواسته است ، زيرا حكيم مىباشد و حكيم چيزى را كه بدون استحقاق موجب مشقّت باشد نمىخواهد .\r\n\r\n","description":"","footnote":"","page_name":" 463 ","page_number":483},
  {"content":"\r\n . \r\n\r\n","description":"","footnote":"","page_name":" 464 ","page_number":484}
  ]