[
  {"content":"\r\n\r\nتاريخ ادبيات در ايران\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n . \r\n","description":"","footnote":"","page_name":" فهرست 2 ","page_number":2},
  {"content":"\r\n\r\n( جلد پنجم - بخش دوم )\r\nتاريخ ادبيات در ايران\r\nو در قلمرو زبان پارسى\r\nاز آغاز سدهء دهم تا ميانه سدهء دوازدهم هجرى\r\n( شاعران پارسى گوى )\r\nتاليف\r\nدكتر ذبيح الله صفا\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nصفا ، ذبيح الله ، 1290 - 1378 .\r\nتاريخ ادبيات در ايران و در قلمرو زبان پارسى / تأليف ذبيح الله صفا . - تهران : فردوس ، 1366 -\r\nبهاى هرجلد متفاوت\r\n( ج . 1 ) ISBN 964 - 90415 - 9 - 1\r\n( ج . 2 ) ISBN 964 - 90415 - 7 - 5\r\n( ج . 1 - 3 ) ISBN 964 - 320 - 033 - 7\r\n( ج . 2 - 3 ) ISBN 964 - 320 - 034 - 5\r\n( ج . 4 ) ISBN 964 - 5509 - 85 - 8\r\n( ج . 1 - 5 ) ISBN 964 - 6701 - 03 - 5\r\n( ج . 2 - 5 ) ISBN 964 - 5509 - 86 - 6\r\n( ج . 3 - 5 ) ISBN 964 - 5509 - 98 - x\r\nفهرستنويسى بر اساس اطلاعات فيپا ( فهرستنويسى پيش از انتشار ) .\r\nكتابنامه .\r\nمندرجات : ج . 1 . از آغاز عهد اسلامى تا دورهء سلجوقى ( چاپ پانزدهم : 1378 ) . - ج . 2 . از ميانهء قرن پنجم تا آغاز قرن هفتم هجرى ( چاپ چهاردهم : 1378 ) . - ج . 3 . از اوايل قرن هفتم تا قرن هشتم هجرى ( چاپ دوازدهم : 1378 ) . ج . 4 . از پايان قرن هشتم تا اوايل قرن دهم هجرى ( چاپ دهم : 1378 ) . - ج . 5 از آغاز سدهء دهم تا ميانهء سدهء دوازدهم هجرى ( چاپ دهم : 1378 ) .\r\n1 . ادبيات فارسى - تاريخ و نقد . الف . عنوان .\r\n201 ت 7 ص / 3374 PIR\r\n9 / 0 فا 8\r\n1366\r\nكتابخانه ملى ايران 553 - 66 م * *\r\nانتشارات فردوس\r\nخيابان دانشگاه - كوچهء ميترا - شمارهء 7\r\nتلفن 6418839 - 6469965\r\nتاريخ ادبيات در ايران ( جلد پنجم - بخش دوم )\r\nدكتر ذبيح الله صفا\r\nچاپ دهم : تهران - 1378\r\nتيراژ : 1700 نسخه\r\nچاپ : چاپخانه رامين\r\nهمهء حقوق محفوظ است .\r\nشابك 6 - 86 - 5509 - 964 / ISBN 964 - 5509 - 86 - 6\r\nشابك دوره 8 - 99 - 5509 - 964 / ISBN 964 - 5509 - 99 - 8\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n\r\n\r\n[ بخش دوم 
  ]\r\n\r\nمقدمه\r\nداناى خردآفرين و داراى آسمان و زمين را درود بىپايان و سپاس فراوان باد كه توفيق اتمام دومين بخش از پنجمين جلد تاريخ ادبيات در ايران را نصيب اين ناچيز فرمود ، و اگرچه كار طبع آن بيش از انتظار بدرازا كشيد ، دشواريها را بهمت و به يارى دوست و همكار فاضل و شفيقم آقاى دكتر سيد محمد ترابى ، كه دقيقه‌يى در پىگيرى كار از پاى ننشسته است ، آسان ساخت .\r\nچنان كه خوانندهء گرامى ملاحظه مىكند ، اين بخش با همهء تفصيل تنها موقوفست بر بيان حال و آثار شاعران عهد صفوى ، خواه آنان كه از ايرانزمين برخاسته و در آن زيسته يا پس از شهرت در شاعرى به قصد انتجاع بهند و روم آمدوشدى داشته يا بدانجايها مهاجرت كرده‌اند ، و خواه آنان كه در آن ديارها ( غالبا ميان خاندانهاى مهاجر ايرانى يا وابسته به آنها ) زاده شدند و زير نفوذ قاطع فرهنگ ايرانى تربيت يافتند و زبان بپارسىگويى گشودند .\r\nپس گروه معدودى از شاعران مذكور در اين بخش يا اصلا\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n\r\nايرانى نبوده و يا مع الواسطه بايران نسبت داشته‌اند و ذكرشان ذيل عنوان « ادبيات در ايران » دور از مسامحه نيست . ازين‌روى شايسته‌تر آن مىبود كه در اسم كتاب ، درين مجلد و خاصه درين بخش ، اندك تغيير راه مىيافت تا به اين تسامح حاجت نمىافتاد ، ولى نه چنين تغييرى هنگام ادامهء تأليف كتاب ميسر بود و نه خاطرم يارى مىكرد تا از بيان حال بزرگمردانى از هند و روم و افغان ، چون فيضى و نفعى و كاهى و نظاير آنان ، در اين فرصتى كه دست داده است ، خوددارى كنم و آوازهء سخن‌آفرينىهايشان را به گوش پارسىگويان و دوستداران ادب فارسى نرسانم .\r\nمطالعه در شعر عهد صفوى و بيان تاريخ آن بىمراجعه به احوال و آثار اين بزرگان ناقص خواهد بود . چگونه مىتوان از تحول شعر فارسى در اين عهد سخن گفت و از بزرگانى چون فيضى و برهمن و غنى و غنيمت و بيدل و جز آنان يادى نكرد ؟ اينان حلقه - هاى اصلى زنجيرى هستند كه از سدهء دهم تا سدهء دوازدهم در حال\r\n\r\n","description":"","footnote":"","page_name":" فهرست 6 ","page_number":6},
  {"content":"\r\n\r\nتشكيل و امتداد روزافزون بود و برداشتن هريك از آن حلقه‌ها مايهء گسستن آن زنجيرهء فكرى و ذوقى خواهد بود .\r\nبهمين‌سبب است كه تاريخ ادبيات ايران را در عهد مذكور نمىتوان بدون توجه به سير ادب فارسى و نظم و نثر آن در سرزمينهاى مجاور بويژه هند نوشت چه غالب نويسندگان و شاعران آن عهد يا چند صباحى در آن سرزمينها گذرانده و يا پس از اكتساب فنون ادب راهى دربارها و دستگاههاى قدرت خارج از ايران گرديده و يا اگر در آن ديارهاى غير ايرانى زاده شدند زير دست استادان ايرانى تربيت يافتند و پارسى و پارسىگويى را از آنان آموختند .\r\nدربارهاى خارج ، خاصه هند ، هم‌چنان با سنت‌هاى ايرانى خويگر بودند كه بىداشتن چندين تن از آن نويسندگان و شاعران ايرانى در دسترس شاهان و شاهزادگان آرام نمىگرفتند و مترسلان و ملك - الشعراهايشان از ميان اديبان ايرانى انتخاب مىشدند .\r\nبعضى از گويندگان آن عهد نيمى از دورهء شاعرى و نويسندگى\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n\r\nخود را در دكن و هند و پاكستان امروزى مىگذراندند و نيمى ديگر را در ايران و بعضى ميان درگاههاى گوناگون مشوق شعر و نثر در سرزمينهاى پهناور هند و ايران و افغانستان و فرارود و روم در حال آمدوشد دائم بودند و يا اگر خود نمىرفتند ديوانها و اثر - هايشان را مىفرستادند ، و يا اگر خود نمىفرستادند طالبان آن آثار در آن سرزمينها بجست‌وجوى آنها برمىخاستند .\r\nازينجاست كه براى نويسندهء تاريخ ادبيات فارسى در اين دوره جدا كردن اين سرزمينها ، خاصه ايران و هند ، از يكديگر و جدا نوشتن تاريخ ادبيات فارسى در هر ناحيه ، جدا از نواحى ديگر ، كارى نه‌تنها دشوار ، بلكه سرسام‌انگيز است .\r\nپس اگر من در تدوين اين بخش شرح‌حال چند شاعر معدود غير ايرانى را با ترجمهء احوال شاعران ايرانى درآميخته‌ام نبايد شايستهء ملامت باشم بلكه به همان نحو كه در نخستين بخش اين جلد ( ص 420 ) نوشته‌ام « اميدوارم اين كار كه مشوب به هيچ شائبهء سياسى نيست ،\r\n\r\n","description":"","footnote":"","page_name":" فهرست 8 ","page_number":8},
  {"content":"\r\n\r\nدست‌آويز تأويلهايى چنان كه مىدانيم و مىشناسيم نگردد و از گامهاى انديشه‌ام غبار ملالى بر صفحهء خاطرى ننشيند » و اميد است همين توضيح مختصر وافى به مقصود باشد و موجب ترضيهء خاطر دوستانم در همهء كشورهايى گردد كه در اين كتاب به پارسىگويان و مشوقان شعر و ادب پارسى در آنها اشاره كرده و ذكر خيرى از آنان نموده‌ام .\r\nراستى را بخواهيد براى من ميسر نيست تا از ياد كسانى كه قلبهاى پاكشان در مهر ايران و ادب ايرانى مىتپيد آنى غافل بمانم و همهء آنان را ، از هندى و رومى و ترك و ايرانى ، بيك‌سان و با يك نظر كاملا بىطرف و خالى از هرگونه ريب و رياى سياسى در كنار يكديگر ننهم و با همه‌دوستى بىشائبه نداشته باشم و به آثارشان بيك نحو عشق نورزم . اين پاك‌طينتان در خاطر من از بسيار كسانى كه در سرزمين ايران خانه دارند ولى هيچگاه در حفظ و اشاعه فرهنگ ايرانى قدمى برنداشته‌اند ، ايرانىترند . بلى اينها اگرچه در كابل و كشمير و قندهار و دهلى و اگره و حيدرآباد و روم و جز\r\n\r\n","description":"","footnote":"","page_name":" فهرست 9 ","page_number":9},
  {"content":"\r\n\r\nآنها بجهان آمدند و مايه‌هاى افتخار ملتهاى وابسته بخودند ، اما در دل هر ايرانى هم‌چنان خانه كرده‌اند كه ستردن يادشان از خاطر نه‌تنها دشوار بلكه ناممكن است . روانهايشان شاد و اثرهايشان جاودانه در ياد باد .\r\nبه يارى خداوند توانا و بخواست بىچون‌وچرايش ، در بخش سوم اين جلد ، اگر روزگار فرصت دهد ، دربارهء وضع نثر پارسى و احوال پارسىنويسان ، بر شيوهء دو بخش اول و دوم ، سخن خواهم گفت ، و تا آن زمان خوانندهء گرامى را در سايهء الطاف و عنايات الهى بازخواهم نهاد .\r\nلوبك ، 3 خردادماه 1364\r\nذبيح الله صفا\r\n\r\n","description":"","footnote":"","page_name":" فهرست 10 ","page_number":10},
  {"content":"\r\n\r\n\r\nفهرست مطالب\r\nدنبالهء فصل پنجم ( زبان و ادب فارسى از نخستين سالهاى سدهء دهم تا ميانه سدهء دوازدهم هجرى )\r\nبهرهء سوم شاعران پارسىگوى ص 635 - 1420\r\nسرآغاز ص 635 - 636\r\n1 - لسانى شيرازى 636 - 641\r\n2 - فدايى شيرازى 641 - 644\r\n3 - نصيبى گيلانى 644 - 648\r\n4 - پرتوى شيرازى 648 - 653\r\n5 - هاشمى كرمانى 653 - 661\r\n6 - شاه طاهر دكنى 662 - 670\r\n\r\n","description":"","footnote":"","page_name":" فهرست 11 ","page_number":11},
  {"content":"\r\n\r\n7 - شريف تبريزى 671 - 674\r\n8 - فضولى بغدادى 674 - 679\r\n9 - شرف جهان قزوينى 679 - 691\r\n10 - اشكى 691 - 693\r\n11 - ضميرى اصفهانى 694 - 700\r\n12 - غزالى مشهدى 700 - 713\r\n13 - بدرى كشميرى 713 - 717\r\n14 - قاسمى گنابادى 717 - 729\r\n15 - ميلى هروى 729 - 735\r\n16 - هجرى قمى 735 - 741\r\n17 - قاسم اردستانى 741 - 746\r\n18 - عبدى بيك نويدى 746 - 754\r\n19 - كاهى كابلى 754 - 760\r\n20 - وحشى بافقى 761 - 777\r\n21 - ثنايى مشهدى 777 - 788\r\n22 - ارسلان طوسى 788 - 791\r\n23 - محتشم كاشانى 792 - 799\r\n24 - عرفى شيرازى 799 - 814\r\n25 - عتابى نجفى 815 - 817\r\n26 - نورى اصفهانى 818 - 824\r\n27 - حكيم قرارى گيلانى 824 - 827\r\n28 - ولىدشت بياضى 827 - 832\r\n29 - اقدسى مشهدى 832 - 838\r\n\r\n","description":"","footnote":"","page_name":" فهرست 12 ","page_number":12},
  {"content":"\r\n\r\n30 - فيضى فياضى 838 - 857\r\n31 - سحابى استرآبادى 858 - 865\r\n32 - منصف اصفهانى 865 - 868\r\n33 - وحشتى جوشقانى 869 - 870\r\n34 - رفيع خراسانى 870 - 873\r\n35 - انيسى شاملو 873 - 876\r\n36 - كوثرى همدانى 876 - 881\r\n37 - امانى 881 - 883\r\n38 - نوعى خبوشانى 883 - 892\r\n39 - محوى همدانى 892 - 896\r\n40 - نظيرى نيشابورى 897 - 916\r\n41 - زمانى يزدى 917 - 919\r\n42 - جعفر قزوينى 919 - 928\r\n43 - رفيعى كاشانى 928 - 931\r\n44 - سنجر كاشانى 931 - 937\r\n45 - شكيبى اصفهانى 937 - 943\r\n46 - شانى تكلو 943 - 949\r\n47 - ملك قمى 949 - 957\r\n48 - فرقتى جوشقانى 957 - 965\r\n49 - زلالى خوانسارى 966 - 976\r\n50 - ظهورى ترشيزى 977 - 988\r\n51 - عتابى تكلو 989 - 992\r\n52 - عارف ايگى 992 - 1000\r\n\r\n","description":"","footnote":"","page_name":" فهرست 13 ","page_number":13},
  {"content":"\r\n\r\n53 - كامل جهرمى 1000 - 1003\r\n54 - صفى اصفهانى 1003 - 1007\r\n55 - حياتى گيلانى 1007 - 1012\r\n56 - نظام دستغيب 1012 - 1017\r\n57 - نقى كمره‌يى 1017 - 1024\r\n58 - فغفور گيلانى 1024 - 1031\r\n59 - نصيراى همدانى 1031 - 1034\r\n60 - مرشد بروجردى 1035 - 1039\r\n61 - شيخ بهايى عاملى 1039 - 1047\r\n62 - صوفى آملى 1047 - 1055\r\n63 - طالب آملى 1056 - 1068\r\n64 - رضى آرتيمانى 1069 - 1074\r\n65 - شفايى اصفهانى 1075 - 1082\r\n66 - ضياء اصفهانى 1083 - 1087\r\n67 - غياثاى شيرازى 1087 - 1090\r\n68 - نفعى رومى 1090 - 1097\r\n69 - شاپور تهرانى 1097 - 1110\r\n70 - حسن خان شاملو 1111 - 1114\r\n71 - نويدى اصفهانى 1115 - 1117\r\n72 - روح الامين اصفهانى 1117 - 1126\r\n73 - فصيحى هروى 1126 - 1134\r\n74 - مشرقى مشهدى 1135 - 1144\r\n75 - اوجى نطنزى 1144 - 1147\r\n\r\n","description":"","footnote":"","page_name":" فهرست 14 ","page_number":14},
  {"content":"\r\n\r\n76 - قدسى مشهدى 1147 - 1158\r\n77 - سليم تهرانى 1158 - 1167\r\n78 - قاسم مشهدى 1167 - 1170\r\n79 - كليم كاشانى 1170 - 1181\r\n80 - اظهرى 1181 - 1183\r\n81 - الهى اسدآبادى 1183 - 1193\r\n82 - مسيح كاشانى 1193 - 1203\r\n83 - حكيم حاذق 1203 - 1208\r\n84 - سالك يزدى 1209 - 1211\r\n85 - اسير شهرستانى 1212 - 1223\r\n86 - صيدى تهرانى 1223 - 1227\r\n87 - سرمد كاشانى 1228 - 1230\r\n88 - فياض لاهيجى 1230 - 1233\r\n89 - ملا شاه بدخشانى 1234 - 1236\r\n90 - برهمن لاهورى 1236 - 1241\r\n91 - احسن تربتى 2241 - 1245\r\n92 - فوجى نيشابورى 1246 - 1251\r\n93 - ذبيحى يزدى 1252 - 1255\r\n94 - غنى كشميرى 1255 - 1260\r\n95 - شيداى فتحپورى 1260 - 1266\r\n96 - ناظم هروى 1266 - 1270\r\n97 - صائب تبريزى 1271 - 1284\r\n98 - فانى كشميرى 1285 - 1288\r\n\r\n","description":"","footnote":"","page_name":" فهرست 15 ","page_number":15},
  {"content":"\r\n\r\n99 - عزتى شيرازى 1288 - 1292\r\n100 - سالك قزوينى 1293 - 1301\r\n101 - واعظ قزوينى 1301 - 1306\r\n102 - رمزى كاشانى 1306 - 1309\r\n103 - عرشى دهلوى 1310 - 1316\r\n104 - مجذوب تبريزى 1316 - 1320\r\n105 - بينش كشميرى 1321 - 1326\r\n106 - راقم مشهدى 1326 - 1330\r\n107 - نورس دماوندى 1330 - 1333\r\n108 - شوكت بخارى 1333 - 1339\r\n109 - ناصر على سرهندى 1340 - 1346\r\n110 - وحيد قزوينى 1346 - 1351\r\n111 - عظيماى نيشابورى 1351 - 1353\r\n112 - جوياى تبريزى 1353 - 1358\r\n113 - اثر شيرازى 1358 - 1362\r\n114 - عالى شيرازى 1362 - 1366\r\n115 - ميرنجات اصفهانى 1367 - 1372\r\n116 - سرخوش كشميرى 1372 - 1376\r\n117 - بيدل عظيم‌آبادى 1376 - 1386\r\n118 - مخلص كاشانى 1386 - 1389\r\n119 - عالى نيشابورى 1389 - 1393\r\n120 - شهرت شيرازى 1394 - 1397\r\n121 - ثابت اله‌آبادى 1397 - 1403\r\n\r\n","description":"","footnote":"","page_name":" فهرست 16 ","page_number":16},
  {"content":"\r\n\r\n122 - آفرين لاهورى 1403 - 1408\r\n123 - گرامى كشميرى 1409 - 1411\r\n124 - غنيمت پنجابى 1411 - 1414\r\n125 - اميد همدانى 1414 - 1417\r\n126 - فقير دهلوى 1417 - 1420\r\n\r\n","description":"","footnote":"","page_name":" فهرست 17 ","page_number":17},
  {"content":"\r\n . \r\n","description":"","footnote":"","page_name":" فهرست 18 ","page_number":18},
  {"content":"\r\n\r\n\r\nبهرهء سوم شاعران پارسىگوى از نخستين سالهاى سدهء دهم تا ميانهء سدهء دوازدهم هجرى\r\n\r\nسرآغاز\r\nبا خواندن صحيفه‌هاى پيشين از همين فصل ، نخستين نكته‌يى كه مىتواند بخاطر خواننده خطور كند فراوانى عدهء شاعرانست درين عهد ، به نحوى كه برشمردن همهء آنان نيازمند وقتى بسيار باشد . بيشتر شاعران اين سالهاى دراز و سرزمينهاى پهناور كه نامشان در تذكره‌ها و فهرستهاى ايران و هند و روم آمده داراى ديوان يا منظومه‌هاى گوناگونند و از آنها نسخه‌هايى در كتابخانه‌هاى ايران و انيران يافته مىشود . برخى ازين ديوانها يا منظومه‌ها بطبع رسيده و از بعضى نسخه‌هاى متعدد يا منحصر در دستست و از دسته‌يى ديگر كه اكنون نسخه‌يى نمىشناسيم دور نيست كه نمونه‌هايى بازمانده باشد و روزى شناخته و مشهور گردد . از بعضى شاعران هم آنقدر شعر در جنگها و بياضها و تذكره‌ها نقل شده است كه مىتوان در ذيل حال هريك صفحه‌هايى را از بازماندهء اثرشان انباشت ، و گروهى از آنان هم صاحب‌ذوقانى بودند كه نامشان بتصادف در تذكره‌ها آمده و هريك چند بيت شعر مشهور دارند و بس .\r\n\r\n","description":"","footnote":"","page_name":" 635 ","page_number":19},
  {"content":"\r\n\r\nاز مجموع شاعران يادشده معدودى تالى استادان سده‌هاى هشتم و نهمند و بعضى اگرچه گويندگانى متوسطند اما نمىتوان اثرهايشان را ناديده گرفت زيرا در حكم دانه‌هاى زنجير تحول زبان و فكر در عهد خودند و نبايد ناشناخته بمانند ، و اگر دايرهء تحقيق را محدود به همين دو دستهء اخير كنيم باز هم بايد بترجمهء حال و ذكر اثرهاى گروهى بزرگ بپردازيم ، ولى من از ميان آنان درين جلد بذكر عدهء معينى كه ديوان بيشترشان را ديده و خوانده‌ام ، بسنده مىكنم و بعضى را بتفصيل و برخى را باختصار معرفى مىنمايم و مىكوشم تا از هريك مقدار كافى شعر بياورم تا خواننده را در شناخت شيوهء سخنورى آنان ياورى كند .\r\nدر ترجمهء حال و ذكر اثرهاى شاعران معروف عصرى كه مورد مطالعه است ، چنان كه از آغاز شيوهء كارم بود ، به قدر وسع و گنجايش اين كتاب ، بشناساندن اسلوب بيان آنان نيز اشاره شده است ولى بحث كلى دربارهء شعر كه در بهرهء دوم از همين فصل داشته‌ام درين راه بيشتر محل استفاده است زيرا شباهت كار و گفتار بسيارى از گويندگان عهد به يكديگر ما را غالبا از بحث مجدد درين باب بىنياز مىكند و گرنه كار بتكرارهاى ملال‌انگيز خواهد كشيد .\r\nاز شاعران آغاز عهد صفوى چند تن را در جلد پيشين ياد كرده‌ام و درينجا دنبالهء كار را از همان عهد كه طبعا پيوسته بپايان دورهء تيموريان و بايندريانست ، آغاز مىكنم :\r\n\r\n1 - لسانى شيرازى « 1 »\r\nوجيه الدين عبد الله لسانى پسر محمد مشك‌فروش شيرازى از شاعران\r\n\r\n\r\n","description":"","footnote":"\r\n( 1 ) - دربارهء او بنگريد به : -\r\n","page_name":" 636 ","page_number":20},
  {"content":"\r\n\r\nنيمهء نخستين از سدهء دهم هجرى و آغاز دوران صفويست . مولدش شيراز بود ولى زندگانيش بيشتر در بغداد و تبريز گذشت و درين شهر اخير از مصاحبت و حمايت بزرگان عهد شاه اسمعيل ، از آن جمله پسر دانشمندش سام ميرزا و وزير معروفش امير نجم ثانى برخوردار بود و چون بمديحه‌سرايى خاندان پيامبر نام برآورده بود در او بديدهء حرمت مىنگريستند . قاضى نور الله شوشترى كه ذكر حال او را در پايان مجالس المؤمنين آورده نوشته است كه بالغ بر يكصد هزار بيت شعر در ستايش امامان شيعه داشت و اگر چنين مىبود مىبايست ديوانى عظيم از وى يافته شود ! گويا آن مؤلف بسبب شهرت قصيده‌يى كه لسانى بمطلع زيرين در ستايش على بن ابى طالب ( ع ) دارد :\r\n\r\n\r\n","description":"","footnote":"\r\n- * بهارستان سخن ، مير عبد الرزاق خوافى ، مدراس 1958 ، ص 401 - 402 .\r\n* نتايج الافكار ، محمد قدرة الله گوپاموى هندى ، بمبئى 1336 ، ص 611 - 612 .\r\n* روز روشن ، محمد مظفر حسين صبا ، تهران 1343 ، ص 700 - 701 .\r\n* تحفهء سامى ، سام ميرزا صفوى ، تهران 1314 ، ص 104 - 105 .\r\n* هفت اقليم ، محمد امين رازى ، تهران ج 1 ، ص 217 - 219 .\r\n* طرائق الحقايق ، الحاج محمد معصوم الشيرازى ، ج 3 ، ص 54 - 55 .\r\n* مجالس المؤمنين ، قاضى نور الله شوشترى ، ص 541 - 542 .\r\n* رياض الشعراء و إله داغستانى ، خطى .\r\n* صحف ابراهيم ، على ابراهيم خان خليل ، خطى .\r\n* احسن التواريخ روملو ، چاپ افست تهران از روى چاپ كلكته بسال 1931 ، ص 256 ، حوادث سال 940 ه .\r\n* آتشكده ، لطفعلى بيگ آذر ، بمبئى ص 292 .\r\n* تاريخ نظم و نثر در ايران و در زبان فارسى تا پايان قرن دهم هجرى ، سعيد نفيسى ، ص 436 .\r\n* فهرست كتابخانهء مدرسهء عالى سپهسالار ، ابن يوسف شيرازى ، ج 2 ص 666 - 667 .\r\n* فهرست كتابخانهء موزهء بريتانيا ، ريو ، ج 2 ، ص 656 - 657 .\r\n* تذكرهء پيمانه ، احمد گلچين معانى ، مشهد 1359 ، ص 447 - 459 .\r\n","page_name":" 637 ","page_number":21},
  {"content":"\r\n\r\n مىرسم از گرد راه رقص‌كنان چون صبا * باد جنون در دماغ عاشق و سر در هوا \r\nكار مبالغه را باينجا كشانيده باشد . اين قصيده چنان كه بعد ازين خواهيم ديد مورد استقبال شاعران بود ، اما لسانى تنها در سرودن ستايشنامه - هاى مذهبى سرآمد شاعران آغاز عهد صفوى نبود بلكه در شيوه‌هاى ديگر سخن نيز مبتكر و بعدها مورد تقليد بوده است از آن جمله در ساختن تركيب - بندهاى كوتاه كه پس از وى كسانى مانند هجرى و وحشى آنها را تقليد كردند ؛ و نيز او پديدآورندهء مجموعه و قسمى نو از شعر وصفى و غناييست بنام شهرآشوب يا شهرانگيز كه پيش ازين دربارهء آن سخن گفته‌ام « 1 » .\r\nمجموعهء رباعياتى كه او در توصيف تبريز و پيشه‌وران آن و وصف عشق و جز آن گفته و شهرآشوب ناميده موسومست بمجمع الاصناف و شامل 540 رباعيست كه بطبع رسيده « 2 » .\r\nوى بجز قصيده و رباعى غزل را نيز گاه خوب مىسرود . سام ميرزا دربارهء غزلهايش گفته است كه « اشعار او شتر گربه واقع شده چه يك غزل او كه تمام خوب باشد كمست و اما آنچه خوبست بسيار خوب واقع شده . . . » و اين معنى از غزلهاى منتخب او كه در ذيل همين گفتار مىآورم هم آشكارست .\r\nاز ديوانش نسخه‌هاى ناقص در دستست و من نسخهء خوبى از آن را در كتابخانه موزهء بريتانيا ( بشمارهء 307  or  ) ديده‌ام كه هشت‌هزار بيت غزل و يك ساقىنامه ببحر متقارب مثمن مقصور دارد . نسخه‌يى كه آذر بيگدلى ديده و ياد كرده « قريب بدوازده‌هزار بيت » داشته است و آن قسمت از شعرش كه همراه ديوان اهلى خراسانى در كتابخانهء مدرسهء عالى سپهسالارست از يكهزار بيت درنمىگذرد .\r\nوى بر رويهم شاعرى خوب و از بازماندگان استادان سدهء نهم بود\r\n\r\n\r\n","description":"","footnote":"\r\n( 1 ) - همين جلد ، ص 631 - 633 .\r\n( 2 ) - در ذيل عنوان رسالهء شهرآشوب در شعر فارسى ، آقاى گلچين معانى ، تهران 1346 .\r\n","page_name":" 638 ","page_number":22},
  {"content":"\r\n\r\nكه در شيوهء شاعرى گويندگان سدهء دهم خاصه محتشم ، ضميرى ، وحشى تأثير داشت و سخن‌شناسان پيشين بدين معنى بارها اشاره كرده‌اند . از شاگردان مشهور او شريف تبريزى بود كه ترجمهء حالش جداگانه خواهد آمد . وى پاس حرمت استاد را نگاه نداشت و مجموعه‌يى از شعر سست و بىمعنى كه از لسانى و يا برساخته و منسوب به دو بود ، ترتيب داده و نام آن را « سهو اللسان » گذارده بود و در برابر آن شاگرد ديگر لسانى بنام حيدرى « لسان الغيب » را در دفاع از استاد خود ترتيب داد . سام ميرزا در بارهء عمل ناجوانمردانهء شريف چنين نوشت : « شعرى چند كه شريف شاگرد او مشهور ساخته و موسوم بسهو اللسان گردانيده از روى ستم ظريفيست و از اكثر آنها او را خبرى نيست » « 1 » .\r\nسال مرگش در نسخهء چاپى تحفهء سامى 942 و در ديگر مأخذها 941 و در احسن التواريخ روملو ذيل حوادث سال 940 هجرى ثبت شده است .\r\nوى را در مقبرهء سرخاب تبريز به خاك سپردند . از اوست :\r\n زهى عشقت بباد بىنيازى داده خرمنها * خم فتراك شوقت سركشان را طوق گردنها\r\nز ذوق بادهء لعل تو مدهوشند و لا يعقل * شهان بر مسند شاهى و مسكينان بمسكنها\r\nز گل نازكترى برخور كه با داغ تو چون لاله * سيه‌چشمان به خون ديده تر كردند دامنها\r\nدم گرمى ببستان برد باد از گرمى خويت * زبانها بر زمين از تشنگى سودند سوسنها\r\nبه خاك آستانت خواب مرگم برده بود امشب * سگان آن سر كو ناله‌ها كردند و شيونها\r\nشب غم تا نيفتد نور مه در محنت‌آبادم * ز دود آتش دل بسته بودم راه روزنها\r\nز بخت بد جهانى دشمن من ، دوست دشمن هم * چه سازد چون كند مسكين لسانى با تن تنها \r\n*\r\n در مقام لطف جايى نيمشب ديدم ترا * ذوق صحبت داشتى ، حالى عجب ديدم ترا \r\n\r\n\r\n","description":"","footnote":"\r\n( 1 ) - تحفهء سامى ص 104 ، سام ميرزا در ذيل نام شريف ( تحفه ، ص 121 ) اين سخن را پيش آورده و از شرمسارى و پشيمانى شريف در اهانتى كه باستاد خود روا داشته بود سخن گفته است .\r\n","page_name":" 639 ","page_number":23},
  {"content":"\r\n\r\n آرزوى من همى بوسيدن پاى تو بود * وز حياى حسن سر تا پا ادب ديدم ترا\r\nكام جان آتشين چون تشنه‌لب باشد به آب * پيش از آن در خون عاشق تشنه‌لب ديدم ترا\r\nچشمت از عين طرب با عاشقان در عشوه بود * چشم بد غايب كه در عين طرب ديدم ترا\r\nبهر خونريز لسانى سر گران كاكل بدوش * خورده بودى مى ، برنگ بُلعجب ديدم ترا \r\n*\r\n يك دم از عشق تو بىغم نتوانيم نشست * بىغم عشق تو يك دم نتوانيم نشست\r\nغير خوبان جهان مردم عالم هيچند * هيچ با مردم عالم نتوانيم نشست\r\nچيست دانى غرض عشق نشستن با هم * پس غرض چيست كه با هم نتوانيم نشست \r\n*\r\n روى او خوبست اما رسم و آيينش بدست * با بدان نيكست و با نيكان بدست اينش بدست\r\nمصلحت بيند كه گردد يار مگذار اى رقيب * مصلحت خوبست اما مصلحت بينش بدست\r\nنيكوان را زيور از تمكين محبوبى نكوست * هست بدخواه آنكه مىگويد كه تمكينش بدست\r\nدور از آن‌رو خواب دشوار آيد اين درمانده را * خواب دشوار آيد آنكس را كه بالينش بدست\r\nآنكه بوى زلف مشكينش مرا آشفته ساخت * چون لسانى گر نگيرم زلف مشكينش بدست \r\n*\r\n اى شوخ به قصد دل ما چند توان بود * سنگين‌دل و بىمهر و وفا چند توان بود\r\nبا اهل وفا تيره و چون آينه با غير * با اهل كدورت بصفا چند توان بود\r\nبر گرد مهت دايره بست آن خط نازك * در دايرهء جور و جفا چند توان بود\r\nرخسار خراشيدم و بر خاك نشستم * ماتم‌زدهء كوى بلا چند توان بود\r\nآن گل بمراد دگرانست لسانى * چون بلبل بيهوده‌سرا چند توان بود \r\n*\r\n خوبرويان همه اسباب جفا ساخته‌اند * عاشقان را هدف تير بلا ساخته‌اند\r\nهر كجا سيمبران جيب گشادند چو گل * بيدلان پيرهن از شوق فنا ساخته‌اند\r\nنيست كوته‌نظران را خبر از عشق بتان * جلوه‌گاه از رخشان ديدهء ما ساخته‌اند\r\nسبزهء جان لب شيرين دهنانست كز آن * مايهء زندگى و شهد شفا ساخته‌اند\r\nلعل سيراب بتان آب حياتست ولى * تشنه بر خون دل اهل وفا ساخته‌اند\r\nبا غم عشق لسانى جگرخوار بساز * كه بهر درد و غمى سوخته‌ها ساخته‌اند \r\n\r\n","description":"","footnote":"","page_name":" 640 ","page_number":24},
  {"content":"\r\n\r\n*\r\n تو نخل حسنى و جز ناز و غمزه بار تو نيست * كدام عشوه كه در چشم پرخمار تو نيست\r\nگرم بجور و جفا مىكشى نمىرنجم * كه مست حسنى و اينها به اختيار تو نيست\r\nهزار ميوه ز بستان آرزو چيدم * يكى بلذت پيكان آبدار تو نيست \r\n*\r\n نه با تو دست هوس در كمر توان كردن * نه آرزوى تو از دل بدر توان كردن\r\nنه از پى تو توان آمدن ز بيم رقيب * نه بىتو ره بديار دگر توان كردن\r\nبيا كه گريهء من آنقدر زمين نگذاشت * كه از فراق تو خاكى بسر توان كردن\r\nچنين كه عاشق روى توام ، ز بيم رقيب * كى از جمال تو قطع نظر توان كردن\r\nلسانى از پى وصل تو گر زياده رود * متاع زندگيش مختصر توان كردن \r\n*\r\n اى فلك ذات تو هر روز روالى دارد * در سر از گردش بيهوده خيالى دارد\r\nنه همين خاطر من از تو ملالى دارد * هيچكس نيست درين پرده كه حالى دارد\r\nصورت حال درين پرده نديدست كسى * نه چنين صورت حالى بشنيدست كسى\r\nاز جفاى تو بتنگم دل سنگى تا كى * نيستى خانهء مور اينهمه تنگى تا كى\r\nگاه روبه‌صفتى گاه پلنگى تا كى * اى دغل با من يكرنگ دورنگى تا كى\r\nاين چه رنگست كه گه شيشه و گه سنگ شوى * هيچ رنگى به ازين نيست كه بىرنگ شوى . . . \r\n\r\n2 - فدايى شيرازى « 1 »\r\nفدايى شيرازى از شاعران عهد شاه اسمعيل و از بازماندگان سدهء نهم\r\n\r\n\r\n","description":"","footnote":"\r\n( 1 ) - دربارهء او بنگريد به : -\r\n","page_name":" 641 ","page_number":25},
  {"content":"\r\n\r\nاست كه تا چند سالى از سدهء دهم زنده و سرگرم كار بود . وى معروفست به « شيخ‌زادهء لاهيجى » به نسبت پدرش شيخ شمس الدين محمد لاهيجى متخلص باسيرى ( م 912 ه ) « 1 » مؤلف كتاب مفاتيح الاعجاز در شرح گلشن راز ، كه بعد از سيد محمد نوربخش در شيراز بساط ارشاد گسترده و پيشواى نوربخشيان آن ديار بوده و خانقاهى بنام « نوريه » داشته است . پسرش فدايى در شيراز ولادت يافت و همانجا تربيت شد و پس از پدر بر مسند ارشاد نشست و چون شاه اسمعيل بپدرش ارادت مىورزيد نزد آن پادشاه عزت و اعتبارى داشت و « اكثر اوقات با اركان دولت صاحبقران مغفور بتخصيص نجم ثانى زرگر مصاحب بود » « 2 » و يك بار از جانب شاه اسمعيل نزد محمد شيبانى خان ( شيبك خان ) ازبك بسفارت رفت و سپس طريق عزلت پيش گرفت و در شيراز بود تا درگذشت . وفات او را در سال 927 ه نوشته‌اند و اينكه در بعضى مأخذها مانند « روز روشن » و نتايج الافكار سال 977 ( سبع و سبعين و تسعمائه ) ذكر شده نادرست به نظر مىآيد . وى شعر را بهتر از پدر و بشيوهء قديم مىساخت ، سام ميرزا در مورد سخنوريش گويد « در\r\n\r\n\r\n","description":"","footnote":"\r\n- * تحفهء سامى ، تهران 1314 ، ص 67 .\r\n* هفت اقليم ، تهران ج 3 ، ص 141 - 142 .\r\n* آتشكده ، تهران بتصحيح آقاى دكتر سادات ناصرى ، ص 841 - 842 .\r\n* تاريخ نظم و نثر در ايران و در زبان فارسى ، سعيد نفيسى ، تهران 1344 ، ص 322 .\r\n* نتايج الافكار ، محمد قدرت الله گوپاموى هندى ، بمبئى 1336 ، ص 532 .\r\n* روز روشن ، مولوى محمد مظفر حسين صبا ، تهران 1343 ، ص 609 - 610 .\r\n* رياض الشعرا ، على قلى خان واله داغستانى ، نسخهء خطى .\r\n* رياض العارفين ، تهران 1316 ، ص 390 .\r\n* عرفات العاشقين ، تقى الدين اوحدى ، خطى .\r\n* صحف ابراهيم ، على ابراهيم خان خليل ، خطى .\r\n( 1 ) - دربارهء او بنگريد به همين كتاب ، ج 4 ص 455 و 529 - 531 .\r\n( 2 ) - تحفهء سامى ، ص 67 .\r\n","page_name":" 642 ","page_number":26},
  {"content":"\r\n\r\nاصناف شعر خصوصا رباعى بىبدل بود ، فدايى تخلص مىكرد . . . » از اوست :\r\n وه كز تو غم خويش نهفتن نتوانم * وز بيم رقيبان به تو گفتن نتوانم\r\nطالع نگر اى شوخ كه چون در سخن آيى * بى خود شوم از شوق و شنفتن نتوانم\r\nشوخى دل و دين برد بغارت ز فدايى * وين طرفه كه مىدانم و گفتن نتوانم \r\n*\r\n حرم كه قبله بود هر طرف نماز در او * براى سجدهء خوبان بهانهء عجبيست ! \r\n*\r\n از باغ جنان فتاده در دام عذاب * آدم ز پى گندم و من بهر شراب « 1 »\r\nمرغان بهشتيم ، عجب نيست اگر * او از پى دانه رفت و من از پى آب \r\n*\r\n گر چشم گشايم بجمال تو خوشست * ور ديده ببندم به خيال تو خوشست\r\nهيچ از تو بجز فراق تو ناخوش نيست * و آن نيز باميد وصال تو خوشست \r\n*\r\n دل عادت خوى جنگجوى تو گرفت * جان كرد عزيمت سر كوى تو گرفت\r\nگفتم كه خط تو جانب من گيرد * آن هم طرف روى نكوى تو گرفت \r\n*\r\n خواهم كه چو پيراهن گل‌فرسايت * در جامهء جان كشم قد رعنايت\r\nگه بوسه زنم چو آستين بر دستت * گه سر بنهم چو دامن اندر پايت \r\n*\r\n در موسم نوروز زبان شد همه بيد * وز آمدنت ببوستان داد نويد\r\nگشتند درختان ز شكوفه همه چشم * وندر ره انتظار كردند سفيد \r\n*\r\n فصل گل‌ومل نواى مرغان بهار * هست اين همه و تو غايب اى زيبايار \r\n\r\n\r\n","description":"","footnote":"\r\n( 1 ) - براستى او « از غايت شرب مدام فرق ميان صبح و شام نمىكرد » ( تحفهء سامى ، 67 ) .\r\n","page_name":" 643 ","page_number":27},
  {"content":"\r\n\r\n آنجا كه تو حاضرى ازينهام چه سود * و آنجا كه تو غايبى باينهام چه كار \r\n*\r\n بس بند كه بر مشكل خود مىبينم * وز خويش برون منزل خود مىبينم\r\nمن عشق نمىشناسم الا امروز * شور عجبى در دل خود مىبينم \r\n*\r\n هرگاه كه دل بوصل شادان كرديم * ديديم كه خاطرت پريشان كرديم\r\nناچار شديم و خو بهجران كرديم * بر خود دشوار و بر تو آسان كرديم \r\n*\r\n اى گل نظرى بعندليبان نكنى * مى در كف و ياد بىنصيبان نكنى\r\nناكامى و غربت نكشيدى هرگز * آنست كه پرواى غريبان نكنى \r\n*\r\n باز آى كه با سوز و گدازم بينى * بيدارى شبهاى درازم بينى\r\nنىنى غلطم كه خود فراق تو مرا * كى زنده گذارد كه تو بازم بينى \r\n\r\n3 - نصيبى گيلانى « 1 »\r\nبابا نصيبى گيلانى از شاعران نيمهء نخستين از سدهء دهم هجريست .\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تحفهء سامى ، تهران 1314 ، ص 110 .\r\n* روز روشن ، تهران 1343 ص 821 - 823 .\r\n* فهرست كتابخانه ملى پاريس ، بلوشه ، ج 3 ، ص 350 .\r\n* آتشكدهء آذر ، تهران ، ص 858 - 860 . -\r\n","page_name":" 644 ","page_number":28},
  {"content":"\r\n\r\nمولدش گيلان بود و از آنجا در روزگار جوانى بتبريز رفت و در آن شهر چنان كه سام ميرزا گفته بحلوافروشى روزگار مىگذاشت تا آنكه با فغانى شاعر مشهور ( م 922 يا 925 ه ) آشنايى يافت و آن گويندهء استاد سخن نصيبى جوان را پسنديد و او را بپيشگاه سلطان يعقوب بايندرى ( 884 - 896 ه ) معرفى كرد و از آن پس نصيبى در همان شهر مىبود و تمام دوران پادشاهى شاه اسمعيل صفوى ( 907 - 930 ه ) و بخشى از آغاز دوران شاه تهماسب ( 930 - 984 ه ) را درك كرد تا درگذشت .\r\nوفاتش را سام ميرزا در « شهور سنهء اربع و اربعين و تسعمائه » ( 944 ه ) در تبريز نوشته و اينكه بلوشه آن واقعه را بسال 981 مربوط دانسته درست نيست . ديوان غزل و مقطعات و رباعيات او بشمارهء 726  ment Supple  در كتابخانهء ملى پاريس ديده شد ( 1500 بيت ) . شعرش بشيوهء غزلگويان پايان قرن نهم هجرى و سخنش روان و سهل ولى متوسط و كم‌مضمونست و در ديوانش بيتهاى سست گاه به چشم مىآيد و گاه بيت بىمعنى « 1 » و يا مضمونهايى كه از ديگران برداشته باشد « 2 » هم در آن مىتوان يافت ليكن بيتهاى خوب دلپذير هم دارد . ازوست :\r\n\r\n\r\n","description":"","footnote":"\r\n- * هفت اقليم ، تهران ، ج 3 ص 138 - 139 .\r\n* تذكرهء غنى ، محمد عبد الغنى ، عليگر 1916 ، ص 136 .\r\n* عرفات عاشقين ، تقى الدين اوحدى بليانى ، خطى .\r\n* صحف ابراهيم ، خطى .\r\n* رياض الشعراء واله داغستانى ، خطى .\r\n* شمع انجمن ، هند ، ص 466 - 467 .\r\n( 1 ) - مانند اين بيت :\r\n دل تو بردى و بجان تو خورم من سوگند * كه ترا بر من دل‌سوخته يك سوگندست \r\n( 2 ) - مثلا دو بيت اول از غزل دوم كه ازو نقل كرده‌ام ، مضمون بيت زيرين از سعدى را دارد :\r\n در رفتن جان از بدن گويند هر نوعى سخن * من خود به چشم خويشتن ديدم كه جانم مىرود \r\n","page_name":" 645 ","page_number":29},
  {"content":"\r\n\r\n ساختى آينهء خويش دل شيدا را * روى خود ديدى و هم روى نمودى ما را\r\nعاشقان را نه جنون راهبر صحرا شد * آهوى چشم تو بنمود ره صحرا را\r\nباش دريادل و از ديده دُر اشك بريز * كه در آن كو نبود قدر در دريا را\r\nچند بر ما نگرى كج ، چه شدست اى زاهد * راست‌بين باش چو ما و نگر آن بالا را\r\nدل ما را ز خرابات بخلوت مطلب * كه نباشد هوس شيد دل شيدا را\r\nبه شراب دگر از سر نرود سودايت * هم مگر لعل تو از سر برد اين سودا را\r\nپر كن از بهر نصيبى قدح مى ساقى * چه غم از كاسهء مى عاشق بىپروا را \r\n*\r\n چو دوش از برم آن سرو سيمتن مىرفت * به چشم خويش بديدم كه جان من مىرفت\r\nلبم بشيون و چشمم بگريه طوفان كرد * كه يار مىشد و جان من از بدن مىرفت\r\nز ديده رفت مرا روشنى هم اول شب * كه شمع جلوه‌گر من ز انجمن مىرفت\r\nنشد مجال وداعم بگاه رفتن او * پى نظاره‌اش از بس كه مرد و زن مىرفت\r\nدلم چو بلبل شوريده باز مىناليد * كه سرو گل‌رخم از عرصهء چمن مىرفت\r\nفغان كه رفت و نظر پس نكرد تا بيند * كه چون نصيبى مسكين ز خويشتن مىرفت \r\n*\r\n نيكورخان كه جانب ما رو نمىكنند * دانسته‌اند هيچ كه نيكو نمىكنند ؟\r\nو آن عاشقان كه بر رخ نيكو نهند چشم * هرگز كه گوش جانب بدگو نمىكنند\r\nاز چارسوى عشق نكويان نمىروند * تا كار ما تمام بيكسو نمىكنند\r\nاز بس كه خون كشتهء آن غمزه خورده‌اند * تازى سگانش ميل بآهو نمىكنند\r\nدارند روى دل بنصيبى بتان شهر * پيش رقيب اگرچه به او رو نمىكنند \r\n*\r\n كسى كو شد شهيد از غمزهء آن چشم بىباكش * بجاى لاله خيزد چشمهء خون از سر خاكش\r\nچه گويم وه از آن حالت كه او مىنوشد و از شوق * مرا در آب و آتش افگند روى عرقناكش\r\nلبش گرچه سخن گويد به نرمى با تو اما تو * نگردى غافل اى دل از خدنگ چشم بىباكش\r\nدر آن چاه ذقن تا كى دل ما مبتلا باشد * طناب زلف مشكين را بر او انداز و بالا كش\r\nنصيبى را سيه گشتى درون از آتش حسرت * اگرنه دود دل مىشد برون از سينهء چاكش \r\n\r\n","description":"","footnote":"","page_name":" 646 ","page_number":30},
  {"content":"\r\n\r\n*\r\n بپاى گلبن حسنت هزار دستانيم * كه هر زمان به زبان دگر ترا خوانيم\r\nز سرّ عشق تو آگه شدم بلى سرّى * ز ما نهان نتوان كرد ، ما حريفانيم\r\nاگر دمى بنشينى به روى خاك نياز * حديث آتش خود در دل تو بنشانيم\r\nچو گنج باطن ما از غم تو معمورست * به روى ظاهر اگرچه ز رنج ويرانيم\r\nز ما عمل مطلب چون ز لا مكان آييم * كه جوهر عملى نيستيم ، اركانيم\r\nحديث لعل درينجا كه گوش خواهد كرد ؟ * كه همچو دُر همه از لعل باده غلطانيم\r\nبما مگوى نصيبى سخن ز علم و عمل * كه جز حديث محبت سخن نميدانيم \r\n*\r\n من كه با آن شوخ كمتر آشنايى مىكنم * بيشتر انديشهء روز جدايى مىكنم\r\nچون ز درد او نيارم گفت يا رب يا ربى * گويم الله بر درش ، يعنى گدايى مىكنم\r\nجان نبرد از دست آن بيگانه دل يك آشنا * بُلعجب جايى دلا من آشنايى مىكنم\r\nنيستم هشيار يكدم از شراب عاشقى * طرفه تر بنگر كه دعوى پارسايى مىكنم\r\nبا نواى ناله‌ها دارد نصيبى حالتى * تا نگويى ناله‌ها از بىنوايى مىكنم \r\n*\r\n هست زنجير بلا سلسلهء اهل جنون * مىرود سلسلهء اهل جنون تا مجنون\r\nچون به مقصود برم ره ز بيابان طلب * شامگه كوكب اشك ار نشود راهنمون ؟\r\nمطلب همت عاليست دلا رتبهء عشق * گرد زهاد مگرد و مطلب از هردون\r\nهيچكس مى نچشيدى به خدا در عالم * گر نبودى لب آن دلبر دلكش ميگون\r\nآن‌چنان آه بتنگ آمده در دل كه اگر * دهنى باز كنم راست رود تا گردون \r\n*\r\n دل رفته چند جويى ز فقير ناتوانى * به تو من نكرده بودم دل خويش را ضمانى\r\nنه همين ز نالهء من من و همدمم بتنگيم * بفغان درآمد اكنون ز فغان من جهانى\r\nندهى از آن لبم كام و دهى هزار وعده * چه اميد از تو كس را تويى و همين زبانى\r\nغم و ناله چند پنهان بدرون كنى نصيبى * گذرى فگن برونها كه برآورم فغانى \r\n*\r\n\r\n","description":"","footnote":"","page_name":" 647 ","page_number":31},
  {"content":"\r\n\r\n شبهاى وصال دوست را ياد كنم * در روز فراق دل بدان شاد كنم\r\nو آنگه كه بفكر او فتم ، و او نبود * برخيزم و صدهزار فرياد كنم \r\n*\r\n آن يار جفاجو كه وفا كم دارد * بسيار مرا بجور مىآزارد\r\nبا اينهمه بىوفا مرا خواند ، آرى * كافر همه را به كيش خود پندارد ! \r\n*\r\n امروز جدا مانده ز دلدار منم * بىمونس و بىرفيق و بىيار منم\r\nآنكس كه نخفت در شب تار منم * القصه بهر غمى گرفتار منم \r\n\r\n4 - پرتوى شيرازى « 1 »\r\nحكيم پرتوى شيرازى از شاعران اوايل سدهء دهم است كه بيست و\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* مجالس النفائس ، امير عليشير نوايى ، بتصحيح شادروان على اصغر حكمت ، ص 397 .\r\n* تحفهء سامى ، تهران 1314 ، ص 126 .\r\n* صحف ابراهيم ، على ابراهيم خليل ، خطى .\r\n* رياض الشعراء واله داغستانى ، خطى .\r\n* هفت اقليم ، امين رازى ، تهران ، ج 1 ص 254 .\r\n* ميخانه بتصحيح آقاى احمد گلچين معانى ، تهران 1340 ، ص 124 - 140 .\r\n* عرفات العاشقين ، تقى الدين اوحدى بليانى ، خطى . -\r\n","page_name":" 648 ","page_number":32},
  {"content":"\r\n\r\nيك سال از آخر عمر را در عهد پادشاهى شاه اسمعيل صفوى سپرى كرد .\r\nصاحب ميخانه مولد او را لاهيجان نوشته و گفته كه در جوانى از آنجا بشيراز رفت ، ولى ديگر مؤلفان تذكره‌ها چنين خبرى نداده‌اند و حتى معاصرانش مانند امير عليشير نوايى در مجالس النفائس و سام ميرزا در تحفهء سامى او را شيرازى دانسته و ديگران هم همين سخن را تكرار كرده‌اند .\r\nپرتوى از شاگردان علامه جلال الدين دوانى ( م 908 ه ) بوده و دانشهاى عقلى را ازو فراگرفت . گويند كه علامهء مذكور مرتبهء پرتوى را در مقامات عرفانى مىستود و دربارهء او مىفرمود « ما رأيت اتم مسكنة منه و هو عندى من السالكين » . امير عليشير نوشته است كه او در نجوم دست داشت و آمدن پادشاهى را از مغرب و خوانده شدن خطبه بنام او در تبريز بسال 920 در تقويمى كه بنام شاه اسمعيل در همان سال نوشته بود ، پيش‌بينى كرد و آن‌چنانكه مىدانيم مربوطست بواقعهء چالدران و شكست قزلباش و تصرف تبريز بدست سلطان سليم عثمانى . . .\r\nوفات پرتوى بسال 928 ه در شيراز اتفاق افتاد و او را در جوار مقبرهء شيخ اجل سعدى به خاك سپردند و اينكه ملا عبد النبى فخر الزمانى مرگش را بسال 941 در بغداد نوشته درست نيست .\r\nوى از گويندگان مبرز عهد خود و در انواع سخن استاد بود و به همين سبب است كه همهء معاصران و مؤلفان نزديك بعهدش او را شاعرى بليغ دانسته‌اند . سام ميرزا نوشته است كه « پرتو كلام بلاغت انجامش همه‌جا تافته ، قبول سخنان مقبولش در دل اهل وفا جا يافته » ، و امين رازى در اشارهء كوتاهى كه به او دارد گويد « اشعار دلفريب بسيار دارد » و تقى الدين اوحدى او را شاعرى « خوش‌طرز و بلندكلام » شمرده و گفته است « اشعار\r\n\r\n\r\n","description":"","footnote":"\r\n- * آتشكده آذر ، چاپ هند ، ص 264 .\r\n* طرائق الحقايق ، ج 3 ، ص 57 .\r\n* تاريخ نظم و نثر در ايران . . . ، سعيد نفيسى ، ص 465 .\r\n","page_name":" 649 ","page_number":33},
  {"content":"\r\n\r\nغراى او خصوص ساقىنامه در كمال نه بمرتبه‌ييست كه هركس چنان شعرى تواند گفت ، اكثر متأخرين در ساقىنامه تتبع طرز و روش وى كرده و مىكنند » و ملا عبد النبى فخر الزمانى كه جمع‌كنندهء ساقىنامه‌ها و واقف به طرز و شيوهء ساقىنامه‌گويان بود ، ساقىنامهء او را از همهء ساقىنامه‌ها كه ديده و در ميخانه نقل كرده بهتر دانسته است ؛ و او اگرچه بسبب ساقىنامهء خود مشهور شده ليكن ديوان قصيده و غزل داشته و تقى الدين « قصيده‌يى چند مع غزلى بسيار » از آن ديده بود ، و صاحب ميخانه ديوانش را از نظر گذرانده و « قريب بچهارهزار بيت » تخمين زده و نيز گفته است كه در اواخر ايام حيات مثنوييى به طرز حديقهء سنايى گفت كه در ميان مردم چندان اشتهارى نيافت . بيتهاى منتخبى از غزل‌هايش در تذكره‌ها نقل شده و دوست فاضلم آقاى احمد گلچين معانى سه غزل او را از جنگ غياثى مذهب كه در اوايل سدهء دهم نوشته شده و بشمارهء 3667 در كتابخانهء ملى ملك محفوظست ، در حاشيهء تذكرهء ميخانه ( ص 128 - 129 ) نقل كرده است .\r\nتمام ساقىنامهء او كه دويست و هشتاد و يك بيت ببحر متقارب مثمن مقصور يا محذوفست در تذكرهء ميخانه و يكصد و بيست و پنج بيت از همان در تذكرهء عرفات آمده . ارزش ساقىنامه‌اش بيشتر در بسط مطالب و مضمونهاى متداول براى ساقىنامه‌ها و بيان احساسات متنوع شاعرانه و عارفانه در آنست . براى كسب اطلاع بيشتر دربارهء آن بذيل عنوان ساقىنامه‌ها در همين جلد ( ص 615 - 621 ) مراجعه شود . ازوست :\r\n دلا پرده بردار از روى كار * بمستى بدر پردهء روزگار\r\nبكن ناخوش دهر بر خويش خوش * بمستى ازو انتقامى بكش\r\nز بيداد چرخ مرقع لباس * علم‌وار دارم به گردن پلاس\r\nندارد بقا مهر و افسوس چرخ * تبه كرده اين بيضه طاوس چرخ\r\nصدا هردم آيد ز ديوار و در * كزين خاكدان الحذر الحذر\r\nز هر در درآيد غم سينه‌سوز * در شادمانى شده ميخ‌دوز\r\nحلاوت نماندست در شهد عمر * همه طفل جهلند در مهد عمر \r\n\r\n","description":"","footnote":"","page_name":" 650 ","page_number":34},
  {"content":"\r\n\r\n نه دانشوران را ز دانش برى * نه تقوى ورانرا بتقوى سرى\r\nعجب روزگارى گران محنتست * كه بر مردگان زنده را حسرتست\r\nجهان چون دل عاشقان حزين * بيكبار زير و زبر شد چنين\r\nبلاريز گرديده گردون دون * شده كار دين همچو دنيا زبون\r\nچو زلف بتان عالم آشفته است * بهر دل سيه مار غم خفته است\r\nچو در عالم هوش نبود سكون * من و عالم بيخودى و جنون\r\nدهم همچو چشم سيه مست يار * سروكار خود را بمستى قرار\r\nبمستى ز دنيا و دين وارهم * كه اين هر دو كوهند سد رهم\r\nمى از نقش هستى كند ساده‌ام * رهاند ز رنگ ريا باده‌ام\r\nشراب رياسوز هستىگداز * گدا را ز شاهان كند بىنياز\r\nبده مى كه در مذهب و كيش دل * چه كعبه چه بتخانه در پيش دل\r\nبزن شيشهء كفر و ايمان به سنگ * بنه خشت خُم بر سر صلح و جنگ\r\nغرض را چو يكسو نهد بُلهوس * سر صلح و جنگش نماند بكس\r\nمشو پاىبند گل كفر و دين * بمستى فشان دست بر آن و اين\r\nسمند طبيعت فلك‌تاز نيست * تذرو هوس عرش پرواز نيست\r\nبهويى چو از شاخسار بقا * هواگير خواهد شدن مرغ ما\r\nبزن عندليبانه زين گلستان * صفيرى بمرغان قدس آشيان\r\nبكن خيمهء قيد ازين كهنه فرش * سراپرده بركش از آنسوى عرش\r\nبكن همچو غنچه ازين باغ دل * فرو چون درختان مبر پا به گل\r\nچو گل خيمه زن زين ميان بر كنار * كه پامال شد سبزه در رهگذار\r\nبه دنيا كسانى كه دين باختند * ز خرمهره فيروزه نشناختند\r\nبيا ساقى از مى مرا وارهان * كه در بيخودى گردم از آگهان\r\nبدستم ده آن آب آتش مزاج * كه اينست افسردگان را علاج\r\nز تحريك اين صيقل غم‌زدا * مگر گردد آيينه‌ام رونما\r\nبآبى بشويم سيه نامه را * دگرگون كنم گردش خامه را\r\nبهنگامهء حشر با صد اميد * درآيم سيه مست و نامه سفيد \r\n\r\n","description":"","footnote":"","page_name":" 651 ","page_number":35},
  {"content":"\r\n\r\n در خلوت دل ببندم ز غير * شوم عرش پرواز لاهوت سير\r\nبده ساقى آن آب كوثر سرشت * كزو بشنود روح بوى بهشت\r\nبيك جام مى پخته كن خاميم * ببين بعد از آن دوزخ آشاميم\r\nبده مى كه طومار غم طى كنم * دمى پيك انديشه را پى كنم\r\nبده ساقى آن بادهء بت‌شكن * فرو ريز در جامم آن دُرد دَن\r\nكه بر كوه اگر ز آن مى بىخمار * بريزى بريزد ز هم‌چون غبار\r\nبذرات اگر بررسد زين شراب * كند ذره‌يى كار صد آفتاب\r\nنمى گر كشد بحر ازين دُردِ دَرد * برآيد بچرخ از ته بحر گرد\r\nانا الحق ز ماهى رسد تا به ماه * ز خرد و بزرگ و سپيد و سياه\r\nبيا ساقى آن بادهء بىگزند * كه زاهدفريبست و داناپسند\r\nبده مى كه اين آتش شرك‌سوز * شب تيره‌بختان كند همچو روز\r\nغنيمت شمر پنج روزه حيات * كه دنيا نبخشد بقا و ثبات\r\nشد افسرده صحبت حرارت نماند * فنا گشت سود و تجارت نماند\r\nدريغا كه ايام فرصت گذشت * همه عمر در خواب غفلت گذشت\r\nندارم كنون غير شرمندگى * ز پير مغان ، آه ازين زندگى\r\nسر خجلت خويش تا زنده‌ام * من مست در پيش افگنده‌ام\r\nمگر لطف ساقى كند كار خويش * سر خجلتم را برآرد ز پيش . . . « 1 » \r\n*\r\n سر جدا كرد از تنم شوخى كه با من يار بود * قصه كوته كرد ، ورنه دردسر بسيار بود\r\nتيغ بيداد آن بت صيادوش از خون نشست * تا فغان و نالهء مرغى درين گلزار بود\r\nبخت بد بنگر كه چشمم را بخواب مرگ بست * در چنين روزى كه با او وعدهء ديدار بود\r\nصبحدم گردى ز خاك درگهت مىبرد باد * روشن آن چشمى كه در وقتى چنان بيدار بود\r\nدوش خاك خواريم بر سر ز هر سو ريختند * دشمنم در كوى او گويى در و ديوار بود\r\nپرتوى چون رشتهء اميد از آن بت بگسلد * كش رگ جان از ازل پيوند با زنار بود \r\n\r\n\r\n","description":"","footnote":"\r\n( 1 ) - اين مايه ابيات منتخب است از 117 بيت اول از ساقىنامهء پرتوى .\r\n","page_name":" 652 ","page_number":36},
  {"content":"\r\n\r\n*\r\n نه به خود ناله جرس از دل ناشاد كند * گرهى در دل او هست كه فرياد كند\r\nحد من نيست كه برقع ز رخش برفگنم * گاهگاهى مگر اين بىادبى باد كند\r\nغير ارباب محبت كه درين قحط وفا * نام مجنون برد و ياد ز فرهاد كند ؟\r\nعالمى را بنگاهى بكشد يار اگر * چشم ميگون سيه از سرمهء بيداد كند\r\nپرتوى تا فتد آن آهوى وحشى در دام * وه چه گويم كه چه خون در دل صياد كند \r\n*\r\n چند گردم بسر كوى تو گريان و خجل * خاك خوارى بسر و پاى محبت در گل\r\nمگسل دست اميد من از آن دامن پاك * تو مبر رشتهء مهر و رگ جان گو بگسل\r\nسرم از باده گران دل ز محبت لرزان * دست از آن‌گاه بسر دارم و گاهى بر دل\r\nدل كجا جان برد از غمزهء شوخى كه كند * بيكى چشم زدن مرغ هوا را بسمل\r\nدرنيايد بفسون پرتوى آن تازه‌جوان * آه كاين نخل بهر باد نگردد مايل \r\n\r\n5 - هاشمى كرمانى « 1 »\r\nشاه جهانگير هاشمى كرمانى از شاعران سدهء دهم هجريست . نسبش\r\n\r\n\r\n","description":"","footnote":"\r\n( 1 ) - در مأخذهاى زيرين ترجمهء حال او آمده و در بعض آنها با شرح‌حال ميرهاشم شاه نعمة اللهى آميخته است :\r\n* هفت اقليم ، تهران ، 1 ، ص 279 - 282 .\r\n* هفت آسمان ، كلكته 1873 ، ص 90 - 99 و 149 .\r\n* طرائق الحقايق ج 3 ، ص 4 و 42 - 43 .\r\n* آتشكده ، چاپ بمبئى ، ص 130 و 327 . -\r\n","page_name":" 653 ","page_number":37},
  {"content":"\r\n\r\nبه چهار واسطه بمعين الدين على حسينى معروف بشاه قاسم انوار عارف و شاعر مشهور سدهء نهم ( م . 835 يا 837 ه ) « 1 » مىرسيد و مادرش از تبار شاه نعمة اللّه ولى كرمانى بود . نامش چنان كه ديده‌ايم جهانگير بود و عنوان « شاه » را بمناسبت سيادت و ارشاد داشت و هاشمى در عين آنكه نشان‌دهندهء نسب اوست تخلصش نيز بوده است .\r\nدر بعضى از مأخذها او را « امير هاشمى » نوشته و با « مير هاشم شاه » فرزند مير محمد مؤمن عرشى ( م 1091 ) كه از تبار شاه نعمة الله ولى بود اشتباه كرده‌اند . اين مير هاشم شاه در 1703 ولادت يافته و در 1150 در دهلى كشته شده و همانست كه سلسلهء هاشمشاهى را كه شعبه‌يى از طريقت نعمة اللهى است به دو منسوب داشته‌اند « 2 » . آميختن شرح‌حال هاشمى و هاشم شاه تذكره‌نويسان را بتناقض‌گوييهايى واداشت كه شرح آن را خواهيد ديد و براى روشن كردن مقال بهتر آنست كه نخست سخن آنان را كه نزديكتر به زمان هاشمى بوده‌اند نقل كنيم زيرا آنان از چنين اشتباهى بر كنار بوده‌اند و مير هاشم شاه هنوز در عهد تأليف كتابهايشان بجهان نيامده بود .\r\nامين رازى در هفت اقليم ذيل شاعران كرمان گويد : « شاه جهانگير هاشمى . . .\r\n\r\n\r\n","description":"","footnote":"\r\n- * روز روشن ، تهران 1343 ، ص 922 .\r\n* رياض العارفين ، تهران 1316 ، ص 265 .\r\n* مجمع الفصحا ، ج 2 ص 56 .\r\n* ريحانة الادب ، ج 4 ، ص 306 - 307 .\r\n* رياض الشعراء واله داغستانى ، خطى .\r\n* عرفات العاشقين ، تقى الدين اوحدى بليانى ، خطى .\r\n* كشف الظنون حاج خليفه ، چاپ دوم ستون 1722 .\r\n* تاريخ نظم و نثر در ايران و در زبان فارسى ، سعيد نفيسى ، ص 409 - 410 .\r\n( 1 ) - دربارهء او بنگريد به همين كتاب ، ج 4 ، ص 252 - 264 .\r\n( 2 ) - رياض العارفين ، ص 265 ، طرائق ، ص 42 از ج 3 .\r\n","page_name":" 654 ","page_number":38},
  {"content":"\r\n\r\nچون وارد ولايت سند گرديد والى آن ديار ميرزا شاه حسين بن امير ذو النون ارغون مقدمش را گرامى داشته در غايت عزت با وى سلوك كرد و بعد از چند سال مراجعت نموده چون بحوالى كيج ( - كفج ، قفج ) و مكران رسيد جمعى از قطاع الطريق سر راه بر او گرفته رشتهء حياتش را منقطع گردانيدند و او را به غير از مظهر الآثار كه در تتبع مخزن الاسرار گفته ديوانى بود مشتمل بر قصايد و غزل و رباعى . . . » ، تقى الدين اوحدى نيز نزديك به همين سخنان دارد و نيز گويد كه وى جامى را ديده و با او صحبتها داشته . واله داغستانى نيز دربارهء « امير هاشمى المشهور بشاه جهانگير » و تقدمش بر فضلاى مجلس ارغونشاه و نظم مظهر الآثار سخن مىگويد و مىنويسد كه آن مثنوى را ديده و از آن فيضها برده است . اين مؤلفان همگى نامش را بهمانگونه كه ضبط كرده‌ام آورده‌اند و امين رازى نسبش را از جانب پدر بشاه قاسم انوار و از جانب مادر بشاه نعمة الله ولى كرمانى رسانده است .\r\nپس چنان كه مىبينيد چه امين رازى كه كتاب خود را در سالهاى 996 - 1002 مىنوشت و چه تقى الدين اوحدى كه عرفات را در 1022 - 1024 تأليف مىكرد ، اين جهانگير شاه متخلص بهاشمى را شناخته و مظهر - الآثارش را ديده و ياد كرده‌اند و در آن تاريخها هنوز مير هاشم شاه متولد در 1073 و مرده در 1150 زاده نشده بود تا او و اثرش را با ديگرى اشتباه كنند ، و واله داغستانى هم كه رياض الشعرا را در 1161 ه تنظيم مىكرد و قاعدة معاصر مير هاشم شاه نعمة اللهى بود ، مظهر الآثار را از شاه جهانگير مذكور دانسته و در اين مورد ، يا در بيان حال شاه جهانگير هاشمى ، يادى از مير هاشم شاه و پدرش مير محمد مؤمن عرشى كه از نبيرگان شاه نعمة الله بوده‌اند نكرده است .\r\nبنابراين مقدمات سخن دو صوفى نعمة اللهى مشهور يعنى رضا قليخان هدايت صاحب رياض العارفين و محمد معصوم شيرازى مؤلف طرائق - الحقايق كه كوشيده‌اند سرگذشت مير هاشم شاه مقتول در دهلى را با هاشمى كرمانى بياميزند و نظم مظهر الآثار را به دو يعنى بمير هاشم شاه نسبت دهند ،\r\n\r\n","description":"","footnote":"","page_name":" 655 ","page_number":39},
  {"content":"\r\n\r\nدرست نيست . هدايت در رياض العارفين گويد : « هاشمى كرمانى و هو العارف بالله مير محمد هاشم شاه مشهور بجهان شاه ( - جهانگير شاه ؟ ) و مكنّى به ابو عبد الله خلف الصدق مير محمد مؤمن عرشى از يك طرف نسبش بشاه نور الدين نعمة الله ولى و از طرفى بشاه قاسم انوار مىرسد . ابا عن جدّ مقبول خواص و عوام و مقتداى اهل ايام بودند . وى در دهلى بترويج مذهب حقه و تنسيخ آراى باطله اشتغال داشت و به قوت كمال نفسانى و فضايل روحانى علماى زمان خود را مغلوب فرمود ، درگهش مرجع فضلا و مجلسش مجمع عرفا و مثنوى مظهر الآثار ازوست . در آتشكده نوشته كه او شيخ - الاسلام بخاراست و يك بيتش ثبت است ، ديگرباره در ضمن شعراى كرمان دو بيت از مظهر الآثار وى مندرج است . همانا دو كس پنداشته و از حالاتش چنان كه بايد استحضارى نداشته . ولادتش در سنهء 1073 شهادتش در سنهء 1150 بوده » .\r\nخواننده اگر اين سخنان هدايت را با آنچه پيش ازين آورده‌ام مقايسه كند ، بترك‌جوشى كه وى ساخته است بنيكى پى خواهد برد . مير هاشم شاه بمير هاشمى تبديل شده و بجهانشاه مشهور گرديده ، از جانب پدر و مادر نسبش بشاه نعمة الله ولى و شاه قاسم انوار رسيده ( يعنى واژگونه شده ) و آنگاه در دهلى كشته شده و مظهر الآثار سروده است در حالى كه در سده‌هاى يازدهم و دوازدهم بسر مىبرد .\r\nشگفتست كه هدايت مظهر الآثار را در دست داشته و از آن نقل كرده ولى نديده است كه گوينده بساختن و سرودن آن بسال 940 در شهر تتهء سند تصريح نموده است و آن تاريخ 33 سال پيش از ولادت مير محمد هاشم شاه بود و گذشته از آن گوينده هنگام ساختن مثنوى خود در تتهء سند مىزيست نه در دهلى . و اما داستان اعتراض هدايت بر آذر ازينجا نشأت كرده است كه مؤلف آتشكده يك‌بار [ بمبئى ، ص 130 
  ] هاشمى را كرمانى و بار ديگر [ ايضا ص 327 
  ] در شمار شاعران بخارا و شيخ الاسلام آن شهر دانسته و بقول هدايت « همانا دو كس پنداشته » . شرح هاشمى\r\n\r\n","description":"","footnote":"","page_name":" 656 ","page_number":40},
  {"content":"\r\n\r\nكرمانى را پيش ازين ديده‌ايم اما اين هاشمى كه شيخ الاسلام بخارا و بقول آذر صاحب مثنوى مظهر الانوار بود و در مدينه درگذشت ، از مشايخ نقشبنديه است و شرح او در روز روشن [ تهران ، ص 921 - 922 
  ] چنين است كه او شيخ الاسلام بخارا و خلف عصمت بخارى و نبيرهء خواجه محمد پارسا است و معاصر با عبد الله خان ازبك . خواجه عصمت بخارى بسال 840 درگذشته « 2 » و خلف او مىبايست در نيمهء دوم سدهء نهم و نيمهء اول سدهء دهم زيسته و با سلطان عبد الله ازبك [ پادشاهى 946 - 947 
  ] همزمان بوده باشد . پس در اينكه او و مير محمد هاشم دهلوى دو كسند شكى نيست و اعتراض هدايت ازين حيث وارد نيست . اما دشوار است كه او و جهانگير شاه هاشمى را دو كس بپنداريم زيرا زمان زندگى هر دو يكيست و گذشته ازين هاشمى [ چنان كه از آغاز مظهر الآثار بصراحت برمىآيد 
  ] ، بنور الدين عبد الرحمن جامى ( م 898 ه ) كه از رجال بسيار معتبر طريقت نقشبنديست ارادت مىورزيد و نيز بقول تقى الدين اوحدى بليانى « جامى را ديده و با او صحبتها داشته است » و اين از كسى كه در 940 يعنى 42 سال پس از مرگ جامى مظهر الآثار را تمام كرده بود مستبعد به نظر نمىآمد . پس چه استبعاد دارد كه هاشمى سرايندهء مظهر الآثار همان هاشمى باشد كه مدتى شيخ الاسلام بخارا بود ، و اسم منظومه‌اش را مظهر الانوار نوشته ولى آن را نديده‌اند . « 3 »\r\nخلاصهء كلام آنكه : شاه جهانگير هاشمى از اعقاب شاه قاسم انوار ( م 835 ) بود و نسب مادرش بشاه نعمة الله ولى كرمانى مىرسيد . ولادتش در نيمهء دوم سدهء نهم اتفاق افتاد ، با جامى ( م 898 ه ) هم‌صحبتى داشت ، ( 1 ) - همين كتاب ، ج 4 ص 482 - 483 .\r\n\r\n\r\n","description":"","footnote":"\r\n( 2 ) - همين كتاب ، ج 4 ، ص 286 - 293 .\r\n( 3 ) - فقط اين نكته جاى تأمل است كه گفته‌اند هاشمى شيخ الاسلام بخارا در مدينه مرد . شايد چنين خبرى معلول بىخبرى اهل بخارا از شيخ الاسلام خود بعد از خروج از بخارا و بازنگشتن بدانجا باشد .\r\n","page_name":" 657 ","page_number":41},
  {"content":"\r\n\r\nظاهرا چندگاهى شيخ الاسلامى بخارا مىكرد ( ؟ ) و آنگاه به شهر تته در سند رفت و ملازم درگاه ميرزا شاه حسين ابن امير ذو النون والى آن ديار ( م 962 ) « 1 » گشت و پس از مدتها اقامت در تته و تمام كردن مثنوى مظهر - الآثار خود بسال 940 در آن شهر ، از راه قفج ( - كوچ ، قفص ، كيچ ) و مكران عازم ايران شد ليكن بدست راهزنان در سال 948 كشته شد .\r\nهاشمى شاعرى زبردست بود ، قصيده و غزل و مثنوى را خوب مىسرود و بويژه در مثنوىسرايى توانايى داشت . اثر بسيار معروفش مظهر الآثار اوست كه باستقبال از مخزن الاسرار ، بسال 940 در شهر تته ، مركز ولايت سند ، بپايان برد و دربارهء تاريخ اتمام آن چنين گفت :\r\n شكر كه اين نظم بدايع نظام * گشت بتوفيق الهى تمام\r\nدر بلد تته حريم شمال * حرّسها الله عن الاختلال\r\nنهصد و چل بود كه از فيض پاك * نقش بقا يافت بر اين لوح خاك\r\nنامهء خاصى است مبرا ز عيب * صفحهء او مظهر آثار غيب\r\nلا جرم اين نامهء قدسى نظام * شد ز قضا مظهر آثار نام \r\nهاشمى در نظم اين منظومه به استاد بزرگ پيش از خود نظامى ، امير خسرو و جامى نظر داشته و ختم دور سخن را به اين استاد اخير مىدانسته و مىگفته است :\r\n خاتمه بر نامهء دوران كشيد * ختم سخن بر سر عنوان كشيد \r\nو چون نيك مىدانست كه فيض الهى متواليست و هر سخن را نوبتى و هر سخنور را فرصتيست ، پس از روح نظامى و از نفس خسرو و جامى مدد خواست و گفت :\r\n هاشمى از لوث غرض پاك باش * برتر ازين مشت غرضناك باش\r\nدست بزن بر سخنان بلند * تا نرسد بر سر كاخش كمند \r\n\r\n\r\n","description":"","footnote":"\r\n( 1 ) - بنگريد بهفت اقليم ، تهران ، ج 1 ، ص 467 .\r\n","page_name":" 658 ","page_number":42},
  {"content":"\r\n\r\n بادهء معنى ز نظامى طلب * چاشنى از خسرو و جامى طلب\r\nاهل سخن را بدعا ياد كن * روح و روان همه را شاد كن \r\nگذشته ازينها در ستايش سه استاد بزرگ مذكور بيتهاى بلند در آغاز منظومهء خود آورده است و او به حق يكى از مقلدان خوب آن بزرگان و مظهر آثارش بواقع مظهر توانايى او در بيان معانى عرفانى و حكميست .\r\nمولوى آغا احمد على احمد در هفت آسمان و هدايت در رياض العارفين و پيشتر از آنان امين رازى ازين منظومه و نيز از باقى شعرهايش نمونهاى كافى نقل كرده‌اند . ازوست :\r\n گفت بمجنون صنمى در دمشق * كاى شده مستغرق درياى عشق\r\nعشق چه و مرتبهء عشق چيست ؟ * عاشق و معشوق درين پرده كيست ؟\r\nعاشق يكرنگ حقيقت‌شناس * گفت كه اى محو اميد و هراس\r\nنيست درين پرده بجز عشق كس * اول و آخر همه عشقست و بس\r\nعاشق و معشوق ز يك مصدرند * شاهد عينيت يكديگرند\r\nعشق مجازى بحقيقت قويست * جذبهء صورت كشش معنويست\r\nگوش كن اين بيت كه آزاده‌يى * گفت بسوداى عربزاده‌يى\r\n« آه من العشق و حالاته * احرق قلبى بحراراته »\r\nآتش عشق از من ديوانه پرس * كوكبهء شمع ز پروانه پرس\r\nعشق كجا راحت و آسودگى * عشق كجا دامن و آلودگى\r\nعشق بهر سينه كه كاوش كند * خون دل از ديده تراوش كند\r\nگر تو درين سلسله آسوده‌اى * عاشق آسايش خود بوده‌اى\r\nعشق همه سوز و گدازست و بس * نيستى و عجز و نيازست و بس\r\nگرم رو عشق در آتش خوشست * نقد روان صافى و بيغش خوشست\r\nآتش عشق از تو گدازد ترا * صافتر از آينه سازد ترا\r\nعشق كزو مزرع جان وشنست * يك شررش آتش صد خرمنست\r\nما كه درين آتش سوزنده‌ايم * كشتهء عشقيم و به دو زنده‌ايم\r\nآب خضر گرچه ز جان خوشترست * چاشنى عشق از آن خوشترست \r\n\r\n","description":"","footnote":"","page_name":" 659 ","page_number":43},
  {"content":"\r\n\r\n*\r\n عشق كه بازار بتان جاى اوست * سلسله بر سلسله سوداى اوست\r\nگرمى عشاق خرابست عشق * آتش دلهاى كبابست عشق\r\nعشق نه وسواس بود نه مرض * عشق نه جوهر بود و نه عرض \r\n*\r\n لوح دل از اشك ندامت بشوى * دست ملامت ز سلامت بشوى\r\nاهل ملامت كه سلامت روند * راه سلامت بملامت روند\r\nعشق و شكايت ز ملامت كه چه ؟ * عاشقى و زهد و سلامت كه چه ؟\r\nهركه بود مرد ره عشق پاك * عاشق ترسا بچه باشد چه باك \r\n*\r\n مرد رهى ، از كجى انديشه كن * راستى و راستروى پيشه كن\r\nدر طى اين ورطه قدم تيز كن * وز خطر باديه پرهيز كن\r\nپاى برون نه ز مضيق جهات * روى بگردان ز همه كائنات\r\nهركه كند روى طلب سوى او * قبلهء ذرات شود روى او\r\nسفله كه زر در گره مشت اوست * هر درمى ناخن انگشت اوست\r\nگر همه در ناخن او نى كنى * نيم درم حاصل ازو كى كنى ؟\r\nهركه جفاپيشه و بدخو بود * دشمن او خوى بد او بود\r\nهاشمى از مزرع جان توشه گير * در چله خم شو چو كمان گوشه گير \r\n*\r\n گفتهء بىفايده بنهفته به * و آنچه پسنديده بود گفته به\r\nشيخ نظامى كه سخن ملك اوست * گوش كن اين نكته كه از كلك اوست\r\nلب مگشا گرچه در او نوشهاست * كز پس ديوار بسى گوشهاست \r\n( از مظهر الآثار )\r\n معلم عشق و عارف طوطى و مرآت عرفانش * سبق معنى و صورت ابجد لوح دبستانش\r\nعجب لوحيست لوح مكتب معمورهء عالم * كه عالم عالمى معنيست در هر نكته پنهانش\r\nدرين ره جز خطر نبود ، معاذ الله چه راهست اين * كه شد ذرات جسم رهروان ريگ بيابانش \r\n\r\n","description":"","footnote":"","page_name":" 660 ","page_number":44},
  {"content":"\r\n\r\n چو صوفى وقت و جدا ز چرخ گردان دامن افشاند * نمايد هيأت چرخ دگر از دور دامانش\r\nچو پشت پا زند مانند چوگان بر جهان سالك * نمايد گنبد گردون چو گويى پيش چوگانش\r\nسراسر ديده شو چون آينه تا روشنش بينى * كه با اين ديدهء تاريك هرگز ديد نتوانش\r\nتو تاريكى و گرنه بنگرى آن آفتابى را * كه تابانست نور فيض بر آباد و ويرانش\r\nدر و گوهر كجا آيد بپيش چشم آن رندى * كه باشد قطره‌هاى اشك چون درهاى غلطانش\r\nچنان از دوست مملو شد محيط باطن عارف * كه از سر مىرود بيرون سرشك چشم گريانش\r\nجهان را در ره معراج همت مشت خاكى دان * كه در چشم لئيمان مىزند از مكر شيطانش\r\nبود منعم باسباب جهان شاد و نمىداند * كه آخر آن همه خواهد شدن اسباب حرمانش\r\nبه مقدار تعلق جان دهد هركس ، خوش آن مفلس * كه از وارستگى شد تلخى جان كندن آسانش \r\n*\r\n خوبرويان چه كسانند دلارامى چند * دام بدنامى و آشوب نكونامى چند\r\nوه كه پيمانهء ما پر شد و در پاى خمى * نكشيديم ز دست صنمى جامى چند\r\nهاشمى قطع تمنا مكن از صبح وصال * گر بنوميدى هجران گذرد شامى چند \r\n*\r\n كجاست آنكه مرا ساغرى بدست دهد * نه درد گويد و نه صاف ، هرچه هست دهد\r\nچو هاشمى من و خون‌جگر ، كه ساقى دهر * مى مراد بدون همتان پست دهد \r\n*\r\n مىروم وز گلشن كويت گرانى مىبرم * رخت هستى بسته بار ناتوانى مىبرم\r\nاين‌چنين كز آستانت مىروم ناداده‌جان * شرم مىدارم كه نام زندگانى مىبرم \r\n*\r\n با تو نبود هوس ساغر مى در سر ما * كه همه چشمهء خورشيد بود ساغر ما\r\nروزگاريست كه زايل شده از گريهء هجر * صورت خرمى از خاطر غم‌پرور ما \r\n\r\n","description":"","footnote":"","page_name":" 661 ","page_number":45},
  {"content":"\r\n\r\n\r\n6 - شاه طاهر دكنى « 1 »\r\nشاه طاهر بن شاه رضى الدين حسينى خواندى انجدانى دكنى از پيشروان مشهور مذهب اسمعيلى در سدهء دهم و در همان حال دانشمند و نويسنده و شاعرى نامبردار بود . نسب وى به المصطفى لدين الله نزار بن المستنصر - ابو تميم معد بن الظاهر خليفهء فاطمى مصر مىرسيد ، همانكه فرقهء نزاريه از اسمعيليان معتقدند كه خلافت بعد از مرگ المستنصر ( 487 ه ) حق او بود نه حق برادرش المستعلى بالله ابو القاسم احمد « 2 » ؛ و علت آنكه اين طاهر بن شاه رضى عنوان « شاه » داشت پيشوايى دسته‌يى از نزاريان بود\r\n\r\n\r\n","description":"","footnote":"\r\n( 1 ) - دربارهء او رجوع كنيد به :\r\n* تحفهء سامى ، تهران 1314 ، ص 29 .\r\n* بهارستان سخن ، مدراس 1958 ، ص 403 - 406 .\r\n* طرائق الحقايق ، تهران 1319 ه ق ، ج 3 ، ص 53 - 66 .\r\n* تاريخ فرشته ، ج 2 ، مقالهء سوم احوال نظامشاه بحرى .\r\n* نتايج الافكار ، بمبئى 1336 ، ص 436 .\r\n* آتشكدهء آذر بيگدلى ، تهران ، ص 1266 - 1272 .\r\n* عرفات العاشقين ، تقى الدين اوحدى بليانى ، خطى .\r\n* تذكرة الشعراء غنى ، عليگر ، 1916 ، ص 83 .\r\n* مجالس المؤمنين ، قاضى نور الله ، ص 342 - 344 .\r\n* رياض العارفين ، هدايت ، تهران 1316 ، ص 169 - 170 .\r\n* تذكرهء نصرآبادى ، تهران 1317 . ص 470 .\r\n* روضات الجنات ، ج 7 ، قم 1392 ه ق ، ص 197 .\r\n* تاريخ نظم و نثر در ايران و در زبان فارسى ، سعيد نفيسى ، ص 367 - 368 و 803 ببعد .\r\n( 2 ) - بنگريد به همين كتاب ، ج 2 ، چاپ چهارم ، تهران ابن سينا 1347 ، ص 168 .\r\n","page_name":" 662 ","page_number":46},
  {"content":"\r\n\r\nچنان كه به زودى خواهيم ديد .\r\nاما علت اشتهارش به « خواندى » انتسابش بخاندان سادات خوانديه است كه اخلاف نزار بن مستنصر بودند . جد شاه طاهر ، محمد شمس الدين برادر ركن الدين خورشاه آخرين رئيس فرقهء نزاريهء صباحيه بود كه بسال 654 بر دست هلاگوى مغول مقيد گرديد و اندكى بعد كشته شد . برادرش شمس الدين بعد از گرفتارى برادر بآذربايجان گريخت و چند سال نهانى بدعوت اشتغال داشت . ازو سه پسر ماند : مؤمن شاه ، قاسم شاه و كياشاه .\r\nمؤمن شاه و قاسم شاه هر دو بعد از پدر مدعى امامت شدند و دو فرقهء جديد مؤمنيه و قاسميه را بوجود آوردند . قاسم شاه براى دعوت بگيلان رفت و مؤمن شاه بروستاى خواند نزديك رودبار انتقال يافت و همانجا بماند و بساط دعوت بگسترد و به همين سبب خاندانش به « سادات خوانديه » مشهور شدند « 1 » . بعد ازو به ترتيب محمد ، رضى الدين ، طاهر ، رضى الدين ، طاهر يعنى همين شاه طاهر دكنى خلافت و سجاده‌نشينى يافتند ، و چون اين شاه طاهر مردى دانشمند و اديب و شاعر و نويسنده بود ، به زودى شهرت يافت و پيروان او يعنى اسمعيليان مؤمنيه در ايران و عراق و سوريه و مصر و فرارود فزونى گرفتند ، چندانكه مورد سوء ظن شاه اسمعيل قرار گرفت و به همين سبب به ظاهر ترك سجاده‌نشينى گفت و در اوايل سال 926 ه بوساطت ميرزا حسين اصفهانى وزير شاه اسمعيل كه از مريدان شاه طاهر بود بشاه اسمعيل معرفى شد و در شمار عالمان درگاه او درآمد و منصب تدريس كاشان حاصل نمود و بدانجا رفت و در آن ديار مريدانى نو فراهم آورد و بسيارى از معتقدانش نيز از اطراف در آن شهر گرد آمدند چنان كه كلانتران كاشان ازو ببيم افتاده خطر دعوت او را به اطلاع پادشاه رسانيدند و شاه اسماعيل را از اعادهء قدرت اسمعيليان بوحشت افكندند و او فرمان\r\n\r\n\r\n","description":"","footnote":"\r\n( 1 ) - بعضى « خوانديه » را خداونديه معنى كرده و مخفف آن دانسته‌اند ( همچنانكه در خواندگار مخفف خداوندگار ، كه عنوان خطابى سلطان عثمانى بوده است ، مىبينيم ) .\r\n","page_name":" 663 ","page_number":47},
  {"content":"\r\n\r\nداد تا پروانهء قتلش را بنويسند .\r\nميرزا حسين اصفهانى كه از جريان امر واقف بود نهانى كس بشاه طاهر فرستاد و او را از خطر آگاه كرد و گفت كه بايد هرچه زودتر از قلمرو حكم آن پادشاه قهار بيرون رود ، و شاه طاهر بىآنكه فرصت را از دست دهد با خاندان خويش بسرعت خود را ببندر جرون ( بندرعباس ) رسانيد و در كشتيى كه از قضا همان روز روانهء هند مىشد نشست و از خطر رست . گويند قورچيانى كه فرمان قتل شاه طاهر با ايشان بود پس از رسيدن بكلشان از فرار او آگاه شدند و بسرعت دنبال او را گرفتند ليكن هنگامى بجرون رسيدند كه كشتى بميانهء دريا رفته و مرغ از قفس جسته بود !\r\nشاه طاهر درين سفر نخست به بيجاپور پايتخت عادلشاهيان رسيد و آن زمان مصادف بود با پادشاهى اسمعيل عادلشاه ( 916 - 941 ه ) ولى او توجهى به حال شاه طاهر نكرد و شاه طاهر در جستجوى حمايتگرى ديگر بود كه برهان نظامشاه ( 914 - 961 ه ) پادشاه احمدنگر او را بمستقر سلطنت خود دعوت نمود . شاه طاهر در احمدنگر پيروان بسيار فراهم كرد و كارش بالا گرفت چندانكه بوكالت نظام شاه ارتقاء يافت و دين اسمعيلى مذهب رسمى دربار نظامشاهيان گرديد . كيفيت گرويدن نظامشاه بحرى بكيش اسمعيلى كه مؤلفان اثنىعشرى سعى كرده‌اند آن را كيش خود بنمايانند ، بتفصيل در تاريخ فرشته ضمن بيان حال نظامشاه مذكور نقل شده و عين آن بىكم و كاست در طرائق الحقايق آمده است .\r\nبا نظرى اجمالى بمجموعهء منشآت شاه طاهر ( انشاء روح‌افزا ) بمرتبه و ميزان نفوذ او در دكن خاصه در حكومتهاى نظامشاهى و عادلشاهى و نيز در حوزه‌هاى مذهبى آن سامان پى مىبريم و او در چنين مرتبه و مقام بلند اجتماعى و دينى همچنان در احمدنگر بسر مىبرد تا درگذشت در حالى كه بسبب طول مدت اقامتش در سرزمين دكن بدكنى مشهور شده بود .\r\nتاريخ وفاتش را سام ميرزا و قاضى نور الله 952 نوشته‌اند و در بهارستان سخن و طرائق 956 است . بعضى از روايتها حاكى از آنست كه\r\n\r\n","description":"","footnote":"","page_name":" 664 ","page_number":48},
  {"content":"\r\n\r\nاو بر دست قاسم بيگ نامى كشته شد و از اينروى ماده تاريخ مرگش را « قاسم بيك كشت » گفته‌اند كه از آن عدد 953 استخراج مىگردد و گويا همين تاريخ درست باشد . استخوان او را پس از چند سال بكربلا بردند و در جوار قبر حسين بن على به خاك سپردند .\r\nكوشش شاه طاهر در نشر مذهب اسمعيليه ( شعبهء مؤمنيه ) در دكن باعث شد كه آن مذهب در هند نيز پيروانى داشته باشد و اكنون از آن قوم در مدراس هند ، و نيز در سوريه ، بسر مىبرند و شماره‌شان نزديك بيست‌هزارست و اين فرقهء نزاريهء مؤمنيه با ديگر فرقه‌هاى اسمعيلى رابطه‌يى ندارند « 1 » .\r\nبعد از شاه طاهر پسرش شاه حيدر كه هنگام مرگ پدر در ايران و به خدمت شاه تهماسب بسر مىبرد ، بهند بازگشت و بر مسند پدر نشست .\r\nبرادر شاه طاهر يعنى شاه جعفر نيز در ملازمت برهان نظام شاه مرتبه‌يى بلند داشت و از معتمدان او بود و بعد از برادر در همان احمدنگر ماند تا درگذشت .\r\nشاه طاهر دكنى از دانشمندان و اديبان و عارفان معروف عهد خود بود . در تفسير و حديث و فقه و اصول و حكمت و رياضى مهارت داشت .\r\nدانشهاى عقلى را نزد شمس الدين محمد خفرى « 2 » فراگرفت و در مجموعهء منشآتش نامه‌يى به همين استاد مىبينيم كه بجاى خود ذكر خواهم كرد و نيز در قسمت نثر و نويسندگان اين عهد بتأليفها و نامه‌نگاريها و بعضى از معاصرانش اشاره خواهد شد .\r\nوى از شاعران بزرگ عهد خود بود كه در قصيده و غزل شيوهء استادان قديم را دنبال مىنمود . از ديوان و منشآت او موسوم به « انشاء روح‌افزا » نسخه‌هايى موجودست و از آن جمله نسخه‌يى بشمارهء 2114 .  Supp \r\n\r\n\r\n","description":"","footnote":"\r\n( 1 ) - در اين‌باره بنگريد بتاريخ نظم و نثر در ايران . . . ، سعيد نفيسى ، ص 803 - 805 .\r\n( 2 ) - همين كتاب و همين جلد ، ص 304 .\r\n","page_name":" 665 ","page_number":49},
  {"content":"\r\n\r\nفارسى در كتابخانهء ملى پاريس ملاحظه شد . در آغاز آن نسخه قصيده‌يى از ملا محمد طاهر قمى بخطى غير از نسخهء اصل افزوده شد « 3 » و بهمين‌سبب تمام آن را اشتباها از ملا محمد طاهر مذكور تصور كردند و من اين نكته را بموقع بمسؤل نسخه‌هاى خطى فارسى در آن كتابخانه گوشزد كرده‌ام . بعد از قصيدهء مذكور كه در تاريخى متأخر نوشته باقى آن نسخه حاوى منشآت و ديوان شاه طاهر دكنى است .\r\nاين ديوان شامل قصائد در ستايش نبى ، على مرتضى ، شاه تهماسب ، همايون پادشاه ، شاه نظام شيخ برهان ( كه بتكرار او را مدح گفته ) ، غزل ، رباعى و چند ماده تاريخ است . يكى از قطعه‌هايش در ذكر تاريخ مرگ شاه اسمعيل و جلوس شاه تهماسب است . همهء اين قصيده‌ها و غزلها و رباعيها و قطعه‌ها استادانه و منتخب و در اقتفاء استادان پيشين است . ازوست :\r\n چو عندليب درآيد سحر بنالهء زار * ز خواب ناز كند طفل غنچه را بيدار\r\nز شير ابر شود سير و غنچه خنده زند * به روى مادر بستان چو طفل پستان‌خوار\r\nصبا نهد بلب غنچه لب ز غايت شوق * شمال دست زند هر طرف بدست چنار\r\nكشد بفرق رياحين شكوفه چتر سفيد * « سفيده‌دم كه زند ابر خيمه در گلزار »\r\nنسيم بار چو يابد بخلوت غنچه * « گل از سراچهء خلوت رود بصفهء بار »\r\nدگر پيالهء نرگس ز باده خالى نيست * چرا كشد بچنين موسم ابتلاى خمار\r\nمبند در برخ شاهدان باغ امروز * و گرنه سر بدر آرند يكسر از ديوار\r\nبيا كه جلوه‌گرى مىكند جمال ازل * بجلوه‌گاه دل و ديدهء اولو الابصار\r\nز لعل دلكش ميگون غنچهء سيراب * ز چشم جادوى مخمور نرگس بيمار\r\nبده زبان كند آيات صنع را تقرير * اگر كنند حديثى ز سوسن استفسار\r\nلب شكوفه نيايد بهم ز خنده ، مگر * شنيد مژدهء وصل گل از زبان هزار\r\nهزار قطرهء شبنم درون غنچه نهان * چنان كه در دل دانا جواهر اسرار\r\nزمانه باز بياراست روى گيتى را * به خط سبزه و خال بنفشه فصل بهار \r\n\r\n\r\n","description":"","footnote":"\r\n( 3 ) - همين جلد ، ص 213 .\r\n","page_name":" 666 ","page_number":50},
  {"content":"\r\n\r\n بشست ابر غبار دى از رخ غبرا * نوشت سبزه بلوح چمن به خط غبار\r\nنشان دولت باد بهار در بستان * برات روزى مرغان باغ در گلزار\r\nبرهنه گشته سر كوه از عمامهء برف * مگر بماتم دى بر زمين زده دستار\r\nز لطف آب شده تيز خنجر سبزه * ز اعتدال هوا كند گشته سوزن خار\r\nز بيد مشك شكستست قدر نافهء مشك * خجل ز گريهء بيدست آهوى تاتار\r\nبسايهء سمن و سايبان اطلس بيد * ز تاب مهر بهر جا مهى گرفته قرار\r\nپريوشان ملايك فريب مردم‌كش * سهىقدان صنوبر خرام خوش‌رفتار\r\nهمه سمنبر و سيمين‌تن و سمن‌ساعد * همه شكرلب و شيرين‌دهان و شيرين‌كار\r\nدر آن زمان كه ز مى لاله را پياله پر است * پياله گير به روى بتان لاله‌عذار\r\nببين در آينهء جام جلوهء ساقى * كه برفروخته چون گل ز تاب مى رخسار\r\nبيار باده كه مستور نيست از من مست * رموز عشق كه با كس نكرده‌اند اظهار\r\nحرام نيست مى شوق در پيالهء عشق * به شرط آنكه بمستى نهان كنند اسرار\r\nبهرزه پند من اى شيخ خودپسند مده * مرا كه عاشق مستم به حال خود بگذار\r\nبيمن همت پير مغان خلاص شدم * ز قيد رشتهء تسبيح و حلقهء زنار\r\nكجاست ساقى سيمين‌بدن كه بزدايد * بصيقل مى از آيينهء دلم زنگار\r\nز بار منت دونان بجانم اى ساقى * سبك برطل گرانم خلاص كن زنهار \r\n*\r\n نظر كن بتاريخ شاهان پيشين * كزين دير ديرينه بستند محمل\r\nكجا شد فريدون فرخنده‌سيرت * كجا رفت كيخسرو آن شاه عادل\r\nروانست پيوسته از شهر هستى * بملك عدم از پى هم قوافل\r\nهمان گير كز فيض فضل الهى * شدى بهره‌مند از فنون فضايل\r\nبكلك بديع البيان معانى * در اقسام حكمت نوشتى رسايل\r\nزدى تكيه بر مسند فضل و دانش * نهادند نام تو صدر الافاضل\r\nچه حاصل كه از صوب تحقيق دورى * بنزديك دانا به چندين مراحل \r\n*\r\n برآمد گل از مطلع شاخ ديگر * چو خورشيد ازين كاخ فيروزه‌منظر \r\n\r\n","description":"","footnote":"","page_name":" 667 ","page_number":51},
  {"content":"\r\n\r\n عيان شد پس از ظلمت دى شكوفه * كما ادبرَ الليلُ و الصّبحُ اسفَر\r\nصبا جويد از عطسهء خار نافه * هوا گيرد از گريهء بيد عنبر\r\nمعطر از آن گشته پيراهن گل * كه در زير او غنچه افروخت مجمر\r\nاز آن قد برافراخت در باغ نرگس * كه در گوش گل افگند حلقهء زر\r\nوز آن منحنى گشت قد بنفشه * كه بوسد كف پاى سرو و صنوبر\r\nچرا خاك زر مىشود در كف گل * اگر نيست گل در چمن كيمياگر\r\nكنون كز گل آتش‌پرستست طبعش * فروزد بر آتشگه شاخ آذر\r\nاز آن آب آتش مزاج ار توانى * پى دفع سوء المزاجم بياور\r\nكه با اختر بخت ناسازگارم * سر كينه دارد سپهر ستمگر\r\nدرين روز فرخنده‌فال همايون * كه بر مركز عدل مىگردد اختر\r\nندانم چرا مىكند جور با من * سپهر ستم‌پيشهء سفله‌پرور\r\nچرا ساخت رخسارهء بخت ما را * چو آيينهء طبع جاهل مكدر\r\nچرا محنت از شش جهت شد محيطم * بدوران فرمانده هفت كشور\r\nمحمد همايون كه بخت بلندش * گذشتست از تارك چرخ اخضر \r\n*\r\n لطف ساقى تا بمى همدم نمىسازد مرا * فارغ از انديشهء عالم نمىسازد مرا\r\nباد بوى زلف يار آورد ور نى بوى گل * اين‌چنين آشفته و درهم نمىسازد مرا\r\nگرچه مى از آينهء دل مىزدايد غم ولى * يكزمان آن فكر او بىغم نمىسازد مرا\r\nاز سفال درد درد محنت و غم مىكشم * بادهء عشرت ز جام‌جم نمىسازد مرا\r\nتا خيال آن پرى از خود مرا بيگانه كرد * آشنايى با بنى آدم نمىسازد مرا\r\nچون بناى هستى من رو بويرانى نهاد * سيل اشك و ديدهء پرنم نمىسازد مرا . . . \r\n*\r\n بنمود ماه نيمشب از گوشه‌يى رخسار خود * از ماه كمتر نيستى بنما تو هم ديدار خود\r\nعيدست و خوبان جلوه‌گر هرسو تماشاى دگر * صد خار حسرت در جگر ما راز گلرخسار خود\r\nدارم دلى و صد هوس مهرى نمىبينم ز كس * پيش كه گويم يك نفس حال دل بيمار خود\r\nاز بيم خويش يك زمان چون نيست ياراى فغان * با نى نهادم در ميان راز دل افگار خود \r\n\r\n","description":"","footnote":"","page_name":" 668 ","page_number":52},
  {"content":"\r\n\r\n تا نى بآواز حزين گويد بر آن نازنين * حال دل اندوهگين از ناله‌هاى زار خود\r\nسيل سرشكم دم‌بدم سازد برسوايى علم * شرمندگيها مىكشم از ديدهء خونبار خود\r\nطاهر ره آن سنگدل شب‌كرده‌اى از اشك گل * امروز خواهى شد خجل از گريهء بسيار خود \r\n*\r\n اميد وصل نرفت از دل فگار هنوز * نشسته‌ام بسر راه انتظار هنوز\r\nدلم ز آتش عشق تو بىقرار و همان * ز گريه غرقه به خون چشم اشكبار هنوز\r\nز شوق روى تو داريم جان همه حسرت * ولى ز روى تو هستيم شرمسار هنوز\r\nگمان مبر كه به آخر رسد حكايت عشق * چو هست حسن ترا ابتداى كار هنوز\r\nشراب بيخودى از سرگذشت طاهر را * نشد خلاص ز درد سر خمار هنوز \r\n*\r\n تو ناوك مىزنى بر سينه و من در غم آنم * كه پيدا مىشود از زخم تيرت زخم پنهانم\r\nز تو صد غنچهء اميد در دل داشتم پنهان * شكفت آخر گل نوميدى از هر خار مژگانم\r\nنه كام از بخت دارم نه اميد زيستن بىاو * ندانم چون كنم ، در چارهء اين كار حيرانم\r\nدوا از من كه هستم بىسروسامان چه مىخواهى * كه من وارسته از فكر سر و فارغ ز سامانم \r\n*\r\n برخيز و بركش تيغ كين تا دادن جان بنگرى * وز خنجرم بشكاف دل تا داغ پنهان بنگرى\r\nسرو از قدت گردد خجل چون سوى باغ آرى گذر * گل آب گردد از حيا گر در گلستان بنگرى\r\nجايى كه آن رشك قمر گردد به خوبى جلوه‌گر * اى ديده شرمت باد اگر در ماه تابان بنگرى\r\nدر مجلس ما اى خضر از چشمهء حيوان مگو * كز شرم بربندى زبان گر لعل جانان بنگرى\r\nطاهر ز خود بيگانه شو تا آشناى او شوى * وز ديدن خود درگذر تا رويش آسان بنگرى \r\n*\r\n تا يك نفس از حيات باقيست مرا * در سر هوس شراب و ساقيست مرا\r\nكارى كه من اختيار كردم اينست * باقى همه كار اتفاقيست مرا \r\n*\r\n در دهر كسى كه عشق را شايد نيست * يارى كه ازو دلى برآسايد نيست \r\n\r\n","description":"","footnote":"","page_name":" 669 ","page_number":53},
  {"content":"\r\n\r\n صد گونه ملامت كه نمىبايد هست * يك لحظه فراغتى كه مىبايد نيست \r\n*\r\n عمرى بودم بدولت وصل تو شاد * هجر آمد و برد لذت وصل از ياد\r\nافسوس ز اوقات ملاقات افسوس * فرياد ز ايام جدايى فرياد \r\n*\r\n چون يار ز چهره برقع ناز گشود * عشق آمد و صبر كم شد و شوق افزود\r\nاز كعبهء مقصود نشان مىجستم * عشقم بسر كوى بتى راه نمود \r\n*\r\n گر كسب كمال مىكنى مىگذرد * ور فكر محال مىكنى مىگذرد\r\nدنيا همه سربسر خيالست خيال * هر نوع خيال مىكنى مىگذرد \r\n*\r\n آزرده ز جور فلك مينارنگ * در گوشهء غم نشسته‌ام با دل تنگ\r\nگه ريخته در ديدهء اميدم خاك * گاه آمده بر شيشهء ناموسم سنگ \r\n*\r\n آنى كه بجان و دل گرفتار توام * آشفته‌دل از حسرت ديدار توام\r\nشب تا بسحر بديده خوابم نرود * از بس كه خراب چشم بيمار توام \r\n*\r\n ماييم كه هرگز دم بىغم نزديم * خورديم بسى خون دل و دم نزديم\r\nبىشعلهء آه لب ز هم نگشوديم * بىقطرهء اشك چشم بر هم نزديم \r\n*\r\n بىطاقت و بىقرار و بىدل ماييم * در كوى غمت گرفته منزل ماييم\r\nآشوب خيال و آفت عقل تويى * آشفته آن شكل و شمايل ماييم \r\n*\r\n دوش با دردىكشان صاف‌دل در پاى خم * باده مىخورديم كآواز آمد از بالاى خم\r\nكاى حريفان چون شما ما نيز رندان بوده‌ايم * خاك گشتيم و كنون خشتيم بر سرهاى خم \r\n\r\n","description":"","footnote":"","page_name":" 670 ","page_number":54},
  {"content":"\r\n\r\n\r\n7 - شريف تبريزى « 1 »\r\nشريف تبريزى از شاعران نيمهء نخستين سدهء دهم هجرى و شاگرد لسانى شيرازى و از ملازمان درگاه شاه تهماسب صفوى بود . دربارهء بدزبانى و هجاپردازى او اشاره‌هاى پياپى داريم ، از آن جمله امين رازى داستان درازى از بدزبانيهايش نسبت بخواجه غياث الدين مستوفى ، از درباريان شاه تهماسب ، نوشته و پنج بند از تركيبى را كه او در هجو آن مستوفى ساخته بود نقل كرده و گفته است كه سبب آن بدگويى آن بود كه غياث الدين در برابر ستايشى كه شريف ازو كرده بود زفتى كرد و پاداشى نداد . و چون غياث الدين از بدزبانى شريف شكايت بپادشاه برد وى بسيار برآشفت و خواست كه آن شاعر را بيازارد ليكن شريف شوخ چشمى كرد و رخصت خواست تا تمام هجونامه را بخواند و چون تمام برخواند تهماسب را خوش آمد و از آزارش چشم پوشيد بدان شرط كه از غياث الدين پوزش خواهد ، او چنين كرد و خواجه غياث سى تومان به دو\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تحفهء سامى ، ص 121 - 122 .\r\n* احسن التواريخ روملو ، ص 339 .\r\n* هفت اقليم ، تهران ، ج 3 ص 230 - 235 .\r\n* آتشكده ، تهران ، ص 115 .\r\n* عرفات العاشقين ، خطى .\r\n* نتايج الافكار ، بمبئى ، ص 368 .\r\n* رياض الشعراء ، خطى .\r\n* ترجمهء مجمع الخواص صادقى كتابدار ، تبريز ، ص 144 - 147 .\r\n* تذكرهء غنى ، ص 73 .\r\n* دانشمندان آذربايجان ، محمد على تربيت ، ص 192 - 197 .\r\n* تاريخ نظم و نثر در ايران ، ص 464 .\r\n","page_name":" 671 ","page_number":55},
  {"content":"\r\n\r\nداد و از شر زبانش رست .\r\nاز كارهاى بسيار زشت شريف آن بود كه مجموعه‌يى از اشعار سست بنام استاد خود لسانى گرد آورد و يا برساخت و به دو منسوب داشت و نام آن را سهو اللسان گذارد ، ولى بقول سام ميرزا ازين كار نابهنجار پشيمان بود و « سوگند بغلاظ و شداد مىخورد كه اين معنى باغواى جمعى مفتن كه عقل در سر كار ايشان حيرتى دارد سمت ظهور يافت و آخر از آن بغايت خجل و منفعل بود ، يحتمل كه روح مولانا نيز ازو اين عذر پذيرفته باشد » .\r\nاگرچه امين رازى گفته است كه او بدعاى بد استاد مرد و چنانست كه مىخواهد بگويد پيش از مرگ لسانى و بمحض نفرينش بادافراه بدكردارى خود يافت ، ليكن چنين نيست و ميان مرگ استاد تا درگذشت شاگرد سالها فاصله بود زيرا همچنانكه سام ميرزا گفته بهنگامى كه خود در اردبيل بسر مىبرد ، در ستهء ست و خمسين و تسعمائه ( 956 ) شريف به آن شهر رفت « و در وباى عامى كه آنجا واقع شده از پاى درآمد و دست تعلقات از دامن حيات گسست و روح شريف او بحظيرهء قدس پيوست » . روملو در احسن - التواريخ هم تاريخ مرگش را همين سال 956 نوشت . - همشاگرد او حيدرى در برابر سهو اللسان او كتاب « لسان الغيب » را دربارهء لسانى و دفاع از مقام سخنورى او ترتيب داد [ آتشكده ، تهران ، 113 
  ] . از ديوان شريف نسخه‌هايى و از آن جمله يكى در كتابخانهء مدرسهء عالى سپهسالار بشمارهء 1212 موجود است و بقول سام ميرزا « شرافت سخنانش از ديوانش معلوم مىشود » . وى چون استادش و ديگر معاصران ، در سخنگويى پيرو شاعران سدهء هشتم بود . ازوست :\r\n جز خون دلم بىتو ز مژگان چه گشايد * زين خار به غير از گل حرمان چه گشايد\r\nبىخط تو از سبزهء نوخيز چه خيزد * بىلعل تو از غنچهء خندان چه گشايد\r\nخونابه گشاى دل ريشم دگر آمد * تا باز ازين رخنه گر جان چه گشايد\r\nاى خضر حيات ابد از نوش لبى جوى * پيداست كه از چشمهء حيوان چه گشايد\r\nچون غنچه شريف از گره دل چه بتنگى * دل چاك كن ، از چاك گريبان چه گشايد \r\n\r\n","description":"","footnote":"","page_name":" 672 ","page_number":56},
  {"content":"\r\n\r\n*\r\n « 1 » نعمة الله اختر برج سعادت شاه يزد * آنكه چرخش سرنمىپيچد ز طوق انقياد\r\nچون بتبريز آمد ارباب سخن گشتند ازو * بر مراد خويش قادر جز شريف نامراد\r\nبا وجود آنكه گفتم مدح او بيش از همه * از همه كمتر در انعام بر رويم گشاد\r\nگرچه محتاجم و ليكن بيش از آنم همت است * كز عطاهاى كمم گردد دل غمديده شاد\r\nكاشكى هيچم ندادى تا چو حافظ گفتمى * « شاه يزدم ديد و مدحش گفتم و هيچم نداد » \r\n « 2 » زهى ز خوى بدت گرم فتنه را بازار * خدا ز خوى تو بيزار و خلق در آزار\r\nز روى و خوى تو صد بار بر دلست مرا * بدست و رويت و خويت از آن بتر صدبار\r\nچو سرنگون شود ابروى زرد و چشم كبود * كه سقف قصر جمال تراست نقش و نگار\r\nبعينه بچه ماند به نونى از زرنيخ * كه باشدش ز پى زيب نقطه از زنگار\r\nقلم كه بود كليد در خزانهء جود * بدست ممسك تو چون رسيد شد مسمار\r\nچو كارم از تو گشادى نيافت چون دفتر * بپيچ بر خود از اعراض هجو چون طومار\r\nتو از خرى در نظم مرا اگر نخرى * نه نظم را شكند قدر و نه مرا مقدار\r\nولى ترا شكند طمطراق استيفا * ز من شكست چو يا بى بهجو مستوفا\r\nكسى به چشم كبود تو كم نمودارست * چراكه آينه‌ات در حجاب زنگارست\r\nمرا گمان كه ز نيل است داغ بر زرنيخ * ترا خيال كه گل كرده زعفران زارست\r\nز آتش دل ما درگرفته گوگرديست * كزو هميشه فروزان چراغ ادبارست\r\nبوقت گريه چو قارورهء شكسته بود * كز آن دو شيشه روان شاشهء دو بيمارست\r\nدو لاجورد نگينند ليك ناكنده * اگر اشاره نمايىكننده بسيارست \r\n\r\n\r\n","description":"","footnote":"\r\n( 1 ) اين قطعه را به نعيم الدين نعمة الله ثانى معروف بشاه نعمة الله يزدى فرستاد .\r\n( 2 ) دو بند از تركيبى كه در هجو غياث الدين مستوفى سرود براى نمونه‌يى از هجاهايش كه معروفست ، نقل مىشود . چنان كه از گفتار شاعر معلومست غياث الدين مذكور مردى زردموى و كبودچشم بود .\r\n","page_name":" 673 ","page_number":57},
  {"content":"\r\n\r\n از آن خزف كه تو پيروزه كرده‌اى نامش * بپيش خرده‌فروشان هزار خروارست\r\nز چشم و روست بزردى و ازرقى شهره * پديد گشته ز يك كهربا و خرمهره \r\n*\r\n غمش در سينه جا مىكرد دل را شاد مىكردم * بتشريف بلا جان را مباركباد مىكردم\r\nدمادم دوش از آن دست ملامت مىزدم بر سر * كه يك‌يك پندهاى دوستان را ياد مىكردم \r\n*\r\n كى غم عاشق ز گشت باغ و صحرا مىرود * عشق چون با اوست غم با اوست هرجا مىرود\r\nآخر عمر شريفست اى صبا رو پيش يار * گو يك امروزش مران از در كه فردا مىرود \r\n*\r\n كو همنفسى تا كنم اظهار غم دل * ز آن پيش كه بندد غم دل راه نفس را\r\nروزى كه دهم جان و فغانى نكند كس * معلوم شود بىكسى ما همه كس را \r\n\r\n8 - فضولى بغدادى « 1 »\r\nمحمد بن سليمان بغدادى متخلص بفضولى از شاعران پارسىسرا و\r\n\r\n\r\n","description":"","footnote":"\r\n( 1 ) - دربارهء او رجوع شود به :\r\n* تحفهء سامى ، ص 136 .\r\n* هفت اقليم ، تهران ج 1 ص 110 .\r\n* عرفات العاشقين ، تقى الدين اوحدى ، خطى .\r\n* تذكرهء نصرآبادى ، ص 519 - 521 و ص 496 .\r\n* آتشكده ، تهران ص 916 - 920 متن و حاشيهء آن صفحه‌ها بتحقيق آقاى دكتر سادات ناصرى .\r\n* رياض الشعراء واله داغستانى ، خطى . -\r\n","page_name":" 674 ","page_number":58},
  {"content":"\r\n\r\nتركىگوى سدهء دهم هجريست . وى از طايفهء بيات و اصلا آذربايجانى بود ، ولى زادگاهش در عراق عرب و ظاهرا كربلا بوده و چون زندگانيش بيشتر در بغداد گذشته و آنجا مىباشيده به همين سبب ببغدادى شهرت يافته است .\r\nتحصيلاتش نيز در همان ديار و بيشتر در حله انجام شد و بر كيش دوازده امامى بود . شاعرى را از عنفوان شباب آغاز كرد و تا پيش از فتح بغداد بوسيلهء سپاهيان عثمانى ، ابراهيم خان والى بغداد را كه از جانب دولت صفوى در عراق مىبود مىستود و از سال 941 ببعد كه بغداد در قلمرو دولت عثمانى درآمد سلطان سليمان قانونى ( 926 - 974 ) و وزيرش ابراهيم پاشا و ديگر بزرگان روم را مدح گفت و در پاداش مستمرى سالانه از جانب باب عالى برايش معين گرديد تا سرانجام بسال 963 ببيمارى طاعون درگذشت .\r\nوى مانند « خطايى » ( شاه اسمعيل صفوى ) از بنيان‌گذاران ادب منظوم تركى آذربايجانيست و هم مانند او كار اساسيش آنست كه وزنها ، قالبها ، تركيبها ، مضمونها و معنيهاى شعر فارسى را از راه ترجمه و يا به عين عبارت در تركى به كار برده و با اين استفاده از ادب فارسى شعر نوزاد تركى آذربايجانى را حيات بخشيده است . از كليات فارسى او [ شامل قصيده و\r\n\r\n\r\n","description":"","footnote":"\r\n- * روز روشن ، تهران 1343 ، ص 633 - 634 .\r\n* كشف الظنون ، چاپ استنبول ، ستون 805 .\r\n* فهرست كتابخانهء مدرسهء عالى سپهسالار ، ج 2 ، ص 646 - 647 .\r\n* فهرست نسخه‌هاى فارسى در كتابخانهء موزهء بريتانيا ، ج 2 ، ص 659 و ضميمهء آن ص 194 .\r\n* فهرست كتابخانهء اود  OUDE  ص 22 .\r\n* ريحانة الادب ، ج 3 ، ص 222 - 223 .\r\n* ترجمهء مجمع الخواص صادقى بيگ افشار ، تبريز ، ص 103 - 105 .\r\n* مقالهء « فضولى ، محيط ، زندگانى و شخصيت او » ترجمهء دكتر خيامپور ، نشريهء دانشكدهء ادبيات تبريز ، سال 3 ، شمارهء 1 و 2 .\r\n","page_name":" 675 ","page_number":59},
  {"content":"\r\n\r\nغزل و قطعه و رباعى و يك ساقىنامه بنام هفت‌جام 
  ] نسخه‌هاى متعدد موجود است و بطبع رسيده . وى بتركى هم ديوان قصيده و غزل با مثنوى ليلى و مجنون ، شاه و گدا ، بنگ و باده ( بنام شاه اسمعيل در 350 بيت ) و جز آن دارد . كتاب روضة الشهداى ملا حسين كاشفى را به زبان تركى ترجمه كرد و « حديقة السعداء » ناميد . وى رساله‌يى بنام لطائف المعارف يا سفرنامهء روح دارد كه مناظره‌ييست ميان روح و عشق . رساله‌يى بنظم و نثر باسم « رند و زاهد » پرداخته كه بسال 1275 ه ق در تهران چاپ شد . فضولى به عربى هم شعر مىگفت و ديوانى بدان زبان دارد . شعر فارسيش خواه مثنوى يا قصيده و غزل و جز آن ساده و روان ، در قصيده متوسط و در قطعه و غزل تواناترست ، بجز ستايش از بزرگان عهد خود منقبت‌هايى هم دارد و بعضى از قصيده‌ها و قطعه‌هايش متضمن وعظ و اندرز است . ازوست :\r\n اگر عمرها مردم بدسرشت * بود همدم حوريان بهشت\r\nدر آن محفل پرصفا روز و شب * ز جبريل خواند فنون ادب\r\nبر آن اعتقادم سرانجام كار * نگردد ازو جز بدى آشكار\r\nاگر سالها گوهر تابناك * فتد خوار و بىقدر بر روى خاك\r\nبرآنم كه كمتر نشيند غبار * ز خاكش بر آيينهء اعتبار\r\nچو از خاك خيزد همان گوهرست * شهان را برازندهء افسرست \r\n*\r\n عشقت از دايرهء عقل برون كرد مرا * داخل سلسلهء اهل جنون كرد مرا\r\nدر غم عشق بتان هيچكسى چون من نيست * نظرى كن كه غم عشق تو چون كرد مرا\r\nباميدى كه مگر طعنه‌زنان نشناسند * شادم از اشك كه آغشته به خون كرد مرا\r\nرسته بودم ز گرفتارى شيرين‌دهنان * باز لعل تو مقيد بفسون كرد مرا\r\nكم نشد با لب شيرين تو جان كندن من * وه كه اين شيوه ز فرهاد فزون كرد مرا\r\nاز ازل بود فضولى دل من در غم عشق * فلك آشفته بدينسان نه كنون كرد مرا \r\n*\r\n آمد صبا وز آن گل نورس خبر نداد * تسكين آتش دل و سوز جگر نداد \r\n\r\n","description":"","footnote":"","page_name":" 676 ","page_number":60},
  {"content":"\r\n\r\n بنمود رخ ولى نظرى سوى من نكرد * فرياد از آن نهال كه گل كرد و برنداد\r\nمىخواستم بگريه كنم با تو شرح‌حال * حيرت بگريه رخصت اين چشم تر نداد\r\nامشب بديده خواست كشد رخت خويش خواب * سيل سرشك ديده به او رهگذر نداد\r\nخوش آنكه داد جان به تو در اول نظر * با ناله‌هاى زار ترا دردسر نداد\r\nاميد داشتم كه ز وصل تو برخورم * نخل اميد غير ندامت ثمر نداد\r\nاز من مجو قرار فضولى به هيچ باب * چون بخت بد رهم سوى آن خاك درنداد \r\n*\r\n برندان از جهنم مىدهد دائم خبر واعظ * مگر مطلق نديده در جهان جاى دگر واعظ\r\nگريبان چاك ازين غم مىكند محراب در مسجد * كه آب روى منبر برد با دامان تر واعظ\r\nبتفسير مخالف مىدهد تغيير قرآن را * تمناى تفوق مىكند با اين هنر واعظ\r\nدم از كيفيت اعراب مصحف مىزند هردم * بناى خانهء دين مىكند زير و زبر واعظ\r\nز كوى آن صنم سوى بهشت هشت‌در هردم * چه مىخواند مرا يا رب كه افتد دربدر واعظ\r\nتنزل از مقام خود نمىكرد اينچنين دايم * اگر در منع مى مىداشت قول معتبر واعظ\r\nفضولى نيست ميل صحبت واعظ مر از آنرو * كه منع اهل دل كرد از بتان سيمبر واعظ \r\n*\r\n نى همين سرگرم سوداى بتان تنها منم * هركه باشد عشق مىورزد ولى رسوا منم\r\nتارى از زلفيست در هر تن كه مىجنبد رگى * نى همين در بند محبوبان مه‌سيما منم\r\nحيرتى دارم كه در هرجا كه باشد پيكرم * كس نمىداند كه آن نقشى است از من يا منم\r\nزين ستم كز دست من امروز دامن مىكشى * آنكه خواهد دست زد در دامنت فردا منم\r\nجاى گر زير زمين سازم ز بيم غم چه سود * روى بر من مىنهد سيلاب غم هرجا منم\r\nاعتبارى نيست دنيا را فضولى پيش ما * ترك دنيا كرده‌يى گر هست در دنيا منم \r\n*\r\n سرم را درد بر بالين محنت سود دور از تو * تنم در بستر بيچارگى فرسود دور از تو\r\nبر آن بودم كه چون دور از تو گردم كم شود دردم * ندانستم كه خواهد محنتم افزود دور از تو\r\nبلاى هجر بسيارست و ما بسيار كم‌طاقت * نميدانيم حال ما چه خواهد بود دور از تو\r\nمرا گفتى كه خواهى مرد در هجران من بىشك * محالست اين سخن كى مىتوان آسود دور از تو \r\n\r\n","description":"","footnote":"","page_name":" 677 ","page_number":61},
  {"content":"\r\n\r\n نماند از نالهء من تاب صحبت همنشينان را * كجا شد آنكه ما را صبر مىفرمود دور از تو\r\nتو آتش‌پاره‌اى من خار ره ، بر من چو بگذشتى * اثر مگذار كز من برنيايد دود دور از تو\r\nجهان شد تيره در چشم فضولى بىمه رويت * فلك هرگز ره راحت به دو ننمود دور از تو \r\n*\r\n ما را هلاك غمزهء خونريز كرده‌اى * تيغى عجب بكشتن ما تيز كرده‌اى\r\nدل را نمىرسد ز فرح پاى بر زمين * تا بسته‌اش بزلف دلاويز كرده‌اى\r\nجانم فداى طور تو باد اى اميد وصل * كاندوه هجر را طرب‌آميز كرده‌اى\r\nشد تازه داغ شوق تو تا باغ حسن را * آراسته بسبزهء نوخيز كرده‌اى\r\nاى دل باهل زهد ندارى ارادتى * زين ناكسان خوشست كه پرهيز كرده‌اى\r\nبغداد را نخواست فضولى مگر دلت * كآهنگ عيشخانهء تبريز كرده‌اى \r\n*\r\n نوجوانان را خدا در اول نشو و نما * چون ملك از هر خطا پاك و مطهر آفريد\r\nشدت تكليف و طاعت را از ايشان رفع كرد * بر دل احباب نقش طاعت ايشان كشيد\r\nبىتردد نعمت جنت بايشان وقف شد * بىتعب از خوان قسمت روزى ايشان رسيد\r\nتا بتدريج زمان و امتداد روزگار * عابدان متقى گردند و پيران رشيد\r\nبا زر و زور و حيل اين فرقهء معصوم را * هركه از عفت بيندازد نخواهد خير ديد \r\n*\r\n بهر دفع دشمن و فتح بلاد و حفظ نفس * پادشه را منت خيل و حشم بايد كشيد\r\nمفلسان كم‌قناعت را ز بهر لقمه‌يى * از سگان منعمان پيوسته غم بايد كشيد\r\nگوشه‌گيران قناعت‌ورز را در كنج فقر * محنت ستر تن و قوت شكم بايد كشيد\r\nهركرا ميل قناعت هست در دنياى دون * بر خط جمعيت خاطر رقم بايد كشيد\r\nيا ببايد ساخت با محنت بهرحالى كه هست * يا ازين سرمنزل محنت قدم بايد كشيد \r\n*\r\n اى زلف تو سرمايهء رسوايى ما * عشق تو بهار گل شيدايى ما\r\nرخسار تو شمعيست كه مىافروزد * از پرتو او چراغ بينايى ما \r\n*\r\n\r\n","description":"","footnote":"","page_name":" 678 ","page_number":62},
  {"content":"\r\n\r\n بخرام كه بينم قد رعناى ترا * نظاره كنم چهرهء زيباى ترا\r\nمستانه نهم بپاى تو هردم سر * بر ديده كشم خاك كف پاى ترا \r\n*\r\n آيين وفا ز ماهرويان مطلب * آسودگى از عربده‌جويان مطلب\r\nرسم بدى از بدان طمع دار ولى * آثار نكويى از نكويان مطلب \r\n*\r\n عمرم بطلبكارى صانع بگذشت * در حيرت آثار صنايع بگذشت\r\nگر عمر گذشت نيست افسوس مرا * افسوس ز عمريست كه ضايع بگذشت \r\n*\r\n صد شكر كه زهاد بدانديش نه‌ايم * شيخان سفيه حيله‌انديش نه‌ايم\r\nچون زاهدكان و شيخكان سالوس * مداح خود و معتقد خويش نه‌ايم \r\n*\r\n خوش آنكه دمى با تو كنم سير چمن * من پر كنم از اشك كنار و دامن\r\nما را نبود رقيب در پيرامن * من باشم و تو باشى و تو باشى و من \r\n\r\n9 - شرف جهان قزوينى « 1 »\r\nميرزا شرف الدين سيفى حسنى قزوينى پسر قاضى جهان « 2 » ، متخلص به\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* هفت اقليم ، تهران ، ج 3 ، ص 169 - 171 .\r\n* احسن التواريخ روملو ، چاپ افست تهران 1342 ، ص 373 - 376 و 416 .\r\n* خلاصة الاشعار تقى الدين كاشى ، خطى . - * ريحانة الادب ، ج 2 ص 304 .\r\n* عالم‌آراى عباسى ، تهران 1350 ، ص 171 .\r\n* مجمع الفصحا ، ج 2 ، ص 23 .\r\n* نتايج الافكار ، ص 368 - 369 .\r\n* عرفات العاشقين ، تقى الدين اوحدى ، خطى .\r\n* صحف ابراهيم ، على ابراهيم خان خليل ، خطى .\r\n* رياض الشعراء واله داغستانى ، خطى .\r\n* آتشكدهء آذر ، بتصحيح آقاى دكتر سادات ناصرى ، ص 1174 - 1187 .\r\n* تذكرهء ميخانه بتصحيح آقاى گلچين معانى ، تهران 1340 ، ص 151 - 168 .\r\n* تاريخ نظم و نثر . . . ، سعيد نفيسى ، تهران 1344 ، ص 439 - 440 .\r\n* ايضاح المكنون فى الذيل على كشف الظنون ، ج 1 ، استانبول 1945 . ستون 510 .\r\n( 2 ) - اين قاضى جهان « مير نور الهدى » نام داشته ، ( ميخانه ، ص 151 ) .\r\n","page_name":" 679 ","page_number":63},
  {"content":"\r\n\r\n« شرف » « 1 » كه نامش را باضافهء ابنى شرفجهان ( - شرف جهان ) مىنويسند ، از خاندان معروف سادات سيفى قزوين ، يعنى از اعقاب قاضى سيف الدين حسنى قزوينى بود . اين قاضى سيف الدين در عهد ايلخانان مغول مىزيسته و مورد احترام و بزرگداشت اولجايتو سلطان بوده است و بازماندگانش ساليانى دير سمت قضاى قزوين داشتند . پدر شرف الدين يعنى مير نور الهدى معروف به « قاضى جهان » صبح پنجشنبه دوازدهم محرم سال 888 ه در\r\n\r\n\r\n","description":"","footnote":"\r\n( 1 ) - اين تخلص كه مأخوذ از اسم شاعرست در پايان غزلهاى او تكرار شده و او غير از « شرف » ديگرى بنام شرف الدين على يزدى است كه پيش ازين ( همين كتاب ، ج 4 ص 299 - 309 و 483 - 486 ) ازو ياد كرده‌ام و او را در تذكره‌ها براى تمايز معمولا شرف يزدى ( روز روشن ص 419 و رياض العارفين ص 363 و جز آن ) مىنامند و اين يك را گاه شرف قزوينى و گاه « شرفجهان » مىنويسند ، و من درين كتاب نخستين را بنام مطلق « شرف » ثبت كرده‌ام . شاعران ديگرى هم با تخلص شرف داريم كه در مقام اين دو نيستند .\r\n","page_name":" 680 ","page_number":64},
  {"content":"\r\n\r\nقزوين ولادت يافت و چنان كه از گفتار امير حسن روملو « 1 » و خواندمير « 2 » برمىآيد در دوران وزارت قاضى محمد كاشانى ( كه از سال 910 بفرمان شاه اسمعيل آغاز شده بود ) ، قاضى جهان ملازم وى شد و بتدريج در مدارج ترقى سير نمود چنان كه در سال 924 هنگام فتح رستمدار و مازندران بر دست دورمش خان يكى از دو نماينده براى مذاكرهء صلح « عالىجناب ، قدوة الاشراف و الاعيان قاضى جهان » بود « 3 » . در سال 930 پس از مرگ شاه اسمعيل كه آخرين وزير او خواجه جلال الدين خواند امير تبريزى و نخستين وزير شاه تهماسب را به دسيسهء امير الامراء ديو سلطان روملو در بوريا پيچيدند و وحشيانه سوزاندند « 4 » ، مقام وزارت بقاضى جهان مفوض گرديد ليكن چنان كه مىدانيم در اوايل پادشاهى شاه تهماسب ميان دو طايفهء استاجلو و تكلو بر سر وكالت پادشاه و در دست داشتن قدرت نزاع درگرفت « 5 » و در كشاكش اين احوال قاضى جهان بگيلان افتاد و مدتى دراز در زندان مظفر سلطا صاحب آن ولايت بسر برد و او بتحريك صوفيان نوربخشى كه مخالف قاضى جهان بودند آزار بسيار به دو رسانيد تا پس از فرونشستن آتش فتنهء مظفر سلطان از حبس رهايى يافت و با مشاركت امير سعد الدين عنايت الله خوزانى بر مسند وزارت نشست و بعد از بركنارى امير سعد الدين مذكور در منصب وزارت مستقل شد و پانزده سال باستقلال عهده‌دار اين شغل بود تا آنكه بر اثر پيرى و ضعف از آن مقام كناره گرفت و بسال 960 ه درگذشت « 6 » . در خلال اين احوال گوناگون مدتى هم « حكومت\r\n\r\n\r\n","description":"","footnote":"\r\n( 1 ) - احسن التواريخ ص 373 - 376 ذيل رويداده‌هاى سال 960 ه .\r\n( 2 ) - حبيب السير ، چاپ تهران خيام ، ج 4 ص 560 .\r\n( 3 ) - ايضا همان كتاب و همان جلد ، ص 560 .\r\n( 4 ) - احسن التواريخ روملو ، ص 184 .\r\n( 5 ) - ايضا ، ص 187 ببعد .\r\n( 6 ) - ايضا ص 373 - 376 ؛ و نيز تذكرهء ميخانه ص 151 .\r\n","page_name":" 681 ","page_number":65},
  {"content":"\r\n\r\nو دارايى مملكت فارس . . . بقاضى جهان مرجوع شد » « 1 » . وى مردى باتدبير و در ادب و در بسيارى از دانشهاى زمان توانا بود و در لطف انشاء و حسن خط و تهذيب عبارت و لطافت بيان شهرت داشت چنان كه طالبان فن انشاء منشورها و فرمانهاى او را دست بدست مىبردند . امين رازى نوشته است كه « . . . از آثار برّ او يكى اجراى نهر كربلاست كه ابو نصر حسن پادشاه ( اوزون حسن ) قرب ده‌هزار تومان صرف نموده و بدان موفق نگشت » « 2 »\r\nميرزا شرف الدين يكى از دو پسر قاضى جهانست « 3 » كه در روز چهارشنبه 28 ربيع الثانى سال 912 ه در قزوين ولادت يافت « 4 » ، در جوانى مقدمات دانش و ادب را در زادگاه خود فراگرفت « 5 » و سپس بقول عبد النبى فخر الزمانى در مدتى « كه حكومت و دارايى مملكت فارس بوالد ماجدش قاضى جهان مرجوع شد بشيراز رفته » « 6 » نزد امير غياث الدين منصور دشتكى شيرازى دانشمند نام‌آور عهد ( م 948 ) « 7 » و خواجه جلال الدين محمود شيرازى شاگرد\r\n\r\n\r\n","description":"","footnote":"\r\n( 1 ) - تذكرهء ميخانه ص 151 .\r\n( 2 ) - هفت اقليم ، ج 3 ص 169 .\r\n( 3 ) - ديگرى مير عبد الباقى نام داشت . شخصى ديگر بنام قاضى روح الله قزوينى ( م 948 ) را هم نوشته‌اند كه برادر شرف الدين بود ( عالم‌آراى عباسى ، ص 171 ) ولى او برادر قاضى جهان بود ( هفت اقليم ، 3 ، 171 ) .\r\n( 4 ) - اين تاريخ منقولست از ضبط مرحوم استاد سعيد نفيسى در تاريخ نظم و نثر در ايران ص 439 ، ولى در هفت اقليم ، ج 3 ، ص 170 ، صبح چهارشنبه هجدهم ربيع الآخر نهصد و دو ضبط شده است ، و اين ضبط محمد امين رازى درست به نظر نمىآيد زيرا چنان كه خواهيم ديد ميرزا شرف در سال 968 ه . ( بضبط روملو در احسن التواريخ ) در 56 سالگى درگذشت . پس تاريخ ولادتش همان سالست كه در متن آورده‌ام .\r\n( 5 ) - بروايت فخر الزمانى استاد او در مقدمات « نظام الدين احمد قزوينى » بود « كه در جميع فنون و علوم نظير و شبيه نداشت » ( ميخانه ، ص 151 ) .\r\n( 6 ) - تذكرهء ميخانه ، ص 151 .\r\n( 7 ) - دربارهء او بنگريد به همين كتاب و همين جلد ، ص 299 - 304 .\r\n","page_name":" 682 ","page_number":66},
  {"content":"\r\n\r\nجلال الدين دوانى بكسب دانشهاى معقول همت گماشت و همين آشنايى با شيوهء دو استاد معارض يكديگر « 1 » باعث بود كه بتصريح ملا عبد النبى ، ميرزا شرف « سخنان مير و ملا را بنوعى حاصل كرده كه دانشمندان زمان را در مجلس شريفش به دو سخن نبوده » « 2 » و دانشمندان زمان مانند ابو الحسن بن احمد باوردى معروف به « دانشمند » « 3 » حكيم و دانشمند مشهور بفضل او گواهى داده‌اند .\r\nدانشهاى شرعى و عقلى در خاندان سادات سيفى ميراث‌گونه‌يى بود ، و ميرزا شرف علاوه بر آنها در ادب و دانشهاى ادبى نيز امتياز داشت ؛ در خط و انشاء و شعر و حتى در موسيقى و آواز « فريد زمان خود گرديده جميع اكابر زمان بادراك ملازمتش افتخار مىنمودند » « 4 » و او بروش خواجه عبد الحى منشى « 5 » از صاحب‌قلمان معروف آن روزگار ، مىنوشت .\r\nميرزا شرف در مدت اشتغال پدرش به كارهاى ديوانى بوى يارى مىداد . امير حسن روملو مىنويسد : « ميرزا شرف ولد قاضى جهان قزوينى وكيل شاه دين‌پناه ( - شاه تهماسب ) بود ، جامع اقسام علوم و مستجمع انواع فضايل و كمالات بود ، فى الواقع بهر نوع فضيلت و استعدادى كه والد ماجد وى اتصاف داشت او را زياده از آن حيثيات و فضايل بود با ديگر كمالات ، بلكه انشاى او بسيار نسبت به پدر زياده‌تر و فطرتش عالىتر افتاده بود ، سليقه‌اش بشعر بسيار موافق بوده ، در شاعرى و سخنورى يگانهء آفاق . در زمانى كه والد ماجد وى متقلد منصب وزارت بود بنيابت آن حضرت بانتظام مهام جمهور انام انتظام داشت و صاحب رقم بود . . . » « 6 » .\r\n\r\n\r\n","description":"","footnote":"\r\n( 1 ) - مقصود اختلافيست كه ميان ملا جلال دوانى از طرفى و صدر الدين محمد دشتكى و پسرش غياث الدين منصور و بويژه اين دومى از طرف ديگر در بحثهاى حكمى و كلامى وجود داشت ، چنان كه در ذيل احوال غياث الدين منصور نوشته‌ام .\r\n( 2 ) - تذكرهء ميخانه ، ص 152 .\r\n( 3 ) - دربارهء او بنگريد به همين كتاب و همين جلد ، ص 348 .\r\n( 4 ) - تذكرهء ميخانه ، ص 152 .\r\n( 5 ) - حبيب السير ، تهران خيام ، ج 4 ، ص 615 .\r\n( 6 ) - احسن التواريخ ، ص 416 .\r\n","page_name":" 683 ","page_number":67},
  {"content":"\r\n\r\nبا همهء اين احوال نوشته‌اند كه ميرزا شرف كمتر بملازمت پادشاه تن درمىداد و اين امر موجب رنجش و تكدر خاطر پدرش بود ؛ ولى مىدانيم كه شرف سابقهء خانوادگى خود را در انتساب بدربار صفوى از دست نداد و چنان كه از اشارهء قاضى احمد قمى در گلستان هنر بصدر الدين محمد پسر ميرزا شرف برمىآيد او يكچند وزارت خراسان داشت و صدر الدين محمد نيز چنان كه خواهيم ديد زندگى را در جزو ملازمان و درباريان صفوى بپايان برد . وفات ميرزا شرف روز يكشنبه 17 ذى القعدهء سال 968 در پنجاه سالگى اتفاق افتاد و او را در مزار شاهزاده حسين قزوين به خاك سپردند .\r\nيكى از شاعران همعهدش بنام « مجازى » دربارهء تاريخ وفاتش چنين گفت :\r\n جستم حساب سال وفاتش ز پير عقل * فرمود : آه آه شرف رفت از جهان ( 968 ) \r\nامين رازى گويد كه بعد از شرف پسرش صدر الدين محمد جاى پدر را گرفت و « مكان آبا و اجداد را بشموع نيكنامى روشن داشته بفرط قابليت از اقران و امثال ممتاز و مستثنى است ، خصوص در علم موسيقى و ادوار كه در آسمان آن شيوه مانند هلال انگشت‌نما گشته چند نقش و كار ازو در صفحهء روزگار بيادگار مسطور است و در دار الضرب اشعار متقدمين و متأخرين نقد تتبعش بغايت رايج و نيكوعيار » « 1 » . اسكندر بيك منشى اشارهء مفصلى به اين مير صدر الدين محمد و هنرهايش خاصه خط نستعليق او دارد و گويد كه در آن بسيار ماهر بود چنان كه فرق خط او با مولا سلطانعلى دشوار بود و نيز نويسد كه در علم موسيقى و ادوار سرآمد روزگار و « در تصنيف قول و عمل نادره‌كار و نقشهاى بديعش مجلس‌آراى شكفته‌طبعان و زبانزد گويندگان روزگار » بود ، و در عهد سلطان محمد خدابنده از زمرهء مجلسيان و مقربان شاهزاده حمزه ميرزا بود و در عهد شاه عباس همواره ملازم ركاب بود تا آنكه در سفر خراسان درگذشت .\r\nاسكندر بيك دربارهء همين مير صدر الدين محمد نوشته است كه بعد از سالها\r\n\r\n\r\n","description":"","footnote":"\r\n( 1 ) - هفت اقليم ، ج 3 ، ص 171 .\r\n","page_name":" 684 ","page_number":68},
  {"content":"\r\n\r\nمطالعه در كتابهاى تاريخ و تتبع اشعار متقدمان و متأخران تذكره‌يى تأليف كرد كه پيش از او بدان تفصيل تأليف نكرده بودند ، ولى ناتمام ماند « 1 » ؛ و اين همان تذكره است كه قاضى احمد قمى در فصل سوم از گلستان هنر ضمن بيان حال مير صدر الدين مذكور بدان اشاره كرده و گفته است كه قريب چهل سال بتأليف تذكرة الشعرايى باسلوب و به طرز دولتشاه سمرقندى سرگرم بود و كارى نساخت و بدين بهانه نزديك دهسال هر ساله مبلغى كلى از خزانه دريافت داشت و بعد گويا گناه ناتمام ماندن آن را به گردن قاضى احمد افگند . مير صدر الدين در ربيع الاول سال 1007 كه در ركاب شاه عباس بخراسان مىرفت در بسطام درگذشت .\r\nدربارهء اعتقاد مذهبى ميرزا شرف جهان ظاهرا گفت‌وگوهايى در ميان بود . فخر الزمانى نوشته است كه شرف را در خدمت شاه تهماسب متهم به تسنن و تعصب در آن نمودند و بهمين‌سبب از نظر او افتاد . درستى يا نادرستى اين سخن روشن نيست اما اين نكته گفتنى است كه ميرزا شرف ميان معاصران خود متهم بمعاشرتهاى نامطلوب در نظر قشرىمذهبان بود چنان كه روملو مىنويسد « مجملا نقصى كه ذات فايض البركات ميرزا شرف جهان را بود خلطت و مصاحبت مولانا فضل خلخالى « 2 » بود كه خباثت ذات او بر جهانيان ظاهرست » اين « فضل خلخالى » و برادرش شيخ احمد خلخالى از نبيرگان شيخ ابو يزيد خلخالى بوده‌اند « 3 » و احمد در خدمت امير غياث الدين منصور دشتكى و مولانا ابو الحسن بن احمد ابيوردى معروف بدانشمند و شمس الدين محمد خفرى كه نامشان را بارها درين جلد ديده‌ايم ، تحصيل دانش كرد و پس از آن در قزوين مجلس درس داشت تا بسال 975 درگذشت . برادر احمد يعنى « مولانا فضل خلخالى » هم مردى دانشمند و بقول امين احمد رازى « بحليهء كمالات صورى و معنوى آراسته بود » . گويا علت اشتهار\r\n\r\n\r\n","description":"","footnote":"\r\n( 1 ) - عالم‌آراى عباسى ، ص 171 - 172 .\r\n( 2 ) - در اصل : فضيل خلخالى .\r\n( 3 ) - دربارهء اين هر دو برادر بنگريد بهفت اقليم ، تهران ، ج 3 ص 259 - 260 .\r\n","page_name":" 685 ","page_number":69},
  {"content":"\r\n\r\nاين دو برادر بخباثت ذات در نظر ظاهربينان ، همين اشتغالشان بدانشهاى عقلى و بكمالات معنوى بود ، و اينكه ميان اين مولانا فضل و ميرزا شرف دوستى و معاشرت بر دوام بود سببش سنخيت آنها و همگامى در راه تحصيل دانشهاى عقلى نزد استادانى مشترك بوده است .\r\nميرزا شرف بر سر همهء فضيلت‌ها و مقامهاى دنيوى كه داشت ، شاعرى توانا بود كه همهء نويسندگان احوالش بمقام بلند وى در شاعرى اعتراف كرده‌اند . امين رازى « فضاى جهان بوقلمون » را « از جواهر نظمش چون صدف افلاك پر در شب‌افروز » دانسته و دربارهء نثرش نيز بهمين‌گونه سخن گفته است ، و آذر كه در داورى نسبت بشاعران عهد صفوى سختگيرست ، دربارهء او گويد : « در مراتب سخنورى بزعم فقير در قزوين كسى تا به حال بحلاوت زبان و ملاحت بيان ايشان نبوده بلكه سرآمد معاصران زمان خود بوده . . . بطريقهء ضميرى و امثال آن شعر مىگفته و دوهزار بيت ديوان ترتيب داده » . درستست كه ميرزا شرف و كمال الدين ضميرى اصفهانى هر دو در قزوين معاشر و مجالس هم بوده‌اند ليكن فرق اين دو در آنست كه ضميرى جوابگويى ديوانهاى گذشتگان مىكرده ليكن شرف بدنبال كلام مبتكر و منتخب و باحال بوده است و توجهى بكثرت اثرهاى خود نمىكرد .\r\nفخر الزمانى دربارهء داورى ضميرى اصفهانى نسبت بسخن دوست خود شرف و نگه داشتن حرمت او داستانى ضمن بيان حال ميرزا جعفر بيگ آصفخان نقل كرده است كه در ذيل ترجمهء حال « جعفر » خواهم آورد .\r\nبهرحال ميرزا شرف با داشتن سخن منتخب و غزلهاى كوتاه و بسيار باحال خود بنابر گفتهء تقى الدين اوحدى مبتكر طرز جديديست كه آن را « طرز وقوع » ناميده‌اند و گويد « از متأخرين و متوسطين پيش ازو در آن به نسبت او كم كوشيده‌اند . الحق در شيوهء خويش در آن عصر و زمان ممتاز و در روش خود يگانه و بىانباز بود و رندان تازه‌گوى گوى سخن از ميدان زبان او آورده‌اند » .\r\nشرف مانند ديگر همعصران خود كه در نيمهء اول سدهء دهم و حتى\r\n\r\n","description":"","footnote":"","page_name":" 686 ","page_number":70},
  {"content":"\r\n\r\nمدتها بعد از آن دنبالهء شيوهء شاعران اواخر عهد تيمورى را رها نكرده بودند ، سعى داشت تا انديشه‌هاى باريك و لطيف را در زبان سادهء روشن بيان كند و ازينروى در سخن او و همانندگان وى بدان ابهام كه در شيوهء خيال‌بندان سدهء يازدهم و دوازدهم مىبينيم بازنمىخوريم . ديوان او را آذر دوهزار بيت و فخر الزمانى كه آن را مطالعه كرده بود چهارهزار و هشتصد و پنجاه و پنج بيت و اسمعيل پاشا هزار و يك « احد و الف » بيت نوشته‌اند ، و نسخه‌هاى معدودى از آن در دستست . غزلهاى او مشهور و ساقىنامه‌اش كه بمدح شاه تهماسب ختم شده ، بسبب اشتمال بر انديشه‌هاى حكيمانه و داشتن بيان فصيح قابل توجهست . از اوست :\r\n عجب مانده‌ام زين خم نيلگون * كه صدگونه رنگ آمد از وى برون\r\nجهان راست آيين ناداشتى * فلك زود خشمى است دير آشتى\r\nدرين باغ كش خار شد دلخراش * منه دل تماشاگر باغ باش\r\nگذر كن ازين منزل پرستيز * تو برخيز ازو تا نگويند خيز\r\nاگر رفت سرمايهء گل ز دست * غنيمت شمر پنج روزى كه هست\r\nچه گويى ز عمر و ز ايام او * مبر با چنين كوتهى نام او\r\nبگيتى كسى يافت عمر دوبار * كزو ماند نام نكو يادگار\r\nبود كوشش ما ز روى قياس * چو پيمودن راه گاو خراس\r\nكه گردد سحرگاه تا وقت شام * در اول قدم شامگاهش مقام\r\nنبينى درين تنگنا همدمى * كه بردارد از خاطر ما غمى\r\nدريغا ز ياران خاكىنهاد * كه رفتند زين خاكدان همچو باد\r\nبصحبت همه شمع مجلس‌فروز * چو انجم شب آورده با هم بروز\r\nهمه روز در بوستان يار هم * چو گلها شكفته بديدار هم\r\nدريغا كه اين ديدهء خونفشان * نبيند كنون هيچ ازيشان نشان\r\nدمى چند گفتند و خامش شدند * ز ياد حريفان فرامش شدند\r\nيكى نيست ز آن غمگساران همه * من و غم ، كه رفتند ياران همه\r\nببالين چسان سر نهم خوابناك * حريفان همه كرده بالين ز خاك \r\n\r\n","description":"","footnote":"","page_name":" 687 ","page_number":71},
  {"content":"\r\n\r\n كند كنج تنهائيم دل هوس * ندارد سر صحبت هيچكس\r\nندارم سر همدمان بيش‌وكم * اگر راست پرسى سر خويش هم\r\nدريغا كه پرده‌نشينان راز * نرفتند جايى كه آيند باز\r\nز آشفتگى چون بر آن خاك درد * فتادم چو خاك و نشستم چو گرد\r\nبر آن خاك فرياد كردم بسى * بگوشم نيامد جواب كسى\r\nبسا نو كه كهنه شده در جهان * همان كهنه پير جهان نوجوان\r\nدلا عبرتى گير از حالشان * فرو شو زمانى در احوالشان\r\nبگير آتشى از سفالينه‌جام * زن آتش در اوراق دفتر تمام\r\nچه خسبيم ايمن درين مرحله * كه مانديم تنها و شد قافله\r\nنماند درين مرحله هيچكس * تفاوت بود ليك در پيش‌وپس\r\nگذشته چنان شد كه گويى نبود * رود نيز آينده چون رفته زود\r\nپس‌وپيش اين راه چون اندكيست * رونده اگر پيش و گر پس يكيست\r\nز ياران دو گامى اگر واپسم * نه بس دير مانم ، بديشان رسم\r\nندانيم ازينجا كجا مىرويم * چرا آمديم و چرا مىرويم\r\nدريغا كه نابرده راهى بجاى * بناكام بايد شدن زين سراى\r\nندانسته راز جهان مىرويم * چنان كآمديم آن‌چنان مىرويم\r\nز انديشه خون شد جگرها بسى * ولى حل نكرد اين معما كسى\r\nكس از سرّ اين پرده آگه نشد * خرد را بدانش به دو ره نشد\r\nسخن چند گويى ز اندوه و درد * سخن بشنو ، اين طرز را درنورد\r\nمجو رهنمايى ز پندار عقل * كه اين كار عشق است نى كار عقل\r\nچو با عشق گردد دلت آشنا * شود از صفا جام گيتىنما\r\nاگر رخت در كوى مستى برى * ازين نيستى ره بهستى برى\r\nچه خوش گفت پير خرابات دوش * گرت محنتى هست جامى بنوش\r\nبنه بر كف آيينهء جام را * كه در وى ببينى سرانجام را\r\nهمان به كه افتى بميخانه مست * بشويى بمى دست از هرچه هست\r\nبيا ساقى بزم مستان ، بيا * بيا قبلهء مىپرستان ، بيا \r\n\r\n","description":"","footnote":"","page_name":" 688 ","page_number":72},
  {"content":"\r\n\r\n بيا وين دم نقد فرصت شمر * مبادا كه فرصت نيابى دگر\r\nبده مى كه عمرم بغفلت گذشت * مده انتظارم كه فرصت گذشت\r\nبمستى دمى آشناييم ده * وزين خودپرستى رهاييم ده . . . \r\n( ساقىنامه )\r\n*\r\n اى شوق ديدنت سبب جستجوى ما * هردم فزوده در طلبت آرزوى ما\r\nآلوده گشته‌ايم بزرق و ريا كجاست * ساقى كه از شراب كند شستشوى ما ؟\r\nكو باده تا بشيشهء گردون ز نيم‌سنگ * تا كى زمانه سنگ زند بر سبوى ما\r\nگر جذبه‌يى نباشد از آن كعبهء مراد * پيداست تا كجا رسد اين جستجوى ما\r\nدر عشق اگر فسانه شديم اى شرف چه غم * باشد به گوش يار رسد گفت‌وگوى ما \r\n*\r\n اى رفته دل و دين بتمناى تو ما را * بيگانه ز خود ساخته سوداى تو ما را\r\nرفتى و سراپاى ترا سير نديديم * صد داغ بدل ماند ز هر جاى تو ما را\r\nتو وعده بفردا دهيم كشتن و امروز * ترسم كه كشد وعدهء فرداى تو ما را\r\nمستغرق عشق تو چنانيم كه نبود * با ياد رخ خوب تو پرواى تو ما را\r\nاحسنت شرف اين چه كلام نمكين است * شورى بدل افگند سخنهاى تو ما را \r\n*\r\n خوش آن دم كز رقيبان با من آن بدخو سخن ميگفت * بد من هرچه مىگفتند در خلوت به من مىگفت\r\nفغان كز بخت من اكنون ندارد ره بكوى او * كسى كز حال من حرفى به آن پيمان‌شكن مىگفت\r\nشدم خوشدل بسى از خشم پنهانش چو در مجلس * پى دفع گمان ديگران با من سخن مىگفت \r\n*\r\n سرى كجاست كه در وى هواى كوى تو نيست * دلى كجاست كه در آرزوى روى تو نيست\r\nبكعبه خواند مرا پير ره ، ولى چه روم * بخانه‌يى كه درو پرتوى ز روى تو نيست\r\nشرف حكايت ناكامى تو سوخت مرا * مگو مگو كه مرا تاب گفت‌وگوى تو نيست \r\n*\r\n ز ضعف تن دل پرداغم از درون پيداست * چو لاله داغ درون من از برون پيداست\r\nهميشه كينهء ما بود در دل تو ولى * نهفته بود اگر پيشتر ، كنون پيداست \r\n\r\n","description":"","footnote":"","page_name":" 689 ","page_number":73},
  {"content":"\r\n\r\n خيال كشتن ما كرده‌اى ، نهفته مدار * ز سرگرانيت اى ترك مست چون پيداست\r\nمپرس طالع ما ، چون ز حال ابتر ما * نشان بخت بد و طالع زبون پيداست\r\nز جام عشق ، شرف ، مست گشته‌اى ديگر * ز چشمهاى تو كيفيت جنون پيداست \r\n*\r\n آمد بپرسش من و دردم فزود و رفت * صبرى كه من نداشتم آن هم ربود و رفت\r\nتا كى كشد ز منت اينم كه يك نفس * آمد بر من و بمرادم نبود و رفت\r\nآخر شرف به راه سگان تو جان سپرد * رسم وفا بمردم عالم نمود و رفت \r\n*\r\n خوش آن زمان كه غير منت همزبان نبود * راز دلى كه داشتى از من نهان نبود\r\nمىگفتمت اگر گله‌يى بود از توام * كس گفت‌وگوى ما و ترا در ميان نبود\r\nاز گفت‌وگوى غير بما بدگمان شدى * اين بدگمانى از تو مرا در گمان نبود \r\n*\r\n بازآمديم و شوق تو در دل همانكه بود * وز گريه پا بكوى تو در گل همانكه بود\r\nباز آمديم و شوق همان آرزو همان * سودا همان تصور باطل همانكه بود\r\nهجران كشنده ، عشق همان دشمن قديم * نوميد از وفاى توام دل همانكه بود\r\nكردم سفر و ليك نبردم رهى بدوست * آوارهء جهانم و منزل همان‌كه بود\r\nتو در خيال بردن جان شرف هنوز * آن ساده‌دل ز فكر تو غافل همانكه بود \r\n*\r\n اى رازدار اهل دل و كاردان عشق * وى ديده سالها ستم بيكران عشق\r\nدر بوتهء محبت و در مجمر بلا * صد ره گداختست ترا امتحان عشق\r\nديرى بمان كه جز تو درين دير كس نماند * از دردپروران وز دردىكشان عشق\r\nبر لب رسيد جان شرف از جفاى تو * وقت ترحم است بر اين ناتوان عشق \r\n*\r\n رفتيم و اين سراچهء پرغم گذاشتيم * دنيا و محنتش همه با هم گذاشتيم\r\nروز وداع بر سر كويش ز خون دل * صد جا نشان ديدهء پرنم گذاشتيم\r\nشد حال ما بكام رقيبان كينه‌جو * ما كار خود به يارى همدم گذاشتيم \r\n\r\n","description":"","footnote":"","page_name":" 690 ","page_number":74},
  {"content":"\r\n\r\n در دل نماند كن مكن عقل را مجال * اين ملك را بعشق مسلم گذاشتيم\r\nداديم جان به راه غم دوست چون شرف * نامى ميان مردم عالم گذاشتيم \r\n*\r\n ز عشقش بر زبان دارند شهرى گفت‌وگوى من * روم زين شهر تا نشنيده ترك تندخوى من\r\nنگردم همزبان با او كه مىترسم شود آگه * ز عشق من چو فهمد اضطراب از گفت‌وگوى من \r\n\r\n10 - اشكى\r\nمير اشكى قمى از سادات طباطبايى قم بود كه در جوانى با شنيدن آوازهء كاميابيهاى غزالى مشهدى بقندهار و از آنجا بهند رفت تا باگره رسيد و چندگاهى در شمار شاعران دربار جلال الدين اكبر بود تا آنكه بسال 972 ه در اگره يا در دهلى بدرود حيات گفت . نسخه‌يى از ديوان او بشمارهء 4616  or  در كتابخانهء موزهء بريتانيا ملاحظه شد متضمن غزل بنظم الفبايى ، و در پايان آن چند رباعى و قطعه « 1 » . دربارهء سرنوشت ديوانش نوشته‌اند كه « در هنگام مرض اشعار خود بمير جدايى مصور ترمذى سپرد تا ترتيب بخشد ، ميرجدايى ابيات به كار آمد را جدا كرده داخل خزانهء افكار خود نمود و باقى را در آب انداخت » « 2 » و گويند كه « اشعارش شامل دو ديوان غزل و يك ديوان قصايد و يك ديوان اهاجى بوده و در شعر از روش آصفى شاعر معروف قرن نهم پيروى مىكرده است » « 3 » . ديوانى كه من\r\n\r\n\r\n","description":"","footnote":"\r\n( 1 ) - ضميمهء فهرست ريو ، ص 195 ؛ و نيز بنگريد به :\r\n. 118 ، 56 ، 30 .  p , Catalogue Oude , Sprenger  .\r\n( 2 ) - نتايج الافكار ، بمبئى 1336 ، ص 41 .\r\n( 3 ) - تاريخ نظم و نثر در ايران و در زبان فارسى تا قرن دهم هجرى ، ص 431 .\r\n","page_name":" 691 ","page_number":75},
  {"content":"\r\n\r\nازو ديدم در حدود نه‌هزار بيت غزل و چند رباعى و قطعه و مفردات دارد و نمىدانم آنچه دربارهء سرنوشت اشعارش نوشته‌اند تا چه ميزان با حقيقت همراهست . شعر او ساده و به طرز وقوعست . ازوست :\r\n سنگى بعالم كو كزو بر سر نخوردم بارها * كو مشت خاكى كز غمش بر سر نكردم بارها\r\nآورده‌اند آن ماه را بهر عيادت بر سرم * چون از طبيبان خواستم درمان دردم بارها\r\nيكدم من ديوانه را آرام نبود بىرخش * تا گرد كوى آن پرى شبها نگردم بارها\r\nاز بس كه ياد قامتش هردم كنم ، سرو سهى * چون بيد لرزد در چمن از آه سردم بارها\r\nمنسوبهء نرد فلك يكباره نى بر هم زنم * اشكى بساط چرخ را درهم نوردم بارها \r\n*\r\n پنداشتم كه ساقى ما مست باده است * او مست حسن بود كه بى خود فتاده است\r\nنيك و بد زمانه ندانست شوخ من * جانم فداش باد كه او ترك ساده است\r\nبگشاد يار چاك گريبان خويش را * بر روى ما خدا در رحمت گشاده است\r\nبخرام سوى باغ و ببين سرو در چمن * كز بهر خدمت تو بيك پا ستاده است\r\nحاصل ز آدمى نشود مثل او پديد * گويا فرشته‌خوى من از حور زاده است\r\nاشكى ، شنيد در حق من قول مدعى * ورنه مرا براى چه دشنام داده است \r\n*\r\n هرگه ز رخ غبار ره از آستين برد * گرد غمم ز خاطر اندوهگين برد\r\nاز شوق جان فدا من بيدل كنم روان « 1 » * هرگه كه يار دست سوى تيغ كين برد\r\nاز روى ناز جانب من چون نگه كند * آن مه بيك نگاه ز من عقل و دين برد\r\nاز رشك خون شود جگر آهوان چين * گر بوى زلف يار صبا سوى چين برد\r\nاشكى نهد به خاك درت روى زرد را * تا از سگ تو منت روى زمين برد \r\n*\r\n از چشم من درازى شبهاى تار پرس * بىخوابى من از مژهء اشكبار پرس\r\nاى باد اگر بجانب كويش گذر كنى * حال دل رميدهء ما ز آن نگار پرس \r\n\r\n\r\n","description":"","footnote":"\r\n( 1 ) - روان : بسرعت و بچابكى .\r\n","page_name":" 692 ","page_number":76},
  {"content":"\r\n\r\n در بزم اى حريف چو بينى مرا خراب * حال مرا ز ساقى سيمين‌عذار پرس\r\nاى همنفس مرا اگر آشفته بنگرى * آشفتگى من ز سر زلف يار پرس\r\nاز من مپرس گريهء اشكى براى چيست * اين راز را ز ديدهء شب‌زنده‌دار پرس \r\n*\r\n ديده وام از مردمان در بزم آن بدخو كنم * تا بهر چشمى تماشاى جمال او كنم\r\nپيش من مشكل نمايد محنت هجران او * چند روزى گر بوصل آن پريرو خو كنم\r\nوه چه خوش باشد درآرد دست در گردن مرا * آن پريرو را اگر با خويش همزانو كنم\r\nروى خود را بر رخش خواهم كه مالم دم‌بدم * طوق چون در گردن او حلقهء بازو كنم\r\nز آتش داغ جنون درگيردم اشكى قفا * چون تماشاى قد رعناى آن دلجو كنم \r\n*\r\n سوزش عشق فزون كرد مى بىغش من * از دم باده برافروخته شد آتش من\r\nسر عشاق بفتراك جفا مىبندد * غالبا بر سر كين است بت سركش من\r\nاز چه رو خلعت گلرنگ دگر پوشيده * گر ندارد سر خونريز بت مهوش من\r\nكاسهء ديده كنم اشكى بيدل پرخون * جام مى گر ندهد ساقى حورىوش من \r\n*\r\n چون قدم از سر كنم كآيم سوى درگاه او * هرسر مويم شود پاى دگر در راه او\r\nچون نهم بر سايه‌اش پا تا نيايد همرهش * سركشد از زير پاى من رود همراه او\r\nنالهء جانكاه عاشق چون ترا دارد زيان * جان من انديشه كن از نالهء جانكاه او\r\nهرچه در دل بگذارند بگذرد در دل مرا * هست آگاهى دلم را از دل آگاه او\r\nمىكشم خود را براى خاطر آن نازنين * مىكنم كارى من بيدل بخاطرخواه او\r\nدل ز زلف او كند ميل زنخدانش مدام * اين دل ديوانه انديشد كجا از چاه او\r\nرو بديوارش چو اشكى ماند اشك از ديده ريخت * خواست گيرد اشك در گل اين تن چون كاه او \r\n*\r\n من كيم از خان‌ومان آواره‌يى * بىدلى سرگشته‌يى بيچاره‌يى\r\nبىدل و دينم كند از يك نظر * گر بسوى من كند نظّاره‌يى\r\nچهره تا افروخت از تاب شراب * شعله در جانم زد آتش‌پاره‌يى\r\nدر دلش كى مىكند آهم اثر * چون دل اويست سنگ‌خاره‌يى\r\nاشكى از كوى بتان آواره شد * در جهان نبود چو او آواره‌يى \r\n\r\n","description":"","footnote":"","page_name":" 693 ","page_number":77},
  {"content":"\r\n\r\n\r\n11 - ضميرى اصفهانى « 1 »\r\nمولانا كمال الدين حسين « 2 » بن محمد ضميرى اصفهانى از شاعران معروف سدهء دهم و غير از ضميرى ديگريست كه اهل همدان بود . معاصر وى سام ميرزا درباره‌اش نوشته است كه « جوانى بغايت دردمند و بىقيدست و بسى فضيلت دارد . از جمله در نجوم و رمل از بىنظيرانست و در دقت ذهن و حدت طبع و فهم از بىبدلان و طبعش در اساليب سخن چسبان . . . » و بنابراين او از روزگار جوانى در علم و ادب شهرت يافته بود و معلوم نيست چرا تقريبا همهء تذكره‌نويسان دربارهء وى نوشته‌اند كه در بزرگسالى كسب دانش آغاز كرد . وى در محضر مير غياث الدين منصور دشتكى شيرازى دانش آموخت و طب و رياضى و نجوم فراگرفت و در رمل مهارت يافت و\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* بهارستان سخن ، ص 407 - 408 .\r\n* آتشكده ، تهران ، ص 958 - 963 .\r\n* تحفهء سامى ، ص 124 .\r\n* خلاصة الاشعار تقى الدين كاشى ، خطى .\r\n* صحف ابراهيم ، خطى .\r\n* مجمع الفصحا ، ج 2 ، ص 335 .\r\n* نتايج الافكار ، بمبئى ، ص 432 - 434 .\r\n* عالم‌آراى عباسى ، تهران 1350 ، ص 178 - 179 .\r\n* هفت اقليم ، تهران ، ج 2 ص 417 - 421 .\r\n* ايضاح المكنون ، اسمعيل پاشا ، ج 1 ، استانبول 1945 ، ستون 514 .\r\n* عرفات العاشقين ، تقى الدين اوحدى ، خطى .\r\n* تاريخ تذكرهء فارسى ، گلچين معانى ، ج 1 ، تهران 1348 ، ص 8 - 10 .\r\n* تاريخ نظم و نثر در ايران ، ص 446 - 447 .\r\n( 2 ) - نام او را « حسن » نيز نوشته‌اند .\r\n","page_name":" 694 ","page_number":78},
  {"content":"\r\n\r\nاز همين راه در خدمت شاه تهماسب و خاندان شاهى راه جست ، و تا آخر عمر به همين شغل روزگار گذاشت . سال مرگش را اسمعيل پاشا در ايضاح - المكنون 973 ضبط كرده و در تذكرهء غنى سال 1000 ذكر شده است ، و از جانبى ديگر بعضى خدمت دربارى او را تا بعهد شاه عباس كشانيده‌اند كه دور از صحت به نظر مىآيد ؛ چون بنابر قول تقى الدين اوحدى در عرفات ، محتشم كاشانى ( م 996 ه ) ماده تاريخ مرگ ضميرى را ساخت پس سال يكهزار را نمىتوان تاريخ وفات ضميرى دانست ؛ سال 973 كه فعلا بعنوان سال درگذشت ضميرى پذيرفته مىشود تا حدى محل تأمل است زيرا اسكندر بيك منشى او را در شمار شاعرانى ذكر كرده است كه « در حين ارتحال شاه جنت‌مكان ( شاه تهماسب م 984 ) هنگامهء سخن‌پردازى ايشان گرم بود » ، پس ضميرى قاعدة بايست در آن سال زنده بوده باشد چنان كه باقى كسانى كه درين شمار ذكر شده‌اند ( محتشم ، وحشى ، ولى دشت بياضى ، ثنايى ، مير حيدر . . . ) همه سالها بعد از وفات شاه تهماسب زنده بودند .\r\nمولانا كمال الدين در آغاز شاعرى بمناسبت شغل پدرش « باغبان » تخلص نمود و بعد از آن تخلص ضميرى اختيار كرد و به همين نام شهرت يافت .\r\nبا شاعران معروف زمان خود ، خاصه آنها كه با دربار صفوى ارتباط داشتند آشنا و با بعضى از آنان معاشر بود مانند شرف و محتشم و حسابى . . . ضميرى از شاعران پركار عهد خود و در قصيده و غزل و مثنوى توانا و ازين دو جهت با امير خسرو دهلوى همانند بود و بهمين‌سبب است كه او را « خسرو ثانى » خواندند . امين رازى نوشته است كه « وارداتش صدهزار بيت است كه از آن جمله هفتادهزار بيت آن غزلست و دوازده‌هزار بيت قصيده كه تمامى مزين بمدح ائمهء معصومين صلوات الله عليهم اجمعين گرديده و تتمه مثنويست » يعنى هجده‌هزار بيت .\r\nشگفت‌ترين كار ضميرى تنظيم چند ديوانست كه در هريك از آنها يكى از شاعران مشهور را تتبع و استقبال نموده و ازين راه مجموعه‌هايى فراهم آورده و بر هريك نامى نهاده است ؛ چند ديوان ديگرش آنهاست كه بپيروى\r\n\r\n","description":"","footnote":"","page_name":" 695 ","page_number":79},
  {"content":"\r\n\r\nاز كسى نظم نيافته و بصرافت طبع شاعر گرد آمده است . تقى الدين كاشى كه براى جمع‌آورى اشعار شاعران اصفهان مدتى در آن شهر بسر مىبرده و مهمان ضميرى بوده و همه ديوانهاى او را ديده و هزار بيت از منتخب آنها را در كتاب خود خلاصة الاشعار نقل كرده ، دربارهء كليات او نوشته است :\r\n« . . . اسامى بعضى از غزليات و مثنوياتى كه در جواب شعرا و غير آن مرتب ساخته‌اند و دواوين غزلش برين موجب است : سفينهء اقبال ، صورت حال ، كنز الاقوال ، عشق بىزوال ، صيقل ملال ، عذر مقال ، قدس خصال ، مجموعهء اجلال - فى جواب شيخ مصلح الدين سعدى : طاهرات ، صنايع ، بداية الشعر ، نهاية السحر . - عيون الزلال فى جواب خواجه حافظ - آيينهء جمال فى جواب بابا فغانى - معراج الآمال فى جواب مولانا جامى - انيس الليال فى جواب لسانى - سحر حلال فى جواب شاهى - فراغ بال فى جواب بنايى - درر مثال فى جواب مير صالح - سحاب جلال فى جواب خواجه آصفى - خجسته‌فال فى جواب مولانا شهيدى - لوامع خيال فى جواب مير همايون - ترانهء وصال فى جواب ميرزا شرف - احياى كمال فى جواب شيخ كمال - معشوق لا يزال فى جواب امير خسرو - حسن مآل فى جواب حسن . و چندين ديوان ديگر در سلك نظم دارند ، چون تمام نشده بود لهذا تفصيل اسامى آن درين اوراق ثبت نشد . و نيز از جملهء منظومات اين بحر سخن شش كتاب مثنويست كه اوقات را بتكميل آن صرف نموده‌اند برين تفصيل : ناز و نياز ، وامق و عذرا ، بهار و خزان ، جنة الاخيار ، ليلى و مجنون ، اسكندرنامه ؛ و الحق لطافت طبع ازين مثنويات نيك معلوم مىشود خصوصا مثنوى بهار و خزان وى كه از مطالعهء آن نسخهء گرامى غنچهء دل چون دل غنچه از نسيم سحرى شكفتن مىگيرد . . .\r\nو ديگر از منظومات اين موفق بتوفيق إله دو ديوان قصائدست در مدح ائمه و اهل البيت عليهم السلام كه يكى از آن دو موسومست بصحايف اعمال و ديگرى باصداف لآل . . . » « 1 »\r\n\r\n\r\n","description":"","footnote":"\r\n( 1 ) - نقل از انتخاب آقاى احمد گلچين ، تاريخ تذكره‌هاى فارسى ، ج 1 ، ص 8 - 9 .\r\n","page_name":" 696 ","page_number":80},
  {"content":"\r\n\r\nآذر نيز همين فهرست از مجموعه‌هاى سخن ضميرى را ، گويا از خلاصة الاشعار ، با حذف و اختلاف ، نقل كرده است . پيداست كه اينهمه كار از يك شاعر مستبعد و مقرون بغرابت تام و تمامست و به همين سببست كه آذر نوشت : « تمامى عمر مولانا ليلا و نهارا و سرا و جهارا وفا به خواندن كتب مرقومه نمىكند تا به گفتن و نوشتن چه رسد ! » و اگرچه تقى الدين كاشى مدعيست كه بيشتر ديوانهاى تمام شده و مثنويها و دو ديوان قصائد او را ديده ليكن بعيد نيست كه بيشتر يا بعضى ازين نامگذاريها بطريق ادعا صورت گرفته بود يا در جزو طرح كارهايى قرار داشت كه ضميرى مىخواست اما نتوانست همهء آنها را بانجام رساند و گرنه قاعدة مىبايست شمارهء بيتهايش از صدهزار كه امين رازى تخمين زده است درگذرد . شگفتى درينجاست كه به غير از تقى الدين كاشى كه گويد هزار بيت از شعرهايش برگزيد ، نه امين رازى و نه ديگران از آنهمه زادگان طبع ضميرى بجز چند بيت نيافته و نقل نكرده‌اند ، و با آنكه از نزديك به تمام شاعران عهد صفوى ، همه و يا قسمتى از آثارشان را در دست داريم ، از ضميرى ، حتى يك ديوان از آنهمه ديوانها موجود نيست و يا من نديده و نيافته‌ام . اسمعيل پاشا كه در ذيل « فصل الدواوين » نام بسيارى از ديوانهاى عهد صفوى را آورده دربارهء ديوان ضميرى چنين نوشته است : « فارسى هو كمال الدين حسين بن محمد - الاصبهانى المتوفى سنه 973 ثلاث و سبعين و تسعمائة سماه سفينهء اقبال » و اينكه او از كليات پرنام ضميرى تنها بسفينهء اقبال بسنده كرده است يا از آن جهتست كه هيچيك را نديده و تنها همين نام را شنيده بود و يا همين يك ديوان از آنهمه ديوانهاى ضميرى را يافته و نام برده است .\r\nبهرصورت از ضميرى كه بگفتهء امين رازى صدهزار و بنابر تفصيلى كه تقى الدين كاشى داده باحتمال خيلى بيش از صدهزار بيت شعر داشته ، آنچه در دستست بسيار كمست . گويا يكى از علتهاى قلت اشعارش آن باشد كه بقول تقى الدين اوحدى بليانى در عرفات پسر ضميرى يعنى ملا ميرك متخلص به « داعى » اصفهانى « از لا ابالىگرى مسودات اشعار پدر را بدكان\r\n\r\n","description":"","footnote":"","page_name":" 697 ","page_number":81},
  {"content":"\r\n\r\nبقالى و حلوايى گرو گذاشته همه را صرف افيون كرد » و اگر چنين باشد سخن تقى الدين كاشى در خلاصة الاشعار درست نيست كه گفت : « بعضى ديوانها كه مشار اليه ( يعنى ضميرى ) باتمام جواب آن توفيق نيافته پسرش ملا ميرك متخلص به داعى به گفتن باقى آنها اوقات صرف مىنمايد » . جمع ميان اين دو روايت مىتواند چنين باشد كه ملا ميرك پيش از گرفتارى بمعجون افيون‌دار كه از ابتلاآت بزرگ عهد بود ، دنبال كار پدر را گرفت ليكن پس از اسارت در چنگال ديو افيون چاره‌يى جز فروختن يا به گرو نهادن حاصل كار پدر و خود نزد بقال و حلوايى نداشت !\r\nدربارهء علت تسميهء ضميرى به « خسرو ثانى » ، تقى الدين كاشى نوشته است « روزى در مجلس شاه تهماسب سخن از امير خسرو دهلوى مىرفت ، شاه اشاره بوى ( ضميرى ) كرد و گفت : ما نيز خسرو نادره‌گويى داريم ! از آن پس او را خسرو ثانى خواندند . » از بازمانده‌هاى اشعار اوست كه همه بشيوهء شاعران عهد فغانى و همعصرانش هست :\r\n « 1 » پيش نظر چو آورم وعدهء لطف يار را * ذوق وصال طى كند صدمت انتظار را\r\nغمزهء تيزچنگ را جام عتاب پر مده * گرم به خون من مكن چشم ستيزه‌كار را \r\n*\r\n بيگانه بودى از من و مىسوختم كنون * من سوزم از براى كسى كآشناى تست\r\nهرگاه مىروم كه شكايت كنم ز تو * چون گوش مىكنم بزبانم دعاى تست \r\n*\r\n اى عهدشكن آن همه صحبت بكجا رفت * آن بستن پيمان محبت بكجا رفت\r\nخوى كرده رخ از تشنهء ديدار چه پوشى * ما هيچ نگوييم ، مروت بكجا رفت \r\n*\r\n مشكل شده كارم ز تو ، درد دلم اينست * آگه نه‌اى از درد دلم ، مشكلم اينست \r\n\r\n\r\n","description":"","footnote":"\r\n( 1 ) با كمال تأسف نسخه‌هايى از اجزاء خلاصة الاشعار كه در دسترسست فاقد هزار بيتى است كه تقى كاشى بانتخاب آنها اشاره كرده است .\r\n","page_name":" 698 ","page_number":82},
  {"content":"\r\n\r\n سيلاب سرشك از در او مىبردم آه * عمرى اثر گريهء بىحاصلم اينست \r\n*\r\n اگر بينم كه از كويش كسى دلشاد مىآيد * فريبى كز وى اول خورده بودم ياد مىآيد\r\nبدام انتظار او من آن مرغ گرفتارم * كه جانم مىرود تا بر سرم صياد مىآيد \r\n*\r\n نوميد چو آيم بسر كوى تو گويم * اميد كه اين‌بار چو هربار نباشد\r\nفرياد از آن لحظه كه درد دلم آنشوخ * پرسد ز من و قوت گفتار نباشد \r\n*\r\n دور از تو گريه هم نتوانم بكام كرد * ترسم كه سيل اشكم ازين دور تر برد\r\nسر در جهان نهاد ضميرى سرشك تو * ترسم ز جور يار بعالم خبر برد \r\n*\r\n آنچه مىبينم برويت نيست با روى دگر * ورنه مىدادم ز جورت دل ببدخوى دگر\r\nز آنهمه خوارى كه آمد بر من از عشقت نماند * پاى رفتن ز آستانت بر سر كوى دگر \r\n*\r\n مىكشد سرو قدت را بكنارم امروز * آرزويى كه بديدار تو دارم امروز\r\nآنچه دوشينه به من حسرت ديدار تو كرد * بدعا آه اگر دست برآرم امروز \r\n*\r\n درمانده به درد دل بىحاصل خويشم * رو همدم و بگذار به درد دل خويشم\r\nگيرد همه كس روز جزا دامن قاتل * جز من كه بجان منفعل از قاتل خويشم \r\n*\r\n فريب بين كه فرستد نويد وصل دمادم * به اين خيال كه شايد در انتظار بميرم\r\nنداده وعدهء وصلم بروز حشر ضميرى * ز بيم آنكه مبادا اميدوار بميرم \r\n*\r\n دگر از حال خود با يار مىدانم چه مىگويم * به او گر مىرسم اين‌بار مىدانم چه مىگويم\r\nبه او گر مىرسم اظهار رنجش مىكنم اما * نمىرنجانمش بسيار و مىدانم چه مىگويم \r\n*\r\n\r\n","description":"","footnote":"","page_name":" 699 ","page_number":83},
  {"content":"\r\n\r\n دلا چون ما همه مهر و وفاييم * كجا در خاطر آن مه درآييم\r\nنشسته گرد خوارى بر رخ از عشق * به چشم غير از آن كم مىنماييم\r\nدر وصلش زنم هردم ضميرى * كه تا بر خود بلا را درگشاييم \r\n\r\n12 - غزالى مشهدى « 1 »\r\nملك الشعراء غزالى مشهدى از شاعران نام‌آور سدهء دهم هجريست\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* بهارستان سخن ، مدراس 1958 ، ص 410 - 412 .\r\n* رياض الشعراء واله داغستانى ، خطى .\r\n* نتايج الافكار ، بمبئى 1336 ، ص 510 - 511 .\r\n* صحف ابراهيم ، على ابراهيم خان خليل ، خطى .\r\n* آتشكدهء آذر ، تهران بتصحيح دكتر سادات ناصرى ص 471 ببعد .\r\n* كشف الظنون ، استنبول 1941 - 1943 ، ستون 1974 .\r\n* هدية العارفين ، اسمعيل پاشا ، استنبول 1951 ، ج 1 ستون 812 .\r\n* منتخب التواريخ بداؤنى ، ج 3 ص 170 .\r\n* طبقات اكبرى ، نظام الدين احمد هروى ، كلكته ، ص 484 منقول در تاريخ تذكره‌هاى فارسى ، ج 2 ، تهران 1350 ، ص 669 - 670 .\r\n* ريحانة الادب ، ج 3 ، ص 151 - 152 .\r\n* هفت آسمان ، تهران 1965 ، ص 100 - 104 .\r\n* مجمع الفصحاء هدايت ، ج 2 ، ص 25 .\r\n* رياض العارفين هدايت ، تهران 1316 ص 196 - 198 .\r\n* گلزار جاويدان ، محمود هدايت ، تهران 1353 ، ص 990 - 991 . -\r\n","page_name":" 700 ","page_number":84},
  {"content":"\r\n\r\nكه بيشتر از دوران نامبردارى و برخوردارى ادبى خود را در سرزمين هند گذرانيد . ولادتش پيرامون سال 936 ه در مشهد اتفاق افتاد « 1 » و همانجا به تحصيل ادب پرداخت و شاعرى آغاز كرد و در اوان جوانى بدربار شاه تهماسب صفوى راه يافت و در 958 از جانب او مأمور شد تا بشيراز رود و خواجه امير بيك كججى مهردار « 2 » را كه پادشاه ازو بسببى آزرده‌خاطر بود سرزنش و هجو كند و در اين زمان برنايى بيست و دو ساله بود .\r\nاما خود غزالى كه نمىتوانست از آزادمنشىهاى شاعرانهء خود دست بازدارد به زودى بتهمت الحاد گرفتار شد چنان كه از بيم بدخواهان در محيط تعصب‌آلود ايران سامان اقامت نيافت و ناگزير روى بهندوستان نهاد و بدكن\r\n\r\n\r\n","description":"","footnote":"\r\n- * تاريخ نظم و نثر در ايران و در زبان فارسى تا قرن دهم هجرى ، سعيد نفيسى ، ص 414 - 415 .\r\n* هفت اقليم ، محمد امين رازى ، تهران ، ج 2 ص 211 - 215 .\r\n* فهرست نسخه‌هاى فارسى در كتابخانهء ملى پاريس ، بلوشه ، ج 3 ص 349 .\r\n* فهرست نسخه‌هاى فارسى در كتابخانهء موزهء بريتانيا ، چارلز ريو ، ج 2 ص 661 - 663 .\r\n( 1 ) - وى در مقدمهء آثار الشباب گويد كه در سال 966 هجرى بسى سالگى تمام رسيد .\r\nبه اين حساب سال ولادتش 936 است .\r\n( 2 ) - خواجه امير بيك كججى مهردار ( م 983 ه ) از مردم كججان نزديك تبريز بود و در عهد شاه تهماسب مقامهاى مختلف دربارى يافت و در سال 958 كه در شيراز بسر مىبرد دعوى « تسخير كواكب » كرد . شاه تهماسب چون ازين كارش آگاه گشت ترسناك و خشمگين شد و فرمان داد تا او را در صندوقى حبس كنند و بر دستهايش بند نهند تا نتواند با انگشتان خود ستارگان را مسخر خود سازد ( ! ) و در همين هنگام غزالى را بشيراز فرستاد تا آن مرد « افسونگر » را سرزنش كند و هجو گويد . اين خواجه اميرك بعدها چندى بفرمان تهماسب در كرمان بود و سپس مدتى وزارت خراسان داشت ولى باز مغضوب و در دژ قهقهه زندانى شد و همانجا بسال 983 درگذشت ( تاريخ نظم و نثر در ايران ، ص 691 - 692 ) .\r\n","page_name":" 701 ","page_number":85},
  {"content":"\r\n\r\nرفت ليكن آنجا بخت به دو روى ننمود تا آنكه خان زمان على قلى خان بن حيدر سلطان اوزبك شيبانى صوبه‌دار جونپور از حال او آگاه شد ، هزار روپيه و چند اسب برايش فرستاد و اين رباعى را به دو برسم دعوت نوشت :\r\n اى غزالى به حق شاه نجف * كه سوى بندگان بيچون آى\r\nچونكه بىقدر گشته‌اى آنجا * سر خود گير و زود بيرون آى « 1 » \r\nغزالى دعوت خان را پذيرفت و چند سال در ملازمتش بسر برد و از منظومه - هاى خود « نقش بديع » را كه در ايران بنام شاه تهماسب آغاز كرده بود ، در هزار بيت بنام خان زمان پايان داد ، و نوشته‌اند كه در برابر هر بيت يك سكهء طلا صله يافت .\r\nاين على قلى خان و برادرش محمد سعيد خان پسران حيدر سلطان ازبك شيبانى و از مادرى اصفهانى بودند ، فارسى نيك مىدانستند و هر دو شعر مىسرودند و بشاعران پارسىگوى ارادت مىورزيدند . جانفشانيها و رشاد - تشان در ركاب همايون پادشاه سبب ترقى آن دو گرديد و در خدمت جلال الدين اكبر نيز مقام بلند يافتند . على قلى خطاب « خان زمان » يافت و محمد سعيد خطاب « بهادر خان » . صوبه‌دارى جونپور بر عهدهء خان زمان بود ولى با همهء اين سوابق مودت ، هر دو برادر بر جلال الدين اكبر خروج كردند و كارشان در 974 ه بجنگ كشيد ، و هر دو منكوب و مقتول شدند « 2 » ، و « مولانا غزالى بدست اولياى دولت قاهره افتاده منظور نظر پادشاهى گشت\r\n\r\n\r\n","description":"","footnote":"\r\n( 1 ) - سر خود گرفتن يعنى بميل و بارادهء خود كارى كردن و بجايى رفتن . اما اين تعبير در خطاب بغزالى متضمن معنى ديگريست . سرواژهء غزالى حرف « غ » است كه به حساب ابجدى هزارست و آن اشاره است بهزار روپيه‌يى كه خان زمان براى شاعر فرستاده بود .\r\n( 2 ) - دربارهء « خان زمان » رجوع شود به « مآثر الامراء » ، مير عبد الرزاق خوافى ، ج 1 ، كلكته 1888 ميلادى ، ص 622 - 630 ؛ و دربارهء بهادر خان ، همان جلد ص 384 - 387 .\r\n","page_name":" 702 ","page_number":86},
  {"content":"\r\n\r\nو بملك الشعرايى مفتخر گرديد » « 1 » و شش سال آخر عمر را در دربار آن پادشاه مقتدر ادب‌دوست با سربلندى بسر برد . او نخستين شاعريست كه در دولت گوركانى هند مرتبهء ملك الشعرايى يافت و با شاعران بلندپايهء دربار اكبرى معاشر و مجالس بود تا بنابر نقل بداؤنى در منتخب التواريخ شب جمعه 27 رجب سال 980 ه در احمدآباد گجرات بمرگ ناگهانى درگذشت و بفرمان اكبر در « سرگنج » ، آرامگاه پادشاهان و مشايخ ، به خاك سپرده شد .\r\nاسمعيل پاشا در هدية العارفين سال مرگش را 988 ضبط كرده و غلطست .\r\nفيضى در تاريخ مرگ غزالى قطعهء زيرين را سرود كه در آن عبارت « سنهء نهصد و هشتاد » به حساب ابجدى نيز 980 است :\r\n قدوهء نظم غزالى كه سخن * همه از طبع خداداد نوشت\r\nنامهء زندگى او ناگاه * آسمان با ورق باد نوشت\r\nعقل تاريخ وفاتش به دو طور * « سنهء نهصد و هشتاد » نوشت \r\nغزالى شاعرى بود توانا ، فصيح ، پركار و باحال . قصيده‌هاى غراى او كه در مدح شاه تهماسب ، خان زمان ، جلال الدين اكبر و بعضى ديگر از بزرگان عهد سروده شد ، همراهست با هنرنماييهايى كه قصيده‌گويان سدهء هشتم و نيمهء اول سدهء نهم بسيار به آنها دل بسته بودند ، و به همين سببست كه در آنها بالتزام رديفهاى گوناگون و گاه دشوار بازمىخوريم و تجديد مطلعهاى متعدد در آنها مىبينيم كه گاه بهفت و هشت بار در يك قصيده مىرسد « 2 » . در همهء اين چكامه‌ها توانايى شاعر در سخنورى هويداست ، هم\r\n\r\n\r\n","description":"","footnote":"\r\n( 1 ) - بهارستان سخن ، مير عبد الرزاق خوافى ، ص 411 .\r\n( 2 ) - مثلا در قصيدهء طولانى بمطلع ذيل :\r\n باز دست فتح شاهنشاه گردون‌اقتدار * كوس دولت زد بر اوج قبهء نيلىحصار \r\nبعد از مطلع اول هفت‌بار ديگر تجديد مطلع شده است و تمام قصيده هشت مطلع دارد و چنين كارى را با قافيه‌هاى ديگر چند بار در قصيده‌هايش تكرار كرده است .\r\n","page_name":" 703 ","page_number":87},
  {"content":"\r\n\r\nتوانايى طبيعى و قريحى و هم نيرويى كه از راه كسب ادب و دانش برايش حاصل شده بود ، و در سراسر آنها سخنش استوار و جزيل و در همان حال روان و صريحست و او چنان كه در مقدمهء منثور ديوان خود گفته با آوردن واژه‌ها و تركيبهاى دشوار مخالف و معتقدست كه با « اغلاق در لفظ » آوردن معنى مشكل مىشود :\r\n صورت حجاب چهرهء معنيست كاشكى * يكبارگى خراب شود هرچه صورتست \r\nمىگويد « و هركس معنى بيشتر داشته رعايت تكلف اصلاح و آرايش لفظ كمتر كرده و هركس معنى كمتر داشته بر گرد تكلفات صورت گرديده . . . » . اين استحكام و انسجام همراه با روانى كلام و صراحت معنى از ويژگيهاى سخن غزالى در همهء اقسام شعر اوست با اين تبصره كه قصيده‌ها و تركيبها و ترجيعهايش جزالت و فخامتى را كه لازمهء اين دسته از انواع شعرست بخاطر عذوبت و روانى از دست نداده ، در حالى كه در غزلهايش با لطافتى كه خواننده از غزل توقع دارد همراه شده است . وى در اين نوع از شعر پا بر جاى پاى فغانى گذاشته و همان سادگى و روانى ، سوز و حال ، و فصاحت او را تكرار كرده است . بيتهاى منتخب بسيار بلند و زيبا درين غزلها فراوان و تعبيرها و تركيبهاى استعارى دلنشين در آنها زيادست و نكته‌يى كه دربارهء آنها قابل ذكرست آميخته بودن غالب آنهاست با انديشه‌هاى عرفانى كه بنابر عادت غزلسرايان عارف‌پيشه بطريق رمز و كنايه بيان مىشود .\r\nمثنويهاى غزالى همه ، خاصه نقش بديع ، در زمرهء بهترين اثرهاييست كه از دوران صفوى داريم و نحوهء بيانش در آنها همان ويژگيهاى عمومى شعر وى را بهمراه دارد . روان و پخته و منتخب و صريحست و مضمون‌يابيهاى استادانه‌يى كه در آنها مىبينيم ما را به ياد هنرنماييهاى ساحرانهء نظامى مى - افگند . او درين راه بيشتر بمخزن الاسرار آن استاد بزرگ نظر داشته و چنان كه خواهيم ديد چندبار بجوابگويى آن برخاسته است .\r\nبا اين تفصيلها بايد گفت كه غزالى بر رويهم شاعريست كه در تمام سدهء دهم كمتر نظير يافته است تا چه رسد بسده‌هاى يازدهم و دوازدهم ، و\r\n\r\n","description":"","footnote":"","page_name":" 704 ","page_number":88},
  {"content":"\r\n\r\nاز كسانيست كه گويندگان بزرگ عهد پيش از خود را در همه قسم از اشعار زنده و مرتبهء بلندشان را در سخنورى تجديد كرده است . از مقدمه‌هايى كه بر اجزاء مختلف كليات خود نوشته و از ديگر اثرهاى منثورش توانايى وى در نثر ، مرسل و مصنوع آن ، نيز هويداست .\r\nشمارهء ابيات كلياتش را تا پنجاه‌هزار بيت نوشته‌اند و محمد امين رازى مجموع آنها را از غزل و قصيده و مثنوى هفتادهزار برشمرده و بعضى ديگر مانند شاهنوازخان مير عبد الرزاق خوافى در بهارستان سخن همين معنى را تكرار كرده و برخى نيز ازين حد فراتر رفته و عدد بيتهاى او را تا نود و يكصدهزار هم گفته‌اند .\r\nاز كليات اشعار غزالى نسخه‌يى كه شامل بيشتر اثرهايش از قصيده و ترجيع و غزل و قطعه و رباعى و مثنويست بشمارهء 023 ، 25  Add  در كتابخانهء موزهء بريتانيا ديده شد . نسخه‌يى از « نقش بديع » او را هم بشمارهء 746 .  Supp  در كتابخانهء ملى پاريس خواندم . كليات او مشتمل است بر : 1 ) غزلهايى كه باستقبال از بيست غزل حسن دهلوى ساخته با مقدمه‌يى كوتاه از خود شاعر .\r\nاين مجموعه را غزالى به خواهش ركن السلطان محمد نيشابورى ترتيب داد .\r\n2 ) گنج اكبرى حاوى اشعارى كه در ستايش جلال الدين اكبر سروده شده است از قبيل قصيده‌هايى كه نخستين آنها در آغاز بيست و پنجمين سال پادشاهى اكبر ( 975 ه ) سروده شد ، و يك مثنوى و چند قطعه كه يكى از آنها در تاريخ ولادت نخستين پسر اكبر يعنى جهانگير بسال 977 است . 3 ) آثار الشباب با مقدمه‌يى از غزالى و آغاز مىشود به اين بيت :\r\n اى عقل بخوان خطبهء حمدى و ثنايى * بر ذات خدايى كه جز او نيست خدايى \r\nاز مقدمهء اين بخش دريافته مىشود كه شاعر آن را بسال 966 ه كه سى سال تمام از عمرش مىگذشت بنظم الفبايى آخر ابيات درآورد و بجلال الدين اكبر تقديم داشت و آن چند سال پيش از تاريخى بود كه خان زمان كشته و غزالى نهاية بدربار اكبر منتقل شود . اين ديوان مشتمل است بر مقدمه ، قصائد ، تركيب‌بند ، ترجيع‌بند ، غزل بنظم الفبايى ، مثنوى ، قطعات ،\r\n\r\n","description":"","footnote":"","page_name":" 705 ","page_number":89},
  {"content":"\r\n\r\nرباعيات . 4 ) اسرار مكتوم كه منظومه‌يى مثنويست دربارهء عشق عرفانى 5 ) سنت الشعرا كه مجموعه‌ييست از قصائد بنظم الفبايى با مقدمه‌يى بنثر .\r\nبيشتر قصيده‌هاى اين مجموعه در ستايش شاه تهماسب ، بعضى در مدح خان زمان و اندكى در ستايش منعم خان و بعضى اميران ديگر هندست و بدين بيت شروع مىشود :\r\n ما بحريصان گذاشتيم جهان را * دور فگنديم نيم‌خورد سگان را \r\n6 ) نقش بديع ، مثنوييست در حكمت و عرفان بپيروى از مخزن الاسرار نظامى با مقدمه‌يى كوتاه بنثر و آغاز مىشود به :\r\n بسم الله الرحمن الرحيم * نقش بديعست ز كلك قديم \r\nدر ابتداى منظومه مدحى از شاه تهماسب آمده و ستايش خان زمان بر آن افزوده شده است و ازينجا معلوم مىگردد كه غزالى در ايران بنظم اين مثنوى دست يازيده و در هند آن را بپايان رسانيده است . حاج خليفه ازين منظومه ياد كرده و گفته است كه بنام على قلى خان خانزمان ساخته شده و اين همانست كه اسمعيل پاشا [ هدية العارفين ستون 812 
  ] تفسير بديع ناميده است . در هفت آسمان تأليف مولوى احمد على احمد ( ص 100 ) تقليد ديگرى از مخزن الاسرار بنام « مشهد انوار » بغزالى نسبت داده شده كه بعضى از بيتهاى منقول از آن در همين نقش بديع يافته مىشود و بعيد نيست كه نام اين مثنوى اصلا مشهد انوار ، در مقارنه با مخزن اسرار ، بوده ليكن بعدا بمناسبت اولين بيت آن كه نقل كرده‌ام « نقش بديع » نام يافته باشد . 7 ) مثنوييى در ذم يكى از عالمان دين كه بر غزالى عارف‌پيشهء مسلمان تاخته و بالحادش فتوى داده بود . 8 ) مثنوى ديگرى در ذم قليج خان از اميران دوران اكبر ، متخلص به الفتى . 9 ) آيينهء خيال كه مجموعهء كوچكيست از غزلها و قطعه‌ها و رباعيها بنظم الفبايى آخر بيتها با مقدمه‌يى بنثر .\r\nعلاوه برينها در هفت آسمان دو منظومهء مثنوى ديگر از غزالى ذكر شده : اول مرآت الصفات كه بنام اكبر شاه سروده شده و دوم قدرت آثار كه اسپرنگر از آن در فهرست كتابخانهء اود ياد كرده و هر دو بپيروى از\r\n\r\n","description":"","footnote":"","page_name":" 706 ","page_number":90},
  {"content":"\r\n\r\nمخزن الاسرار فراهم آمده است . در هفت اقليم آمده كه « از منثوراتش اسرار مكتوم و رشحات حيات و مرآت الكائنات امروز متداولست » [ ج 2 ، ص 212 
  ] . مثنويهاى ديگرى هم باقتفاء از اجزاء خمسهء نظامى داشت . ازوست :\r\n خاك دل آن روز كه مىبيختند * رشحه‌يى از عشق بر او ريختند\r\nدل كه به آن رشحه غم‌اندود شد * بود كبابى كه نمك‌سود شد\r\nزين همه شورى كه كنون در دلست * اشك ز شورابهء آن حاصلست\r\nبىاثر مهر چه آب و چه گل * بىنمك عشق چه سنگ و چه دل\r\nچند زنى قلب سيه بر محك * سنگ بود دل كه ندارد نمك\r\nدل گهر مرسلهء بندگيست * چاشنى عشق در او زندگيست\r\nهركه مى عشق ازين جام خورد * زندگيى يافت كه هرگز نمرد\r\nذوق جنون از سر ديوانه پرس * لذت سوز از دل پروانه پرس\r\nآنكه شرر تخم نجاتش بود * شعله به از آب حياتش بود\r\nدل كه ز عشق آتش سودا دروست * قطرهء خونيست كه دريا دروست \r\n*\r\n غمزده‌يى بىرخ جانان خويش * چاك زد از غصه گريبان خويش\r\nزنده‌دلى گفت كه اى چاره‌جوى * واسطهء چاك گريبان بگوى\r\nگفت ز ناديدن آن سنگدل * در غم هجران شده‌ام تنگدل\r\nتنگ شد از غم دل بىحاصلم * باشد ازين رخنه گشايد دلم\r\nداد جوابش كه تو در پرده‌اى * راه نه اينست ، غلط كرده‌اى\r\nيار بجز در دل عاشق كجاست * هستى ما پردهء معشوق ماست\r\nروى دل از گرد خودى پاك كن * جهد كن و جامهء جان چاك كن\r\nتا بنمايد به تو آن حسن پاك * ورنه چه حاصل كه كنى جامه چاك\r\nاى كه غم عشق عنانت گرفت * جذبهء او دامن جانت گرفت\r\nذيل تجرد ز جهان برفشان * بلكه ز خود دامن جان برفشان \r\n*\r\n عاشقى از گرم روان عجم * زد بصنم‌خانه مغرب قدم \r\n\r\n","description":"","footnote":"","page_name":" 707 ","page_number":91},
  {"content":"\r\n\r\n برهمنى ديد كه بر كيش بت * سجده‌كنان آمده در پيش بت\r\nهر نفس از پردهء رازى دگر * مىكندش عرض نيازى دگر\r\nدست برآورده كه دادم بده * كعبه تويى زود مرادم بده\r\nغيرت عاشق چو در آن ديد تيز * طعنه‌زنان بانگ بر او زد كه خيز\r\nز آتش آن سوز كه آبت دهد * غم به كسى گو كه جوابت دهد\r\nمنع ز بت نيست پرستنده را * ليك پرستار بت زنده را\r\nآنكه درين خاك بود جان پاك * پيش جمادى چه نهد رو به خاك\r\nجان چه بود رشحهء جام الست * بت چه بود نقش جهان هرچه هست\r\nبه كه كند بت‌شكنى راى تو * تا ز بتان كعبه شود جاى تو \r\n*\r\n اى كه بنظاره شدى ديده باز * سهل مبين در مژه‌هاى دراز\r\nكآن مژه در سينه چو كاوش كند * خون دل از ديده تراوش كند\r\nروى بتان گرچه سراسر خوشست * كشتهء آنيم كه عاشق‌كشست\r\nهر بت رعنا كه جفاكيش‌تر * ميل دل ما سوى او بيشتر\r\nدر رخ بىفتنه چو گيسو مپيچ * نافهء بىمشك نيرزد به هيچ\r\nلاله‌عذارى كه جفاجوى نيست * همچو گلى دان كه در او بوى نيست\r\nسوزش و تلخيست غرض از شراب * ورنه بشيرينى ازو خوشتر آب\r\nيار گرفتم كه به خوبى پريست * سوختن او نمك دلبريست\r\nناله ز بىدرد نباشد پسند * چند دل و دين ، چو نه‌يى دردمند\r\nيا منگر سوى بتان تيز تيز * يا قدم دل بكش از رستخيز\r\nلاله‌رخان گرچه كه داغ دلند * روشنى چشم و چراغ دلند\r\nقهر و جفاكاريشان دلفروز * ديدن و ناديدنشان سينه‌سوز\r\nخرمى ما غم عشقست و بس * شادى ما ماتم عشقست و بس \r\n*\r\n از پس اين پردهء سيمابگون * آنچه ببايست بيامد برون\r\nهرسر مويى كه درين رشته است * از سر يك رشته جدا گشته است \r\n\r\n","description":"","footnote":"","page_name":" 708 ","page_number":92},
  {"content":"\r\n\r\n تا نشوى خوار مشو خودپرست * هست به صد خوبى ما هركه هست\r\nپاى عزيزان ز سر ما بهست * عيب كسان از هنر ما بهست\r\nبىهنرى زآن شده‌اى عيبگوى * بىهنر البته بود عيبجوى\r\nنام خود و نام پدر زنده كن * مردهء خود را بهنر زنده كن\r\nاز پدر مرده مگو هر زمان * گرنه سگى ، چون خوشى از استخوان \r\n( نقش بديع )\r\n دو آيينه است صنع كبريا را * كه اندر وى توان ديدن خدا را\r\nيكى آمد جمال بىنظيران * يكى ديگر دل پرنور پيران\r\nمرا هست از جوانان سينهء ريش * همى خواهم ز پيران قسمت خويش \r\n*\r\n خواب اگر بينم من آن مست عتاب‌آلوده را * تا قيامت شكر گويم بخت خواب‌آلوده را\r\nقطرهء جان مىچكد از چشمهء حيوان به خاك * پاك كن بهر خدا لعل شراب‌آلوده را\r\nعكس رويم گفته‌اى در چشم پراشك تو چيست * ديده‌اى در شيشه گلبرگ گلاب‌آلوده را\r\nشوق ديدارت نقاب غنچه از گلها كشيد * عشق رسوا ساخت خوبان حجاب‌آلوده را\r\nمىكشم گفتى غزالى را به چشم خوابناك * كشته گردم غمزهء آن چشم خواب‌آلوده را \r\n*\r\n بىدرد دل بكوى تو كس منزلى نداشت * آنجا كسى نبود كه درد دلى نداشت\r\nهركس كه پى بسر دهان تو برده بود * در صورت تو يك سر مو مشكلى نداشت\r\nديديم در طريق طلب صدهزار بحر * درياى عشق بود كه آن ساحلى نداشت\r\nز آن در طريق عشق نكرديم ره غلط * كاين راه غير پير مغان كاملى نداشت\r\nاز صاف و درد باده بنا كرد كاخ عيش * هركس كه دست و پاى در آب و گلى نداشت\r\nگر چشم او بغمزه مرا كشت باك نيست * هرگز شهيد عشق چنين قاتلى نداشت\r\nكامى نداشت بىتو غزالى ز عمر خويش * حاصل ، به غير محنت و غم حاصلى نداشت \r\n*\r\n زاهدا عرفان بدلق و سبحه و مسواك نيست * عشق پيدا كن كه اينها داخل ادراك نيست\r\nهركجا افروخت آتش برق استغناى عشق * غير بال جبرئيل آنجا خس و خاشاك نيست \r\n\r\n","description":"","footnote":"","page_name":" 709 ","page_number":93},
  {"content":"\r\n\r\n خون دل ناخورده لاف پاكدامانى مزن * دامنى كآن را به خون دل نشويى پاك نيست\r\nدُردوارى گر رسد از ساقى دوران بنوش * ز آنكه صاف عيش در خمخانهء افلاك نيست\r\nخواه زاهد خواه فاسق بستهء دام تواند * نيست صيدى كآن ترا در حلقهء فتراك نيست\r\nداشت از خوبان غزالى آرزوى قتل خويش * كشتهء آن غمزهء خوبان اگر شد باك نيست \r\n*\r\n ميخانه را به صاحب دردى سپرده‌اند * هر منزلى كه هست به مردى سپرده‌اند\r\nمجنون اگر نه‌يى بره عشق پا منه * كاين راه را بباديه‌گردى سپرده‌اند\r\nبىبهره است روى بزرگان ز گرد فقر * اين گرد را بچهرهء زردى سپرده‌اند\r\nخودبين بسر نكتهء وحدت كجا رسد * اين نكته را بعاشق فردى سپرده‌اند\r\nگر سالكان راه ، غزالى ، گذشته‌اند * بهر رخ نياز تو گردى سپرده‌اند \r\n*\r\n آيا مصاحبان قديمى كجا شدند * در ما چه يافتند كه از ما جدا شدند\r\nگويى كه بود صحبت ايشان خيال و خواب * در بزم عمر جمله بخواب فنا شدند\r\nآنها كه بود كحل بصر خاك پايشان * آخر چو خاك زير قدم توتيا شدند\r\nيادى نمىكنند چو بيگانگان ز ما * گويى كه با گروه دگر آشنا شدند\r\nما از سمند عمر گرفتيم زين عيش * ويشان دو اسبه جانب ملك بقا شدند\r\nمرغان باغ انس كه رفتند ازين قفس * يكسر مقيم كنگرهء كبريا شدند\r\nبيهوده نقد عمر غزالى مده ز كف * بنگر كه دوستان و عزيزان كجا شدند \r\n*\r\n از بزم جهان باده‌گساران همه رفتند * ما با كه نشينيم چو ياران همه رفتند\r\nنى كوهكن بىسروپا ماند و نه مجنون * از كوى جنون سلسله‌داران همه رفتند\r\nبرخيز كه مانديم درين راه پياده * راهيست خطرناك و سواران همه رفتند\r\nزين شهر شهيدان تو با گريهء جانسوز * ماتم‌زده چون ابر بهاران همه رفتند\r\nاز دست غمت بىسر و پايان همه مردند * با داغ وفا سينه‌فگاران همه رفتند\r\nبر حلقهء زلف تو چو ديدند گره‌ها * از سلك خرد سبحه‌شماران همه رفتند\r\nز آن طوطى طبع تو خموشست غزالى * كآيينه‌دلان ، نكته‌گذاران ، همه رفتند \r\n\r\n","description":"","footnote":"","page_name":" 710 ","page_number":94},
  {"content":"\r\n\r\n*\r\n بود ما را به خاك آستانت آمدن مشكل * كه درياها ميان ما ز آب ديده شد حايل\r\nتويى اهل وفا را كعبهء مقصود ، مىميرم * چو مىبينم كه مىبندند بر عزم درت محمل\r\nعجب گر دولت وصلت نصيب چون منى گردد * زمان هجر بسيارست و دور عمر مستعجل\r\nمگر فكرى كند دربارهء ما دولت وصلت * كه آخر رنج دل ضايع شد و شد سعى من باطل\r\nنهال نازكى كو را به خون ديده پروردم * نشد جز درد و داغ نااميدى هيچ ازو حاصل\r\nنيم گر دولت وصل ترا شايسته اينم بس * كه گه در جان من دارد خيالت خانه گه در دل\r\nغزالى آرزو دارد كه گردد خاك پاى تو * ولى ماندست پاى او ز آب چشم ما در گل \r\n*\r\n ما غير خون دل مى نابى نخورده‌ايم * هرگز بخوشدلى دم آبى نخورده‌ايم\r\nاى محتسب چرا ز تو منت كشيم ما * خونى نكرده‌ايم و شرابى نخورده‌ايم\r\nاز دام دلفريبى افلاك فارغيم * چون ديگران فريب سرابى نخورده‌ايم\r\nهرگز بجانب تو نيفگنده‌ايم چشم * كز غمزهء تو تير عتابى نخورده‌ايم\r\nنگرفته است زلف تو در دست خود رقيب * كز دست او چو زلف تو تابى نخورده‌ايم\r\nما را جگر كباب شد و خون ديده مى * زين خوبتر شراب و كبابى نخورده‌ايم\r\nآورده‌ايم باده غزالى به كف ولى * بىدردمند خانه خرابى نخورده‌ايم \r\n*\r\n از قيد خود اى جان گرفتار برون آى * وى دل دگر از پردهء پندار برون آى\r\nچون سلسلهء شاهد گيتى همه بندست * برخيز و ازين سلسله زنهار برون آى\r\nاى خفته ره ملك ابد دور و دراز است * از دايرهء خاك سبكبار برون آى\r\nآهم همه خاكستر دل را برت آورد * اى آينهء چرخ ز زنگار برون آى\r\nديوانه شديم از غم ناديدنت اى ماه * بهر دل سودازده يك بار برون آى\r\nبر خاك شهيد غم او گل چه فشانند * گو از سر خاكش پس از اين خار برون آى\r\nبىاو غم دل چند توان خورد غزالى * گو خون شو و از ديدهء خونبار برون آى \r\n*\r\n اى غزالى گريزم از يارى * كه اگر بد كنم نكو گويد \r\n\r\n","description":"","footnote":"","page_name":" 711 ","page_number":95},
  {"content":"\r\n\r\n من و آن ساده‌دل كه عيب مرا * همچو آيينه روبرو گويد \r\n*\r\n هست روى زمين بديدهء عقل * پاره‌يى بحر و پاره‌يى ساحل\r\nاى ز دل بىخبر چه مىجويى * از سفركرده‌هاى عالم گل\r\nجهد كن جهد تا رسى آخر * بسفركرده‌هاى عالم دل \r\n*\r\n بحر را گفتم اى خضرسيرت * كه بپاكان دل تو معتادست\r\nبر فرازت عبور ابدالست * در كنارت سكون اوتادست\r\nچيست اين پاره چوب كشتىنام * گفت نعلينِ سالكِ بادست \r\n*\r\n سوداى تو كرد از دو جهان فرد مرا * وندر طلبت ساخت جهانگرد مرا\r\nاز كتم عدم جانب اقليم وجود * قلاب محبت تو آورد مرا \r\n*\r\n در كعبه اگر دل سوى غيرست ترا * طاعت همه فسق و كعبه ديرست ترا\r\nور دل بحقست و ساكن ميكده‌اى * مى نوش كه عاقبت بخيرست ترا \r\n*\r\n ملكيست جهان كه صد سليمان ديدست * بزمى است كه صدهزار خاقان ديدست\r\nبحريست كه صدهزار كشتى بشكست * نوحيست كه صدهزار طوفان ديدست \r\n*\r\n در عشق نه جاه و نه حسب مىبايد * نى علم و نه فضل و نه نسب مىبايد\r\nاين واقعه را كسى عجب مىبايد * معشوق غيورست ، ادب مىبايد \r\n*\r\n تا كى گويى كه گوى اقبال كه برد * تا كى گويى كه ساغر عيش كه خورد\r\nاينها چه فسانه است ؟ مىبايد رفت ! * اينها چه بهانه است ؟ مىبايد مرد ! \r\n*\r\n آنان كه درين بزم مى ناب زدند * بيدار نگشته تا ابد خواب زدند \r\n\r\n","description":"","footnote":"","page_name":" 712 ","page_number":96},
  {"content":"\r\n\r\n از هستى ما همين نمونه است چو موج * نقشى است وجود ما كه بر آب زدند \r\n*\r\n مى ده كه وداع خرد و هوش كنيم * وين عقل خرف‌گشته فراموش كنيم\r\nاز ساغر و پيمانه چه مستى خيزد * دريا دريا بيار تا نوش كنيم \r\n*\r\n ماييم بسان موج بر سطح عدم * بر هم زدهء جنبش درياى قدم\r\nاز هستى ما نيست بر اين صفحه رقم * تا همچو حباب ميزنى چشم بهم \r\n*\r\n بر شهر وجود سربسر مىگذرم * آهسته ز خانه خانه درمىگذرم\r\nهر خانه كه نيست اندرو آدميى * زو هيچ نمىجويم و برمىگذرم \r\n*\r\n در ديده ز هجر اشكِ آلى دارم * بر چهره ز غم گرد ملالى دارم\r\nاز ضعف تن همچو خلالى دارم * دور از تو چه گويم كه چه حالى دارم \r\n*\r\n سلطان گويد كه نقد گنجينهء من * صوفى گويد كه دلق پشمينهء من\r\nعاشق گويد كه داغ ديرينهء من * من دانم و من كه چيست در سينهء من \r\n*\r\n اشكى دارم كه سنگ خون گردد ازو * آهى كه سپهر سرنگون گردد ازو\r\nشوقى كه دل فلك زبون گردد ازو * عشقى كه جماد ذو فنون گردد ازو \r\n\r\n13 - بدرى كشميرى\r\nبدر الدين بن عبد السلام بن ابراهيم حسينى كشميرى از شاعران پركاريست\r\n\r\n","description":"","footnote":"","page_name":" 713 ","page_number":97},
  {"content":"\r\n\r\nكه در نيمهء دوم سدهء دهم هجرى مىزيست . من قصهء ذو القرنين او را [ نسخه شمارهء 501 .  Supp  كتابخانهء ملى پاريس 
  ] كه بعد ازين دربارهء آن سخن خواهم گفت خوانده و اطلاعاتى كه او خود دربارهء خويش در مقدمهء منثور آن منظومه آورده است درينجا خلاصه مىكنم :\r\nتخلص او بدرى است « 1 » و پيشهء او در شاعرى بيشتر قصيده‌سرايى بود چنان كه غزلش را نيز لحن قصيده است « 2 » ، و معاصر بود با پادشاه مشهور ازبك عبد الله بهادر خان ثانى ( 991 - 1006 ه ) از اعقاب محمد شيبانى خان ازبك كه ازو در قصيده‌يى بمطلع ذيل :\r\n اى يكى كرده نگينت چار اركان جهان * ظل چترت سايه‌بان خرگه هفت آسمان \r\nچنين نام مىبرد :\r\n وارث ملك سليمان نايب شرع رسول * شاه ابو الغازى ولى العهد عبد الله خان \r\nبدرى بر طريقت نقشبندى بود و از « خواجگان » آن طريقت بخواجه محمد اسلام و پسرش خواجه سعيد الدين سعد ارادت مىورزيد و آنان را نيز در قصيده‌هايى مىستود و در مقدمهء قصهء ذو القرنين گويد كه همين خواجه محمد اسلام گاه او را بسرودن قصيده يا غزلى تشويق مىكرد و او اطاعت مىنمود و ازين راه شاعرى آغاز كرده بفراهم آوردن مثنويهاى متعددى توفيق يافت كه خود آنها را چنين برشمرده است :\r\nدر 976 ه مثنوى شمع دل‌افروز ( از مزاحفات بحر هزج مسدس ) را در پنجهزار و پانصد بيت در سه ماه سرود .\r\nدر 981 ه معراج الكاملين را در ستايش مراد خود در نود و نه جزو مشتمل بر قصيده و غزل و نثر در شش ماه فراهم آورد .\r\n\r\n\r\n","description":"","footnote":"\r\n( 1 ) -\r\n از كرمهاى خداوند يگانه مر ترا * مژده آور در ثنا با كلك بدرى همعنان\r\nبدرى سوخته در سلسلهء اوست اسير * كه درين سلسله پيمود دو عالم به دو گام \r\n( 2 ) - اين سخن را از روى اندك مايه غزلى كه در مقدمهء قصهء ذى القرنين آورده است ، مىگويم .\r\n","page_name":" 714 ","page_number":98},
  {"content":"\r\n\r\nدر 983 ه روضة الجمال را مشتمل بر منشآت و قصايد و مثنويها و غزلها و رباعيها و مقطعات و مفردات در هشت‌هزار بيت و در پنج ماه نظم داد .\r\nدر 986 سراج الصالحين را شامل منشآت و منثورات در ذكر مقامات قطب الاقطاب امير يونس محمد صوفى مروى در سى جزو و در چهل روز تأليف كرد .\r\nدر 988 ه مجموعه‌يى از هفت‌هزار بيت قصيده و غزل در ستايش پيامبر و خواجگان نقشبندى ترتيب داد .\r\nبعد از آن مدتى كوتاه دم فروبست تا آنكه پيرش در عالم رؤيا به دو فرمان داد تا كار فروگذاشته را از سر گيرد . پس در همان سال 988 مجموعه‌يى از هفت مثنوى بنام بحر الاوزان در ده‌هزار بيت ترتيب داد . اين مجموعه كه بتقليد از مثنويهاى معروف گذشتگان فراهم آمده بود تشكيل مىشد از 1 ) منبع الاشعار از مزاحفات بحر سريع يعنى ( مفتعلن مفتعلن فاعلن ) در برابر مخزن الاسرار نظامى ، 2 ) ماتم‌سرا از مزاحفات بحر رمل ( فاعلاتن فاعلاتن فاعلن ) در برابر منطق الطير عطار نيشابورى ، 3 ) زهره و خورشيد از مزاحفات بحر خفيف ( فاعلاتن مفاعلن فعلن ) بر مثال كلام حديقهء سنايى 4 ) شمع دل‌افروز از مزاحفات بحر هزج مسدس ( مفاعيلن مفاعيلن مفاعيل ) بر مثال كلام خسرو و شيرين امير خسرو دهلوى ، 5 ) مطلع الفجر از مزاحفات بحر رمل ( فاعلاتن فعلاتن فعلن ) مثل سبحة الابرار جامى ، 6 ) ليلى و مجنون از مزاحفات بحر هزج مسدس ( مفعول مفاعلن فعولن ) بر مثال ليلى و مجنون هاتفى ، 7 ) رسل‌نامه از مزاحفات بحر متقارب مثمن ( فعولن فعولن فعولن فعول ) بر مثال بوستان سعدى .\r\nبدرى در پايان اين فهرست گفته است « 1 » : چون بحر الاوزان تمام شد در تاريخ اسم « حافظ » ( - 989 ه ) رسل‌نامه ( - نامهء پيامبران ) بنا نهاده شد\r\n\r\n\r\n","description":"","footnote":"\r\n( 1 ) - نقل قول بمعنى است نه بعبارت .\r\n","page_name":" 715 ","page_number":99},
  {"content":"\r\n\r\nدر صد و پنجاه‌هزار بيت و در آن از كتابهاى معروف تاريخ مثل قصص - التنزيل ، تاج القصص ، زين القصص ، قصص اللطائف ، تاريخ طبرى ، تاريخ ابن اعثم ، تاريخ گزيده ، تاريخ رشيدى ، تاريخ شرف ( - ظفرنامهء شرف الدين يزدى ) ، تاريخ محمود ( تاريخ غازانى ) ، تاريخ چنگيز خان ، و از سير امام عمر نسفى ، شيخ سعيد كازرونى ، مولانا معين الدين واعظ ، امير جمال الدين محدث استفاده شد و مطالب برگزيدهء آنها از نثر بنظم درآمد و در همين سال 989 براى پاكنويس كردن بمنشيان سپرده شد .\r\nيكى از قصه‌هاى رسل‌نامه همين قصهء ذو القرنين « 1 » است كه از نسخهء موجود آن ياد كرده‌ام ، در هفت‌هزار بيت و پنجاه و چهار جزو كه هريك از آنها را « خامه » نام داده است .\r\nنمىدانم كه بدرى كشميرى براستى اينهمه شعر ، آن هم در فاصله‌هاى زمانى كوتاه كه خود گفته ، توانسته است بسرايد يا نه ؟ از اثرهاى او تنها همين اسكندرنامه يا قصهء ذو القرنين را با مقدمه‌يى كه بنثر مصنوع مزين بر آن نوشته است ديده و خوانده‌ام و آن آغاز مىشود بستايش كردگار و نعت پيامبر و صفت معراج و مدح عبد الله خان ازبك ، و آنگاه اصل داستان شروع مىگردد كه بدرى در بيان آن بسيار باسكندرنامهء نظامى نظر داشته است .\r\nپيداست كه از چنين شاعرى پركار پرگوى ، سخنى باستوارى گفتار استادان نمىتوان خواست . شاعريست بسيار متوسط كه قصيده و غزل و مثنوى مىسرود و در منظومهء حاضر او هم جز بيان سريع قصه ، با سخنى كم‌مايه ، چيزى نمىبينيم و در آن از پيرايه‌هاى هنرى و فكرى اصلا خبرى نيست و ابيات قابل نقل ندارد . چند بيت ذيل را تنها براى آنكه نمونه‌يى از قصهء ذو القرنين بخوانيد مىآورم :\r\n چنان رسم بودى بدين كيان * كه هركس كه آتش پرستد بجان\r\nدر آتش كند گنج زر را بنا * بر آتش‌پرستى شود اژدها \r\n\r\n\r\n","description":"","footnote":"\r\n( 1 ) - فراموش نكنيم كه داستان « گجستك الكسندر اروميك » را مسلمانان با قصهء « ذو القرنين » درآميختند . بحماسه‌سرايى در ايران بنگريد .\r\n","page_name":" 716 ","page_number":100},
  {"content":"\r\n\r\n بدان رسم خلقى كشيدند رنج * در آتش نهادند زر گنج گنج\r\nبدى كارشان آتش افروختن * ز جان سودهء زر بر آن سوختن\r\nچو شه كشت آتش بدرياى آب * روان گنجها شد ز دير خراب\r\nبهرجا كه آتشكده كافتند * ز زر گنج قارون در آن يافتند . . . \r\n\r\n14 - قاسمى گنابادى « 1 »\r\nميرزا محمد قاسم يا ميرزا قاسم قاسمى گنابادى از جملهء شاعرانيست كه هر دو\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تحفهء سامى ، تهران 1314 ، ص 26 - 28 .\r\n* تذكرهء ميخانه ، تهران 1340 ، ص 169 - 180 .\r\n* آتشكده ، تهران ص 278 - 279 .\r\n* احسن التواريخ روملو ، ص 462 .\r\n* هفت اقليم ، تهران ، ج 2 ص 311 - 313 .\r\n* صحف ابراهيم ، على ابراهيم خان خليل ، خطى .\r\n* هفت آسمان ، تهران 1965 ، ص 136 - 138 .\r\n* بهارستان سخن ، مدراس 1958 ص 393 - 395 .\r\n* روز روشن ، تهران 1343 ، ص 644 .\r\n* همين كتاب ، ج 4 ، ص 191 .\r\n* رياض الشعراء واله داغستانى ، خطى .\r\n* حماسه‌سرايى در ايران ، از مؤلف ، چاپ سوم ، تهران 1352 ص 363 - 366 .\r\n* فهرست نسخه‌هاى خطى فارسى در كتابخانهء ملى پاريس ، ج 3 ص 347 .\r\n* فهرست نسخه‌هاى خطى فارسى در كتابخانهء موزهء بريتانيا ، ج 2 ص 660 - 661 .\r\n* تاريخ نظم و نثر در ايران و در زبان فارسى ، ص 410 .\r\n","page_name":" 717 ","page_number":101},
  {"content":"\r\n\r\nدورهء تيمورى و صفوى را درك كرد . وى از خاندان محترمى از سادات گناباد بود كه كلانترى آن ديار بدان اختصاص داشت و از همين‌روى پدرش ، مشهور به « امير سيد » در آنجا پيشوايى و رياست مىكرد و پس ازو پسر نخستين يعنى همين ميرزا قاسم كه وارث مقام پدر مىبود شغل او را ببرادر خود ميرسيد ابو الفتح واگذاشت . وى در شعر و ادب شاگرد هاتفى بود و در پاره‌يى از مأخذها نوشته‌اند كه دانشهاى عقلى را در خدمت غياث - الدين منصور دشتكى شيرازى آموخت و بويژه در علم رياضى رياضت كشيد و بعد از بلندآوازگى دولت شاه اسمعيل به خدمت او درآمد و پس از وى از شاعران درگاه شاه تهماسب بود و بعد از مدتى از ملازمت او كناره جست و بنزد سلطان محمود خان والى ديار بكر رفت و منظومه‌يى ببحر متقارب بر آنگونه كه براى شاه اسمعيل و شاه تهماسب ساخته بود ، براى اين سلطان محمود خان و در بيان جنگها و پيروزيهايش سرود . انگيزهء وى در رها كردن دربار شاه تهماسب و رفتن بديار بكر آن بود كه پادشاه صفوى در برابر نظم شهنامهء ماضى ( دربارهء پادشاهى شاه اسمعيل ) و شهنامهء نواب عالى ( دربارهء شاه تهماسب ) چيزى بقاسمى نپرداخت و او بقول خود عطاى لئيمان را همپايهء مرگ شمرده « 1 » ، از تقاضاى آن روى برتافت و بديار غربت پناه برد و همانجا ماند تا مرد .\r\nامير حسن روملو ، در حالى كه بجايزه نيافتن قاسم از « شاه دين‌پناه » اشاره نموده مرگ او را در ذيل متوفيات سال 982 ثبت كرده است « 2 » .\r\nدر تذكره‌هايى كه از حال او سخن رفته نوشته‌اند كه زندگى خود را در معاشرت با اهل دانش و ادب مىگذرانيد و « اختلاط فضلا و شعرا به خدمت او بسيار اتفاق افتادى و حضرتش مجمع فضلا و ظرفا بودى و در ايام هرم املاك موروثى خود را كه قريب دوهزار تومان مىشد وقف روضهء امام هشتم على بن موسى الرضا عليه التحية و الثنا نموده بادّخار مثوبات اخروى\r\n\r\n\r\n","description":"","footnote":"\r\n( 1 ) - گويد :\r\n درين باغ دوران كه بىبرگ نيست * عطاى لئيمان كم از مرگ نيست \r\n( 2 ) - احسن التواريخ چاپ افست تهران از روى چاپ كلكته ، 1931 ، ص 462 .\r\n","page_name":" 718 ","page_number":102},
  {"content":"\r\n\r\nمىپرداخت تا لواى عالم مخلد برافراخت » « 1 » و اين معنى با كم‌وبيش تغيير در مأخذهاى ديگر تكرار شده است .\r\nسام ميرزا دربارهء مقام شاعرى و شعر او مىنويسد كه : « به همه صفتى آراسته و پاكيزه ، همه قسم شعر را مىگويد اما در مثنوى درين زمانه سر - آمدست و بىتكلف مدح‌گسترى بىبدلست ، و درين زمانه كسى مانند او مثنوى را نگفته و در مثنوى چهار كتاب نظم كرده اول شاهنامه كه فتوحات زمان حضرت صاحبقران ( - شاه اسمعيل ) را نظم فرموده . . . دوم كتاب ليلى و مجنون كه بنام صاحبقران گفته . . . ديگر كارنامه در صفت گوىبازى حضرت صاحبقرانى حسب الامر مطاع در سلك نظم كشيده . . . ديگر كتاب خسرو و شيرين كه بنام من ( - سام ميرزا ) [ ساخته 
  ] » « 2 » و علاوه‌براين دو مطلع از غزلهاى او و يك رباعى هم از وى آورده كه نشان‌دهندهء اشتغال قاسمى بديگر انواع شعرست .\r\nولى اطلاع كافى دربارهء همهء منظومه‌هاى قاسمى در نفائس - المآثر ميرزا علاء الدوله يافته مىشود كه از قاسمى بدست آورده است و آن در هفت آسمان بدينگونه نقل شده است كه « ميرزا علاء الدولهء قزوينى كامى تخلص كه يكى از امراى اكبرى و معاصر قاسمى بوده در نفايس المآثر نوشته كه . . . در فرصتى كه جامع اين كلمات متوجه ديار هند بود در بلدهء كاشان بصحبت ايشان [ يعنى قاسمى 
  ] رسيد ، اين چند كلمه بر سبيل عريضه ببندگان حضرت اعلى [ جلال الدين اكبر پادشاه 
  ] قلمى فرمودند ، شرح منظوماتش فى الجمله از آن معلوم مىگردد ، و العبارة هذه : بندهء كمترين قاسم جنابدى بذروهء عرض ملازمان درگاه عرش اشتباه پادشاه خلايق‌پناه خلد الله تعالى ظلال دولته و معدلته على مفارق العالمين مىرساند كه فلانى [ يعنى علاء الدوله 
  ] در گذرگاهى كه متوجه سفر هند بودند اين كمينه به خدمت ايشان رسيدم و فرصت بغايت تنگ ، ازين مخلص استدعاى بعضى ابيات كردند ، عجالة الوقت\r\n\r\n\r\n","description":"","footnote":"\r\n( 1 ) - هفت اقليم ، 2 ، 311 .\r\n( 2 ) - تحفهء سامى ، ص 26 - 27 .\r\n","page_name":" 719 ","page_number":103},
  {"content":"\r\n\r\nخود را بوسيلهء صفت معراج حضرت نبوى مذكور ضمير منير اقدس ساخت ، ان شاء الله تعالى كتاب شاهنامهء ماضى كه چهارهزار و پانصد بيت است ، و شاهنامهء نواب اعلى كه آن نيز اينقدر است ، و شاهرخنامه كه پنج‌هزار بيت است ، و ليلى مجنون كه سه‌هزار بيت است ، و خسرو و شيرين كه آن نيز سه‌هزار بيت است ، و زبدة الاشعار كه چهارهزار و پانصد بيت است تمامى به خدمت فرستاده مىشود ، و الامر اعلى . پس از آن مجموع كتب و اشعار مذكور بدرگاه معلى حضرت اعلى فرستادند و در مقابل بتحف و هداياى پادشاهانه سرفراز شدند » « 1 » .\r\nمولوى احمد على احمد بعد از نقل سخن علاء الدولهء قزوينى نوشته است كه « از مثنويات او يكى شهنامه است ، دوم ليلى مجنون ، سيوم كارنامه كه گوى و چوگان نيز او را نامست ، چهارم شيرين و خسرو ، پنجم شاهرخنامه ، ششم عاشق و معشوق ، هفتم زبدة الاشعار و جز سيومين ( يعنى كارنامه ) و هفتمين ( يعنى زبدة الاشعار ) باقى پنج مثنوى او در كتابخانهء آشياتك سوسيتى ( انجمن آسيايى ) كلكته هست » .\r\nبا مرور در فهرست يادشده از منظومه‌هاى قاسمى معلوم مىشود كه اولا كوشش آن شاعر در نظم تاريخ پادشاهى و جنگها و پيروزيهاى سه تن از پادشاهان معروف سدهء نهم و دهم شركت مؤثر او را در نظم حماسه‌هاى تاريخى فارسى مسلم ساخته است و ثانيا او درواقع خواسته است برسم مثنوى - سازان ، منظومه‌هاى پنجگانهء نظامى را جواب گويد و چنين نيز كرد و سبب اينكه عدد مثنويهايش از پنج تجاوز كرده و بهفت رسيده ، آنست كه او در برابر اسكندرنامه سه منظومهء شاهرخنامه ، شهنامهء ماضى و شهنامهء نواب عالى ( اعلى ) را سرود . وى خود نيز در اشعارش بتقدم استاد گنجه و پيروى ازو اشاره كرده و در شهنامهء ماضى چنين گفته است :\r\n نظامى در آن دم كه شد گنج‌سنج * سر مار كلكش فروريخت گنج\r\nگل از باغ انديشه بىخار بود * پذيرفت چندانكه در كار بود . . . \r\n\r\n\r\n","description":"","footnote":"\r\n( 1 ) - هفت آسمان ، ص 136 - 137 .\r\n","page_name":" 720 ","page_number":104},
  {"content":"\r\n\r\nو سپس بتقدم استادانى چون جامى و هاتفى در همين مورد بر خود ، و آنگاه بشركت خود درين كوشش ديرياز بدينگونه اشاره كرده است :\r\n چو خورشيد جامى فروزنده گشت * ز انفاس وى عالمى زنده گشت\r\nمى جانفزاى سخن نوش كرد * چو خضر از حريفان فراموش كرد\r\nدرين بحر چون هاتفى پا نهاد * سرير سخن بر ثريا نهاد\r\nبرآورد چندان در شاهوار * كه پر كرد از آن دامن روزگار \r\nازين منظومه‌ها كه فهرست آنها را ديده‌ايد شاهرخنامه دربارهء پادشاهى و جنگهاى شاهرخ تيمورى ( 807 - 850 ه ) ساخته و بانتخاب ناظم بدين نام موسوم شده است « 1 » ، اما خواننده نپندارد كه قاسمى آن را در عهد شاهرخ و يا حتى در عهد فرمان‌روايى تيموريان ساخته بود زيرا اين كتاب در دوران پادشاهى شاه تهماسب سمت نظم يافته و بمدح آن پادشاه صفوى آغاز شده و بسال 950 ه در پنجهزار بيت پايان يافته است و نسخه آن بشمارهء 1985 .  Supp  در كتابخانهء ملى پاريس مطالعه شد .\r\nاز شهنامهء ماضى كه به « شاهنامهء قاسمى » نيز مشهورست نسخهء بسيار نفيسى در كتابخانهء موزهء ايران باستان ديده و خوانده‌ام . نسخه‌يى از آن هم بسال 1287 ه ق در بمبئى چاپ شده است . نسخه‌يى ديگر از آن بشمارهء ( 7784 .  Add  ) در كتابخانهء موزهء بريتانيا خوانده‌ام . تاريخ ختم اين منظومه سال 940 ه است و بنابراين تا ده سال پس از مرگ شاه اسمعيل نظم آن ادامه داشت . از شهنامهء نواب عالى نيز نسخه‌هايى در دستست . اين دو شهنامه همانست كه بعضى از تذكره‌نويسان مجموع آنها را « شهنشاه‌نامه » ناميده و عدد بيتهاى آن را نه‌هزار نوشته و گفته‌اند « در دو دفتر مرقوم قلم مشكين رقم خود فرموده است » « 2 » . شاعر خود نيز اين دو منظومه را يك « نامه » در دو دفتر قلمداد كرده و دربارهء اين دو دفتر و شمارهء بيتهاى آن گفته است :\r\n\r\n\r\n","description":"","footnote":"\r\n( 1 ) - گويد :\r\n كتابم كه شد ز آسمان كامياب * فلك شاهرخ‌نامه كردش خطاب \r\n( 2 ) - تذكرهء ميخانه ، تهران 1340 ، ص 170 .\r\n","page_name":" 721 ","page_number":105},
  {"content":"\r\n\r\n چو در نامه كردم علم خامه را * رقم بر دو دفتر زدم نامه را\r\nپس از مدتى كاخترم داد كام * يكى ز آن دو صيدم درآمد بدام\r\nچنان خواهم از فضل پروردگار * كز آن ديگرى گردم اميدوار\r\nكشم نقشى از كلك مانىپسند * كز آن صورت چين شود بهره‌مند\r\nنكوتر كشم زآنكه نقاش چين * كشد نقش آخر به از اولين\r\nبود عقد اين گوهر آبدار * ز روى عدد چارباره هزار\r\nبلطف از سر « نظم » گر بگذرى * روان پى بتاريخ آن آورى \r\nبنابراين شمار بيتهاى اين « دفتر » نخستين چهارهزار و تاريخ اتمام آن « نظم » با حذف حرف اول آنست كه مساوى مىشود با عدد 940 ؛ و اما دربارهء دفتر دوم از « نامه » يى كه آغاز كرده و آرزوى تمام كردن آن را داشت ، چنين گفت :\r\n گهرها كه آورده‌ام در شمار * شمارش بود پنج‌باره هزار\r\nبود در سوادم ز نيك‌اخترى * طلب سال تاريخش از « مشترى » \r\nو بدينگونه شمار بيتهاى آن پنجهزار و تاريخ پايان يافتنش « مشترى » ( - 950 ) است\r\nگويا بيچاره قاسمى نمىبايست مانند استاد و پيشرو بزرگوارش ، فردوسى آزاده ، از كوشش خود بهره‌يى بردارد و اين را هم مىدانست كه « خاصيت شهنامه » محرومى و نابرخوردارى از درازدستان زرپرستست . همچنانكه فردوسى نامدار پس از صرف همهء ثروت ميراثى از كف ناگشادهء محمود تركزاد بهره‌يى « جز بهاى فقاعى » نيافت ، قاسمى نيز از انعام پادشاهى زفت و مالدوست كه دانگ بر دانگ مىنهاد ، محروم ماند و « چون جايزهء شهنامه نداده بودند اين چند بيت در شكوه گويد :\r\n بريدم زبان طمع خامه را * كه خاصيت اينست شهنامه را\r\nز دونان طمع عين بىدولتيست * كمال زبونى و بىهمتيست \r\n\r\n","description":"","footnote":"","page_name":" 722 ","page_number":106},
  {"content":"\r\n\r\n درين باغ دوران كه بىبرگ نيست * عطاى لئيمان كم از مرگ نيست » « 1 » \r\nليلى و مجنون قاسمى هم بنام شاه تهماسب در دوهزار و پانصد و چهل بيت سروده شده و شاعر دربارهء آن گفته است :\r\n چون يافت تمامى اين معما * كاسميست نموده بىمسما\r\nتاريخ وى از ره معانى * « ظل ازلى » « 2 » است تا بدانى\r\nعقد گهرى كه گشت حاصل * باشد دوهزار و پانصد و چل « 3 » \r\nظل ازلى مساويست با 978 ، و اين مثنوى نيز در همان مجموعهء مثنو - يهاى قاسمى متعلق بكتابخانهء ملى پاريس ( شمارهء 1985  Supp  ) و همراه شاهرخنامه و شهنامه است .\r\nكارنامه يا چوگان‌نامه بر وزن ليلى و مجنونست ، و بسال 947 ه بدستور شاه تهماسب در هزار و پانصد بيت به مدت سه هفته ساخته شد و آن هم در جزو مجموعهء مثنويهاى قاسمى در كتابخانهء ملى پاريس مندرجست . تاريخ اتمام آن « ظل ابدى » ( 947 ) است :\r\n اين نامه كه از زبان خامه * كردم لقبش بكارنامه\r\nچون ماه دو هفته‌اش در ايام * در عرض سه هفته دادم اتمام\r\nاين عقد گهر كه شد سرآمد * باشد عددش هزار و پانصد\r\nتاريخ تمام اين معانى * « ظل ابدى » است تا بدانى « 4 » \r\nخسرو و شيرين قاسمى بنام سام ميرزا پسر شاه اسمعيل در سه‌هزار بيت بسال 950 سروده شد . آن را بهمراه كارنامه و شاهرخنامه در نسخهء\r\n\r\n\r\n","description":"","footnote":"\r\n( 1 ) - احسن التواريخ روملو ، ص 462 .\r\n( 2 ) - ظل ازلى مساويست با 978 . بنابر نظر آقاى گلچين معانى ( ميخانه ، حاشيهء ص 171 ) در اصلاح نسخهء اساس كه « نظم ازلى » ( - 1038 ) است .\r\n( 3 ) - تذكرهء ميخانه ، ص 171 - 172 .\r\n( 4 ) - ايضا ، ص 172 .\r\n","page_name":" 723 ","page_number":107},
  {"content":"\r\n\r\nيادشدهء كتابخانهء ملى پاريس ديده‌ام . شاعر دربارهء عدد ابيات و سال اتمام آن گفته است :\r\n گهرهايى كه زاد از بحر توفيق * سه بار آمد هزار از روى تحقيق\r\nچو سر زد از قلم اين فيض جانبخش * كه چون آب حيات آمد روانبخش\r\nز غيب آمد حديثى بر زبانها * كه شد تاريخ سالش « فيض جانها » \r\nفخر الزمانى بعد از آنچه دربارهء مثنويهاى قاسمى نوشته ، گويد كه اشعار متفرقه از قصيده و غزل بسيار دارد . شمارشى از بيتهاى اين منظومه‌هاى معروف و آنچه در مثنوى عاشق و معشوق و زبدة الاشعار و شاهرخ‌نامه و شرح فتوحات سلطان محمود والى ديار بكر باضافه قصيده‌ها و غزلهايى كه فخر الزمانى ازو ديده و ياد كرده است ، ما را بعدد شگرفى بالاتر از سى هزار بيت مىرساند .\r\nدر سخن قاسمى تأثير مستقيم پيروان نظامى در سدهء نهم بويژه جامى و هاتفى آشكار است . از اختصاصهاى مثنويهايش آوردن ابيات بسيار در توحيد و ستايش پيامبر و صفت معراج است كه البته در بنياد همانست كه نظامى و مقلدانش كرده‌اند . پيداست كه در عهد چيرگى تشيع ستايش على ابن ابى طالب هم بر آنچه بود افزوده مىشد و او نيز چنين كرد ساقىنامهء او در شه‌نامه مكرر است و بعضى از ابيات آنها خالى از لطف نيست . ازوست :\r\n اى دل شرف فلك وبالست * ايام كمال را زوالست\r\nاين عمر دو روزه را بقا نيست * در باغ جهان گل وفا نيست\r\nديوان عمل سياه تا چند * بر دل رقم گناه تا چند\r\nبيداد مكن به زور اقبال * انديشه كن از جزاى اعمال\r\nمغرور بجاه و مال فانى * تا چند بحيله بگذرانى\r\nياد آر كه آصف سليمان * كش بود جهان به زير فرمان\r\nچون كرد قلم سپهرش انگشت * ز انگشت و قلم تهى شدش مشت\r\nز آن طرف نگين كه مايلش بود * صد نقش مراد در دلش بود \r\n\r\n","description":"","footnote":"","page_name":" 724 ","page_number":108},
  {"content":"\r\n\r\n امروز كه غصه حاصل اوست * صد داغ نهاده بر دل اوست\r\nاز ميل قلم بسرمه سايى * گر داشت بديده روشنايى\r\nآخر ز مدار چرخ و انجم * شد نرگس او تهى ز مردم\r\nيعنى كه زمانهء ستمگر * ز آن ميل كشيد چشمش از سر \r\n( چوگان‌نامه )\r\n*\r\n شبى بود چون زلف ليلى سياه * چو مجنون در او عقل گم كرده راه\r\nشبى بُلعجب بود و روزش نبود * چو روز جزا غير سوزش نبود\r\nسيه گشته از دود دل عالمى * جهان را ببر كسوت ماتمى\r\nسپهر افسر مهر انداخته * علم در ره كينه افراخته\r\nفلك بسته مشكين نقابى به روى * پى ماتم روز بگشاده موى\r\nهماى شب قيرگون سايه‌ساى * جهان سايه گرديده سر تا بپاى\r\nز بس قير جان كواكب بلب * در روز شد بسته بر روى شب\r\nسپهر از شراب شفق گشته مست * ز مستى درافتاده جامش ز دست\r\nشهاب از ستم ميل آذر كشيد * ز هر گوشه در چشم اختر كشيد\r\nفلك را در آزار مردم سرى * ز عقرب بر او حلقه زن اژدرى\r\nشد از چشمه‌اش مهر تابان خجل * كه گل شد ره و مانده پايش به گل\r\nفروبسته دزد شب از داروگير * ره كاروان را ز درياى قير\r\nفلك مجمرى پر ز دود و شرار * شرار اندك و دود دل بىشمار\r\nدرين حقه چرخ فلك سرمه‌ساى * سيه عالم از سرمه سر تا بپاى\r\nز نيلوفر تازه پر شد جهان * كه خورشيد بود از نظرها نهان\r\nچنان در سياهى جهان بود غرق * كه كس دود از آتش نمىكرد فرق\r\nسواد شب و شعله‌هاى چراغ * يكى زاغ بود و يكى بال زاغ\r\nدر آن تيرگى مهر اگر تافتى * رخ چرخ خال سيه يافتى\r\nز ظلمت در آن عرصهء لا محال * مجال گذر تنگ شد بر شمال\r\nخدنگى كه رفتى برون از كمان * كه سازد نشان سينهء آسمان \r\n\r\n","description":"","footnote":"","page_name":" 725 ","page_number":109},
  {"content":"\r\n\r\n ندانسته راه سپهر برين * برون جسته از ناف گاو زمين\r\nازين تيزرو ناقه در رهگذر * فتاده به خاك سيه زنگ زر\r\nبرآورده ديوان ز هر سو غريو * نگين سليمان نهان كرده ديو\r\nبچاه زمين يوسف مهر پست * بزنجير جور و ستم پاى بست\r\nزليخاى صبح اشك‌ريزان هلاك * ز سوداى او پيرهن كرده چاك . . . \r\n*\r\n دلا گر نسيم خزان شد وزان * بهارست ميخوارگان را از آن\r\nز برگ خزان صحن گلزار تنگ * چو مكتب شد از كاغذ رنگ رنگ\r\nچمن از خزان پر ز نقش و نگار * خزانى چنين بهتر از صد بهار\r\nدرختان ز باد خزان جلوه‌ساز * چو طاوس رعنا بجولان ناز\r\nچمن سرخ و زرد از ورقهاى شاخ * چو از پرتو تابدان صحن كاخ\r\nچه غم گر خزانست و از پى دى است * كه دى را بهارى دگر در پى است\r\nچو نرگس بتان در تماشاى باغ * به روى گل جمله چشم و چراغ\r\nبهار خط گلرخان مشك‌بار * خزانيست سرمايهء صد بهار\r\nخزانى چنان نوبهارى چنين * غنيمت بود روزگارى چنين\r\nخزانست و برگ‌رزان سرخ و زرد * رخ زرد بايد بمى سرخ كرد\r\nنظر كن كه تا نرگس مىپرست * گشادست چشم از شرابست مست\r\nز زهد ريايى پريشان دلم * پريشان دل از زهد بىحاصلم\r\nدلم هردم از آرزوى شراب * خورد غوطه در بحر خون چون حباب\r\nچه جويم نشاط دل از دور دون * مى عيش ازين ساغر سرنگون\r\nدل آمد بسوى قدح مايلم * دعاى قدح حرز جان و دلم\r\nچرا جام صهبا نگيرم بدست * چو نرگس كنم صرف مى هرچه هست\r\nدلم را بمى چاره‌سازى كنم * وز آن دلق تقوى نمازى كنم\r\nنهم زير شاخ خزان جام پيش * در آيينه بينم رخ زرد خويش\r\nبيا ساقى اى نو خط گلعذار * بسبزه برآراسته لاله‌زار\r\nخزانست مى ده مرا پيش از آن * كه همچون بهاران نماند خزان \r\n\r\n","description":"","footnote":"","page_name":" 726 ","page_number":110},
  {"content":"\r\n\r\n ز جو برده برگ خزان تاب را * زده صيقل آيينهء آب را\r\nتو هم كن از آن آب گلگون كرم * كز آيينهء دل برد زنگ غم\r\nبيا مطربا زآن نى هفت‌بند * پرآوازه كن هفت چرخ بلند\r\nبلب نه نى و در دمم بنده ساز * بدم چون مسيحا مرا زنده ساز\r\nخزانست از ايام گل ياد كن * چو بلبل ز نى نغمه بنياد كن\r\nنى خشك كو نغمهء تر دهد * نهانيست كاندر خزان بردهد\r\nبيا ساقى آن راحت روح را * مداواى دلهاى مجروح را\r\nبه من ده كه رنجورم و ناتوان * گل زرد من كن بمى ارغوان\r\nخزانى چنين فرصت از روزگار * بهار جوانى غنيمت شمار\r\nبغفلت مده زندگانى بباد * مكن بر بهار و خزان اعتماد \r\n( شاهرخنامه )\r\n « 1 » جهان گرديده داناى سخن‌دان * چنين رخش سخن راند بميدان\r\nكه چون مرغ دل فرهاد مسكين * مقيد شد بدام زلف شيرين\r\nشهنشه را كسى ز آن آگهى داد * كه بر خسرو مبارك عشق فرهاد\r\nدلش شد زلف شيرين را عنان‌گير * به خود ديوانه آمد سوى زنجير\r\nبه ياد لعل آن شيرين‌شمايل * در آب و آتش است از ديده و دل\r\nلب ميگون وى دل بردش از دست * خيال مى فتاد اندر سر مست\r\nهواى آن زنخدان بردش از راه * بپاى خود شتابان شد سوى چاه\r\nخيال زلفش او را در سر افتاد * به خود رفت و بدام غم درافتاد\r\nتمناى لبش پيش آمد او را * نمك بر سينهء ريش آمد او را\r\nببالايش دل او مبتلا شد * ز دست دل گرفتار بلا شد\r\nبه ياد لعل شيرين با دل تنگ * برون مىآورد لعل از دل سنگ\r\nبه ياد چشم او گريان و نالان * كند نظارهء مشكين‌غزالان \r\n\r\n\r\n","description":"","footnote":"\r\n( 1 ) نقل اين بيتها از شيرين و خسرو قاسمى براى آنست كه خواننده چگونگى تقليد پابپاى مقلدان نظامى را ازو بداند .\r\n","page_name":" 727 ","page_number":111},
  {"content":"\r\n\r\n بسوداى خرام آن دلاراى * تذروان را دهد صد بوسه بر پاى\r\nچو خسرو را از آن معنى خبر شد * ز خون ديده‌اش رخساره تر شد\r\nچو شمع آتش علم برزد ز جانش * ز غيرت سوخت مغز استخوانش\r\nپر از دود از تف دل شد دماغش * عجب نيلوفرى سرزد ز باغش\r\nز دل مرغ نشاطش كرد پرواز * روانى كوهكن را داد آواز\r\nچو آمد كوهكن خسرو برآشفت * زبان بگشاد و از روى غضب گفت\r\nكه با عشقت چرا بود آشنايى * بگفت از حكم و تقدير خدايى\r\nبگفتا كيستى دل داده از دست * بگفتا عاشقى ديوانه و مست\r\nبگفتا جان نخواهى از لبش برد * بگفت از آب حيوان كس كجا مرد\r\nبگفتا بهر جانت در كمين است * بگفتا در تنم جان بهر اينست\r\nبگفت ار جان خود با خويش دارى * بگفتا جان دهم در جان‌سپارى\r\nبگفتا گر بتيغت سر ربايد * بگفتا سركشى از من نيايد\r\nبگفتا گر نهد بر ديده‌ات پاى * بگفت از مردمان خالى كنم جاى\r\nبگفتا دشمن جان و دلت اوست * بگفتا زآن‌چه غم مىدارمش دوست\r\nبگفتا گر سرت بندد بفتراك * بگفتا بگذرانم سر ز افلاك\r\nبگفتا از رقيبانى پريشان * بگفتا خواهم از حق مرگ ايشان\r\nبگفتا مرگ از هجر حبيب است * بگفتا زآن بتر وصل رقيب است\r\nبگفتا با تو زلفش در چه سازست * بگفت افسانهء دور و درازست\r\nبگفت از شمع آن رخسار شو دور * بگفتا چون كند پروانه بىنور\r\nبگفتا شمع رخسارت برافروخت * بگفتا بايدم پروانه‌وش سوخت\r\nبگفت از عشق جانت در زوالست * بگفت اين بس كه عشقم را كمالست\r\nبگفتا زلف او زنجير سوداست * من ديوانه را گفتا چه پرواست\r\nبگفتا خواهى از سوداى او مرد * ترا گفتا چرا بايد غمم خورد\r\nبگفت انديشهء آزار خود كن * بگفتا رو تو فكر كار خود كن\r\nازو خسرو دل و جان در شكايت * بنوعى ديگر آمد در حكايت\r\nكز آن قامت بجز غم حاصلت نيست * برى زين نخل جز بار دلت نيست \r\n\r\n","description":"","footnote":"","page_name":" 728 ","page_number":112},
  {"content":"\r\n\r\n ز شيرينت تمنايى دگر شد * بتلخى عمر شيرينت بسر شد\r\nلبش گر ز آب حيوان بهر دارد * مشو غافل كه چشمش زهر دارد\r\nزبان بگشاد فرهاد جگرسوز * كه هستم همچو بخت خود سيه‌روز\r\nمن از دل دارم اين درد جگرريش * مبادا كس گرفتار دل خويش\r\nدلم پيموده راه اين هوس را * نباشد دل بفرمان هيچكس را\r\nمن و دل را گزير از غم نباشد * كه ياران را گريز از هم نباشد \r\n( خسرو و شيرين )\r\n در عشق تو گر چنين حزين خواهم بود * رسواى زمانه بعد ازين خواهم بود\r\nدلدار اگر تويى چنان خواهم شد * دلداده اگر منم چنين خواهم بود \r\n*\r\n از صبر و وفا به صد فسون و نيرنگ * بردوخت قضا دو جامهء رنگارنگ\r\nآن بر قد عشق من بغايت كوتاه * وين بر بدن حسن تو بىغايت تنگ \r\n\r\n15 - ميلى هروى « 1 »\r\nميرزا محمد قلى خان تكلوى هروى متخلص به « ميلى » از گويندگان\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* منتخب التواريخ بداؤنى ، ج 3 ، ص 329 .\r\n* صحف ابراهيم ، على ابراهيم خان خليل ، خطى .\r\n* ايضاح المكنون ، اسمعيل پاشا ، ج 1 ، استانبول 1945 ، ستون 532 .\r\n* خلاصة الافكار ، بمبئى ، ص 619 - 620 .\r\n* آتشكده ، تهران بتصحيح آقاى دكتر سادات ناصرى ، ص 88 - 93 . -\r\n","page_name":" 729 ","page_number":113},
  {"content":"\r\n\r\nبنام در سدهء دهم هجريست . اسم او و تخلصش را معمولا در تذكره‌ها « ميرزا قلى ميلى » و گاه « ميلى ترك » نوشته‌اند و نسبت « ترك » از آنجا مىآيد كه او از طايفهء تكلو ، قبيله‌يى از تركمانان كه سپاه قزلباش را تشكيل مىدادند ، بود . محل ولادت و منشاء او هرات و جاى نشو و نما و تربيتش مشهد بود « 1 » .\r\nصادقى افشار نوشته است كه او « خدمتكارزادهء محمد خدابنده پادشاه بود ، در ملازمت مرحوم سلطان ابراهيم ميرزا تربيت يافت و شاعر مسلم گرديد » .\r\nاين سلطان ابراهيم ميرزا پسر بهرام ميرزا پسر شاه اسمعيل بود كه بفرمان شاه تهماسب بر خراسان حكومت مىراند و در سال 984 بفرمان شاه اسمعيل ثانى كشته شد . ميلى در ملازمت آن شاهزادهء هنرمند فاضل در مشهد با شاعرانى مانند خواجه حسين ثنايى و ولى دشت بياضى معاشر بوده است و شايد بسبب طول اقامتش در مشهد بوده باشد كه بعضى مانند آذر در آتشكده و قدرة الله گوپامو در نتايج الافكار نشو و نماى او را در آن شهر دانسته‌اند اما ميلى خلاف ثنايى كه تا پايان زندگانى سلطان ابراهيم ميرزا با او در\r\n\r\n\r\n","description":"","footnote":"\r\n- * رياض الشعراء واله داغستانى ، خطى .\r\n* خلاصة الاشعار تقى الدين كاشى ، خطى .\r\n* مجمع الخواص صادقى افشار ( ترجمهء دكتر خيام‌پور ) تبريز ، 1327 .\r\n* مآثر رحيمى ، ج 3 ، چند بار .\r\n* تاريخ نظم و نثر در ايران ، ص 421 .\r\n* فهرست نسخه‌هاى خطى فارسى در كتابخانهء موزهء بريتانيا ، ج 2 ص 666 .\r\n* مجمع الفصحا ، ج 2 ، ص 39 - 40 .\r\n( 1 ) - استاد فقيد سعيد نفيسى درين باب نوشته است كه : « چنان مىنمايد كه در آغاز زندگى در تبريز و عراق و يزد و شيراز مىزيسته است زيراكه گاهى وى را تبريزى يا عراقى يا يزدى يا شيرازى دانسته‌اند ، و چون مدايحى بنام ابراهيم خان بن محمد بيگ ابن امير علاء الملك بن جهانشاه پادشاه لار كه در 948 بسلطنت رسيده است دارد ، پيداست كه چندى هم در دربار وى بوده » ( تاريخ نظم و نثر در ايران ، ص 421 ) .\r\n","page_name":" 730 ","page_number":114},
  {"content":"\r\n\r\nخراسان بسر مىبرد ، چند سالى پيش از كشته شدن آن شاهزادهء هنرمند ، عازم هندوستان شد و آن‌چنانكه علاء الدولهء قزوينى متخلص به « كامى » در كتاب نفائس المآثر نوشته است مصادف بود با سال 979 ه .\r\nميلى بعد از ورود بهندوستان مدتها در خدمت نورنگ خان « 1 » بسر برد و او را در چند قصيده ستود ليكن بنابر بعض روايتها سرانجام خان يادشده بر او بدگمان شد و فرمان داد تا زهر در طعامش ريختند و او را كشتند .\r\nمرگش چنان كه در نتايج الافكار آمده بسال ثلاث و ثمانين و تسعمائه ( 983 ه ) در « مالوه » بود و همانجا به خاك سپرده شد و بعدها استخوانش را بمشهد بردند و مزارش در آن شهر باقيست . دوست فاضل فقيدم شادروان سيد محمود فرح نوشته است كه « ميلى مشهدى قبرش هنوز در مشهد نزديك باغ امين‌آباد بر سر تپهء خاكى به صورت اوليه باقيست و سنگى بر مزارش ايستاده و قطعه شعرى كه تاريخست بر آن نقر شده :\r\n سال فوتش ز عقل جستم : گفت * آه ميلى جوان ز عالم رفت » \r\n( - 984 )\r\nتقى الدين كاشى در خلاصة الاشعار ضمن بيان حال حياتى گيلانى اشاره بواقعه‌يى دارد كه ميان او و ميلى رخ داده بود . ماجرا را در بيان حال حياتى خواهيم ديد .\r\nميلى شاعرى قصيده‌گو و غزلسرا بود و ارزش وى در آنست كه سخنى ساده و دور از ابهام و تعقيد دارد و معانى خود را ، در هر مرتبه و ميزانى كه باشد ، در كلامى كه مناسب و مساوى آنست مىگنجاند ، خلاف معاصر خود ثنايى كه گاه بسبب مبالغه در باريكى خيال و مضمون دچار نارسايى كلام\r\n\r\n\r\n","description":"","footnote":"\r\n( 1 ) - نورنگ خان پسر قطب الدين خان غزنوى بود . قطب الدين در دوران جلال الدين اكبر مقامهاى بلند يافت و عاقبت در جنگ با مظفر شاه گجراتى اسير و كشته شد ( 991 ه ) . نورنگ خان يكى از دو پسر اوست « كه چندى در حضور [ اكبر 
  ] بوده پس‌تر در صوبهء مالوه جاگير يافته آخرها از اقطاع‌داران صوبهء گجرات گرديد . . . سال سى و نهم [ پادشاهى اكبر - 1002 ه 
  ] به درد شكم رخت هستى بربست » ( مآثر الامرا ، ج 3 ص 59 ) .\r\n","page_name":" 731 ","page_number":115},
  {"content":"\r\n\r\nمىشد « 1 » ، و به همين سبب بود كه ميلى و ولى دشت بياضى هر دو با او در اين راه معارضه داشته‌اند . - همهء نويسندگان احوال ميلى از لطف طبع او سخن گفته و او را « صاحب فكر بلند و طبع چالاك » « 2 » دانسته و نوشته‌اند كه « دلش از رموز عاشقى آگاه و طبعش در نظم شكفته و دلخواه » « 3 » بود ، و هدايت با آنكه بنظاير ميلى و انتخاب شعرهايشان توجهى چندان نداشت ، دربارهء او نوشت كه « طبع صافى و سليقهء وافى و ذوق عشقبازى از طريقهء غزلسازى او واضحست » « 4 » و بهمين‌سبب بيتهاى منتخب ازو نقل نموده است .\r\nآذر كه نظرش « بخيالات او بسيار مايلست » همچنين كرده . نسخه‌يى از ديوان او بشمارهء 314  or  در كتابخانهء موزهء بريتانيا ملاحظه شد كه در حدود 2200 بيت غزل و رباعى را شاملست باضافهء قصيده‌هايى در مدح جلال الدين اكبر و نورنگ خان . بيشتر غزلهايش به طرز وقوعست . ازوست :\r\n دل كه زياده مىكند قاعدهء نياز را * مايهء ناز مىشود خوى بهانه‌ساز را\r\nخون كدام تنگدل ريخته بر زمين كه تو * بر زده‌اى چو شاخ گل دامن سرو ناز را\r\nپيش تو نيم جان خود بازم اگر بمردمى * باز كنى بسوى من نرگس نيم‌باز را\r\nتا بدرون بزم خويش از سر ناز خوانيم * آيم و از برون در عرض كنم نياز را\r\nوعده خلاف كرده‌اى با من و سازيم خجل * رنجه بفرض اگر كنى لعل فسانه‌ساز را\r\nميلى خسته بگسلد رشتهء عمر كوتهت * رخصت سركشى دهى گر مژهء دراز را \r\n*\r\n از مستى شب زلف تو بىتاب نمايد * از آتش مى لعل تو بىآب نمايد\r\nحسن تو ز آسيب نگاه هوس‌آلود * چون مجلس بر همزده اسباب نمايد\r\nهر چشم زدن آهوى ناخفته شب تو * اظهار خمار و هوس خواب نمايد \r\n\r\n\r\n","description":"","footnote":"\r\n( 1 ) - بشرح حالش در همين جلد بنگريد .\r\n( 2 ) - نتايج الافكار ، ص 619 .\r\n( 3 ) - آتشكده ، تهران ، ص 89 .\r\n( 4 ) - مجمع الفصحا ، ج 2 ، ص 39 .\r\n","page_name":" 732 ","page_number":116},
  {"content":"\r\n\r\n مژگان تو در پيش سرافگنده ازين شرم * كز چشم تو آثار مى ناب نمايد\r\nچون اشك من آن خانه‌نشين پرده‌درى بود * از شرم كنون چون در ناياب نمايد\r\nميلى شده پابستهء آن زلف و بچشمش * مژگان تو چون خنجر قصاب نمايد \r\n*\r\n بار غم سنگين‌دلان بر جان غم‌فرسا نهند * هر كرا از پا دراندازند بر سر پا نهند\r\nدر مقام چاره‌سازى چون شوند اين سركشان * بر سر زخم تمنا داغ استغنا نهند\r\nمنزلم از بس كه چون ماتم‌سرا پرشيونست * خلق يك‌يك چشم بر در گوش بر غوغا نهند\r\nشرم بادا عاقلان را كز پى دفع جنون * داغ بر سر بند بر پاى من شيدا نهند\r\nخلق را شد عذر تقصيرات ما تقرير حرف * با تو صد بيگانه دل بر آشنايان نانهند\r\nپا برون نتوانم از ويرانه چون ميلى نهاد * بس كه طفلان سر بدنبال من رسوا نهند \r\n*\r\n حاصل ما از نويد وصل پيغامست و بس * كار او از پخته‌كارى وعدهء خامست و بس\r\nداد دشنام از دعا ، گويا نمىداند كه ما * مدعايى كز دعا داريم دشنامست و بس\r\nخوشدلم كز بهر ناكامى نباشد بهره‌مند * كامجويى كش بدل انديشهء كامست و بس\r\nكى دلم چون مرغ بسمل گيرد از مردن قرار * عاشقان را در دل آرام از دلارامست و بس\r\nاى كه دارى خار هستى در قدم منشين ز پا * كز تو تا منزلگه مقصود يك گامست و بس\r\nمست مى را سرخوشى هر لحظه از بيماريست * سرخوشان عشق را مستى ز يك جامست و بس\r\nهر طرف در عهد حسنت نامزد خلقى بعشق * ميلى بيچاره در عشق تو بدنامست و بس \r\n*\r\n ز من در شكوه آن شوخ بلا بودست دانستم * رقيبان را سر جنگ از كجا بودست دانستم\r\nبمجلس صحبت او با رقيبان گرم بود امشب * بايشان پيش ازين هم آشنا بودست دانستم\r\nدر آغاز محبت چند روزى كز وى آسودم * فريبش مانع جور و جفا بودست دانستم\r\nرقيبان در تماشا بوده‌اند امروز و من غافل * تغافلهاى امروز از كجا بودست دانستم\r\nنشد تغيير در اطوار آن غير آشنا پيدا * قبول التماسم از حيا بودست دانستم\r\nبمجلس باز آمد يار بعد از رفتن ميلى * از آن رفتن چه او را مدعا بودست دانستم \r\n*\r\n\r\n","description":"","footnote":"","page_name":" 733 ","page_number":117},
  {"content":"\r\n\r\n به من كه مست خرابم شراب ناب مده * ببين خرابى حال من و شراب مده\r\nتمام عمر دلم رخت زيركى اندوخت * ز سيل باده تو اين خانه را به آب مده\r\nببزم خون دل از ديدهء صراحى مى * مريز ، گريه به ياد من خراب مده\r\nبمى مبر ز دلم اعتدال تا عمرى * مرا ز كلفت شرمندگى عذاب مده\r\nبمستى ار سخن بيخودانه‌يى گويم * مرنج از من و جرم مرا جواب مده\r\nدلم كه چون جگر ميلى از تو مىسوزد * حلال تست ، كسى را ازين كباب مده \r\n*\r\n از بس كه كرده‌ام گله هرجا ز خوى او * شرم آيدم دگر كه ببينم بسوى او\r\nشرمنده‌وار مىگذرد چون به من رسد * تا آنچه كرده است نيارم به روى او\r\nقاصد به من خبر مگو از التفات يار * رو با كسى بگو كه ندانسته خوى او\r\nهر دم رقيب از پى تحقيق حال من * سازد بهانه‌يى و كتد گفت‌وگوى او\r\nهردم ز بهر يك نگه آشناى يار * تا صيد كيست آهوى بيگانه‌خوى او\r\nميلى چنين كه برده ز راهش فسون غير * بودن نمىتوان بره آرزوى او \r\n*\r\n دلت اى غير از رشك دلم شادست پندارى * باستغناى او كارت نيفتادست پندارى\r\nز من بگذشت و دست او رقيب از دست نگذارد * هنوزش خون چون من ناكسى يادست پندارى\r\nچنان وقت تماشا حيرتم بر حيرت افزايد * كه چشمم بر رخش هرگز نيفتادست پندارى\r\nز غير آن تندخو رنجيده و ظاهر نمىسازد * بناى رنجش او سست‌بنيادست پندارى\r\nبوقت آشتى هر دم گناهم بر زبان آرد * هنوز آن جنگجو در بند بيدادست پندارى\r\nببزمش رفته‌ام ناخوانده و بينم هراسانش * نهان از من پى غيرى فرستادست پندارى\r\nز كف مرغ دل ميلى بسوى نخل بالايش * شتابان مىرود ، مرغ نو آزادست پندارى \r\n*\r\n اى جان تلخكام ، خراب از چه باده‌اى * كز پا فتاده‌اى و دل از دست داده‌اى\r\nاى ديده ، در مشاهدهء كيستى كه باز * هرسو به روى خود در دولت گشاده‌اى\r\nاى صبر هر زمان ز زمان دگر كمى * وى درد هردم از دم ديگر زياده‌اى\r\nشوخى كه وعده داشت به من دوش مىگذشت * گفتم به خود كه بهر چه روز ايستاده‌اى \r\n\r\n","description":"","footnote":"","page_name":" 734 ","page_number":118},
  {"content":"\r\n\r\n برخاستم كه در پيش افتم بناز گفت * بنشين كه در خيال محالى فتاده‌اى\r\nگفتم اميدها به تو دارم ، بخنده گفت * ميلى برو برو كه تو بسيار ساده‌اى \r\n*\r\n امشب منم آزرده‌دل و سينه‌فگار * جان بر لب و جسم زار و من در آزار\r\nنى طاقت بيدارى و نى راحت خواب * نى قوت اضطراب و نى تاب قرار \r\n*\r\n اكنون كه دلم بدست عشقست گرو * نى راى سفر مانده نه پاى تك و دو\r\nديگر مكش انتظار من اى همره * بگذار مرا و راه خود گير و برو \r\n*\r\n قرار صبر به خود داده بازماندم ازو * به اين اميد كه تن در دهم بتنهايى\r\nفراق مىكشدم اين زمان و مىگويد * سزاى آنكه كند تكيه بر شكيبايى ! \r\n\r\n16 - هجرى قمى « 1 »\r\nدر صحيفهء 641 از همين جلد دو بند از مربع تركيب لسانى شيرازى\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* خلاصة الاشعار تقى الدين كاشى ، خطى .\r\n* هفت اقليم ، تهران ، ج 2 ص 515 .\r\n* صحف ابراهيم ، على ابراهيم خان خليل ، خطى .\r\n* رياض الشعراء واله داغستانى ، خطى .\r\n* آتشكده ، تهران بتصحيح آقاى دكتر سادات ناصرى ، ص 1350 - 1354 .\r\n* شمع انجمن ، ص 533 . -\r\n","page_name":" 735 ","page_number":119},
  {"content":"\r\n\r\nرا نقل كرده‌ام كه قديمترين نمونه از مربع تركيبها و مسدس تركيبهاى سدهء دهمست كه همه در زمانهاى قريب به يكديگر و بر يك وزن و بيك شيوه ساخته شده‌اند ، و اگر بخواهيم واسطهء ميان اثر لسانى شيرازى و وحشى بافقى سازندهء بهترين آنها را در همان سدهء دهم بجوييم بايد بآثار هجرى قمى مراجعه كنيم .\r\nقاسم بيگ ( ابو القاسم ) هجرى شمشيرگر قمى از شاعران مشهور سدهء دهم و غير از محمد شريف هجرى تهرانيست كه نام او را ذيل عنوان « تبار خواجه ارجاسب تهرانى » پيش ازين ديده‌ايم . تقى الدين محمد ذكرى كاشانى در خلاصة الاشعار آورده است كه او را در سنهء اثنى و ثمانين و تسعمائه ( 982 ) كه بكاشان رفته بود ، ديده و در آن تاريخ سنش متجاوز از هفتاد سال بود ، و بدين‌ترتيب مىبايست در دههء نخستين از سدهء دهم ولادت يافته باشد .\r\nوى بيشتر در زادگاه خود قم بسر مىبرد و شغل شمشيرگرى داشت و درين فن سرآمد همگان بود . در اولهاى جوانى با شاعران و خوش‌طبعان همنشينى مىنمود و چندى از آن روزگار را در كاشان مىگذرانيد و بسبب عشقى كه آنجا بهم رسانده بود شعرهاى دلنشين در آن ديار ساخت خاصه مسدس تركيبى كه در آن زمان بسيار مشهور شده بود [ و بقول تقى الدين كاشى آن را با يك ديوان برابر مىشمردند ، در وصف همان معشوق 
  ] كه بتمامى در خلاصة الاشعار همراه مسدسى ديگر بر همان سياق و مضمون نقل شده است و خواننده با نگريستن در آن به آسانى درمىيابد كه مسدس تركيب وحشى ( م 991 ه ) ( اى گل تازه كه بويى ز وفا نيست ترا . . . ) بايد ظاهرا بتقليد از آن مسدس كه در آن روزگار شهرت بسيار داشته ، ساخته شده باشد ، بويژه كه وحشى بافقى قسمتى از دوران جوانى را مانند هجرى قمى در كاشان مىگذرانيد و از شهرت مسدس تركيب هجرى در آن سامان متأثر بود .\r\n\r\n\r\n","description":"","footnote":"\r\n- * ترجمه مجمع الخواص صادقى افشار ، ص 72 .\r\n* روز روشن ، تهران ، ص 923 .\r\n* تاريخ نظم و نثر در ايران و در زبان فارسى تا قرن دهم هجرى ، ص 502 .\r\n","page_name":" 736 ","page_number":120},
  {"content":"\r\n\r\nتقى الدين شرحى مستوفى در آراستگى هجرى بكردار و رفتار نيكو آورده و ديوان او را كه ديده و از آن شعر انتخاب نموده متجاوز از ده‌هزار بيت دانسته و غزلهاى او را ستوده است . دربارهء هجرى قمى در مأخذهاى ديگر نيز سخن رفته است ، از آن جمله در هفت اقليم چنين آمده : « هجرى شمشيرگر شاعرى با كر و فر بوده چون صمصام زبانش در ميدان بيان جلوه‌گر شدى مدعى سپر عجز بر سر كشيدى و پى سپر او گشتى ، و تيغى كه او بدست خود آبگيرى كردى از شعلهء برق اجل فتنه‌آميزتر و فناانگيزتر بودى . . . » .\r\nصادقى افشار در مجمع الخواص نام او را « قاسم بيگ » و نام پدرش را « اژدها سلطان » و آن دو را از قبيلهء افشار دانسته و حال آنكه در روز روشن نام وى « مير ابو القاسم » و اسم پدرش « آقا محمد صادق » است و پيداست كه درين مورد اعتماد بگفتار صادقى افشار شايسته‌ترست و دور نيست كه مولوى محمد مظفر حسين صبا نام و نسب اين هجرى را با هجرى ديگرى كه نميدانم كه بود ، اشتباه كرده باشد .\r\nدربارهء شهر و ديار هجرى هم گفتارهاى گونه‌گونى داريم و در همان كتاب روز روشن مىبينيم كه « در آفتاب عالمتاب و شمع انجمن او را قمى و در نگارستان سخن تفرشى و بعضى او را اصفهانى نوشته و جهتش آنكه خودش از سرزمين قم و اصلش از تفرش و منشاء و مكسب علم و هنر وى اصفهان بود » و پيداست كه با تصريح تقى الدين كاشى بدينكه « مولانا هجرى از شعراى مقرر دار المؤمنين قمست » در قمى بودن اين شمشيرگر شكى نمىماند .\r\nسال وفات هجرى بدرستى معلوم نيست ، و چون تقى الدين در سال 982 ه او را در كاشان ديده و بعد از آن هم با وى رابطه داشته و هجرى چند ديوان برايش از قم بعاريت فرستاده بود ، پس بايد تاريخ وفاتش چند سالى پس از 982 ه بوده باشد . و در روز روشن آمده است كه « در خطهء رشت جلاد اجل تيغ هلاك بر سرش گذاشت » .\r\nاگرچه هجرى در اصل شاعرى غزلگوى بود ، اما اهميتش براى ما در\r\n\r\n","description":"","footnote":"","page_name":" 737 ","page_number":121},
  {"content":"\r\n\r\nهمان نظم مسدس تركيبهاييست كه بنابر آنچه از قول تقى الدين دريافته مىشود در روزگار جوانى در كاشان سروده بود ، و اگرچه او درين نوع از شعر ابتكارى نداشت ، ولى گمان مىرود كه كار او مقدمه و سابقه‌يى در نظم مربع تركيبها و مسدس تركيبهاى وحشى شده باشد زيرا چنان كه در شرح حال وحشى بافقى خواهيم ديد ، وى چند سالى از عهد جوانى را در شهر كاشان گذرانيده بود و بيقين در همان ايام مسدس تركيب هجرى را كه بقول تقى الدين در آن شهر شهرت داشته شنيد و بفكر استقبال از آن افتاد . بهرحال مسدس تركيب هجرى ، اگرچه استادانه و مقرون بجزالت و انسجامى كه انتظار مىرود نيست ولى « ظاهرا كسانى كه مسدس گفته‌اند هيچكدام به آن طرز نگفته‌اند و در آن قسم سخنورى قصب السبق از امثال و اقران ربوده » [ خلاصة الاشعار 
  ] . مجموع بيتهايى كه تقى الدين از او نقل كرده از مسدس و قصيده و غزل و رباعى به 219 بيت مىرسد . مسدس تركيب او با زبانى بسيار ساده و نزديك به زبان محاورهء زمان ، با همان سادگى و روانى كه در كلام معاصرش وحشى مىبينيم اما پايين‌تر ازو ، ساخته شده به حدى كه در پاره‌يى از مصراعها سست به نظر مىآيد . اين را هم نبايد فراموش كرد كه هجرى مردى پيشه‌ور بود و زندگانى و خاصه فعاليت شاعرى خود را در حوزه‌هاى ادبى يا در ميان شكوه و جلال دربارها نمىگذرانيد و ازينروى سخن را فراخور محيطى مىگفت كه در آن بسر مىبرد . پس سستى و گاه نزديك بودن سخنش را بمحاورات عوام الناس بايد بر او بخشود . از مسدس تركيب او كه طولانيست بنقل اين يازده بند اكتفا مىشود :\r\n اى كه مستى ز مى حسن و جمالست ترا * رفتى از هوش بيكبار ، چه حالست ترا\r\nنشوى غره كه حسنى بكمالست ترا * كه ز امروز دگر روز زوالست ترا\r\nموى فرداست كه بر چهره وبالست ترا * تو درين فكر نه‌اى ، وه چه خيالست ترا\r\nدايم اين گرمى بازار نخواهد بودن * ناز را خلق خريدار نخواهد بودن\r\n. . . مشو اى شمع بر غم من پيراهن چاك * همدم مردمك تيرهء آلايش‌ناك \r\n\r\n","description":"","footnote":"","page_name":" 738 ","page_number":122},
  {"content":"\r\n\r\n دامن پاك نگهدار كه در عالم خاك * ساده رو را كه بود دامن از آلايش پاك\r\nگر شود عارضش از مشك تر آلوده چه باك * خط مشكينش كند عالمى از شوق هلاك\r\nآن‌چنان زى كه چو مو بر گل رويت بينم * دل خلقى فدى هر سر مويت بينم\r\nكردم اى شوخ همه عمر بجان خدمت تو * پيش كس شكوه نكردم ز غم و محنت تو\r\nگرچه صد داغ بدل داشتم از حسرت تو * سر نزد هيچگه از من بر كس غيبت تو\r\nاين‌چنين دور چرا مانده‌ام از خدمت تو * با منت خوارى و با غير بود عزت تو\r\nعمر خود بيهده در كار تو بدخو كردم * حيف اوقات كه صرف تو جفاجو كردم\r\nكاش هرگز به تو دمساز نمىگرديدم * با حريفى چو تو همراز نمىگرديدم\r\nمبتلاى تو دغا بازنمىگرديدم * هيچگه گرد تو غماز نمىگرديدم\r\nتا ز عشق تو سرافراز نمىگرديدم * سخرهء مردم طناز نمىگرديدم\r\nاين زمان كار من از دست برون رفته چه سود * تو بهرحال ز من گوش كن اين گفت‌وشنود\r\nبيش ازين همدمى مردم بدنام مكن * نام خود را ببدى شهرهء ايام مكن\r\nهوس صحبت هر تيره سرانجام مكن * از كف مردم بيگانه مىآشام مكن\r\nصبح اميد مرا از غم خود شام مكن * جاى مى خون من دلشده در جام مكن\r\nهمه‌جا قصه رندى و مىآشامى تست * مكن اى شوخ كه اين موجب بدنامى تست\r\nسخن من بشنو كز تو دل‌افگار منم * وز تو رسواشدهء كوچه و بازار منم\r\nبا تو زين جمع كه هستند وفادار منم * همه نظاره‌كنانند و گرفتار منم\r\nوه كزين گونه كه با ديدهء خونبار منم * همه پيش تو عزيزند و همين خوار منم\r\nعار مىآيدت از همدمى و يارى من * چيست يا رب برت اى گل سبب خوارى من\r\nياد باد آنكه منت يار موافق بودم * بغلامى تو شايسته و لايق بودم\r\nاز غم عشق تو رسواى خلايق بودم * از همه سيمبران پيش تو عاشق بودم \r\n\r\n","description":"","footnote":"","page_name":" 739 ","page_number":123},
  {"content":"\r\n\r\n ليك بر ماه رخت عاشق صادق بودم * نه چو اين عاشقك چند منافق بودم\r\nگر زمانى همه لب‌تشنهء پابوس تواند * ليك در دل ز پى بردن ناموس تواند\r\nاين زمان نيز ازين قوم كران گيرى به * ترك همرازى اين پرده‌دران گيرى به\r\nخويش را دور ازين حيله‌گران گيرى به * زين ميان جانب خونين‌جگران گيرى به\r\nجاى در ديدهء صاحب‌نظران گيرى به * هم درين واقعه پند از دگران گيرى به\r\nمن سرگشته كه باشم كه دهم پند ترا * گفتم از روى محبت سخنى چند ترا\r\nگرچه زينسان سخنان تلخ‌ترند از حنظل * سخنى را كه بود تلخ برآور به عمل\r\nزود پيدا شود اكنون بخلاف اول * كه بهار تو ببينم بخزان گشته بدل\r\nرسدت صد الم از طعنهء خصمان دغل * آن زمان اين سخنان شهد نمايد چو عسل\r\nور به پيشت سخن من غرض‌آلود بود * گوش بر قول كسى كن كه ترا سود بود\r\nمن تصور كنم اى مه كه نديدم رويت * يا همه عمر نكردم گذرى در كويت\r\nنشدم شيفتهء سرو قد دلجويت * نكشيدم همه بيداد و ستم از خويت\r\nدل نبستم بخم طرهء عنبربويت * بلكه هرجا گذرى نيز ببينم سويت\r\nكس چرا بر دل خود بار جفاى تو نهد * تو كه باشى كه كسى دل بوفاى تو نهد\r\nزين پس اى شوخ جفاجو نكنم ياد از تو * نكشم سنگدلا اينهمه بيداد از تو\r\nوه كه شد خرمن عمرم همه بر باد از تو * دل ويران‌شدهء من نشد آباد از تو\r\nاينقدر بهره كه ديدم من ناشاد از تو * تو نبينى ز خود و غير مبيناد از تو\r\nاى پريچهره چو اشك از نظرت افگندم * از لب لعل تو دندان طمع بركندم \r\nاين چند رباعى نيز از اوست :\r\n هجرى بر يار بنده مىبايد شد * سر در قدمش فگنده مىبايد شد\r\nروزى صدبار پيش چشم و دهنش * مىبايد مرد و زنده مىبايد شد \r\n\r\n","description":"","footnote":"","page_name":" 740 ","page_number":124},
  {"content":"\r\n\r\n وصل تو بكام غير ديدن مشكل * وز ديدن تو طمع بريدن مشكل\r\nگفتى كه بمير تا بوصلم برسى * مردن آسان ولى رسيدن مشكل \r\n*\r\n اى دوست اگر با تو نشينم ميرم * ور از تو مفارقت گزينم ميرم\r\nالقصه چنانم كه رخ خوب ترا * بينم ميرم و گر نبينم ميرم \r\n\r\n17 - قاسم اردستانى « 1 »\r\nشيخ ابو القاسم اردستانى كه در شعر خود گاه قاسم و گاه قاسمى تخلص مىكرد ، از شاعران سدهء دهم هجرى و از ستايشگران شاه عباس بزرگ بود . دربارهء زندگانيش در تذكره‌ها مطلب مهمى ننوشته و همه‌جا باختصار تمام بسنده كرده‌اند . از مجموع آنها جز عرفات العاشقين ، چنين برمىآيد كه\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* هفت اقليم ، تهران ج 2 ، ص 444 .\r\n* روز روشن ، تهران ، ص 646 .\r\n* آتشكده ، تهران ، ص 977 .\r\n* صحف ابراهيم ، على ابراهيم خان خليل ، خطى .\r\n* عرفات العاشقين ، تقى الدين اوحدى ، خطى .\r\n* تذكرة الشعراء غنى ، ص 105 .\r\n* رياض الشعراء واله داغستانى ، خطى .\r\n* شمع انجمن ، ص 389 .\r\n* تاريخ نظم و نثر در ايران ، ص 643 .\r\n* فهرست نسخه‌هاى خطى فارسى در كتابخانهء ملى پاريس ، ج 3 ، ص 368 .\r\n","page_name":" 741 ","page_number":125},
  {"content":"\r\n\r\nاو از سادات اردستان بود و در زادگاهش كسب دانش و ادب كرد و زندگى را بعزلت و انزوا مىگذرانيد و ديوان او با مثنوى انيس العارفينش از معانى عرفانى پر است و وفاتش بسال نهصد و هشتاد و شش يا نهصد و هشتاد و نه بود .\r\nاينست آنچه از تذكره‌ها ، به غير از عرفات ، دربارهء او بدست مىآيد ، اما چون همراه با بعضى خطاهاست ناگزير بگفتار معاصرش تقى الدين اوحدى كه او را ديده و چندى « بصحبت وى رسيده » بود ، بايد استناد جست كه نوشته است : « قاسم مقسوم خيرخواهى ، درويش قانع از پادشاهى ، معز الزمانى مولانا قاسم اردستانى ، از مردم گوشه‌نشين محال خود ( يعنى اردستان ) بود .\r\nگاهى بصفاهان از اردستان مىآمد . فى الواقع مردى نامراد هموار خوش‌فهمى چنان در عرصه كمتر ديده‌ام . درخور امكان پيرويات « 1 » و تتبعات نموده بود و از هرچيز بهره داشت . بنده بصحبت وى رسيده‌ام . بعد از تحمّل الف درگذشت » .\r\nتاريخ وفاتش بايد همان باشد كه تقى الدين اوحدى بليانى نوشته است و سالهاى نهصد و هشتاد و شش يا هشتاد و نه بىترديد نادرستست زيرا در ديوان او شاه عباس كه پادشاهيش از 996 ه آغاز شده چون پادشاه فاتح توانايى مدح و وصف شده است « 2 » كه قاعدة بايد مربوط بزمانى باشد كه آن پادشاه فاتح بنخستين پيروزيهايش دست يافته بود ، و نيز پس از تاريخى كه پايتخت صفويان بفرمان شاه عباس از قزوين باصفهان منتقل گشت ( پيرامون سال 1000 ه ) تا آمد و شد شيخ ابو القاسم از اردستان باصفهان براى عرضه‌داشت ستايشنامه‌هاى خود سودمند افتد . اين دليلها ما را بر آن مىدارد كه تاريخ\r\n\r\n\r\n","description":"","footnote":"\r\n( 1 ) - جمع عجيبى است براى واژهء « پيروى » كه درينجا بمعنى تحقيق و تتبع استعمال شده است .\r\n( 2 ) - گويد :\r\n سر سروران وارث ملك جم * ابو الفتح عباس شاه عجم\r\nخدايگان سلاطين شرق و غرب كه هست * ببندگى درش كائنات را اقرار\r\nپناه ملت و دين خسرو جهان عباس * كه باد تا ابد از بخت و تخت برخوردار\r\nبگرد بيضهء اسلام پاس هيبت او * بدست عدل برآورد آهنين‌ديوار \r\n","page_name":" 742 ","page_number":126},
  {"content":"\r\n\r\nمرگ قاسم را بعد از سال 1000 و بقول تقى الدين اوحدى « بعد از تحمل الف » بدانيم نه سالهاى نهصد و هشتاد و شش يا هشتاد و نه كه بعضى نوشته‌اند .\r\nنسخه‌يى از ديوان شيخ ابو القاسم را كه بشمارهء 1765 .  Supp  همراه با ديوان ابو تراب بيك فرقتى است در كتابخانهء ملى پاريس خواندم ، شامل قصيده ، غزل ، رباعى و چند مثنوى كوتاه در بحرهاى مختلف . قصيده - هايش در ستايش پيامبر و امامان و شاه عباس سروده شده است ، و او شاعريست نيكوسخن و كلامش دور از لحن شاعران عهد وى و بلكه بيشتر متمايل بشيوهء گويندگان پيش از سدهء دهم است و واژه‌ها و تركيبهاى قديمتر از عهد و زمانش بسيار دارد ، و چنان كه از شعرش پيداست تتبع وى در اثرهاى شاعران گذشته بسيار بود و بايراد مضمونها و معنيهاى عرفانى و اخلاقى نيز زياد توجه مىنمود . از نكته‌هاى قابل ذكر در قصيده‌هايش آنست كه غالبا از اينكه اهل روزگار او را درست نشناخته‌اند شكايت دارد و براستى اگر ديوانش را نيك تصفح كنيم درستى آنچه را كه تقى الدين اوحدى دربارهء او گفته است بروشنى ملاحظه خواهيم كرد . ازوست :\r\n شنيدم بلبلى در فصل نوروز * اسير دام شد با صد غم و سوز\r\nز دامش بر قفس كردند منزل * فراق گل شكستش خار در دل\r\nفراخيهاى بستان ياد مىكرد * ز تنگى قفس فرياد مىكرد\r\nدل صياد بر وى مهربان شد * بتدبيرش بسوى بوستان شد\r\nگل پژمرده‌يى آورد پيشش * كز آن مرهم شود آسوده ريشش\r\nچو بلبل در قفس سيماى گل ديد * چو گل بشكفت و همچون غنچه خنديد\r\nچنان شد ز آن گل پژمرده مدهوش * كه شد گلهاى بستانش فراموش\r\nپس از عمرى كز آن تنگ‌آشيان رست * قفس بشكست وز آن بند گران رست\r\nبسوى بوستان آورد پرواز * به عادت گشت با مرغان هم‌آواز\r\nز هر سويى نشان راز مىجست * گل پژمردهء خود بازمىجست\r\nبگلشنها نديد از وى نشانى * برآورد از دل پرخون فغانى\r\nكه بس بىحاصلم زين باغ و گلشن * دريغا كو گل پژمردهء من \r\n\r\n","description":"","footnote":"","page_name":" 743 ","page_number":127},
  {"content":"\r\n\r\n گل پژمرده حسن اين جهانست * كز آن گلزار دولت يك نشانست\r\nبنوعى زين گل پژمرده شاديم * كز آن گلشن به كلى دل نهاديم\r\nاز آن ترسم كه چون ديگر شود حال * زند اين مرغ بيرون زين قفس بال\r\nنباشد ز آنهمه گلشن دلت شاد * گل پژمرده بارى مىكنى ياد ! \r\n*\r\n ز ترك تازى اين روميان زنگ‌سوار * بر آن سرم كه بگيرم ز زنگ و روم كنار\r\nجهان بگشتم و يك دل نيافتم خشنود * زهى زمانهء بدمهر و چرخ ناهموار\r\nمرا ز بخت همى گل شكفتى از بر گل * به غير خار نرويد كنونم از بر خار\r\nفراغت و طرب و امن و عيش و عشق و شباب * ببرد از من يك‌يك زمانهء غدار\r\nبهار عمر مرا چون رسيد فصل خزان * بكوه و صحرا خواهى خزان و خواه بهار . . . \r\n*\r\n از سخن پردرمكن همچون صدف هر گوش را * قفل گوهرساز ياقوت زمردپوش را\r\nدر جواب هر سئوالى حاجت گفتار نيست * چشم گويا عذر مىخواهد لب خاموش را\r\nخوابگاه از فرش اطلس كن كه نامحرم بود * صورت ديباى بستر آن بر و آغوش را\r\nبرنمىتابد لبت از لطف آب زندگى * خضر اگر پيش آورد جامى ميالا هوش را\r\nقاسمى ما سربسر عيبيم در زير سپهر * آه از آن ساعت كه بردارند اين سرپوش را \r\n*\r\n دگر كه نور دهد كلبهء خراب مرا * كه شد ز روز فراموش آفتاب مرا\r\nفرشته بر در و بامم بسى طواف كنند * اگر تو پاى نهى مجلس شراب مرا\r\nشبى بهشت برين را بخواب مىديدم * بروز وصل تو تعبير رفت خواب مرا\r\nدگر بعشوه مزن بر جراحتم الماس * بس اين‌قدر كه نمك ريختى كباب مرا\r\nچو قاسم امشبم از ديده خواب رفته كه دوش * طلوع در دل شب بود آفتاب مرا \r\n*\r\n آيينهء جمال ازل چيست روى دوست * خوش آنكه كرد روى ارادت بسوى دوست\r\nگر آفتاب قبله شود آسمان حرم * حاشا كه من سجود كنم جز بسوى دوست\r\nخواهم ز تن برآيم چون مشترى و ماه * گرد جهان بگردم در جست‌وجوى دوست \r\n\r\n","description":"","footnote":"","page_name":" 744 ","page_number":128},
  {"content":"\r\n\r\n بعد از هلاك مهر تو ورزد كه مرگ نيز * از جان قاسمى نبرد آرزوى دوست \r\n*\r\n خرابى دل عاشق ز چشم مست تو باشد * شكست خاطر ناشاد ما بدست تو باشد\r\nتو شمع جمعى و پروانهء تو جان عزيزان * مرو كه رونق اين مجلس از نشست تو باشد\r\nبيا كه صد صف طاعت فداى بزم سرايى * كه هم‌پياله لب لعل مىپرست تو باشد\r\nبيا كه حور و پرى گر هزار جلوه نمايند * نه چون كرشمه‌يى از چشم نيم‌مست تو باشد\r\nشكست كار تو قاسم ز كار تست و گرنه * تو كيستى كه كسى در پى شكست تو باشد \r\n*\r\n ز بار دل همى خواهم كه دل از سينه بردارم * نيرزد سر به اين زحمت كه من از درد سر دارم\r\nاگر خاموش بنشينم بپندارى كه خرسندم * سراپا درد و داغم ليك دندان بر جگر دارم\r\nنه عمر خضر مىخواهم نه آب چشمهء حيوان * اسير درد هجرانم تمناى دگر دارم\r\nحديث بزم خاص و عزت اغيار مىدانم * ز طرز اختلاطت با هوسناكان خبر دارم\r\nنيامد خواب در چشمم چو قاسم تا سحر شبها * كه آن چشمان خواب‌آلود در پيش نظر دارم \r\n*\r\n منم بىروى تو سالان و ماهان * هلاك خويش را جويان و خواهان\r\nدل مشتاق من صابر نگردد * بوصل دير دير گاه گاهان\r\nببار اى ابر رحمت تا توانى * كه خاك تشنه‌جويانست باران\r\nفتد بر زنده‌رود از لعلش ار عكس * شكر بار آورد كشت صفاهان\r\nنهان كن كشتن قاسم كه خوش نيست * سر درويش بر فتراك شاهان \r\n*\r\n با ياد تو كيفيت شادى غم را * با وصل تو لذت طرب ماتم را\r\nآنكس كه ز رخسار تو برداشت نقاب * از چشم من انداخت همه عالم را \r\n*\r\n از روى تو گل حسن و جوانى آموخت * وز وصل تو بخت كامرانى آموخت\r\nپيش از تو نمىشناخت جز غم دل من * در تو نگريست ، شادمانى آموخت \r\n*\r\n\r\n","description":"","footnote":"","page_name":" 745 ","page_number":129},
  {"content":"\r\n\r\n در جستن آنكه صفحهء صنع‌آراست * بسيار دويدند ز هرسو چپ و راست\r\nنه خامه پديد و نه مصور پيداست * جز نقش كه بر هستى نقاش گواست \r\n*\r\n بيمار غمت خط امانى دارد * مقتول تو عمر جاودانى دارد\r\nخاكستر آنكه در تمناى تو سوخت * خاصيت آب زندگانى دارد \r\n\r\n18 - عبدى بيك نويدى « 1 »\r\nخواجه زين العابدين على بن عبد المؤمن شيرازى از شاعران و مستوفيان سدهء دهم هجريست . تقى الدين كاشى اسمش را در خلاصة الاشعار بهمانگونه\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تحفهء سامى ، سام ميرزا ، تهران 1314 ، ص 59 .\r\n* هفت اقليم ، تهران ج 1 ، ص 236 .\r\n* آتشكدهء آذر ، بمبئى ، ص 297 .\r\n* روز روشن ، تهران ، ص 856 - 857 .\r\n* هفت آسمان ، تهران ، ص 105 - 106 .\r\n* خلاصة الاشعار تقى الدين كاشى ، خطى .\r\n* رياض الشعراء واله داغستانى ، خطى .\r\n* صحف ابراهيم ، على ابراهيم خان خليل ، خطى .\r\n* مقدمهء آقاى رحيموف بر چاپ آثار عبدى شيرازى .\r\n* تاريخ نظم و نثر در ايران ، ص 385 ، 403 ، 444 ، 807 .\r\n* فهرست نسخه‌هاى خطى فارسى در كتابخانهء ملى پاريس ، ج 3 ، ص 195 - 196 . و جز آنها .\r\n","page_name":" 746 ","page_number":130},
  {"content":"\r\n\r\nكه نوشته‌ام آورده و او خود در آغاز « بوستان خيال » گفته است كه در بدايت حال در قصيده‌ها و غزلها نويدى تخلص مىنمود و سپس تخلص عبدى اختيار كرد . شايد بهمين‌سبب باشد كه سام ميرزا ( م 969 ) كه تحفهء سامى را در سال 957 باتمام رسانده نام اين شاعر را ذيل عنوان « عبدى بيك » آورده و در همان حال گفته كه تخلصش نويديست و چنان كه از گفتارش آشكارست اين شاعر در اوان تأليف تحفهء سامى دوران شباب را مىگذرانده و « جوانى محبوب هنرمند » بوده است . پس او كه از دوران جوانى آغاز شاعرى كرده بود زود تغيير تخلص داد و با اين حال هنوز با تخلص نخستين هم شهرت داشت .\r\nمولدش را سام ميرزا و امين رازى و تقى كاشى و آذر شيراز و او را از بزرگ‌زادگان آن شهر دانسته‌اند اما مولوى محمد مظفر حسين صبا در روز روشن نوشته است كه او اصفهانى بود « و بوجه كثرت قيامش در شيراز بعضى او را شيرازى دانسته‌اند » و گاه هم او را بنيشابور نسبت داده يعنى با مولانا عبدى نيشابورى از خوشنويسان مشهور پايان عهد تيمورى و آغاز دورهء صفوى اشتباه كرده‌اند .\r\nعبدى بيگ دوران جوانى را بآموختن ادب و علم و سياق و ترسل گذراند و بهمين‌سبب درين رشته‌ها خاصه در سياق و حساب به زودى نام برآورد و چون در امانت و درستى هم زبانزد بود بدولتخانه راه يافت و در « دفترخانهء » « 1 » پادشاهى عهده‌دار حساب و استيفا شد و « بعد عزل از آن عهده بكتابت اوقات مىگذرانيد » « 2 » . امين رازى هم او را « در شيوهء ترسل و علم سياق شهرهء آفاق » معرفى كرده است « 3 » .\r\nهمهء نويسندگان احوال عبدى بيگ او را بشاعرى ستوده‌اند و سام ميرزا گفته است كه او در مثنوى « يد طولى دارد و خيال‌انگيزى او در مثنوى\r\n\r\n\r\n","description":"","footnote":"\r\n( 1 ) - اين اصطلاح را سام ميرزا به كار برده است ، تحفه ، 59 .\r\n( 2 ) - روز روشن ، ص 857 .\r\n( 3 ) - هفت اقليم ، 1 ، 236 .\r\n","page_name":" 747 ","page_number":131},
  {"content":"\r\n\r\nبسيار پرچاشنى واقع شده . . . و در صغر سن كتاب جام جمشيد گفته . اين چند بيت از آن كتابست :\r\n دهانش را صفت چون حد من نيست * چه گويم چون در آن جاى سخن نيست\r\nبسان آب حيوان ناپديدار * نگشته خضر از وى هم خبردار\r\nبود مويى بر اندامش كمرنام * چه گويم ، مو كجا بودش بر اندام\r\nبه پا افگنده گيسوى سمن‌ساى * بلى تاريك باشد شمع را پاى . . . » \r\nتقى الدين هم به همين مثنوى عبدى پيش از عهده‌دار شدن پيشهء استيفاء اشاره نموده است و بعد از آن چنان كه از كثرت اثرهاى عبدى دريافته مى - شود ، او جوانى را در راه سرودن شعر ، خاصه پرداختن مثنويها و جواب گفتن خمسه بپيرى رسانيد تا هم بتصريح تقى الدين كاشى در سال 988 ه در اردبيل مرد .\r\nشمارهء شعرهاى او را محمد امين رازى ده‌هزار بيت نوشته ليكن اگر مجموع اثرهايش را كه در دستست جمع كنيم ازين ميزان درمىگذرد .\r\nتقى الدين گويد او بجز جام جمشيد سه ديوان ترتيب داد و دو خمسه سرود و مىدانيم كه « بوستان خيال » و بعضى اثرهاى ديگر اين مرد پركار را بايد بر آنچه او گفته است افزود .\r\nبوستان خيال كه عبدى بيك بسال 961 سروده از اثرهاى مهم اوست و آن را شاعر بتقليد از بوستان سعدى و بر همان وزن و سياق بنام شاه تهماسب سروده است :\r\n اگر سعدى از نام بو بكر سعد * خط شاهد نظم را كرد جعد\r\nكنون عبدى از نام تهماسب شاه * سخن را زند بر فلك بارگاه \r\nاين منظومه با ستايش خالق و پيامبر و صفت معراج آغاز شده و آنگاه ستايش پادشاه در آن آيين يافته و پس از آن گوينده ببيان « سبب نظم كتاب » پرداخته است . بوستان خيال در ده باب بدين شرح تنظيم شده : 1 ) در شرح حال پادشاهان ، 2 ) در شرح حال وزرا ، 3 ) در شرح حال مستوفيان و كتّاب ، 4 ) در شرح حال علما ، 5 ) در شرح غازيان ظفرفرجام و سپاهيان مريخ‌انتقام\r\n\r\n","description":"","footnote":"","page_name":" 748 ","page_number":132},
  {"content":"\r\n\r\nكه به مردى و مردانگى بدرجات عالى رسيده‌اند ، 6 ) در باب شعرا ، 7 ) در شرح حال اغنيا و ترغيب بجود و سخا ، 8 ) در شرح حال فقرا ، 9 ) در شرح حال عاشقان ، 10 ) در شرح حال جوانان . اين منظومه در دوم ربيع الاول سال 961 بپايان رسيد :\r\n به روزى كه فردوس من شد درست * دوم روز بود از ربيع نخست\r\nنوشتم بامداد مشكين مداد * مرين خاتمه بر ورق با مراد\r\nچو گسترد كلكم ظلال جلال * فلك يافت تاريخ نظمم « ظلال » \r\n( - 961 ) « 1 »\r\nو اما خمسه‌هاى عبدى بيك كه بگفتهء سام ميرزا ، شاعر هم از عهد جوانى و پس از سرودن جام جمشيد بدانها پرداخته ، يقينا دو خمسهء نخستين اوست كه هنگام سرودن صحيفهء لا ريب ( پيش از 968 ه ) دو تاى آن يعنى « جوهر فرد » و « دفتر درد » را نظم كرده بود . دو خمسهء نخستين عبدى چنين بود :\r\n1 ) در برابر مخزن الاسرار نظامى دو مثنوى بنام مظهر اسرار ، جوهر فرد 2 ) در برابر خسرو و شيرين نظامى دو منظومه دفتر درد ، جام جمشيدى 3 ) در برابر ليلى و مجنون نظامى ليلى و مجنون ، خزائن الملوك 4 ) در برابر هفت گنبد نظامى هفت اختر ، انوار تجلى 5 ) در برابر اسكندرنامهء نظامى آيين سكندرى ، فردوس العارفين .\r\nعبدى بيگ در سفر خود بگرجستان ( 961 ه ) خمسهء ديگرى كه سومين خمسهء اوست بپايان رسانيد بدينگونه : 1 ) روضة الصفات 2 ) دوحة الازهار 3 ) جنة الاثمار 4 ) زينة الاوراق 5 ) صحيفة الاخلاص « 2 » .\r\n\r\n\r\n","description":"","footnote":"\r\n( 1 ) - دربارهء بوستان خيال بنگريد به ضميمهء نسخه‌هاى خطى فارسى در موزهء بريتانيا ، ص 195 - 196 ؛ و بفهرست نسخه‌هاى خطى فارسى در كتابخانهء ملى پاريس ، بلوشه ، ج 3 ، ص 351 .\r\n( 2 ) - ازين منظومه‌ها روضة الصفات ( 1 و 2 ) در مسكو بسال 1974 بهمت آقاى رحيموف باضافهء دوحة الازهار ( مسكو 1974 ) و مجنون و ليلى ( مسكو 1966 ) چاپ شده و ايشان سرگرم چاپ ديگر اثرهاى اين شاعرند .\r\n","page_name":" 749 ","page_number":133},
  {"content":"\r\n\r\nمنظومهء ديگر عبدى بيگ مثنوى « خزائن الملكوت » اوست كه جنبهء مذهبى دارد و بنام سبعهء عبدى شيرازى هم معروفست . اين مثنوى مذهبى از هفت بخش تشكيل مىشود كه هريك از آنها « خزانه » نام دارد و در برابر حديقة الحقيقهء سنايى و بر همان وزن سروده شده است و در سرفصلهاى مختلف برسم منظومه‌هاى عرفانى و مذهبى آيه‌هاى قرآن و حديثهاى پيامبر ثبت شده و در ضمن اشعار حكايتهايى آمده است . سبعهء مذكور چنين است :\r\n1 ) صحيفهء لا ريب مشتمل بر بسمله و حمدله و ما يتعلق بهذ الباب 2 ) لوح مسطور در نعت خاتم الانبيا 3 ) بحر مسجور محتوى بر مناقب ائمهء معصومين 4 ) منشور شاهى در حسن سير شاه دين‌پرور 5 ) مروج الاسواق در خيرخواهى خواص و عوام 6 ) مهيج الاشواق در حقيقت عشق و محبت 7 ) نهاية الاعجاز در خاتمهء كتاب .\r\nدر پايان منظومه تاريخ ختم آن ( 968 ه ) بدينگونه بيان شده است :\r\n بود سال فراغ ازين فكرت * نهصد و شصت و هشت از هجرت\r\nحظ جانهاست اين خجسته كتاب * سال ختمش ز حظ جانها ياب \r\nبهمراه نسخهء خطى انيس العارفين قاسم انوار كه بشمارهء 2 - 4649 در كتابخانه انستيتوى شرقشناسى سرايه‌وو ( يوگواسلاوى ) محفوظست ، منظومه‌يى ببحر متقارب از عبدىبيگ خوانده‌ام كه بنام شاه تهماسب سروده و موضوع آن مناظرهء گلها با يكديگر و نيز مناظرهء باد صبا با سلطان گل است . نام كتاب را در فهرست كتابخانهء مذكور « كتاب گل ريحان » نوشته‌اند و حال آنكه در متن آن بعد از بيتهايى كه در ستايش شاه تهماسبست اين عنوان ديده مىشود : « آغاز كتاب مناظرهء رياحين و ورد » و شاعر خود در پايان منظومه چنين گفته است :\r\n سخن چند گويى ، بيا عبديا * ازين گفتن پر بانصاف آ\r\nبه وصف رياحين و گل برمپيچ * كه در عالم اعتبارند هيچ \r\nو پس از چند بيت منظومهء خود را بدين سخنان پايان مىدهد :\r\n رياحين كه دل را ز تو برده‌اند * گياهى دو سه خشك و پژمرده‌اند\r\nفروعند اينها و اصلست خاك * بكن دل ز نقش فروعات پاك \r\n\r\n","description":"","footnote":"","page_name":" 750 ","page_number":134},
  {"content":"\r\n\r\n بشو خاك چون شد لقب خاكيت * كه ز آلودگى به بود پاكيت\r\nهمى خاك مىشو به راه كسان * كز ايشان رسد فيض نى از خسان\r\nكه تا جسم هركس نگرديد خاك * نگرديد ز آلودگى جمله پاك\r\nطريقى فرا پيش گير و رهى * همى رو كه از قيد هستى رهى\r\nخلاصى اگر خواهى از كش‌مكش * يكى پاى در دامن خويش كش\r\nبكن دل ز ناپاك و رو كن بدوست * كه هرچيز را جمله مرجع بدوست \r\nاز مثنويهاى عبدى بيگ شيرازى نسخه‌هايى در كتابخانه‌هاى ايران و بيرون از ايران پراگنده است و بعضى از آنها چنان كه در حاشيهء صفحهء گذشته اشاره كرده‌ام بطبع رسيده .\r\nعبدى بيگ كتابى در تاريخ عهد خود بنام « تكملة الاخبار » نوشته و آن را بسال 978 بپايان رسانيده و به پرىخان خانم دختر شاه تهماسب تقديم داشته است . كتابى ديگر بنام « صريح الملك » در شرح املاك و رقبات و عمارتها و بناهاى بقعهء شيخ صفى الدين اردبيلى دارد كه بفرمان شاه تهماسب بسال 975 نوشت « 1 » .\r\nاگرچه پركارى شگفت‌انگيز عبدى بيك مانع آن بود كه در سخنورى متكلف باشد و يا بسيار بخلق مضمونهاى تازه و تركيبهاى استعارى نو بكوشد ، با اين حال مثنويهايش در عهد او مطبوع طبع ناقدان سخن بود و بتعبير سام ميرزا « خيال‌انگيزى او در مثنوى بسيار پرچاشنى واقع شده . . . و بسيار معانى خاص در آن درج كرده » . او چنان در تقليد از استادان پيشين اصرار مىورزيد كه بعضى از قسمتهاى منظوماتشان را بيت ببيت و قافيه بقافيه جواب مىگفت . مثلا نخستين بيت‌هاى نظامى را در هفت پيكر بقول خود\r\n\r\n\r\n","description":"","footnote":"\r\n( 1 ) - دربارهء اثرهاى منظوم و منثور عبدى بيگ بنگريد بضميمهء فهرست ريو ، ص 195 - 197 ؛ فهرست نسخه‌هاى خطى فارسى در كتابخانهء ملى پاريس ، بلوشه ج 3 ص 351 - 352 ؛ تاريخ نظم و نثر فارسى در ايران صفحه‌هاى 385 ، 403 ، 444 ، 807 ؛ مقدمهء آقاى رحيموف بر منظومه‌هاى عبدى بيك كه پيش ازين ياد كرده‌ام .\r\n","page_name":" 751 ","page_number":135},
  {"content":"\r\n\r\nتيمنا بانفاسه قافيه بقافيه پيروى كرده و در صحيفهء لا ريب چنين گفته است :\r\n اى كه هستى نبود پيش از تو * برده هر هست ره بخويش از تو\r\nتا نهايت بدايت همه‌چيز * چون بدايت نهايت همه نيز\r\nاى رخ‌افروز ميغ بارقه خند * منطق آموز كلك منطق بند\r\nداده صنعت رواج كار همه * اى بصنع آفريدگار همه . . . الخ \r\nو نظامى هفت پيكر را بدين بيتها آغازيد :\r\n اى جهان ديده بود خويش از تو * هيچ بودى نبود پيش از تو\r\nدر بدايت بدايت همه‌چيز * در نهايت نهايت همه نيز\r\nاى برآرندهء سپهر بلند * انجم‌افروز انجمن‌پيوند\r\nسازمند از تو گشته كار همه * اى همه و آفريدگار همه . . . الخ \r\nو همين كار را با هشت بهشت امير خسرو ( مناجات ) و كمال‌نامهء خواجو ( مناجات ) و سلسلة الذهب جامى ( مناجات ) كرده و آنگاه « مناجات درويشانه زادهء طبع خود » ساخته است . شعرهايش همواره در نهايت سادگى و نزديكى به زبان گفت‌وگوى زمان شاعرست . ازوست :\r\n گفت ارسطو حكيم پاك‌خصال * كه مجو با وجود حكمت مال\r\nيعنى ار حكمتت بود در دل * مطلب مال تا شوى كامل\r\nاين نگويى كه مال يا بى به * جاى مال ار كمال يا بى به\r\nچون بتوفيق دولت و اقبال * شدى آراسته بدين منوال\r\nگر كنى ميل منصب و جاهى * بدهى اين زمان برى راهى\r\nكوش تا منصبى بدست آرى * كه از آن بر هوا شكست آرى \r\n*\r\n « 1 » راستى را شعار ساز و دثار * كه خدايست از بدان بيزار \r\n\r\n\r\n","description":"","footnote":"\r\n( 1 ) عبدى بيك فرزندى داشت جلال الدين سلطان محمد نام ، كه هنگام سرودن خزائن الملكوت از ده سالگى گذشته بيازده سالگى رسيده بود و شاعر او را درين بيتها نصيحت مىكند .\r\n","page_name":" 752 ","page_number":136},
  {"content":"\r\n\r\n اولا راستى دست كه هست * راستان را كليد رزق بدست\r\nمال مردم مبر به هيچ فنى * تا نلرزد تنت بهر سخنى\r\nخاصه در صورتى كه در آفاق * باشدت حاميان اهل سياق\r\nگر معاذ الله از تو بىتوجيه * صورتى سرزند بسرقه شبيه\r\nگر بود صد دليل سهو و خطا * نكند كس قبول آن قطعا\r\nسرقه خوانندش اهل بغض و حسد * غير قطع يدش نباشد حد\r\nباش باهوش و احتياط تمام * تا عدو مطلقا نيابد كام \r\n( از خزائن الملكوت ، مروج الاسواق )\r\n تعالى الله چه شب بود اين شب دوش * كه درياهاى دولت بود در جوش\r\nشبى فرخنده‌تر از عيد نوروز * بانوار سعادت عالم افروز\r\nنسيم نوبهارى در وزيدن * رياحين بهشتى در دميدن\r\nهواى دلكش ارديبهشتى * معطر از رياحين بهشتى\r\nسر زلف شب اندر مشك‌سايى * فلك رقصان چو آهوى خطايى\r\nنسيم نرم‌رو پيشى گرفته * بارواح قدس خويشى گرفته\r\nدميده بوى مشك از نافهء خاك * گريبان هوا از لطف آن چاك\r\nهوا گيسوى شب را شانه كرده * بافسون عقل را ديوانه كرده\r\nكواكب بر فلك در سرمه‌سايى * وز آن چشم جهان را روشنايى\r\nسپهر جوهرى دكان گشاده * همه سرمايه بر دكان نهاده\r\nفلك مانند صورتخانهء چين * زمين از روشنى افلاك تزيين\r\nسپهر حقه‌باز دردى آشام * چو شب‌بازان فشانده آتش از كام\r\nچو صورت باز گردون سبك رو * برون آورده هردم صورتى نو\r\nلطافتهاى باد عنبرافشان * معطر كرده گيتى را گريبان\r\nبدشت از شوق باد نوبهارى * معلق زن غزالان تتارى\r\nصبا مستانه رقص آغاز كرده * برخ درهاى دولت باز كرده . . . \r\n( از دوحة الازهار )\r\n اى ز عشق تو پاى دل در گل * وز نسيمت شكفته غنچهء دل \r\n\r\n","description":"","footnote":"","page_name":" 753 ","page_number":137},
  {"content":"\r\n\r\n آبدار از تو لعل دلداران * وز تو خونين دل جگرخواران\r\nاز تو شد زلف مهوشان طراز * چون شب عاشقان سياه و دراز\r\nتابناك از تو روى دلداران * خوابناك از تو بخت بيداران\r\nعارض‌افروز ماه تابانى * قامت‌افروز سرو بستانى\r\nدل عشاق را رسيده بغور * چشم خوبان سياه كرده بجور\r\nدر رخ دلبران بزم‌آراى * قلم قدرت تو چهره‌گشاى\r\nاى رخت قبلهء غم‌اندوزان * جلوه‌گر در دل جگرسوزان\r\nننمايى رخ جهانتابى * تا كسى ديده را دهد آبى\r\nنتواند كست عيان ديدن * در دل آگهت توان ديدن\r\nآنكه ديدار را بود قابل * چشم را آب مىدهد از دل\r\nتوحلى بند شاهد گلزار * از غمش كرده حال بلبل زار\r\nاز تو در اين سراى ويرانه * شمع مايل بسوز پروانه\r\nسروى افراختى ز گلشن جان * نام كرديش قامت جانان\r\nشمعى افروختى ز آتش دل * خوانديش روى گلرخان چگل\r\nاز تو در هفت پردهء زردوز * نورده هفت شمع بزم‌افروز . . . \r\n( از هفت اختر )\r\nاز روضة الصفات در وصف انگورستان :\r\n از طرف شرقى اين بوستان * باغ رزستان ز پى دوستان\r\nخاسته اعناب ز جنب نخيل * جنت عدنست و بس است اين دليل\r\nفخرى او فخركنان بر نبات * بوده طبر زد به از آب حيات\r\nصاحبيش برده ز دلها قرار * از دل صاحب‌نظران برده بار\r\nكشمش او آمده با آب و تاب * شيشهء پرشربت قند و گلاب\r\nخوشهء او لايق صد آفرين * نيشكر از خرمن او خوشه‌چين\r\nطبع ز ملاحى او ذوق ياب * چون سر انگشت بتان در خضاب\r\nاحمديش نازك و شيرين و تر * از همه شيرين‌تر و پاكيزه‌تر . . . \r\n\r\n","description":"","footnote":"","page_name":" 754 ","page_number":138},
  {"content":"\r\n\r\n\r\n19 - كاهى كابلى « 1 »\r\nسيد نجم الدين ابو القاسم محمد ميانكالى كابلى متخلص به « كاهى » از شاعران معروف در دربار همايون پادشاه ( 937 - 963 ) و جلال الدين اكبر پادشاه ( 963 - 1014 ) بود . نامش را محمد قاسم و يا باختصار قاسم نيز نوشته‌اند ولى ضبط محمد امين رازى درستست كه « سيد است ، نامش نجم - الدين محمد و كنيتش ابو القاسم بوده » . وى از سادات ميانكال واقع در ميان بخارا و سمرقند بود و در آن ديار پيرامون سال 868 يا 878 زاده شد « 2 » . در جوانى ، و چنان كه امين رازى نوشته در پانزده سالگى ، خدمت مولانا عبد الرحمن جامى را دريافت ، و محتملست كه بدين قصد و در انديشهء كسب كمالات سفر هرات اختيار كرده باشد و هم درين سفر بود كه حلقهء ارادت خواجگان\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* هفت اقليم ، تهران ، ج 3 ، ص 376 - 383 .\r\n* صحف ابراهيم ، على ابراهيم خان خليل ، خطى .\r\n* منتخب التواريخ بداؤنى ، كلكته 1869 ، ج 3 ، ص 173 - 175 .\r\n* عالم‌آراى عباسى ، ص 1066 .\r\n* تذكرهء نصرآبادى ، ص 469 .\r\n* طبقات اكبرى ، نظام الدين احمد هروى ، كلكته 1927 .\r\n* مقدمهء ديوان كاهى بقلم شادروان پرفسور هادى حسن ، كلكته ، 1953 .\r\n* نتايج الافكار ، بمبئى 1336 ، ص 599 - 601 .\r\n* هفت آسمان ، كلكته 1873 ، ص 107 - 108 .\r\n* رياض العارفين ، تهران 1316 ، ص 212 .\r\n( 2 ) - كاهى در 988 درگذشت و در آن سال بقول نظام الدين احمد هروى در طبقات اكبرى يكصد و بيست سال عمر داشت و بگفتهء محمد امين رازى يكصد و ده سال ، پس بفرض اول در 868 و بفرض دوم در 878 زاده شد .\r\n","page_name":" 755 ","page_number":139},
  {"content":"\r\n\r\nنقشبندى بر گوش جان نهاد . بعد از آن بكابل رفت و ديرگاه در آنجا بسر برد چندانكه بكابلى اشتهار يافت و خود را « بلبل چمن‌آراى كابل » خواند و گفت :\r\n كاهى تو بلبل چمن‌آراى كابلى * زاغ و زغن نه‌اى كه بهندوستان شوى \r\nولى خلاف گفتار خويش دوبار سفر هند اختيار كرد . سفر نخستين او بدان سامان از سال 935 آغاز شد و تا بسال 956 بدرازا كشيد . درين سفر بود كه با شاه جهانگير هاشمى سرايندهء « مظهر آثار » ( م 948 ) كه دربارهء او سخن گفته‌ام ، ملاقات كرد و به دو ارادت يافت ، و چند تن از بزرگان و فرمان - روايان هند را ستود مثل بهادرخان سلطان گجرات از 933 تا 943 ه [ سپهر مكرمت سلطان بهادر خسرو غازى - مبادا آفتاب دولت او از سر ما كم 
  ] ، و عسكرى ميرزا برادر همايون پادشاه و نايب السلطنهء او در گجرات در 942 ه [ شاهنشه زمانه و خاقان روزگار - سلطان عصر خسرو دين شاه عسكرى 
  ] ، و محمود خان سلطان گجرات از 943 تا 961 ه [\r\n يا رب هميشه بادا در اوج سرفرازى - * سلطان ملك معنى محمود خان غازى 
  ] \r\n.\r\nسفر دوم كاهى بهند از 961 آغاز شد و تا پايان حياتش به طول انجاميد و او اين‌بار در اگره و دهلى بسر مىبرد و از شاعران مقدم دربار همايون و اكبر بود و نيز مدتى در جونپور و بنارس خدمت خان زمان ( على قلى خان ) و بهادر خان ( محمد سعيد خان ) « 1 » را دريافت و آن دو را مدح گفت .\r\nوفاتش در دوم ماه ربيع الثانى سال 988 ه در اگره اتفاق افتاد و چند تن از شاعران دربار اكبر ماده تاريخهايى دربارهء مرگ او ساختند و از آن جمله فيضى فياضى استادانه چنين گفت :\r\n افسوس كه شد قاسم كاهى فانى * در گلشن خلد كرده پرافشانى\r\nتاريخ وفات و سال و ماهش جستم * گفتا « دويم از ماه ربيع الثانى » \r\n« دويم از ماه ربيع الثانى » كه روز و ماه وفات كاهيست به حساب ابجدى\r\n\r\n\r\n","description":"","footnote":"\r\n( 1 ) - دربارهء اين دو برادر بنگريد به همين جلد ، ص 702 .\r\n","page_name":" 756 ","page_number":140},
  {"content":"\r\n\r\n988 است .\r\nكاهى از دانشهاى زمان خود ، خاصه تفسير و كلام و عرفان و هيئت و معما و تاريخ آگاه بود ، در علم موسيقى و ادوار مهارت داشت تا آنجا كه امين رازى او را درين رشته بر نادره‌طبعان روزگار برترى داده و گفته است كه « چندين صوت و عمل از وى اشتهار يافته ، از آن جمله اين غزل خود را صوتى بسته :\r\n باز در دل خار خارى دارم از عشق گلى * بىسروسامانم از سوداى مشكين‌كاكلى \r\nو هم درين غزل صوت ديگر بسته :\r\n چون سايه همرهيم بهر سو روان شوى * شايد كه رفته رفته بما مهربان شوى » « 1 » \r\nبا اين همه كاهى مردى وارسته و درويش‌مشرب بود ، زن نگرفت و گفت :\r\n عروس دهر را كاهى نزيبد * از آنرو ، همچو عيسى گشته فردم \r\nو در حفظ ظاهر خود قيدى نداشت ، « اگر برهنه‌اش داشتندى ببودى و اگر پوشانيدندى پوشيدى و دشمن‌ترين چيزى نزد او دنيايى بود چنانچه ( - چنان كه ) در بدخشان ميرزا عسكرى هجده كرور خزانهء خود را به دو بخشيد و او نظر بدان نيالود » « 2 » .\r\nهمچنانكه گفتم كاهى عمرى دراز كرد ، صد و ده سال يا صد و بيست سال ، و خود به شوخى مىگفت كه من از خدا ده سال خردترم ! ، مردى بود زورمند و تناور و يك‌تنه با ده مرد درمىافتاد و بر آنان چيره مىشد و در دويدن از همه چابك‌قدمان پيشى مىجست . بىاعتنايى او بظواهر خردنگران و تنگ‌نظران را بر آن مىداشت تا دربارهء او حكم بزندقه و الحاد دهند ، و او كه ازين تهمتها نمىهراسيد با همه درمىساخت و از همنشينى با هيچ گروه سر باز نمىزد ، و اگر مالى بچنگ مىآورد با قلندران و نيازمندان به كار مىداشت . چنان كه از اكبر پادشاه در برابر قصيده‌يى كه در بيشتر مصراعها و در همهء بيتهاى آن لفظ « فيل » را التزام كرده بود هزار تنگهء نقد معادل\r\n\r\n\r\n","description":"","footnote":"\r\n( 1 ) - هفت اقليم ، ج 3 ، ص 378 .\r\n( 2 ) - ايضا ، ص 377 .\r\n","page_name":" 757 ","page_number":141},
  {"content":"\r\n\r\nپنجهزار روپيه صله يافت و همه را ميان تهىدستان و دوستان قسمت كرد .\r\nمعاصران كاهى او را در سخنورى ستوده‌اند . سخنش بر شيوهء شاعران پيشين بود . قصيده و غزل و مثنوى و رباعى و قطعه مىسرود . ديوانش كه بطبع رسيده شامل 1728 بيت است . منظومه‌يى در بحر متقارب باستقبال از بوستان سعدى ساخت بنام گل‌افشان كه قافيه بقافيه در جواب بوستان بود .\r\nمنظومه‌يى ديگر در معما بر وزن حديقهء سنايى داشت و براى هر قسم از معما مثالى بر همان وزن آورده و در منظومه گنجانيده است . بداؤنى قصيده - يى در باب اصطرلاب مذيل بمدح همايون پادشاه و رساله‌يى در علم موسيقى به دو نسبت داد ، همچنين مثنوى گل‌افشان را . ازوست :\r\n چشمه كه مىزايد ازين خاكدان * اشك مقيمان دل خاك دان\r\nنرگس شهلا نبود هر بهار * اين كه برآيد بلب جويبار\r\nچشم بتانست كه گردون دون * بر سر چوب آورد از گل برون \r\n*\r\n « 1 » چنان شد موج‌زن بحر سرشكم در غمش شبها * كه نشناسد خيالش را كسى از جرم كوكبها\r\nبه غير از شمع آه خود ندارم يار دلسوزى * كه با او در غم هجران بروز آورده‌ام شبها\r\nاز آن روزى كه شد معلوم طفلان قصهء حسنت * نمىخوانند ديگر سورهء يوسف بمكتبها\r\nبر اطراف چمنها نيست اى سرو روان لاله * كه از شوقت گل‌اندامان تهى كردند قالبها\r\nباهل زهد كاهى آشنا هرگز نخواهد شد * كجا صحبت برآيد چون موافق نيست مذهبها \r\n*\r\n بهر سرمنزلى باشد به راه عشق مشكلها * ز سر گر نگذرى مشكل توانى قطع منزلها\r\nچنان بىلعل او بحر سرشك من به جوش آمد * كه از هر موج او افتد هزاران در بساحلها\r\nشهيدان غمت را پيرهن گر بركنند از تن * نشان لاله بينى داغهاى تازه بر دلها\r\nجواب حافظ شيراز گفتى آنچنان كاهى * كه تحسين كرد سعدى آفرين خسرو بمحفلها \r\n\r\n\r\n","description":"","footnote":"\r\n( 1 ) اين چهار غزل از بياض ميرزا بيدل كه بشماره‌هاى 802 ، 16  Add  و 803 ، 16  Add  در كتابخانهء موزهء بريتانياست استخراج شد .\r\n","page_name":" 758 ","page_number":142},
  {"content":"\r\n\r\n*\r\n مصور تا به صورت كرد نسبت اين پريرو را * نمىخواهم كه بر ديوار بينم صورت او را\r\nهوس دارد كه آموزد فسون چشم او نرگس * مگر در خواب بيند شيوهء آن چشم جادو را\r\nز عارض برگرفتى زلف و دل بردى بهر مويى * فرونگذاشتى در دلربايى يك سر مو را\r\nچه شد يك بار كاهى را اگر از خاك بردارى * كه از بار دل خود بر زمين ماندست پهلو را \r\n*\r\n بلبل ببوى غنچه مكن تيز ناله را * كآلوده كرده‌اند بزهر اين پياله را\r\nاى گل صبا چو وصف تو در لاله‌زار كرد * شوق رخت برقص درآورد لاله را\r\nچون گل شكفته باش نه چون غنچه تنگدل * يعنى مده ز دست چو نرگس پياله را\r\nخوش‌وقت آن حريف كه دارد بكنج دير * ساقى خردسال و مى ديرساله را\r\nكاهى كه شد سگ تو بسويش نظر مكن * اى صيد كرده آهوى چشمت غزاله را \r\n*\r\n باش ثابت‌قدم دلا در فقر * برتر آمد چو ثابت از سيار\r\nهمچو كشتى مرو بهر سويى * گرد خود گرد آسياكردار\r\nپاى بيرون منه ز مركز خويش * گر كنندت دو پاره چون پرگار \r\n*\r\n هندوى پيرى بدر سومنات * خواند يكى بيت و من آموختم\r\n« حاصل عمرم سه سخن بيش نيست * خام بدم پخته شدم سوختم » « 1 » \r\n*\r\n خواه زاهد خواه رند باده‌نوش * با همه‌كس بر سر انصاف باش\r\nتا كشندت خوبرويان در بغل * همچو شيشه با درون صاف باش \r\n*\r\n اى كه پا مىنهى به راه طلب * گر ز بد بگذرى نكو گردى \r\n\r\n\r\n","description":"","footnote":"\r\n( 1 ) - بيت از مولانا جلال الدين محمد بلخى رومى است و بدينگونه هم ثبت شده :\r\n حاصل ازين سه سخنم بيش نيست * سوختم و سوختم و سوختم \r\n","page_name":" 759 ","page_number":143},
  {"content":"\r\n\r\n مركب سعى خويش را ميران * تا بجايى كه جمله او گردى \r\n*\r\n گر ز يارى نصيحتى شنوى * خاطر خود از آن مساز ملول\r\nمقبل است آن كسى كه گويد پند * نيك‌بخت آن كسى كه كرد قبول \r\n*\r\n چو دارى جاه كس را دل ميازار * مبادا زين گنه در چاه افتى\r\nاگر از آسمان افتى بسى به * كه از طاق دلى ناگاه افتى \r\n*\r\n كاهى رهى بكعبهء مقصود هركه يافت * ديگر نبست توسن همت بميخ آز\r\nكوتاه‌همتى كه پى حاصل دو كون * دست طمع به حضرت بيچون كند دراز \r\n*\r\n اى آنكه زبانت بمعانى گوياست * وز نور يقين چشم دلت پرده‌گشاست\r\nكارى نكنى كز آن پشيمان گردى * حرفى نزنى كه عذر آن بايد خواست \r\n*\r\n تا چند به اين و آن مقيد باشيم * در چشم نكويان جهان بد باشيم\r\nاز مردم عالم چو نديديم وفا * آن به كه دگر بعالم خود باشيم \r\n\r\n20 - وحشى بافقى « 1 »\r\nمولانا شمس الدين ( يا كمال الدين ) محمد وحشى بافقى يكى از شاعران\r\n\r\n\r\n","description":"","footnote":"\r\n( 1 ) - دربارهء او بنگريد به : -\r\n","page_name":" 760 ","page_number":144},
  {"content":"\r\n\r\nزبردست ايران در سدهء دهمست كه هم از عهد زندگانى خود در ايران و هند نام برآورده و شعرش دست بدست گشته است . دوران حياتش مصادف بود با پادشاهى تهماسب صفوى ( 930 - 984 ) و شاه اسمعيل ثانى ( 984 - 985 ) و شاه محمد خدابنده ( 985 - 996 ) و او در شعر خود شاه تهماسب را ستوده\r\n\r\n\r\n","description":"","footnote":"\r\n- * جامع مفيدى ، محمد مفيد مستوفى ، جلد سوم ، تهران 1340 ، ص 423 - 426 .\r\n* خلاصة الاشعار تقى الدين كاشى ، خطى .\r\n* هفت اقليم ، امين رازى ، تهران ، ج 1 ص 157 - 159 .\r\n* عرفات العاشقين ، تقى الدين اوحدى ، خطى .\r\n* رياض الشعراء واله داغستانى ، خطى .\r\n* صحف ابراهيم ، على ابراهيم خان خليل ، خطى .\r\n* آتشكدهء آذر ، تهران بتصحيح آقاى دكتر سادات ناصرى ، ص 634 - 654 .\r\n* عالم‌آراى عباسى ، اسكندر بيك منشى ، تهران 1350 ، ص 181 .\r\n* تذكرهء ميخانه ، بتصحيح آقاى گلچين معانى ، تهران 1340 ، ص 181 - 197 .\r\n* تذكرهء نصرآبادى ، تهران 1317 ، ص 472 .\r\n* گنج سخن ، ج 3 ، ص 27 - 39 .\r\n* بهارستان سخن ، مدراس ، ص 414 - 416 .\r\n* هفت آسمان ، ص 109 - 111 .\r\n* تاريخ نظم و نثر در ايران و در زبان فارسى تا قرن دهم هجرى ، ص 434 - 435 .\r\n* نتايج الافكار ، بمبئى ، ص 733 - 736 .\r\n* روز روشن ، تهران ، ص 897 - 901 .\r\n* مجمع الفصحا ، ج 2 ، ص 51 - 54 .\r\n* مقدمه‌هايى كه بر ديوان وحشى و مثنويهاى او نوشته شده مانند مقدمهء دكتر حسين نخعى بر ديوان او ( تهران 1338 ) ؛ و مقدمهء رشيد ياسمى منقول در فرهاد و شيرين و خلد برين و مسمطات وحشى چاپ كوهى كرمانى ، تهران 1334 ؛ و مقدمهء ايرج افشار بر ديوان وحشى ، تهران 1335 .\r\n","page_name":" 761 ","page_number":145},
  {"content":"\r\n\r\nو دربارهء جلوس شاه اسمعيل ثانى ماده تاريخى ساخته است .\r\nوى از خاندانى متوسط در بافق برخاسته بود . برادر سالمندترش مرادى بافقى نيز از شاعران روزگار خود بود و در تربيت وحشى و آشنا كردنش با محفلهاى ادبى اثر بسيار داشت ولى پيش از آنكه وحشى در شاعرى بشهرت رسد بدرود حيات گفت و وحشى ازو در اشعار خود چند بار ياد كرده است .\r\nولادتش ظاهرا در ميانهء نيمهء اول سدهء دهم در بافق ( بر سر راه يزد و كرمان ) اتفاق افتاد و چون بافق را گاه از اعمال كرمان و گاه از يزد در قلم مىآورده‌اند ، بهمين‌سبب هم وحشى را گاه يزدى و گاه كرمانى گفته و نوشته‌اند . آغاز حياتش در زادگاه او سپرى شد و در آنجا به غير از برادرش در خدمت شرف الدين على بافقى بكسب دانش و ادب پرداخت . اين شرف - الدين على از شاعران و اديبان زمان و از ستايشگران شاه تهماسب و داراى ديوانى از قصيده و غزل پيرامون چهارهزار بيت بود « 1 » . آذر دربارهء او نوشته است كه « بصفت كمالات مشهور جهان [ بود و 
  ] بعد از هشتاد سالگى در قزوين در سنهء 974 متوفى » شد « 2 » . اين رباعى ازوست :\r\n نفست بكمال دانش آراسته به * افزونى تن مبين كه تن كاسته به\r\nتن چيست ترا به طرف دامن گردى * اين گرد ز دامن تو برخاسته به \r\nوحشى پس از آموختن مقدمات ادب از بافق بيزد و از آنجا بكاشان رفت و چندى در آن شهر سرگرم مكتب‌دارى بود و پس از روزگارى بيزد بازگشت و همانجا ماند و بشاعرى و ستايش فرمانروايان آن شهر سرگرم بود تا بسال 991 ه بدرود حيات گفت و « ملا قطب شده‌باف به جهت تاريخ فوت او اين قطعه گفته :\r\n وحشى آن دستانسراى معنوى * گشته خاموش و بهم پيوسته لب \r\n\r\n\r\n","description":"","footnote":"\r\n( 1 ) - عرفات العاشقين ، خطى .\r\n( 2 ) - آتشكدهء آذر ، تهران ، ص 621 - 622 .\r\n","page_name":" 762 ","page_number":146},
  {"content":"\r\n\r\n از غم لب بستن وحشى گشاد * در پى افسوس گفتن بسته لب\r\nسال تاريخش چو جستم از خرد * در جواب من گشود آهسته لب\r\nدست بر سر اى دريغا گفت و گفت * بلبل گلزار معنى بسته لب ( - 991 ) \r\nيكى از اكابر نيز فرموده كه : نظامى ز پا افتاد » « 1 » [ يعنى حرف آخر نظامى كه از آن بپاى نظامى تعبير كرده حذف شد ؛ و درين صورت « نظام » ( - 991 ) مىماند 
  ] ، و همين تاريخ در چند قطعهء ديگر كه شاعرانى چون مير حيدر معمايى و ديگران گفته‌اند تكرار شده است ، پس اينكه بعضى سال مرگش را نهصد و شصت و يك و نهصد و نود و دو نوشته‌اند درست نيست .\r\nدربارهء علت وفاتش سخنانى هست كه اگر راست باشد مىتواند مايهء شگفتى خواننده گردد . مثلا بعضى نوشته‌اند [ اوحدى بليانى و آذر 
  ] كه از افراط در ميخوارگى مرد ، « عرق تندى نوشيد و خلعت بقا پوشيد » ، و برخى ديگر [ مؤلفان خلاصة الافكار و رياض الشعرا 
  ] مدعى شده‌اند كه وى بر دست « معشوق بىمروت خود ( ! ) كشته شد » در حالى كه مؤلف روز روشن گويد « وفاتش به مرض حمى محرقه . . . اتفاق افتاده . . . » . بهرحال وحشى در يزد درگذشت و همانجا در كوى « سر برج » به خاك سپرده شد و گويا همان زمان يا بعد از آن سنگى بر گورش نهادند كه اين غزل وحشى را بر آن كندند :\r\n كرديم نامزد به تو بود و نبود خويش * گشتيم هيچكارهء ملك وجود خويش . . . \r\nو بعيد نيست كه همين غزل منشاء رواج داستان كشته شدن وحشى بر دست « معشوق بىمروت خود » ( ! ) گرديده باشد .\r\nگور وحشى در كشاكش زمان محو و سنگ گورش از جايى بجايى برده شد تا آنكه خان‌زادهء دانشمند بختيارى امير حسين خان كه در سال 1328 شمسى حكمران يزد بود آن را از گلخن « حمام صدر » بيرون كشيد و در صحن ساختمان تلگرافخانهء آن شهر بناى يادبودى بساخت و آن سنگ\r\n\r\n\r\n","description":"","footnote":"\r\n( 1 ) - تذكرهء ميخانه ، ص 184 .\r\n","page_name":" 763 ","page_number":147},
  {"content":"\r\n\r\nرا بر آن نصب كرد . ليكن در مهرماه سال 1357 هنگامى كه آخرين بار در شوراى انجمن آثار ملى ايران حضور داشتم گزارشى را شنيدم كه آن ساختمان بر اثر احداث خيابان ويران شد و سنگ مزار وحشى را بر گوشهء خيابان نهادند . تصميم گرفتيم كه جايى را در مجاورت همان محل بخرند و سنگ را در آنجا بر بناى يادبود تازه‌يى نصب كنند . بعد از آن تاريخ كار ايران بواژگونگى گراييد و نمىدانم كه داستان آن سنگ گور و بناى يادبود و هريادبود ديگرى بكجا كشيد . يزدان خاك گرامى مرا از گزندها نگاه داراد .\r\nوحشى مردى پاكباز ، وارسته ، حساس ، خرسند ، بلندهمت و گوشه‌گير بود ، با آنكه سنت شاعران عهد وى ، سفر و مهاجرت بهند و بهره‌مندى از نعمتهاى دربار گوركانى هند و اميران و سرداران و بزرگان آن دولت بود ، او از ايران پاى بيرون ننهاد و حتى از بافق تنها چندگاهى بكاشان و باقى عمر را بيزد رفت و همانجا بماند . مقصود او از شاعرى در حقيقت اشتغال بهنر و ادب و بيان انديشه‌ها و احساسهاى خود از آن راه بود نه كسب مال و اندوختن سيم و زر . دوران كمال شاعرى را در يزد گذراند و براى كسب معاش تنها بستايش رجال يزد و كرمان پرداخت . در ديوان او قصيده‌يى در ستايش شاه تهماسب و ماده تاريخى دربارهء وفاتش ديده مىشود ولى ممدوح و حامى واقعى او ميرميران حاكم يزد بوده است .\r\nغياث الدين محمد ميرميران پسر شاه نعمة الله باقى پسر امير نظام الدين از نوادگان دخترى شاه نعمة الله ولى « 1 » بود . امير نظام الدين چندى وزارت شاه اسمعيل اول را بر عهده داشت و در جنگ چالدران كشته شد . پسرش نعمة الله باقى شوهر « خانش بيگم » دختر شاه اسمعيل اول بود كه بفرمان شاه تهماسب در عقد ازدواج او درآمد و حكومت يزد يافت ، غياث الدين محمد ميرميران پسر او از دختر شاه اسمعيل است و پسر او شاه خليل الله نيز صفيه\r\n\r\n\r\n","description":"","footnote":"\r\n( 1 ) - دربارهء او بنگريد به همين كتاب ، ج 4 ، ص 228 - 232 .\r\n","page_name":" 764 ","page_number":148},
  {"content":"\r\n\r\nسلطان دختر شاه اسمعيل دوم را بزنى داشت « 1 » . ميرميران و شاه خليل الله هر دو ممدوح وحشى بوده‌اند ، و از ممدوحان ديگر او بكتاش بيگ افشار از خاندان حكومتى كرمانست كه دختر ميرميران را بزنى داشت و بدنبال مفسده‌جوييهايى كه كرد كشته شد .\r\nدر دستگاه حكومتى يزد عده‌يى شاعران محلى مىزيستند كه وحشى با آنان آشنايى و گاه معارضه داشت . از ميان آنان مهمتر از همه مولانا موحد الدين فهمى بود كه او و وحشى با يكديگر مهاجات داشتند و تقى الدين كاشى تركيب‌بندى دراز را كه فهمى در هجو وحشى ساخته است در خلاصة - الاشعار آورد . شاعر بزرگ ديگرى از معاصران وحشى محتشم كاشانيست كه بقول تقى الدين اوحدى در عرفات ، هر دو يكديگر را « هجوهاى ركيك كرده‌اند » . ديگر شجاع الدين غضنفر كاشانى كره جارى و تابعى خوانسارى « 2 » .\r\nكليات وحشى متجاوز از نه‌هزار بيت و شامل قصيده ، تركيب و ترجيع ، غزل ، قطعه ، رباعى و مثنويست .\r\nقصيده‌هاى او در ستايش شاه تهماسب ، غياث الدين محمد ميرميران ، شاه خليل الله ، بكتاش بيك افشار ، اعتماد الدوله عبد الله خان پسر ميرزا سليمان وزير ، و بزرگان دينست . تركيبها و ترجيعهايش ، خاصه مربع و مسدس آنها همه از نظمهاى بسيار دلپذير عهد صفويست . ساقىنامهء طولانى او كه به صورت ترجيع‌بند سروده در نوع خود كم‌نظير و بعد از وحشى بر همان وزن و با همان مفهومها و نحوهء بيان موضوع بارها مورد استقبال و جوابگويى شاعران عهد صفوى قرار گرفت « 3 » ؛ همين ارزش را مسدس تركيبها و مربع تركيبهاى وحشى در شعر غنايى فارسى دارد و از دل‌انگيزى و خوبى بدرجه‌ييست كه كمتر پارسىزبان شعردانيست كه همه يا بخشى از آن را\r\n\r\n\r\n","description":"","footnote":"\r\n( 1 ) - دربارهء ميرميران و پدرونيا و پسر او رجوع شود بجامع مفيدى ، ج 3 ، تهران ، 1340 ، ص 54 ببعد .\r\n( 2 ) - بنگريد به همين كتاب و همين جلد ، ص 629 .\r\n( 3 ) - دربارهء اين دسته از ساقىنامه‌ها بنگريد به همين جلد ص 615 - 621 .\r\n","page_name":" 765 ","page_number":149},
  {"content":"\r\n\r\nبر لوح ضمير ننگاشته و در خاطر نگاه نداشته باشد . اگرچه وحشى ، چنان كه پيش ازين ، بويژه در ترجمهء هجرى قمى ديده‌ايم ، در ساختن اين نوع تركيبها مبتكر نيست ولى چنان دست بالاى دست همهء سازندگان اين گونه شعر غنايى گذارده است كه كمتر كسى جرأت استقبال و جوابگويى يافته و درين مرحله ميدان را براى استاد بافق بازگذارده است .\r\nاين مسدس تركيبها و مربع تركيبها را ضمنا مىتوان از بهترين نمونه‌هاى طرز وقوع در شعر پارسى دانست زيرا نهايت قدرت شاعر در بيان دلباختگى و حالات دلدادگى خود و نيز توضيح ماجرايى كه ميان او و معشوق در جريان بوده به كار رفته است و همين طرز زيباى وقوع را هم شاعر در غزلهاى خود با چيره‌دستى تمام به كار داشته است .\r\nبا همه استاديها كه وحشى در مسدس تركيبها و مربع تركيبهاى خود از باب بيان احساسها و عاطفهء رقيق شاعرانه‌اش نشان داده ، بايد غزلهاى او را سرآمد شعرهاى او در اين راه دانست چندانكه بيشتر آنها در صف اول از اثرهاى غنايى پارسيست . در غالب آنها احساسهاى تند شاعر و عاطفهء حاد و تأثر و درد درونى او با زبانى شيوا و در همان حال ساده و روان ، بروشنى هرچه تمامتر ديده مىشود .\r\nوحشى دو مثنوى باستقبال از خسرو و شيرين نظامى دارد يكى بنام « ناظر و منظور » « 1 » و ديگرى بنام فرهاد و شيرين . مثنوى نخستين بسال 966 بپايان رسيد و 1569 بيت است و اما مثنوى دوم كه از شاهكارهاى ادب دراماتيك پارسيست ، هم از عهد شاعر شهرت بسيار يافت ليكن وحشى بيش از 1070 بيت از آن را نساخت و باقى آن را وصال شيرازى شاعر مشهور سدهء سيزدهم هجرى ( م 1262 ) سروده و با افزودن 1251 بيت آن را بپايان رسانيده است و اين منظومهء كامل‌شده بچاپ سنگى طبع شده و رايجست . شاعرى\r\n\r\n\r\n","description":"","footnote":"\r\n( 1 ) - ناظر و منظور ديگرى بنام جمال الدين محمد اردستانى ( م 879 ) ثبت شده ( ايضاح المكنون ج 2 ستون 615 ) . وى منظومهء ديگرى بنام استقامت‌نامه دارد ( ايضا ج 1 ، ص 72 ) .\r\n","page_name":" 766 ","page_number":150},
  {"content":"\r\n\r\nديگر بنام صابر بعد از وصال 304 بيت بر اين منظومه افزود . - مثنوى معروف ديگرى كه وحشى بپيروى از نظامى سروده « خلد برين » است بر وزن مخزن الاسرار ، و مرتب بهشت روضه كه آن هم جداگانه بطبع رسيده است .\r\nمثنويهاى كوتاهى از وحشى در مدح و هجو و نظاير آنها بازمانده كه اهميت منظومه‌هاى يادشده را ندارد .\r\nوحشى بىترديد يكى از شاعران مبرز دوران صفويست كه بويژه بسبب سبك خاص خود در سخنورى اهميت دارد . ارزش او در آنست كه مضمونها و نكته‌هاى شاعرانهء دقيق و همچنين احساسها و عاطفه‌هاى رقيق و نازك خياليها و نازكدليهاى خود را كه بدانها شهرت يافته ، با زبانى بسيار ساده ، نزديك به زبان تخاطب بيان مىكند « 1 » و گاه چنانست كه گويى سخن روزانهء\r\n\r\n\r\n","description":"","footnote":"\r\n( 1 ) - مثلا درين قطعه ، كه گويى در آن با ممدوح خود در حال مكالمه و مخاطبه است :\r\n ايا آفتاب معلا جناب * كه از سايه‌ات آسمان پايه‌جوست\r\nدر اظهار انعام حكام بافق * سخن بر لب و گريه‌ام در گلوست\r\nدر آن ده مجاور شدم هفت ماه * نپرسيد حالم نه دشمن نه دوست\r\nجواب سلامم ندادند باز * از آنرو كه اطلاق دادن بر اوست \r\nيا اين قطعه كه در وصف سر خود ساخته و در آن بيتى از استاد تضمين كرده است :\r\n نشستم دوش در كنجى كه سازم * سر كل را به زير فوطه پنهان\r\nدر آن ساعت حكيمى در گذر بود * مرا چون ديد آنسان گشت خندان\r\nپريشانحال بودم خود در آنوقت * ز فعل او شدم از سر پريشان\r\nبه من گفتا كه دارويى مرا هست * كز آن دارو سر كل راست درمان\r\nبيا تا بر سرت پاشم كه رويد * ترا موى سر از خاصيت آن\r\nكشيدم از جگر آهى و گفتم : * مگر نشنيده‌اى حرف بزرگان\r\n« زمين شوره سنبل برنيارد * در او تخم امل ضايع مگردان » \r\nو همهء سخنان او كه نمونهاى آن را خواهيد ديد .\r\n","page_name":" 767 ","page_number":151},
  {"content":"\r\n\r\nخود را مىگويد . وى بجاى زياده‌روى در استفاده از اختيارهاى شاعرى ، سعى دارد انديشه‌هاى لطيف خود را همراه با عواطف گرم با زبان ساده و پر از صدق بازگويد تا بتواند بواقع بيان‌كنندهء سوزها و سازها و حالها و رازهاى خود باشد ؛ و به همين سبب است كه هم در طرز وقوع يكى از تواناترين شاعران عهد خود شد و هم بىآنكه عمدى داشته باشد مثنويها و غزلهاى او پر از نكته‌هاى دلپذير و مضمونها و فكرهاى تازه گرديد و مخصوصا غزلهايش چنان با احساسهاى حاد و سوزنده همراه شده كه گاه باخگرهايى سوزان شباهت يافته است .\r\nمثنويهاى وحشى ، خاصه فرهاد و شيرين او ، كه بىگمان در نوع خود كم‌نظيرست ، داراى همان زبان ساده و گرمى و دلپذيرى ويس و رامين فخر الدين اسعد گرگانيست زيرا اين هر دو نهال عشق از يك چشمه آب خوردند ، از سرچشمهء عواطف طبيعى عاشقان و صدق و صفاى آنان در بيان بىپيرايهء خود .\r\nدر شعر وحشى تا آنجا كه ممكنست از واژه‌هاى دشوار و تركيبهاى عربى ناهموار خبرى نيست و بجاى آن از واژه‌ها و تركيبهاى متداول زمان ، چنان كه رسم اغلب شاعران عهد بوده ، بسيار استفاده شده است . توجه به صنعتها و آرايشهاى لفظى نيز در آيين سخنورى وحشى ستوده نمىبود مگر آنكه نسج كلام اقتضا كرده باشد ، چنان كه در سخن ديگر ساده‌گويان فارسى مىبينيم .\r\nپيروى او در ايجاد مثنويها بيشتر از نظامى و در غزل به صورت استقبال از غزلگويان نام‌آور گذشته بود اما اين امر وحشى را از آزمايش طبع ابتكار جويش بازنداشت و غزلهايش غالبا بنحويست كه خود قابليت استقبال يافته است . از اوست :\r\n الهى سينه‌يى ده آتش‌افروز * در آن سينه دلى و آن دل همه سوز\r\nهر آن دل را كه سوزى نيست دل نيست * دل افسرده غير از آب و گل نيست\r\nدلم پرشعله گردان سينه پردود * زبانم كن به گفتن آتش‌آلود \r\n\r\n","description":"","footnote":"","page_name":" 768 ","page_number":152},
  {"content":"\r\n\r\n كرامت كن درونى دردپرورد * دلى در وى درون درد و برون درد\r\nبسوزى ده كلامم را روايى * كز آن گرمى كند آتش گدايى\r\nدلم را داغ عشقى بر جبين نه * زبانم را بيانى آتشين ده\r\nسخن كز سوز دل تابى ندارد * چكد گر آب ازو آبى ندارد\r\nدلى افسرده دارم سخت بىنور * چراغى زو بغايت روشنى دور\r\nندارد راه فكرم روشنايى * ز لطفت پرتوى دارم گدايى\r\nاگر لطف تو نبود پرتوانداز * كجا فكر و كجا گنجينهء راز\r\nز گنج راز در هر كنج سينه * نهاده خازن تو صد دفينه\r\nولى لطف تو گر نبود ، به صد رنج * پشيزى كس نيابد زآنهمه گنج\r\nچو در هر گنج صد گنجينه دارى * نمىخواهم كه نوميدم گذارى\r\nبه راه اين اميد پيچ در پيچ * مرا لطف تو مىبايد دگر هيچ \r\n*\r\n يكى ميلست با هر ذره رقاص * كشان آن ذره را تا مقصد خاص\r\nرساند گلشنى را تا بگلشن * دواند گلخنى را تا بگلخن\r\nشود اين ميل چون جمع و قوىپى * شود عشق و درآيد در رگ و پى\r\nاگر صد آب حيوان خورده باشى * چو عشقى در تو نبود مرده باشى\r\nمزاج عشق بس مشكل‌پسندست * قبول عشق در جاى بلندست\r\nشكار عشق نبود هر هوسناك * نبندد عشق هر صيدى بفتراك\r\nعقاب آنجا كه در پرواز باشد * كجا از صعوه صيدانداز باشد\r\nگوزنى بس قوىبنياد بايد * كه بر وى شير سيلى آزمايد\r\nمكن باور كه هرگز تر كند كام * ز آب جو نهنگ لجه‌آشام\r\nدلى بايد كه چون عشق آورد زور * شكيبد با وجود يك جهان شور\r\nاگر دارى دلى در سينهء تنگ * مجال غم درو فرسنگ فرسنگ\r\nصلاى عشق درده ، ورنه زنهار * سر كوى فراغ از دست مگذار\r\nدر آن طوفان كه عشق آتش‌انگيز * كند باد جنون را آتش‌آميز\r\nاساسى گر ندارى كوه‌بنياد * غم خود خور كه كاهى در ره باد \r\n\r\n","description":"","footnote":"","page_name":" 769 ","page_number":153},
  {"content":"\r\n\r\n يكى بحرست عشق بىكرانه * درو آتش زبانه در زبانه\r\nاگر مرغابيى اينجا مزن پر * درين آتش سمندر شو سمندر\r\nيكى خيلست عشق عافيت‌سوز * هجومش در ترقى روز در روز\r\nفراغ بال اگر دانى غنيمت * ازين لشكر هزيمت كن هزيمت\r\nز ما تا عشق بس راه درازيست * بهر گامى نشيبى و فرازيست\r\nنشيبش چيست خاك راه گشتن * فراز او كدام از خود گذشتن\r\nنشان آنكه عشقش كارفرماست * ثبات سعى در قطع تمناست \r\n( از فرهاد و شيرين )\r\n آنكه بما قوت گفتار داد * گنج گهر داد و چه بسيار داد\r\nكرد بما لطف ز فيض عميم * نادره گنجى و چه گنجى عظيم\r\nآنكه ازين گنج نشد بهره‌مند * قيمت اين گنج چه داند كه چند \r\n( از خلد برين )\r\n « 1 » ساقى بده آن مى كه ز جان شور برآرد * بر دار انا الحق سر منصور برآرد\r\nآن مى كه فروغش شده خضر ره موسى * آتش ز نهاد شجر طور برآرد\r\nآن مى كه افق چون شودش دامن ساغر * خورشيد ز جيب شب ديجور برآرد\r\nآن مى كه چو ته جرعه فشانند بخاكش * صد مردهء سرمست سر از گور برآرد\r\nآن مى كه گر آهنگ كند بر در ماتم * ماتم ز شعف زمزمهء سور برآرد\r\nآن مى كه چو تفسيده كند طبع فسرده * صد العطش از سينهء كافور برآرد\r\nآن مى به كسى ده كه بميخانه نرفتست * تا آن ميش از مست و ز مستور برآرد\r\nما گوشه‌نشينان خرابات الستيم * تا بوى ميى هست درين ميكده مستيم\r\nگو مطرب خوش‌نغمه كه آتش اثر آيد * آن نغمه برآرد كه ز جان دود برآيد\r\nآن نغمه كه سر مى و ميخانه كند فاش * تا زاهد پيمانه‌شكن شيشه‌گر آيد \r\n\r\n\r\n","description":"","footnote":"\r\n( 1 ) اين ساقىنامه ترجيع شانزده بند است و از آن بندهاى 3 ، 4 ، 5 ، 7 ، 9 ، 10 درينجا نقل مىشود .\r\n","page_name":" 770 ","page_number":154},
  {"content":"\r\n\r\n آن نغمه كه چون شعله فروزد بدر گوش * از راه نفس بوى كباب جگر آيد\r\nآن نغمه كه چون گام نهد بر گذر هوش * جان رقص‌كنان بر سر آن رهگذر آيد\r\nآن نغمهء شيرين كه پرد روح بسويش * مانند مگس كو بسلام شكر آيد\r\nآن نغمهء پرحال كه در كوى خموشان * هر ناله‌اش از عهدهء صد جان بدرآيد\r\nزآن نغمه خبر ده بمناجاتى مسجد * نى آنكه چو ما از دو جهان بىخبر آيد\r\nما گوشه‌نشينان خرابات الستيم * تا بوى ميى هست درين ميكده مستيم\r\nديريست كه ما معتكف دير مغانيم * رنديم و خراباتى و فارغ ز جهانيم\r\nلاى ته خم صندل سر ساخته ، يعنى * ايمن‌شده از دردسر كون و مكانيم\r\nچون كاسه شكستيم نه پر ماند و نه خالى * بىكيسهء بازارچهء سود و زيانيم\r\nما هيچ بها بنده كم از هيچ نيرزيم * وين طرفه كه اندر گرو رطل گرانيم\r\nشيريم سر از منت ساطور كشيده * قصاب غرض را نه سگ پاى دكانيم\r\nپروانه‌يى از شعلهء ما داغ ندارد * هرچند كه چون شمع سراپاى زبانيم\r\nهشيار شود هركه درين ميكده مستست * اما دگرانند چنين ، ما نه چنانيم\r\nما گوشه‌نشينان خرابات الستيم * تا بوى ميى هست درين ميكده مستيم\r\nتا راه نمودند بما دير مغان را * خوش مىگذرانيم جهان گذران را\r\nاز مغبچگان بس كه درو غلغل شاديست * نشنيده كس آوازهء اندوه جهان را\r\nديرى نه ، بهشتى ز مى و مغبچه در وى * از كوثر و از حور فراغت دل و جان را\r\nآن دير كه هر مست كه آنجا گذر انداخت * خود گم شد و گم كرد ز خود نام و نشان را\r\nديرى كه سر از سجدهء بت بازنياورد * هر كس كه درو خورد يكى رطل گران را\r\nمسجد نه كه در وى مى و ميخواره نگنجد * صد جوش درين راه هم اين را و هم آن را\r\nغلطيده چو ما پيش بتى مست ببويى * هر گوشه هزاران و نيالوده دهان را\r\nما گوشه‌نشينان خرابات الستيم * تا بوى ميى هست درين ميكده مستيم \r\n\r\n","description":"","footnote":"","page_name":" 771 ","page_number":155},
  {"content":"\r\n\r\n گر عشق كند امر كه زنار ببنديم * زنار مغان بر سر بازار ببنديم\r\nصد بوسه بهر تار دهيم از سر تعظيم * تسبيح بتش بر سر هر تار ببنديم\r\nگر صومعه‌داران مقلد نپسندند * هرچند گشايند دگر بار ببنديم\r\nدر صدق محبت بود اين نكته و گرنه * آن به كه ز دعوى در گفتار ببنديم\r\nمعلوم كه بر دل چه در لطف گشايد * آن عشق كه بر خويش بمسمار ببنديم\r\nبر لب ترى باده و خشك از نم او حلق * پيداست چه طرف از در خمار ببنديم\r\nما گوشه‌نشينان خرابات الستيم * تا بوى ميى هست درين ميكده مستيم\r\nخواهم كه شب جمعه‌يى از خانهء خمار * آيم بدر صومعهء زاهد ديندار\r\nدر بشكنم و از پس هر پردهء زرقى * بيرون فگنم از در او صد بت پندار\r\nبر تن درمش خرقهء سالوس و از آن زير * آرم بدر صومعه صد حلقهء زنار\r\nتا خلق بدانند كه بيت الصنمى هست * آيات كلام صمدش بر در و ديوار\r\nمردان خدا رخت كشيده بكنارند * چيزى بميان نيست مگر جبه و دستار\r\nاين صومعه‌داران ريائى همه زرقند * بس تجربه كرديم ، همان رند قدح‌خوار\r\nمى خوردن ما عذر سخن كردن ما خواست * بر مست نگيرند سخن مردم هشيار\r\nما گوشه‌نشينان خرابات الستيم * تا بوى ميى هست درين ميكده مستيم \r\n*\r\n عزت مبر در كار دل اين لطف بيش از پيش را * اين بس كه ضايع مىكنى بر من جفاى خويش را\r\nلطفى كه بدخو سازدم نايد به كار جان من * اسباب كين آماده كن خوى ملال‌انديش را\r\nبر كافر عشق بتان جايز نباشد مرحمت * بىجرم بايد سوختن ، مفتى منم اين كيش را\r\nعشقم خراش سينه شد گو لطف تو مرهم منه * گر التفاتى مىكنى ناسور كن اين ريش را\r\nچون نيش زنبورم بدل گو زهر مىريز از مژه * افيون حيرت‌خورده‌ام زحمت ندانم نيش را\r\nبا پادشاه من بگو وحشى كه چون دور از تو شد * تاريخ مىخوان گه گهى خوبان عهد خويش را \r\n*\r\n\r\n","description":"","footnote":"","page_name":" 772 ","page_number":156},
  {"content":"\r\n\r\n ابروى تو جنبيد و خدنگى ز ميان جست * بر سينه چنان خورد كه از جوشن جان جست\r\nاين چشم چه بود آه كه ناگاه گشودى * اين فتنه دگر چيست كه از خواب گران جست\r\nمن بودم و دل بود و كنارى و فراغى * اين عشق كجا بود كه ناگه بميان جست\r\nدر جرگهء او گردن جان بست بفتراك * هر صيد كه از قيد كمند دگران جست\r\nگردن بنه اى بستهء زنجير محبت * كز زحمت اين بند بكوشش نتوان جست\r\nگفتم كه مگر پاس تف سينه توان داشت * حرفى به زبان آمد و آتش ز دهان جست\r\nوحشى مى منصور بجامست مخور هان * ناگاه شوى بى خود و حرفى ز زبان جست \r\n*\r\n ترسم درين دلهاى شب از سينه آهى سرزند * برقى ز دل بيرون جهد آتش بجايى درزند\r\nاز عهده چون آيد برون گر بر زمين آيد سرى * آن نيمه‌هاى شب كه او با مدعى ساغر زند\r\nكوس نبرد ما مزن انديشه كن كز خيل ما * گر يك دعا تا زد برون بر يك جهان لشكر زند\r\nآتشفشانست اين هوا پيرامن ما نگذرى * خصمى ببال خود كند مرغى كه اينجا پر زند\r\nمى بىصفا ، نى بىنوا ، وقتست اگر در بزم ما * ساقى ميى ديگر دهد مطرب رهى ديگر زند\r\nما را درين زندان غم من بعد نتوان داشتن * بندى مگر بر پا نهد قفلى مگر بر در زند\r\nوحشى ز بس آزردگى زهر از زبانم مىچكد * خواهم دليرى كاين زمان خود را بر اين خنجر زند \r\n*\r\n كرديم نامزد به تو بود و نبود خويش * گشتيم هيچكارهء ملك وجود خويش\r\nگو جان و دل‌بر و غرض ما رضاى تست * حاشا كه ما زيان تو خواهيم و سود خويش\r\nمن بودم و نمودى و باقى خيال تو * رفتم كه پرده‌يى بكشم بر نمود خويش\r\nغماز در كمين گهرهاى راز بود * قفلى زديم بر در گفت‌وشنود خويش\r\nيك وعده خواهم از تو كه باشم در انتظار * حاكم تويى در آمدن دير و زود خويش\r\nبزم نشاط يار كجا وين فغان زار * وحشى نواى مجلس غم كن سرود خويش \r\n*\r\n دوستان شرح پريشانى من گوش كنيد * داستان غم پنهانى من گوش كنيد\r\nقصهء بىسروسامانى من گوش كنيد * گفت‌وگوى من و حيرانى من گوش كنيد \r\n\r\n","description":"","footnote":"","page_name":" 773 ","page_number":157},
  {"content":"\r\n\r\n شرح اين آتش جانسوز نهفتن تا كى * سوختم سوختم اين سوز نهفتن تا كى\r\nروزگارى من و دل ساكن كويى بوديم * ساكن كوى بت عربده‌جويى بوديم\r\nعقل و دين باخته ديوانهء رويى بوديم * بستهء سلسلهء سلسله مويى بوديم\r\nكس در آن سلسله غير از من و دل‌بند نبود * يك گرفتار ازين جمله كه هستند نبود\r\nنرگس غمزه زنش اين همه بيمار نداشت * سنبل پرشكنش هيچ گرفتار نداشت\r\nاين همه مشترى و گرمى بازار نداشت * يوسفى بود ولى هيچ خريدار نداشت\r\nاول آنكس كه خريدار شدش من بودم * باعث گرمى بازار شدش من بودم\r\nعشق من شد سبب خوبى و رعنايى او * داد رسوايى من شهرت زيبايى او\r\nبس كه دادم همه جا شرح دلارايى او * شهر پر گشت ز غوغاى تماشايى او\r\nاين زمان عاشق سرگشته فراوان دارد * كى سر برگ من بىسروسامان دارد\r\nپيش او يار نو و يار كهن هر دو يكيست * حرمت مدعى و حرمت من هر دو يكيست\r\nقول زاغ و غزل مرغ چمن هر دو يكيست * نغمهء بلبل و فرياد زغن هر دو يكيست\r\nاين ندانست كه قدر همه يكسان نبود * زاغ را مرتبهء مرغ خوش‌الحان نبود\r\nچون چنين است پى كار دگر باشم به * چند روزى پى دلدار دگر باشم به\r\nعندليب گل رخسار دگر باشم به * مرغ خوش‌نغمه گلزار دگر باشم به\r\nنوگلى كو كه شوم بلبل دستان‌سازش * سازم از تازه جوانان چمن ممتازش\r\nگرچه از خاطر وحشى هوس روى تو رفت * وز دلش آرزوى قامت دلجوى تو رفت\r\nشد دل‌آزرده و آزرده‌دل از كوى تو رفت * با دل پرگله از ناخوشى خوى تو رفت \r\n\r\n","description":"","footnote":"","page_name":" 774 ","page_number":158},
  {"content":"\r\n\r\n حاش للّه كه وفاى تو فراموش كند * سخن مصلحت‌آميز كسان گوش كند \r\n*\r\n اى گل تازه كه بويى ز وفا نيست ترا * خبر از سرزنش خار جفا نيست ترا\r\nرحم بر بلبل بىبرگ و نوا نيست ترا * التفاتى باسيران بلا نيست ترا\r\nما اسير غم و اصلا غم ما نيست ترا * با اسير غم خود رحم چرا نيست ترا\r\nفارغ از عاشق غمناك نمىبايد بود * جان من اين همه بىباك نمىبايد بود\r\nهمچو گل چند به روى همه خندان باشى * همره غير به گل گشت گلستان باشى\r\nهر زمان با دگرى دست و گريبان باشى * زآن بينديش كه از كرده پشيمان باشى\r\nجمع ما جمع نباشد تو پريشان باشى * ياد حيرانى ما آرى و حيران باشى\r\nما نباشيم كه باشد كه جفاى تو كشد * بجفا سازد و صد جور براى تو كشد\r\nشب بكاشانهء اغيار نمىبايد بود * غير را شمع شب تار نمىبايد بود\r\nهمه‌جا با همه كس يار نمىبايد بود * يار اغيار دل‌آزار نمىبايد بود\r\nتشنهء خون من زار نمىبايد بود * تا به اين مرتبه خونخوار نمىبايد بود\r\nمن اگر كشته شوم باعث بدنامى تست * موجب شهرت بىباكى و خودكامى تست\r\nديگرى جز تو مرا اين همه آزار نكرد * جز تو كس در نظر خلق مرا خوار نكرد\r\nآنچه كردى تو به من ، هيچ ستمكار نكرد * هيچ سنگين‌دل بيدادگر اين كار نكرد\r\nاين ستمها دگرى با من بيمار نكرد * هيچكس اين همه آزار من زار نكرد\r\nگر ز آزردن من هست غرض مردن من * مردم‌آزار مكش از پى آزردن من\r\nنخل نو خيز گلستان جهان بسيارست * گل اين باغ بسى ، سرو روان بسيارست \r\n\r\n","description":"","footnote":"","page_name":" 775 ","page_number":159},
  {"content":"\r\n\r\n جان من ، همچو تو غارتگر جان بسيارست * ترك زرين‌كمر موى ميان بسيارست\r\nبا لب همچو شكر تنگ‌دهان بسيارست * نه كه غير از تو جوان نيست ، جوان بسيارست\r\nديگرى اين همه بيداد بعاشق نكند * قصد آزردن ياران موافق نكند\r\nمكن آن نوع كه آزرده شوم از خويت * دست بر دل نهم و پا بكشم از كويت\r\nگوشه‌يى گيرم و من بعد نيايم سويت * نكنم بار دگر ياد قد دلجويت\r\nديده پوشم ز تماشاى رخ نيكويت * سخنى گويم و شرمنده شوم از رويت\r\nبشنو پند و مكن قصد دل آزردهء خويش * ورنه بسيار پشيمان شوى از كردهء خويش\r\nاز سر كوى تو با ديدهء تر خواهم رفت * چهره آلوده بخوناب جگر خواهم رفت\r\nتا نظر مىكنى از پيش نظر خواهم رفت * گر نرفتم ز درت شام ، سحر خواهم رفت\r\nنه كه اين بار چو هربار دگر خواهم رفت * نيست باز آمدنم باز اگر خواهم رفت\r\nاز جفاى تو من زار چو رفتم رفتم * لطف كن لطف كه اين بار چو رفتم رفتم \r\n*\r\n شد يار و بغم ساخت گرفتار مرا * بگذاشت به درد دل افگار مرا\r\nچون سوى چمن روم كه از باد بهار * دل مىتركد چو غنچه بىيار مرا \r\n*\r\n مىخواست فلك كه تلخكامم بكشد * ناكرده مى طرب بجامم بكشد\r\nبسپرد بشحنهء فراق تو مرا * تا او بعقوبت تمامم بكشد \r\n*\r\n فرياد كه سوز دل عيان نتوان كرد * با كس سخن از داغ نهان نتوان كرد\r\nاينها كه من از جفاى هجران ديدم * يك شمه به صد سال بيان نتوان كرد \r\n*\r\n دل ز آن بت پيمان‌گسلم مىسوزد * برق غم او متصلم مىسوزد \r\n\r\n","description":"","footnote":"","page_name":" 776 ","page_number":160},
  {"content":"\r\n\r\n از داغ فراق اگر بنالم چه عجب * ياران چه كنم ؟ واى دلم مىسوزد ! \r\n*\r\n تا كى ز مصيبت غمت ياد كنم * آهسته ز فرقت تو فرياد كنم\r\nوقتست كه دست از دهن بردارم * از دست غمت هزار بيداد كنم \r\n\r\n21 - ثنايى مشهدى « 1 »\r\nخواجه حسين پسر خواجه غياث الدين محمد مشهدى متخلص به ثنايى از\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* بهارستان سخن ، مير عبد الرزاق خوافى ، مدراس 1958 ، ص 416 .\r\n* تذكرهء نتايج الافكار ، محمد قدرة الله گوپامو ، بمبئى 1336 ، ص 133 .\r\n* مآثر رحيمى ، عبد الباقى نهاوندى ، كلكته ، ج 3 ، ص 354 ببعد .\r\n* صحف ابراهيم ، على ابراهيم خان خليل ، خطى .\r\n* خلاصة الاشعار ، تقى الدين كاشى ، خطى .\r\n* تذكرهء ميخانه ، عبد النبى فخر الزمانى ، بتصحيح آقاى گلچين معانى ، تهران 1340 ، ص 198 - 214 .\r\n* آتشكده ، بتصحيح آقاى دكتر سادات ناصرى ، تهران 1338 ، ص 463 - 465 .\r\n* تاريخ نظم و نثر در ايران و در زبان فارسى ، سعيد نفيسى ، تهران 1344 ، ص 416 .\r\n* ايضاح المكنون ، اسمعيل پاشا ، ج 1 ، استانبول 1945 ، ستون 495 .\r\n* تذكرهء غنى ، محمد عبد الغنى ، عليگره 1916 .\r\n* ترجمهء مجمع الخواص صادقى افشار ، تبريز 1327 ، ص 149 - 150 . -\r\n","page_name":" 777 ","page_number":161},
  {"content":"\r\n\r\nشاعران سدهء دهم هجريست كه بسبب دخالتش در تغيير سبك شعر موضوع گفت‌وگوى موافق و مخالف معاصران خود و آيندگان شده است . پدرش خواجه غياث الدين محمد يا بروايت فخر الزمانى « غياث الدين على » در مشهد « اوقات خود ببزارى مىگذرانيده تا در آن پيشه سامان بسيارى بهم رسانيده » و بهمين‌سبب در تذكره‌ها « غياث بزاز » خوانده شده است . پسرش حسين چنان كه خود در مقدمهء ديوانش نوشته است در اول جوانى شعر نمىگفت ، ولى بدنبال رؤيايى روى بشاعرى آورد و بىآنكه مرحله‌هاى مقدماتى را درين راه طى كند زبان بسرودن چكامه‌ها گشود « و هرچه مىگفت خالى از حالى و رتبه‌يى نبود » و چنان كه ملا عبد الباقى نهاوندى توجه كرده « الحق از منظوماتش نيز ظاهر مىگردد كه كسبى نيست ، وهبى است » و همين بىتوشگى خواجه ثنايى از مقدمات ادبى همواره موجب طعن مخالفان بود چندانكه سخن او را بسبب همين ناآگاهى از دانشها نارسا مىدانستند .\r\nخواجه ثنايى پس از آغازيدن بشاعرى به زودى ميان اديبان زادگاهش نام برآورد و از خوشبختى او در همان اوان يكى از شاهزادگان باذوق و هنرمند صفوى حكومت خراسان يافت و ثنايى را زير چتر حمايت خود گرفت ، و او سلطان ابراهيم ميرزا پسر بهرام ميرزا پسر شاه اسمعيل اول بود كه خود مردى شاعر و شعردوست بود و در شعر جاهى تخلص مىكرد « 1 » و تا كشته شدنش بامر شاه اسمعيل ثانى در سال 984 ، ثنايى در خدمت او مىگذرانيد و چنان مقرب درگاهش بود كه هيچكس حق ممانعت او از درآمدن بمحضر شاهزاده نداشت و خواجه قصيده‌ها در مدح او پرداخت و ساقىنامهء خود را هم در\r\n\r\n\r\n","description":"","footnote":"\r\n* هفت اقليم ، تهران ، ج 2 ، ص 269 - 273 .\r\n* فهرست كتابخانهء مدرسهء عالى سپهسالار ، تهران 1316 - 1318 ، ص 575 - 577\r\n* ضميمهء فهرست نسخه‌هاى خطى فارسى در موزهء بريتانيا ، چارلز ريو ، لندن 1895 ، ص 197 .\r\n( 1 ) - بنگريد به همين جلد ، ص 499 .\r\n","page_name":" 778 ","page_number":162},
  {"content":"\r\n\r\nستايش او سرود و حتى گاه سلطان ابراهيم ميرزا مطلعها و قصيده‌هايى را براى استقبال به دو مىداد و از آن جمله است اين مطلع از لسانى ، و آن از قصيده‌ييست در ستايش على ابن ابى طالب ( ع ) كه بتمامى در مجالس المؤمنين نقل شده :\r\n مىرسم از گرد راه رقص‌كنان چون صبا * باد جنون در دماغ عاشق و سر در هوا \r\nو خواجه ثنايى قصيده‌يى مشهور در جواب آن ساخت بدين مطلع :\r\n در روش حسن و ناز هست بسى خوش‌نما * غمزه به طرز ستم عشوه برنگ جفا \r\nدر درگاه سلطان ابراهيم ميرزا شاعران معروف ديگرى هم بسر مىبردند كه در تاريخ شعر فارسى مشهورند مثل ولى دشت بياضى و ميلى هروى كه شرح حال هر دو را در همين جلد مىيابيد . ملا عبد الباقى نهاوندى نوشته است كه ثنايى و آن دو « قصيده‌يى چند در آن زمان . . . طرح نموده بمدح آن شاهزاده گفتند . . . » .\r\nدوران تقرب خواجه ثنايى بدرگاه صفويان با كشته شدن سلطان ابراهيم ميرزا در 984 بسر آمد ؛ او مىخواست بدربار شاه اسمعيل ثانى راه جويد و به همين آهنگ خود را بدولتخانه رسانيد و قصيده‌يى كه در تهنيت جلوس پادشاه گفته بود گذرانيد بدين مطلع :\r\n بر تخت جم سكندر گيتىستان نشست * يوسف ز چه برآمد و بر آسمان نشست « 1 » \r\nو « اين قصيده را بغايت خوب گفته است و ليكن از گردش فلك كج‌روش مرضى طبع آن پادشاه نشد و فرمود كه نام من درين قصيده نيست ، البته ثنايى اين قصيده را براى سلطان ابراهيم ميرزا گفته بود كه الحال به من مىگذراند .\r\nازو در خشم شد ، بنابراين خواجه حسين از بيم جان ننگ فرار بر فخر قرار ترجيح داده از ايران بدار الامان هند آمد . . . » « 2 »\r\n\r\n\r\n","description":"","footnote":"\r\n( 1 ) - اشاره است برهايى شاه اسمعيل ثانى از زندان قلعهء قهقهه و جلوس بر تخت شاهى به شرحى كه پيش ازين گذشت .\r\n( 2 ) - تذكرهء ميخانه ، ص 204 .\r\n","page_name":" 779 ","page_number":163},
  {"content":"\r\n\r\nانگيزهء خواجه ثنايى در ترك يار و ديار ، بايست همين بوده باشد و گرنه بقول ملا عبد الباقى نهاوندى در مآثر رحيمى زندگى ثنايى « در خراسان بخوبترين وجهى مىگذشت و از حاصل املاك و منافع زراعات چندان بدست مىآورد كه گاهى در رعايت فقرا و موزونان مىكوشيد » و حاجتى نداشت كه ملك و مال و آسايش را در شهر و ديار رها كند ، و باز بقول عبد الباقى نهاوندى « رخت بدمعاشى بهند كشد » . پس اينكه گفته‌اند كه ثنايى از راه « زياده‌طلبى » راه هند پيش گرفت محل تأمل است . پس از آنكه ثنايى بهند رسيد در سلك شاعران دربار جلال الدين اكبر درآمد و اگرچه در آغاز امر چنان كه انتظار داشت كارش بالا نگرفت ولى ابو الفتح مسيح الدين گيلانى كه پيش ازين بعلاقه و توجهش بدانشمندان و شاعران ايرانى اشاره داشتيم ، او را در كنف حمايت گرفت « 1 » تا اندك‌اندك نام و آوازه‌يى در هند بدست آورد و سپس در شمار ستايشگران ميرزا عبد الرحيم خان خانان سپهسالار اكبر درآمد و چنان كه در مآثر رحيمى مىخوانيم « از ملازمت ديگران بىنياز شد و پيرانه‌سر بمطلب و مدعاى خود رسيد و ما بقى عمر خود را صرف مداحى و ثناگويى ايشان نمود و . . . بصلات و انعامات و تكلفات كه لايق حال او و فراخور احسان اين صاحب‌احسان بود ممنون گرديد و زنگ كدورت و آلام محنت و غربت را بالطاف ايشان از خاطر زدود و قصايد غرا بمدح ايشان پرداخت . . . » .\r\nوفات خواجه ثنايى بسال 995 يا 996 در لاهور اتفاق افتاد و همانجا\r\n\r\n\r\n","description":"","footnote":"\r\n( 1 ) - مولانا محمد قدرة الله گوپاموى هندى مىنويسد : « با آنكه حكيم ابو الفتح و برادرانش هنگام مهاجرت بهند در مشهد بوساطت و معرفى ثنايى بمصاحبت سلطان ابراهيم ميرزا رسيدند ، وقتى ثنايى بهند رسيد از حكيم مراعاتى نديد و خلاف آنچه انتظار داشت ازو بظهور رسيد ( نتايج الافكار ، ص 133 ) ولى گفتار مير عبد الرزاق خوافى و پيش ازو نوشتهء عبد الباقى نهاوندى آنچه را كه در متن آورده‌ام ، يعنى رعايت حال ثنايى از جانب حكيم ابو الفتح ، تأييد مىنمايد .\r\n","page_name":" 780 ","page_number":164},
  {"content":"\r\n\r\nبه خاك سپرده شد و پس از چندى كسان و بستگانش استخوان او را بمشهد بردند .\r\nثنايى « سركردهء تازه‌گويانست و اول كسيست كه موجد روش متأخرين گرديده خط نسخ بر طرز قدما كشيد « 1 » » . اساس كار او بر ابداع معنيهاى غريب و نكته‌هاى ديريابيست كه بدنبال تصور و تخيل ژرف فراز آيد و گوينده در بيان آنها از تعبيرها و تركيبهاى تشبيهى و استعارى خيال‌انگيز استفاده كند . درين نكته‌پردازى متخيلانه گاه ممكن است ميزان تصور و تخيل شاعرانه يعنى مظروف لفظ بر گنجايش ظرف بچربد و در چنين حاليست كه عيب « نارسايى » در سخن گوينده پيدا مىشود ، و اتفاقا شعر ثنايى را بعضى از معاصرانش داراى همين عيب شمردند و چنين نقصى را نيز معلول كم‌دانشى ثنايى ، به تفصيلى كه پيش ازين ديديم ، دانستند و « سخنان او را بعيب نارسايى لفظ و اينكه اكثر معانى او ناقص است و مطلب از ابياتش بيرون نمىآيد ، بخامى طبيعت منسوب ساختند » ( مآثر رحيمى ) و ملا عبد الباقى نهاوندى كه ضمن بيان اين عيب‌جويى معاصران سخت بتكاپوى جانبدارى از خواجه ثنايى افتاده ناگزير بايرادى كه تقى الدين كاشى در خلاصة الاشعار از همين نارسايى لفظ ثنايى بر او گرفته ، تن در داده و گفته است « در وادى نارسايى لفظ ظاهرا كه مير تقى محق بوده باشد و اگر اين نقص در افكار عاليهء او نمىبود حسان زمان خود بودى » و براستى اگر كسى بتواند معنى بسيار و خيالهاى دراز آهنگ را در لفظ كوتاه بگنجاند نه تنها حسان زمان بلكه فردوسى دوران خواهد بود اما اين سعادت براى ثنايى كمتر حاصل بود و او هرگاه در قصيده‌هاى خود شيوهء سنتى را دنبال كرد موفق بود « 2 » ، و هر\r\n\r\n\r\n","description":"","footnote":"\r\n( 1 ) - بهارستان سخن ، ص 416 .\r\n( 2 ) - مثلا در اين بيتها كه در مدح شاه اسمعيل دوم ساخته و در آن برسيدنش از ذلت زندان برفعت پادشاهى كه مشهورست ، اشاره كرده :\r\n بر تخت جم سكندر گيتىستان نشست * يوسف ز چه برآمد و بر آسمان نشست\r\nشاها اگرنه ز اختر بدمهر مدتى * در سنگ‌خاره ذات تو فولادسان نشست\r\nبا اين سپهر مصلحتى داشت ز آنكه تيغ * برنده‌تر شود چو به سنگ فسان نشست . . . \r\n","page_name":" 781 ","page_number":165},
  {"content":"\r\n\r\nوقت در پيچ‌وخم تخيل و تصور افتاد دچار ضعف و ناتوانى شد تا بجايى كه آذر با همه سخن‌شناسى نوشت : « ديوانش ملاحظه شد ، بزعم فقير يا كسى فهم معنى كلام ايشان ندارد ، يا كلام ايشان معنى ندارد ! » « 1 » و معاصرش مولانا ولىدشت بياضى كه شاعرى سخندان بود اين رباعى را در خطاب به او سرود :\r\n اى فكر ترا شحنهء نقصان زده راه * دور از نفست اثر چو طاعت ز گناه\r\nمعنيت چو بخشش لئيمان ناقص * و الفاظ چو خلعت خسيسان كوتاه \r\nاما باوجود اين عيب اهميت ثنايى در آنست كه او در شعر فارسى راهى تازه باز كرد و سبكى نو را بنيان نهاد « و بناى قصيده را كه شگرف‌ترين انواع شعرست ، نوعى گذاشت كه از رگ انديشه خون چكانيد و بايراد معانى متعين و معانى برجسته قصيده‌هاى سنجيده دارد كه سخن‌سنجان در ادراك آن درمىمانند » « 2 »\r\nبا مطالعهء اين عيبگيريها گمان نرود كه ثنايى هرچه بشيوهء خاص خود گفت معيوبست ، بلى عدهء كثيرى از بيتهاى او را بايد به زحمت و با افزايشها و نقصانهاى لفظى و معنوى حل كرد ، ولى بسيار هم درين راه يعنى در راه مضمون‌سازيها و نكته‌پردازيهاى او لطافتها و دل‌انگيزيهايى نصيب گفتارش شده و بيتهاى دلپذيرى فراهم آمده است و همين موفقيتهاست كه ملا عبد الباقى را بر آن داشته تا بنويسد « در متأخرين مثل وى پيدا نشده و نخواهد شد . . .\r\nو چندان ابداع معانى غريبه و نكات عجيبه كه او كرده هيچيك از متأخرين نكرده و در متقدمين نيز سخن مىرود و طرز و روش خاصى دارد و آن روش او را مسلم است . . . و بنا در سخنى و افكار عميق و خيالات دقيق كوس يكتايى و بىمثلى زده سخن‌سنجان و مستعدان زمان با شعريت و تقدم وى قايل گشته . . .\r\nهرگاه بارهء تفكر بزيرران فصاحت و بلاغت درمىآورده و توسن تيزپاى باد كردار انديشه را در ميدان دانشورى جولان نمودن و جلوه‌گرى مىفرموده\r\n\r\n\r\n","description":"","footnote":"\r\n( 1 ) - آتشكده ، تهران ، ص 463 - 464 .\r\n( 2 ) - بهارستان سخن ، ص 417 .\r\n","page_name":" 782 ","page_number":166},
  {"content":"\r\n\r\nدست ادراك هيچكس بعنان يكران بكر دانشش نمىرسيده و در نخستين قدم بر زبر آسمان معنى عروج مىنموده و در مضمار سخنورى و عرصهء نكته‌دانى گوى مسابقت و پيش‌بينى از فارسان اين فن شريف و همگنان مىربوده ، خاقانى عصر و زمان خودست و كسى را با او سنجيدن و كفو او دانستن بىانصافيست و طرز و روش او را اصلا مناسبت با آن جماعت نيست . . . » .\r\nو البته اين سخنان ملا عبد الباقى دور از مبالغه‌هاى ودادآميز نيست و معلوم نيست چگونه در حالى كه بايراد مير تقى الدين كاشى دربارهء نارسايى لفظ ثنايى تن درداده ، حاضر شده است كه اين همه در ثناى او سخن گويد و چگونه از بعضى بيتهاى او كه واقعا بىمعنيست « 1 » سرسرى گذشته و حقيقت را كتمان كرده است .\r\nاين نكته گفتنيست كه ثنايى اگرچه غزل بسيار دارد اما در حقيقت شاعرى قصيده‌سراست و بيشتر اين نازك‌كاريها كه به او نسبت داده‌اند در قصيده‌هايش ديده مىشود « 2 » تا در غزلهايش و آن هم در قسمت مديحه از قصيده‌ها بيشتر ملاحظه مىشود تا در تشبيب يا تغزل . وى قصيده‌هايى در منقبت دارد\r\n\r\n\r\n","description":"","footnote":"\r\n( 1 ) - مثلا اين غزل كه بيتهايش هم سست است و هم بيشتر غلط :\r\n كردى ز من آنچنان فراموش * كز قالب مرده جان فراموش\r\nهنگام نظارهء تو كردم * در خنجر استخوان فراموش\r\nكردست ز لقمه‌هاى زهرم * از طعم شكر دهان فراموش\r\nجانم ز غم نشاط بخشت * كرد از مى ارغوان فراموش . . . \r\nتا آخر غزل\r\n( 2 ) - مثلا درين بيتها از چند قصيده :\r\n هوا مقلد مرآت آب گشته مگر * كه سرنگون‌شده‌ات را بامتحان برداشت\r\nچون شخص سرفراز رود سايه بر زمين * آيينه‌دار قدر تو گردد گر آفتاب\r\nاز قبول تو اگر نطفه بيابد اثرى * پس ازين جاى كند در حرم دل ز شكم\r\nشادمانى به زمان تو چنان شد كه كند * تهمت دشمنى مرده بصاحب‌ماتم\r\nنايد ازين پس دگر طفل رحم سرنگون * حامله را گر دهى از كف دولت غذا\r\nامر تو در گيرودار حكم دهد گر بباد * موج سلاسل شود از پى قيد صبا \r\n","page_name":" 783 ","page_number":167},
  {"content":"\r\n\r\nولى در همان حال مديحه‌سراييست كه ممدوحانش را پيش ازين شناخته‌ايد .\r\nبا مطالعه در ديوان ثنايى معلوم مىشود كه او آن را دوبار جمع كرد و بعبارت ديگر دو ديوان دارد . نسخه‌يى از ديوانش را كه بشمارهء 4913 .  Or  در كتابخانهء موزهء بريتانيا ديده‌ام دو مجموعهء متمايز از شعر ثناييست با مقدمه‌يى بنثر از شاعر و پيرامون 4500 بيت قصيده و غزل و قطعه و مثنوى و رباعى . از دو نسخهء موجود در كتابخانهء مدرسهء عالى سپهسالار بشمارهء 1175 و 1176 يكى 2858 بيت و ديگرى 3142 بيت دارد و ثنايى در مقدمه آن ديوان نام و نسب و زادگاه خود را برشمرده و خويشتن را نديم سلطان ابراهيم ميرزاى صفوى معرفى نموده است و در مدح او قصيده‌هايى دارد . ازوست :\r\n بيا دل بميخانهء اهل راز * بكش جام معنى صورت‌گداز\r\nچنان خويش را كن ز صورت برى * كه از ديده گردى نهان چون پرى\r\nمگر شوق آن رهنمايت شود * بكوى خرابات جايت شود\r\nجهانى بيابى لبالب ز شوق * در و دشت او آفريده ز ذوق\r\nنه دست تصرف فلك را در آن * نه پاى تردد ملك را بر آن\r\nنرفته در او فكر اميد و بيم * در او گشته شخص توكل مقيم\r\nز كبر و منى دور پيرامنش * نياز از عدم زاده در دامنش\r\nگرفته وطن عشق چون جان در او * بدل كرده با كفر ايمان در او\r\nزمينش چو آيينه صافىضمير * ز عكس جنان گشته صورت‌پذير\r\nهوايش مبرا ز گرد ملال * كمالش نديده چو نقصان زوال\r\nگروهى در آن دور از خشم و كين * بمى دست شسته ز دنيا و دين\r\nهمه فارغ از ننگ و ناموس و نام * برسوايى خويش در اهتمام\r\nبرون كرده از منظر غيب سر * ولى همچو خورشيد عين هنر\r\nگروهى بوارستگى چون فنا * به صورت چو درد و بمعنى دوا\r\nدرو چشمهء جام مهر سپهر * زلالش جهانگير چون نور مهر\r\nدرو گنجد اين عالم آب و گل * چو انديشهء آفرينش بدل \r\n\r\n","description":"","footnote":"","page_name":" 784 ","page_number":168},
  {"content":"\r\n\r\n وگر بر وى افتد خيال سها * درو نه فلك را توان داد جا\r\nدرو شيشه آيينهء جان شده * تهى از خود و پر ز جانان شده\r\nبهر گوشهء او ز اهل نياز * شده مجمعى از پى درس راز\r\nدرو كرده تعليم شخص سبو * چو اشراقيان علم بىگفت‌وگو\r\nدل روشنش از هر انديشه پاك * زده دست بر سر چو انديشه‌ناك\r\nز درياى انديشه همچون حكيم * دمادم گشايد زلال نعيم\r\nبود هر خمش عالمى بىگزاف * زمين و سپهرش ز درد و ز صاف \r\n( از ساقىنامه )\r\n در روش حسن و ناز هست بسى خوش‌نما * غمزه به طرز ستم عشوه برنگ صفا\r\nآن بت بيگانه را گر شوم آيينه‌دار * نايدش اندر نظر صورت خويش آشنا\r\nگر به مثل جا كند در پس آيينه شخص * بيند تمثال خويش تافته رو در قفا\r\nدرد طلب كشته دل با همه آسودگى * هست مگر آن پرى در پى درمان ما\r\nجور ببين كز جفا راه ندارد برش * مهر نگر كز جفا در دل من كرده جا\r\nمرده صد ساله را داده خرامت حيات * فتنهء افتاده را آمده قدت عصا\r\nمىكشدم خنده‌ات ، اين سخنت ياد باد * كز تو نخواهم جز اين روز جزا خون‌بها\r\nدور ز بىمهريت گشته به يارى مثل * چرخ ز بدعهديت هست علم در وفا\r\nوقت رسيدن به تو هوش هراسان بتن * گاه گذشتن ز تو سعى گريزان ز پا\r\nلذت آسودگى داده بعهدت ستم * باعث آزردگى گشته بدورت دوا\r\nطور تو ويران كن سلسلهء آرزو * خوى تو بر هم زن معركهء مدعا\r\nفتنه بنازد به تو همچو ستم با سپهر * مرده نخوابد ز تو همچو زمان از بلا\r\nبزم ز تو خوش‌نما همچو جسد از روان * شرم ز تو خوش‌ادا همچو ادب از حيا\r\nباعث حيرانى ديده شود آفتاب * شاهد حسنت در او گر بنمايد لقا . . . \r\n*\r\n درد خدنگت بجان لذت درمان شكست * خار جفايت بدل رونق بستان شكست\r\nمهر مثال رخت نيست كه نقاش صنع * در دم تصوير آن خامهء امكان شكست\r\nذوق شهيد غمت گشت چو معلوم خضر * جام بقا بر لب چشمهء حيوان شكست \r\n\r\n","description":"","footnote":"","page_name":" 785 ","page_number":169},
  {"content":"\r\n\r\n هركه غبار دويى ز آينهء دل زدود * در وى مرآت وصل صورت حرمان شكست\r\nزلف تو بس پردلست ز آنكه بدوران شاه * رسم تطاول نهاد بيعت ايمان شكست . . . \r\n*\r\n شد اعتدال هوا آنچنان ز فيض بهار * كه خارپشت گل آرد برنگ گلبن بار\r\nصفاى خاك بدانگونه شد كه اهل نظر * كنند پرتو خورشيد را خيال غبار\r\nاگر ز راه اثر بگذرد هوا بمشام * دگر بخويش برويد گل از سر دستار\r\nشدست خوبى دهر آنچنان كه عابد را * گذشتن از سر دنيا بسى بود دشوار\r\nاديم خاك بانواع رنگ گشت چنان * ز اعتدال هوا و ز اهتمام بهار\r\nكه از تغير هربار همچو هم نايد * اگر بخويش نمايند اسم آن تكرار\r\nهوا چنان به رطوبت كه بيم ويرانيست * كشند اگر به مثل شكل ابر بر ديوار\r\nزمين بحسن چنان شد كه عارفان ديگر * به خاك رو ننهند از براى استغفار\r\nجمال خاك چنان شد كه عاشقان را نيست * دگر ز ديدن معشوق لذت ديدار\r\nسزد كه نغمهء رنگين تحققى يابد * هوا اگر چو نفس در رود بموسيقار\r\nرسيده حسن درختان بغايتى كه بدن * ز چوب‌گاه سياست نمىكشد آزار . . . \r\n*\r\n مانع ز ديدنت بودم گر هزار چشم * افتد مرا به روى تو بىاختيار چشم\r\nچشم از رخ تو برنتوان داشت ز آنكه كرد * در ديدن تو پاى نظر استوار چشم\r\nبىباك من ز راه مگر مىرسد كه باز * ترسنده مىرود بره انتظار چشم\r\nاز بس خيال روى ترا نقش بسته‌ام * باشد ز نور باصره صورت نگار چشم\r\nاز ره رسى كرشمه‌كنان تا چها كند * باز از نظارهء تو بدلهاى زار چشم\r\nذوق نظر ببين كه بهنگام ديدنت * دل را بيك نظاره كند شرمسار چشم\r\nيك ره نديد ديده بسويت كه دل نسوخت * هرگز نگشت با دل من سازگار چشم\r\nبر هر زمين كه بگذرى اى نوبهار حسن * رويد بجاى سبزه از آن رهگذار چشم\r\nخواهم كه سير بينمت از بيم غمزه ليك * ترسم بيك نگاه كند اختصار چشم\r\nمردافگنى است گاه نظر نرگست مگر * سودى بدست ثانى اسفنديار چشم \r\n\r\n","description":"","footnote":"","page_name":" 786 ","page_number":170},
  {"content":"\r\n\r\n فخر زمان سمى خليل « 1 » آنكه آفتاب * مالد به خاك درگهش از افتخار چشم \r\n*\r\n كه تنگ بست ندانم ميان تنگ ترا * كه خسته كرد چنين سرو لاله‌رنگ ترا\r\nچو صيد لاغرم آخر كه تنگ‌چشمى تو * نصيب من نكند لذت خدنگ ترا\r\nمكن در آينه عرض جمال خويش كه نيست * كرشمه‌هاى بلا چشم شوخ و شنگ ترا\r\nهمان سگى تو ثنايى كز اعتماد وفا * نبست يار بفتراك پالهنگ ترا \r\n*\r\n آن نازنين كه دى ز برم خشمگين برفت * شيرين چو شهد آمد و چون انگبين برفت\r\nوين حيرتم ز دل نرود تا بروز حشر * كآمد چنان بخشم و بناز اين‌چنين برفت\r\nصدبار زنده گشتم و هربار بر سرم * آمد چو جان و چون نفس واپسين برفت\r\nاى پندگوى ، دل ز ثنايى مجو كه دل * از وى رميد و از پى آن نازنين برفت \r\n*\r\n چو يار سلسلهء مشكبو بجنباند * دل مرا بهزار آرزو بجنباند\r\nطپيدن دل و رقص هوس بدان ماند * كه باده‌نوش مى اندر سبو بجنباند\r\nهزار جان مقدس بمستى اندازد * چو آن دو لب ز پى گفت‌وگو بجنباند\r\nهزار صيد ز هر سو به خاك و خون غلتد * بغمزه گر مژه آن تندخو بجنباند\r\nز پا فتاد ثنايى خوش آنكه آن بدخو * سرى ز روى تأسف بر او بجنباند \r\n*\r\n سخن نگفت و از آن لعل جان‌ستان خجلم * نگه نكرد و از آن چشم ناتوان خجلم\r\nچگونه عرض تمنا كنم به تو كه برت * سخن هنوز نياورده بر زبان خجلم\r\nمكن قياس ازين درد انتظار مرا * كه آمدى و من از روى دل همان خجلم\r\nتو خوى بد نگذارى و من ز بس كه نهم * جفاى عشق تو بر خود ، ز روى جان خجلم\r\nچه كثرت نمك است اين‌كه گاه حرف زدن * بگفت تلخ تو من زآن لب و دهان خجلم\r\nبگرد خوى تو گردم چه دوستى تو كه من * شهيد عشقم و از زخم امتحان خجلم \r\n\r\n\r\n","description":"","footnote":"\r\n( 1 ) - مراد از همنام « خليل الله » ، سلطان ابراهيم ميرزاست .\r\n","page_name":" 787 ","page_number":171},
  {"content":"\r\n\r\n مگو نكرد ثنايى دعاى دولت تو * ز بس دعاى تو كردم ز آسمان خجلم \r\n*\r\n اى مايهء ناز جمله كار تو خوشست * مانند بهار روزگار تو خوشست\r\nناخوردن و خوردن ميت هر دو نكوست * چشم تو و مستى و خمار تو خوشست \r\n*\r\n آزار گرت بدر شهوار رسد * كى از ستم چرخ ستمكار رسد\r\nتنگست ترا دهان و از تنگى جاى * ناچار بساكنانش آزار رسد \r\n*\r\n لبهات به گفتن چو شكربار شوند * زنهار چنان مكن كه بيكار شوند\r\nترسم كه ز هم جدا نگردند اگر * از لذت يكدگر خبردار شوند \r\n*\r\n اى خاك‌نشين درگه قدر تو ماه * دست طلب از دامن وصلت كوتاه\r\nدر كوى تو ز آن خانه گرفتم كه مباد * آزرده شود خيالت از دورى راه \r\n\r\n22 - ارسلان طوسى\r\nقاسم مشهدى متخلص به « ارسلان » از شاعران همعصر جلال الدين اكبر پادشاه ( 963 - 1014 ه ) است كه در شعر ارسلان و گاه بنام خود « قاسم طوسى » تخلص مىكرد . وى در خوشنويسى خاصه نستعليق بسيار ماهر بود چنان كه او را « مير على ثانى » لقب داده بودند . امين رازى دربارهء او نوشته است كه « از مستعدان زمان خود بوده ، در دقايق خطشناسى و خوشنويسى فايق بر اقران و در شيوهء تاريخ و شعر فهمى راجح بر همگنان . . . » « 1 » .\r\n\r\n\r\n","description":"","footnote":"\r\n( 1 ) - هفت اقليم ، تهران ، ج 2 ص 217 .\r\n","page_name":" 788 ","page_number":172},
  {"content":"\r\n\r\nصديق محمد حسن خان نيز بهمينگونه دربارهء او سخن گفته « 1 » و باختصار گذشته است ، ليكن در برابر اين اشاره‌هاى موجز و اشارهء كوتاهتر ابو الفضل علامى « 2 » باحوال وى ، بداؤنى « 3 » شرح روشن‌ترى از زندگى او داده است و از سخنش چنين برمىآيد كه پدر شاعر مدعى بود از نسل ارسلان جاذب سردار معروف سلطان محمود غزنويست و تخلص « ارسلان » از همينجاست . بداؤنى بدنبال اين مطلب نوشته است كه « اصل او از طوس است و نشو و نما در ماوراء النهر يافته ، شاعرى شيرين‌كلام و بحسن خط و لطافت طبع مقبول خاص و عام ، بشيوهء بسط و انبساط آراسته و بصفت حسن اختلاط و ارتباط پيراسته بود ، در يافتن تاريخ عديل نداشت ، صاحب ديوانست » .\r\nارسلان پس از مهاجرت بهند در شمار شاعران ملازم دربار اكبر پادشاه درآمد و در اواخر عمر در لاهور اقامت گزيد و همانجا بود تا بقول بداؤنى در سال 995 بدرود حيات گفت و اينكه صديق محمد حسن خان آن را در شمع انجمن بسال 1095 نوشته حتما نادرست و ظاهرا سهوى در نسخه برداريست .\r\nنسخه‌يى از ديوان ارسلان كه در حدود يكهزار بيت غزل و قطعه و مثنوى دارد در كتابخانهء مجلس شوراى ملى ايرانست ( بشمارهء دفتر 15242 ) .\r\nشعر او بشيوهء سخنوران پيش از سدهء دهم بويژه گويندگان متأخر خراسانيست .\r\nدر غزلهايش انديشه‌هاى عرفانى رسوخ دارد و او خود را از پيروان عارف جام ( شيخ احمد ژنده‌پيل ) معرفى مىكند :\r\n ساقى ز عكس مى شده روشن ضمير ما * جامى بده كه عارف جامست پير ما \r\nو از جانبى ديگر در مثنويى ببحر متقارب مثمن مقصور ( يا محذوف ) كوه اجمير را بسبب آنكه آرامگاه خواجه معين الدين چشتى « 4 » ( م 633 ) است\r\n\r\n\r\n","description":"","footnote":"\r\n( 1 ) - شمع انجمن ، هند 1293 ه ق ، ص 62 - 63 .\r\n( 2 ) - آيين اكبرى ، لكنهو 1882 ميلادى .\r\n( 3 ) - منتخب التواريخ ، كلكته 1869 ، ج 3 ، ص 178 .\r\n( 4 ) - دربارهء او بنگريد به همين كتاب ، ج 3 ص 175 .\r\n","page_name":" 789 ","page_number":173},
  {"content":"\r\n\r\nستوده و گفته است :\r\n خوشا كوه اجمير عنبرسرشت * مقام سر مقتدايان چشت\r\nچه كوهى كه چون سود بر اوج سر * محيط سپهرش بود تا كمر\r\nنمايند جرم مه و آفتاب * بر آن كوه مانند چشم عقاب . . . \r\nاين بيتها از همان مثنوى و دربارهء همان كوه و دژيست كه بر آن بود :\r\n ز بالاى آن قلعه‌گاه نگاه * فلك چشمه و چشم ماهيست ماه\r\nبرد سيل آن قلعهء پرشكوه * هزاران چو الوند و البرزكوه\r\nچو برخيزد از دامن آن عقاب * فتد سايه‌اش بر مه و آفتاب\r\nببين ارسلان رفعت پايه‌اش * كه جا كرده خورشيد در سايه‌اش . . . \r\nاز غزلهاى اوست :\r\n ساقى ز عكس مىشده روشن ضمير ما * جامى بده كه عارف جامست پير ما\r\nبرديم نقد جان بره يار و سيم اشك * اينها بود متاع قليل و كثير ما\r\nاز پرتو خيال تو اى آفتاب حسن * چون صبح روشنست ضمير منير ما\r\nبا خود غبار كوى تو برديم زير خاك * در جنت اين بسست لباس حرير ما\r\nخشتى ز آستان تو و خاك درگهت * در ملك عشق آمده تاج و سرير ما\r\nاز پا فتاده‌ايم ز عصيان ولى چه غم * باشد كه عفو شامل او دستگير ما\r\nجز جام باده نيست درين دور ارسلان * صافىدلى كه روشن ازو شد ضمير ما \r\n*\r\n جز غم نگشايد در كاشانهء ما را * يا رب كه نشان داد به او خانهء ما را\r\nديوانهء زنجير سر زلف بتانيم * زنجير چه حاجت دل ديوانهء ما را\r\nافسانهء ما باعث صد گونه ملالست * آن به كه كسى نشنود افسانهء ما را\r\nفرياد كه پيمان‌شكنى چند شكستند * از سنگ ستم ساغر و پيمانهء ما را\r\nشمع رخ آن زهره‌جبين قاسم طوسى * شب سوخته بال و پر پروانهء ما را \r\n*\r\n بر دهانت تهمت هستى گمانى بيش نيست * آب خضر از لعل جان‌بخشت نشانى بيش نيست \r\n\r\n","description":"","footnote":"","page_name":" 790 ","page_number":174},
  {"content":"\r\n\r\n يك زمان بنشين كه مىخواهم به پيشت جان دهم * ز آنكه باقىماندهء عمرم زمانى بيش نيست\r\nاز جفا و جور خوبان ارسلان چندين منال * چون جفا و جور ايشان امتحانى بيش نيست \r\n*\r\n قصر حيات را بفلك سركشيده گير * هردم درو بعمر طبيعى رسيده گير\r\nپيمانهء بقا دم آخر چو پر كنند * از جام عيش بادهء عشرت چشيده گير\r\nچون نااميديست سرانجام روزگار * از نخل عمر ميوهء اميد چيده گير\r\nز آن پيشتر كه رشتهء عمر تو بگسلد * از هرچه هست تار تعلق بريده گير\r\nهرجا پرىوشى كه بود جان خراب او * از ديگران رميده به خود آرميده گير\r\nهر جوهرى كه حاصل بحر است و نقد كان * از بهر زيب و زينت دنيا خريده گير\r\nخلقى به راه عشق تو جانها كشيده‌اند * اى شهسوار حسن عنان را كشيده گير\r\nبهر خدا كه گوش مكن قول مدعى * حرفى ازو اگر شنوى ناشنيده گير\r\nاى باد اگر به خاك در او گذر كنى * از بهر ارسلان قدرى نور ديده گير \r\n*\r\n اى شهسوار خاك ره توسنت شوم * حيران چشم و غمزهء مردافگنت شوم\r\nدامن‌كشان به خاك اسيران چو بگذرى * خواهم غبار رهگذر دامنت شوم\r\nاى برده غمزه‌ات دل خلقى بساحرى * مفتون سحر غمزهء جادوفنت شوم\r\nبيرحم و آهنين‌دل و خونريز و سركشى * قربان سختى دل چون آهنت شوم\r\nمىبينيم بگريه و ناديده مىكنى * از جان هلاك ديدن و ناديدنت شوم\r\nبا دشمنان چنين كه ترا ميل خاطر است * من هم عجب مدار اگر دشمنت شوم\r\nروشندلى به ياد رخ يار ارسلان * پروانهء چراغ دل روشنت شوم \r\n*\r\n آه دلم گر اثرى داشتى * شام اميدم سحرى داشتى\r\nچشمهء خورشيد شدى ديده‌ام * سرمهء گر از خاك درى داشتى\r\nگرد سرت گشتى و كردى طواف * كعبه اگر بال و پرى داشتى\r\nدير شدى كعبهء اسلام اگر * چون تو ز حق بىخبرى داشتى\r\nخسرو عشاق شدى كوهكن * گر غم شيرين بسرى داشتى \r\n\r\n","description":"","footnote":"","page_name":" 791 ","page_number":175},
  {"content":"\r\n\r\n\r\n23 - محتشم كاشانى « 1 »\r\nشمس الشعرا كمال الدين محتشم كاشانى پسر خواجه مير احمد از خاندانى متمكن در كاشان بوجود آمد كه اصلش از نراق بود . سام ميرزا نوشته است كه : « از كاشانست و ببزازى مشغولست و در شعر طبعش بد نيست » و صمصام الدوله شاهنوازخان نيز بر همين منوال نوشته است كه « ابتدا بشعر بافى اشتغال داشت ، پس از آن در وادى سخن طرازى قدم زده » و گمان مىرود كه اين نسبت شعربافى بمحتشم در آغاز حيات از همان اشتغال كمال - الدين پيش از شهرت در شاعرى ببزازى برخاسته باشد و دور نيست كه كمال الدين اين پيشه را از پدر به ارث برده باشد زيرا عنوان « خواجه » كه در آن روزگار عادتا براى بازرگانان به كار برده مىشد ، نشان از اشتغال او\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تحفهء سامى ، تهران 1314 ، ص 190 .\r\n* هفت اقليم ، تهران ، ج 2 ، ص 460 - 463 .\r\n* عالم‌آراى عباسى ، تهران 1350 ، ص 179 - 180 .\r\n* خلاصة الاشعار تقى الدين كاشى ، خطى .\r\n* بهارستان سخن ، ص 413 - 414 .\r\n* صحف ابراهيم ، على ابراهيم خان خليل ، خطى .\r\n* تذكرهء نصرآبادى ، ص 472 - 474 .\r\n* گنج سخن ، دكتر صفا ، ج 3 ، ص 40 - 42 .\r\n* آتشكدهء آذر ، بمبئى ، ص 247 - 251 .\r\n* مجمع الفصحا ، ج 2 ، ص 36 - 38 .\r\n* نتايج الافكار ، بمبئى 1336 ، ص 621 - 629 .\r\n* فهرست نسخه‌هاى خطى فارسى در كتابخانهء موزهء بريتانيا ، ص 665 - 666 .\r\n","page_name":" 792 ","page_number":176},
  {"content":"\r\n\r\nبكسب و كار در پيشه‌يى مىدهد كه ظاهرا همين بزازى و داشتن كارگاه شعربافى بود . پس محتشم مانند معاصر خود خواجه ثنايى بازرگان‌زاده‌يى بود كه در آغاز جوانى كار پدر را دنبال مىكرد و سپس از آن كار دست بازداشت و شاعرى را شغل شاغل خود ساخت و درين فن شاگردى مولانا صدقى استرآبادى اختيار كرد ، و با شاعران عهد خويش مانند حيرتى تونى ، حالى گيلانى ، مجاهد الدين خوانسارى ، امير شمس الدين محمد كرمانى ، ميرزا سلمان جابرى اصفهانى ( از بزرگان دولت صفوى ) ، ضميرى اصفهانى و وحشى بافقى و ديگران رابطه داشته و با آنان مشاعره و مكاتبه مىنموده است ، و اگرچه زندگانى را با بازرگانى آغاز كرده بود ليكن به زودى با استفاده از مهارت خود در شعر ثروتى اندوخت و زندگى پرجلالى ترتيب داد .\r\nمحتشم در اصل و بنياد شاعرى خود قصيده‌سرايى مداح بود و پادشاهان و بزرگانى را مانند شاه تهماسب صفوى ، غياث الدين مير ميران حاكم يزد ، پسران شاه تهماسب يعنى اسمعيل ميرزا و سلطان محمد خدابنده ميرزا و حمزه ميرزا و دختر شاه تهماسب پرى خان خانم مىستود ؛ و در همان حال پادشاهان جزء دكن و جلال الدين اكبر پادشاه و ميرزا عبد الرحيم خانخانان سپهسالار اكبر و امثال آنان را نيز مدح مىگفت و قصيده‌هايى در ستايش آنان مىفرستاد و از آن جمله « مثنوى مختصرى در مدح خانخانان از كاشان بهند فرستاد ، خانخانان پنجهء التماس او را بجناح اجابت رنگين ساخته . . . » « 1 »\r\nاما شهرت عمدهء محتشم در ساختن شعر مذهبى اوست ، خاصه در رثاء اهل بيت . در علت اشتغال محتشم بدينگونه شعر ، اسكندر بيك منشى نوشته است كه : « . . . مولانا محتشم كاشى قصيده‌يى غرا در مدح آن حضرت [ يعنى شاه تهماسب صفوى 
  ] و قصيده‌يى ديگر در مدح مخدرهء زمان شهزاده پريخان خانم « 2 » بنظم آورده از كاشان فرستاده بود ، بوسيلهء شهزادهء مذكور معروض\r\n\r\n\r\n","description":"","footnote":"\r\n( 1 ) - نتايج الافكار ، ص 621 .\r\n( 2 ) - اين بيت‌ها از آن قصيده است : -\r\n","page_name":" 793 ","page_number":177},
  {"content":"\r\n\r\nگشت . شاه جنت‌مكان ( - شاه تهماسب ) فرمودند كه من راضى نيستم كه شعرا زبان بمدح و ثناى من آلايند ، قصايد در شأن شاه ولايت‌پناه و ائمهء معصومين عليهم السلام بگويند ، صله اول از ارواح مقدسهء حضرات و بعد از آن از ما توقع نمايند . . . » « 1 » و البته چنان كه ديده‌ايم ، اين حكم « شاه دين‌پناه » مربوط بدوران توبهء اوست ، و بهرحال « چون اين خبر بمولانا [ محتشم 
  ] رسيد هفت بند مرحوم مولانا حسن كاشى « 2 » كه در شأن حضرت شاه ولايت . . . در رشتهء نظم كشيده . . . جواب گفته به خدمت فرستاد ، صلهء لايق يافت » .\r\nدربارهء اين مرثيه كه شهرت و عموميت بسيار يافته نوشته‌اند كه « اگرچه اكثر عالىطبعان بفكر مرثيهء آن حضرت [ يعنى حسين بن على 
  ] پرداختند و اما اين مرثيه شأنى و شرف و قبوليتى بالاتر دارد » « 3 » .\r\nمحتشم در عهد خود از شاعران نام‌آور و محل احترام و توجه بود و چند تن از شاعران معروف زمان شاگرد او بوده‌اند مثل مير تقى الدين كاشانى صاحب تذكرهء مشهور خلاصة الافكار و نوعى خبوشانى و مظفر الدين حسرتى و ظهورى ترشيزى .\r\nاز كليات محتشم نسخه‌هايى در دستست و دو سه بار بانتخاب و بتمامى چاپ شده ، از آن جمله يك بار بسال 1333 و بار ديگر 1344 در تهران . اين كليات پس از مرگ محتشم بنابر وصيت او بدست شاگردش مير تقى الدين محمد حسينى كاشانى تنظيم شده است . مير تقى الدين مجموعهء اثرهاى استادش را در پنج كتاب شعر و دو كتاب آميخته از پيوسته و پراگنده فراهم آورد\r\n\r\n\r\n","description":"","footnote":"\r\n در خواب نيز تا نتواند نظر فگند * نامحرمى بر آن مه خورشيد احتجاب\r\nنبود عجب اگر كند از ديدهء ذكور * معمار كارخانهء احساس منع خواب\r\nخود هم به عكس صورت خود گر نظر كند * ترسم كه عصمتش كند اعراض از عتاب\r\nفرمان دهد كه عكس‌پذيرى بعهد او * بيرون برد قضا هم از آيينه هم از آب \r\n( 1 ) - عالم‌آراى عباسى ، ص 178 .\r\n( 2 ) - دربارهء او بنگريد به همين كتاب ، ج 3 ، ص 745 - 751 .\r\n( 3 ) - نتايج الافكار ، ص 621 - 622 .\r\n","page_name":" 794 ","page_number":178},
  {"content":"\r\n\r\nبدينگونه : 1 ) صبائيه گرد آمده از شعرهاى دوران نورسى گوينده ، 2 ) شبابيه از عهد جوانى ، 3 ) شيبيه از زمان پيرى ، 4 ) جلاليه آميخته‌يى از پيوسته و پراگنده ، 5 ) نقل عشاق آميخته‌يى از پيوسته و پراگنده ، 6 ) ضروريات دربردارندهء ماده تاريخها ، 7 ) معميات . جلاليه و نقل عشاق را محتشم بهنگام آشفتگى و شيدايى در عشق دو تن از معشوقان خود نوشت و هر دو با نثرى شاعرانه و پر از تعبيرات اديبانه و همراه با غزلهاى عاشقانه است .\r\nمرگ محتشم بسال 996 روى داد و اينكه در بعضى از مأخذها سال 1000 ( الف ) نوشته‌اند باطلست . مقبره‌اش در كاشان برپاست .\r\nمحتشم در شعر و نثر پيرو استادان پيشين است و چنانست كه مىخواهد شيوهء شاعران پيش از سدهء هشتم را در قصيده‌هاى خود تجديد كند و اگرچه در بعضى از بيتها چنان كه بايد از عهدهء اين پيروى برنيامده ولى در بسيارى ديگر گامهاى خود را بقدمهاى استوار آنان نزديك ساخته است . وى قصيده‌هاى خود را بيشتر در جواب استادان گذشته ، حتى انورى « 1 » سروده و گاه پاى دعوى را فراتر از حد خود نهاده و استاد ابيورد را ريزه‌خوار خوان معنى خويش پنداشته است « 2 » ؛ و به علت همين اقتفاء استادان قديم دربارهء محتشم نوشته‌اند كه « صنايع و بدايع شعرى كه در اشعار وى مندرجست در كلام هيچيك از اقران وى يافته نمىشود . باتفاق كلامش پرطمطراق واقع شده اگر چه پاره‌يى غزلهايش بواسطهء بعضى چيزها عذوبت ندارد اما قصايدش همگى در كمال متانت و جودتست و صاحب‌عياران دار الملك سخنورى او را خاقانى ثانى گفته‌اند « 3 » » و پيداست كه اين مبالغه دربارهء محتشم نه از باب استحقاق\r\n\r\n\r\n","description":"","footnote":"\r\n( 1 ) - گويد :\r\n تا بدن دستگاه جان باشد * دست دست خدايگان باشد \r\n( 2 ) -\r\n من چنان شمع معنىافروزم * كانورى مستنير از آن باشد \r\n( 3 ) - بهارستان سخن ، ص 413 .\r\n","page_name":" 795 ","page_number":179},
  {"content":"\r\n\r\nاوست بلكه به نسبت با اهل زمان مرتبهء وى را چندين بالا برده‌اند و او حتى در قصيده‌سرايى هم نتوانست همتراز وى شاعران قصيده‌گوى نيمهء دوم سدهء هشتم و اولهاى سدهء نهم باشد . و اما اينكه غزلهايش را نپسنديده‌اند گويا بسبب توجهى باشد كه او در آنها بالفاظ و آرايشهاى ظاهرى آنها كرده است و اينكه لطفعلى خان آذر بيگدلى گفته « از بس اوقات صرف لفاظى كرده و باظهار استادى پرداخته دور نيست كه اندك كوتاهى در تحصيل مضامين دلنشين تازه فرموده باشد » بايد ظاهرا ناظر به همين غرض باشد و حقيقت آنست كه او در بعضى از غزلها درست همان شيوه‌يى دارد كه در قصيده‌ها داشت و مثلا در يك غزل كه نقل خواهم كرد وى در مصراع دوم از هر بيت « دى » و « امشب » و « امروز » را التزام كرده و يا در بعضى ديگر كوشيده است كه از به كار داشتن صنعت مماثله و موازنه كه جايش قصيده است ، غافل نماند ، و پيداست كه اين طرز در نظر غزلسرايان زمان كه ساده‌گويى و مضمون‌جويى را مىپسنديدند خوشايند نمىافتاد .\r\nمحتشم در ساختن ماده تاريخ و مرثيه و منقبت در عهد خود و بعد از آن مشهور بود . دوازده بند او در مرثيه حسين بن على ( ع ) و واقعهء كربلا از منظومه‌هاى معروفيست كه تا زمان ما در مجلسهاى عزاى آن امام زبانزد مرثيه‌خوانان و روضه‌خوانان و بقول آذر « در اكثر بلاد اسلام بين الخاص و العام مشهورست » .\r\nازوست :\r\n دهنده‌يى كه به گل نكهت و به گل جان داد * بهر كه هرچه سزا ديد حكمتش آن داد\r\nبعرش رتبهء عالى بفرش پايهء پست * ز روى مصلحت و راى مصلحت‌دان داد\r\nدو كشتى متساوى اساس را در بحر * يكى رساند بساحل يكى بطوفان داد\r\nدو سالك متشابه سلوك را در عشق * يكى نويد بوصل و يكى بهجران داد\r\nبقد سرو روان داد جنبشى تعليم * كه خجلت قد رعناى سرو بستان داد\r\nز باغ حسن سيه‌نرگسى چو چشم انگيخت * به آن بلاى سيه خنجرى چو مژگان داد\r\nبچشمهاى سيه شيوه‌يى ز نار آموخت * كه هركه خواست بدان شيوه دل دهد جان داد \r\n\r\n","description":"","footnote":"","page_name":" 796 ","page_number":180},
  {"content":"\r\n\r\n چو پادشاهى اقليم صورت و معنى * زياده از همه شاهان بمير ميران داد . . . \r\n*\r\n ز آهم بر عذار نازكش زلف آنچنان لرزد * كه عكس سنبل اندر آب از باد وزان لرزد\r\nخرامان چون شوى گردد تنت سر تا قدم لرزان * بسان گلبنى كز نازكى گلها بر آن لرزد\r\nز آه سرد من لرزد دل محزون بر آن كاكل * چو مرغى كز نسيم صبحگه در آشيان لرزد\r\nجوانى جان من پند غلام پير خود بشنو * مكن كارى كه از دستت دل پير و جوان لرزد\r\nبه قصد خون مظلومان چو بندى بر ميان خنجر * دلم چون برگ بيد از بهر آن نازك‌ميان لرزد\r\nنينديشد ز خون مردم آن مژگان مگر آن دم * كه رمح موشكاف اندر كف شاه جهان لرزد\r\nشه گيتىستان تهماسب آن كز بيم رزم او * تن پيل‌دمان كاهد دل شير ژيان لرزد . . . \r\n*\r\n نشانده شاه غمت گرد دل سپاهى را * كه دست نيست برو هيچ پادشاهى را\r\nبنيم جان چه كنم با نگاه دم بدمش * كه صدهزار شهيدست هر نگاهى را\r\nو ليك جان دو عالم بباد دادهء اوست * درو اثر چه بود ناله‌يى و آهى را\r\nبه راه مهر و وفا كند كوهكن صد كوه * ولى نكند ز ديوار هجر كاهى را \r\n*\r\n حسن روزافزون نگر كان خسرو عالىركاب * دى هلالى بود و امشب ماه و امروز آفتاب\r\nجرات من بين كه در جولانگهش بوسيده‌ام * دى زمين امروز نعل بادپا امشب ركاب\r\nدور آخر زد ببزم آتش كه آن ميخواره داشت * شام تمكين نيمشب تسكين سحرگه اضطراب\r\nمحتشم در لشكر صبر از ظهور شاه عشق * بود دى تشويش و امشب شور و امروز انقلاب \r\n*\r\n خيالش را بنوعى انس با جان منست امشب * كه با اين نيم‌جانيها دو جانم در تنست امشب\r\nبه كف شمشير و در سر باده چند اغيار را جويى * مرا هم هست جانى گر غرض خون كردنست امشب\r\nز بدمستى بمجلس دستم اندر گردن افگندى * اگر من جان برم صد خونت اندر گردنست امشب\r\nدمى بر محتشم پيما مىديد ارى اى ساقى * كه دوقش جرعه‌خواه از بادهء مردافگنست امشب \r\n*\r\n در چمن ديدم گلى روى توام آمد به ياد * نكهتى آمد ازو بوى توام آمد به ياد \r\n\r\n","description":"","footnote":"","page_name":" 797 ","page_number":181},
  {"content":"\r\n\r\n غنچه را لب‌بسته ديدم با وجود صد زبان * معجز لعل سخنگوى توام آمد به ياد\r\nنرگس از چشمك زدن شد فتنه در صحن چمن * شيوه‌هاى چشم جادوى توام آمد به ياد\r\nسرو را بر طرف جو آورد در جنبش نسيم * جلوه‌هاى قد دلجوى توام آمد به ياد\r\nدر فغان ديدم خوش‌الحان بلبلى چون محتشم * عندليب گلشن كوى توام آمد به ياد \r\n*\r\n حسن را تكيه‌گه آن طرف كلاهست امروز * ناز را خوابگه آن چشم سياهست امروز\r\nتا ز بالاى قدش درزند آتش بجهان * فتنه در رهگذرش چشم براهست امروز\r\nبود بىزلف اگر يوسف حسنى در چاه * بمددكارى او بر لب چاهست امروز\r\nكو دل و تاب كز آن زلف و خط و خال سياه * حسن را دغدغهء عرض سپاهست امروز\r\nدوش عشق من ازو بود نهان واى به من * كه بر آگاهيش آن چهره گواهست امروز\r\nمهربان چرب‌زبان گرم نگه بود امشب * شد چه كاو تلخ‌سخن تيزنگاهست امروز\r\nمحتشم پيك نظر دوش دوانيد مرا * روز اميد مرا شعلهء آهست امروز \r\n*\r\n بس كه مانديم بزنجير جنون پير شديم * با قد خم‌شده طوق سر زنجير شديم\r\nدر جهان بس كه گرفتيم كم خود چو هلال * آخر الامر چو خورشيد جهانگير شديم\r\nبعد صد چله بقدى چو كمان در ره عشق * يكى از خاك‌نشينان تو چون تير شديم\r\nقلعهء تن كه خطر از سپه تفرقه داشت * ز آن خطرگه بدر از رخنهء تدبير شديم\r\nرد نشد تير بلاى تو بتدبير از ما * ما همانا هدف ناوك تقدير شديم\r\nمحتشم عشق و جوانى و نشاط از تو كه ما * در غم و محنت آن تازه‌جوان پير شديم \r\n*\r\n به مهر غير در اخلاص من خلل كردى * ببين كرا بكه در دوستى بدل كردى\r\nچه اعتماد توان كرد بر تو اى غافل * كه اعتماد بر آن مايهء حيل كردى\r\nمرا محل ستادن نماند در كويت * ز بس كه با دگران لطف بىمحل كردى\r\nبر آن شدى كه كنى نام خويش در دل غير * خيال سكه زدن بر زر دغل كردى\r\nنبود بد عمل من ، چرا در آزارم * عمل بقول رقيبان بدعمل كردى\r\nبسى مدد ز اجل خواست روزگار و نكرد * مرا بگور و ليكن تو بىاجل كردى \r\n\r\n","description":"","footnote":"","page_name":" 798 ","page_number":182},
  {"content":"\r\n\r\n نبود مثل تو اول كسى ، چرا آخر * بناكسى همه‌جا خويش را مثل كردى\r\nدگر چه پاس تو دارم به چشم رمزشناس * كه آنچه در نظرم بود محتمل كردى\r\nحديث نيك و بد يار محتشم ديگر * مگو چو ختم حكايت بدين غزل كردى \r\n\r\n24 - عرفى شيرازى « 1 »\r\nعرفى شيرازى از شاعران مرتبهء اول در سدهء دهم هجريست كه در ايران\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* مآثر رحيمى ، ملا عبد الباقى نهاوندى ، كلكته 1931 ، ص 295 ببعد و مقدمهء او بر ديوان عرفى تدوين سراجا .\r\n* خلاصة الاشعار مير تقى الدين كاشى ، خطى .\r\n* هفت اقليم ، محمد امين رازى ، تهران ، ج 1 ، ص 238 - 246 .\r\n* تذكرهء ميخانه ، ملا عبد النبى فخر الزمانى ، تهران 1340 ، ص 215 - 234 .\r\n* بهارستان سخن ، مير عبد الرزاق خوافى ، مدراس 1958 ، ص 418 - 425 .\r\n* كشف الظنون ، چاپ دوم ، ستون 801 و 1596 .\r\n* ايضاح المكنون فى الذيل على كشف الظنون ، ج 1 ، استانبول 1945 ، ستون 518 .\r\n* آتشكده آذر ، بمبئى ، ص 286 - 290 .\r\n* مجمع الفصحا ، ج 2 ص 24 - 25 .\r\n* نتايج الافكار ، محمد قدرة الله گوپامو ، بمبئى 1336 ، ص 468 - 473 .\r\n* صحف ابراهيم ، على ابراهيم خان خليل ، خطى .\r\n* هفت آسمان ، مولوى احمد على احمد ، كلكته 1873 ، ص 111 - 114 .\r\n* شعر العجم شبلى نعمانى ، ترجمه فخر داعى گيلانى ، ج 3 ، تهران 1334 ، ص 66 - 111 . -\r\n","page_name":" 799 ","page_number":183},
  {"content":"\r\n\r\nو هند و روم شهرت يافته و از گويندگان بزرگ عهد خويش شمرده شده و با حداثت سن و مرگ در جوانى اثرهاى خوبى بازنهاده است . نام و نسبش كه بگونه‌هاى گوناگون ضبط كرده‌اند ، چنين است : جمال الدين محمد معروف به « جمال الدين سيدى » ( جمال سيدى ) پسر خواجه زين الدين على بلو ( زين بلو ) پسر جمال الدين سيدى . « 1 »\r\nچنان كه از گفتار ملا عبد الباقى نهاوندى در مقدمهء ديوان عرفى بر مىآيد پدر عرفى ، خواجه زين الدين على بلوى شيرازى « گاهى پيشواى حومهء شهر شيراز و گاهى داروغهء آن شهر بوده » اما ملا عبد النبى فخر الزمانى گويد كه « در شهر مذكور در دفتر خانهاى شاهى بشغلى از اشغال حكام آنجا اشتغال داشته » و جمال الدين در آن شهر بسال 963 ولادت يافت و همانجا\r\n\r\n\r\n","description":"","footnote":"\r\n* اكبرنامه ، ابو الفضل علامى ، كلكته 1877 ، ج 3 ، ص 595 .\r\n* منتخب التواريخ بداؤنى ، ج 3 ص 285 و 305 .\r\n* فهرست كتابخانه مجلس شوراى ملى ، ج 3 ، تهران 1321 ص 350 - 354 .\r\nو جز آنها . . .\r\n( 1 ) - عرفى را بعضى باشتباه سيد دانسته و نوشته‌اند . او سيد محمد نيست بلكه « نام اصلى اين فريد زمان خواجه سيدى محمد است » ( ملا عبد الباقى نهاوندى ) و عادة او را ( جمال سيدى ) خطاب مىكردند . تقى الدين اوحدى ذيل نام طرحى شيرازى ( م 996 ) گفته است ( تذكرهء ميخانه ، تكملهء حواشى ، ص 956 ) كه نام عرفى « جمال الدين سيدى » بوده است . همين طرحى شيرازى در وصف آبله عرفى نام پدر او را « زين بلو » و نام خود او را « جمال سيدى » آورده است :\r\n دى زين بلو جامه ز ماتم بدريد * كايام به روى عرفى ملحدريد\r\nاز آبلهء فرنگ اى همنفسان * ديگر نتوان جمال سيدى را ديد \r\n« جمال » در مصراع آخر هم بمعنى متعارف خود و هم ايهام بنام عرفى يعنى « جمال الدين » است . « سيدى » ( بكسر يا فتح اول و سكون ياء ) تلفظ عاميانه از « سيدى » يعنى « آقاى من » است و اين خطاب در خاندان عرفى موروث بود ، و همين خطاب بعضى مانند محمد قدرة الله گوپامو و هدايت و آذر بيگدلى را باشتباه افگنده و بر آن داشته كه عرفى را سيد بپندارند و نامش را سيد محمد نويسند .\r\n","page_name":" 800 ","page_number":184},
  {"content":"\r\n\r\nبكسب ادب و بعضى مقدمات علمى پرداخت و به قدر وسع از موسيقى و ادوار وقوف يافت و در خط نسخ مهارت بدست آورد و بشعر توجه كرد و آغاز مجالست با شاعران نمود و همهء اين حالها در حداثت سن برايش فراهم آمد و از همان اوان نيز بسرودن اشعار خود پرداخت و تخلص « عرفى » را از همان زمان اختيار نمود . عبد النبى فخر الزمانى از قول شمس الانام شيرازى ، خالوى عرفى ، گفته است كه جمال الدين « در اول جوانى بوادى شعر گفتن افتاده هرچه ازو سرمىزد خالى از رتبه‌يى نبود ، ياران اهل شيراز به او عرفى تخلص دادند . . . چون سال عمرش به بيست رسيد آبلهء سرشارى برآورد ، بعد از اشتداد و استخلاص از آن الم تغييرى در چهرهء او بهم رسيد چنانچه ( - چنان كه ) هركس كه او را مىديد ازو تنفر مىكرد » . اين همان بلاييست كه طرحى شيرازى ، دوست و هم‌محفل عرفى آن را « آبلهء فرنگ » ناميده و در حاشيهء صحيفهء پيشين ديده‌ايم . خالوى عرفى سبب بيرون رفتن عرفى را از شيراز همين زشتى عارضى وى دانسته و گفته است كه او سخت ازين امر آزرده‌خاطر بود و از غرورى كه در سر داشت از وطن خارج شد و بهندوستان روى نهاد .\r\nعرفى تا سال 989 يعنى تا بيست و شش سالگى را در زادگاه خويش گذرانيد و درين فاصله در شاعرى سرآمده و در شهر و ديار خود شهرتى بهم رسانده و با شاعران مراوده يافته بود . يكى از محفلهاى ادبى شيراز كه عرفى در آن حضور مىيافت دكان طراحى مير محمود طرحى شيرازى ( م 996 ه ) كه محل اجتماع شعراى مقرر آن زمان بود از قبيل غيرتى شيرازى ، عرفى شيرازى ، عارف لاهيجى ، قيدى شيرازى ، قدرى شيرازى ، حسين كاشى مورخ ، مير ابو تراب محروم رازى ، تقياى ششترى ، رضا كاشى بود و تقى الدين اوحدى بليانى كه دوران جوانى را در شيراز مىگذرانيد در آن محفل حضور داشت و طبعا طرحى شيرازى هم كه خود شاعرى معروف در شهر خود بود در اين محفل حضور داشت . در همين محفل بود كه عرفى از ديوان امير خسرو\r\n\r\n","description":"","footnote":"","page_name":" 801 ","page_number":185},
  {"content":"\r\n\r\nغزلى طرح كرد و اوحدى بليانى آن را جواب گفت « 1 » .\r\nعرفى ، خواه بر اثر آزردگى از آبله‌رويى ، و خواه در جست‌وجوى نام و نان ، از شيراز بيرون رفت و قصد ديار هند كرد و از راه بندر جرون در سال 990 ه بدكن رسيد ولى در آنجا نماند و بشمال هندوستان ، بفتحپورسيگرى ، مقر جلال الدين اكبر پادشاه رفت ، ليكن در آن هنگام پادشاه متوجه كابل شده بود و در پايتخت بسر نمىبرد و عرفى ناگزير بر فيضى ، ملك الشعراء جلال الدين اكبر وارد شد و آن شاعر بزرگ او را بگرمى پذيرفت و اين دو چندگاهى با يكديگر مصاحبت داشتند تا آنكه فيضى او را نخست با حكيم مسيح الدين ابو الفتح گيلانى ، كه پيش ازين درباره‌اش سخن گفته‌ام ، آشنا كرد و عرفى او را در قصيده‌يى ستود و از آن پس تا پايان حيات آن مرد دانشمند و ادب‌دوست يعنى تا سال 997 از ستايش او دست بازنداشت .\r\nحكيم ابو الفتح هم بنوبهء خود او را با ميرزا عبد الرحيم خانخانان سپهسالار ادب‌پرور جلال الدين اكبر آشنا نمود و برآن داشت تا قصيده‌يى در ستايش او بسرايد و او نيز چنين كرد و آن قصيدهء او بمطلع :\r\n زهى وفاى تو همسايهء پشيمانى * نگاه گرم تو تكليف نامسلمانى \r\nاز قصيده‌هاى خوب و مشهور عرفيست و در همين قصيده است كه عرفى بشيرازى بودن خود چنين اشاره مىكند :\r\n ز بس كه لعل فشاندم بنزد اهل قياس * يكيست نسبت شيرازى و بدخشانى\r\nبعهد جلوهء حسن كلام من اندوخت * قبول شاهد نظم كمال نقصانى\r\nكنون كه يافت چو من سرمه‌ساى در شيراز * خرد ز ديده كشد سرمهء صفاهانى \r\nاين قصيده را عرفى هنگامى سرود كه خانخانان در گجرات بسر مىبرد .\r\nپس قصيده بدرگاهش فرستاده و عرفى در جرگهء گروهى بزرگ از شاعران پارسىگوى كه پروردهء خوان احسان خانخانان بودند درآمد و در همان حال\r\n\r\n\r\n","description":"","footnote":"\r\n( 1 ) - تاريخ تذكره‌هاى فارسى ، احمد گلچين معانى ، ج 2 ، تهران 1350 ، ص 13 .\r\n","page_name":" 802 ","page_number":186},
  {"content":"\r\n\r\nكه طبع خود را وقف ستايش حكيم ابو الفتح مىنمود ، بمدح آن سردار شاعر و شاعرپرور نيز اشتغال يافت .\r\nمرگ حكيم ابو الفتح گيلانى بسال 997 بر عرفى سخت گران آمد زيرا آن پزشك دانا و مرد متنفذ دربار هند تنها ممدوح عرفى نبود بلكه نسبت بوى سمت مربى و حامى داشت . عرفى در قصيده‌يى كه خانخانان را ستوده درين باب چنين گفته است :\r\n چه احتياج كه گويم كه مرد و عرفى را * چه بر سر از هوس مرگ ناگهان آمد\r\nتو آگهى كه مرا از غروب اين خورشيد * چه گنجهاى سعادت زيان جان آمد \r\nو نيز از آن پس بدرگاه خانخانان اختصاص يافت و تقربش بدان درجه رسيد كه در خدمتش بر همه كس تقدم يافت و از كورنش و تسليم يعنى از اداى احترام رسمى و تعظيم ، معاف شد و خان نيز او را چنان در كنف عنايت و تشويق داشت كه بقول مير غلامعلى آزاد در خزانهء عامره در برابر يك قصيده هفتادهزار روپيه بوى بخشيد و نيز او بود كه پاى عرفى را در دربار اكبر و پسرش شاهزاده سليم ، كه بعد از پادشاهى جهانگير خوانده شد ، باز كرد . ازين پس عرفى ستايشنامه‌هاى خود را تنها براى همين سه ممدوح سرود ، ولى اين دوران طلايى زندگانى عرفى طولانى نبود و او در سال 999 ببيمارى اسهال درگذشت و حال آنكه هنوز بيش از سى و شش سال نداشت .\r\nجسدش را در لاهور به خاك سپردند و سى سال بعد از مرگش ( 1028 ه ) بدستور مير صابر اصفهانى ( م 1064 ) [ وقايع‌نگار صوبهء گجرات و دكن ، از مقربان اعتماد الدوله غياث بيگ تهرانى وزير و پدرزن جهانگير 
  ] بنجف انتقال يافت . شاعران عهد ماده تاريخهايى براى سال وفات عرفى يافتند و مسير علاء الدوله قزوينى مؤلف نفائس المآثر گفت :\r\n افسوس كه زود عرفى از عالم رفت * ناديده بكام دنيى از عالم رفت\r\nچون معنى محض بود از آن گفت خرد * تاريخ وفات « معنى از عالم رفت » ( 999 ) \r\nعرفى بسبب مهارتى كه هم از عنفوان شباب در شاعرى بدست آورد ،\r\n\r\n","description":"","footnote":"","page_name":" 803 ","page_number":187},
  {"content":"\r\n\r\nخود را نه‌تنها از شاعران عهد ، بلكه از استادان بزرگ گذشته مثل انورى و خاقانى و نظامى هم برتر مىدانست « 1 » تا چه رسد بشاعران همعهدش مانند فيضى و نظيرى و ظهورى و جز آنان ؛ و اين غرور طبعا مايهء رنجش معاصران بود چنان كه بداؤنى در منتخب التواريخ و ابو الفضل علامى در اكبرنامه به اين رعونت عرفى و افتادنش از ديدهء دلها اشاره كرده‌اند و حتى فخر الزمانى جوانمرگ شدن عرفى را معلول بىادبى او نسبت بنظامى دانست و ابو الفضل علامى نيز نوشت كه « اگر در خود ننگريستى زندگى را بشايستگى سپردى و زمانه لختى فرصت دادى » . عجب آنست كه شاعر خود نيز ازين خوى بد خويش و آزردگى خلق آگاه بود چنان كه در قصيده‌يى در ستايش حكيم ابو الفتح گويد :\r\n داورا داوريى هست ، اشارت فرما * تا بسايد فلك از بهر صداعت صندل\r\nداد يك شهر ز عرفى بستان كاين مغرور * كبر و نازش نه باندازهء قدرست و محل\r\nپرغروريست كه تا من در محنت زده‌ام * اين گمان داشت كه دورانش نياورد بدل . . . \r\nپيداست كه حداثت سن عرفى چون با فصاحت و زبان‌آورى و دانش و سخن‌گسترى او همراه شد هم مايهء رشك اين و آن گشت و هم موجب غرور و خودبينى شاعر ، و گرنه از ميان معاصران او هستند كسانى كه وى را بتهذيب اخلاق و نيكوطبيعتى ستوده باشند . فيضى كه يكچند مهماندار عرفى و با او همنشين بود در نامه‌يى نيكوخلقى را ذاتى او دانسته است نه كسبى ، و مير تقى الدين كاشى گويد : « جماعتى كه او را ديده‌اند و بصحبت او رسيده مىگويند مردى خوش‌طبع و ظرافت‌دوست بود ، با وجود خودرايى و اشعريت\r\n\r\n\r\n","description":"","footnote":"\r\n( 1 ) - فخر الزمانى گويد « عرفى هيچ عيبى به غير از بىادبى نداشته چنان كه شيخ نامى گرامى نظامى را بد ياد نمود » ليكن نبايد مفاخرهء شاعران را كه تاريخى كهن دارد ببدگويى آنان از كسى تعبير كرد . عرفى در همين زمينهء مفاخرت باز هم استادان ديگرى را هدف قرار مىدهد :\r\n تفرجى كه من از بهر روح ساز دهم * نه انورى نه فلانى دهد نه بهمانى\r\nانصاف بده بو الفرج و انورى امروز * بهرچه غنيمت نشمارند عدم را\r\nبسم الله از اعجاز نفس جان دهشان باز * تا من قلم اندازم و گيرند قلم را \r\n","page_name":" 804 ","page_number":188},
  {"content":"\r\n\r\nبا مستعدان و شعراى زمان در حين ملاقات دقيقه‌يى از دقايق خوش‌طبعى فروگذاشت نمىنمود و لطايفى كه ميان او و شعراى ديار هند خصوصا شيخ ابو الفيض فيضى و ديگر كسان گذشته در ميان خوش‌طبعان مشهورست » .\r\nبا مطالعهء شعر عرفى خاصه قصيده‌هايش ورود او در مقدمات علم پزشكى و منطق و حكمت آشكار مىشود . عرفى بشيوهء استادان متقدم از اصطلاحها يا فرنهادهاى اين دانشها مضمونهايى بدست مىآورد « 1 » و همين استفادهء شاعر از اصطلاحها و اطلاعهاى علميش باعث شد كه شرحهايى بر قصيده‌هاى وى نوشته شود مانند شرحى كه ميرزا جان نامى باسم مفتاح النكات بسال 1073 نوشت .\r\nاما نكته مهمتر در قصيده‌هاى او روانى آنهاست . گاه اين روانى كلام به حدى مىرسد كه گويى عرفى ببيان سخنان روزانه و حكايت احوال خويش سرگرمست . اما اين روانى كلام ، جز در پاره‌يى از موردها ، مانع استوارى سخن اين شاعر هنرمند نشده و او بقول پيشينيان سلاست و جزالت و متانت كلام را با هم جمع نموده است . اين هنر عرفى هم از عهد او ، و در آن روزها كه هنوز معروف نشده بود ، محل توجه سخن‌شناسان عهدش گرديد .\r\nفيضى فياضى در ايامى كه عرفى تازه بفتحپورسيگرى رسيده و مهمان او شده بود ، در نامه‌يى چنين نوشت : « از ياران دمساز و غمخواران همراز كه دل از صحبت او آب مىخورد مولانا عرفى شيرازيست كه درين نوروز بقدوم\r\n\r\n\r\n","description":"","footnote":"\r\n( 1 ) - گويد :\r\n خون سودايى شب زايد و فاسد گردد * لا جرم نشتر روزش بگشايد اكحل\r\nانبساطيست درين فصل كه بىكاوش عقل * شايد ار باز شود عقده ما لا ينحل\r\nزين سخن جوهر فعال برآشفت و بگفت * كاى تنك‌مايه ز فهم رصد علم و عمل\r\nبيم آن بود ز خاصيت يكتايى او * كه هيولى نپذيرد صور مستقبل\r\nچشم اعمى شود از راى تو گر نورپذير * به نظر نقطهء موهوم نمايد ترسيم\r\nبا صيقل ضمير تو چون عكس آينه * مرئى شود ز ظل بدن صورت حواس\r\nكدام شهوت از آباى سبعه صادر شد * چه نطفه از رحم امهات اربعه زاد \r\n","page_name":" 805 ","page_number":189},
  {"content":"\r\n\r\nخود بر خاك‌نشينان اين ديار منت نهاده‌اند . به حق دوستى كه ازين عظيمتر سوگندى نمىداند ، كه ببلندى و وفور قدرت در ايجاد معانى و چاشنى الفاظ و سرعت فكر و دقت نظر ، فقير كسى را چون او نديده و نشنيده و از تهذيب اخلاق چه گويد كه در خاكى نهاد شيراز ذاتى مىباشد نه كسبى . . . » « 1 » بعد از شهرت و درگذشت نابهنگام عرفى كه نظر همگان ، خالى از هرگونه سود و زيانى ، دربارهء وى معلوم شد ، همين نظر اعجاب‌آميز نسبت بقدرت كلام و قوت قريحهء عرفى ميان سخن‌سنجان رائج بود . مير عبد الرزاق خوافى مخاطب به « شاهنواز خان » و ملقب به ( صمصام الدوله ) مقتول بسال 1171 ه درين‌باره چنين مىنويسد : « بيشترى از اساتذهء سخن‌شناس اتفاق دارند كه در كلام مولانا جزالت با سلاست و لطافت با متانت جمع آمده و بدين شيوازبانى و شيرين‌بيانى كم كسى بوده ، در نظم قصائد چنان بلندمرتبه افتاده كه هيچكس را با وى ياراى شراكت و همچشمى نمانده » « 2 » .\r\nشهرت عرفى در قصيده‌سازى به چند سببست : 1 ) به علت توانايى در تتبع شيوهء استادان پيش از خود و 2 ) بسبب توانايى درآوردن سخن روان و خالى از تكلف و در همان حال منتخب و استوار همراه با نازك‌خياليها و مضمون‌يابيهايى كه بعد ازو مايهء كار بسيارى از شاعران استاد گرديد ، و 3 ) براى گنجانيدن انديشه‌هاى علمى و نكته‌هايى كه مىتوان از آن استخراج نمود ، در قصيده و استفاده از اطلاعات خود در خلق مضمونهاى دقيق جديد .\r\nشايد به علت تحسين و اعجابى كه سخن‌شناسان نسبت بقصيده‌هاى عرفى داشته‌اند ، غزلهاى او را دست كم گرفته و نستوده‌اند ، و يا بعيد نيست كه مضمون‌يابان و مبالغه‌كاران سدهء يازدهم و سدهء دوازدهم غزل عرفى را كه بمذاق آنان دور از نازك‌كاريهاى خيالبندانه بود نپسنديده ، آن را دست كم گرفته باشند . اينست كه در داوريهاى آنان نسبت بعرفى مىخوانيم كه : « مولانا عرفى را بغزليات چندان توجه نبود ، لهذا غزل وى دلنشين نيست مگر بندرت\r\n\r\n\r\n","description":"","footnote":"\r\n( 1 ) - نقل از شعر العجم ( ترجمه . . . ) ، ج 3 ، ص 82 .\r\n( 2 ) - بهارستان سخن ، ص 420 .\r\n","page_name":" 806 ","page_number":190},
  {"content":"\r\n\r\nبرخى ابيات برجسته ناخن بدل مىزند » « 1 » . اما چنين نيست . نخست بايد دانست كه عرفى خود از مديحه‌سازى و قصيده‌گويى بطمع صله و انعام چندان دل خوشى نداشت « 2 » ، و دوم آنكه عرفى خود را غزلسرا و وظيفهء خويش را غزلسرايى مىدانست و قصيده را كار هوس‌پيشگان مالجوى مىشمرد « 3 » ، و سوم آنكه پاره‌يى از غزلهاى عرفى در شمار اشعار بسيار خوب فارسى و شايستهء ضبط در كنار اثرهاى استادان بزرگ سخن است . گذشته از همهء اينها فراموش نكنيم كه معاشرت عرفى در آغاز شباب با غزلسرايانى بود كه در شيراز مجتمع بودند و در شرح حال همين شاعر بحضور او بهمراه عده‌يى از غزلگويان در دكان طرحى شيرازى اشاره كرده‌ام . پس او نيز مانند بيشتر و نزديك به تمام شاعران عهد خويش نخستين تمرينهاى خود را در غزل و با غزلسرايان انجام داد و مانند همهء آنان قصيده‌سرايى برايش امرى ثانوى و وسيله‌يى براى انتجاع و ارتزاق بود . بهرحال عرفى غزلهاى دلپذير خوبى دارد و در بيشتر آنها انديشه‌ها تازه و لطيف ، معنيها صريح و روشن ، تركيبها بديع و خوش‌آهنگ و الفاظ همراه با پختگى و استواريست ؛ و هم در آنها شاهد عاطفه‌هاى تند و حادى هستيم كه از قلبى جوان برخاسته و حرارت شباب را با آرزومنديها و غمزدگيهاى حيات درآميخته است . علاوه برينها بيشتر غزلهاى عرفى حكايت از تفكرهاى عرفانى و نوعى از آزادانديشى شاعر مىكند كه در همطرازان وى كمتر ديده مىشود .\r\nاصرار عرفى در گنجانيدن خيالهاى باريك و معنيهاى وسيع در لفظ\r\n\r\n\r\n","description":"","footnote":"\r\n( 1 ) - بهارستان سخن ، ص 425 .\r\n( 2 ) - گويد :\r\n صله نپذيرد ، اين حسن طلب نشمارى * او كه عمامهء عرش است نيفتد بوحل\r\nصله برهان گدايى ستايشگريست * بر ستايشگرت اين آيه مبادا منزل\r\nگرفتم آنكه بهشتم دهند بىطاعت * قبول كردن و رفتن نه شرط انصافست \r\n( 3 ) - گويد :\r\n قصيده كار هوس‌پيشگان بود عرفى * تو از قبيلهء عشقى وظيفه‌ات غزلست \r\n","page_name":" 807 ","page_number":191},
  {"content":"\r\n\r\nكم بيشتر در مثنويهايش بويژه در مجمع الابكار مشهودست و شايد همين مبالغهء وى باعث شده باشد كه آذر چنين بنويسد : « در باب استعاره اصرار بسيار دارد به حدى كه مستمع از معنى مقصود غافل مىشود . از آنجا مثنوى در برابر مخزن الاسرار گفته كه شايد بر بىوقوف مشتبه شود اما استاد ماهر مىداند كه بسيار بد گفته . . . و مثنوى ناتمامى در خسرو و شيرين دارد كه اگر عيب استعارهء خنك را نداشت بسيار بد نگفته بود » « 1 » . هدايت هم دربارهء سخنش مىگويد كه « اشعارش پسنديدهء اهالى اين عهد نيست » « 2 » .\r\nدرستست كه عرفى مثنوىسراى خوبى نيست و نيز بپاره‌يى از شعرهايش ايرادهايى وارد كرده‌اند ، ولى چه آذر و چه هدايت در نفى همهء شعرهايش ببهانهء مثنويهاى وى از طريق عدالت منحرف شده‌اند و شاهد من نمونهايى از قصيده و غزل اوست كه نقل خواهم كرد .\r\nبجز مجمع الابكار ( در حدود 1400 بيت ) و فرهاد و شيرين كه ناتمام مانده ( 440 بيت ) ساقىنامه‌يى نيز ازو بازمانده كه در تذكرهء ميخانه نقل شده است .\r\nعرفى در حيات خود كلياتى از قصيده و غزل و قطعه و رباعى بسال 996 ترتيب داد « 3 » ولى گردآورى نهايى ديوانش در حيات او انجام نشد و چنان كه نويسندگان احوالش گفته‌اند در بيمارى واپسين مجموع شعرهاى\r\n\r\n\r\n","description":"","footnote":"\r\n( 1 ) - آتشكده ، بمبئى ص 286 - 287 .\r\n( 2 ) - مجمع الفصحا ، ج 2 ، ص 24 .\r\n( 3 ) - شاعر خود دربارهء تاريخ اين كار رباعى زيرين را سرود :\r\n اين طرفه نكات سحرى و اعجازى * چون گشت مكمل برقم پردازى\r\nمجموعه طراز قدس تاريخش يافت * « اول ديوان عرفى شيرازى » \r\nاز مصراع چهارم اين رباعى تاريخ آن يعنى 996 استخراج مىشود و اگر يگانها ( آحاد ) را از آن بگيرند عدد 27 يعنى شمارهء قصيده‌هاى آن مجموعه بدست مىآيد ، و اگر دهها ( عشرات ) را شمار كنند شمارهء 270 يعنى غزلها و اگر صدها ( مآت ) را فراهم نهند 700 يعنى بيتهاى قطعه و رباعى .\r\n","page_name":" 808 ","page_number":192},
  {"content":"\r\n\r\nخود را بكتابخانهء ميرزا عبد الرحيم خانخانان فرستاد و درخواست تا پس از مرگش تنظيم گردد . خان نيز چنين كرد و بسال 1024 محمد قاسم اصفهانى متخلص بسراج و معروف به « سراجا » « 1 » را بدين كار گماشت و او با يك سال و نيم كوشش در سال 1026 كلياتى مشتمل بر چهارده‌هزار بيت قصيده و غزل و قطعه و رباعى و مثنوى ترتيب داد « 2 » و نويسنده و مؤلف دانشمند درگاه ميرزا عبد الرحيم يعنى ملا عبد الباقى نهاوندى مؤلف آثار رحيمى ، بعد از سال 1028 ديباچه‌يى بر آن كليات نوشت كه تاكنون چند بار بدان اشاره شد .\r\nكليات عرفى چند بار در هند و يك بار در تهران ( كتابفروشى علمى ) شامل :\r\nرسالهء نفسيه ، قصائد ، ترجيع‌بند ، تركيب‌بند ، غزليات ، رباعيات ، ساقىنامه ، مثنويات چاپ شد . رسالهء نفسيهء عرفى بنثر فارسى و دربارهء تصوف او بقول ملا عبد الباقى نهاوندى « صوفيان و درويشان را سرلوحهء دفتر تصوف و تحقيق مىتواند شد » و از آن نسخه‌هاى مستقل در كتابخانه‌ها پراگنده است .\r\nازوست :\r\n جهان بگشتم و حقا كه هيچ شهر و ديار * نيافتم كه فروشند بخت در بازار\r\nكفن بياور و تابوت و جامه نيلى كن * كه روزگار طبيب است و عافيت بيمار\r\nز منجنيق فلك سنگ فتنه مىبارد * من ابلهانه گريزم در آبگينه حصار \r\n\r\n\r\n","description":"","footnote":"\r\n( 1 ) - بنگريد بروز روشن ، ص 351 .\r\n( 2 ) - اين نكته را هم بدانيم كه عرفى يك بار مجموعه‌يى از شعر خود را كه بشش هزار بيت برمىآمد گم كرد . اين بيتهاى او حكايت از فقدان زادگان طبعش مىكند :\r\n عمر در شعر بسر كرده و درباخته‌ام * عمر درباخته را بار دگر باخته‌ام\r\nساقى مصطبهء لطفم و مى ريخته‌ام * طائر باغچهء قدسم و پر باخته‌ام\r\nالعطش مىزند از تشنه‌لبى هر مويم * كه قدحهاى پر از خون جگر باخته‌ام\r\nرصد شرع هنر چون نشود محو كه من * شش‌هزار آيت احكام هنر باخته‌ام \r\nنوشته‌اند كه همين بيتهاى گم شده هم بدست سراجا افتاده و در كليات گنجانيده شده است [ بهارستان سخن ، ص 420 
  ] .\r\n","page_name":" 809 ","page_number":193},
  {"content":"\r\n\r\n چنين كه ناله ز دل جوشد و نفس نزنم * عجب مدار گر آتش برآورم چو چنار\r\nزمانه مرد مصافست و من ز ساده‌دلى * كنم بجوشن تدبير و هم دفع مضار\r\nمرا زمانهء طناز دست بسته بتيغ * زند بفرقم و گويد كه هان سرى مىخار\r\nاگر كرشمهء وصلم كشد وگر غم هجر * نه آفرين ز لبم بشنوند و نى زنهار\r\nدلم ز درد گرانمايه چون جگر بفغان * دماغم از گله خالى چو خاطرم ز غبار\r\nگل حيات من از بس كه هست پژمرده * اجل نمىزند از ننگ بر سر دستار\r\nبرون ز صورت ديباى بالشم كس نيست * كز آستين غم اشكم بچيند از رخسار\r\nكدام فتنه شبى سر نهاد بر بالين * كه صبحدم نشد از خواب رو به من بيدار\r\nبدان خداى كه در شهر بند امكان نيست * متاع معرفتش نيم ذره در بازار\r\nاگر ز بوتهء خارى شبى كنم بالين * بسمى زلزله در دريده‌ام خلاند خار\r\nبصيد مورى اگر ناوكى بزه بندم * دهان مار شود در گزيدنم سوفار\r\nيقين شناس كه منصور از آن انا الحق زد * كه وارهد ز زمانه بدستگيرى دار . . . \r\n*\r\n ز عشوه‌ها كه در آن چشم فتنه‌گر گنجد * به سينه درد تو بالله بيشتر گنجد\r\nبعارضت نظرى دارم آرزو اما * خوشا دلى كه درو تاب آن نظر گنجد\r\nنظر چگونه بپوشم كه با نظارهء تو * نه لذتيست كه آن در دل بشر گنجد\r\nبحيرتم كه چرا نيست تاب نيم‌نظر * مرا كه نشتر الماس در جگر گنجد\r\nچه آفتى كه باميد نيم عشوهء تو * جهان جهان غم و حسرت به سينه درگنجد\r\nنه آنقدر ز غمت گريه آرزو دارم * كه آن بحوصلهء ديده‌هاى تر گنجد\r\nاز آن بگريه برون مىكنم ز دل‌تنگى * كه در دلم غم درد تو بيشتر گنجد\r\nميان عجز من و ناز او نه پيغاميست * كه در ميانه بجز قاصد نظر گنجد\r\nز لطف او نه بحالى شدم ز بىتابى * كه لطف ديگر و بىتابى دگر گنجد\r\nنگاه كن به تبسم كه جاى مرهم نيست * بسينه‌يى كه درو شوق بيشتر گنجد\r\nنه تاب چاشنيش آورد اگر به مثل * حلاوت لب او در دل شكر گنجد\r\nشكوه مهر تو در تنگناى سينه مگر * بعون حوصلهء شاه دادگر گنجد . . . \r\n*\r\n\r\n","description":"","footnote":"","page_name":" 810 ","page_number":194},
  {"content":"\r\n\r\n لوحش الله ز سبك سير سمند تو كه هست * دودمان كسل از شوخى او مستأصل\r\nآن سبك‌سير كه چون گرم عنانش سازى * از ازل سوى ابد وز ابد آيد بازل\r\nقطره‌يى كش دم رفتن چكد از پيشانى * شبنم آساش نشيند گه رجعت بكفل\r\nگر سر خصم تو بندند به پايش گه نزع * تا قيامت به گلويش نرسد دست اجل \r\n*\r\n عشق كو تا خرد پراندازد * عود شوقى بمجمر اندازد\r\nدرد را در دلم بپالايد * عافيت را ببستر اندازد\r\nمرغ جان را برد بباغ گلى * كه اگر پر زند پر اندازد\r\nصيد دل را كشد ببند كسى * كه اگر سر كشد سر اندازد\r\nآنكه از ناز و غمزه بر جانم * گه سنان گاه خنجر اندازد\r\nشاهدى كو كه يك نفس گوشى * بدل دردپرور اندازد\r\nهر شكستى كه از دلم بخرد * به دو زلف معنبر اندازد\r\nدر شراب افگند دل گرمم * دوزخى را بكوثر اندازد\r\nخندهء جام جم بگرياند * گريهء شيشه خون براندازد\r\nنور خورشيد مىپرند شفق * بر سر خاك اغبر اندازد\r\nقهقههء شيشه طبل كوچ زند * هوش را خيمه بر سر اندازد\r\nكو مغنى كه اضطراب دلم * همه در نبض مزمر اندازد ؟ \r\n*\r\n تحفهء مرهم نگيرد سينهء افگار ما * سايهء گل برنتابد گوشهء دستار ما\r\nباعثى دارد رواج سبحه ، كو تزوير كو * تا ببندد صد گره در رشتهء زنار ما\r\nما لب آلوده بهر توبه بگشاييم ليك * بانگ عصيان مىزند ناقوس استغفار ما\r\nآتش‌افروز تب عجزيم و كس هرگز نديد * جوش تبخال شفاعت بر لب زنهار ما\r\nمرحبا اى چاره آسان مىگشايى كار خلق * ناخنى بس تيز دارى ، رخنه‌يى در كار ما !\r\nساكن ميخانهء ما باش عرفى ز آنكه هست * چشمهء نور و صفا در سايهء ديوار ما \r\n*\r\n صد شكر كه بتخانهء انديشه خرابست * ناقوس و بتش در گرو بادهء نابست \r\n\r\n","description":"","footnote":"","page_name":" 811 ","page_number":195},
  {"content":"\r\n\r\n در دايرهء عالم تسليم جهت نيست * نى رو بسوى لطف و نه پشتم به عتابست\r\nسيرابى و لب‌تشنگى از هم نشناسيم * اينست كه آسايش ما عين عذابست\r\nحرمان مرا شوق دهد نشاهء مقصود * آن شيب كه با سينهء گرمست شبابست\r\nگر كبك دل ما نزند قهقههء ذوق * معذور همى دار كه در چنگ عقابست\r\nدى پير مغان گفت دلم سوخت كه عرفى * جوياى رموزست ولى بيهده‌يابست \r\n*\r\n هرچه بگزيدم از آن كيش برهمن به بود * هركه ديدم بدر بتكده از من به بود\r\nنالهء بلبلم آشفته بگلزار كشيد * ورنه از طرف چمن گوشهء گلخن به بود\r\nبزم داود بهشتم در يعقوب زدم * كز نواى شكرين تلخى شيون به بود\r\nدوش در مجلس احباب نشستم همه گوش * هرچه بشنيدم از آن طعنهء دشمن به بود\r\nعمر در عجب و ريا رفت ندانستم حيف * كه مرا بتگرى از پاكى دامن به بود\r\nگذر عشق روا بود بآتشكده هم * اينقدر بود كه در وادى ايمن به بود\r\nعرفى انصاف بده آنچه تو كردى همه عمر * گر همه طاعت حق بود نكردن به بود \r\n*\r\n جماعتى كه ز ناموس و نام مىگفتند * بدير دوش ز مستى و جام مىگفتند\r\nبيا ببين كه چه فتوى دهند در مستى * همان گروه كه مى را حرام مىگفتند\r\nفغان كه جمله فتادند در شكنجهء دام * كسان كه عيب اسيران دام مىگفتند\r\nبطوف كعبه شنيدم ز ساكنان حرم * كه اهل دير مغان را سلام مىگفتند\r\nبصحن دير شنيدم ز زايران صنم * همان كه بر در بيت الحرام مىگفتند\r\nرموز آتش موسى كه برهمن بشكافت * ز اهل دين نشنيدم ، كه خام مىگفتند\r\nتمام بود بيك حرف ختم و ما غافل * حكايتى كه همه ناتمام مىگفتند\r\nبكعبه صد ره نزديك و دور ديدم ليك * بگو كه صومعه‌داران كدام مىگفتند\r\nفغان ز طبع تو عرفى ، غلط همى گفتند * سخنوران كه ترا خوش‌كلام مىگفتند \r\n*\r\n داغ داغم كرد يأس و طالب كامم هنوز * دوزخى در هر بن مو دارم و خامم هنوز\r\nشرم خونم مىخورد همت زبانم مىبرد * وز زبان خامشى در عين ابرامم هنوز \r\n\r\n","description":"","footnote":"","page_name":" 812 ","page_number":196},
  {"content":"\r\n\r\n اجر دردم در لحد بگشود درهاى بهشت * وز نعيم درد عشقت دوزخ‌آشامم هنوز\r\nمو بمويم رشتهء زنار شد وز ناكسى * در خرابات مغان بدنام اسلامم هنوز\r\nآبم آتش گشت و خاكم شد بخاكستر بدل * وندرين ره كس نمىداند سرانجامم هنوز\r\nبس كه صياد مرا هر گوشه دام و دانه‌ييست * دانه شد در صيدگاهم سبز و در دامم هنوز\r\nآفتاب هستيم عرفى بزردى ميل كرد * وز شب يلداى غم در اول شامم هنوز \r\n*\r\n ما گريبان دل از گلهاى غم پر كرده‌ايم * از شراب تلخكامى جام جم پر كرده‌ايم\r\nمژده باد اى دل نثار كام را آماده باش * كز گل پژمردگى دامان غم پر كرده‌ايم\r\nنالهء ناقوس را در خون مكش زاهد كه ما * گوش از لبيك لبيك حرم پر كرده‌ايم\r\nتيغ و سر بر كف بسوى عشق رفتم گفت رو * كز شهيدان عافيت‌زار عدم پر كرده‌ايم\r\nخوش برآ عرفى زمانى با دلم خاموش باش * كز هجوم ناله بازار الم پر كرده‌ايم \r\n*\r\n ز من نبود فغانى كه دوش مىكردم * نصيحت غم روى تو گوش مىكردم\r\nفغان نه شيوهء اهل دلست اى بلبل * و گرنه من ز تو افزون خروش مىكردم\r\nگرم بمجمع افسردگان قدم مىرفت * بناله‌يى همه را شعله‌پوش مىكردم\r\nز دست محتسب آمد به سنگ بدنامى * سبوى مى كه منش زيب دوش مىكردم\r\nاگر برازفشانى دلم ارادت داشت * چها بعابد طاعت‌فروش مىكردم\r\nمنم بدين همه تردامنى همان عرفى * كه عيب زاهد پشمينه‌پوش مىكردم \r\n*\r\n حرم‌جويان درى را مىپرستند * فقيهان دفترى را مىپرستند\r\nبرافگن هر دو تا معلوم گردد * كه ياران ديگرى را مىپرستند \r\n*\r\n عشق آمد و نيستى بيغما برخاست * از خرمن دل برق تمنا برخاست\r\nدل معركهء بوقلمونى برچيد * چشمم ز دريچهء تماشا برخاست \r\n*\r\n\r\n","description":"","footnote":"","page_name":" 813 ","page_number":197},
  {"content":"\r\n\r\n راهى بنما كه رهنما مردى نيست * صد راه و به هيچ رهگذر گردى نيست\r\nبا درد تو هيچ نسبتم نيست ، ولى * بىنسبتى درد تو كم‌دردى نيست \r\n*\r\n عرفى شب عيد و باده عيش‌افروزست * مى نوش و طرب كن كه همين دم روزست\r\nاين توبه بسى شكست و از ما نرميد * مى نوش كه توبه مرغ دست‌آموزست \r\n*\r\n بازار عبادت ز ريا رنگين است * گلزار رياضت ز صفا رنگين است\r\nهنگامهء عشق جاودان رنگين باد * كز خون شهيدان وفا رنگين است \r\n*\r\n از خامشيم جان سخن مىسوزد * وز بيخوديم يقين و ظن مىسوزد\r\nحيرت ز هم‌آغوشى من مىنالد * انديشه ز آرزوى من مىسوزد \r\n*\r\n هر صبح چو گل شكفته و خوش‌گردم * گرد در دلهاى مشوش گردم\r\nچون شام شود باز پريشان و ملول * در خرمن خود افتم و آتش گردم \r\n*\r\n اى مايهء حسن پاكبازيها بين * اى دشمن دوست جانگدازيها بين\r\nتو عشق به من ده و محبت بستان * وآنگه روش دوست‌نوازيها بين \r\n*\r\n از گريهء تلخ بىاثر هيچ مگوى * وز مرغ دعاى بسته پر هيچ مگوى\r\nاز درد گران بىدوا هيچ مپرس * وز ظلم طبيب بىخبر هيچ مگوى \r\n\r\n","description":"","footnote":"","page_name":" 814 ","page_number":198},
  {"content":"\r\n\r\n\r\n25 - عتابى نجفى « 1 »\r\nمير سيد محمد عتابى نجفى شاگرد مير عزيز الله حضورى قمى است .\r\nمير حضورى از شاعران ملازم درگاه شاه تهماسب صفوى بود و آخر كار بنجف رفت و در آنجا بود تا بسال 1000 بدرود حيات گفت . شاگردش مير محمد پس از كسب مقدمات و تمرين شاعرى بهند رفت و ملازمت على عادلشاه ( 965 - 987 ) پادشاه بيجاپور دكن اختيار كرد و بعد از آنكه آن پادشاه بر دست يكى از غلامانش كشته شد عتابى به خدمت جلال الدين اكبر رفت و مدتى با عزت در درگاه آن پادشاه زيست ولى بعد مغضوب شد و او را از فتحپور بقلعهء گواليار كه از دژهاى استوار هند بود ، بردند و در آنجا زندانى كردند « 2 » و هفت و بقولى ده سال در آن دژ محبوس بود تا آنكه بوساطت شاهزادگان بخشوده و آزاد گرديد و اجازهء حج يافت ولى در اثناى راه دوباره بدكن رفت و اين بار ملازمت درگاه نظامشاهيان اختيار نمود و در احمدنگر به خدمت برهان الملك وزير اختصاص يافت .\r\nاو را نبايد با عتابى تكلو شاعر سدهء يازدهم اشتباه كرد كه بمرتبه بسيار ازين عتابى نجفى فروتر بود و شرح حالش خواهد آمد .\r\nمير سيد محمد سخنورى استاد بود و كلامش از هر جهت يادآور سخن استادان قديم خراسان و مهارت در سخنورى از شعر او لايح و آشكارست ،\r\n\r\n\r\n","description":"","footnote":"\r\n( 1 ) - دربارهء او بنگريد به :\r\nهفت اقليم ، تهران ، ج 1 ص 118 - 122 ؛ ايضاح المكنون فى الذيل على كشف الظنون ، ج 1 ، استانبول 1945 ، ستون 517 ؛ صحف ابراهيم ، خطى ؛ تاريخ نظم و نثر در ايران و در زبان فارسى ، ص 432 - 433 .\r\n( 2 ) - اين رباعى را از زندان براى جلال الدين اكبر فرستاد :\r\n در بند شهان پادشهى مىبايد * لشكركش صاحب سپهى مىبايد\r\nمن خود چه كسم در چه شمارم چه سگم * زندان ترا شهنشهى مىبايد \r\n","page_name":" 815 ","page_number":199},
  {"content":"\r\n\r\nقصيده و غزل را خوب مىساخت و به دو زبان پارسى و تازى شعر مىگفت و انشائى خوش و خطى خوب داشت . اما نوشته‌اند كه مردى تندخو و بدزبان بود و هجو بسيار مىگفت . اسمعيل پاشا ديوان او را در سه‌هزار بيت نوشته . ازوست :\r\n « 1 » از سر كوى تو آلودهء بهتان رفتم * عصمت آوردم و تر دامن عصيان رفتم\r\nبشب زلف تو جمعيت دلها خوش باد * كه ز كويت من آلوده پريشان رفتم\r\nمن ز اقليم وفا آمده بودم چه عجب * اگر از خاطر فرخندهء ياران رفتم\r\nچشمهء خضر به خاك قدمم مىنازد * گرچه لب‌تشنه‌تر از چاه زنخدان رفتم\r\nاز درت هر قدمى دامنى از گوهر اشك * بنثار در كيخسرو ايران رفتم\r\nراه مدح تو بشبگير خرد طى نشود * ورنه من رفتم و سرتاسر امكان رفتم\r\nآسمان داند و من دانم و انديشهء من * نه ببال و پر اين قافيه‌سنجان رفتم\r\nمعجزم بنگر و بىگوشهء سحرم مشناس * با شريعت همه گر دست و گريبان رفتم\r\nجز بدرگاه تو در شش جهت آباد اميد * هر كجا رفتم مأيوس و پشيمان رفتم\r\nدامن جمله گرفتم باميد مددى * از فلان دست تهى جانب به همان رفتم\r\nدر هفتاد و دو ملت زدم و از ره يأس * نااميد از مدد گبر و مسلمان رفتم\r\nعذر مىريخت بهر در كه شدم پندارى * كه بدريوزهء ناكامى و حرمان رفتم\r\nهم تو يادم كن كز خاطر بيگانه و خويش * تا به صد مرحله زآن جانب نسيان رفتم\r\nآبرو مىرود از دست خدا را مددى * كه من آلوده‌تر از دامن مستان رفتم\r\nدر مديح تو همان طفل الف‌نشناسم * چون خرد گرچه دبستان بدبستان رفتم\r\nدر ره مدح تو لب‌تشنه‌تر از باديه‌ام * گرچه صد ره بسرچشمهء حيوان رفتم \r\n*\r\n اى دست معالى از تو عالى * دست تو هميشه باد زين دست\r\nدر قلزم دولت تو گردون * هر دم باميدى افگند شست\r\nآنجا كه روارو تو آنجاست * پستست بلندى مكان پست \r\n\r\n\r\n","description":"","footnote":"\r\n( 1 ) معروفست كه اين قصيده را از زندان براى جلال الدين اكبر پادشاه فرستاد .\r\n","page_name":" 816 ","page_number":200},
  {"content":"\r\n\r\n يك غنچهء آفتاب نشكفت * با خاك در تو تا نپيوست\r\nكى بود كه تيغ زرنگارت * رنگ رخ آفتاب نشكست\r\nبر ياد كف تو بود و باشد * برق طمعى كه جست اگر جست\r\nمن بنده كه در كف زمانم * چون شيشه بدست شوخ بدمست\r\nآهم چو زبانهء سنانت * پهلوى ستاره سربسر خست\r\nاز پاى فتادم و عجب نيست * لطف تو اگر بگيردم دست\r\nتا ملك بگويد و ملك نيز * كز لطف فلان فلان ز غم رست\r\nهستى تو نيستى مبيناد * تا هستى هست و نيستى هست \r\n*\r\n ماييم و سر ره تو ديگر * كو وعده‌ات از خلاف بگذر\r\nچشمان ترا كرشمه جادو * مژگان ترا ستيزه خنجر\r\nشوريدهء نرگست نخيزد * از خواب بصدهزار محشر\r\nشرمنده‌ام ار وفا رسانى * از بس نكند دل از تو باور \r\n*\r\n دلا از آن لب ميگون چه در سبو دارى * كه آه در جگر و گريه در گلو دارى\r\nمرا بداغ و گريبان چاك‌چاك ببخش * به ديگرى بده ار مرهم و رفو دارى\r\nتو اى گل از چمن كيستى ؟ نمىدانم ! * كه رنگ و بوى ندارى و رنگ و بو دارى\r\nمرا محبت در لجه‌هاى خون افگند * برو برو كه تو بارى كنار جو دارى \r\n*\r\n هرگز اى دل بجز افسوس فراغت نخورى * نفسى نيست كه صد نشتر حسرت نخورى\r\nروى زردت نشود سرخ ز جام هوسى * كز كف سفله‌وشى سيلى منت نخورى\r\nبا خمار غم و دردسر اندوه بساز * كز كف بخت عتابى مىراحت نخورى \r\n*\r\n مرا عشق كسى ديوانه دارد * فسون نرگسى افسانه دارد\r\nبغايت آشنايم با تو ليكن * محبتها مرا بيگانه دارد \r\n\r\n","description":"","footnote":"","page_name":" 817 ","page_number":201},
  {"content":"\r\n\r\n\r\n26 - نورى اصفهانى « 1 »\r\nقاضى نور الدين محمد اصفهانى متخلص به « نورى » از شاعران سدهء دهم هجريست كه بدقت در سخنورى و داشتن سخن منتخب پرمعنى در عهد خود معروف بود . وى و برادرش قاضى معز الدين اهل اندانان از روستاى براهان بودند و در آغاز زندگى چندگاهى در اصفهان بكسب دانشهاى دينى اشتغال داشتند و سپس بقزوين رفتند تا در خدمت خواجه افضل الدين تركهء اصفهانى « 2 » قاضى عسكر علم آموزند ، و در آنجا گذشته از آن استاد از\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* هفت اقليم ، تهران ، ج 2 ص 407 - 413 .\r\n* عالم‌آراى عباسى ، تهران 1350 ، ص 186 .\r\n* خلاصة الاشعار ، مير تقى الدين كاشى ، خطى .\r\n* عرفات العاشقين ، تقى الدين اوحدى ، خطى .\r\n* مجمع الخواص ، صادقى كتابدار افشار ( ترجمهء دكتر خيامپور ) تبريز 1327 ، ص 153 .\r\n* رياض الشعراء واله داغستانى ، خطى .\r\n* روز روشن مولوى محمد مظفر حسين صبا ، تهران 1343 ، ص 852 - 854 .\r\n* آتشكدهء آذر ، بتصحيح آقاى سادات ناصرى ، تهران ص 1033 - 1039 .\r\n* نتايج الافكار ، بمبئى 1336 ، ص 721 - 722 .\r\n* فهرست نسخه‌هاى خطى فارسى در كتابخانهء موزهء بريتانيا ، چارلز ريو ، ج 2 ص 669 .\r\n* تاريخ نظم و نثر در ايران و در زبان فارسى ، سعيد نفيسى ، تهران 1344 ، ص 460 .\r\n( 2 ) - خواجه افضل الدين تركهء اصفهانى از خاندان خجنديان اصفهان بود كه -\r\n","page_name":" 818 ","page_number":202},
  {"content":"\r\n\r\nمحضر فخر الدين سماكى نيز برخوردار بودند . در روز روشن آمده است كه قاضى نور مدتى در عهد شاه تهماسب از ملازمان مسيب خان تكلو « 1 » بود و سپس\r\n\r\n\r\n","description":"","footnote":"\r\nاصفهانيان آنان را تركه مىخواندند و اين عنوان براى همهء اهل آن خاندان باقى ماند . وى از عالمان دينى مشهور عهد خود بود . از سال 967 در قزوين مستقر و قاضى عكسر دربار صفوى و سپس چندگاهى در دوران شاه اسمعيل ثانى قاضى اصفهان بود و در عهد سلطان محمد خدابنده پادشاه بقزوين رفت و منصب قضاى عسكر را با سمت تدريس بازيافت و سرانجام بنابر آنچه اسكندر بيك منشى در عالم آراى عباسى آورده است در نزديكى رى بدرود حيات گفت ( 991 ه ) . خواجه افضل شاعرى خوش‌قريحه بود و اين رباعيها را امين رازى ( هفت اقليم ، ج 2 ، ص 404 - 405 ) ازو نقل كرده است :\r\n از محتسب امروز دلى زار گسيخت * كو ريخت شراب و عود در اتار گسيخت\r\nزنهار در ميكده‌ها دربنديد * كآن خر امروز باز افسار گسيخت \r\n*\r\n مژگان نگشايى ز هم ار نور شوم * ماتم كندت هوس اگر سور شوم\r\nدوزخ كنى آرزو اگر حور شوم * با اينهمه نگذارى اگر دور شوم \r\n*\r\n دشت از مجنون كه لاله مىرويد ازو * ابراز دهقان كه ژاله مىرويد ازو\r\nطوبى و بهشت و جوى شيراز زاهد * ماو دلكى كه ناله مىرويد ازو \r\n*\r\n بازم بسوى ميكده مست آوردى * در خانهء دين من شكست آوردى\r\nگه سبحه بدستم دهى و گه زنار * اى عشق مرا نكو بدست آوردى ! \r\n( 1 ) - مسيب خان پسر محمد خان از بزرگان طايفهء تكلو مدتى بيگلربيگى هرات و چندى حاكم تهران و در همه‌حال از اميران متنفذ عهد شاه تهماسب و شاه اسمعيل دوم و سلطان محمد خدابنده پادشاه بود . شعر مىگفت و در موسيقى مهارت داشت . اين رباعى ازوست :\r\n آراسته آمد و چه آراستنى * دل خواست بعشوه و چه دل‌خواستنى\r\nبنشست بمى خوردن و برخاست برقص * هىهى چه نشستنى چه برخاستنى ! \r\n( عالم‌آراى عباسى صحايف متعدد ؛ آتشكده ، تهران ص 78 ؛ مجمع الفصحا ج 1 ، ص 56 ) .\r\n","page_name":" 819 ","page_number":203},
  {"content":"\r\n\r\nمنصب قضا يافت تا بتصريح تقى الدين اوحدى بسال 1000 بدرود حيات گفت و اين قول را ديگران هم تكرار كرده‌اند .\r\nدربارهء او نوشته‌اند كه دير بشاعرى پرداخت ، كم شعر مىگفت و « زحمت بسيار كشيدى تا مصراعى ازو سر مىزد اما چنان شعر مىگفت كه از شرح منقبت بيرونست و الحق تا آن دقت بطبيعت ضم نگردد چنين شعرى رخ نمىنمايد . اشعار وى هزار و پانصد بيت كم و زياد همه بر زبانهاست » ( عرفات ) ، و واله داغستانى مصراعى را كه قاضى نورى با زحمت بسيار مىگفت چنان مصراعى دانسته كه « گنجايش هزار سال فكر داشت » ( ! ) ، و امين رازى كه در داوريهاى خود ميانه‌روتر است او را بهزار دستانى مانند كرده است كه « چون سخنش بنوا درنيامده ، اگر فى المثل ديگران ده‌اند او بيست است و اگر صد اين دويست است » و براستى سخن او در سختگى و پختگى نسبت بمعاصرانش قابل توجهست زيرا او قصيده‌سرايان و غزلگويان استاد عراق را كه پيش از وى خاصه در سدهء هشتم و آغاز سدهء نهم مىزيسته‌اند خوب پيروى كرده و يقينا ديوانهاى آنان را تتبع نموده و با سخن درست فصيح خويگر شده بود ، و در قصيده‌ها و غزلهاى خود نيز همان مضمونها و معنيها را به كار برده است كه استادان مذكور داشتند و همان زبان و همان شيوهء بيان را دنبال مىكند .\r\nاز ديوان او نسخه‌هايى در ايران و خارج موجودست . نسخهء شمارهء 585 ، 10 .  Add  از كتابخانهء موزهء بريتانيا متضمن قصيده و قطعه و غزل و رباعى ملاحظه شد . قصيده‌هاى او بيشتر در مدح شاه اسمعيل ثانيست . ازوست :\r\n گهى كه چشم تو در خانهء كمان آيد * شكست در صف چندين‌هزار جان آيد\r\nتو چون به قصد دل خسته ناوك اندازى * اگرچه تير تو بىخواست ، بر نشان آيد\r\nبه ناخن از تن خود استخوان برون آرم * كه ناوك تو مبادا بر استخوان آيد\r\nدر سرا نگشايم چو با تو مىنوشم * اگر فرشتهء رحمت ز آسمان آيد\r\nخيال زلف تو شبها درآرد از خوابم * بسان دزد كه در خواب پاسبان آيد\r\nاسير دوست كسى دان كه در برابر دوست * خموش باشد و بىدوست در فغان آيد \r\n\r\n","description":"","footnote":"","page_name":" 820 ","page_number":204},
  {"content":"\r\n\r\n نه عندليب كه تا گل ببوستان باشد * نياز باشد و چون موسم خزان آيد\r\nز بوستان برود ، باز چون شود نوروز * دو روز پيشتر از گل ببوستان آيد\r\nمريض عشق تو زهر اجل چنان نوشد * كه از تصور آن آب در دهان آيد\r\nپس از مشاهدهء ذوق جانفشانيها * كجا به چشم كسى عمر جاودان آيد\r\nگر از نشاط نميرد دگر نخواهد مرد * دمى كه دوست ببالين ناتوان آيد\r\nيكى ز روى عرقناك پرده يكسو نه * كه آب و رنگى بر چهرهء جهان آيد\r\nاگرنه بر سر بازار عشق و رسوايى * مرا هميشه زيان بر سر زيان آيد\r\nگشوده‌ام در دكان جان و منتظرم * كه بد معامله‌يى بر در دكان آيد\r\nعلاج ديدهء ما خاك آستان شماست * ولى دريغم از آن خاك آستان آيد\r\nبود چو پند پدر سودمند بر دل ما * ملامتى اگر از عشق مهربان آيد\r\nز بيم آب شدم اين گرفتگى تا كى * تبسمى كه بدل قوت و توان آيد\r\nگناهكار برحمت اميدوار شود * چو خنده بر لب سلطان كامران آيد\r\nز شاه عشق شكستى كه بر خرد آمد * كجا ز تيغ اجل بر سپاه جان آيد\r\nچنان كه كشور دل فتح كرد لشكر عشق * گشاد قلعهء چرخ از خدايگان آيد\r\nجهانگشا و جهانبخش شاه اسمعيل * كه زر ز عشق ثنايش برون ز كان آيد \r\n*\r\n بكام دل ننشستيم در حريم وصال * زهى سپاس خداوند بر سلامت حال\r\nدرآمد از در من دلبرى كه از رويش * چراغ ديده برافروخت شعلهء اقبال\r\nبتى چنان‌كه به روى زمين چو بخرامد * كند ز حلقهء چشم فرشتگان خلخال\r\nبتى ز سنگدلى آنچنان كه كافى نيست * براى لوح سر خاك كشتگانش جبال\r\nنمىسزد اگر انصاف در ميان آيد * خدنگ غمزهء او را نشانه چشم غزال\r\nبلا به گفتمش از چهره پرده يكسو نه * مگر ستارهء عيشم برون رود ز و بال\r\nنقاب ناز برافگند و گفت مىخواهم * ترا بغايت ازين شادتر بروز وصال\r\nبنوش بادهء قوت‌فزا چو برنپرد * ز آشيانهء دل مرغ غم بسستى بال\r\nجواب دادم و گفتم كه تا تو ورزيدى * بگرم كردن هنگامهء نشاط اهمال\r\nچنان شدست رگم از فسردگى در تن * كه از حرارت خورشيد ريشه‌هاى نهال \r\n\r\n","description":"","footnote":"","page_name":" 821 ","page_number":205},
  {"content":"\r\n\r\n مگر همان تو بمى دادنم چنان سازى * كه استخوان شودم در ملايمت چو دوال\r\nميى كه از دهن شيشه چون فروريزد * لب پياله زند از حرارتش تبخال\r\nبخوبيى كه اگر ديو روى ازو شويد * سرآمد همه عالم شود بحسن و جمال\r\nو بال كس نشود خوردنش كه خيره كند * فروغ طلعت او چشم كاتب اعمال\r\nهزار نامه سيه را لحد برافروزد * بوقت عرض عمل از فروغ شمع مثال\r\nز ابر ساغر آن مى حذر كند ساقى * كه ناگهش بزند برق بر سياهى خال\r\nميى كه گر بچشانند از آن بحور كند * هزار چشمهء كوثر فداى يك مثقال\r\nاگر به خاك فتد قطره‌يى برون ريزد * درون سينه نهان هر كجا كه دارد مال\r\nبه اين طريق كه گويد گذشته در دل او * خيال دست و دل داور ستوده‌خصال \r\n*\r\n گفتى چرا دادى ز كف آن ترك كافركيش را * اندك شكيبى داشتم گم كرده بودم خويش را\r\nگر در دلم آن غمزه‌زن نايد نمىرنجم از آنك * كارى نه بس آسان بود ديدن درون ريش را\r\nدر كار من كن همتى زاهد كه باز از جاهلى * در ورطه‌يى افگنده‌ام عقل صلاح‌انديش را\r\nعمرم بهجران صرف شد سوى خودم كم خوان از آنك * شادى دم مردن بود حسرت‌فزا درويش را\r\nترسم ازين بيگانگى خجلت كشد آن بىوفا * نورى بيادش آورم آن روزگار پيش را \r\n*\r\n كدام روز غمت كشورى بهم نزدست * كرشمه‌هات صف لشكرى بهم نزدست\r\nبدام عشق تو آن بلبلم كه در همه عمر * باشتياق رهايى پرى بهم نزدست\r\nكسى كه بر سر زلف تو بنگرد داند * كه روزگار مرا ديگرى بهم نزدست\r\nتو فتنهء دگرى ورنه تا جهان بودست * بنيم تاخت كسى كشورى بهم نزدست\r\nچه سود نورى ازين گفت‌وگو ترا كه هنوز * سفينهء غزلت دلبرى بهم نزدست \r\n*\r\n گهى كه چشم سياه تو ميل ناز كند * هزار رخنه بجان و دل نياز كند\r\nشكارپيشه نگاه ترا شوم قربان * كه صيد را نگذارد كه چشم باز كند\r\nچو طوف كوى تو و سجدهء تو بتوان كرد * چرا بكعبه رود كس چرا نماز كند \r\n*\r\n\r\n","description":"","footnote":"","page_name":" 822 ","page_number":206},
  {"content":"\r\n\r\n هرچند كه آزرده ز بيداد نگرديم * آن نيست كه از عذر ستم شاد نگرديم\r\nچون بتكدهء كهنه به نزديكى كعبه * گويا كه خدا خواست كه آباد نگرديم\r\nخار سر ديوار تو بر جان زده ناخن * گرد گل و پيرامن شمشاد نگرديم\r\nكوه از مژه در عشق توان كند و ليكن * بر همزن هنگامهء فرهاد نگرديم\r\nخاصيت عشق است پريشان شدن از لطف * بايد كه سراسيمه ز بيداد نگرديم\r\nما حلقه‌بگوشان باسيرى چو درافتيم * همت بگماريم كه آزاد نگرديم \r\n*\r\n آتش ز شكوه بر دل اندوهگين مزن * دوزخ اگر نه‌اى نفس آتشين مزن\r\nترسم كه نازنين‌دلت اندوهگين شود * پر بر غبار خاطر ما آستين مزن\r\nهر استخوان كه در تن ما بود آب شد * الماس بر جراحت ما بيش ازين مزن\r\nهر قطره نيست لايق آن گلشن اى سحاب * آنجا جز آب ديدهء ما بر زمين مزن\r\nنورى ز ناله‌ات جگر سنگ گشت خون * بىدرد ارغنون محبت چنين مزن \r\n*\r\n ما بىخور و خوابيم و جهان مطبخ ماست * ما كشتهء عشقيم و جهان مسلخ ماست\r\nما را نبود هواى فردوس از آنك * صد مرتبه بالاتر از آن دوزخ ماست \r\n*\r\n خوش كرد دلم كه سبحه را تار گسيخت * بگذاشت كليسيا و زنار گسيخت\r\nتا نيك پرستارى عشق تو كند * سررشتهء كفر و دين بيكبار گسيخت \r\n*\r\n كى ديده ور از جمال ايمان گردم * از كردهء بد كجا پشيمان گردم\r\nخاكم ز كليسيا و آبم ز شراب * كافرتر از آنم كه مسلمان گردم \r\n*\r\n تا كى بهوس بستر خواب اندازم * تا چند بجوى ديده آب اندازم\r\nتا كى چو سر از بالش غم بردارم * پيراهن تر بر آفتاب اندازم \r\n*\r\n در عشق تو ز اميد فروريزد خون * يك دم نه كه جاويد فروريزد خون \r\n\r\n","description":"","footnote":"","page_name":" 823 ","page_number":207},
  {"content":"\r\n\r\n گر عشق تو زور بر سر دست آرد * از ناخن خورشيد فروريزد خون \r\n*\r\n اى عشق نه كافرم ببخشاى دمى * تعجيل به خون من مفرماى دمى\r\nاى غم همه وقت مىتوان كشت مرا * از راه رسيده‌اى بياساى دمى \r\n\r\n27 - حكيم قرارى گيلانى « 1 »\r\nحكيم نور الدين محمد بن ملا عبد الرزاق گيلانى متخلص بقرارى از يك خاندان علم و ادب و رياست در گيلان بود . در ترجمهء حال برادرش حكيم مسيح الدين ابو الفتح گيلانى ( م 997 ) [ همين جلد ص 466 - 469 
  ] ديده‌ايم كه او و سه برادرش نور الدين و لطف الله و همام الدين پسران مولانا عبد الرزاق دانشمند وزير خان احمد گيلانى ، بودند و چون او بسال 974 بفرمان شاه تهماسب معزول و محبوس گرديد [ همين جلد ص 504 ببعد 
  ] ، مولانا\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* مآثر الامرا ، مير عبد الرزاق خوافى ، ج 1 ، كلكته 1888 ، ص 560 - 561 .\r\n* بهارستان سخن ، مير عبد الرزاق خوافى ، مدراس 1958 ، ص 508 - 509 .\r\n* هفت اقليم ، محمد امين رازى ، تهران ج 3 ص 146 - 149 .\r\n* نتايج الافكار ، بمبئى 1336 ، ص 42 و 133 .\r\n* آتشكده آذر بيگدلى ، تهران ، ص 851 - 853 .\r\n* رياض الشعرا ، واله داغستانى ، خطى .\r\n* صحف ابراهيم . خطى .\r\n* تاريخ نظم و نثر در ايران و در زبان فارسى ، تهران 1344 ، ص 425 و 820 - 821 .\r\n","page_name":" 824 ","page_number":208},
  {"content":"\r\n\r\nعبد الرزاق نيز ببند افتاد و در دژ الموت زندانى شد و همانجا بود تا مرد .\r\nاز پسرانش مسيح الدين و نور الدين و همام الدين پس از گرفتارى پدر لاهيجان را ترك گفتند و بعراق و خراسان رفتند و بوساطت و معرفى خواجه حسين ثنايى چندى در مشهد ملازم خدمت سلطان ابراهيم ميرزاى صفوى ( م 984 ) بودند و در سال 983 وارد هند شدند و به خدمت جلال الدين اكبر پادشاه ( م 1014 ) درآمدند . اين سه برادر بهنرهاى گونه‌گون آراسته بودند . حكيم مسيح الدين ابو الفتح پزشك و شاعر بود و حكيم همام و حكيم نور الدين محمد خط نويس و شاعر و سخن‌شناس بودند و اين امتيازها سبب شد كه به زودى در درگاه گوركانى هند محل و مقامى بدست آوردند .\r\nدربارهء حكيم مسيح الدين پيش ازين به قدر لزوم سخن گفته‌ام . اما حكيم همام الدين كه تا بسال 1004 ه زنده بود ، از فاضلان درگاه اكبر و بسيار مورد احترامش بود . وقتى ملا احمد تتوى كه بفرمان اكبر سرگرم تأليف تاريخ الفى بود در لاهور كشته شد ( 966 ه ) ، حكيم همام جزو دانشمندانى بود كه بسرپرستى قوام الدين جعفر آصفخان قزوينى مأمور اتمام آن كتاب گرديدند و آن را بسال 1000 ه بپايان بردند و به همين سبب تاريخ الفى ناميدند . - گذشته ازين مأموريتهاى مهم ديگرى هم بر عهدهء حكيم همام گذارده مىشد و از آن جمله يك بار با سيد صدر جهان مفتى بسفارت نزد عبد الله خان ثانى پادشاه ازبكان ( 991 - 1006 ) رفت و وظيفهء خود را بنيكى ادا كرد . وى دو پسر داشت : حكيم حاذق و حكيم خوشحال كه بعدها بمنصب هزارى ارتقاء يافت و بخشى دكن گرديد « 1 » .\r\nبرادر ديگر مسيح الدين ابو الفتح يعنى نور الدين محمد متخلص به « قرارى » از هر دو برادر ديگر هنرمندتر بود . خط را خوب مىنوشت و خوب مىشناخت و در شاعرى زبردست بود و چند تن از تذكره‌نويسان بنام و بنمونهء شعر او اشاره كرده‌اند . امين رازى دربارهء او گويد كه « شعر را\r\n\r\n\r\n","description":"","footnote":"\r\n( 1 ) - مآثر الامرا ، ج 1 ص 563 - 565 .\r\n","page_name":" 825 ","page_number":209},
  {"content":"\r\n\r\nدر غايت جودت انشاء مىنموده ؛ از سخنان اوست كه : اظهار همت ديگرى نزد ديگرى اظهار طمعست ؛ و ملازم بازارى نگاه داشتن خود را بدخو كردنست ؛ و بر هركه اعتماد كنى معتمدست . عبد الرزاق خوافى در مآثر الامرا نوشته است كه او حكيم ابو الفتح را « همه دنيا » گفتى و حكيم همام را مرد آخرت شمردى و خود را از هر دو بر كنار داشتى « 1 » . وى نيز مانند دو برادر ديگر مقامهاى دولتى داشت و در پايان حيات مأمور بنگاله شد و همانجا درگذشت .\r\nازوست :\r\n در هر دلى كه عشق بتان آشيانه ساخت * بگذاشت شادى و بغم جاودانه ساخت\r\nقربان دل شوم كه ز روى وفا رميد * از قدسيان و با سگ اين آستانه ساخت\r\nخود جلوه كرد با خود و خود نرد عشق باخت * ما و ترا بعاشقى خود بهانه ساخت\r\nدر حيرت از فسردگى آن دلم كه او * بگذاشت درد عشق و بجور زمانه ساخت \r\n*\r\n باز اين دل خراب‌شده جاى ديگرست * سرگرمى طلب ز تمناى ديگرست\r\nآبستن است هر شبم از روز محشرى * هر روز از پى شب يلداى ديگرست\r\nاى ميرحاج ، كعبه روان را ز من بگوى * كآن خانه‌يى كه يار بود جاى ديگرست\r\nچون گم شدم ز عشق تو ديدم كه در تنم * هر موى را بفكر تو سوداى ديگرست \r\n*\r\n مدت سوز محبت كه شناسد چندست * آتشى كز ازل افروخت ابدپيوندست\r\nدر دلش مىگذرم يا نه فراموشم كرد * اى محبت بسر دوست ترا سوگندست\r\nدر درون دل بيچاره قرارى غم هجر * آن‌چنان سخت بنا شد كه مگر الوندست \r\n*\r\n با تو بر رغم من آنها كه بگلشن گردند * يا رب از كوى تو آواره‌تر از من گردند\r\nشمع عشقم من و پروانه صفت تا بابد * قدسيان گرد من سوخته‌خرمن گردند\r\nرشكم آيد به خدا ورنه بذوقى گريم * كه ملايك همه در خون دل من گردند \r\n\r\n\r\n","description":"","footnote":"\r\n( 1 ) - مآثر الامرا ، ج 1 ، ص 561 .\r\n","page_name":" 826 ","page_number":210},
  {"content":"\r\n\r\n*\r\n ز مدعى خبر از لذت تماشا پرس * حلاوت ستم يار از دل ما پرس\r\nشفاى خستهء عشق از دم مسيحا نيست * علاج ما هم از آن چشم بىمدارا پرس\r\nدلت ملول شد از پرسش قرارى زار * ترا كه گفت كز آن دردمند اينها پرس \r\n*\r\n گر عشق دل مرا خريدار افتد * كارى بكنم كه پرده از كار افتد\r\nسجادهء پرهيز چنان افشانم * كز هر تارش هزار زنار افتد \r\n*\r\n از جور و جفاى چرخ رنجور شديم * ناكام ز يار و دوست مهجور شديم\r\nنالان نالان وداع كرديم بهم * گريان گريان ز يكدگر دور شديم \r\n\r\n28 - ولى دشت بياضى « 1 »\r\nميرزا محمد ولى دشت بياضى متخلص به « ولى » از شاعران سدهء دهم\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* عالم‌آراى عباسى ، تهران 1350 ، ص 180 - 181 .\r\n* ايضاح المكنون ، اسمعيل پاشا ، ج 1 ، استانبول 1945 ، ستون 538 .\r\n* روز روشن ، تهران 1343 ، ص 911 - 914 .\r\n* آتشكدهء آذر بيگدلى ، تهران ، بتصحيح آقاى دكتر سادات ناصرى ، ص 606 - 611 .\r\n* نتايج الافكار ، بمبئى 1336 ، ص 737 - 738 .\r\n* خلاصة الاشعار ، مير تقى الدين كاشانى ، خطى .\r\n* هفت اقليم ، تهران ، ج 2 ، ص 328 - 331 .\r\n* تذكرهء غنى ، عليگره 1916 ، ص 143 . -\r\n","page_name":" 827 ","page_number":211},
  {"content":"\r\n\r\nهجريست . وى از « دشت بياض » قائنست و در آغاز جوانى بقزوين رفت و در آنجا با ضميرى اصفهانى و ديگر شاعران پايتخت معاشرت كرد و محضر گويندگان بزرگ ديگر عراق مانند محتشم و وحشى را نيز درك نمود و سپس بخراسان بازگشت و ديرگاهى ملازم درگاه سلطان ابراهيم ميرزاى صفوى ( كشته در 984 ) بود و در آنجا با شاعرانى چون شكيبى اصفهانى و ثنايى مشهدى و ميرزا قلى ميلى معاشرت داشت ، و بعد از كشته شدن سلطان ابراهيم ميرزا همچنان در خراسان باقى ماند و انقلابهاى آن ديار را كه بعد از مرگ شاه تهماسب ( 984 ) و تاخت و تازهاى ازبكان متواتر شده بود ، تحمل كرد تا عاقبت بفرمان دين محمد خان ازبك پسر جانى بيك خواهرزادهء عبد الله خان پادشاه مشهور ازبك كشته شد . اين دين محمد خان كه به « يتيم سلطان » معروف بود از سال 998 در خراسان بتاخت و تاز اشتغال داشت و عده‌يى از بزرگان خراسان و قزلباش بفرمان او و يا در جنگ با او تباه شدند و از آن جمله بود سلطانعلى خليفهء شاملو كه در راه ميان قاين و طبس در جنگ با او بقتل رسيد و اسكندر بيك منشى تفصيل آن را در حوادث سال 1002 ذكر كرد « 1 » ؛ و ولى دشت بياضى مرثيه‌يى براى او سرود كه در ديوانش مندرجست ، و بنابراين بايست قتلش بفرمان يتيم سلطان مقارن همان سال و در حدود قائنات كه در آن اوقات محل ايلغارهاى يتيم سلطان بوده اتفاق افتاده باشد چنان كه گورش نيز در همان ولايت باقيست و بر سنگ مزارش تاريخ كشته شدن او را « احدى و الف » ( 1001 ) نوشته‌اند ، با اين ماده تاريخ :\r\n\r\n\r\n","description":"","footnote":"\r\n- * تاريخ نظم و نثر در ايران و در زبان فارسى ، تهران 1344 ، ص 458 و 508 .\r\n* مجمع الخواص صادقى كتابدار ، ترجمهء دكتر خيامپور ، تبريز 1327 ، ص 152 - 153 .\r\n* مجمع الفصحا ، ج 2 ص 50 - 51 .\r\n* فهرست كتابخانهء مدرسهء عالى سپهسالار ، تهران 1316 - 1318 ، ج 2 ص 702 - 703 .\r\n( 1 ) - عالم‌آراى عباسى ، تهران 1350 ، ص 489 .\r\n","page_name":" 828 ","page_number":212},
  {"content":"\r\n\r\n بگريه جستم از پير خرد دوش * چو سال قتل آن استاد نامى\r\nبگفتا چون نظامى زمان بود * طلب كن سال قتلش از « نظامى » ( 1001 ) \r\nآذر دربارهء خوى و كردار او نوشته است كه « در بعضى تذكره‌ها بطمع زياد موصوف است » و صادقى افشار گويد كه « چنين ترياكى طمعكار كم پيدا مىشود . عياذا بالله اگر كسى بخواهد بيتى از او گوش كند ناگزير بدام طمعش گرفتار مىگردد ، هركس كه باشد هرجا كه باشد هرچيز كه باشد ! . . . » اما همگى سخن او را بنيكى ستوده‌اند حتى آذر كه بشيرين‌كلامى او اعتراف نموده . ديوانش را در مأخذهاى مختلف از دو تا پنجهزار بيت نوشته‌اند و نسخه‌يى از آن‌كه بهمراه ديوان خواجه حسين ثنايى در كتابخانهء مدرسه عالى سپهسالار موجودست ( بشمارهء 1175 ) شامل متجاوز از سه‌هزار بيت قصيده و غزل و قطعه و رباعيست .\r\nولى يكى از شاعران تواناى عهد خود و در سخنورى پيرو استادان پيشينست و ازين‌روى كلامش منتخب و بقول آذر « يكدست » و فصيحست و بنابر رسم شاعران همعهد خود بعضى از تركيبهاى رائج اهل زمان را در غزل خود به كار برده و الحق بسيار خوب در كلام خود گنجانيده است « 1 » . وى قصيده و غزل هر دو را خوب مىساخت و قصيده‌هايى در منقبت امامان نيز دارد . ازوست :\r\n اى غمت همدم يار جانى * كشت شوق تو مرا تا دانى\r\nدرد دل با تو نگويم ، ترسم * كه بدرمان دلم درمانى \r\n\r\n\r\n","description":"","footnote":"\r\n( 1 ) - گويد :\r\n خوش آنكه با تو دهم شرح مشكل خود را * بگريه افتم و خالى كنم دل خود را\r\nبدورى تو كه يا رب نصيب دشمن باد * بدان رسيده كه عادت دهم دل خود را\r\nبهر كجا گذرد نامم از غضب ننشينى * ببين كه پند غرض‌گو چگونه برده ز جايت\r\nبا سگ كويش ولى گفتند خواريهاى من * پيش مردم اعتبارى داشتم نگذاشتند\r\nچو ديدمش بسر وقت من نموده گذر * بگريه گفتمش اى غم‌فزاى شادىكاه \r\n","page_name":" 829 ","page_number":213},
  {"content":"\r\n\r\n هست در ميكدهء عشق مرا * با وجود همه بىسامانى\r\nسينه‌يى همچو خم مى در جوش * ديده‌يى همچو قدح مرجانى\r\nيك دل و بيهده چندين غم و درد * يك سر و اين همه سرگردانى\r\nعمر رو كرده ببيهوده روى * بخت خو كرده بنافرمانى\r\nمهرهء طالعم از گردش چرخ * مانده در ششدر بىسامانى\r\nبعد ازين چاره ندارم كه كنم * با شه اظهار غم پنهانى\r\nپسر عم نبى زوج بتول * شاه مردان على عمرانى . . . \r\n*\r\n نماز شام كه زد ماه بر فلك خرگاه * درآمد آن مه شبگرد از درم ناگاه\r\nبعشوه گرم تلافى بجلوه مايل صلح * بلب خراب تبسم به چشم مست نگاه\r\nچه گفت گفت ز بىتابيم چو يافت خبر * چه گفت گفت ز درد دلم چو شد آگاه\r\nچه كرده‌ام كه دلت شكوهء جفاى مرا * چو صيت دعوى عشقت فگنده در افواه\r\nچو ديدمش بسر وقت من نموده گذر * بگريه گفتمش اى غم‌فزاى شادىكاه\r\nبپرسشم دم مردن ميا كه مىترسم * يقين شود كه ز حالم نبوده‌اى آگاه . . . \r\n*\r\n تا ز برقع برمه رخسار خود بستى نقاب * گوئيا در زير ابرى رفت ناگه آفتاب\r\nيك خدنگ از تركشت بركش ز بهر خون من * ناوك مژگان چه حاجت بهر قتلم بىحساب\r\nگل چنان بىآبرو شد از دو رخسارت كه گر * خرمنى گل را بسوزى قطره‌يى ندهد گلاب\r\nاى تمامى خواب از من برده چشم سرخوشت * وى سراسر تاب من برده ز زلف نيم‌تاب\r\nتاب زلفت سربسر آلودهء خون ولى است * گر بخواهى ريخت خونش زلف را چندين متاب \r\n*\r\n من بىخبر و از پى دل عشوه‌گرى هست * دل بىتپشى نيست ، حريفان خبرى هست\r\nيكچند دل از بخت فريب عجبى خورد * پنداشت ترا با من مسكين نظرى هست\r\nتهمت‌زده‌ام كرد بعشق دگرى ، كاش * پرسند كه غير از تو بعالم دگرى هست\r\nچون ديد ولى قاعدهء مرحمت دوست * دانست كه صد بار ز دشمن بترى هست \r\n*\r\n دل به راه طلبت گرم عنان مىبايست * ديدهء شوقم ازين به نگران مىبايست \r\n\r\n","description":"","footnote":"","page_name":" 830 ","page_number":214},
  {"content":"\r\n\r\n زود گفتم غم دل پيش تو ز آن خوار شدم * بيخودى كردم و آخر نه‌چنان مىبايست\r\nبتمناى تو ترك دو جهان كرد ولى * مهربانى تو هم درخور آن مىبايست \r\n*\r\n گرچه مجنون را گل سودا بصحرا سبز شد * داغ سودا در زمين سينهء ما سبز شد\r\nفيض كيفيت نظر كن ز آنكه در جوش بهار * قطرهء مى هر كجا افتاد مينا سبز شد\r\nكرد گل داغ جنون از لاله‌زار سينه‌ام * تا ز امداد هوا دامان صحرا سبز شد\r\nآنقدر محو رخش گشتم ولى كز عكس آه * پرده‌هاى ديده در چشم تماشا سبز شد \r\n*\r\n كشم جفا و نگويم بكس حكايت تو * كه نااميد ندانندم از عنايت تو\r\nز بس كه درد دل من محبت‌آميزست * به طرز شكر ادا مىشود شكايت تو\r\nرقيب مانع صلحم چه مىشوى بگذار * كه مرگ پيش ولى بهتر از حمايت تو \r\n*\r\n به جوش آورده مغز طاقتم را شور سودايى * هجوم آورد بر دل ياد عشق بىمحابايى\r\nبتى نازك خيالى همچو بوى خود سبكروحى * بمعشوقى همه نازى چو عاشق ناشكيبايى\r\nجفا آيين وفا بيگانه‌يى با صلح در جنگى * سخن نشنو تغافل‌پيشه‌يى مغرور خودرايى\r\nدو چشم از فتنه مدهوشى كمند زلف بر دوشى * تذرو خوشخرامى مىبرد دل را بايمايى\r\nبه صورت ماه تابانى ولى را دين و ايمانى * بمژگان ناوك‌اندازى بقامت سرو بالايى \r\n*\r\n شب باز در مقام وفاى كه بوده‌اى * امروز عذرخواه جفاى كه بوده‌اى\r\nامروز دلفريب‌ترى ، شب ز روى ناز * آيينهء فريب‌نماى كه بوده‌اى\r\nباز آشناى مدعيان بوده‌اى ولى * مسكين درين ديار براى كه بوده‌اى \r\n*\r\n با آنكه غمت بدشمنى تيغ افراشت * دل دامن دوستيت از كف نگذاشت\r\nاين دوستيت نگر كه صد دشمن را * از بهر دل تو دوست مىبايد داشت \r\n*\r\n از يار دلا بسى ستم خواهى ديد * خوارى بسيار و لطف كم خواهى ديد \r\n\r\n","description":"","footnote":"","page_name":" 831 ","page_number":215},
  {"content":"\r\n\r\n هر كس كه رخش بديد جز خون نگريست * چشمى دارى ولى ، تو هم خواهى ديد \r\n*\r\n اى عهدشكسته و وفا داده بباد * مادر همه شير بىوفايى به تو داد\r\nاول تو چنان بدى كه كس چون تو نبود * آخر تو چنان شدى كه كس چون تو مباد \r\n*\r\n هنگام جدال خصم كوته انديش * دل بد مكن از شكستن لشكر خويش\r\nزلفست سواد لشكرت گر به مثل * هرچند شكست بيش رعنايى بيش \r\n*\r\n وصل تو بكام غير ديدن مشكل * وز ديدن تو طمع بريدن مشكل\r\nگفتى كه بمير تا بوصلم برسى * مردن آسان ولى رسيدن مشكل \r\n*\r\n آنى كه مرا بكام دشمن كردى * آخر چه به اين سوخته خرمن كردى\r\nالحق كه به حال دشمنان هم رحمست * گر با همه آن كنى كه با من كردى \r\n\r\n29 - اقدسى مشهدى « 1 »\r\nمولانا محمد اقدس متخلص باقدسى از شاعران سدهء دهمست . ولادتش\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* خلاصة الاشعار مير تقى الدين كاشى ، خطى .\r\n* تذكرهء ميخانه ، بتصحيح آقاى گلچين معانى ، تهران 1340 ، ص 235 - 246 و حواشى .\r\n* عرفات العاشقين ، تقى الدين اوحدى بليانى ، خطى . -\r\n","page_name":" 832 ","page_number":216},
  {"content":"\r\n\r\nبسال 976 در سبزوار اتفاق افتاد ليكن چون نشو و نمايش در مشهد بود بمشهدى معروفست . وى از شگفتيهاى زمان خود بود . هوشى تند و قريحه و طبعى روشن داشت . بسيار زود شروع بشاعرى كرد و براى آنكه خود را در جرگهء شاعران معروف عهد درافگند در آغاز شباب از خراسان بقزوين رفت و بهنگام جلوس شاه عباس در قزوين ( 996 ه ) تقى الدين اوحدى صاحب عرفات « در ميدان دار الموحدين قزوين جوانكى ديد هنوز سبزهء باغ عذارش نادميده و ميوهء بستان كمالش نارسيده ، سبزه‌يى تلخ با حسنكى نمكين ، خود را در جرگهء شعرا و فضلا داخل ساخت ، و در آن وقت هنگامهء عظيمى از شعرا و فضلا مجتمع بود ، چون وى هندوى سبزه‌روى بود ، جمعى تصور كردند كه مگر غلامست » .\r\nاين حكايت تقى الدين از آغاز شاعرى اقدسى بايد مربوط بابتداى جوانى او ، در سنى نزديك به بيست ، بوده باشد زيرا چنان كه تقى الدين كاشى و تقى الدين اوحدى هر دو نوشته‌اند ، اقدسى بعد از چندى اقامت در قزوين باصفهان و شيراز و از آنجا به بغداد و كربلا و نجف رفت و بعد از راه فارس و اصفهان و كاشان بقزوين بازگشت ، ولى در آنجا بر اثر ابتلا ببيمارى دق در بيست و شش سالگى درگذشت و اين مايه سفر و اقامتها و معاشرتها و مشاعرتهايى كه با شاعران در كاشان و اصفهان و شيراز داشته نيازمند چند سال وقت بود . بهرحال مسلمست كه اقدسى بسيار زود زبان بشاعرى گشود و به يارى طبع خداداد و فطرت مستقيم خود از همان اوان كه از خراسان بقزوين رفت « اشعار خوب و غزليات مرغوب از گنجينهء خاطر ظاهر گردانيد چنانچه\r\n\r\n\r\n","description":"","footnote":"\r\n- * آتشكده بتصحيح آقاى دكتر سادات ناصرى ، تهران 1338 ، ص 462 - 463 .\r\n* هفت اقليم ، تهران ، ج 2 ، ص 219 - 220 .\r\n* صحف ابراهيم ، على ابراهيم خان خليل ، خطى .\r\n* مجمع الخواص صادقى افشار كتابدار ، ترجمهء دكتر خيامپور ، تبريز 1327 ، ص 222 - 223 .\r\n* تاريخ نظم و نثر در ايران ، تهران 1344 ، ص 517 .\r\n","page_name":" 833 ","page_number":217},
  {"content":"\r\n\r\n( - چنان كه ) مستعدان در سفاين خود ثبت نموده به اطراف عراق و فارس رسانيدند » [ خلاصة الاشعار 
  ] و اين قبول خاطر و حسن سخن كه خدا داده بود ، همچنان تا پايان زندگانى كوتاهش ادامه داشت تا در قزوين بسال 1002 يا 1003 بدرود حيات گفت . [ سال مرگش را تقى الدين كاشى سنهء اثنى و الف ( - 1002 ) نوشته و حكيم ركناى مسيح « ز عالم اقدسى رفت » « 1 » ( - 1003 ) يافته است 
  ]\r\nدربارهء او نوشته‌اند كه « اگرچه در ظاهر ملايمت و هموارى از اطوارش معلوم مىشد و از وضعش درويشى و خودگذشتگى ظاهر مىگشت ليكن بسبب آنكه در عنفوان جوانى بود و آن شعبه‌يى از جنونست ، باندك چيزى مى - رنجيد و دير باصلاح مىآمد و زود سررشتهء كلفت را بهجو عزيزان مىكشانيد و بخلاف مقتضاى ظاهر اقوال و افعال نامناسب از وى ناشى مىگرديد » [ ايضا خلاصة الاشعار 
  ] و مسلما اين تندخويى كه باقدسى نسبت داده و در تذكره‌ها تكرار كرده‌اند ، زادهء غرور شباب بود كه چون با جودت ذهن و صفاى خاطر و حدت طبع و سرعت انتقال او جمع مىشد در او احساسى از تفوق بر ديگران ايجاد مىكرد و چون اين احساس تند بمقاومت شاعران سالمندترى بازمىخورد درو بعقدهء برترىجويى مبدل مىگشت و او را بر آن مىداشت تا هر مقاومت‌كننده‌يى را كه در برابر طبع وقاد خود مىيافت بباد سخريه و هجو گيرد و به زبان شعر برنجاند .\r\nضمنا بنابر آنچه بصراحت از گفتار معاصر و معاشرش تقى الدين اوحدى در عرفات برمىآيد ، اقدسى تا مدتى ببزرگان دين هم با همان نظر مىنگريست كه بمعاصران خلاف‌انديش خود و « از غايت بدذاتى رفته از زبان جنونى قندهارى « 2 » هجو سلف و خلف نبى و ولى كرده به خط خود مكرر نوشته بخصمان\r\n\r\n\r\n","description":"","footnote":"\r\n( 1 ) -\r\n پى تاريخ او كز بىكسى رفت * روان گفتم « ز عالم اقدسى رفت » \r\n( مسيح )\r\n( 2 ) - جنونى از غزلسرايان سدهء دهمست كه در جوانى از قندهار بعراق آمده بود و همانجا مىزيست و با حكيم شفايى و اقدسى و تقى الدين اوحدى و جز آنان دوستى و رابطه داشت .\r\n","page_name":" 834 ","page_number":218},
  {"content":"\r\n\r\nخود داده بود ، و بعد ازين حال از غايت هراس مدتى هزيمت‌كنان در هرجا متوارى بود » ولى چنان كه تقى الدين اوحدى گفته در اواخر عمر ازين كار پشيمان شده و توبه كرده بود .\r\nهمه كسانى كه اقدسى را شناخته‌اند مهارتش را در سخنورى ستوده‌اند .\r\nامين رازى او را بلطف طبع و دقت سخن « ممتاز از همگنان » شمرده و فخر الزمانى وى را « شاعرى رنگين و سخنورى شيرين » وصف كرده و گفته است كه « از ساقىنامه‌اش معلوم مىشود كه پايهء نظم او تا كجاست » . ولى شايد هيچكس در قدرت بيان و علو فكر و دقت خيال اقدسى و نيز اشاره به حال او بهتر از حكيم ركناى مسيح نگفته باشد . وى حكايتى از مجموعة الخيال خود را به دو اختصاص داده است و فخر الزمانى همهء آن را در ميخانه ( ص 237 - 243 ) نقل كرده و اگر كسى بخواهد بواقع مقام و مرتبهء اين سخنور جوانمرگ شده را بشناسد بايد همهء آن را بخواند و دريغست كه خوانندهء اين كتاب آن را ناديده بگذرد ، و اينك منتخبى از آن :\r\n سخندان اقدسى آن بلبل مست * كه بودش چون زبان بر هر سخن دست\r\nبيانش در فصاحت جان دميدى * ز طبعش بر جگر ريحان دميدى\r\nمزاج صبح با نطقش موافق * ضميرش پيش‌خيز صبح صادق\r\nخيال او برآوردى گل از بيد * لباس نور بخشيدى بخورشيد\r\nز بحر فكر خوردى جام آتش * گشودى آب خضر از كام آتش\r\nز سوز سينه‌اش دل ناله كردى * لبش وقت سخن تبخاله كردى\r\nز فكر او فلك را دست كوتاه * كه بستى زور فكرش بر فلك راه\r\nبهار از فيض نطقش سبز و خرم * صبا بودى اگر بودى مجسم\r\nطراوت از سخن بر لاله بستى * ز دور مهر بر مه هاله بستى\r\nضميرش چون خيال اوج كردى * چو بحر آفرينش موج كردى\r\nفلك يكچند سرگردان نشاندش * ميان خاك و خون چون جان فشاندش\r\nولى آخر بكام جان رساندش * ببزم شاه عالمگير خواندش\r\nز لطف خسروى جانش بياسود * بمرهم داغ پنهانش بياسود \r\n\r\n","description":"","footnote":"","page_name":" 835 ","page_number":219},
  {"content":"\r\n\r\n درين گلشن‌سرا كامى برآورد * چو بلبل در چمن نامى برآورد\r\nز بحر فكر آن طبع فسون‌ساز * چه مىگويم ، چه افسون ، عين اعجاز\r\nجهانى را بافسون بنده مىكرد * اجل پنهان برو صد خنده مىكرد\r\nكه اى بيچاره كام خود گرفتى * درين ميخانه جام خود گرفتى\r\nز بس كآورد مضمون بكر در بكر * تنش بگداخت چون مو ز آتش فكر\r\nز دق شد پيكر زارش هلالى * سراپاى وجودش چون خيالى\r\nبنوعى ضعف كرد آخر زبونش * كه پيدا بود از بيرون درونش . . .\r\n. . . ربوده باد مهجورى تنش را * گرفته خاك غربت دامنش را\r\nمسيح و خضر عاجز از علاجش * ز هم پاشيده اصل امتزاجش\r\nپى تاريخ او كز بيكسى رفت * روان گفتم : ز عالم اقدسى رفت ( 1003 ) . . . \r\nاشاره‌يى كه حكيم بلطف خسروى دربارهء اقدسى كرده ، مربوط ببذل عنايتيست كه شاه عباس نسبت بوى نموده بود و اقدسى در ساقىنامهء خويش كه در مدح آن پادشاهست از آن لطف و عنايت شاهانه چنين ياد كرده است :\r\n شها تا نظر كرده‌اى سوى من * كند سجده پيشم زمين و زمن\r\nبهر ذره پرتو فگندى ز دور * كند قرص خاور ازو كسب نور\r\nبهركس دلت گرم اشفاق شد * چو خورشيد مشهور آفاق شد . . . \r\nدر خلاصة الاشعار و در عرفات عاشقين برگزيدهء كافى از شعر اقدسى نقل شده و ساقىنامه‌اش بتمامى در تذكرهء ميخانه ثبتست و لحن عرفانى از سخنانش پيداست . ازوست :\r\n دلا صبح شد خيز و بشكن خمار * چو نرگس سر از خواب مستى برآر\r\nز عشرت دل مىپرستان شكفت * گل باده بر روى مستان شكفت\r\nخروشيدن چنگ و گلبانگ عود * گره از دل شيشهء مى گشود\r\nتو هم لحظه‌يى بىخبر باش و مست * مده دامن بزم عشرت ز دست\r\nپى سر وحدت بهر سو مدو * بيا راز سربسته از خم شنو\r\nشرابى بلب نه كه صد آفتاب * بچرخ آمده بر سرش چون حباب \r\n\r\n","description":"","footnote":"","page_name":" 836 ","page_number":220},
  {"content":"\r\n\r\n شرابى بگرمى چو خوى بتان * بهر قطره درياى آتش نهان\r\nشرابى كزو كفر ايمان شود * اگر مور نوشد سليمان شود\r\nاگر بر فلك پرتوافگن شود * فلك همچو قنديل روشن شود\r\nز كف ساقى از بهر اين تلخكام * اگر افشرد لاى خم را بجام\r\nچو جوشد برون باده از مشت او * چكد آفتاب از هر انگشت او\r\nشد از گرمى آن مى بىخمار * چو شعله سراپاى خم بىقرار\r\nازين مى بخارى بر افلاك شد * ز سياره رويش عرقناك شد\r\nشده خاك ميخانه چون مشك ازو * لب هفت دريا شده خشك ازو\r\nز تأثير آن باده بعد از هلاك * ز خاكم تراوش كند جان پاك\r\nچنين باده‌يى گر ترا آرزوست * برون آى چون غنچه يك دم ز پوست\r\nببزمى قدم نه كه صد جبرئيل * كند خون خود را بمستان سبيل\r\nدرو ساقيان با دل پرنشاط * بزلف طرب رُفته گرد از بساط\r\nكند دود شمعش به صد پيچ و تاب * چو زلف بتان تكيه بر آفتاب\r\nدر آن بزم هر دل كه مجمر شود * ز دودش فلك گوى عنبر شود\r\nغبار كدورت ز دلهاى تنگ * كند پاك مطرب بگيسوى چنگ\r\nز ذوق تماشاى آن بزمگاه * در آغوش مژگان نگنجد نگاه . . .\r\nز شادى آن مجلس چون ارم * لب جام از خنده نايد بهم\r\nنشسته در آن بزم شاه ظفر * گل باغ اقبال خير البشر\r\nفلك قدر جمجاه عباس شاه * كه دوش ملك باشدش تكيه‌گاه . . . \r\n( از ساقىنامه )\r\n نالهء ناقوس گبران از دل افگار ماست * پيچش زلف بتان از غيرت زنار ماست\r\nمرغ روح آنكه مجنون محبت خوانيش * عندليب آشيان گم‌كردهء گلزار ماست\r\nكى رسد در حشر اجزاى وجود ما بهم * زين پريشانى كه از زلف بتان در كار ماست\r\nشعله را از پنبه آرايش كسى هرگز نكرد * كور باطن را نظر بر جبه و دستار ماست\r\nگرچه ما در مذهب پرهيزگاران كافريم * قدر ما اين بس كه شيخ شهر در انكار ماست\r\nاقدسى ميخانه ز آن تست مى خور توبه چيست * رحمت ايزد كجا محتاج استغفار ماست \r\n\r\n","description":"","footnote":"","page_name":" 837 ","page_number":221},
  {"content":"\r\n\r\n*\r\n دل گرمم چو در آتشكدهء غم سوزد * نفسى سرزند از سينه كه عالم سوزد\r\nدر شبستان طرب نور نخيزد ز دلم * اين چراغيست كه در حلقهء ماتم سوزد \r\n*\r\n خوش آنكه در رقص آورد جان بلافرسود را * آويزد از فتراك خود اين صيد خون‌آلود را\r\nزين دشت‌پيمايى مرا طوف تو باشد آرزو * ورنه پس سركرده‌ام صد كعبهء مقصود را\r\nچون زلف از روى اياز افتد بمستى يك طرف * از پرده اندازد برون راز دل محمود را\r\nدر مجلس ميخوارگان زاهد نخواهد برد پى * نزديك مقبولان حق ره كى بود مردود را\r\nبىدوست تا كى اقدسى سوزد دل اندر سينه‌ات * زين انجمن بيرون فگن اين مجمر پردود را \r\n*\r\n عجبست از تو سويم نگهى بناز كردن * تو كجا و بر اسيران در رحم باز كردن\r\nز غمت جهان چنان شد كه صبا نمىتواند * به تبسم نهانى لب غنچه باز كردن\r\nسر قاتلى بنازم كه ز كثرت ملايك * بجنازهء شهيدش نتوان نماز كردن \r\n*\r\n روزى كه بقتل همچو من بىجگرى * پيدا كند آن نگار بدمهر سرى\r\nاجزاى تنم ز شوق بسمل هريك * خود را بزند بتيغ پيش از دگرى \r\n\r\n30 - فيضى فياضى « 1 »\r\nابو الفيض فيضى فياضى اكبرآبادى ملك الشعراى دربار جلال الدين اكبر\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* اكبرنامه ، ابو الفضل بن مبارك برادر فيضى ، كلكته 1877 ، ج 2 ص 237 - 243 -\r\n","page_name":" 838 ","page_number":222},
  {"content":"\r\n\r\nاز شاعران و اديبان بزرگ هند و از سرآمدان سخن پارسى در آن سرزمينست .\r\n\r\n\r\n","description":"","footnote":"\r\n- و ج 3 ، ص 366 - 368 و 452 - 453 و 461 - 474 .\r\n* خلاصة الاشعار و زبدة الافكار مير تقى الدين كاشى ، خطى .\r\n* مقدمهء ديوان فيضى [ نسخهء خطى شمارهء 7794 .  Add  موزهء بريتانيا 
  ] كه بسال 1050 ه بدست محمد جعفر بن عناية الله شيرازى استنساخ شده و دور نيست كه مأخذ آن نسخه‌يى بوده باشد كه فيضى از برگزيدهء شعرهاى خود بايران فرستاده بود ؛ و نيز نسخهء كامل 981 ، 23 .  Add  از همان كتابخانه ؛ و دربارهء اين هر دو نسخه بنگريد بفهرست نسخه‌هاى خطى فارسى در كتابخانهء موزهء بريتانيا ، چارلز ريو (  Rieu Charles  ) ج 2 ، ص 670 - 671 .\r\n* آتشكدهء آذر ، بمبئى ، ص 345 .\r\n* صحف ابراهيم ، على ابراهيم خان خليل ، خطى .\r\n* سرو آزاد ، مير غلامعلى آزاد بلگرامى ، لاهور 1913 ، ص 15 ببعد بويژه 19 - 21 .\r\n* مآثر رحيمى ، عبد الباقى نهاوندى ، كلكته 1924 - 1931 .\r\n* هفت اقليم امين رازى ، تهران ، ج 1 ص 374 - 376 .\r\n* مآثر الامرا ، مير عبد الرزاق خوافى ، شاهنواز خان ، ج 2 ، كلكته 1890 ص 584 - 590 .\r\n* بهارستان سخن ، مير عبد الرزاق خوافى ، مدراس 1958 ، ص 429 - 434 .\r\n* تذكرهء ميخانه ، تهران 1340 ، ص 247 - 257 .\r\n* هفت آسمان ، مولوى احمد على احمد ، كلكته 1873 ، ص 115 - 126 .\r\n* گنج سخن ، دكتر صفا ، ج 3 ، ص 53 - 61 .\r\n* مجمع الفصحا ، هدايت ، ج 2 ص 26 - 27 .\r\n* تاريخ نظم و نثر در ايران ، سعيد نفيسى ، تهران 1344 ، ص 363 - 364 .\r\n* فهرست كتابخانهء مدرسهء عالى سپهسالار ، ابن يوسف شيرازى ، ج 2 ، تهران 1318 ، ص 520 - 524 و 652 - 653 .\r\n* نتايج الافكار ، بمبئى 1336 ، ص 532 - 537 .\r\n* شعر العجم ، ترجمهء فخر داعى گيلانى ، ج 3 ، تهران 1334 ، ص 26 - 65 .\r\n* مقدمهء كليات فيضى ، چاپ ادارهء تحقيقات پاكستان ، دانشگاه پنجاب لاهور ، به زبان اردو ، بقلم دكتر ارشد . و جز آنها . . .\r\n","page_name":" 839 ","page_number":223},
  {"content":"\r\n\r\nپدرش شيخ مبارك ناگورى از يك خاندان عرب‌نژاد بود . جد اعلاى او از يمن بسند مهاجرت كرد و آنجا بماند و در اوايل سدهء دهم شيخ خضر ، پدر بزرگ فيضى ، از سند بهند رفت و در ناگور اقامت گزيد و پسرش مبارك همانجا بسال 911 ه ولادت يافت و چون بسن شباب رسيد بگجرات شتافت و نزد خطيب ابو الفضل كازرونى و مولانا عماد لارى علم آموخت و در 950 ه باگره ( اكبرآباد ) رفت و پنجاه سال در آنجا بتعليم و تأليف و ارشاد سرگرم بود تا بسال يكهزار و يك درگذشت . پسرانش شيخ ابو الفيض و شيخ ابو الفضل و شيخ ابو الخير در آن شهر ولادت يافتند .\r\nشيخ ابو الفيض بسال 954 متولد شد و در خدمت پدر تربيت يافت و آنگاه چندى در محضر خواجه حسين مروزى به تحصيل فنون ادب و شعر و انشاء گذرانيد . اين خواجه حسين از خاندانى محترم و وزيرزاده بود ، نسبش بعلاء الدولهء سمنانى عارف مشهور مىرسيد ، دانشهاى عقلى را در خدمت عصام الدين اسفراينى ( م 943 ) و دانشهاى دينى را از ابن حجر مكى مفتى عربستان آموخت و سپس بهند رفت و چندى در دربار همايون و آنگاه در خدمت جلال الدين اكبر بسر برد و بمقامهاى بلند رسيد . وى شاعر و در قصيده توانا و در انشاء و فنون ادب استاد بود و تا سال 979 ه در هند مىزيست ، سپس بكابل رفت و در همانسال آنجا بدرود حيات گفت « 1 » و يقينا فيضى مهارت خود را در سخن پارسى بويژه در قصيده‌هايش مرهون همين استاد فاضل بود .\r\nبا آنكه شيخ ابو الفيض هم در آغاز شباب از دانشهاى زمان بهره‌مند بود ليكن نتوانست بدان زودى از نعمت نزديكى بدربار گوركانيان هند برخوردار گردد و « ابتدا بضيق معيشت و تنگى احوال گرفتار بود » « 2 » ، و اين بسبب دشواريهايى بود كه براى خاندان وى مقارن همان احوال پديد\r\n\r\n\r\n","description":"","footnote":"\r\n( 1 ) - تاريخ نظم و نثر در ايران و در زبان فارسى تا قرن دهم هجرى ، ص 416 .\r\n( 2 ) - مآثر الامرا ، ج 2 ، ص 585 .\r\n","page_name":" 840 ","page_number":224},
  {"content":"\r\n\r\nآمد . بدين معنى كه شيخ مبارك بتحريك عالمان متعصب بالحاد متهم شده و خون او و خاندانش مباح گرديده بود . درين كار دو تن از معاصرانش دخالت داشتند يكى بنام شيخ عبد النبى گنگوى كه اوقاف مملكت را در دست و در دوران جوانى جلال الدين اكبر در مزاج او تأثيرى عظيم داشت . ديگر ملا عبد الله انصارى مخدوم الملك . اين هر دو از متعصبان سختگيرى بودند كه بشيوهء همطرازان خود هركه را مخالف خويش مىيافتند برايگان از پاى درمىآوردند . شيخ مبارك و فرزندانش از بيم قاتلان مدتى متوارى بوده و بخانهء اين و آن پناه مىجسته‌اند تا سرانجام به يارى ميرزا عزيز ، برادر همشير اكبر در يكى از جشنهاى سال 974 بحضور پادشاه رسيدند و به تفصيلى كه در كتاب « آيين اكبرى » تأليف ابو الفضل علامى برادر فيضى ، آمده از نوازشهاى شاهانه برخوردار گرديدند و باحترام پذيرفته شدند . ابو الفضل در اكبرنامه نيز شرحى مستوفى دربارهء نخستين باريابى ابو الفيض به خدمت جلال الدين اكبر در همين سال 974 ه آورده است [ اكبرنامه ، ج 2 ص 237 ببعد 
  ] . تمام قصيدهء معروف و طولانى فيضى كه دربارهء اين پذيرش شاهانه سروده است در اكبرنامه [ ج 2 ص 239 - 243 
  ] نقل شده و در همين قصيده فيضى بدشواريهايى كه پيش از پذيرفته شدن بحضور اكبر پادشاه داشته و بدلنمودگيهايى كه جلال الدين اكبر از وى در نخستين ملاقات نموده و نيز بمقام و مرتبهء خود در شعر و ادب اشاره كرده است و اين قصيده بتنهايى مىتواند دليلى روشن بر توانايى گويندهء آن در شعر پارسى باشد « 1 » .\r\nاگرچه تقدمى كه به زودى نصيب فيضى در درگاه پادشاه شد از همين قصيده آشكارست اما نبايد تصور كرد كه فيضى از همان آغاز بمرتبهء ملك الشعرايى دربار اكبر رسيد چه غزالى مشهدى ( م 980 ) كه ملك الشعراى اكبر بود هنوز حيات داشت و فيضى مىبايست براى احراز مقام او چندين\r\n\r\n\r\n","description":"","footnote":"\r\n( 1 ) - و آن بدين بيت آغاز مىشود :\r\n سحر نويد رسان قاصد سليمانى * رسيد همچو سعادت گشاده پيشانى \r\n","page_name":" 841 ","page_number":225},
  {"content":"\r\n\r\nسال صبر كند يعنى تا سال سىام از پادشاهى اكبر ( - 993 ه ) « 1 » و اينكه بعضى تاريخ آن را 996 و يا 999 نوشته‌اند « 2 » درست نيست .\r\nبقول شاهنواز خان « پيش‌آمد و مصاحبت شيخ در پيشگاه خلافت بعنوان علم و كمال بود ، بتعليم شاهزاده‌ها مأمور مىشد ، بسفارت هم نزد حكام دكن شتافته زياده بر چهارصدى منصب نيافت . . . » « 3 » . اين مصاحبت عالمانه چنان كه از قصيدهء مذكور فيضى برمىآيد هم از نخستين باريابى بحضور جلال الدين اكبر آغاز گشت و سه سال بعد از آن تاريخ يعنى در 987 تربيت و تعليم شاه‌زاده مراد پسر دوم اكبر و سپس هر سه پسر او يعنى سليم ( - نور الدين جهانگير ) و مراد و دانيال بر عهدهء شاعر نهاده شد .\r\nازين پس كار فيضى رو بترقى بود و در زمانى كه اكبر درصدد تحقيق دينهاى مختلف و بنياد نهادن « توحيد الهى » برآمد ، انجمنى از هجده دانشمند درگاه خود ترتيب داد كه شيخ ابو الفيض و برادرش شيخ ابو الفضل از جملهء آنان بودند . مىگويند در ايجاد چنين مذهبى صوفيان هندى آن روزگار مؤثر بودند و بويژه شيخ مبارك و دو پسرش ابو الفيض و ابو الفضل در اين امر دخالت داشتند . اين مذهب تاريخ ( تقويم ) خاصى داشت كه ماه‌هاى آن فارسى بود ، عبادتهاى ويژه‌يى در آن وجود نداشت و عده‌يى از درباريان اكبر كه بيشتر از شاعران و اديبان بودند ، آن را پذيرفتند . بيشتر معاصران فيضى بر آن بودند كه سبب اصلى انحراف عقيدهء اكبر از دين ، دمدمه‌هاى فيضى و برادرش ابو الفضل علامى بود « 4 » .\r\n\r\n\r\n","description":"","footnote":"\r\n( 1 ) - مآثر الامرا ، ج 2 ، ص 587 .\r\n( 2 ) - بنگريد به : شعر العجم شبلى نعمانى ( ترجمهء فخر داعى ) ج 3 ، ص 35 ، و دربارهء سنهء دومى بتاريخ نظم و نثر در ايران ، ص 363 ، رجوع كنيد .\r\n( 3 ) - مآثر الامرا ، ج 2 ، ص 589 .\r\n( 4 ) - منتخب التواريخ بداؤنى و مآثر الامرا ، ج 2 ص 589 - 590 ، و بهارستان سخن ، ص 432 - 433 .\r\n","page_name":" 842 ","page_number":226},
  {"content":"\r\n\r\nچنان كه مىدانيم جلال الدين اكبر سعى خاص در مطيع ساختن حكومتهاى جزء دكن داشت كه بعد از ضعف پادشاهان بهمنى در آن ديار پديد آمده بودند و چون تسخير دكن را از راه حمله بدان حكومتهاى جزء مصلحت نمىديد ، از راه فرستادن سفيرانى بولايتهاى آن سرزمين حكومتهاى برهانپور و احمدنگر و بيجاپور و گلكنده را باطاعت خود مىخواند . فيضى يكى از اين سفيران بود كه بسال 999 ه سفر خود را آغاز كرد و بيشتر از بيست ماه در ولايت‌هاى يادشده بسر برد و شرح آن مأموريت را در گزارش مشروحى كه براى پادشاه فرستاد بيان نمود . در همين سفرها بود كه فيضى با شاعرانى مانند ملك قمى و ظهورى ترشيزى و چند تن ديگر ملاقاتهايى داشته و از آنان در گزارش خويش نام برده است .\r\nدر سال 1001 فيضى از سفر طولانى دكن بازگشت و اشتغالهاى دربارى خود را از سرگرفت ليكن درين اوان ببيمارى تنگى نفس دچار شد و به همين مرض در سال 1004 بدرود حيات گفت .\r\nابو الفيض تا مدتى دراز از زندگانى خود در شعر فيضى تخلص مىكرد و پيداست كه اين تخلص را از نام خود گرفت . از ميان شاعران سدهء دهم و يازدهم چند فيضى ديگر داريم كه نامشان در تذكره‌ها آمده است و از آن جمله فيضى تربتى از معاصران جلال الدين اكبر بوده و چندى در هند توقف داشته و اين رباعى مشهور ازوست :\r\n زاهد تو ز مستى منگر پستى ما * صرف ره نيستى شده هستى ما\r\nما مست محبتيم و تو مست غرور * فرقست ز مستى تو تا مستى ما \r\nو باز در دربار همين پادشاه فيضى سرهندى شيخ الله داد اسد العلما مؤلف كتاب معروف مدار الافاضل در لغت فارسى بسر مىبرد و آن كتاب را بسال 1001 و كتاب ديگرى بنام اكبرنامه بسال 1010 تأليف كرد .\r\nيك فيضى اصفهانى غزلسرا هم در دربار اكبر مىزيست كه بر اثر نفوذ ابو الفيض فيضى ناگزير شد تخلص ديگر برگزيند . فيضىهاى ديگرى هم در آن عهد بوده‌اند اما اين فيضى اكبرآبادى بواقع سرآمد همهء آنانست كه\r\n\r\n","description":"","footnote":"","page_name":" 843 ","page_number":227},
  {"content":"\r\n\r\nدر مجمع الفصحاء هدايت ، و بپيروى ازو در مأخذهاى اخير فارسى وى را « فيضى دكنى » نوشته‌اند و اين اشتباهى آشكارست .\r\nشايد بسبب همين كثرت « فيضىها » بود كه ابو الفيض در اواخر حيات تخلص خود را به « فياضى » تغيير داد اما شيخ عبد القادر بداؤنى مؤلف منتخب التواريخ اين تغيير تخلص را معلول آن مىداند كه برادرش ابو الفضل خطاب « علّامى » از دربار يافت و فيضى « به جهت علو شأن در آن وزن [ يعنى وزن واژهء علامى 
  ] فيّاضى اختيار نمود و سازگار نيامد و بعد از يك دو ماه رخت حيات از عالم دربسته تنگ تنگ حسرت با خود برد » و چنان كه در ذكر « نل و دمن » فيضى خواهيم ديد شاعر در آن منظومه به اين تغيير تخلص خود اشاره كرده و چون آن داستان منظوم را در سال 1003 سرود ، به همان نحو كه بداؤنى اشاره نموده اين تغيير در اواخر حيات و نزديك بوفات شاعر انجام شد و بسبب انتخاب اين‌گونه تخلص است كه معمولا نام او را « فيضى فياضى » مىنويسند .\r\nفيضى گذشته از شعر و انشاء و ادب با پاره‌يى ديگر از دانشهاى زمانهء خود آشنا بود . بداؤنى در منتخب التواريخ نوشته است كه « در فنون جزئيه از شعر و معما و عروض و قافيه و تاريخ و لغت و طب و انشاء عديلى در روزگار نداشت » و با همه مخالفت و عنادى كه او با شيخ ابو الفيض داشت چنين بيان نشانه‌ييست از مرتبهء واقعى فيضى در دانشهاى مذكور . بالاتر از همه آنكه فيضى با داشتن كتابخانهء غنى خود تا پايان حيات فرصت اشتغال بدانشهاى يادشده را از دست نداد . « گويند از متروكهء شيخ چهارهزار و سه‌صد كتاب صحيح نفيس بسركار پادشاهى ضبط شد « 1 » » و اين كتابهاى منتخب در اقسام حكمت و دانشهاى عقلى و دينى و ادبى و تاريخ و شعر و جز آنها بود .\r\nيكى از علتهاى اتهام فيضى و پدر و برادرش بالحاد ، توجه و شايد\r\n\r\n\r\n","description":"","footnote":"\r\n( 1 ) - مآثر الامرا ، ج 2 ، ص 589 .\r\n","page_name":" 844 ","page_number":228},
  {"content":"\r\n\r\nاعتقاد قلبى آنان بود بتصوف و عرفان و ارادتى كه بمشايخ صوفيه مى - ورزيده‌اند و چنان كه مىدانيم چنين اعتقادى در نظر عالمان مذهبى كه دربارهاى هند را زير نفوذ خود داشتند ، جسارتى نابخشودنى و گناهى عظيم بود . خاندان شيخ مبارك به همان دليل براى قتل‌عام دچار تعقيب شدند كه سرمد كاشانى و داراشكوه ، چنان كه پيش ازين ديديم . ابو الفيض همچون همهء اهل طريقت از روان مشايخ پيشين كسب فيض مىكرد خاصه از شيخ فريد الدين مسعود گنج شكر دهلوى ( م 670 ) « 1 » و طبعا از جانشينان معروفش مانند نظام الدين اولياء ( م 725 ) و جز آنان ؛ و اين خود نشانه‌ييست از تعلق خاطر فيضى بسلسلهء چشتيهء هند كه بسيارى از شاعران و ذوق‌پيشگان آن سرزمين فريفتهء آنان بودند .\r\nاز ويژگيهاى فيضى آن بود كه در مقام بلند دربارى خود حمايت از همطرازان و هم‌پيشگان خويش را وجههء همت قرار مىداد . او نخستين كسيست كه عرفى جوان را ، آنگاه كه در جست‌وجوى نعمتهاى دربار جلال الدين اكبر ، روى باگره و فتحپور سيگرى آورده بود ، بگرمى پذيرفت و در سفرى كه براى ملازمت پادشاه بجانب پنجاب مىكرد او را مدتى بهمراه خود داشت و بهرگونه رعايت حال او مىكرد و هم او بود كه وسيلهء آشنايى عرفى را با حكيم ابو الفتح گيلانى ، مشوق و حامى اصلى شاعر شيرازى ، فراهم نمود . فيضى در نامه‌يى كه به حكيم ابو الفتح نوشت از عرفى چنين ياد كرد : « . . . به حق دوستى كه ازين عظيمتر سوگندى نمىداند ، كه ببلندى و وفور قدرت در ايجاد معانى و چاشنى الفاظ و سرعت فكر و دقت نظر ، فقير كسى را چون او نديده و نشنيده . . . » و نظير همين نظر را\r\n\r\n\r\n","description":"","footnote":"\r\n( 1 ) - دربارهء او بنگريد باسرار الاولياء چاپ هند ، تاريخ فرشته چاپ هند ، ج 2 ، سير الاولياء چاپ هند و جز آنها . فيضى دربارهء او گويد :\r\n قطب ربانى فريد الدين شكر گنج آنكه خلق * در مقام او به صد رنج سفر پى برده‌اند\r\nرسيد بهر طواف مزار گنج شكر * كه كرده زير سرش نه سپهر بالينى \r\n","page_name":" 845 ","page_number":229},
  {"content":"\r\n\r\nدر گزارشى كه از دكن براى اكبر پادشاه نوشته ، نسبت بملك قمى و ظهورى اظهار نموده است . اين رفتار جوانمردانهء فيضى نسبت بهم‌پيشگان خود نشانهء دو ويژگى روانى اوست : نخست آنكه خود را در مقامى احساس مىكرد كه از لوازم آن در آن روزگاران ، نه هميشه و نه امروز ، گرفتن دست زيردستان مستعد و بركشيدن آنان بود ، و دوم آنكه انصاف دادن و رعايت كردن جانب حق ذاتى او بود و چنين حالتى را تنها از مردم وارسته و جانهاى كمال‌يافته مىتوان انتظار داشت نه از هر دست و روى ناشستهء نومقام كه حفظ جاه را در برانداختن ديگران و يا در بازبستن راه پيشرفت آنان مىبيند .\r\nبا تمام اين احوال ابو الفيض و برادر فاضلش از بدانديشى معاصران و سرزنش و ملامت كوته‌فكران زمان در امان نماندند . ملا عبد القادر بداؤنى معاصر متعصب فيضى سخت بزشتى از وى ياد كرده و خويهاى نكوهيده‌يى چون خودپسندى و خودبينى و كين‌توزى و دورويى و خيانتگرى و جاه‌طلبى را بوى نسبت داده و گفته است كه او دشمن اسلام و مسلمانان بود و از بدگويى دين و بنيادهاى آن و پست شمردن مذهب و بد گفتن ياران پيامبر و بزرگان دين از پيشينيان و پسينيان و مردگان و زندگان و دژ آگاهى پنهان و آشكار بر دانايان و نيكان خوددارى نداشت ، همهء يهوديان و ترسايان و هندوان و گبران از وى هزار بار بهتر بودند . . . « 1 » و گمان نمىرود مردى با اين همه رذيلتها در دربارى كه جايگاه گروهى بزرگ از اديبان و نويسندگان و شاعران و مردان سياست و مدعيان رياست بود بتواند جايى\r\n\r\n\r\n","description":"","footnote":"\r\n( 1 ) - عين عبارت ملا عبد القادر چنين است : « مخترع جد و هزل و عجب و كبر و حقد و مجموعهء نفاق و خيانت و ريا و حب جاه و خيلا و رعونت بود . در وادى عناد و عداوت با اهل اسلام و طعن در اصل اصول دين و اهانت مذهب و مذمت صحابهء كرام و تابعين سلف و خلف متقدمين و متأخرين و مشايخ و اموات و احياء و بىادبى نسبت بهمهء علما و صلحا و فضلا سرا و جهارا ليلا و نهارا ، همهء يهود و نصارى و هنود و مجوس بر او هزار شرف داشتند ( منتخب التواريخ )\r\n","page_name":" 846 ","page_number":230},
  {"content":"\r\n\r\nدر پيشگاه جلال الدين اكبر براى خود باز كند و چنان او را شيفتهء خود سازد كه در بيمارى مرگ دوبار بديدن او رود و چون او را مرده يابد از خشم دستار از سر برگيرد و بر زمين زند [ منتخب التواريخ 
  ] . بىگمان شكرآبى ميان بداؤنى و فيضى بود كه كار بدگويى را بدينجا كشانيد و شگفتست كه از همين عبد القادر كارهايى سرزد كه اكبر او را از دربار خود راند ، و فيضى با آنهمه بديها كه عبد القادر ازو برشمرده ، در آن هنگام كه در احمدنگر دكن بسر مىبرده ، نامه‌يى بپادشاه نوشته و از بدگوى خود پايمردى كرده و در شرح كمالاتش سخن گفته است « 1 » . ببين تفاوت ره از كجاست تا بكجا !\r\nشايد اينهمه بدگويى عبد القادر بداؤنى معلول تعصب دينى او بود .\r\nبدين معنى كه او همچون بعضى از معاصران خود فيضى را مردى ملحد مىدانست زيرا خاندان فيضى هم معروف بتشيع بود و هم متهم بتصوف و طبعا اشتغال فيضى بحكمت و درافتادنش با ملايان سختگير و متعصبى چون شيخ عبد النبى و مخدوم الملك كه پيش ازين وصفشان را خوانده‌ايد ، و نيز شركت وى در انجمنى بفرمان اكبر دربارهء پژوهش دينها و گزينش دين الهى ، همه دست‌آويزهايى بود براى متعصبان تا او و پدر و برادرش را در شمار ملحدان گذارند .\r\nشاهنوازخان مير عبد الرزاق خوافى نيز وقتى سخن از اعتقاد ابو الفيض و ابو الفضل گفته آن دو را « دهرى و سرحلقهء اهل تزوير » معرفى كرده و نوشته است كه با وسوسه‌هاى خود خاطر اكبر را از جادهء مستقيم دين منحرف ساختند و كارش را بدانجا كشانيدند كه باقامهء سنتهاى هندوان و آتش‌پرستان و حتى آفتاب‌پرستى پرداخت « 2 » . بزرگترين دليلى كه مير\r\n\r\n\r\n","description":"","footnote":"\r\n( 1 ) - دربارهء فحواى اين مكتوب بنگريد بترجمهء شعر العجم شبلى نعمانى ، ج 3 ، ص 42 - 43 .\r\n( 2 ) - بهارستان سخن ص 433 ؛ مآثر الامراء ج 2 ص 589 - 590 .\r\n","page_name":" 847 ","page_number":231},
  {"content":"\r\n\r\nعبد الرزاق براى صحت الحاد اين دو برادر مىجويد اشتغالشان بحكمت و تصوفست و براستى چه دستاويزى بهتر ازين ! وى مىگويد كه « از كلام ابو الفضل كه گاه بدر حكمت مىزند و حكيمانه مىسرايد و گاهى بتصوف ، و مىخواهد محققانه حرف بزند ، بيگانگى دين اسلام ظاهر مىشود . . . » در دنبال همين سخنان ، شاهنواز خان دليل ديگر ارتداد ابو الفيض و ابو الفضل را تشيع آنان مىداند و اين دو بيت را از فيضى شاهد مىآورد :\r\n امام آنكه روز وفات پيمبر * خلافت گذارد بماتم نشيند\r\nزهى نقش‌پايى كه بر دوش احمد * ز مهر نبوت مقدم نشيند \r\nو مىگويد كه اين دو برادر « خواستند كه اكبر پادشاه را نيز بمذهب اماميه درآورند ، چون او بطريقهء هنود بيشتر راغب بود بنابر حب جاه بمتابعت وى در ترويج رسوم زندقه و الحاد سعى به كار بردند و مقوى اين نقلست آنچه شيخ عبد القادر بداؤنى در احوال شيخ مبارك نوشته كه او در ابتدا بمرتبه‌يى تشرع داشت كه اگر خانهء همسايها راك « 1 » مىزدند از آن خانه قطع سكونت نموده خانهء ديگر گرفتى ، و بعد از چندى بطريقهء صوفيه ميل كرده بمجلس سماع حاضر مىشد ، و چون در زمان اكبرى اگره مجمع مستعدان هفت اقليم گرديد با فضلاى ايران صحبت داشته مذهب اماميه را اختيار نمود و آخر دهرى گرديد . بالجمله از اقوال و احوال اكبر و آنچه ابو الفضل نوشته خلع ربقهء تقليد پرتو ظهور مىدهد و لا شك مرتبهء تحقيق نداشته ، پس زياده برين الحاد و ارتداد چه خواهد بود ؟ » « 2 » .\r\nاين بود شمه‌يى از بدگمانيها كه دربارهء شيخ مبارك و فرزندانش وجود داشت و اگر بدقت درينگونه سخنان نگريسته و ماجرا با آنچه از گفتار و كردار ابو الفيض و ابو الفضل برمىآيد مقايسه شود ، و آنگاه دربارهء مذهب الهى كه آنان از پايه‌گذارانش بوده‌اند ، مطالعه‌يى كرده آيد ، معلوم\r\n\r\n\r\n","description":"","footnote":"\r\n( 1 ) - راك نام نوعى از آهنگ در موسيقى هنديست .\r\n( 2 ) - بهارستان سخن ، ص 433 .\r\n","page_name":" 848 ","page_number":232},
  {"content":"\r\n\r\nمىگردد كه گناه بزرگ فيضى و برادرش آزادانديشى آن دو در زير نفوذ مطالعات عرفانى و فلسفيشان بود .\r\nاثرهاى فيضى متعدد و بنظم و نثر هر دوست و شمارهء آنها را تا يكصد و يك نوشته‌اند « 1 » . وى كتاب ليلاوتى را در حساب از سانسكريت به فارسى درآورد . بعضى ترجمهء منظوم فارسى رامايانا را به دو نسبت مىدهند و حال آنكه اولين ترجمهء اين كتاب در عهد اكبر بدست ملا عبد القادر بداؤنى بسال 997 انجام شد « 2 » و بار ديگر مسيحى پانىپتى در عهد جهانگير همين كار را تكرار نمود و منظومهء مشهورى از اين راه فراهم كرد كه بچاپ رسيده است . ازين كتاب ترجمه‌هاى ديگرى نيز شد « 3 » . اثر ديگر فيضى تفسير بىنقطهء اوست بنام « موارد الكلم » كه بچاپ رسيده و كتابى ديگر در تفسير بر همين نهج دارد بنام « سواطع الالهام » كه تأليف آن را بسال 1002 بانجام رسانيد .\r\nاز فيضى مجموعهء منشآتى ماند كه خواهرزاده‌اش نور الدين محمد پسر حكيم عين الملك جمع آورده و « لطيفهء غيبى » ناميده است .\r\nكليات فيضى تشكيل شده است از قصيده و غزل و قطعه و رباعى و مثنوى و تركيب‌بند و او از آنها مجموعه‌يى در حدود نه‌هزار بيت ترتيب داد و مقدمه‌يى منشيانه بر آن نوشت و بايران فرستاد « 4 » . در همين مقدمه نوشته است كه جلال الدين اكبر او را بدربار خود برد و بمعلمى شاهزادگان گماشت و مرتبهء امارت بخشيد و ملك الشعراى خود خواند . اين ديوان نه‌هزار بيتى چنان كه شاعر تصريح كرده منتخبى است از اشعار او و متضمن است\r\n\r\n\r\n","description":"","footnote":"\r\n( 1 ) - مآثر الامرا ، ج 2 ، ص 589 .\r\n( 2 ) - مقدمهء ترجمه فارسى رامايانا ، تهران 1350 ص چهارده و ص سى و نه .\r\n( 3 ) - ايضا همان مقدمه .\r\n( 4 ) - نسخه‌يى بشمارهء 7794 .  Add  در كتابخانهء موزهء بريتانيا مطالعه شد كه ظاهرا از روى همين نسخهء برگزيدهء فيضى از اشعار خود استنساخ شده ، به خط عنايت الله شيرازى بتاريخ ربيع الاول سال 1050 ه . - و نيز بنگريد بتذكرهء ميخانه ص 247 - 249 .\r\n","page_name":" 849 ","page_number":233},
  {"content":"\r\n\r\nبر قصايد و مراثى و تركيب‌بندها و غزلها ، قطعه‌ها ، رباعيها و يك مثنوى كوتاه . از ميان قطعه تاريخهاى اين ديوان يكى مربوطست بتاريخ وفات شيخ مبارك بسال 1001 ه يعنى نزديك سه سال پيش از مرگ فيضى . پس اين انتخاب شاعر از آثار خود چندان پيش از پايان حيات او صورت عمل نپذيرفت . اما آنچه از ديوان فيضى متداولست اينهاست : 1 ) طباشير الصبح كه آن را در چهل سالگى خود ترتيب داد و متضمن نه‌هزار بيت از غزلهاى اوست 2 ) قصايد در موضوعهاى گوناگون از قبيل مدح و اندرز و مانند آن 3 ) « پنج‌نامه » در جواب پنج گنج نظامى كه فيضى از سى و سومين سال پادشاهى اكبر ( 996 ه ) ساختن آنها را آغاز كرد بدينگونه : الف - مركز ادوار در برابر مخزن الاسرار . ب - سليمان و بلقيس در برابر خسرو و شيرين . ج - نل و دمن در برابر ليلى و مجنون . د - هفت كشور در برابر هفت پيكر ه - اكبرنامه در برابر اسكندرنامه .\r\nصمصام الدوله شاهنواز خان شمارهء بيتهاى اين منظومه‌ها را به ترتيب سه هزار و چهارهزار و چهارهزار و پنجهزار و پنجهزار نوشته و گفته است كه در سال سى و نهم پادشاهى اكبر « بانجام تأكيد به كار بردند و حكم شد اول افسانهء نلدمن بترازوى سخن برسنجد ، در همان سال بپايان رسانيده از نظر گذرانيد اما چون از ديرباز تنهايى دوست داشتى و راه خموشى سپردى با كوشش پادشاهى خمسه انجام نگرفت » « 1 » و فيضى اندكى بعد در سال چهلم اكبرى ( سال 1004 ، دهم صفر ) درگذشت . بدينگونه روشن مىشود كه شماره‌هايى كه مير عبد الرزاق خوافى ( شاهنواز خان ) ذكر كرده جزو طرح فيضى در ساختن پنج‌نامه بود نه آنچه فيضى بواقع سروده ، و تصريح ابو الفضل علامى در اكبرنامه [ ج 3 ، ص 463 
  ] بر اينكه فيضى نتوانست خمسه را بپايان برد نيز دليلى واضح بر اين مقال است . خود شاعر نيز در نل و دمن بناتمام ماندن بعضى از منظومهاى خود اشاره كرده است :\r\n\r\n\r\n","description":"","footnote":"\r\n( 1 ) - مآثر الامرا ، ج 2 ، ص 587 .\r\n","page_name":" 850 ","page_number":234},
  {"content":"\r\n\r\n ز آن چار عروس هفت خرگاه * كآورد بيان بنيمهء راه\r\nچندين اگرم امان دهد بخت * يك‌يك ببرم بپايهء تخت \r\nابو الفضل علامى نمونه‌هايى از منظومه‌هاى تمام و ناتمام فيضى را در اكبرنامه [ ج 3 ، ص 464 - 474 
  ] آورده ، و آنچه ازين « پنج‌نامه » كه شاعر با تمام آنها توفيق يافته مركز ادوار در برابر مخزن الاسرار و نل و دمن در برابر ليلى و مجنون نظاميست . مركز ادوار را فيضى در چهل سالگى ( - 944 ه ) تمام كرد « 1 » و « ابو الفضل علامى بعد از فوت فيضى كه بسال چهلم اكبرى واقع شده به دو سال ابيات مركز ادوار كه پراگنده افتاده بود و نامنظم و نامرتب بوده فراهم آورده و خاتمه منثور در آن نوشته كه بدفتر سيم مكاتبات علّامى منقولست » « 2 »\r\nو اما نل و دمن كه موضوع آن از داستان نلا و دميانتى « 3 » در مهابهارتا گرفته شده بدين بيت آغاز مىشود :\r\n اى در تك و پوى تو ز آغاز * عنقاى نظربلند پرواز \r\nو فيضى آن را در سى و نهمين سال پادشاهى اكبر ( - 1003 ه ) در چهارهزار بيت ساخته و گفته است .\r\n ديد اين بت كارگاه آزر * پيراستگى به ماه آذر\r\nسى و نهم از جلوس شاهى * تاريخ مجدد الهى\r\nچون سال عرب شمار كردم * الف و سه الِف به كار كردم \r\nو در همين قسمت شاعر بموضوع تغيير تخلص خود بدينگونه اشاره نموده است :\r\n\r\n\r\n","description":"","footnote":"\r\n( 1 ) - گويد :\r\n اين مى بىغش كه كشيدم بفور * دور نخستين بود از پنج دور\r\nشوق كزين نامه پروبال داشت * عقل كمال چهلم سال داشت \r\n( 2 ) - هفت آسمان ص 117 .\r\n( 3 ) -  Nala  و  Damayanti  .\r\n","page_name":" 851 ","page_number":235},
  {"content":"\r\n\r\n زين پيش كه سكه‌ام سخن بود * فيضى رقم نگين من بود\r\nاكنون كه شدم بعشق مرتاض * فياضيم از محيط فياض \r\nنل و دمن بسال 1831 در كلكته و بسال 1846 در لكنهو بچاپ رسيد و نسخه‌هاى بسيار از آن موجود است . سخن فيضى چه در نثر و چه در نظم منتخب و استوار و متضمن انديشه‌ها و مطالب تازه است . او معتقد است كه بايد معنى نو را در لفظ كهن يعنى در زبان استادان پيشين گنجاند و از نقل معانى اين و آن ببهانهء توارد و يا اداى آنها در لفظ بهتر خوددارى كرد :\r\n تا ز تو آراسته گردد سخن * معنى نو بايد و لفظ كهن\r\nدر ره دل پيش رو و پس مگرد * گرد بگرد سخن كس نگرد\r\nقصد خيال دگران تا بكى * جود بمال دگران تا بكى\r\nگه بتوارد علم افراختن * گاه بتضمين سپر انداختن . . . \r\nدقت در انتخاب لفظ تقريبا از همه نوع شعر فيضى آشكارست و بعيد نيست كه مفطور نبودنش به زبان فارسى او را بدين كار مىكشانيد و بسبب همين حالت است كه او از ايراد واژه‌هاى عربى غير لازم در ميان واژه‌هاى فارسى عريق [ كه آنها را از راه ممارست در پارسىخوانى در ذهن خود فراهم آورده بود 
  ] ، امتناعى ندارد و گذشته ازين غالبا سعى مىكند بشيوهء قصيده‌سرايان سده‌هاى 6 - 8 با ايراد صنعتهاى مختلف بخصوص صنعت مماثله و موازنه و ترصيع ، و با استفاده از اطلاعات وسيع علمى در خلق مضمونهاى شاعرانه ، بقصيده‌هاى خود آرايش ظاهرى و رونق معنوى بخشد . درستست كه فيضى در قصيده‌هاى طولانيش توانايى خويش را در اين نوع از شعر ظاهر كرده است اما حق آنست كه لطف سخن او را بيشتر در مثنويها و سپس در غزلهاى وى بجوييم كه در آنها حرارت و جهش خاص همراه با انديشه‌هاى تازه و لفظ كهن و تركيبهاى تشبيهى و استعارى نو و توانايى در وصف ديده مىشود اما بهرحال شيوهء بيان در آنها همانست كه در شعر گويندگان قرنهاى هشتم تا دهم از قصيده‌گويان و غزلسرايان و مثنوىسازان ( متابعان نظامى ) وجود داشت . بر رويهم بايد گفت كه فيضى شاعر تواناييست كه بويژه در ميان\r\n\r\n","description":"","footnote":"","page_name":" 852 ","page_number":236},
  {"content":"\r\n\r\nگويندگان هندوستانى ، بعد از خسرو و حسن ، در صف اول گويندگان جاى داشته و به حق مرتبهء ملك الشعرايى برازندهء طبع و بيانش بوده است . ديوانش بطبع رسيده و ازوست :\r\n گل شكفت و باد نوروزى چمن‌پيراى شد * جام بنشست و صراحى پيش گل بر پاى شد\r\nعاشقان را درد سودا كرد بوى گل بلند * عندليبان را دل ديوانه آتش‌خاى شد\r\nخم مى ديوانه‌وش برداشت كف بر لب خروش * چون كف ساقى لب مستان قدح‌فرساى شد\r\nمىپرستان بس كه درد باده هرجا ريختند * دور نبود گر درين پالغز سرو از جاى شد\r\nغلغل مى گوش كن اى گوش بر دستان دهر * در چنين وقتى نبايد اينهمه خودراى شد\r\nمطربى خوش‌لهجه خواهم گرچه در دور چمن * در كف رندان صراحى را دم اندر ناى شد\r\nجرعه‌نوشان و عبيرافشان حريفان مىروند * رخش مى زين كن كه راه بوستان پر لاى شد\r\nمجلس‌آرا شو درين موسم كه با برگ نشاط * گل چمن‌آرا و شاهنشه جهان‌آراى شد\r\nشاه اسكندر منش اكبر كه در بزم مراد * همچو خضر از چشمهء حكمت قدح‌پيماى شد . . . \r\n*\r\n هزار قافلهء شوق مىكند شبگير * كه بار عيش گشايد بعرصهء كشمير\r\nتبارك اللّه ازين عرصه‌يى كه ديدن او * ورق نگار خيالست و نقشبند ضمير\r\nهواى او متنوع چو فكرت نقاش * زمين او متلون چو صفحهء تصوير\r\nبطرزهاى گزين كارخانهء ابداع * بنقشهاى عجب كارنامهء تقدير\r\nبتن موافقت آب او چو باده و گل * بجان مناسبت باد او چو شكر و شير\r\nبپيش فيض نسيمش دم مسيح سموم * بنزد آب روانش زلال خضر غدير\r\nگرو بميكدهء عشق خانقاه ورع * بدل بنعرهء مستانه صيحهء تذكير\r\nغريو كوس ز جوش و خروش مىايما * صداى آب ز آواز ارغنون تعبير\r\nز هوش مىبرد اللّه اكبر اين چه صداست * فداش نعرهء تهليل و غلغل تكبير\r\nفصول او متشابه ز اعتدال هوا * بهم يكى دى و ارديبهشت و بهمن و تير\r\nدرو بجاى گيا زعفران همى رويد * كه آب و خاك طرب را چنين بود تأثير\r\nز اعتدال هوايش شگفت نيست شگفت * كه سرزند همه عناب از نهال زرير\r\nبحيرتم كه چه آثار قدرت ازليست * بهر نظاره بنازد نظر بصنع قدير \r\n\r\n","description":"","footnote":"","page_name":" 853 ","page_number":237},
  {"content":"\r\n\r\n درين ديار مغنى ترانه ساز مكن * بس است از لب مرغان نغمه‌سنج صفير\r\nشراب خورده حريفان بجاى آب در او * كه تشنگان هوس را همين بود تدبير\r\nخراب آن مى بىغش شوم كه هست چو عشق * بعقل در تك و تاز و بصبر در زد و گير\r\nبعينه زر محلول آيدت به نظر * اگر ازو فگنى قطره‌يى بچشمهء قير\r\nكند مشاهده نصف النهارِ جرمِ سها * شعاع جوهر او گرفتند به چشم ضرير\r\nاگر دماغ لطافت شود گلاب طلب * كنند از تف اين باده برگ گل تقطير\r\nخروج كرده عنب در چمن سپاه سپاه * كش از ميان فواكه گرفته‌اند امير\r\nشميم سيب دهد مغز روح را ترطيب * نسيم برفگند طبع ذوق در تعطير\r\nبسنده نيست مگر يك دلش چو من در عشق * كه با هزار دل آيد در اين چمن انجير\r\nبعجز معترفم در شمار ميوه و گل * كه هست بر قد معنى لباس حرف قصير\r\nبجلوه‌هاى فريب آهوان مشكينش * كشيده شيردلان را بدام عشق اسير\r\nز بس كه مست كند نكهت رياحينش * كنند دست حمايل به گردن نخجير\r\nزمين او چو دل بيغمان طرب‌خيزست * سپهر كرده مگر خاك او بباده خمير\r\nزمانه تا برسد پاى شهريار بر او * فگنده لاله و گل را بجاى فرش حرير\r\nبهين گزيدهء ايزد يگانه اكبر شاه * خديو غيب سپه ، پادشاه عقل وزير . . . \r\n*\r\n خواهم سرى بهمت و الا برآورم * وز پاى عقل خار تمنا برآورم\r\nبسيار بر زمين سپر انداختم بعجز * ديگر علم بعالم بالا برآورم\r\nآوازه هزيمت نفس از نبرد روح * چون غلغل سكندر و دارا برآورم\r\nمردانه دل برون كشم از چنگ آرزو * يوسف ز تنگناى زليخا برآورم\r\nخود را تمام بشكنم و از شكست خود * هم خود مراد خاطر اعدا برآورم\r\nبر خود كنم كمين و چو فرصت فرارسد * بر نقد خويش دست بيغما برآورم\r\nبا اين دو پا گريز ز مردم نه ممكنست * خواهم بدوش شهپر عنقا برآورم\r\nهرگه كه ديده چون چه سيماب‌جو شدم * آتش ز سينه از پى اطفا برآورم\r\nديو سفيد نفس كنم رستمانه بند * در هفتخان بمعركه غوغا برآورم\r\nافراسياب نفسم اگر صد سپه كشيد * زالم اگر نفس ز محابا برآورم \r\n\r\n","description":"","footnote":"","page_name":" 854 ","page_number":238},
  {"content":"\r\n\r\n از بهر رهنمونى گم‌گشتگان خاك * شمع از شكاف دامن صحرا برآورم\r\nدستم بريده باد گرش در طمع كشم * رفت آنكه از امل يد طولى برآورم\r\nنفس محيل اگر سر دعوى برآورد * از جيب آرزو خط ابرا برآورم\r\nگيرم ز فقر مائده ، وز معدهء هوس * سوداى من و منت سلوى برآورم\r\nاز منضج رياضت و جلاب معرفت * از مغز عقل مرّهء سودا برآورم\r\nشب چون بخار خاره گذارم اديم تن * بر نطع جلد صورت ديبا برآورم\r\nكو آبروى مسكنت و خاك نيستى * تا در به روى مردم دنيا برآورم\r\nشد كاروان روان اگرم همتى بود * جمازه از خَلابِ من و ما برآورم\r\nمهتاب اگرنه در دل شب پرتوم دهد * نور دل از سَوادِ سُوَيدا برآورم\r\nچندين‌هزار لعبت دانا فريب را * از پردهء حقايق اشيا برآورم\r\nاز زرنگار خانهء انديشه هر زمان * نقشى پسند خاطر دانا برآورم\r\nخاطر فريبى دل برنا و پير را * پيرانه معنى از دل برنا برآورم\r\nآفاق را بتهنيت حسن عاقبت * ز انديشهء عقوبت عقبى برآورم \r\n*\r\n ساقى بده آن دشمن هوش و خرد ما * كآمد ز ازل عشق و جنون نامزد ما\r\nغافل مشو از كسوت ما خاك‌نشينان * كآيينهء خورشيد بود در نمد ما\r\nرسوايى و ديوانگى و شور ملامت * در مملكت عشق بود چار حد ما\r\nگلزار دلاراست ، به شرطى كه خرامد * نسرين‌بدن لاله‌رخ سروقد ما\r\nما را منگر زير زمين خفته كه پنهان * راهى سوى فردوس بود از لحد ما\r\nما خود بنبرديم درين معركه فيضى * وقتست كه همت برساند مدد ما \r\n*\r\n باز ياران طريقت ، سفرى در پيش است * ره‌نوردان بلا را خطرى در پيش است\r\nكس نمىگويدم از منزل اول خبرى * صد بيابان بگذشت و دگرى در پيش است\r\nهمرهان اين همه نوميد مباشيد از من * كه دعاى سحرم را اثرى در پيش است\r\nما نه آنيم كه ناديده قدم بگذاريم * شكر كن ، قافله را راهبرى در پيش است\r\nاى صبا بر سر آفاق گل مژده بريز * كه شب تيرهء ما را سحرى در پيش است \r\n\r\n","description":"","footnote":"","page_name":" 855 ","page_number":239},
  {"content":"\r\n\r\n فيضى از قافلهء كعبه روان بيرون نيست * اينقدر هست كه از ما قدرى در پيش است \r\n*\r\n صبح كه ترك مست من شيشه گشاد مىدهد * عقل به خاك مىزند صبر بباد مىدهد\r\nهم مژه‌اش ستيزه را دشنه بدست مىدهد * هم نگهش زمانه را عربده ياد مىدهد\r\nآه كه بر دماغ دل مىزندم نسيم چون * جرعهء ساغرى كه آن ترك‌نژاد مىدهد\r\nجلوهء كاروان ما نيست بناقه و جرس * شوق تو راه مىبرد درد تو زاد مىدهد\r\nفيضى نامراد من از بد دهر غم مخور * ز آنكه مراد اهل دل « شاه مراد » « 1 » مىدهد \r\n*\r\n بخاطرى كه تويى آرزو نمىگنجد * ميان عاشق و معشوق مو نمىگنجد\r\nگرسنه‌چشم از آن مانده‌ام بپيش رخت * كه اين نواله مرا در گلو نمىگنجد\r\nز حرف عشق اگر خامشيم خرده مگير * كه در زبان و لب اين گفت‌وگو نمىگنجد\r\nرو اى حريف كه من مست باده‌يى شده‌ام * كه در صراحى و جام و سبو نمىگنجد\r\nبدى ز من مطلب مدعى كه در دل من * بجز تصور روى نكو نمىگنجد\r\nاگر زمانه شود پرگل از نسيم بهار * بغنچهء دل ما رنگ و بو نمىگنجد\r\nبدست فيضى از آن ابترست دفتر دل * كه در شكنجهء اميد او نمىگنجد \r\n*\r\n دانى كدام طايفه اهل محبتند * آنان كه هم رهين وفايند و هم‌رهى\r\nسر بر قدم نهند سبكتر ز برگ گل * بر ديده بگذرند چو باد سحرگهى\r\nگفتارشان بلب چو جوانان پرده‌در * اسرارشان بدل چو نگاران خرگهى\r\nجايى كه دامن مژه نتوان بلند كرد * با صدهزار ديده نمايند ابلهى\r\nنى آن گروه خيره كه در پيشگاه عقل * ابله فريب ساخته خود را ز آگهى\r\nدر سينه مهر نى و تمناى همدمى * در كيسه خاك نى و گزاف شهنشهى \r\n*\r\n آنان كه زدند گام پيوست * از نور يقين چراغ در دست \r\n\r\n\r\n","description":"","footnote":"\r\n( 1 ) - مقصود شاه‌زاده مراد پسر اكبر پادشاه است .\r\n","page_name":" 856 ","page_number":240},
  {"content":"\r\n\r\n راندند جمازه منزل انديش * محمل ز پس و چراغ در پيش\r\nاز بار جهان گران نگشتند * با بار گران سبك گذشتند\r\nهم مرحلهء زمين بريدَند * هم محمل آسمان كشيدند\r\nماندند ز پيش و پس كسان را * بردند ز پيش واپسان را\r\nدادند بهر قدم نشانها * راندند ز پيش كاروانها\r\nرفتند و هنوز اين گرانان * هستند از آن جمازه‌رانان\r\nبگسسته ز كاروان درايى * بنشسته به خاك نقش پايى\r\nهركس قدمى ز ماست در پيش * داريم بپاى او سر خويش \r\n( از نل و دمن )\r\n صبح از غم مهر چشم من خون مىريخت * گردون شفق از سپيده‌دم مىانگيخت\r\nنقاش سحر ز روى رنگ‌آميزى * شنگرف و سفيداب بهم مىآميخت \r\n*\r\n از عمر منم بنيم‌جانى خرسند * از وعدهء وصلش به گمانى خرسند\r\nاز بدرقهء مراد واپس‌مانده * افتاده درين ره بنشانى خرسند \r\n*\r\n ساقى قدحى كه نيم مستيم هنوز * مخمور قرابهء الستيم هنوز\r\nما را برهان كه تا ازين هستى ما * يك ذره بجاست بت‌پرستيم هنوز \r\n*\r\n ما عقل به صد جام لبالب ندهيم * يك پرتو دل بهفت كوكب ندهيم\r\nبا ما ز فروغ شب مهتاب مگو * ما يك دم صبح را به صد شب ندهيم \r\n*\r\n بنگر بسپيده تازه هر گلشن ازو * گلچينان را شكوفه در دامن ازو\r\nنى نى گردى ز لشكر خورشيدست * گردى كه شود چشم جهان روشن ازو \r\n\r\n","description":"","footnote":"","page_name":" 857 ","page_number":241},
  {"content":"\r\n\r\n\r\n31 - سحابى استرآبادى « 1 »\r\nكمال الدين سحابى استرآبادى از عارفان و شاعران سدهء دهمست .\r\nپدرش از استراباد بود و او خود در شوشتر بزاد و چهل سال آخر عمر در نجف چون مجاوران بزيست و همانجا بمرد و ازينروى بسحابى شوشترى و نجفى هم شهرت يافت . وى « بعد از مجاورت آستانهء علويه به تحصيل علوم دينيه و تهذيب اخلاق حسنه موفق » شده « 2 » و « از فقيهان زمان خود بشمار مىرفته\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* هفت اقليم ، چاپ تهران ، ج 3 ص 111 - 113 .\r\n* بهارستان سخن ، مدراس 1958 ، ص 435 - 437 .\r\n* نتايج الافكار ، بمبئى 1336 ، ص 329 - 331 .\r\n* صحف ابراهيم ، على ابراهيم خان خليل ، خطى .\r\n* مجمع الفصحاء هدايت ، ج 2 ، ص 21 .\r\n* رياض العارفين ، تهران 1316 ، ص 138 - 141 .\r\n* آتشكدهء آذر ، تهران ، ص 780 - 789 و حواشى آنها .\r\n* تذكرة الشعراء غنى ، ص 63 .\r\n* رياض الشعراء واله داغستانى ، خطى .\r\n* سرو آزاد ، ص 14 - 15 .\r\n* عرفات العاشقين ، تقى الدين اوحدى ، خطى .\r\n* فهرست كتابخانهء مجلس شوراى ملى ، ج 3 ، تهران 1321 ، ص 453 - 454 .\r\n* فهرست نسخه‌هاى خطى فارسى در موزهء بريتانيا ، ريو ، ج 2 لندن 1881 ، ص 672 .\r\n* ريحانة الادب ، مدرس تبريزى ، ج 2 ص 171 .\r\n* الذريعة ، ج 2 ص 433 .\r\n* مجلهء ارمغان سال 13 و سال 18 ، چند مقاله دربارهء سحابى و رباعيات و كليات اشعارش .\r\n( 2 ) - آتشكده آذر ص 781 .\r\n","page_name":" 858 ","page_number":242},
  {"content":"\r\n\r\nو اوقات را در مجاورت مرقد امام ببحث و درس مىگذرانده » « 1 » است . از سر گذشتش آگهى چندان در دست نيست و آنچه تذكره‌نويسان دربارهء او نوشته‌اند يا در همين مايه از مطلبست و يا بعضى افسانها كه دربارهء اهل عرفان ساخته مىشد ، مثلا نوشته‌اند كه : نوبتى بآبى رسيده مىخواست كه بگذرد ، پايش فرو رفت ، با خود گفت كه اين معنى از تعلقست و مرا به هيچ چيز جز بديوان شعر خود تعلق نيست ، پس ديوان خود را به آب انداخت و چون پيك صبا بر ساحت دريا بگذشت و چون چنين كرد طبعش گشوده شد چنان كه هفتادهزار رباعى ساخت . . . « 2 » و اين خبر درباره‌اش متواترست كه در تمام مدت مجاورت سالها جاروكش آستان نجف بود و گويند مدّت سى سال قدمش بكوچه و بازار نرسيد و به غير بوريايى و خشتى و ابريقى از حطام دنيا چيزى اختيار نكرد « 3 » ، و با چنين حال بعضى از معاصرانش او را به ريا و تزوير متهم داشته‌اند و از آن جمله صادقى بيگ افشار مؤلف مجمع الخواص كه در ميانه‌هاى دورهء اقامتش در نجف بدانجا رفته بود دربارهء وى نوشته است كه : « در كسوهء تفريد و تجريد در عتبات عاليات و بخصوص در نجف اقامت داشت . مدت هفده سال در آن آستانه چنان برياضت رياكارانه رفتار مىكرد كه اكثر خدام و زوار را مريد خود ساخته بود چون اين حالت وى مزورانه بود موقعى كه بنده بعتبات مشرف شدم چند عمل زشت نفسانى و بلكه شيطانى از آن حريف سرزد كه در نتيجه مريدانش همه منكر گشتند ، هنوز هم بر همان طريق رفتار مىكند ، مثل اينكه صاحب آن اعمال شنيع او نبوده است . . . »\r\nاين گفتار كسيست كه او را در دوران مجاورتش ديده بود ، ولى آنها كه نديدندش همگى از وى بنيكى ياد كردند و برسم زمانه برايش قايل بكرامت شدند . در هر صورت سخنانش عارفانه است و متضمن انديشه‌هايى كه صوفيان\r\n\r\n\r\n","description":"","footnote":"\r\n( 1 ) - تاريخ نظم و نثر در ايران ، ص 412 .\r\n( 2 ) - بهارستان سخن ، ص 435 .\r\n( 3 ) - هفت اقليم ، ج 3 ، ص 111 .\r\n","page_name":" 859 ","page_number":243},
  {"content":"\r\n\r\nو عارفان ما از ديرباز در اثرهاى خود تكرار نموده‌اند ، مانند قطع علاقه‌ها براى رسيدن بمرحلهء تهذيب نفسانى و كمال انسانى ، جلوهء هستى مطلق در عالم وجود و يگانگى هستى ، وحدت يا اتحاد عشق و عاشق و معشوق و ازينگونه سخنان .\r\nضبط درست سال وفات سحابى 1010 ه ( سنهء عشر و الف ) است كه در نجف اتفاق افتاد و اينكه بعضى آن را كمتر ( 1001 در عرفات ) و يا زيادتر از آن ( 1201 در مجمع الفصحاء ) نوشته‌اند باطل به نظر مىرسد .\r\nاز كليات سحابى نسخه‌هاى متعدد در دستست . بخش اول ازين كليات رساله‌ييست بنام عروة الوثقى مركب از نظم و نثر كه در آنها بآيه‌هايى از قرآن استشهاد شده است . سحابى اين رسالهء كوتاه را به چهار بخش كرده و دربارهء آن گفته است :\r\n اين نامه كه ربط فرع و اصلش كرديم * هرچند كه فصل بود وصلش كرديم\r\nچون سير سپهر معنوى بود بر او * همچون گيتى چهار فصلش كرديم \r\nو اينست عنوانهاى چهار فصل مذكور : 1 ) در بىبصريست 2 ) در الهامست و آن هم در بصارت تمامست 3 ) در شراب و كيفيت ظهور اوست 4 ) در رجعت به الله تبارك و تعالى ؛ و نويسنده آن را بدين گمان نوشت كه « طالبان صادق . . .\r\nدست در آن زده برآيند يعنى از كفر مجازى بايمان حقيقى گرايند » ولى اين رساله از حيث مقالات عرفانى ارزش تازه‌يى ندارد .\r\nباقى كليات شعرهاى شاعرست كه به دو قسمت مىشود : 1 ) ديوان غزلها شامل 2800 ( دوهزار و هشتصد ) بيت و 2 ) مجموعهء رباعيات شامل عدهء زيادى ترانهاى عارفانهء متوسط كه عدد آنها را در پاره‌يى از مأخذهاى مذكور در همين گفتار شش‌هزار و در برخى ديگر دوازده‌هزار ، و بيست‌هزار ، و تا پنجاه‌هزار و هفتادهزار ( ! ) ذكر كرده‌اند و گويا اين افزايش روزافزون نتيجهء تصرفات ناسخان باشد چه در ميان رباعيهاى او ترانهاى بسيار معروفيست كه بعضى از آنها را بخيام هم نسبت مىدهند . محمد قدرة الله گوپاموى هندى در اين باره مىنويسد « گويند هفتادهزار رباعى گفته بود من جمله قريب\r\n\r\n","description":"","footnote":"","page_name":" 860 ","page_number":244},
  {"content":"\r\n\r\nبيست‌هزار رباعى از مولانا در يك جلد ديده . . . » « 1 » و تقى الدين اوحدى در عرفات گفته است كه بنده شش‌هزار رباعى از او ديده‌ام و دو سه برابر آن شعر دارد و به اعتقاد بعضى پنجاه‌هزار رباعى دارد » و اين معانى چند بار در تذكره‌ها تكرار شده است . ازوست :\r\n اى دل كه طريق دوستى خوست ترا * اين شيوه نكوست ليك با دوست ترا\r\nآن كس كه نه اوست روى برتاب ازو * رو با او كن كه كار با اوست ترا \r\n*\r\n او آب جمال داده گلزار ترا * او آتش قهر زد خس و خار ترا\r\nاى آمده در شور كه او كو او كو * اين كيست كه كرده گرم بازار ترا \r\n*\r\n آن لعل بكام درنيامد ما را * آن باده بجام درنيامد ما را\r\nاز عشق نه عقل گشت آگاه نه علم * اين صيد بدام درنيامد ما را \r\n*\r\n هر قرعه كه زد حكيم دربارهء ما * ديديم نبود غير آن چارهء ما\r\nبىحكمت نيست هرچه از ما سرزد * مأمورهء اوست نفس امارهء ما \r\n*\r\n گه نور علا مقام بينم خود را * گه ظل و گهى ظلام بينم خود را\r\nچشمم ز فلك برون و شخصم در خاك * يا رب چكنم ؟ كدام بينم خود را ؟ \r\n*\r\n هستى مرا گشت هنرها همه عيب * ناگاه چو افتاد بر او پرتو غيب\r\nنيلوفر صبح خودنمايى مىكرد * چون مهر بلند شد فرورفت بجيب \r\n*\r\n عشق آمد و هر زيان و هر سود بسوخت * جز وجه ابد هرچه كه بنمود بسوخت\r\nيعنى بجهان هستيم آتش زد * هر چيز درو سوختنى بود بسوخت \r\n\r\n\r\n","description":"","footnote":"\r\n( 1 ) - نتايج الافكار ، ص 329 - 330 .\r\n","page_name":" 861 ","page_number":245},
  {"content":"\r\n\r\n*\r\n هرجا عشقست كام و ناكام كجاست * سيمرغ اسير دانه و دام كجاست\r\nافسانهء هر دو كَون بر دل خواندم * او مىنالد همان كه آرام كجاست \r\n*\r\n وصل تو بهر صفت كه جويند خوشست * راه تو بهر قدم كه پويند خوشست\r\nروى تو بهر چشم كه بينند نكوست * نام تو بهر زبان كه گويند خوشست \r\n*\r\n توحيد چو آفتاب تابان شدنست * زين شب‌پره طالعان هراسان شدنست\r\nگر خلق اينند عزلتى حاجت نيست * از كور چه احتياج پنهان شدنست \r\n*\r\n هر تازه‌گلى كه زيب اين گلزارست * گر بينىّ و گر نبينى خارست\r\nاز دور نظاره كن مرو پيش كه شمع * هرچند كه نور مىنمايد نارست \r\n*\r\n آنجا كه خداست خلق را بارى نيست * وز پست و بلند عالم آثارى نيست\r\nما عاشق آن كسيم كاو هم با ماست * ما را به زمين و آسمان كارى نيست \r\n*\r\n گفتم همه بيداد نمىبايد كرد * گفتا كه ز خود ياد نمىبايد كرد\r\nگفتم كه چنان گوى سخن تا شنوم * خنديد كه فرياد نمىبايد كرد \r\n*\r\n اى عشق به درد تو سرى مىبايد * صيد تو ز من قوىترى مىبايد\r\nمن مرغِ بيك شعله كبابم ، بگذار * كاين آتش را سمندرى مىبايد \r\n*\r\n از كس نه سؤال و نه جوابت بايد * با مردم چشم خود خطابت بايد\r\nچشمى دارى و عالمى در نظرت * ديگر چه معلم چه كتابت بايد \r\n*\r\n قومى كه دل از جان ابد زنده كنند * نظارهء اين سپهر گردنده كنند \r\n\r\n","description":"","footnote":"","page_name":" 862 ","page_number":246},
  {"content":"\r\n\r\n بىمنت چشم و لب بدين بىخبران * هر لحظه هزار گريه و خنده كنند \r\n*\r\n آنها كه بعزم راه دين برخيزند * از صحبت يار و همنشين برخيزند\r\nدين نيست درين ملول‌طبعان كه بهم * با مهر نشينند و بكين برخيزند \r\n*\r\n بس ساده‌دلا كزين ره آگاه افتد * بس اهل خرد كه در تك چاه افتد\r\nاين كار حوالتى نه علم و عمليست * چون گنج كه تا كه را بر او راه افتد \r\n*\r\n نى با هركس نكوست مىبايد بود * بد را هم مغز و پوست مىبايد بود\r\nكارى سهلست دوست بودن با دوست * با دشمن نيز دوست مىبايد بود \r\n*\r\n جان و دل و ديده محو جانانه شدند * وز هركه سواى اوست بيگانه شدند\r\nگشتيم چنان كه مدعاى او بود * علم و عمل و كتاب افسانه شدند \r\n*\r\n موجود يكى و عالمى در تك‌وتاز * يك راز و برآورده هزاران آواز\r\nاين عشق كه انگيخته صد ناز و نياز * درياى حقيقتى است در موج مجاز \r\n*\r\n از هر دو جهان زياده‌يى مىخواهم * از پرده برون فتاده‌يى مىخواهم\r\nصوفى تو به كار خويش رو كاين ره را * پا بر سر خود نهاده‌يى مىخواهم \r\n*\r\n ما اصل بت از بت‌شكنان يافته‌ايم * اسرار دل از طعنه‌زنان يافته‌ايم\r\nآن راز نهان كه دوست مىفرمايد * در پردهء لعن دشمنان يافته‌ايم \r\n*\r\n يا مىبايد چو فرد كيشان بودن * يا با همه كس چو قوم و خويشان بودن\r\nبىانصافى و كورى و مردوديست * رد كردن خلق و همچو ايشان بودن \r\n*\r\n\r\n","description":"","footnote":"","page_name":" 863 ","page_number":247},
  {"content":"\r\n\r\n گر خواهى ره بكوى راز آوردن * منزل بحقيقت از مجاز آوردن\r\nدر كار جهان نظاره كن هيچ مگوى * دريا نتوان ز موج باز آوردن \r\n*\r\n با عشق هوس يار نخواهد بودن * ور باشد بسيار نخواهد بودن\r\nبا مرغ هوا مرغ سرا گر بپرد * بيش از سر ديوار نخواهد بودن \r\n*\r\n گر مرد بد است دار گويد با او * يا دشمن كين‌گزار گويد با او\r\nنشنيد اگر بىخبرى پند از تو * بگذار كه روزگار گويد با او \r\n*\r\n اى دعوى عشق كرده آيين تو كو * قطع نظر از عقل ، دل و دين تو كو\r\nاى دم‌زده از داغ وفا لاله‌صفت * پيراهن چاك چاك خونين تو كو \r\n*\r\n اى زاهد و عاشق از تو در ناله و آه * نزديك تو و دور ترا حال تباه\r\nكس نيست كه از تو جان تواند بردن * آن را بتغافل كشى اين را بنگاه \r\n*\r\n بنگر بجهان گرش نشان مىخواهى * افسانه چرا ازين و آن مىخواهى\r\nكورى تراست بس دليلى روشن * كاين راز عيان و تو بيان مىخواهى \r\n*\r\n گم گردم اگر تو جست‌وجويم نكنى * آيينه‌صفت روى برويم نكنى\r\nدر حق خود از لطف تو گفتم بسيار * يا رب يا رب دروغگويم نكنى \r\n*\r\n آنم كه ندارم به دو عالم كامى * نايافته جز بيك وجود آرامى\r\nگر خلق جهان جمله چو من بودندى * لازم نشدى رسولى و پيغامى \r\n*\r\n اى آنكه دمى ز خويشتن فرد نه‌اى * دارى صد درد و صاحب‌درد نه‌اى\r\nدايم پى لهو و لعب و خواب و خوردى * تو دايهء طفل عادتى ، مرد نه‌اى ! \r\n\r\n","description":"","footnote":"","page_name":" 864 ","page_number":248},
  {"content":"\r\n\r\n*\r\n بشتاب كه آزاده نهادى باشى * مپسند كه بندهء مرادى باشى\r\nگر راه به دو برى همه جان گردى * ور درمانى به خود جمادى باشى \r\n\r\n32 - منصف اصفهانى « 1 »\r\nغياث الدين على اصفهانى متخلص بمنصف و معروف به « غياثا » از شاعران سدهء دهم و آغاز سدهء يازدهمست . مولدش اصفهان بود و در كودكى بشيراز برده شد و در آنجا بسن رشد و تمييز رسيد و كسب ادب كرد . در بيست و سه سالگى از ايران بهندوستان رفت و به خدمت ميرزا قوام الدين جعفر آصفخان كه شرح حالش جداگانه آمده است ، پيوست و آن خان ادب‌دوست در تربيت او كوشيد ليكن منصف پس از چندى درگاه او را رها كرد و بنزد رستم ميرزاى صفوى ( پسر حسين ميرزا پسر بهرام ميرزا پسر شاه اسمعيل اول ) در برهانپور دكن رفت . اين رستم ميرزا با برادران خود بعد از پدر و جد مدتها در قندهار حكومت داشت و بعد از تسلط عبد الله خان ازبك بر خراسان از قندهار بهند گريخت و بجلال الدين اكبر پناه برد و پس ازو در ملازمت نور الدين جهانگير بسر برد و از جانب آن پادشاه بخطاب برادرى ممتاز بود .\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* عرفات العاشقين ، تقى الدين اوحدى بليانى ، خطى .\r\n* هفت اقليم ، تهران ، ج 2 ، ص 433 - 434 .\r\n* تذكرهء ميخانه ، ص 280 - 289 .\r\n* روز روشن ، تهران ص 772 .\r\n* صحف ابراهيم ، خطى ؛ ايضاح المكنون ، ج 1 ستون 531 .\r\n","page_name":" 865 ","page_number":249},
  {"content":"\r\n\r\nوى شعر مىسرود و فدايى تخلص مىكرد . رستم ميرزا مقدم منصف را گرامى داشت و وكالت خود را به دو تفويض كرد ولى منصف پس از چندى ازو هم جدا شده بگلكنده نزد محمد قلى قطب شاه ( 989 - 1020 ) شتافت و چون ازو اقبالى نديد بنزد رستم ميرزا بازگشت و همچنان بود تا بروايت تقى الدين اوحدى بسال 1012 ه بدرود حيات گفت . عبد النبى فخر الزمانى و اسمعيل پاشا وفات او را بسال 1019 نوشته‌اند . وى بروايت فخر الزمانى در ميخانه ديوانى از غزل و قصيده و ديگر اقسام شعر در پنجهزار و دويست بيت ترتيب داده و در بيمارى مرگ بيكى از دوستان سپرد تا بايران فرستد و دو روز بعد بدرود حيات گفت ؛ و يا بقولى « زهر خورد و جان سپرد » « 1 » در حالى كه « حيران اين كارخانه ، غياثا ، ندانست بچه مصلحت آمد و رفت ، بارى باحتمال اينكه شايد تجرد نفس باعث كمى خست و عصيان گردد ، مرگ را بمعشوقى از خدا مسألت نمود . نهايت ديد درين كارخانه خود را بيكار ديدن و به چشم اعتبار در دنيا ديدنست . . . » « 2 » .\r\nاو غير از محمد اسمعيل منصف تهرانى پسر ملا شمساست كه نصرآبادى او و برادرانش شريفا و مقيما را نام برده و بخوش‌ذوقى ستوده است « 3 » ، و نيز غير از منصف لاهوريست كه نسخهء ديوانش در كتابخانه موزهء بريتانيا موجودست « 4 » .\r\nاز غياثاى منصف است :\r\n بىتو نتواند كسى ديدن رخ ميخانه را * تا تو رفتى دشمنى شد باده و پيمانه را\r\nهر شرارى را كه بينى آفت صد خرمنست * مىتواند سوختن يك شمع صد پروانه را \r\n\r\n\r\n","description":"","footnote":"\r\n( 1 ) - روز روشن ، ص 772 .\r\n( 2 ) - از وصيت‌نامه‌يى كه گويند مقارن ممات ترتيب داد و در ميخانه ( ص 282 - 283 ) نقل شده .\r\n( 3 ) - تذكرهء نصرآبادى ، ص 251 - 252 .\r\n( 4 ) - فهرست ريو ، ج 2 ، ص 706 .\r\n","page_name":" 866 ","page_number":250},
  {"content":"\r\n\r\n ما بذوق خود بدام دوستى افتاده‌ايم * منتى بر صيد مرغ ما نباشد دانه را\r\nهست دور از عقل واپس دادن جام شراب * مىتوان خوردن اگر زهرست يك پيمانه را \r\n*\r\n بر سر عشق محالست كه ما خون نكنيم * هر كرا دوست تويى دشمنيش چون نكنيم\r\nخاطر از رهگذر دوستى ما جمعست * آنچه گفتيم بشمشير دگرگون نكنيم\r\nمنصف از جور زمان شكوه مكن تا ما هم * سر حرفى نگشاييم و دلى خون نكنيم \r\n*\r\n مجروح شد از شكوهء دوران لب ما * ماتمكده شد بهشت از يا رب ما\r\nما را چه غم از روز قيامت كه بود * آبستن صد روز قيامت شب ما \r\n*\r\n دلا كهنه شد دور و نو شد بهار * بمى تازه كن چهرهء روزگار\r\nچو دارد زمان از جهان كينه بيش * بميخوارگى صرف كن عمر خويش\r\nجهان چيست يكمشت خاك غرور * كزو ديدهء شادمانيست كور\r\nزمان چيست بيهوده گردى چنان * كه آرد بسر روز عمر كسان\r\nبگيتى نديدم دماغ ترى * برغم فلك ساقيا ساغرى\r\nفلك چيست تَل‌گونه‌يى بر سراب * كه از جوى او كس نخوردست آب\r\nفزون از دو صد ره درين دير غم * گل كعبه گرديده باشد صنم\r\nفلك هيچ ازين سير سيريش نيست * جوانى بسر برد و پيريش نيست\r\nزمان اول خود ندارد به ياد * ولى در جهان مُرد هركس كه زاد\r\nبگشتيم سرتاسر خاك و آب * نديديم جايى كه نَبْوَد خراب\r\nبكشتى دنيا نگردى سوار * كه بحرش چو مو جست ناپايدار\r\nدو روزى بقاى جهان بيش نيست * زمان گل از گلستان بيش نيست\r\nحبابيست گردون و بادى دروست * ترا خود گمان اين‌كه هستى ازوست\r\nكه جان را ز دست اجل برده است * مگر آنكه در زندگى مرده است\r\nچو هستند در كار خود جمله مات * نجويى مراد خود از ممكنات\r\nبممكن بود پاى بستى ستم * وجود آن بود كو ندارد عدم \r\n\r\n","description":"","footnote":"","page_name":" 867 ","page_number":251},
  {"content":"\r\n\r\n به اين مايه هستى سزد گر حكيم * چو نادان نداند جهان را قديم\r\nبزندان گيتى نسازى مقر * كه اين خانه را نيست راهى بدر\r\nبرون رو تو چون باد ازين خاكدان * چو آتش مخور خار اين گلستان\r\nمشو سبزه‌وش فرش در اين چمن * چو گل بر سر خار منما وطن\r\nكنى همچو نادان به خود دشمنى * اگر كار امروز فردا كنى\r\nمخور غم كه فردا كسى زنده نيست * منه دل به چيزى كه پاينده نيست\r\nچو در خاكدان مصيبت نهاد * كه كس را درو زندگانى مباد\r\nبهر گوشه‌اش مرده‌يى خفته است * ز شادى بر و بوم او رُفته است\r\nبيا تا كنيم از مى خوشگوار * زمين را بهشت و زمان را بهار\r\nاز آن مى كه نامش چو سازم بيان * سخن مست آيد برون از دهان\r\nاز آن مى كه تا روى او ديده‌ام * نگه بى خود افتاده در ديده‌ام\r\nبده ساقى آن زيور نوبهار * سحاب صراحى ببارش درآر\r\nاز آن مى كه آتش بود آب او * بود نور خورشيد مهتاب او\r\nمرا خود غم اين جهان هيچ نيست * بر من هم اين وهم آن هيچ نيست\r\nتو هم قيد هستى ز خود دور كن * چو زور آورد سختيى زور كن\r\n. . . از آن دم كه من در جهان مىزيَم * زمين آتش و من سپند ويم\r\nچنانم درين بزم پرانقلاب * كه ماهى در آتش سمندر در آب\r\nچنانم درين دير پردرد و غم * كه در دست اعمى بود جام جم\r\nكشد آتش ما زبونى ز دود * مگر كوكب ما ندارد صعود\r\nكسى در جهان پرافسوس نيست * كه در گنبد چرخ محبوس نيست\r\nچه خون كاين فلك در دل ما نكرد * بپامال ما سر به بالا نكرد\r\nاگر منصف اينست شادى و غم * خوشا آنكه نامد برون از عدم \r\n\r\n","description":"","footnote":"","page_name":" 868 ","page_number":252},
  {"content":"\r\n\r\n\r\n33 - وحشتى جوشقانى « 1 »\r\nمولانا وحشتى جوشقانى از شاعران معروف سدهء دهم و يازدهم و از شاگردان محتشم كاشانى بود . واله داغستانى مىنويسد كه بسال 999 بشيراز رفت و در آنجا با ابو تراب بيگ فرقتى ( م 1026 ه ) آشنايى و دوستى يافت و سپس بهند سفر كرد و چندگاه در گلكندهء دكن بسر برد و همانجا بسال 1012 يا 1013 درگذشت . در بعضى از مأخذها او را كاشانى و همان خواجه حسين كاشى دانسته‌اند كه مير تقى الدين ازو در خلاصة الاشعار نام برده است . شيوهء او در شاعرى همانست كه در غالب شاعران سدهء دهم مىبينيم . از ديوانش نسخه‌يى بشمارهء 7797 .  Add  در كتابخانهء موزهء بريتانيا ملاحظه شد شامل غزل و مفردات متجاوز از هزار بيت . ازوست :\r\n سوختى داغ غمى بر دل بىكينهء ما * كه بجان آمده دوزخ ز تف سينهء ما\r\nما سكندر صفتانيم در اقليم سخن * آفتاب رخ خوبان بود آيينهء ما\r\nبس كه در سجدهء بت صدق برهمن ديديم * شد به بتخانه بدل مسجد آدينهء ما\r\nتا قيامت كمردرد ببندد بميان * هر كه در عشق تو بندد كمر كينهء ما\r\nوحشتى باز مگو نالهء ما بىاثرست * در دلش كرده اثر نالهء دوشينهء ما \r\n*\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* روز روشن ، تهران 1343 ، ص 896 .\r\n* نتايج الافكار ، بمبئى 1336 ، ص 672 .\r\n* صحف ابراهيم ، خطى .\r\n* تاريخ نظم و نثر در ايران ، ص 517 و 833 .\r\n* خلاصة الاشعار مير تقى الدين كاشانى ، خطى .\r\n* فهرست ريو ، ج 2 ، ص 672 .\r\n* رياض الشعراء واله داغستانى ، خطى .\r\n","page_name":" 869 ","page_number":253},
  {"content":"\r\n\r\n در شب هجران مرا هرگاه خواب غم گرفت * اشك هرسو دامن مژگان من محكم گرفت\r\nدر دم مردن مرا جز اشك در بالين نبود * اشك خونين عاقبت چشم مرا بر هم گرفت\r\nهرچه در آفاق بود از آتش عشق تو سوخت * آتش عشقت نه‌تنها در بنى آدم گرفت\r\nدست دل نگشود روز حشر بر گيسوى حور * هركه در خواب آن سر زلف خم اندر خم گرفت\r\nهر گياهى كز زمين روييد تا روز ابد * بر سر خاك شهيدان غمت ماتم گرفت\r\nدوش چندان گريه كردم از غم ناديدنش * كز سرشكم در نهاد سنگ آتش نم گرفت\r\nوحشتى مهر از گريبان فلك سر برنزد * تا فروغ آفتاب روى او عالم گرفت \r\n*\r\n چون يار سفركردهء ما از سفر آيد * از خاك رهش جان پى نظّاره برآيد\r\nيك بار اگر ياد نمايم ستم او * خون جگرم تا ابد از چشم تر آيد\r\nكس را نبود هيچ گزير از گذر عشق * هركس كه به پا رفت ازين در بسر آيد\r\nكى با همه افروختنش دوزخ سوزان * از عهدهء يك لحظه گناهم بدر آيد\r\nچون وحشتى آرم به نظر صورت معنى * گر خاك در دوست مرا در نظر آيد \r\n*\r\n اگر عكس جمالت در دل غم‌پرورم افتد * بجاى اشك خونين آتش از چشم ترم افتد\r\nعجب كز خواب مستى سر برآرم روز محشر هم * اگر در خواب عكس روى او در ساغرم افتد\r\nاز آنرو سالها در آفتاب هجر مىسوزم * كه شايد سايهء وصل تو روزى بر سرم افتد\r\nبيك پرتو برآرد شعلهء او دود از عالم * اگر از آتش دل يك شرر در پيكرم افتد\r\nچنان در آتشم بىاو كه دوزخ را برشك آرد * بهر دريا كه بعد از سوختن خاكسترم افتد\r\nبگلخن وحشتى تا كى بخاكستر نهم پهلو * هوس دارم كه امشب آتشى در بسترم افتد \r\n\r\n34 - رفيع خراسانى\r\nرفيع الدين خراسانى متخلص به « رفيع » از شاعران سدهء دهم هجريست\r\n\r\n","description":"","footnote":"","page_name":" 870 ","page_number":254},
  {"content":"\r\n\r\nكه چنان كه خود گفته بسال 942 در خراسان ولادت يافت و پس از كسب كمال نخست بعراق و از آنجا بهند رفت و بسال 982 به خدمت جلال الدين اكبر پادشاه پذيرفته شد « 1 » و در مأموريتهاى مختلف ديوانى و لشكرى در هند و كشمير و دكن روزگار مىگذاشت و در جنگهاى دكن ( ولايتهاى برار و برهانپور و جز آنها ) شركت داشت تا آنكه در دامرنى از ولايت برهانپور جاگيرى بدست آورد . بسيارى از حادثه‌هاى مربوط بخدمتها و مأموريتهاى يادشده را در شعر خود ذكر كرده چنان كه سرگذشتش را مىتوان از ديوانش بدست آورد .\r\nازين ديوان نسخه‌يى بشمارهء 5599 .  Add  در كتابخانهء موزهء بريتانيا مطالعه شد كه در حدود هفت‌هزار بيت قصيده و قطعه و غزل و رباعى دارد و آن بسال 1010 ه جمع‌آورى شد « 2 » ولى بعد از آن باز شعرهايى بتاريخ 1011 بر آن افزود . تاريخهاى ديگرى كه در اين ديوان مطالعه مىشود همه مقدم بر اين دو سالست يعنى مربوط بسالهاى ميان 982 و 1009 .\r\nقصيده‌هايش معمولا در مدح جلال الدين اكبر و فرزندانش خاصه شاهزاده مراد و شاهزاده دانيال و بعضى از بزرگان دوران اكبر بويژه ميرزا عبد الرحيم خانخانان و ابو الفضل علّاميست .\r\nوى شاعرى بسيار متوسط است و ديوانش بيشتر اهميت تاريخى دارد تا ادبى . با اين حال بعضى از غزلها و رباعيهايش قابل نقلست . در شعر گاه رفيع\r\n\r\n\r\n","description":"","footnote":"\r\n( 1 ) - گويد :\r\n بملك هند رسيدم بعون و فضل إله * شدم مريد بشاه زمانه اكبر شاه . . .\r\nبيان كنم ز مهمات خويش حرفى چند * اگرچه پيش از اين فاش گشته در افواه\r\nمرا بمنصب و جاگير سرفرازى داد * بسال نهصد و هشتاد و دو بعون إله . . . \r\n( 2 ) - گويد :\r\n ديوان رفيع چون بانجام رسيد * از حضرت پادشاه انعام رسيد\r\nدر ملك دكن جمع نموديم و نوشت * در سال هزار و ده باتمام رسيد \r\n","page_name":" 871 ","page_number":255},
  {"content":"\r\n\r\nو گاه رفيع الدين و گاه رفيعى تخلص مىكند « 1 » . وى غير از ميرزا حسن بيك رفيع قزوينى معاصر شاهجهانست كه شرح حالش در تذكرهء نصرآبادى ( ص 268 ) و بهارستان سخن ( ص 571 ) و سرو آزاد ( ص 107 ) آمده . ازوست :\r\n برفت يار و سخن در دهن گذاشت مرا * نه عقل ماند و نه جان در بدن گذاشت مرا\r\nشدست آن گل رعنا و ماند غم بر دل * نه باغ و راغ و نه فكر وطن گذاشت مرا\r\nوزيد باد خزان و بريخت برگ سمن * نه سرو و سوسن و نه نسترن گذاشت مرا\r\nرفيع چند چو يعقوب ديده بر ره دوست * برفت يوسف گل پيرهن گذاشت مرا \r\n*\r\n دلم در زلف مهرويان ببندست * درين سودا دماغ من بلندست\r\nدو چشم خونفشان بر ياد جانان * بغايت دردمند و مستمند است\r\nمكن دعوى تو در كوى خرابات * كه دعوى نزد مستان ناپسندست\r\nتو در بند خودى و خودپرستى * مشو اى دل چه دانى عمر چندست\r\nغم دنيا مخور چندين كه دنيا * تمامى محنت و رنج و گزندست\r\nرفيع الدين ز دنيا پند برگير * كه دنيا سربسر تعليم و پندست \r\n*\r\n تا چند پى نفس و هواخواهى رفت * وندر عقب روى و ريا خواهى رفت\r\nباريست گران و راه بس دور و دراز * با بار گران تا بكجا خواهى رفت \r\n*\r\n چشمم بدل اشك همى بارد دل * دل بركندن ز دل نمىيارد دل\r\nگفتى كه تو دانى دل خود را بردار * تو در دل و دل چگونه بردارد دل \r\n*\r\n\r\n\r\n","description":"","footnote":"\r\n( 1 ) - گويد :\r\n بندهء كمترين رفيع الدين * بثناى خدايگان برخاست\r\nگفتا كه رفيعى برو و شكر بجاى آر * كاين حال كه ماراست دگر هيچ كرا نيست\r\nرفيع چند چو يعقوب ديده بر ره دوست * برفت يوسف گل پيرهن گذاشت مرا \r\n","page_name":" 872 ","page_number":256},
  {"content":"\r\n\r\n جان داده لب تو در سخن‌پردازى * دل برده دو نرگس تو در غمازى\r\nهرچند كه شيوهء تو بيداد بود * يك لحظه چه باشد ار به من پردازى \r\n\r\n35 - انيسى شاملو « 1 »\r\nيولقلى بيگ انيسى شاملو از شاعران معروف سدهء دهم و آغاز سدهء يازدهم هجرى بود . وى در آغاز جوانى ملازم سلطان ميرزا ابراهيم صفوى ( م 984 ه ) بود و تخلص انيسى را باشارهء او براى خود انتخاب كرد ، سپس مدتى در خدمت على قلى خان شاملو بسر مىبرد و كتابدار اختصاصى او بود .\r\nاين على قلى خان شاملو همانست كه مدتى باتفاق مرشد قليخان استاجلو امور خراسان را در دوران حكومت عباس ميرزاى صفوى ( شاه عباس ) اداره مىكرد و بيگلربيگى هرات بود . وى در محاصرهء هرات بوسيلهء عبد الله خان ثانى پادشاه ازبك ( 991 - 1006 ) در سال 997 ه كشته شد « 2 » و در اين گيرودار چنان كه عبد الباقى نهاوندى در مآثر رحيمى نوشته است ، انيسى بدست ازبكان\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* مآثر رحيمى ، ج ، 3 ص 517 ببعد .\r\n* سرو آزاد ، ص 21 - 22 .\r\n* تذكرهء ميخانه ، ص 300 - 301 و حاشيهء ص 300 - 302 .\r\n* تاريخ نظم و نثر در ايران ، ص 423 - 424 .\r\n* آتشكده آذر ، تهران ، ص 44 - 46 .\r\n* صحف ابراهيم ، خطى .\r\n* نتايج الافكار ، ص 43 . و جز آنها .\r\n( 2 ) - عالم‌آراى عباسى ، ص 386 ببعد .\r\n","page_name":" 873 ","page_number":257},
  {"content":"\r\n\r\nاسير و بفرارود ( ماوراء النهر ) برده شد و در آنجا « مسودات اشعارش بدست نااهلان افتاد » . بعد ازين واقعه انيسى بهندوستان رفت و يا آنچنانكه آذر در آتشكده گفته است ، از هرات بهند گريخت و به خدمت ميرزا عبد الرحيم خانخانان ( م 1036 ه ) سپهسالار مقتدر و فاتح جلال الدين اكبر پيوست و در جمع شاعران درگاه او درآمد و طبعا در شمار ستايشگران اكبر پادشاه نيز بود .\r\nانيسى ، كه بگفتهء عبد الباقى نهاوندى « در شجاعت و سپاهيگرى گوى مسابقت از فارسان عرصهء شجاعت و دليرى ربوده سرآمد زمان خود بود » ، تنها با سمت شاعرى در دستگاه قدرت خانخانان و دولت گوركانى بسر نمىبرد بلكه « نخست منصب مير عرضى و بعد از آن مير بخشى و سپس حكومت يافت » تا آنكه در سال 1014 ه در برهانپور بدرود حيات گفت و همانجا به خاك سپرده شد .\r\nانيسى در هند با بعضى از شاعران استاد خاصه نظيرى نيشابورى و شكيبى اصفهانى دوستى داشت و نظيرى كه خبر مرگ انيسى را در ماتم پسر خود نور الدين محمد شنيد تركيب‌بندى بسيار تأثرانگيز در رثاء آن دو عزيز ساخت كه بدين بيت آغاز مىشود :\r\n اين درد بين كه از پى هم ناگهان رسيد * عضوى شكست از تن و زخمى بر آن رسيد \r\nانيسى غزلسرا و مثنوىگوى توانايى بود . مثنوى « محمود و اياز » او كه در برابر خسرو و شيرين نظامى و بر همان وزن سروده ، اگرچه ناتمام مانده ولى مشهورست . نسخه‌يى از آن در جزو مجموعهء شمارهء 4772 .  Or  در كتابخانهء موزهء بريتانيا ملاحظه شد . قدرت شاعر در توصيف و تواناييش در تشبيه‌هاى دقيق ازين منظومهء ناقص به خوبى هويداست بىآنكه بسادگى سخن و روانى كلام و رسايى آن ازين راهها آسيبى رسد .\r\nاز اوست :\r\n زمانه بر دل من سوخت داغ عالم را * كه مشكفاد گل عيش باغ عالم را\r\nشراب عيش مرا ناگوار مىآيد * مگر بزهر سرشتند اياغ عالم را\r\nز ننگ شعله بظلمت گريخت پروانه * چه پرتويست ندانم چراغ عالم را \r\n\r\n","description":"","footnote":"","page_name":" 874 ","page_number":258},
  {"content":"\r\n\r\n غريب نغمه‌سرايى بعالم آمده بود * دريغ فصل خزان بود باغ عالم را \r\n*\r\n مستى شوريدگان از باده و پيمانه نيست * ساقى اين ساغر ندارد مى درين ميخانه نيست\r\nالتفات يار مىخواهيم و بخت ما زبون * آرزوى گنج داريم و درين ويرانه نيست\r\nاز در و ديوار عالم كم طلب نقش وفا * گر متاعى هست جز با صاحب اين خانه نيست\r\nعاشق اندر دير رهبانست و در مسجد امام * هركه با عشق آشنا شد هيچ‌جا بيگانه نيست\r\nما گرفتاريم انيسى رنج خود ضايع مكن * هركه خواب مرگش آيد گوش بر افسانه نيست \r\n*\r\n پس از عمرى خطايى رفت در كيش وفا كردن * عبادتهاى چندين ساله مىبايد قضا كردن\r\nقلم بر سر زدم معلوم چندين سالهء خود را * كنون شاگردى از من از تو تعليم وفا كردن\r\nندارد گلستان دهر چون من نغمه‌پردازى * ولى مىبايد از كنج قفس دايم نوا كردن\r\nجنونم را مداوا قيد بود ، آن لطف هم كردى * مرا اكنون به درد خويش مىبايد رها كردن\r\nز ننگ بىوفاييها انيسى مرد و نتوانست * ز تو برتافتن روى دل و سوى خدا كردن \r\n*\r\n من مست محبتم شرابم مدهيد * در آتشم افگنيد و آبم مدهيد\r\nگر شكوه كنم و گر عتاب آغازم * با اوست حديث من جوابم مدهيد \r\nاز منظومهء « محمود و اياز » اوست :\r\n دو جا بر مرد عاشق عرصه تنگست * اگر جان برد عاشق نيست سنگست\r\nيكى آنجا كه يار عشوه‌آيين * نداند كاين روش مهرست يا كين\r\nدگر جايى كه از معشوق يكرنگ * شود دانسته گر صلحست و گر جنگ\r\nفداى نازنينان جان عاشق * كه هم دردند و هم درمان عاشق \r\n*\r\n نشيمن كرد شهبازى بسروى * كه صيد خود كند رعنا تذروى\r\nقضا را در كمينش بود صياد * گذار باز در دام وى افتاد\r\nچو پر زد تا خلاصى يابد از بند * برو پيچيد از نو رشته‌يى چند\r\nبر آن شد تاش بگشايد بمنقار * كه هم بر گردنش پيچيد ز آن تار \r\n\r\n","description":"","footnote":"","page_name":" 875 ","page_number":259},
  {"content":"\r\n\r\n برآورد آهى از جان غم‌اندوز * كه چون من كيست در عالم سيه‌روز\r\nپى صيد آمدم با خاطر شاد * شدم آخر اسير دست صياد\r\nگر اين فكرم بخاطر نقش مىبست * كه صياد دگر صياد را هست\r\nقدم ننهادمى هرگز درين باغ * به ياد صيد دل را كردمى داغ \r\n*\r\n . . . برافگندند از خرگه نقابى * عيان شد در دل شب آفتابى\r\nجوانى كرد سر از خانه بيرون * چو گنجى كآيد از ويرانه بيرون\r\nنگارى با تغافل دوش بر دوش * وفا دارى باستغنا هم‌آغوش\r\nرخى خالى ز خط آيينه كردار * قدش جا كرده اندر جان الف‌وار\r\nدو زلفش فتنهء آشفته‌حالان * دو ابرويش پناه نوغزالان\r\nگشوده هندوى زلفش دكانى * بهر مويى نهاده نرخ جانى\r\nدرين بازار كايمان پرخطر بود * متاع كس مياب و كس مخر بود\r\nبه شوخى فارغ از حرف بدآموز * ز سر تا پا برنگ شعله جانسوز\r\nبلا و فتنه چاووشان راهش * اجل فرمانبر چشم سياهش\r\nبغارت داده چشمش خانمانها * نگاهش بسته راه كاروانها\r\nنمىشد سير چشمش از شكر خواب * مگر ديدار خود مىديد در خواب\r\nبجز آن چشم كس نشنيده هندو * كه چون تركان بخونخوارى كند خو \r\n\r\n36 - كوثرى همدانى « 1 »\r\nمير عقيل كوثرى از سادات همدان و از شاعران سدهء يازدهم هجريست .\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* خلاصة الاشعار مير تقى الدين كاشانى ، خطى . -\r\n","page_name":" 876 ","page_number":260},
  {"content":"\r\n\r\nدر آغاز بزمى و سپس كوثرى تخلص مىكرد . بتصريح تقى الدين كاشى در بعضى از علوم خاصه پزشكى مهارت داشت ولى بواسطهء اخذ سيورغال و تجديد فرمانهاى آن باردوى شاهى تردد مىكرد و بيشتر در اصفهان بسر مىبرد و بدربار شاه عباس بزرگ بستگى داشت . وى در اعتقاد استوار خود بامامان و بزرگداشت آنان مشهور و از همين‌روى مورد تكريم شاه عباس بود .\r\nگويند روزى پادشاه در مجلس خود بساقى اشاره كرد تا كوثرى را شراب دهد و او گفت « بسر على كه نمىخورم » . شاه گفت « بسر من بخور » مير عقيل برآشفت و گفت : « من مىگويم بسر على نمىخورم ، مىگويد بسر من بخور ! من ترا از مرتضى على دوست‌تر خواهم داشت ؟ » « 1 » . وى منظومه‌يى بنام فرهاد و شيرين دارد كه بسال 1015 بانجام رسانيد و گويا بعد از آن بمدتى دراز نزيست . غير از فرهاد و شيرين از كوثرى بيتهاى منتخبى از غزلها در بعضى از تذكره‌ها نقل شده و علاوه‌بر آنها ساقىنامه‌يى ببحر متقارب دارد كه بنام شاه عباس سرود « 2 » .\r\nنصرآبادى كه تذكرهء خود را از 1083 تا چند سال بعد تأليف مىنمود نتوانست از پسر مير عقيل در اصفهان نسخهء اشعار پدر را دريافت كند و چند\r\n\r\n\r\n","description":"","footnote":"\r\n- * عرفات العاشقين ، خطى .\r\n* تذكرهء صحف ابراهيم ، خطى .\r\n* تذكرهء نصرآبادى ، ص 278 - 279 .\r\n* رياض الشعراء واله داغستانى ، خطى .\r\n* آتشكدهء آذر ، بمبئى ، ص 257 .\r\n* فهرست نسخه‌هاى فارسى در كتابخانهء موزهء بريتانيا ، ج 2 ص 673 - 674 .\r\n* فهرست نسخه‌هاى فارسى كتابخانهء ملى پاريس ، ج 3 ص 366 .\r\n* تذكرهء پيمانه ، ص 433 - 434 .\r\n( 1 ) - تذكرهء نصرآبادى ، ص 279 .\r\n( 2 ) - اين ساقىنامه كه 153 بيت است در تذكرهء پيمانه تأليف آقاى احمد گلچين معانى ، مشهد 1359 ، ص 435 - 441 نقل شده .\r\n","page_name":" 877 ","page_number":261},
  {"content":"\r\n\r\nبيتى از فرهاد و شيرين او و يك رباعى كه از اشعار او شنيده بود در كتاب خود آورد .\r\nاز فرهاد و شيرين كوثرى نسخه‌يى بشمارهء 342 .  Or  در كتابخانهء موزهء بريتانيا و نسخه‌يى ديگر بشمارهء 688  ment Supple  در كتابخانهء ملى پاريس ديده شد . فرهاد و شيرين كوثرى در بحر هزج مسدس مقصور يا محذوف بنام شاه عباس نخستين سروده شده و او پس از ستايشى از شاه عباس از كساد بازار سخن در ايران و رواج آن در هند سخن بميان آورده و ضمنا گفته است كه منظومهء خود را از آن روى مىسازد تا كارى را كه وحشى و عرفى نتوانستند پايان دهند بانجام رساند . نصرآبادى چند بيت از فرهاد و شيرين و اين رباعى را از او نقل كرده :\r\n چون رفت بخشم يار رنجيدهء من * برخاست فغان از دل غمديدهء من\r\nمىرفت و ز دنبال نگاهم مىرفت * تا نور نظر نماند در ديدهء من \r\nو آذر گفته است كه ازو « به غير مثنوى خسرو و شيرين [ بجاى فرهاد و شيرين ! 
  ] ناتمام به نظر نرسيده » . اين فرهاد و شيرين ناتمام شعرى ساده و روان و دل‌انگيز دارد و از ويژگيهاى آن تمثيل‌هاى متعدديست كه شاعر به مناسبتهاى مختلف آورده است كه اينك بعضى از آنها را نقل مىكنيم :\r\n يكى كبك درى آمد ز كهسار * كه بخرامد به طرف باغ و گلزار\r\nبعزم سير شد هر سو خرامان * چو رعنادلبران مست و غزلخوان\r\nشنيد از گوشه‌يى آواز بلبل * كه بىخود ناله مىكرد از غم گل\r\nز يكسوى گلستان كبك طناز * بقهقه كرد بر وى خنده آغاز\r\nكه گل امروز بىرنج خس و خار * بدست هركسى باشد ببازار\r\nشده خندان و خرم يار هركس * شكفته بر سر دستار هركس\r\nنمايد هر دمش بيگانه‌يى بو * نهد بر عارض نامحرمان رو\r\nتو اينجا در فغان و آن شوخ طناز * بود جاى دگر در جلوهء ناز\r\nجوابش داد بلبل از سر سوز * كه اى يك شب نكرده ناله تا روز \r\n\r\n","description":"","footnote":"","page_name":" 878 ","page_number":262},
  {"content":"\r\n\r\n جمالى هست او را عشرت‌افزا * كه بىاو نيست دلها را شكيبا « 1 »\r\nشميمى هست او را روح‌پرور * كه گردد زو دماغ جان معطر\r\nنه‌تنها من گرفتارم برويش * كه باشد عالمى را جستجويش\r\nمرا هم نالهء جانسوز از آنست * كه محبوبم بدست ديگرانست \r\n*\r\n محبت بست چون آيين بازار * سر منصور « 2 » شد آرايش دار\r\nنخستش دست از ساعد بريدند * در آن ساعت لبش پرخنده ديدند\r\nيكى گفتش درين دم خنده از چيست * كه خنديدن درين وقت از خرد نيست\r\nبگفتا گر ز من ببريده شد دست * بجرم اينكه هستم عاشق و مست\r\nمرا دست دگر باشد كه بىباك * ربايم تاج فخر از فرق افلاك\r\nبريده گشت گر دست صفاتم * ندارد هيچ نقصانى بذاتم\r\nوز آن خونى كه از دستش روان بود * كه گلگون‌سازِ روىِ عاشقان بود\r\nوضو مىكرد با خون اندر آن حال * بگفتندش كه اى آشفته‌احوال\r\nدرين حالت به خون كردن وضو چيست * به خون رخساره كردن شستشو چيست\r\nبگفتا كاى دلت فارغ ز محنت * نمازى هست در شرع محبت\r\nكه نبود قابل درگاه بيچون * اگر آب وضويش نَبْوَد از خون\r\nعجب حاليست مستان را درين راه * كه يك ذره نباشند از خود آگاه\r\nبود عشاق را صدگونه اسرار * نگردد گفته الّا بر سر دار\r\nبلى معراج مردان دار باشد * كه دار افشاگرِ اسرار باشد\r\nالهى كوثرى را آگهى ده * بمردانش قبول همرهى ده\r\nبتاج عزتش ده سربلندى * ببزم الفتش ده ارجمندى\r\nمحبت را بده با جانش الفت * مگردان بىنصيبش از محبت \r\n*\r\n\r\n\r\n","description":"","footnote":"\r\n( 1 ) - شكيبا بجاى شكيب يا شكيبايى !\r\n( 2 ) - مقصود حسين بن منصور حلاج است كه شاعران عادة او را بنام پدرش خوانده‌اند .\r\n","page_name":" 879 ","page_number":263},
  {"content":"\r\n\r\n عزيز مصر چون گرديد دانا * به حال يوسف و عشق زليخا\r\nبچاووشان درگه داد فرمان * كه تا بردند يوسف را بزندان\r\nيكى از محرمان خاص درگاه * بگفتا كاى ز هرنيك و بد آگاه\r\nچو دانستى كه يوسف را گنه نيست * جفا بر بىگنه كردن سبب چيست\r\nعجب باشد ز عدل چون تو شاهى * كه بپسندد ستم بر بىگناهى\r\nعزيزش گفت كاى غافل ز احوال * ندارى آگهى از صورت حال\r\nنه يوسف شد گرفتار مشقت * كه باشد بر زليخا اين عقوبت\r\nنديدم هيچ بهتر زين سزايش * كه گردانيدم از يوسف جدايش \r\n*\r\n يكى را عزم سير بيستون شد * كه بيند كوهكن را حال چون شد\r\nچگونه مىتراشد سنگ خارا * چسانش هست بىشيرين مدارا\r\nدر آن كهسار سنگ آن سحرپيشه * به ناخن مىتراشد يا به تيشه\r\nز خسرو باك دارد يا ندارد * كند انديشه يا پروا ندارد\r\nچو سوى بيستون شد مرد هشيار * بحيرت شد تماشاگر در آن كار\r\nجگر پرشعله عاشق‌پيشه‌يى ديد * ز جان بگذشته بىانديشه‌يى ديد\r\nكه از پولاد چنگ خاره‌فرسا * بريدى لخت لخت آن كوه خارا\r\nچو دست خاره‌فرسا برگشادى * بريدى كوهى و پرتاب دادى\r\nزدى چون تيشه بر سنگ آن هنرور * ز تيغ غمزه بودى كارگرتر\r\nز كندى گر نبردى تيشه فرمان * خراشيدى رخ خارا بمژگان\r\nنه پرواى سر و نه بيم جان داشت * هميشه نام شيرين بر زبان داشت\r\nز بس لذت ز نام دوست ديدى * چو بردى نام شيرين لب مكيدى\r\nپى تسكين جان حسرت‌آيين * بريده بود تمثالى ز شيرين\r\nز ديبا بر رخش بسته نقابى * بابرى كرده پنهان آفتابى\r\nدمى شوقش بريدى سنگ‌خاره * دمى كردى بر آن صورت نظاره\r\nزمانى ديده بر پايش نهادى * سرشك حسرت از مژگان گشادى\r\nبه خود مىگفت مرد كارديده * فراق مهوشان بسيار ديده \r\n\r\n","description":"","footnote":"","page_name":" 880 ","page_number":264},
  {"content":"\r\n\r\n عجب از غيرت فرهاد دلتنگ * كزينسان نقش شيرين كنده بر سنگ\r\nخوشا عشق و خوشا ناكامى عشق * خوشا هر لحظه بىآرامى عشق\r\nخوشا كارى كه عشقش هست معمار * كه باشد كوهكن مزدور آن كار \r\n\r\n37 - امانى\r\nاو غير از ميرزا امان الله امانى ملقب به « خان زمان » ( م 1046 ه ) فرزند مهايت خانست كه پيش ازين ديده‌ايم « 1 » . اين امانى از اميران قزلباش است كه از عهد شاه تهماسب تا دوران شاه عباس اول مىزيست و اندكى بعد از سال 1016 درگذشت « 2 » . وى بتركى و فارسى هر دو شعر مىسرود . نسخه‌يى از ديوانش بشمارهء 2872 .  Or  در كتابخانهء موزهء بريتانيا ملاحظه شد كه در حدود هشت‌هزار بيت از قصيده و ترجيع و غزل و قطعه و رباعى و مثنوى دارد و متجاوز از 2500 بيت غزل آن تركى بتخلص امانيست كه بعد از قسمت فارسى آن ديوان ( از ورق 180 ببعد ) آغاز مىشود . از قصيده‌ها و ترجيع هاى او قسمتى در ستايش امامان و بخشى در مدح شاه تهماسبست و از شاه عباس بسيار در قطعه‌هاى خود ياد مىكند . از سخنانش آشكارست كه مدتى از عمرش در هرات و يقينا در مأموريت لشكرى كه معمولا بقزلباشان مراجعه مىشده است ، گذشت « 3 » و بعيد نيست كه زيارت آرامگاه مشايخ صوفيهء آن\r\n\r\n\r\n","description":"","footnote":"\r\n( 1 ) - همين جلد ص 476 - 478 .\r\n( 2 ) - دربارهء او بنگريد بضميمهء فهرست نسخه‌هاى خطى فارسى در كتابخانهء موزهء بريتانيا ، ص 199 و نيز بفهرست تركى همان كتابخانه .\r\n( 3 ) - گويد : -\r\n","page_name":" 881 ","page_number":265},
  {"content":"\r\n\r\nشهر او را بنوعى از باورداشتهاى صوفيانه راهبرى كرده باشد « 1 » . شعرش با همه سادگيها خالى از لطفى نيست و بر همان شيوه‌ييست كه همهء شاعران سدهء دهم از مقدّمان خود در آغاز آن قرن به ارث برده بودند . ازوست :\r\n چنان آزرده شد دل شام غم از ناتوانيها * كه پندارى نديده روزگار كامرانيها\r\nخيال روزگار وصل در هجران بدان ماند * كه ياد آرد كسى پيرانه‌سر وقت جوانيها\r\nرسد گر هر نفس صد ناوك از بيداد او بر دل * نيايد بر زبان هرگز مرا از بىزبانيها\r\nغم عشقش به صد جان مينمايد سوى ما ارزان * از آن شد دل خريدار غمش با اين گرانيها\r\nاز آن در كنج تنهايى گرفتم الفتى با غم * كه مىدانم ندارد اعتبارى شادمانيها\r\nامانى را امان ده اى اجل چندانكه ياد آرد * كه روز وصل دارد آرزوى جانفشانيها \r\n*\r\n جاى حيرت نيست گر شبها بچشمم خواب نيست * نيست در عالم غمى كاندر دل بىتاب نيست\r\nمستى از لعل لب جانان بود ما را مدام * ساقيا اين بيخوديها از شراب ناب نيست\r\nگر غبارآلوده باشم در سر كويش چه عيب * گلخنى را گرد خاكستر كم از سنجاب نيست\r\nگر برد خاشاك‌وارم هر طرف نَبْوَد عجب * سيل اشكم چونكه كم از موجهء گرداب نيست\r\nگر شوم از آستانش دور دربان را چه غم * بىسروپايى چو من در كوى او ناياب نيست\r\nاى امانى با رقيبان التفات او چو هست * بهر آن يكره نگاهش جانب احباب نيست \r\n*\r\n از تيغ تو گر سينهء ما چاك نگردد * هرگز دل غمناك فرحناك نگردد\r\nمژگان نتواند كه ببندد ره اشكم * اين سيل بلا بسته بخاشاك نگردد\r\nآن را كه نشد غرقه به خون دل ز غم عشق * در قلزم اگر غوطه خورد پاك نگردد\r\nدر حشر زبان را به تحير نگشايد * صيدى كه ترا بستهء فتراك نگردد \r\n\r\n\r\n","description":"","footnote":"\r\n-\r\n واقع كه هرات طرفه جايى بوده * خوش ملك وسيع دلگشايى بوده\r\nبا طرح بديع از عمارات رفيع * در هر گذرش جهان‌نمايى بوده \r\n( 1 ) - گويد :\r\n خواهى كه شوى ز سر وحدت آگاه * بايد رفتن بجانب گازرگاه\r\nكز طوف مزار خواجهء انصارى * بىشبهه مقاصدت برآيد دلخواه \r\nو مراد او آرامگاه خواجه عبد الله انصاريست .\r\n","page_name":" 882 ","page_number":266},
  {"content":"\r\n\r\n آرام نگيرد دل بىتاب امانى * تا در قدم توسن او خاك نگردد \r\n*\r\n آن شوخ بگرد مه كمند افگنده * بر لاله دو زلف دلپسند افگنده\r\nاز خال براى چشم زخم مردم * بر آتش رخساره سپند افگنده \r\n*\r\n گر مهر سپهر لاجوردى باشى * يا باعث هر گرمى و سردى باشى\r\nالقصه كه بحر و كان مردى باشى * خاكت بسر ار نه اهل دردى باشى \r\n\r\n38 - نوعى خبوشانى « 1 »\r\nمحمد رضا پسر محمود خبوشانى مشهدى از شاعران بنام سدهء دهم و\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء ميخانه ، تهران 1340 ، ص 258 - 259 .\r\n* رياض الشعراء ، خطى .\r\n* هفت اقليم ، تهران ، ج 2 ص 307 - 308 .\r\n* عرفات العاشقين ، خطى .\r\n* مآثر رحيمى ، كلكته 1924 - 1931 ، ج 3 ، ص 635 - 637 .\r\n* روز روشن ، تهران 1343 ، ص 854 - 856 .\r\n* منتخب التواريخ بداؤنى ، ج 3 ، ص 361 .\r\n* نتايج الافكار ، ص 712 - 713 .\r\n* صحف ابراهيم ، على ابراهيم خان خليل ، خطى .\r\n* ايضاح المكنون ، اسمعيل پاشا ، ج 1 ستون 536 و ج 2 ستون 30 .\r\n* تاريخ نظم و نثر در ايران ، سعيد نفيسى ، ص 434 . -\r\n","page_name":" 883 ","page_number":267},
  {"content":"\r\n\r\nاوايل سدهء يازدهم است كه مانند بيشتر استادان معاصر خود در هندوستان بسر مىبرد و به خدمت ميرزا عبد الرحيم خانخانان و جلال الدين اكبر پادشاه و پسرش شاهزاده دانيال اختصاص داشت .\r\nزادگاهش خبوشان ( قوچان ) و باشيد نگاهش مشهد بود و بدين‌سبب بمشهدى هم شهرت داشت . دربارهء بدايت حالش بهتر آنست كه سخن عبد الباقى نهاوندى معاصر او را اساس قرار دهم . وى گويد كه نوعى در كودكى بهمراه پدر كه سوداگرى معزز بود ، از خبوشان بعراق افتاد و بكاشان كه در آن روزگار مركز بازارگانى ايران و هند بود رفت و در آنجا به خدمت محتشم كاشانى شاعرى و سخنورى آموخت ، همواره نزد آن شاعر استاد مىرفت و شعر خود را براى اصلاح بر او عرضه مىداشت و محتشم بتربيت او همت مىگماشت و بر اثر همين توجه استاد در مدت اقامت كاشان ترقى بسيار نصيب نوعى شد و او پس از مدتى توقف از كاشان بخراسان بازگشت « 1 » .\r\nاقامت مجدد نوعى در خراسان ( ظاهرا مشهد ) دير نپاييد و او از آنجا در طلب روزى بهند شتافت و نخست به خدمت ميرزا يوسف خان رضوى مشهدى ( م 1010 ه ) كه در دستگاه سلطنت اكبر پادشاه مقامى بلند داشت رسيد و چندگاهى با « مير حسين كفرى » « 2 » كه از دوستان نزديكش بود در لاهور و\r\n\r\n\r\n","description":"","footnote":"\r\n- * بهارستان سخن ، مير عبد الرزاق خوافى . ص 437 - 438 .\r\n* آتشكدهء آذر ، تهران ، ص 386 - 387 .\r\n* سرو آزاد ، مير غلامعلى آزاد ، ص 22 - 24 ، و جز آنها .\r\n( 1 ) - فخر الزمانى ( ميخانه ، ص 258 ببعد ) گفته است كه پدر نوعى از وطن بديدار يكى از خويشان كه در گجرات صاحب‌سامان بود رفت و بعد از آنكه امدادى يافت بخراسان بازگشت و بقيهء عمر را بانزوا و عبادت گذراند و پسرش بعد از مرگ پدر و صرف مال دوباره بهند رفت و همانجا ماند و اگر چنين باشد نوعى هرگز فرصت شاگردى محتشم نداشت و حال آنكه او شاگرد محتشم و پيرو شيوهء او در شاعرى بود .\r\n( 2 ) - وى از شاعران عهد اكبر و دوست نوعى بود و با هم در سلسلهء ستايشگران -\r\n","page_name":" 884 ","page_number":268},
  {"content":"\r\n\r\nديگر جايها ملازم آن امير ادب‌دوست بود . اين دو شاعر به علت ظرافت ذوق محل توجه برگزيدگان قوم شدند ، خاصه نوعى كه هم در شعر و هم در سوارى و كماندارى ماهر بود . وى پس از آنكه در خدمت ميرزا يوسف خان مشهدى نام برآورد بدرگاه شاهزاده دانيال ( م 1013 ه ) پسر جلال الدين اكبر كه در برهانپور بسر مىبرد ، روى نهاد و در همان حال مداحى ميرزا عبد الرحيم خانخانان را نيز رها نكرد و ستايشنامه‌ها دربارهء او سرود و ازو صله‌هاى گران گرفت چنان كه تنها بجايزهء ساقىنامهء مشهورش كه در مدح خانخانانست يك فيل و ده‌هزار روپيه و اسبى عراقى و سراپاى خاصهء سپهسالارى از آن خان به دو رسيد . رسمى قلندر « 1 » در قصيده‌يى كه در مدح خانخانان سروده از نعمت فراوانى كه او بنوعى مىبخشيده بدينگونه ياد كرده است :\r\n ز نعمت تو بنوعى رسيد آن مايه * كه يافت مير معزى ز نعمت سنجر\r\nز گلبن املش صد چمن گل اميد * شگفت تا كه بمدح تو شد زبان‌آور \r\nدوران پادشاهى نور الدين جهانگير ( 1014 - 1037 ه ) مصادف بود با آخرين سالهاى زندگى نوعى و او آن چند سال را بمدح اين پادشاه نيز گذرانيد تا در 1019 ه در برهانپور چشم از جهان بربست « 2 » .\r\nكليات نوعى كه از آن نسخه‌هايى در دستست ، داراى قصيده ، ترجيع و تركيب ، قطعه ، غزل ، رباعى و مثنوى و در حدود چهارهزار بيتست . ساقىنامهء او كه متجاوز از چهارصد بيتست در ستايش ميرزا عبد الرحيم خانخانان سروده شده و در شمار ساقىنامه‌هاى مشهور عهد اوست . اين منظومه بقسمتهاى\r\n\r\n\r\n","description":"","footnote":"\r\n- خانخانان درآمده ازو نيكوييها ديدند . رسمى قلندر كه او نيز از مداحان خانخانان بود ، دربارهء اين دو گويد :\r\n حديث نوعى و كفرى چسان بيان سازم * چو زنده‌اند به مدح تو تا دم محشر \r\n( 1 ) - رسمى يزدى از شاعران ملازم خانخانان و باشعار عارفانهء خود مشهور بود و در اواخر عمر در گلكنده مىزيست .\r\n( 2 ) - اين تاريخ در بيشتر مأخذها مثل مآثر رحيمى و بهارستان سخن و عرفات و جز آنها تكرار شده است ، فخر الزمانى در ميخانه تاريخ مرگش را 1018 نوشته .\r\n","page_name":" 885 ","page_number":269},
  {"content":"\r\n\r\nمختلفى تقسيم مىشود كه شاعر در آنها موضوعهاى گوناگونى مانند توحيد ، تعريف سخن ، صفت شراب و ساقى ، تعريف بهار ، مخاطباتى با ساقى و مغنى ، مدح ممدوح ، مناجات و جز آنها را مطرح كرده است . مثنوى سوز و گداز وى جداگانه شناخته خواهد شد و از آن و از ساقىنامه‌اش يك جا و باجزاء نسخه‌هاى متعدد موجودست . نسخه‌يى از ديوانش در حدود چهارهزار بيت بشمارهء 1089 .  Supp  در كتابخانهء ملى پاريس ديده شد .\r\nمنظومهء مشهور نوعى « سوز و گداز » است در بحر هزج مسدس مقصور يا محذوف نزديك بپانصد بيت ، و آن هم از عهد شاعر بسيار مقبول و رايج بود و « متضمن قصهء دردناك هندويى تازه‌نهال چمن جوانيست كه در شب طوى با ساز و سامان سوداگرى از بازار مسقف مىگذشت ، سقف فرود آمد [ و جوان به خاك هلاك افتاد 
  ] و عروس كه در كمال رعنايى و زيبايى بود . . . خود را پروانه‌وار بر آتش سوزان زد و تودهء خاكستر گرديد » « 1 » . گويند ، و شايد بطريق جعل گفته باشند ، كه هرچه اكبر آن دختر را از خودسوزى منع كرد فايده نداشت و با همه وعده‌هاى مال و نعمت كه به دو دادند از پيروى آيين خود بازنايستاد . نوعى اين داستان را بنام شاهزاده دانيال در يك هفته سرود « 2 » و آن بانگليسى ترجمه و بسال 1912 م در لندن چاپ شد . از آن نسخه‌هاى متعدد در ايران و هند و فرنگ موجودست و يك‌بار بسال 1284 ه ق در پايان نخستين جلد اكبرنامهء ابو الفضل علّامى در لكنهو و اخيرا بچاپ سربى در پاكستان بطبع رسيد .\r\nاگرچه نوعى مدعيست كه در نظم اين داستان « ره نارفته » پيموده است ، و نيز اگرچه نويسندگان احوال نوعى گفته‌اند كه او منظومهء سوز و گداز\r\n\r\n\r\n","description":"","footnote":"\r\n( 1 ) - بهارستان سخن ، ص 437 .\r\n( 2 ) - گويد :\r\n لعاب شعله بر كاغذ تنيدم * گهر در رشتهء آتش كشيدم\r\nبمستى آن ره نارفته رفتم * ره يك ساله در يك هفته رفتم \r\n","page_name":" 886 ","page_number":270},
  {"content":"\r\n\r\nرا بشرح يك واقعهء حقيقى كه در عهد اكبر پادشاه اتفاق افتاده بود ، اختصاص داده و درين كار مبتكر بوده است ، ولى حقيقت خلاف آنست كه گفته است و گفته‌اند . پيش ازين در شرح حال حسن دهلوى ديده‌ايم كه او مثنوى كوتاهى در ششصد و شش بيت ببحر هزج مسدس مقصور يا محذوف دارد بنام « عشق نامه » و نوشته‌ام كه « موضوع اين منظومه داستان عشق جوانيست از هندوان بدخترى و مردن آن دختر و سوزاندن او بمذهب هندوى و سوختن عاشق بر موافقت معشوق » « 1 » . حسن تصريح كرده كه آن داستان را خود نيافريده بلكه از آنچه در ميان خلق رواج داشته گرفته است « 2 » .\r\nپس موضوع منظومهء سوز و گداز تازه نيست و تنها تفاوتش با آنچه از قديم در بين هندوان رواج داشته آنست كه در روايت حسن دهلوى نخست دختر مرد و آنگاه پسر خود را در كنار او به آتش افگند و در روايت نوعى نخست پسر با فرو ريختن سقف بازار كشته شد و سپس دختر خود را به آتش سوخت . وزن هر دو منظومه نيز يكيست و اصلا بعيد به نظر نمىآيد كه نوعى در سرودن سوز و گداز به « عشق‌نامهء » حسن دهلوى نظر داشته و از آن تقليد كرده باشد .\r\nنوعى تنها در مثنويهاى خود گفتارى دلاويز ندارد ، او در قصيده‌سرايى و غزلگويى هم شاعرى تواناست . زبانش روان و فصيح و بيانش خالى از عيبهاى لفظى و همراه با تركيبهاى زيباى مطبوعست . در غزلهايش خيالهاى لطيف با تعبيرهاى بسيار صريح و دور از هرگونه ابهام و تعقيد بخواننده عرضه مىشود . احساسى بسيار عميق و انديشه‌يى باريك و دقيق دارد و افكار خود را بىهيچگونه تكلف در سخن شيوا و سليس بيان مىكند . هم مضمونهاى دل‌انگيز در اختيارش هست و هم كلام مطيع و منقاد اوست . سخن‌شناسان صاحب تذكره غالبا او را بسبب شاگردى محتشم پيرو سبك او دانسته‌اند .\r\n\r\n\r\n","description":"","footnote":"\r\n( 1 ) - همين كتاب ، ج 3 ، ص 826 .\r\n( 2 ) -\r\n نه از خود كردم اين افسانه منظوم * كه مشهور است اين قصه در اين بوم \r\n( حسن دهلوى )\r\n","page_name":" 887 ","page_number":271},
  {"content":"\r\n\r\nدرستست كه نوعى مانند استادش بآوردن كلام منتخب و برگزيده توجه داشت ولى چون طبعى روانتر و قريحه‌يى شاعرانه‌تر از محتشم داشت ، مانند او بدنبال بعضى صنعتگريها در شعر نرفت بلكه شعرش ، خاصه غزلش ، هم از جهت اشتمال بر عواطف گرم و خيالهاى باريك از شعر محتشم غنىترست و هم بيانش ساده‌تر و روانتر ، چنان كه بايد گفت نوعى شاگردى بود كه شيوهء استادش را در معنى و لفظ تكامل بخشيد . بعبارت ساده‌تر بايد گفت كه در شعر نوعى تازگى انديشه و خيال و عمق آنها با سخن روان ولى برگزيده و استوار همراهست و در همان حال بسيارى تركيبهاى تازه در آن ديده مىشود .\r\nازوست :\r\n ما نقب زديم از در دل راه حرم را * همچون مژه در ديده شكستيم قدم را\r\nهمزاد بهارست خزان در چمن ما * داديم بمى آب گل شادى و غم را\r\nبرگ گلش از آبله خوناب مچيناد * آن كز رگ دل آب دهد خار قدم را\r\nآن دوزخيانيم كه مشاطهء قدرت * گلگونه ز خاكستر ما داد ارم را\r\nمشاطهء حسن تو همان حسن تو اولى * كس زحمت دهقان ندهد باغ ارم را\r\nبا وصل تو تعيين مكان شرط ادب نيست * در كعبه و در دير پرستند صنم را . . . \r\n*\r\n شب كه غم طبل شبيخون زد بگرد كوى ما * شهسوار مى جوانمردانه آمد سوى ما\r\nپرتوى بر جان فتاد از حسن ظلمت‌سوز دوست * مشرق صبح سعادت شد بن هر موى ما\r\nچشم بىمژگان نرگس كو كه برچيند بذوق * خار خون‌آلود را ز آيينهء زانوى ما\r\nعطر گل در غنچه عزلت گيرد از بىرونقى * گر صبا بر محمل شهرت نشاند بوى ما\r\nموج خوناب سرشك از سرگذشت و كس نديد * چين پيشانى دل بر گوشهء ابروى ما\r\nبا تو يك شب روبرو خفتيم كز تأثير آن * چشم بلبل برنمىدارد نظر از روى ما\r\nغنچهء چشم گل از خواب رعونت بشكفد * گر كشد بلبل نواى نالهء ياهوى ما\r\nسنگ بر ساغر زند نوعى تپيدنهاى دل * كاش ساقى بزم مى برچيند از پهلوى ما \r\n*\r\n امشب نسيم ناله پيام جگر نداشت * اين زادهء لب از دل خونى خبر نداشت \r\n\r\n","description":"","footnote":"","page_name":" 888 ","page_number":272},
  {"content":"\r\n\r\n آن ناله كز اجازت غم بهره‌ور نبود * در سنگ‌خاره نقب زد اما اثر نداشت\r\nيوسف چو درد فُرقت يعقوب ديد گفت * عيسى خجسته‌بخت كه داغ پدر نداشت\r\nمحتاج حسن تربيت آفتاب نيست * نخل مراد ما كه بجز سايه برنداشت\r\nشكر بكام و زهر پراگنده در جگر * پنهان تبسمى كه لبش هم خبر نداشت\r\nما درد دل بناله نگاريم و سر دهيم * تا شوق دوست بود چنين نامه برنداشت\r\nنوعى كليد آه من اهل رياست حيف * كاين بسته خانه راه ببيرون در نداشت \r\n*\r\n درد ما را به گل باده دوا نتوان كرد * بوصالت كه جز اين چارهء ما نتوان كرد\r\nجرعه‌يى در چمن افشان كه درين قحط نشاط * جز بمزمار مىآلوده نوا نتوان كرد\r\nنيست در شارع ميخانه دگر ديده‌ورى * نقش يك پاى به صد قبله‌نما نتوان كرد\r\nباغبان تخم گلى تعبيه كن در گل ما * كه جز اين آب‌وهوا نشو و نما نتوان كرد\r\nهركه چون باد سحر پرده در راز گلست * دل او خازن اسرار خدا نتوان كرد\r\nاى گل تازه بشكرانه جمعيت حسن * خنده بر حال پريشان گيا نتوان كرد\r\nيوسفى كو كه ببيعانهء حسنش نوعى * دو جهان را بتوان داد و بها نتوان كرد \r\n*\r\n كسان كه موسم گل توبه از شراب كنند * بقتل خود همه پيش از اجل شتاب كنند\r\nبپاى خود ز سر كوى عافيت گذرند * بدست غم طرب‌آباد دل خراب كنند\r\nحريف دردسر توبه كى شوند اى دل * كسان كه صندل پيشانى از شراب كنند\r\nجزاى يكشبه وصل و شراب يكدمه نيست * هزار بار در آتش گرم عذاب كنند\r\nچو جام باده ميسر شود بدعوت صبح * چه لازمست كه تسخير آفتاب كنند\r\nمهندسان خرابات بهر مى خوردن * ز صبح ساعت فرخنده انتخاب كنند\r\nتو مجتنب ز شرابى و گلرخان نوعى * ز هركه باده ننوشيد اجتناب كنند \r\n*\r\n خيمه بر باد زنم تا بديار تو رسم * نور خورشيد شوم تا بغبار تو رسم\r\nنارسا بخت سياهم نگذارد هيهات * كه اگر زلف تو گردم بعذار تو رسم\r\nبال و پر سوخته پروانه‌ام از شعلهء شوق * نيست تابم كه بپابوس شرار تو رسم \r\n\r\n","description":"","footnote":"","page_name":" 889 ","page_number":273},
  {"content":"\r\n\r\n گر شوم باد نيارم كه بزلف تو وزم * ور شوم گل نتوانم بكنار تو رسم\r\nگر شوم بال ملايك نتوانم نوعى * كه بگرد قدم آبله‌دار تو رسم \r\n*\r\n كو خيالش كه دليرانه در آغوش كشم * غبن صد وعده از آن وعده فراموش كشم\r\nمن كه دوش فلك از پاى منست آبله‌دار * در ره پير مغان غاشيه بر دوش كشم\r\nچون نسيم گل ناخن كه بطنبور وزد * صد نوا از رگ دل بر لب خاموش كشم\r\nخامه بر صفحهء رنگين كشم و ناز كنم * تا بكى حسرت از آن زلف و بناگوش كشم \r\n*\r\n وصل و هجران چيست در خواب پريشان زيستن * مرگ بيدارى اين خوابست و حرمان زيستن\r\nروح ما چون عطر گل پيش از خزان بر باد رفت * وقف بلبل باد بىگل در گلستان زيستن\r\nسايهء بال هما بر فرق ما خاكسترست * بخت را چون رخت هستى سوخت نتوان زيستن\r\nچون سبوى مى تهى گشتم ز خود وز غير نيز * هم شكستم به كه بر دوش لئيمان زيستن\r\nوقت جان دادن فلاطون اين دو حرفم گفت و رفت * حيف دانا مردن و افسوس نادان زيستن\r\nوجد و منع باده ، زاهد اين چه كافر نعمتى است * دشمن مى بودن و همرنگ مستان زيستن\r\nراه مردان گر خطرناكست نوعى بازگرد * بازگرد اما بينديش از پشيمان زيستن \r\n*\r\n دون‌همتى است در غم دنيا گريستن * يوسف كجا و بهر زليخا گريستن\r\nچشمم ز قحط گريه سرابست بعد ازين * مىبايدم ز آبلهء پا گريستن\r\nكو هايهاى گريه ، كه در دل گره شدست * خونابه‌هاى غم ز شكيبا گريستن\r\nترسم شراب وصل تو چون توبه بشكند * عهدى كه بست ديدهء ما با گريستن\r\nهر ذره‌ام ز عشق تو در خون شناورست * شوقم نهفته در همه اعضا گريستن\r\nنوعى بفيض طبع تو نازم كه رسم تست * سيلاب گوهر از دل دانا گريستن \r\n*\r\n خداوندا دلم افسردن آموخت * نظر دزديده از دل مردن آموخت\r\nبه ناخن گر بكاوى آهن و سنگ * بهرجا شعله‌يى بينى بر اورنگ\r\nغرامت بين كه اين ناكس دل من * نه سنگ طور شد نه سنگ آهن \r\n\r\n","description":"","footnote":"","page_name":" 890 ","page_number":274},
  {"content":"\r\n\r\n من و اين دل كه گمنام زمان باد * چنين دلها نصيب دشمنان باد\r\nز خون اين‌چنين دل خاك تن به * چنين دل طعمهء زاغ و زغن به\r\nبجاى اين دل افسرده‌پيكر * دل پروانه‌ام ده يا سمندر\r\nدل ريشى از آن اجزاى جان‌ريش * دلى كز نام او گردد زبان ريش\r\nدلى همپايهء فرياد بلبل * دلى صيد گل و صياد بلبل\r\nدلى سر تا قدم چون شعله روشن * كشيده كسوت فانوس بر تن\r\nكه چون پروانه‌اش گردد هوادار * نهد از پردهء دل داغ ديدار\r\nدلى از رنگ و بوى گل سرشته * نه همچون تن ز آب و گل سرشته\r\nدلى پروانه پرواز محبت * به صد جان خانه‌پرداز محبت\r\nچنان مستم كن از جامى كه دانى * كه تاب مستيش هم خود توانى\r\nز شوقى كن سرم را سجده‌فرساى * كه شوق از سر ندانم سجده از پاى \r\n*\r\n جوانى چون نسيم نوبهارست * ولى بر رنگ و بوى گل سوارست\r\nاگر دريافتى بر دانشت بوس * وگر غافل شدى افسوس افسوس \r\n*\r\n چو طوفان محبت آتش افروخت * زنى چون در هواى مرده‌يى سوخت\r\nترا نوعى ز مردى شرم بادا * وزين دون‌همتى آزرم بادا\r\nكه نتوانى قدم بر جا فشردن * براى زندهء جاويد مردن \r\n( از سوز و گداز )\r\n تذرو چمنزار بينش دلست * جگرگوشهء آفرينش دلست\r\nدلست آنكه فيضش در آهن سرشت * كه آهن شد آيينهء خوب و زشت\r\nنگهبان گنج الهيست دل * سليمان اورنگ شاهيست دل\r\nازين دل مراد آن مقدس دلست * كه عرشش كهن پردهء محملست\r\nدلى ساز و برگ الهى درو * بجز آرزو هرچه خواهى درو . . .\r\nگرانمايه درجى لبالب ز در * تهى گشته از غير و از دوست پر \r\n*\r\n الهى بمستان صهباى فيض * نهنگ آشنايان درياى فيض \r\n\r\n","description":"","footnote":"","page_name":" 891 ","page_number":275},
  {"content":"\r\n\r\n بشادابى جام گوهر نثار * كه شبنم نگار گلست و بهار\r\nبآزادى دست ساغرپرست * كه هرگز در فيض بر كس نبست\r\nبرخسارهء زرد ارباب درد * كه چون آفتابست در زير گرد\r\nبشب زنده‌داران ناموس دل * كه بر عرش بستند فانوس دل\r\nكزين دير دلگير نادلگشاى * بميخانهء وحدتم ره نماى\r\nبرنجم ز شورابهء آب و گل * كه زهرم برآميخت با خون دل\r\nز تلخى آن هر رگم بر تنست * چو مارى كه از زهر آبستنست\r\nز لب طعم زهر هلاهل بشوى * پروبال اين مرغ بسمل بشوى\r\nجگر خشك شورابه كثرتم * نفس تر كن از بادهء وحدتم \r\n( از ساقىنامه )\r\n\r\n39 - محوى همدانى « 1 »\r\nمير مغيث محوى از شاعران صوفىمشرب سدهء دهم و يازدهم هجريست .\r\nوى از سادات اسدآباد همدان بود و چون گويا چندى در نيشابور مىزيست بمحوى نيشابورى شهرت يافت و او غير از عبد العلى محوى اردبيلى همزمان\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* هفت اقليم ، تهران ج 2 ، ص 561 .\r\n* نتايج الافكار ، ص . 631 .\r\n* صحف ابراهيم ، خطى .\r\n* تذكرهء نصرآبادى ، ص 259 - 260 .\r\n* آتشكدهء آذر ، بمبئى ، ص 258 ، و جز آنها .\r\n","page_name":" 892 ","page_number":276},
  {"content":"\r\n\r\nاوست كه در هند و بيشتر در خدمت رستم ميرزاى صفوى در اجمير بسر مىبرد « 1 » .\r\nاين محوى همدانى مانند محوى ديگر در جوانى از ايران بهند رفت و چندگاهى در آنجا بود و سپس به زيارت كعبه شتافت و پس از زيارت باز بهند برگشت و ملازم ميرزا عبد الرحيم خانخانان و از ستايشگران او گرديد تا در سال 1020 بدرود حيات گفت .\r\nوى قصيده و غزل مىسرود ليكن شهرتش برباعيهاى صوفيانه و واعظانهء اوست كه هم از عهد وى شهرت يافته بود . نصرآبادى نوشته است كه رباعيهاى او را آقا باقى برادر آقا خضر وزير كاشان جمع كرده بود و او آنچه را كه در تذكرهء خود بنام محوى نقل كرده از آن مجموعه برداشته است . بنا بنوشتهء نصرآبادى محوى غزل نمىگفت و آنچه غزل باسم محوى همدانى آورده‌اند از محوى اردبيليست و هم او گويد كه محوى همدانى « در فن رباعى كم از سحابى نيست » . بعيد نيست كه شهرت فراوان محوى در نظم رباعيهاى متضمن موعظه و تحقيق نصرآبادى را بانكار غزلگويى او واداشته باشد . از شاگردان محوى يكى شاه نظر قمشه‌ييست كه او نيز در رباعى شهرت داشت و از جملهء ملازمان ميرزا عبد الرحيم خانخانان بود « 2 » . امين رازى مير مغيث را بحسن خلق و سلامت ذات و بىتكلفى و انديشه و سليقهء درست در شعر ستوده است .\r\nازوست :\r\n آنم چه كه دل از همه بىپيوندست * وين مرغ قفس‌شكسته بىخاوندست\r\nاز نيم‌وجب رشته كه برپا دارم * هر خاربنم هزار عالم بندست \r\n*\r\n گفتى كه بعالمم تمنايى نيست * از من بشنو كم از تو پروايى نيست\r\nز آن ساكن كربلا شدستى كامروز * در مقبرهء يزيد حلوايى نيست \r\n\r\n\r\n","description":"","footnote":"\r\n( 1 ) - وى بسال 1024 درگذشت . رجوع شود بتذكرهء ميخانه ، تهران 1340 ، ص 868 - 871 . چند محوى ديگر هم داريم كه شرح حالشان مطرح نيست .\r\n( 2 ) - ميخانه ، ص 832 - 836 .\r\n","page_name":" 893 ","page_number":277},
  {"content":"\r\n\r\n*\r\n راهيست ز كعبه تا به مقصد پيوست * از جانب ميخانه رهى ديگر هست\r\nاما ره ميخانه ز آبادانى * راهيست كه كاسه مىرود دست بدست \r\n*\r\n محوى كه ز كوى عقل بيرون مىگشت * ديوانه‌تر از هزار مجنون مىگشت\r\nدور از تو ز دور ديدم آن گمشده را * در باديه‌يى كه باد در خون مىگشت \r\n*\r\n محوى به تو آشنايى او حيف است * در شام تو روشنايى او حيف است\r\nزنارپرست گشته‌اى ، خوش كردى * حيف است به تو خدايى او حيف است \r\n*\r\n هان محوى هان ديده گشادى و گذشت * دستى بدل خود ننهادى و گذشت\r\nدشوار مگيرش كه بسى آسانست * مشت خاكى بباد دادى و گذشت \r\n*\r\n آن روز كه عاشقى بهار آن روزست * جام مى و صبح لاله‌زار آن روزست\r\nگر قدر ندانيش به من ده كه مرا * روز آن روزست و روزگار آن روزست \r\n*\r\n گفتى كه ز فكر عقل كارم بسته است * جامى جامى كه دل بسى پابستست\r\nشرمت بادا ز خويش شرمت بادا * بلبل ز كدام ساغر و مى مستست \r\n*\r\n كو چشم كه بر منزل و راهت گريد * بر شورى بخت بىگناهت گريد\r\nمحوى ز كدام كوه و صحرا آرم * آن ابر كه بر روز سياهت گريد \r\n*\r\n دست و دل و صبر آخر از كار افتاد * رسوايى ما بر سر بازار افتاد\r\nحاجى تو ره حجاز رو ز آنكه مرا * در باديهء دگر خر و بار افتاد \r\n*\r\n در باغ بسوزم ار سمن او نبود * آتش زنم ار گل چمن او نبود \r\n\r\n","description":"","footnote":"","page_name":" 894 ","page_number":278},
  {"content":"\r\n\r\n زنار كه بندد و كه ناقوس زند * در بتكده‌يى كه برهمن او نبود \r\n*\r\n عاشق پى دل بآشنايى نبرد * وز هيچ طرف بوى نوايى نبرد\r\nگفتى عشقم نمود ره اين غلط است * عشق آن باشد كه ره بجايى نبرد \r\n*\r\n محوى ديدى كه دهر چون خوارت كرد * وين زهر هزار ساله در كارت كرد\r\nامسال اگر آنكه نگه داشت ترا * حسرتكش مرگ پار و پيرارت كرد \r\n*\r\n هر فصل دى از عقب تموزى دارد * هر جا شررى ز عشق سوزى دارد\r\nصبرى صبرى دلا كه اين شام فراق * هرچند شب منست روزى دارد \r\n*\r\n گر نيك و بد از هم نگزينى بهتر * ور خار بجاى گل نچينى بهتر\r\nدر چشم تو نور امتيازى چون نيست * اى احول اگر هيچ نبينى بهتر \r\n*\r\n اى جمله تنعمت بنام آسايش * هان تا نكنى به خود حرام آسايش\r\nبر بستر ناز خفته‌اى ، كو راحت * در خون ننشسته‌اى كدام آسايش \r\n*\r\n خوش آنكه نه شب نه روز مىدانستم * نه دلبر و دلفروز مىدانستم\r\nنه روز و نه روزگار و نه كفر و نه دين * عالم همه درد و سوز مىدانستم \r\n*\r\n گه باعث سرسبزى شورستانم * گه شبنم مزرع دل ويرانم\r\nدر كوه به سنگ و در بيابان با خار * باران هزار ابر سرگردانم \r\n*\r\n هرچند بهر دو كَون بشتافته‌ام * بىدينم اگر به غير او يافته‌ام\r\nدر خاك بسوى كعبه‌ام رو مكنيد * كز هرچه به غير اوست رو تافته‌ام \r\n*\r\n\r\n","description":"","footnote":"","page_name":" 895 ","page_number":279},
  {"content":"\r\n\r\n من نالهء آتشين نمىدانستم * من جان و دل حزين نمىدانستم\r\nنه نام به من گذاشتى و نه نشان * اى عشق ترا چنين نمىدانستم \r\n*\r\n گويم سخنى ولى فراموش مكن * محروم شو و ز دشمنى نوش مكن\r\nدر مجلس وعظ اين گدايان منشين * برخيز ، هزارپاست ، در گوش مكن \r\n*\r\n تا كى تا كى ز كفر و دين خون خوردن * بر خار تعصب اين قدم افشردن\r\nهان محوى هان ، اگر چنين خواهى بود * ايمان بدر مرگ نخواهى بردن \r\n*\r\n آن جان كه ز درد تو نفرسايد كو * و آن دل كه به حال تو ببخشايد كو\r\nگيرم كه تو خود مرهم ريشم گردى * آن سينه كه يك زمان بياسايد كو \r\n*\r\n رستند همه ز بىسروسامانى * محوى ، تو و صدهزار سرگردانى\r\nبدبخت ز ميخانه به مسجد رفتى * جايى كه نه آبست و نه آبادانى \r\n*\r\n محوى تو همان زيان كه دارى دارى * و آن شوق به آب و نان كه دارى دارى\r\nسيل آمد و آتش به يقينها در زد * اى كج ، تو همان گمان كه دارى دارى \r\n*\r\n اى بلبل مست خوش‌نوا آوردى * وقتت خوش باد خوش بجا آوردى\r\nمحوى تو ز ويرانه برون مىآيى * اين دامن پرگل از كجا آوردى \r\n*\r\n محوى بهواى دل نوايى نزنى * در كوچهء كس دَرِ سرايى نزنى\r\nبيگانگى تمام عالم ديدى * زنهار كه حرف آشنايى نزنى \r\n\r\n","description":"","footnote":"","page_name":" 896 ","page_number":280},
  {"content":"\r\n\r\n\r\n40 - نظيرى نيشابورى « 1 »\r\nميرزا محمد حسين نيشابورى از شاعران بلندآوازهء سده دهم و اوايل\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* هفت اقليم ، تهران ، ج 2 ص 275 - 282 .\r\n* خلاصة الاشعار ، خطى .\r\n* مآثر رحيمى ، ج 3 ص 115 ببعد .\r\n* عرفات العاشقين ، خطى .\r\n* ايضاح المكنون ، ج 1 ، ستون 534 .\r\n* تذكرهء ميخانه ، ص 785 - 800 و حواشى آنها .\r\n* بهارستان سخن ، ص 442 - 444 .\r\n* رياض العارفين ، تهران 1316 ، ص 408 - 409 .\r\n* مجمع الفصحا ، چاپ قديم ، ج 2 ، ص 48 - 49 .\r\n* آتشكدهء آذر ، تهران ، ص 711 - 738 و حواشى آنها .\r\n* سرو آزاد ، ص 24 - 26 .\r\n* صحف ابراهيم ، خطى .\r\n* ديوان نظيرى نيشابورى بتصحيح دكتر مظاهر مصفا ، تهران 1340 .\r\n* حماسه‌سرايى در ايران ، چاپ سوم ، ص 360 .\r\n* گنج سخن ، ج 3 ، ص 64 - 76 .\r\n* نتايج الافكار ، ص 713 - 718 .\r\n* فهرست كتابخانهء مدرسهء عالى سپهسالار ، ج 2 ص 689 - 691 .\r\n* فهرست كتابخانهء مجلس شوراى ملى ، ج 3 ، ص 441 - 442 .\r\n* ترجمهء شعر العجم شبلى نعمانى ، ج 3 ، ص 112 - 138 .\r\n* فهرست نسخه‌هاى فارسى كتابخانهء ملى پاريس ، ج 3 ، ص 370 .\r\n* روز روشن ، تهران ، ص 837 - 841 .\r\n* مخزن الغرائب ، خطى .\r\n* ترجمهء تاريخ ادبيات برون ، ج 4 ، تهران 1316 ، ص 168 . و جز آنها\r\n","page_name":" 897 ","page_number":281},
  {"content":"\r\n\r\nسدهء يازدهم هجرى و به حق از بازماندگان نام‌آور استادانيست كه در پايان قرن نهم و آغاز قرن دهم در خراسان مىزيستند و آيين سخنوران پيشين را در گير و دار دشوارىهايى كه در راه فرهنگ ايرانى پديد مىآمد ، پاسدارى مىكردند . مير تقى الدين كاشانى اصل او را از « جوين » دانسته است . درست يا نادرست خود او از نيشابور بود و اگرچه زندگانيش با اشتغال ببازرگانى آغاز يافت ، هم از ابتداى حيات بكسب علم و ادب پرداخت و زبان بشاعرى گشود و در ديار خويش نام برآورد و سپس همچنانكه تقى الدين نوشته و بعد ازو ديگران نقل كرده‌اند در ابتداى جوانى برسم تجارت از خراسان بيرون رفت و « بواسطهء ميل بشاعرى و اختلاط خوش‌طبعان اشعار نيكو در جواب شعرا گفته منظور نظر و مقبول خاطر مستعدان عراق و آذربايجان گرديد » . مير تقى الدين دنبال همين سخن گفته است كه نظيرى بسال 992 در كاشان بود و چند بيت از غزلهاى خود را به دو داد . نظيرى اين كار را در سال 1001 با فرستادن چند قصيده از هند و در سال 1013 با ارسال ديوانى مشتمل بر اقسام شعر نزديك بچهارهزار بيت براى صاحب خلاصة الاشعار تكرار كرد .\r\nكار نظيرى در سفر عراق و آذربايجان ، بجز بازرگانى ، معاشرت با شاعران و تمرين شاعرى و جواب گفتن غزلهايى بود كه در محفلهاى ادبى مطرح مىشده است ، تا آنكه سفر هند در پيش گرفت و در اگره به خدمت ميرزا عبد الرحيم خانخانان ( م 1036 ) پيوست و اولين قصيدهء خود را در ستايش او سرود و افتخار ملازمت وى حاصل كرد . تاريخ سفر نظيرى بهند بنابر بعضى قرينه‌ها سال 992 يا شايد اوايل سال 993 بود و بعد ازين تاريخ اگرچه نظيرى بمعرفى خانخانان بدربار جلال الدين اكبر راه يافت و آن پادشاه و فرزندانش را چندبار مدح گفت ، ليكن اختصاص خود را بدستگاه هنرپرور و ادب‌دوست خانخانان همچنان حفظ نمود « و در صلهء قصايد مدحيهء او\r\n\r\n","description":"","footnote":"","page_name":" 898 ","page_number":282},
  {"content":"\r\n\r\nجمعيت شايسته اندوخت چنانچه « 1 » در ذخيرة الخوانين مذكورست كه مولانا وقتى در تقريبى بحضور خانخانان عرض كرد كه لك روپيه چه مقدار داشته باشد ؟ خانخانان لك روپيه پيش او انبار كرده نمود ، مولانا بمعاينهء آن گفت الحمد للّه كه بدولت نواب اين‌قدر زر ديدم ! امير فياض همگى زر به او مرحمت كرد » « 2 » و چند سال بعد ( در حدود 1002 ه ) كه خواست به زيارت حرمين رود خانخانان زاد آن سفر را در اختيار او نهاد « 3 » و چون در راه دزدان و راهزنان عرب توشهء او را بغارت بردند به « خان اعظم ميرزا » برادر همشير جلال الدين اكبر كه او نيز در راه زيارت كعبه بود ، پناه برد و وى را مدح گفت و با صله و انعامى كه يافت سفر خود را بپايان رسانيد .\r\nتذكره‌نويسان نوشته‌اند كه او در بازگشت از سفر حج باحمدآباد گجرات رفت و در آنجا انزوا اختيار نمود ليكن فخر الزمانى اقامت او را در احمدآباد عنوان انزوا نداده بلكه گفته است كه او در آنجا عمارتى ساخت و بتجارت پرداخت و ازين راه ثروت كلى اندوخت و از آن راه شاعران و مسافرانى را كه به دو مىرسيدند رعايتها كرد چنان كه زبان آنان را بستايش خود گويا كرد « 4 » . اين معنى را در گفتار تقى الدين اوحدى بليانى هم مىيابيم .\r\nازين پس محل اقامت دائم نظيرى احمدآباد گجرات و شغل شاغلش بازارگانى بود ليكن در همان حال شاهزاده مراد را كه از جانب پدر فرمانروايى گجرات داشت ، ستايش مىنمود و نيز از مدح حامى و مشوق اصلى خود خانخانان غافل نبود تا آنكه بعد از سال 1014 نور الدين جهانگير ( 1014 - 1037 ه ) كه بر جاى پدر نشسته بود او را بدربار خود خواند . آن پادشاه در يادداشتهاى خود بنام « تزوك جهانگيرى » چنين نوشته است : « نظيرى\r\n\r\n\r\n","description":"","footnote":"\r\n( 1 ) - بجاى « چنان كه » !\r\n( 2 ) - بهارستان سخن ، ص 714 .\r\n( 3 ) - و اين نتيجهء حسن طلب شاعر در بيت زيرين بود :\r\n همه عيش اين جهانى بعنايت تو ديدم * چه عجب اگر بيابم ز تو زاد آن جهانى \r\n( 4 ) - ميخانه ، ص 788 .\r\n","page_name":" 899 ","page_number":283},
  {"content":"\r\n\r\nنيشابورى را كه در فن شعر و شاعرى از مردم قرار ربوده و در گجرات بعنوان تجارت بسر مىبرد ، قبل ازين طلبيده بودم ، درين ولا آمده ملازمت كرد .\r\nقصيدهء انورى را كه ع ، باز اين چه جوانى و جمالست جهان را ، تتبع نموده گذرانيد ، هزار روپيه و اسب و خلعت بصلهء اين قصيده به دو مرحمت نمودم » .\r\nآغاز اين ملازمت را از تاريخ 1019 نوشته‌اند « 1 » و اقامتش در خدمت جهانگير پادشاه هم چندان كوتاه نبود و « نوبتى حسب الامر جهانگير پادشاه غزلى به جهت كتابهء عمارتى گفت كه مطلعش اينست :\r\n اى خاك درت صندل سر گشته سران را * بادا مژه جاروب رهت تاجوران را \r\nدر جايزهء آن قريب سه‌هزار بيگه « 2 » زمين بطريق مدد معاش يافت » « 3 » .\r\nبنابراين نظيرى تا اواخر حيات تقريبا هيچگاه از دو پيشهء اصلى خود ، بازرگانى و مديحه‌سرايى ، دست بازنداشت مگر آنكه در مدت اقامت خود در احمدآباد گجرات بانديشهء آموختن زبان عربى و دانشهاى دينى و يا افزودن اطلاعات خويش در باب آنها همت گماشت ، تازى را نزد شيخ غوثى مندوى مؤلف كتاب گلزار ابرار آموخت و شيخ در آن كتاب از نظيرى ياد نموده است ؛ در حديث و تفسير از محضر مولانا حسين جوهرى استفاده كرد .\r\nدر سال 1020 آخرين‌بار باحمدآباد گجرات بازگشت و گويا در همانجا ماند تا درگذشت و بعيد نيست كه اشارهء مؤلفان دربارهء انزوا و گوشه‌گيرى نظيرى مربوط به همين سالهاى اخير زندگانى وى باشد كه كناره‌گيريى ناگزيران بود نه انقطاعى زاهدانه يا صوفيانه ؛ و مرگش در دنبال همين كناره‌گيرى در احمدآباد اتفاق افتاد .\r\nتاريخ وفات نظيرى را مؤلفان معاصر و بعد ازو بتفاوت سالهاى 1021 و 1022 و 1023 نوشته‌اند و ماده تاريخهايى كه درين راه ساخته شده\r\n\r\n\r\n","description":"","footnote":"\r\n( 1 ) - ترجمهء شعر العجم شبلى نعمانى ، ج 3 ، ص 115 .\r\n( 2 ) - بيگه مقياس مساحت زمين در هند ، معادل 120 پاى مربع .\r\n( 3 ) - بهارستان سخن ، ص 442 .\r\n","page_name":" 900 ","page_number":284},
  {"content":"\r\n\r\nدرستى تاريخ نخستين يعنى 1021 را ثابت مىكند . او را در محلهء تاجپورهء احمدآباد به خاك سپردند . گورش برجاست و گنبدى بر آن ساخته‌اند .\r\nتقى الدين اوحدى گويد : « مير فايض كه داماد و پسرخواندهء اوست ، در تاريخ وفات وى يافته :\r\n خسرو نظم نظيرى كه خرد * گر نظيرش كند انديشه خطاست\r\nگرم هنگامه ازو بود كلام * شد دل افسرده چو از جا برخاست\r\nبود ملك نكت آراسته زو * چون مدارى كه ز مركز آراست\r\nتا ازو بزم سخن خالى ماند * نغمهء نظم همه وااسفاست\r\nبىسخن تا ابد ار چه بسخن * مركز هستى او پابرجاست\r\nچون شد از مركز هستى بيرون * در مدارى كه فنا عين بقاست\r\nچرخ سرگشته بتاريخش گفت * « مركز دايرهء بزم كجاست » \r\n( - 1021 )\r\nاين مير فايض نظيرى يكى از سه دختر نظيرى را بزنى داشت و يكى از اوصياى سه‌گانهء آن استاد بود و خود دو سال پس از نظيرى بسال 1023 درگذشت .\r\nاز ماده تاريخهاى ديگر هم كه دربارهء سال مرگ نظيرى سروده‌اند [ مانند « ز دنيا رفت حسان العجم آه » كه در مخزن الغرائب آمده و « علم بكوى ابد زد پيمبر شعرا » كه فخر الزمانى در ميخانه نقل كرده 
  ] همين سنهء 1021 بدست مىآيد .\r\nنظيرى به علت اشتغال به پيشهء بازرگانى و بهره‌مندى از بخششهاى كلانى كه در برابر قصيده‌هاى او مىشد ، زندگى را با تعيّن مىگذرانيد و در شمار خواجگان بود . به همين سبب ملا عبد الباقى نهاوندى او را در مآثر رحيمى در رديف امرا جاى داده است . پيشى داشتن وى بر شاعران بزرگ ديگرى كه از ايران بهند آمده و ستايش خانخانان و جلال الدين اكبر كرده‌اند نيز در احراز اين مرتبهء ظاهرى بىاثر نبود .\r\nنظيرى بر مذهب دوازده‌امامى و در عقيدت خود استوار بود و كسانى\r\n\r\n","description":"","footnote":"","page_name":" 901 ","page_number":285},
  {"content":"\r\n\r\nرا كه نسبت بدين بىاعتنايى مىنمودند ببدى مىنگريست و به همين سبب در قصيده‌يى كه بمدح شاهزاده مراد فرزند اكبر پادشاه سروده بتعريض بر مذهب الهى و دخالت ابو الفضل علامى و فيضى فياضى كه ببدمذهبى معروف بوده‌اند ، تاخته و خود شاهزاده را بنيكواعتقادى و مخالفت با الحاد ستوده است :\r\n طبيعت همه ابناى دهر ملحد شد * ولى ز فطنت تو بر طرف فتاد الحاد\r\nاگرچه فضله‌يى از فاضلان حامل دهر * بطمع جاه و غنا كرد مذهبى ايجاد\r\nپس از حصول مرادات حال آن فاسد * مثل چو باغ ارم گشت و حسرت شداد \r\nاز نكته‌هاى گفتنى در شرح حال نظيرى آنكه شاعرى بنام « نظير مشهدى » همزمان او بود كه در سال 1003 ه از خراسان به مكه و از آنجا بهند رفت و در بيجاپور به خدمت عادلشاه ابراهيم ثانى ( 987 - 1035 ) از سلسلهء عادلشاهيان دكن رسيد و در زمرهء منشيان او درآمد و « تا آن زمان نظيرى تخلص داشت .\r\nملا نظيرى نيشابورى از وى درخواست تبديل تخلص نمود ، وى بپاس خاطرش ياء نسبت از تخلص خود ساقط كرد . ملا نظيرى ده‌هزار روپيه بوى بخشيد .\r\nگويا يك حرف كه ده عدد دارد [ - ى 
  ] عوض ده‌هزار از وى خريد » « 1 » .\r\nاين « نظير مشهدى » شاعرى غزلگوى بود و از بيتهاى مشهور اوست :\r\n معمورهء عشق است كه بر هر طرف او * چندانكه نظر كار كند خانه خرابست\r\nبصحبت گل و بلبل از آن خوشست دلم * كه آن بروز ملاقات دوستان ماند\r\nدر وطن هست همه‌چيز همين غربت نيست * چه كنم آه غريبى به وطن نتوان برد \r\nنكتهء ديگر آنكه بعضى چنين پنداشته‌اند كه آن نظيرى كه در شمار دنبال‌كنندگان و بپايان‌برندگان بهمن‌نامهء آذرى « 2 » بوده همين نظيرى نيشابوريست و چنين نيست بلكه آن نظيرى از شاعران سدهء نهم و از پرورش‌يافتگان\r\n\r\n\r\n","description":"","footnote":"\r\n( 1 ) - روز روشن ، ص 836 ؛ و نيز بنگريد بكلمات الشعراء سرخوش ص 112 ؛ و جز آنها .\r\n( 2 ) - دربارهء آذرى و بهمن‌نامه‌اش بنگريد به همين كتاب ، ج 4 ، ص 323 ببعد .\r\n","page_name":" 902 ","page_number":286},
  {"content":"\r\n\r\nخواجه عماد الدين محمود گاوان ( كشته در 886 ) بود و در دربار سلاطين بهمنى بتشويق آن وزير فاضل سمت ملك الشعرايى يافته و با شاعرى ديگر بنام ملا سامعى كه او هم در اتمام بهمن‌نامه دست داشته معاصر بوده است « 1 » .\r\nنظيرى نيشابورى از ميان شاعران عهد خود با ثنايى مشهدى و شكيبى اصفهانى دوست بود . براى نخستين مرثيه‌يى ساخت و دومين را در مكاتبات اخوانى « استادى ، سندى » خطاب مىكرد « 2 » ولى ميان او و آن ديگران چون ظهورى و ملك و عرفى صفايى نبود و از حيث قدمت خدمت در نزد خانخانان بر ديگران مقدم و به همين سبب بسيار محترم بوده است ، و اگرچه عرفى خود را از همهء بزرگان گذشته و معاصر برتر مىشمرد ولى تفوق نظيرى هم در عصرش بر عرفى محل قبول بود و واقعا نيز چنين است . شايد اگر عرفى زمان مىيافت و سالمندى بيشتر و تجربه‌يى افزونتر از آنچه در جوانى حاصل كرده بود ، فراهم مىآورد ، بر حريف خود در شاعرى چيره مىگرديد ولى اگر به آنچه بود و هست تكيه كنيم جلاى فكر و شكوه سخن نظيرى و پختگى و يكدستى الفاظ و مهارت او را در بيان معانى بيشتر مىيابيم و از سخن‌شناسان بزرگ بعد از نظيرى و عرفى ، ميرزا صائب به اين نكته اشارهء صريح دارد و ضمن اعتراف خود بفروتر بودن از مقام نظيرى چنين مىگويد :\r\n صائب چه خيالست شوى همچو نظيرى * عرفى بنظيرى نرسانيد سخن را \r\nو شايد از ميان شاعران معاصر نظيرى كسى بصراحت رسمى قلندر « 3 » او را در شعر خود نستوده و ببلندى مرتبه‌اش در سخنورى اعتراف نكرده باشد ، آنجا كه در مدح ميرزا عبد الرحيم خانخانان و ذكر سخنوران درگاهش گويد :\r\n ز ريزه‌چينى خوانت نظيرى شاعر * رساند كار بجايى كه شاعران دگر\r\nكنند بهر مديحش قصيده‌ها انشا * كه خون ز رشك فتد در دل سخن‌پرور « 4 » \r\n\r\n\r\n","description":"","footnote":"\r\n( 1 ) - ايضا همين كتاب ، ج 4 ، ص 327 .\r\n( 2 ) - تذكرهء ميخانه ، ص 793 .\r\n( 3 ) - دربارهء او بنگريد به همين جلد ، حاشيهء ص 885 .\r\n( 4 ) - اشاره است باينكه نظيرى خود ممدوح شاعران عهد خويش بود چنان كه پيش از اين گفته‌ام .\r\n","page_name":" 903 ","page_number":287},
  {"content":"\r\n\r\n ز نوك خامهء او مضطرب دل‌گردون * ز رشك نامهء او تشنه‌لب لب كوثر\r\nلباس لفظ شود تنگ دربر معنى * گهى كه بكر معانيش بفگند چادر \r\nهمهء سخندانان عهدش مانند ملا عبد الباقى نهاوندى در مآثر رحيمى و مير تقى الدين كاشانى در خلاصة الاشعار و تقى الدين اوحدى بليانى در عرفات و فخر الزمانى در ميخانه مقام والايش را در سخندانى و سخنورى ستوده او را قدوة الفصحا و ملك الشعراء و البلغا دانسته‌اند ، و چنين بود ، چه هرچند كه نظيرى بپايهء شاعران بزرگ قديم نرسيده ولى به نسبت با عصر زندگانى و بقياس با همطرازان خود شايسته است كه در صف اول قرار گيرد . آذر كه در نقد سخن و تعيين مرتبهء شاعران سختگيرست ، او را نيك مىستايد و مىگويد « الحق شاعرى بىنظيرست » و معاصر او امين رازى او را « از بىنظيران زمان » مىداند و مىنويسد كه « اشعارش به حكم لطافت مدون گشته متداولست » و شاهنوازخان و مولانا محمد قدرت الله گوپامو و همهء مؤلفان بعد از نظيرى مانند معاصران وى سخنش را ستوده و باستاديش اعتراف كرده‌اند و او بىترديد چه در غزل و چه در قصيده و ديگر اقسام شعر بر معاصران خود برترى داشت و قصيده‌گوى و غزل‌سراى مقتدرى بود كه شيوهء استادان بزرگ پيشين را در هر دو مورد دنبال كرد و به پيش كشانيد و بمرحلهء خاصى از سخنورى رسانيد .\r\nوى مانند استادان پايان قرن هشتم و سدهء نهم قصيده‌هايش را گاه باستقبال از قصيده‌سرايان بزرگ و مشهور قديم و گاه باستقلال مىساخت .\r\nسخنانش همه‌جا استوار و خالى از عيبست و مواردى كه توان بر آنها انگشت اعتراض نهاد در سخنش بندرت يافته مىشود ، فصاحتى آشكار و بيانى دلپذير و شيرين دارد ، سخنش روان ، بسيار روان و در همان حال منتخب و استوارست ، تركيبها و تعبيرهاى نو فراوان دارد و آنها را تقريبا در همه بيتهاى او بويژه در غزلهايش مىتوان ديد و در بيان انديشه‌هاى خود ، يا در عرضه‌داشت احساساتش از آن تركيبهاى تازه و مخلوق خويش بنيكى استفاده مىكند .\r\nدر يافتن مضمونهاى باريك و در تخيل چيره‌دستست اما هيچيك از خيال -\r\n\r\n","description":"","footnote":"","page_name":" 904 ","page_number":288},
  {"content":"\r\n\r\nپردازيها و مضمون‌يابيهاى او بدرستى گفتار و متانت كلامش آسيب نمىرساند و او برعكس شاعران بعد از خود ، كه مدتها بر اثر مبالغه در انديشه‌هاى باريك در بند تعبيرات سست درمانده بودند ، همهء مضمونها و « نكته‌هاى نازك » « 1 » خود را در پوششى از لفظهاى لطيف خوش‌تركيب جا مىدهد . « دامانى از شكر » و « خروارى گل » با خود دارد « 2 » . معانى بلند را به آسانى بيان مىكند چنان كه گويى سخنان روزانهء خود را اظهار مىدارد ، در تشبيهات حسى و عقلى و خيالى و مركب و ارسال مثل تواناست ، در وصف اشخاص و احوال و توضيح احساسات بسيار مقتدرست . بر رويهم شاعريست شايستهء تحسين ، قصيده‌گويى استاد و غزلسرايى با سخن لطيف و تخيل دقيق و كلام منتخب و يكدست ، اگرچه بشيوهء اهل زمان در جوابگويى استادان بزرگ غزل خاصه سعدى و حافظ بيكار ننشسته ولى غزلهاى ابتكارى متعدد دارد كه بسيارى از آنها حكايت از نحوهء جديد تفكر و بيانش مىكند ، و بسى از معانى عالى صوفيانه ، گاه در لباس مضمونهاى عاشقانه و گاه در تلو تفكرهاى عارفانه ملازم با نوعى آزادانديشى ، در آنها آورده مىشود .\r\nاو واقعا شاعرى خوش‌فكرست و تفكرهاى فلسفى و عرفانى او كه غالبا با آرايشهاى اشراقى همراهست ، از قبول تأثيراتى از زندگانى ثانويش در هند بر كنار نيست و در تركيب‌بندها و غزلهاى او بسيار مىتوان باينگونه انديشه‌هاى فلسفى و عرفانى او بازخورد . او در تركيب‌بند بسيار زيبا و عاليش كه در لاهور بمدح ميرزا عبد الرحيم خانخانان ساخته و بدين بيت آغاز مىشود :\r\n آن جلوه كه در پرده روشهاى نهان داشت * از پرده برآمد روشى خوشتر از آن داشت « 3 » \r\n\r\n\r\n","description":"","footnote":"\r\n( 1 ) - گويد :\r\n نظيرى بس تو خوش شيرين و نازك نكته مىگويى * ترا شكر بدامان گل بخروارست پندارى \r\n( 2 ) - گويد :\r\n نظيرى بس تو خوش شيرين و نازك نكته مىگويى * ترا شكر بدامان گل بخروارست پندارى \r\n( 3 ) - اين تركيب‌بند در نسخه‌هاى خطى و چاپى ديوانش ثبت است و پنج بند آن را در گنج سخن ( ج 3 ) آورده‌ام .\r\n","page_name":" 905 ","page_number":289},
  {"content":"\r\n\r\nانديشهء وحدت وجودى خود را بصراحت بيان مىكند و عشق را در راه درك اين حقيقت تنها وسيلهء كار مىشمارد . در جاى ديگر توحيدى را كه دين تبليغ مىكند نحوه‌يى از شرك و شرايع را وسيله‌هاى خلاف آدميزادگان مىپندارد و شگفتست كه در همان حال از بسيارى شعرهاى او اعتقادش بپيشروان دين آشكارست . يكى از تركيب‌بندهاى معروفش « دوازده بند » است كه چنين آغاز مىگردد :\r\n وقتى كه شكل دايرهء كن فكان نبود * جز نقطهء حقيقت حق در ميان نبود \r\nو هر بند آن در ستايش يكى از دوازده امام شيعيان اثنىعشريست .\r\nعدهء زيادى از قصيده‌هايش در حمد خداوند و نعت پيامبر ص و امامان است و يكى از تركيب‌بندهايش از آرزوى زيارت كعبه حكايت مىكند بدين مطلع :\r\n كشتى تن شده طوفان‌زدهء عصيانم * واى من گر بحمايت نرسد غفرانم \r\nپس او عارفى آگاهست كه رسيدن بكنه دين را دستور كار خود مىداند نه اكتفا بظواهر آن را ، و به همين سببست كه او حقيقت حق را در مسجد و بتخانه و كعبه و دير بيكسان مىبابد و مشاهده مىكند .\r\nاز جملهء خوشبختيهاى نظيرى آن بود كه بسبب استادى و تقدم در سخنورى ، و نيز به يارى ثروتى كه از راه بازرگانى وصله‌هاى جزيل خانخانان و اكبر و جهانگير و شاهزادگان فراهم آورده بود ، ممدوح شاعران عهد خويش گرديد . خانه‌يى فراخ‌بنياد در احمدآباد گجرات بنا كرده و در آنجا شاعران و زائران را مىپذيرفت و با آنان مصاحبت و مجالست مىكرد ، تهىدستان را باحسان مىنواخت و با فاضلان و اهل ادب نرد وفاق و محبت مىباخت .\r\nتقى الدين اوحدى بليانى كه خود مدتى با نظيرى دوست و معاشر بود ، مىنويسد : « در گجرات منزلى پادشاهانه ساخت و بفراغت و رفاهيت مى - گذرانيد ، هميشه جمعى از اعزهء اكابر و اصاغر در مجمع او حاضر بودند و ( 1 ) - گويد :\r\n چند از مؤذن بشنوم توحيد شرك‌آميز را * كو عشق تا يكسو نهم شرع خلاف‌انگيز را \r\n\r\n","description":"","footnote":"","page_name":" 906 ","page_number":290},
  {"content":"\r\n\r\nهنگامهء شعر و صحبت در منزل او بغايت گرم بود . در هزار و شانزده كه مؤلف در آن حدود واقع شد ، تا زمان درگذشتن وى [ يعنى تا 1021 
  ] هميشه صحبت اتفاق مىافتاده . او را منفعتى عظيم از تجارت و زراعت و تكلف حضرات بهم مىرسيد و همه را صرف احباب و فقرا مىكرد . از جمله در همان سال كه فوت مىشد نزد مخلص حساب كرد ، بيست و يكهزار روپيه هوائى بهم رسانده بود ، و الحق پدر و مادر درويشان و فقيران بود ، نفع عظيم ازو باهل استحقاق مىرسيد . »\r\nفخر الزمانى هم در ميخانه ( ص 788 ) نظير اين معنى را دربارهء نظيرى بيان كرده است . وى گويد : « بتحقيق پيوسته كه آن عندليب گلشن معنى ، بعد از سعادت زيارت خانهء ايزد سبحان و اجازت از خان سپهسالار ميرزا عبد الرحيم خانخانان در احمدآباد گجرات متوطن شده عمارت از براى خود ساخت و غلامان و ملازمان خود را به سفر زيرباد و دكن مىفرستاد ، از هر طرف مترددين او در شهور و سنين منافع و مداخل كلى به دو مىرسانيدند . آن فريد زمان و منتخب دوران خويش در آن مكان اكثر اوقات خود بصحبت سخن‌سنجان متين و نكته‌پردازان معنىگزين مىگذراند و هميشه فصحا و شعراى مسافر و مجاور هند را رعايتهاى بزرگانه كرده و زبان اين طايفه بمدح و ثناى سخنورى و مرتبهء موزون‌پرورى خود گويا ساخته . . . »\r\nبا مطالعهء ديوان نظيرى بحادثه‌هاى مختلف بازمىخوريم كه بعضى از آنها در بيان حال شاعر مفيدست . از آن جمله معلوم مىشود كه پسرى بنام نور الدين محمد داشت كه مرد و پدر مرثيه‌يى براى او سرود ، مرثيه‌يى ديگر نيز در مرگ دختر و مرثيه‌يى در فوت برادر خود دارد پس ، از چند فرزند نظيرى چنان كه پيش ازين ديده‌ايم سه دختر بيش بازنماندند .\r\nديوانش كه خود در سال 1120 يعنى يك سال پيش از وفاتش تنظيم كرده و بكتابخانهء خانخانان تقديم نموده بود شامل قصيده ، تركيب‌بند ، غزل ، قطعه و رباعيست . قصيده‌ها و تركيبهايش معمولا در ستايش خداوند ، نعت پيامبر ، منقبت امامان شيعه ، مدح خانخانان و اكبر و جهانگير [ پيش از پادشاهى\r\n\r\n","description":"","footnote":"","page_name":" 907 ","page_number":291},
  {"content":"\r\n\r\n« سليم » 
  ] و شاهزادگان ، و مرثيه‌هاست . مجموع بيتهاى كليات او بده‌هزار مىرسد كه پنجهزار از آنها مجموعهء غزلها را پديد مىآورد . ديوانش بتمامى در هند و ايران بطبع رسيد و مجموعهء غزلهايش هم جداگانه در هند چاپ شد و از كلياتش نسخه‌هاى متعدد ملاحظه شد . ازوست :\r\n شعر مسيح دلست معنى او جان او * چاشنى عاشقى شربت دكان او\r\nجوهرى از شعر نيست راست‌نماينده‌تر * آينهء فهم ماست نكتهء پنهان او\r\nگرچه بجولان فهم پى بسخن برده‌اند * گرد سخن گشته‌اند قافيه‌سنجان او\r\nگرچه سخن نكته‌ييست از پر پرگار طبع * نيست بوسعت برون از خط دوران او\r\nبلبل وحى اندكى اوج فراتر گرفت * ورنه ز يك پرده‌اند آنِ من و آنِ او . . . \r\nاز يك تركيب‌بند در ستايش پيامبر :\r\n گوشه‌يى خفتم كه را هم را سروسامان نبود * لنگر افگندم كه كشتى درخور طوفان نبود\r\nمرغ بينش را شكستم پر كه طيران كند داشت * رخش دانش را بريدم پى كزين ميدان نبود\r\nبر سر بازار حكمت كور ديدم خلق را * توتياى حقشناسى در همه دكان نبود\r\nشيشه بر صد كُه شكستم بادهء موسى نداشت * غوطه در صد چشمه خوردم چشمهء حيوان نبود\r\nاهل صحبت را ز معنى سبزه‌يى از گل نرست * قوم وادى را ز عرفان تره‌يى بر خوان نبود\r\nدل بحسرت در بر از نظّارهء مجلس گداخت * جان بدرگه سوخت ز آن كش پيشتر فرمان نبود\r\nتا نگه كردم عنان برتافت كز يك جلوه‌اش * پاره‌پاره دل چو طور موسى عمران نبود\r\nزخم زد اما بجولانى ز خاكم برنداشت * كاينچنين گو درخور آن دست و آن چوگان نبود\r\nخون ما در گردن بىباك عشق پرده‌در * حسن تا در پرده بود اين فتنه در دوران نبود\r\nدر بن هر خار صد ليلى است از ديدار او * وادييى ديدى كه صد مجنون در آن حيران نبود\r\nحسن پرتو بر جهان افگند ورنه پيش ازين * شمع دل آشفته و پروانه سرگردان نبود\r\nاين حجاب از بود باشد ورنه پيش ما و تو * برقع صورت بپيش چهرهء جانان نبود\r\nپرده از عالم برافتد گر برآيد آشكار * ما عدم بوديم آن روزى كه او پنهان نبود\r\nبرنتابد برق حق جز كبرياى احمدى * غير يك دل در دو عالم قابل جولان نبود\r\nاحمد مرسل كه باطن مشرق انوار داشت * دوست را آيينه بر اندازهء ديدار داشت \r\n\r\n","description":"","footnote":"","page_name":" 908 ","page_number":292},
  {"content":"\r\n\r\n*\r\n آن جلوه كه در پرده روشهاى نهان داشت * از پرده برآمد روشى خوشتر از آن داشت\r\nذوقى بچمن داد كه در خندهء ابرست * شورى ز گل انگيخت كه بلبل بفغان داشت\r\nاين جلوهء حسنست كه در پرده نگنجد * اين قصهء عشقست كه پنهان نتوان داشت\r\nدر باغ خروش از در و ديوار برآمد * كز غنچه‌لبان خاك بدل راز نهان داشت\r\nبىخواست برآورد سر از طرف چمنها * چندانكه زمين تازه‌نهالان جوان داشت\r\nمشاطگى هر خس و هر خار صبا كرد * از بس كه چمن غاليه در غاليه‌دان داشت\r\nايمن نتوان بود گر از ابر بهارى * شد لاله‌ستان هرچه زمين ژاله‌ستان داشت\r\nدستار گل امروز مگر گشته پريشان * ديروز گر از غنچه بسر تاج كيان داشت\r\nتا هست جهان هست بهارى و خزانى * دل‌بستهء اين وضع مكرر نتوان داشت\r\nكو عشق كه دود از دل پردرد برآرم * آهى كشم ، از هستى خود گرد برآرم\r\nعشقست كه هم پرده و هم پرده درآمد * غماز دل و شحنهء خون جگر آمد\r\nعشقست كه در پردهء حوا بخراميد * عشقست كه از كسوت آدم بدر آمد\r\nعشقست كه بگذشته و آيندهء ما اوست * در هر نفسى رفت و برنگ دگر آمد\r\nهان جان و دل آغوش و بغل خوش بگشاييد * كآن يار سفركردهء ما از سفر آمد\r\nاو بود كه از سينه بتاراج خرد خاست * او بود كه بر آتش دل جلوه‌گر آمد\r\nآنگاه برانگيخت فراقى و وصالى * در صورت يكتايى از آن هر دو برآمد\r\nتا چشم حسودان نكند كار برين كار * از دل بدلى ره زد و از سينه برآمد\r\nآن يار كه معمورى دل از ستم اوست * صد شكر كه اين بار ستمكارتر آمد\r\nنيك آمدى اى عقل مرا آتش خرمن * لبّيك ، زهى چشم اميدم به تو روشن\r\nخيزيد كه گيريم مى از ساقى مستان * گرديم به حال دل آشوب‌پرستان\r\nجامى دو سه نوشيم و درآييم ببازار * سرّ مى و ميخانه بگوييم بدستان\r\nهان اى دل غافل‌شده هنگام صبوحست * گر جام ز ساقى نستانى مزه بستان\r\nبىدردسر از خواب برآور كه بپيمود * بر ما خم و ساغر در و ديوار گلستان \r\n\r\n","description":"","footnote":"","page_name":" 909 ","page_number":293},
  {"content":"\r\n\r\n برخيز كه گر بهره‌يى از نشأه نداريم * بارى بنشينيم بتهمت بر مستان\r\nايام بهار آمد و در خانه بمانديم * زين شرم كه بىمى نتوان رفت ببستان\r\nتاريكى غم از افق سينه دميدست * يك شيشهء مى كو كه كنم شمع شبستان\r\nدر كشور آن قوم كه اين باده حلالست * گلرنگ چو رخسار بهارست زمستان\r\nاز ميكده مگذر كه در كعبه فرازست * بسيار مرو تيز كه اين راه درازست\r\nآن راز كه در صومعه محجوب ز ما بود * در ميكده از صافى دلها بملا بود\r\nقهرى كه شود هيزم او آتش نمرود * ديديم كه خاكستر او لطف و عطا بود\r\nخَمّار دلش خوش كه پى مى گه و بيگاه * هرگاه كه رفتيم در ميكده وا بود\r\nدى راهب بتخانه به من راه حرم را * نزديك نمود ار چه بسى دورنما بود\r\nخورشيد بزنّار همى بست ميانش * در بتكده هر ذره كه در روى هوا بود\r\nديديم كه در ميكده هم شاهد و ساقيست * آن خانه‌برانداز كه در خانهء ما بود\r\nاو بود كه در هركه نظر كرد بقا يافت * او بود كه از هرچه گذر كرد فنا بود\r\nاين جلوه همانست كزو گريه بجوشيد * شورى شد و در قالب مجنون بخروشيد\r\nغافل مگذر بتكده را هم حرمى هست * ز آنسوى خرابات چو رفتى صنمى هست\r\nدر ديده نمك ريز كه خوابت نربايد * شايستهء دريافتن از عمر دمى هست\r\nدر عشق چو عقل و خرد باده‌پرستان * ويرانم و آگه نه كه بر من ستمى هست\r\nآن نيست كه در هجر دلم را نخراشند * گر نيست سنان مژه نوك قلمى هست\r\nدلتنگى من چون سبب خوشدلى اوست * دريوزه كنم از در هر دل كه غمى هست\r\nساقى غم نابودن مى سخت خماريست * مستيم اگر در قدح و جام نمى هست\r\nدل بر خود و بر هستى خود از چه نهد كس * در هر نفس ما چو وجود و عدمى هست\r\nجز جام مى عشق كه آيينهء صدقست * پيمانهء زهريست اگر جام جمى هست\r\nآن به كه به غير از مژهء تر نشناسيم * لب‌تشنه بميريم و سكندر نشناسيم . . . \r\n*\r\n\r\n","description":"","footnote":"","page_name":" 910 ","page_number":294},
  {"content":"\r\n\r\n به زير هر بن مو چشم روشنيست مرا * بروشنايى هر ذره روزنيست مرا\r\nشهود بت ز پراكندگيم بازآورد * دليل راه حقيقت برهمنيست مرا\r\nچو سايه از همه‌سو در كمين خورشيدم * بهركجا بن غاريست مسكنيست مرا\r\nبه اين سراچه و بستان فرونمىآيم * برون ز عالم خاكى نشيمنيست مرا\r\nبدوستى كه ز بس محو لذت عشقم * بكاينات ندانم كه دشمنيست مرا\r\nهزار نالهء شهرود و رود مىشنوم * ز سيل ناله چو كهسار دامنيست مرا\r\nاگر بمعركه در خون فتاده‌ام چه عجب * هميشه رزم بچون خود تهمتنيست مرا\r\nدريغ رخش فروماند و روز بيگه شد * درين سفر كه بهر گام رهزنيست مرا\r\nكدام مى كه پس از مستيم خمار نداد * چو شيشه در ته هر خنده شيونيست مرا\r\nبيا ز محنت جان كندنم خلاصى ده * كه دم زدن ز فراق تو مردنيست مرا\r\nز توشه‌هاى سرشكم لبالب آغوش است * ز حاصلى كه ترا نيست خرمنيست مرا\r\nگداخت چشم نظيرى ز دقت نظرم * كه ديده تنگ‌تر از چشم سوزنيست مرا \r\n*\r\n ديدمش در دل نهفتم آه بىتأثير را * در كمان از بس كه دزديدم شكستم تير را\r\nپاى رفتن نيست زين بزمم كه در بيرون در * بخت دارد در كمين هجر گريبانگير را\r\nخوشدل از غيرم كه در بزم وصالت او نيافت * ذوق درد اضطراب و لذت تغيير را\r\nاز كمند عشق جستن مىشود ترك ادب * ورنه طغيان جنون از هم كشد زنجير را\r\nبىسبب دادى گر آزارم خجل از من مباش * كرده‌ام خاطرنشان خويش صد تقصير را\r\nگشته دل پامال حسرت عشوه در كارش مكن * قلب درداندود ما ضايع كند اكسير را\r\nاز نگاهى شد نظيرى صيد و من در انفعال * ز آنكه آن وحشى نمىارزد بهاى تير را \r\n*\r\n چند از مؤذن بشنوم توحيد شرك‌آميز را * كو عشق تا يكسو نهم شرع خلاف‌انگيز را\r\nذكر شب و ورد سحر نى حال بخشد نى اثر * خواهم بزنارى دهم تسبيح دست‌آويز را\r\nترك شراب و شاهدم بيمار كردست اى طبيب * صحت نخواهم يافتن تا نشكنم پرهيز را\r\nخاكى بباد آميخته گردى ز جا انگيخته * آبى بمژگان مىزنم خاك غبارآميز را\r\nنى عشق افزايد بر اين نى مهر زيبد بيش ازين * كى ماند طرف قطره‌يى پيمانهء لبريز را \r\n\r\n","description":"","footnote":"","page_name":" 911 ","page_number":295},
  {"content":"\r\n\r\n پيوسته ابرو در كشش همواره مژگان در زدن * تا كى كسى بر دل خورد اين دشنه‌هاى تيز را \r\n*\r\n گر بسخن درآورم عشق سخن‌سراى را * بر بر و دوش سردهى گريهء هاىهاى را\r\nگل بخزان شكفته شد وين دل بسته وا نشد * در بن ناخنست نى بخت گره‌گشاى را\r\nنى ز رهى خبر دهم نى بدلى اثر كنم * صوت كجم ز كاروان زمزمهء دراى را\r\nهر المى كه صعب‌تر روزى عاشقان شود * طعمه ز استخوان سزد حوصلهء هماى را\r\nدرس اديب اگر بود زمزمهء محبتى * جمعه بمكتب آورد طفل گريزپاى را\r\nپيش نظيرى از فلك درد دلى برم كه هست * بر در شه ترددى نالهء آن گداى را \r\n*\r\n ميم در جام و ما هم تا سحر در روزنست امشب * دو دستم تا بوقت صبح طوق گردنست امشب\r\nدو چشمم حجله آيين بسته اندر گريهء شادى * در و بام از چراغان سرشكم روشنست امشب\r\nهمه‌شب بر لب و رخسار و گيسو مىزنم بوسه * گل و نسرين و سنبل را صبا در خرمنست امشب\r\nمغنى مىگسارى مىكند ساقى نواسازى * ازين شادى كه در بزم حسودان شيونست امشب\r\nبدل طرح وصال جاودانى نقش مىبندم * گرم خود دوست مىآيد بخلوت دشمنست امشب\r\nباقبال محبت شاهد مى در نظر دارم * نه من با بخت خويشم نه نظيرى با منست امشب \r\n*\r\n هر كرا معنى نمىخيزد ز دل گفتار نيست * نيست يك عارف كه خود ساقى و خود خَمّار نيست\r\nخار خار كوى يارى هست هركس را دليست * نشكفد هر گل كه در پاى دلش اين خار نيست\r\nتوبهء هشيار مىگويند مىگردد قبول * تا ننوشم مى مرا ياراى استغفار نيست\r\nمستى و شاهدپرستى ، هرزه‌خندى و نشاط * كار كار ميگسارانست و ديگر كار نيست\r\nپيش پاى گرم و سرد روزگار افتاده‌ام * سايه در ويرانه‌ام از پستى ديوار نيست\r\nاندكى اى ناله امشب بىاثر مىيابمت * آنكه هر شب مىشنيد امشب مگر بيدار نيست\r\nمردم از شرمندگى تا چند با هر ناكسى * مردمت از دور بنمايند و گويم يار نيست\r\nمجلس آخر شد نظيرى حال خود با او بگو * هر نفس بزمى و هر دم صحبتى در كار نيست \r\n*\r\n گريزد از صف ما هركه اهل غوغا نيست * كسى كه كشته نشد از قبيلهء ما نيست \r\n\r\n","description":"","footnote":"","page_name":" 912 ","page_number":296},
  {"content":"\r\n\r\n جمال مغبچه ديدى شراب مغبچه نوش * مگوى عذر كه در كيش ما مدارا نيست\r\nز پاى تا بسرش ناز و غمزه صف بسته است * هزار معركه و رخصت تماشا نيست\r\nبه حكم عقل عمل در طريق عشق مكن * كه راه دور كند رهبرى كه دانا نيست\r\nفلك سراسر بازار دهر غم چيدست * نشاط نيست كه يكجاى هست و يك جا نيست\r\nبپاى خويش كجا مىتوان رسيد كجا * كه طى راه فنا جز ببال عنقا نيست\r\nهواى وصل كسى مىكند كه بلهوس است * در آن دلى كه محبت بود تمنا نيست \r\n*\r\n ساقى قدح نداد ، سفال و سبو نبود * چندانكه جرعه‌يى به چشم آبرو نبود\r\nمىخواست بوسه رَختِ اقامت بگسترد * از فرش جبهه راه بر آن خاك كو نبود\r\nدندان‌زدِ هزار نگاه گرسنه بود * لعل لبش كه باده به آن رنگ و بو نبود\r\nاز بىقرارى دلم ابرو ترش نكرد * باآنكه مىفروشِ مغان نيك‌خو نبود\r\nته جرعه‌يى نداد كه اسرار دوستى * لايق بهرزه مست سر چارسو نبود\r\nتا صبحدم صنم صنمم بود بر زبان * كآنجا مجال عابد الله‌گو نبود\r\nز آن حسرتى كه در دل من مىفروش كرد * بزم ميى نشد كه لبم خشك ازو نبود \r\n*\r\n نه فوت صحبت اين دوستان غمى دارد * نه مرگ مردم اين عهد ماتمى دارد\r\nميان اين همه احباب عيب‌پوشى نيست * دريده پرده‌تر است آنكه محرمى دارد\r\nبخوش‌بيانى هم‌صحبتان ز جاى مرو * كه پر ز نيش بود هركه مرهمى دارد\r\nبهرزه دفتر اميد هر كجا مگشاى * كه مبتلاى هوا كار درهمى دارد\r\nهزار حربه ز هر خار بايدش خوردن * نكوسرشتى اگر طبع خرمى دارد\r\nز طعن گرسنه‌چشمان دلير ننمايد * هلال عيد كه ابروى پرخمى دارد\r\nبكاوش مژه رگهاى جانش بشكافد * تنك‌دلى كه چو من چشم پر نمىدارد\r\nز خويش و اهل گذر كن كه ملك بىخويشى * برون ز عالم اين خلق عالمى دارد \r\n*\r\n پرده برداشته‌ام از غم پنهانى چند * بزيان مىرود امروز گريبانى چند\r\nز آن ضعيفان كه وفا داشت درين شهر اسير * قفسى چند بجا مانده و زندانى چند \r\n\r\n","description":"","footnote":"","page_name":" 913 ","page_number":297},
  {"content":"\r\n\r\n سروسامان سخن كردن اين جمعم نيست * پهلوى من بنشانيد پريشانى چند\r\nبس خرابيم ز يكديگرمان نشناسند * مانده‌ايم از ده غارت‌زده ويرانى چند\r\nكشته از بس بهم افتاده كفن نتوان كرد * فكر خورشيد قيامت كن و عريانى چند\r\nهيچ دل را ستم حادثه مجروح نكرد * كه نه لعل تو بر آن ريخت نمكدانى چند\r\nهيچكس را سر پايى نزد ايام كه ما * پشت دستى نگزيديم بدندانى چند\r\nچشم بر فيض نظيرى همه خوبان دارند * كاسه در پيش گدا داشته سلطانى چند \r\n*\r\n ذوق وجدان و نظر خالص شد و خامم هنوز * صاف شد ميها ولى من دردىآشامم هنوز\r\nگوش و لب پژمردهء ديدار و قاصد در سفر * خانه پر شادى و در راهست پيغامم هنوز\r\nبرنمىآيد هلال عيدم از ابر اميد * عمر رفت و همچو طفلان بر در و بامم هنوز\r\nروز مولودم فلك محضر بفرزندى نوشت * بس كه خوارم از پدر نشنيده كس نامم هنوز\r\nسير هفتاد و دو ملت كرده‌ام در طور عشق * كس نمىداند چه خواهد بود انجامم هنوز\r\nمكر ابليس و فريب دانه‌ام آمد به ياد * بارها گشتم ز قيد آزاد و در دامم هنوز\r\nاز درون دوزخ ز بىتابى برون اندازدم * صد ره از خامى به آتش سوختم خامم هنوز\r\nگرچه از مجلس ز بدمستى برونم كرده‌اند * جرعه‌يى از رحم مىريزند در جامم هنوز\r\nگر نيم شكر نظيرى تلخ در طبعش نيم * مىكند گاهى لبى شيرين بدشنامم هنوز \r\n*\r\n مىدود حاجت به راه خواهش از دنبال من * همت استغنا همى آرد باستقبال من\r\nصدر عزت قرب مىجويد به من دشمن كجاست * تا ببيند رتبهء عشق بلنداقبال من\r\nعزتى دارم كه گر پا بر در جنت نهم * صد گره در كار رحمت افتد از اهمال من\r\nسعى در رفتن بدان كويم نوازش مىكند * عشق مىبيند ز زير چشم از دنبال من\r\nسير معنىتر ز رمز دوستانم در سخن * خامه مىرقصد ز تحرير قد چون نال من\r\nگرچه ناخوشتر ز هر روزست وقت روزگار * خوبتر از سالهاى ديگرست امسال من\r\nروزگارم گر چنين با او نظيرى بگذرد * رشك آيد عالمى را بر من و احوال من \r\n*\r\n ما حال خويش بىسر و بىپا نوشته‌ايم * روز فراق را شب يلدا نوشته‌ايم \r\n\r\n","description":"","footnote":"","page_name":" 914 ","page_number":298},
  {"content":"\r\n\r\n قاصد به هوش باش كه بر يك جواب تلخ * عرض هزارگونه تمنا نوشته‌ايم\r\nشيرين‌تر از حكايت ما نيست قصه‌يى * تاريخ روزگار سراپا نوشته‌ايم\r\nروى نكو معالجهء عمر كوته است * اين نسخه از علاج مسيحا نوشته‌ايم\r\nتحقيق حال ما ز نگه مىتوان نمود * حرفى ز حال خويش بسيما نوشته‌ايم\r\nبر ما مسلمست كه منشور راستى * بس واژگون‌تر از خط ترسا نوشته‌ايم\r\nما از خط پياله و معشوق نگذريم * درس صلاح تا بهمينجا نوشته‌ايم\r\nهر جادويى كه كلك نظيرى نموده است * خود كرده‌ايم باطل و خود وانوشته‌ايم \r\n*\r\n از صبح روزگار گشاد جبين مجو * روى شكفته از دل اندوهگين مجو\r\nچشم ثبات و مهر نديدم بر آسمان * جنسى كه بر فلك نبود از زمين مجو\r\nقاصد پيام يار ز ما آورد بما * آنجا نشان مقدم روح الامين مجو\r\nتمثال خوبى دو جهانت نموده‌اند * نقشى كه در تو نيست ز روم و ز چين مجو\r\nعشاق او ز نور و ز ظلمت گذشته‌اند * در كشورى كه عشق بود كفر و دين مجو\r\nبا نيك و بد بساز نظيرى ز روزگار * گر باغبان گيا دهدت انگبين مجو \r\n*\r\n بمويى بسته صبرم نغمهء تارست پندارى * دلم از هيچ مىرنجد دل يارست پندارى\r\nبتحريك نسيمى خاطرم آشفته مىگردد * بخودرايى سر زلفين دلدارست پندارى\r\nچنانم مىگزد بىاو تماشاى چمن كردن * كه شكل غنچه بر گلبن سر مارست پندارى\r\nننوشم تا قدح بر من درى از غيب نگشايد * كليد روزيم در دست خَمارست پندارى\r\nبنوعى طنّ مردم را هدف گشتم كه دامانم * ز سنگ كودكان دامان كهسارست پندارى\r\nفلك را ديده‌ها بر هم نمىآيد شب از كينم * چنان هشيار مىخوابد كه بيدارست پندارى\r\nنظيرى بس تو خوش شيرين و نازك نكته مىگويى * ترا شكر بدامان گل بخروارست پندارى \r\n*\r\n از ما نهان ز كثرت اغيار بوده‌اى * چون گل به زير پردهء صد خار بوده‌اى\r\nفرياد جان همه ز گرفتارى فراق * تو در ميان جان گرفتار بوده‌اى\r\nخامش كه گشته‌ايم در انديشه بوده‌اى * گويا كه بوده‌ايم ، بگفتار بوده‌اى \r\n\r\n","description":"","footnote":"","page_name":" 915 ","page_number":299},
  {"content":"\r\n\r\n هم طره فتنه‌زا شد و هم غمزه عشوه‌گر * كز شور حسن بر سر اظهار بوده‌اى\r\nقومى ترا ز خلوت و عزلت طلب كنند * تو شور شهر و فتنهء بازار بوده‌اى\r\nدل هركه برده است تو دلجوى بوده‌اى * غم هركه داده است تو غمخوار بوده‌اى\r\nانكار حال ما چه كنى كز دم الست * با ما بدير و ميكده در كار بوده‌اى\r\nپرسش چه مىكنى ز خطا و صواب ما * چون هرچه كرده‌ايم خبردار بوده‌اى\r\nجان مست مىشود ز حديث لبت مگر * هم‌صحبت نظيرى خَمار بوده‌اى \r\n*\r\n در هجر تو مرگ همنشينم بادا * منظور دو ديده آستينم بادا\r\nگر بىتو بكام دل برآرم نفسى * يا رب نفس بازپسينم بادا \r\n*\r\n جستم ز بلا بلا پناهم دادند * در قلب جفا گريزگاهم دادند\r\nبستند ره نجاتم از هر طرفى * وآنگه بسر كوى تو را هم دادند \r\n*\r\n شب مست ز خانقه برونم بردند * تا دير بنعل واژگونم بردند\r\nگفتند بسوى دوست از كعبه درآى * وز راه خرابات درونم بردند \r\n*\r\n شوخى كه نگاه بر عذارش بندند * شمعيست كه بر شعلهء نارش بندند\r\nتا چند شكفته گردد آن دستهء گل * كز شاخ بچينند و بخارش بندند \r\n*\r\n يك معركه خويش را بجايى نزديم * يك مرتبه حرف خونبهايى نزديم\r\nصد قافلهء شهيد از ما بگذشت * ما مرده چنان كه دست و پايى نزديم \r\n*\r\n شب تا سحرم فسانه‌خوان غم او * خوابم نبرد ز داستان غم او\r\nتا بار امانتش بخائن ندهم * صد جاى نشسته پاسبان غم او \r\n\r\n","description":"","footnote":"","page_name":" 916 ","page_number":300},
  {"content":"\r\n\r\n\r\n41 - زمانى يزدى « 1 »\r\nملا زمانى يزدى از شاعران نيمهء نخستين سدهء يازدهمست . اصلش از يزد و باشيدنگاهش اصفهان بود . دربارهء او نوشته‌اند كه بسيار مغرور بود و چنين مىپنداشت كه روح نظامى گنجه‌يى در او حلول كرده است و حتى بعضى گفته‌اند كه علت انتخاب تخلص زمانى « آنست كه مذهب تناسخ داشت و خود را شيخ نظامى گنجوى پنداشت و اين خام خيال را در عالم قال مىآورد كه :\r\n در گنجه فروشدم پى ديد * از يزد برآمدم چو خورشيد\r\nهركس كه چو مهر بر سر آيد * هرچند فرورود برآيد » « 2 » \r\nو قاعدة بايد اين دو بيت از منظومه‌يى باشد در جواب ليلى و مجنون نظامى و زمانى در اين بيت خواسته است خود را همانند نظامى نشان دهد و اين از قبيل دعويهاى شاعرانه است كه بتكرار در سخن سخنوران مىبينيم و دليلى بر اعتقاد بتناسخ نيست . تذكره‌نويسان در تفسير و توجيه معانى شاعران ازينگونه افسانهاى بىوجه بسيار پرداخته‌اند .\r\nزمانى بجز جواب گفتن نظامى استقبال از ديوان خواجه حافظ شيرازى\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* هفت اقليم ، تهران ، ج 1 ص 162 .\r\n* تذكرهء نصرآبادى ، ص 244 - 245 .\r\n* سرو آزاد ، ص 28 .\r\n* نتايج الافكار ، ص 300 - 301 .\r\n* صحف ابراهيم ، خطى .\r\n* آتشكدهء آذر ، بمبئى ، ص 260 .\r\n* تاريخ نظم و نثر در ايران ، ص 413 .\r\n( 2 ) - سرو آزاد ، ص 28 ، و همين معنى از بعضى تذكره‌هاى ديگر برمىآيد .\r\n","page_name":" 917 ","page_number":301},
  {"content":"\r\n\r\nرا نيز وجههء همت قرار داد و ازين راه ديوانى پديد آورد و آن را بهمراه نامه‌يى بعرض شاه عباس رسانيد . مشهورست كه شاه بر بالاى نامه نوشت :\r\n« مولانا ، درين معامله جواب خدا را چه مىدهى ؟ » . مير غلامعلى آزاد كليات او را ده‌هزار بيت نوشته ولى من از شعر او تنها نمونه‌هايى در تذكره‌ها ديده‌ام و از همان مايه بيتها معلومست كه شعرى روان با معانى تازه داشت .\r\nنصرآبادى نوشته است كه « اگرچه ديوان او ديده نشد اما از اشعار او ظاهر مىشود كه خيلى قدرت داشت » و امين رازى سخنش را در غايت روانى دانسته و اين رباعى را از شيخ احمد زرگر در وصف شعرش نقل كرده است :\r\n اشعار زمانى دُرِ مكنون باشد * وصفش ز قياس عقل بيرون باشد\r\nقانون فصاحتست لفظش در شعر * پيچيدن آن گرفت « 1 » قانون باشد \r\nوفاتش را بسال 1071 يا 1021 نوشته‌اند . ازوست :\r\n يكى ابلهى شبچراغى بجست * كه بىاو نشد عقد پروين درست\r\nفروزانتر از ماه و خورشيد بود * سزاوار بازوى جمشيد بود\r\nخرى داشت آن ابله كوردل * بجان خودش جان خر متصل\r\nچنان شبچراغى كه نايد بدست * شنيدم كه بر گردن خر ببست\r\nمن آن شبچراغ شهنشاهيم * كه روشن‌كن ماه تا ماهيم\r\nو ليكن مرا بخت ابله‌شعار * چنين بست بر گردن روزگار \r\n*\r\n دلم بزلف گره‌گير يار در چنگست * چو آن غريب كه در شام كعبه دلتنگست\r\nشمار قطرهء باران اشك هم دانند * اگر ميان دو يكدل هزار فرسنگست\r\nهلاك شيشهء در خون نشستهء خويشم * كه آخرين نفسش عذرخواهى سنگست \r\n*\r\n الا اى در وطن در عشرت و نوش * مبادا از غريبانت فراموش\r\nاز آن يك گل بدست كس نيامد * مگر باغ بهشت است آن بر و دوش \r\n\r\n\r\n","description":"","footnote":"\r\n( 1 ) - گرفت : اخذ ، ضبط و نگاهدارى ( فرنودسار )\r\n","page_name":" 918 ","page_number":302},
  {"content":"\r\n\r\n بيا يك شب به راه ما برافروز * چراغ زندگانى ز آن بناگوش \r\n*\r\n كجاست گرم دلى آفتاب سيمايى * بشام طالع ما چون ستاره پيدايى\r\nتلافى شب عمر گذشته ما را بس * گرفتن سر زلف بلندبالايى\r\nكجاست مايه درسَتى شكست دل‌طلبى * كه بىزيان محبت كنيم سودايى \r\n*\r\n گر خاك پاى مردم صاحب‌نظر شوى * در چشم روزگار چو نور بصر شوى\r\nروزى رسى بدولت آزاد اى پسر * كز بندگان حلقه به گوش پدر شوى\r\nگرچه به خوبى تو ملايك نمىرسند * مىكوش جان من كه از آن خوبتر شوى \r\n*\r\n گيرم كه به درد خسته درمان گشتى * در ديده چو سرمهء سليمان گشتى\r\nحال دل ما اگر نپرسى بهتر * انگار كه گفتيم و پشيمان گشتى \r\n*\r\n درمش سكهء توفيق نبيند هرگز * هركه رو در گرو سيلى استاد نكرد \r\n*\r\n گر مه عيد نمايد فلكت رام مشو * كه غرضهاست درين نعل كه وارون‌زده است \r\n*\r\n زبان حال خموشان كسى نمىداند * و گرنه سوسن آزاد در فسانهء تست \r\n\r\n42 - جعفر قزوينى « 1 »\r\nنواب ميرزا قوام الدين جعفر بن بديع الزمان بن آقا ملاى دواتدار قزوينى\r\n\r\n\r\n","description":"","footnote":"\r\n( 1 ) - دربارهء او بنگريد به : -\r\n","page_name":" 919 ","page_number":303},
  {"content":"\r\n\r\nمتخلص به « جعفر » و معروف به « ميرزا جعفر آصفخان » از رجال معروف و مقتدر دولت گوركانى هند و در همان حال از شاعران و منشيان زبردست عهد خود بود كه نزد اهل ادب چه در ايران و چه در هند بصفاى طبع و حسن گفتار شهرت داشت تا بجايى كه سخن‌شناسان معاصرش « نورنامهء » او را بعد از خسرو و شيرين نظامى سرآمد همهء منظومهاى همسان آن مىدانستند .\r\nپدرش ميرزا بديع الزمان از جانب شاه تهماسب صفوى وزارت كاشان داشت و به همين سبب ميرزا جعفر مدتى از جوانى خود را در كاشان گذرانيد .\r\nعمش ميرزا غياث الدين على بن آقا ملا بهند رفت و در خدمت جلال الدين اكبر بمقامهاى بلند و بمرتبهء آصفخانى رسيد .\r\nميرزا جعفر در قزوين ولادت يافته همانجا به تحصيل ادب و دانشهاى عهد خود خاصه علم سياق پرداخت و شاعرى آغاز كرد و بتتبع ديوانهاى استادان سرگرم شد و از آن جمله در اندك روزگارى ديوان ميرزا شرف جهان قزوينى ( م 968 ه ) را غزل بغزل تتبع نمود و در همان حال با شاعران مقدم بر خود كه در قزوين بسر مىبردند مانند ميرزا سلمان حسابى و ضميرى اصفهانى\r\n\r\n\r\n","description":"","footnote":"\r\n- * هفت اقليم ، تهران ج 3 ، ص 171 - 175 ، و دربارهء نيايش آقا ملا ، ص 176 .\r\n* عالم‌آراى عباسى ، تهران 1350 ، ص 182 .\r\n* منتخب التواريخ بداؤنى ، ج 3 ص 216 .\r\n* تذكرهء نصرآبادى ، ص 53 - 55 .\r\n* مآثر الامرا ، ج 1 ، كلكته 1880 ، ص 107 - 115 .\r\n* بهارستان سخن ، ص 439 - 442 .\r\n* عرفات العاشقين تقى الدين اوحدى ، خطى .\r\n* تذكرهء ميخانه ، متن از 155 تا 160 ، حاشيه از 160 تا 164 .\r\n* نتايج الافكار ، ص 155 - 156 .\r\n* آتشكده ، تهران ، ص 1156 - 1157 .\r\n* رياض الشعراء واله داغستانى ، خطى .\r\n* ضميمهء فهرست نسخه‌هاى خطى فارسى در كتابخانهء موزهء بريتانيا ، ص 200 - 201 .\r\n","page_name":" 920 ","page_number":304},
  {"content":"\r\n\r\n( م 973 ه ) معاشرت داشت و اين ايام از روزگار او مصادف بود با فتنه‌هايى كه ميانهء مرگ شاه تهماسب ( 984 ه ) و جلوس شاه عباس ( 996 ) در ايران رخ داد و كار ملك را به بىسامانى و آشفتگى كشانيد ، و ازينروى ميرزا قوام - الدين كه هنوز عهد جوانى را مىگذرانيد و در زندگى خانوادگى هم گويا از محبت پدرى برخوردار نبود « 1 » ، به ترك يار و ديار تن درداد « 2 » و بتصريح مير عبد الرزاق خوافى ، در عين شباب ، در بيست و دومين سال جلوس اكبر ( - 985 ه ) از عراق بهند رفت و بوساطت عم خود ميرزا غياث الدين على بصف ملازمان پادشاه پيوست و از درجه‌يى بدرجه‌يى ارتقاء جست و از عهدهء هر خدمتى كه به او حواله شد بنيكى برآمد و در دو سه جنگ خاصه در سركوبى گروهى از عصيانگران افغانى پيروزيهايى يافت « و همچنين مصدر فتوحات عظمى مىگشت و باقطاع ارجمند ممتاز مىگرديد . تا خلعت وزارت بر قامت قابليتش چست آمد » « 3 » ، از جانب اكبر بوزارت برگزيده شد و « خطاب آصفخانى يافت و بعد از ارتحال و انتقال آن پادشاه ستاره سپاه بسعادت بندگى . . . شاه نور الدين محمد جهانگير پادشاه مستسعد گرديد و در بندگى آن حضرت بمرتبه‌يى بزرگ و صاحب جاه شد كه كم كسى از مردم ايران را در هندوستان تا آن زمان آن حالت دست داده بود » « 4 » و گذشته ازينها در عهد جهانگير پادشاه ، بسال 1020 اتاليقى « 5 » شاهزاده پرويز پسر جهانگير به دو\r\n\r\n\r\n","description":"","footnote":"\r\n( 1 ) - بقول تقى الدين اوحدى در عرفات ، در عنفوان حسن و جوانى اين بيت ازو بر زبانها افتاد كه در رنجش از پدر گفته :\r\n ميانهء من و يوسف همينقدر فرقست * كه او عزيز پدر بود و من ذليل پدر \r\n( 2 ) - ليكن تا پايان حيات هيچگاه آرزوى وطن از دلش زدوده نشد و اين بيت شاهد اين معنى است :\r\n جعفر از يار و ديارت شدى آواره چنان * كه مگر خاك ترا باد بقزوين ببرد \r\n( 3 ) - هفت اقليم ، ج 3 ، ص 173 .\r\n( 4 ) - تذكرهء ميخانه ، ص 158 - 159 .\r\n( 5 ) - اتاليق : ادب‌آموز و محافظ ، لالا ، لله .\r\n","page_name":" 921 ","page_number":305},
  {"content":"\r\n\r\nواگذار شد و آصفخان باتفاق آن شاهزاده مأمور تسخير دكن گرديد ولى در آن سامان ببيمارى فلج دچار شد و بسال 1021 بدرود حيات گفت و در برهانپور به خاك سپرده شد و قبرش آنجا در كنار گور انيسى شاعرست كه ترجمهء حالش را پيش ازين ديده‌ايم .\r\nجهانگير پادشاه در تزوك خود نوشته است كه « مدتى بود كه اخبار بيمارى آصفخان مىرسيد و چند مرتبه رفع مرض شد و باز عود نمود تا آنكه در برهانپور در سن شصت و سه سالگى درگذشت . . . » و دنبال همين مطلب از توجهى كه پس از مرگ پدر خويش بآصفخان مبذول داشته و او را وزير صاحب استقلال كرده و منصب پنجهزارى بوى داده بود ، سخن گفته و نوشته است كه « بعد از فوت او فرزندان او را منصبها داده رعايتها كردم »\r\nمعتمد خان بخشى تاريخ فوت او را « صد حيف ز آصفخان » ( - 1021 ) يافت « 1 » و چون بتصريح جهانگير پادشاه « در سن شصت و سه سالگى درگذشت ، پس ولادتش بسال 958 اتفاق افتاده بود . معتمد خان گويد كه ميرزا جعفر « حرمخانهء عالى داشت و در مباشرت مولع و حريص بود ، آخر جان در سر اين كار كرد . »\r\nميرزا جعفر آصفخان در مدت خدمتهاى لشكرى و ديوانى ثروت فراوان بهم رساند چنان كه بقول تقى الدين اوحدى صاحب عرفات ، بعد از وى يك كرور و نيم از زر و زينت او نصيب خزينهء شاهى شد غير از آنچه فرزندان و نزديكان او پنهان كرده و بخزانه نرساندند . . . و هميشه دوهزار مغول مستعد با دو سه هزار ديگر از مردم هند در خدمت او بودندى و به زبان تيغ و تيغ زبان همه‌كس ازو در حساب و درصدد احتساب مىشدندى ! و همين تقى الدين مدعيست كه آصفخان با آنهمه ثروت كه داشت كس نشنيد كه در مدت حيات دستگيرى يا نوازشى از ياران كرده « و اكرامى كه توان گفت بيكى از فضلا و شعرا و ارباب حاجت نموده باشد الّا نادرا » و حتى رسم او\r\n\r\n\r\n","description":"","footnote":"\r\n( 1 ) - بهارستان سخن ، ص 440 ، اقبالنامهء جهانگيرى ، كلكته ، ص 67 .\r\n","page_name":" 922 ","page_number":306},
  {"content":"\r\n\r\nبود كه مدح و ستايش شاعران را با شعر جواب مىگفت و همان را جايزه و صلهء آنان مىپنداشت . در حالى كه بعضى ديگر از نويسندگان احوالش و از آن جمله آذر نوشته‌اند كه بتربيت اهل ادب و دانش خاصه ايرانيان توجه داشت و بعيد نيست كه سخن تقى الدين اوحدى از غرضى برخاسته باشد زيرا در سرگذشت چند تن از شاعران ايرانى كه در عهد او بهند رفته‌اند مىبينيم كه آصفخان آنان را گرامى داشته و يا بدانان مساعدت مالى كرده و به خدمت پادشاه برده و سفارش نموده . . . « 1 »\r\nآصفخان با همه اشتغال خاطر به كارهاى لشكرى و ديوانى از شعر و ادب كه توشهء دوران جوانيش بود ، غافل نمىنشست . محمد امين رازى شرحى مستوفى دربارهء تيزهوشى او نوشته و گفته است كه « در كمال فضل و حدّت فهم بحديست كه همگنان بلطف طبع وى اعتراف نموده از درياى خاطرش افتراف مىنمايند » و ميرزا محمد طاهر نصرآبادى گويد « بجميع فنون كمالات آراسته خصوصا در ترتيب نظم » و تقى الدين اوحدى بليانى « نهايت روانى طبع و دقت فهم ، صفاى ذكا و زكاى فطنت » او را ستوده و مير عبد الرزاق خوافى هم در مآثر الامرا و هم در بهارستان سخن او را از يكتايان روزگار شمرده كه « در همه فن صاحب يك فن و در هنر تمام ، فهم تند او شهرهء آفاق بود . خود مىگفت هرچه من بديهتا نفهمم بىمعنى خواهد بود ! گويند بيك نگاه تمام سطر را مىخواند ، در فراست و كاردانى و اجراى مهام ملكى و مالى يد بيضا داشت و به ظاهر و باطن آراسته ، شعر و انشاى او كمال متانت دارد ، به اعتقاد جمعى بعد از شيخ نظامى گنجوى مثنوى خسرو و شيرين را به ازو كسى نگفته » .\r\nاين نكتهء اخير كه مير عبد الرزاق بيان كرده ، يعنى موفقيت آصفخان در نظيره‌گويى بر خسرو و شيرين نظامى ، مقبول بيشتر نويسندگان احوال اوست .\r\n\r\n\r\n","description":"","footnote":"\r\n( 1 ) - بنگريد بشرح حال رفيعى ( مير حيدر معمائى ) و پسرش سنجر ، و ترجمهء حال « صفى » و چند تن ديگر از شاعران همعهدش در همين جلد .\r\n","page_name":" 923 ","page_number":307},
  {"content":"\r\n\r\nميرزا محمد طاهر نصرآبادى و عبد النبى فخر الزمانى قزوينى هم بر اين عقيده‌اند و اين آخرى ديوان او را بجز آنچه در ايران سروده بود بسه‌هزار بيت تخمين زده است كه از آن جمله دوهزار بيت مثنوى در برابر خسرو و شيرين نظاميست و آن همان « نورنامه » است كه آصفخان باسم نور الدين جهانگير گفته و بنام او ناميده و جهانگير خود در تزوك خويش بدان اشاره كرده و گفته است « خسرو و شيرين بنام من نظم كرده مسمى بنورنامه » . اين منظومه بدين بيت آغاز مىشود :\r\n خداوندا رهى از غيب بنماى * ز غيبم چشم دل بر عيب بگشاى \r\nاگرچه شهرت آصفخان بيشتر بر سر نظم همين منظومهء دوهزار يا دو هزار و پانصد بيتى ( ببحر هزج مسدس مقصور و محذوف ) حاصل شده است ولى او بساير اقسام شعر هم مىپرداخت . نسخه‌يى از كلياتش بشمارهء 3274  Or  در كتابخانهء موزهء بريتانيا ديده شد كه قسمت نخستين آن منظومهء نورنامه و بخش دوم آن قصيده و غزل و ترجيع و رباعيست . قصيده‌هايش در مدح اكبر و جهانگير است و شاعر بر اين ديوان خود مقدمه‌يى بنثر نوشته و شمه‌يى از سرگذشت خود را تا برخوردارى از رعايتها و نيكوداشتهاى جهانگير بيان كرده و شرحى مستوفى در ستايش او نوشته است .\r\nسخن او در همهء انواع شعرش در عين روانى منتخب و استوار و خالى از هرگونه عيب تعقيد و ابهام و ضعف تأليف است و در همهء آنها خاصه در نورنامهء او به تعبيرهاى بسيار لطيف مقرون باحساسات و عواطف گرم باز مىخوريم . ازوست :\r\n مرا حرفى بدل افروخت آذر * كه شب پروانه گفتى با سمندر\r\nترا اين شعله ز اسباب حياتست * مرا آتش ترا آب حياتست\r\nز خاميهاى تو جان بردم از رشك * و گر مىسوختى مىمردم از رشك\r\nمرا معشوق بايد داغ دل نه * اگر آتش نسوزد خاك ازو به \r\n*\r\n خداوندا دلى ده شاد از اندوه * در او گنجايش غم كوه تا كوه \r\n\r\n","description":"","footnote":"","page_name":" 924 ","page_number":308},
  {"content":"\r\n\r\n دلى از خار خار عشق پرنيش * ز هر نيشى دو صد جا بيشتر ريش\r\nپر از خونابهء عشقش رگ و پوست * بمرهم دشمن و با نيشتر دوست\r\nدلم را ديده‌يى ده عاقبت‌بين * كه بت را قبله داند عشق را دين\r\nبدل سرمايه بخش از نقد توفيق * زبانى ده كليد گنج تحقيق\r\nدم گرمى كرامت كن بيان را * به آتش آب ده تيغ زبان را\r\nز خاك پاى عشقم آبرو بخش * زبانى درخور اين گفت‌وگو بخش\r\nمگر زين گل پديد آيد گلى نو * گلستان كهن را بلبلى نو\r\nكه عالم پر كند ز آوازهء عشق * سرايد داستان تازهء عشق\r\nخداوندا كه اكنون چندگاهست * كه اقليم سخن بىپادشاهست\r\nدرم بىسكه و بىخطبه منبر * اگر نوبت زنى وقتست جعفر\r\nبيا اى دل در گنجينه بگشاى * ره گنجى به من بىرنج بنماى\r\nترا بر گنج بادآورد دستست * مرا چندين گدا بر در نشستست\r\nبگنجى چون فروشد ناگهت پاى * در خود بر رخ آفاق بگشاى\r\nنهان در خاك به آن گنج مقصود * كزو محتاج را نبود جوى سود\r\nشود آن گنج را نام از جهان كم * كه بر حاجت فزايد حسرتى هم\r\nقلم را ز آستين ريز آنقدر در * كه عالم را كنى دامان دل پر \r\n*\r\n « 1 » دو شيرافگن ز عشق افتاده در قيد * گهى صياد هم گشته گهى صيد\r\nزبان هر دو از شادى گرفته * دل از غم خط آزادى گرفته\r\nچو شيرينى ز اقبال مساعد * شده ساقى و برماليده ساعد\r\nجهانى دل بنازى كرده تاراج * بدل صاحبدلان را كرده محتاج\r\nملك را باده غم‌پرداز دل شد * زبان مفتاح گنج راز دل شد\r\nهوس مطلق‌عنان شد شوق خودكام * سر دست صنم بگرفت با جام \r\n\r\n\r\n","description":"","footnote":"\r\n( 1 ) مقصود از « دو شيرافگن » خسرو و شيرين هردوست كه بعشق يكديگر گرفتار و مقيد بودند . درين چند بيت شاعر از عشرت كردن آن دو با يكديگر ، و از شوق خسرو و از عصمت شيرين حكايت مىكند .\r\n","page_name":" 925 ","page_number":309},
  {"content":"\r\n\r\n كه اى شرمنده از روى تو خورشيد * به تو روشن جهان را چشم اميد\r\nچنين بىنقل دادن باده تا كى * بده بوسى كه هم نقل است و هم مى\r\nصنم از دست شه ز آن خواهش گرم * گدازان شد گه از شوق و گه از شرم\r\nفتادش تن ز تاب شرم در تب * ز نام بوسه زد تبخاله‌اش لب\r\nهزاران گل از آن روى عرقناك * شكفت از شوق و غيرت ريخت بر خاك\r\nگلش در شبنم خوى غوطه خورده * دهن از شوق بوسه غنچه كرده\r\nلب شيرين چو طرح پاسخ انداخت * بخوزستان شكر از شرم بگداخت\r\nكه مى كم خور كه گشتى آنچنان مست * كه از مستى ندانى ساغر از دست\r\nز دست شه شود تا دستش آزاد * به دستش بوسه‌يى با جام مىداد\r\nملك بگرفت شوقش كرده سرمست * ز دستش جام و بوسيدش لب و دست\r\nصنم را زين خجالت ديگر آن شب * بشكر خنده‌يى شيرين نشد لب\r\nچو پاس عصمت خود فرض مىديد * سپاه ناز خود را عرض مىديد\r\nنگه را شد نهان صد ناز در زير * مژه خنجر كشيد و غمزه شمشير\r\nبه خود پيچيد از آن زلف درازش * به جوش آمد ز غيرت خون نازش\r\nعتابش تيغ عالمگير برداشت * ز گردن فتنه را زنجير برداشت . . . \r\n*\r\n خوش درآمد از در يارى در بيداد بست * از درم تنها درآمد در به روى باد بست\r\nخون هر جا كشته‌يى ، در گردن شمشير اوست * پاى هر صيدى كه ديدى ، دست آن صياد بست\r\nاز صبا در شكّم اما دل بدين خوش مىكنم * كاين گلستانست نتوان در به روى باد بست \r\n*\r\n يار جستم كه غم از خاطر مسكين ببرد * نه كه جان كاهد و دل خون كند و دين ببرد\r\nدل سپردم به بتى تا شود آرام دلم * نه كه تسكين و قرار از من مسكين ببرد\r\nجعفر از يار و ديارت شدى آواره چنان * كه مگر خاك ترا باد بقزوين ببرد \r\n*\r\n كسى ز خون حريفان خود شراب نخورد * برغبتى كه تو خون مىخورى كس آب نخورد\r\nبدور عربده‌جويى چنين عجب دارم * كه سنگ حادثه بر جام آفتاب نخورد \r\n\r\n","description":"","footnote":"","page_name":" 926 ","page_number":310},
  {"content":"\r\n\r\n بمجلس از غلط اندازى نگاه تو دوش * كسى نماند كه صد زخم اضطراب نخورد \r\n*\r\n هر كس كه شبى نشست با تو * بسيار بروز ما نشيند\r\nتا با چو تويى توان نشستن * دل پهلوى ما چرا نشيند\r\nاز حق مگذر ، نمىتوان ديد * با دلبر اگر خدا نشيند\r\nجعفر ره كوى يار دانست * مشكل كه دگر ز پا نشيند \r\n*\r\n بيك نفس ورق عهد يار برگردد * چو روزگار به هيچ از قرار برگردد\r\nپى معالجه بر سر مريض عشق ترا * اگر مسيح رود شرمسار برگردد\r\nقرار وصل بجعفر دهد ولى با خود * دهد قرار كه زود از قرار برگردد \r\n*\r\n روزى كه جان فداى تو بيدادگر كنم * آن روز حسرتى مگر از دل بدر كنم\r\nپرخون دل و كفن چو درآيم بحشرگاه * اى واى بر كسى كه ازو شكوه سركنم \r\n*\r\n تا خوى تو با ناز تو يگرنگ شدست * دنياى فراخ بر دلم تنگ شدست\r\nما را گنهى قابل رنجيدن نيست * گويا كه دلت را هوس جنگ شدست \r\n*\r\n عشق تو پسند دل غمديدهء ماست * وز حاصل هر دو كَون بگزيدهء ماست\r\nسرچشمهء زنده‌رود چون ديدهء ماست * از ديده همين گريه پسنديدهء ماست \r\n*\r\n اى دل ز گزند دوست جان رنجه مدار * كايمن بود از حادثه تا روزشمار\r\nدستى كه رسيد بر ميانش يك ره * پايى كه دويد در عنانش يك‌بار \r\n*\r\n تا كرد نيازم در گستاخى باز * رنجيد و كشيد پاى در دامن ناز\r\nبر سنگ فراق كى خورد پاى كسى * در وصل اگر كند به اندازه دراز \r\n*\r\n\r\n","description":"","footnote":"","page_name":" 927 ","page_number":311},
  {"content":"\r\n\r\n دور از خد او كه لاله مىرويد ازو * دارم چشمى كه ژاله مىرويد ازو\r\nگيرم كه ز گريه چشم خود پاك كنم * با دل چه كنم كه ناله مىرويد ازو \r\n\r\n43 - رفيعى كاشانى « 1 »\r\nمير حيدر معمايى كاشانى متخلص به « رفيعى » « 2 » از شاعران سدهء دهم و اوايل سدهء يازدهم هجريست كه چندى از دوران شاعرى خود را در ايران و بخشى ديگر را در هندوستان گذرانده و در هر دو ديار نام‌آور بوده است .\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، تهران 1317 ص 475 - 477 و 514 - 517 .\r\nعالم‌آراى عباسى ، تهران 1350 ، ج 1 ص 182 .\r\n* هفت اقليم ، تهران ج 2 ، ص 467 - 468 .\r\n* تاريخ نظم و نثر در ايران و در زبان فارسى ، ص 420 .\r\n* مآثر رحيمى ، چاپ كلكته ، ج 3 ، ص 620 .\r\n* آتشكدهء آذر ، بمبئى ، ص 243 .\r\n* تذكرهء ميخانه ، تهران 1340 ، ص 321 و 322 .\r\n* عرفات العاشقين ، خطى .\r\n* تذكرهء غنى ، عليگر 1916 ، ص 59 .\r\n* نتايج الافكار ، بمبئى 1336 ، ص 263 - 264 .\r\n* منتخب التواريخ بداؤنى ، ج 3 ، ص 232 .\r\n* روز روشن ، ص 226 .\r\n( 2 ) - او غير از رفيع الدين رفيعى خراسانيست كه معاصر مير حيدر بود و در هند مىزيست از ديوانش نسخه‌يى بشمارهء 5599 .  Add  در كتابخانهء موزهء بريتانيا موجودست . ( فهرست ريو ، ج 2 ، ص 672 - 673 )\r\n","page_name":" 928 ","page_number":312},
  {"content":"\r\n\r\nوى را از آن جهت معمايى گويند كه مهارت خاصى در ساختن معما داشته و از جملهء چند شاعر معروف سدهء دهم است كه كار معماسازان پايان سدهء نهم و آغاز سدهء دهم را با موفقيت ادامه مىدادند . نصرآبادى عده‌يى از معماهاى او را همراه معماهاى مشهور ديگر نقل كرده است . وى همين مهارت را نيز در ساختن تاريخ و يافتن ماده تاريخهاى بسيار مناسب داشته ، مثلا براى تفسير بىنقطه‌يى كه فيضى در سال 1002 هجرى بپايان رسانيده سورهء   قُلْ هُوَ اللَّهُ   را يافته و ازين بابت بقول امين رازى ده‌هزار روپيه جايزه به دو رسيد . تاريخ فوت جلال الدين اكبر را ببديهه چنين يافت : الف كشيده ملايك ز « فوت اكبر شاه » . فوت اكبر شاه منهاى الف برابر است با 1014 كه سال مرگ اكبر پادشاه بود . براى تاريخ فوت وحشى از موضوع ناتمام ماندن مثنوى فرهاد و شيرين او استفاده كرد و با استادى تمام چنين گفت :\r\n در مثنوى از ذوق دلارا وحشى * درها افشاند\r\nتا خاتمه نارسيده اما وحشى * درها درماند\r\nدوران پى مثنوى بىخاتمه‌اش * تاريخ چو خواست\r\nگفتيم كه « مثنوى ملا وحشى » * بىخاتمه ماند ! \r\n« مثنوى ملا وحشى » منهاى خاتمه آن يعنى حرف « ى » برابر است با 991 كه تاريخ درگذشت مولانا وحشى بافقيست .\r\nدر سال 997 چهل روز بعد از نوروز برفى عجيب در راه قزوين باريد و مير حيدر همين واقعه را تاريخ يافت و گفت : « چل روز پس از نوروز برفى عجب آمد » ( - 997 ) .\r\nاز روى همين تاريخها كه ساخته است و از تذكرهء نصرآبادى نقل كرده‌ام معلوم مىشود كه تا سال 997 در ايران بسر مىبرده و پس از آن بهند رفته است ، يعنى بسال 999 ه . دربارهء علت سفرش بهند روايت اسكندر بيگ منشى [ عالم‌آراى عباسى ، ص 182 
  ] و نصرآبادى [ تذكره ، ص 475 
  ] مختلفست . بروايت نخستين مير حيدر با ميرزا جعفر آصفخان در مدت اقامت كاشان دوستى داشت و پس از آنكه ميرزا جعفر در هند بمقامهاى بلند\r\n\r\n","description":"","footnote":"","page_name":" 929 ","page_number":313},
  {"content":"\r\n\r\nارتقاء جست او بهواى دوستى راه آن ديار گرفت و ميرزا جعفر وى را باكبر پادشاه معرفى نمود و رعايتها كرد . بروايت دوم مير حيدر رفيعى متهم بهجو شاه عباس شده و از ترس بهند گريخته بود . تفصيل واقعه را در همان مأخذها ببينيد . بهرحال اين نكته مسلمست كه اين شاعر تاريخ‌ساز و معماپرداز مدتى نيز از عنايتهاى شاه عباس بزرگ برخوردار بود و ماده تاريخهايى دربارهء جلوس او سرود . پايان حيات مير حيدر در كاشان گذشت و همانجا بسال 1025 ( و بقولى در 1032 ؟ ) مرد .\r\nپسران او سنجر و مير معصوم شاعر بوده‌اند . دربارهء سنجر كه پيش از پدر مرد و شاعرى صاحب ديوانست ، سخن خواهم گفت . پسر ديگرش مير معصوم را آذر در آتشكده [ طبع بمبئى ، ص 253 
  ] معرفى كرده و اين رباعى را ازو نقل نموده است :\r\n اى خواجه كه در عقل بمجنون نرسى * نمرود اگر شوى بگردون نرسى\r\nزنهار فرو مرو به دنيا كه اگر * صد سال فرو روى بقارون نرسى \r\nنام خواهرزادهء مير حيدر يعنى امير حسينى و دوبيتى زيرين را ازو در هفت اقليم [ ج 2 ، ص 469 
  ] مىيابيم :\r\n فلك بىطالعى چون من ندارد * چراغ بخت من روغن ندارد\r\nبه درد هجر هركو مبتلى شد * علاجى بهتر از مردن ندارد \r\nمير حيدر معمايى به غير از معما و تاريخ غزل نيز مىساخت و مطايباتى هم مىسرود . ازوست :\r\n كم است اى گل كه از گل بو نيايد * مگر بو از گل خودرو نيايد . . .\r\nچنان آميزشى كردست با غير * كه هرگز در دلم بىاو نيايد\r\nكمان عشق او نتوان كشيدن * كه اين از قوت بازو نيايد \r\n*\r\n من و از نو غم يار كهن و يارى او * كه هنوز از همه بيش است وفادارى او\r\nكرد آزرده مرا ليك نكردست چنان * كه توان كرد شكايت ز دل‌آزارى او \r\n\r\n","description":"","footnote":"","page_name":" 930 ","page_number":314},
  {"content":"\r\n\r\n كرد بسيار ستم ليك چنان يارى نيست * كه بود يارى او كم ز ستمكارى او . . . \r\n\r\n44 - سنجر كاشانى « 1 »\r\nمير محمد هاشم كاشانى پسر مير حيدر معمايى ، متخلص به « سنجر » مانند پدر از شاعران معروف سدهء دهم و يازدهم هجريست . او بيشتر دوران شاعرى خود را در هند گذرانيده و در آنجا شهرت و اعتبار بسيار بهم رسانيده بود . ولادتش بسال 980 در كاشان اتفاق افتاد و همانجا دوران جوانى و يادگيرى را گذراند و هنگامى كه پدرش بهند مىرفت ( 999 ه ) او نوزده ساله بود و چون به بيست و سه سالگى رسيد ( يعنى در سال 1003 ه ) بسنت پدر راه هند پيش گرفت و به « اگره » پايتخت جلال الدين اكبر رفت « 2 » ، و در دربار آن\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* هفت اقليم ، تهران ، ج 2 ص 468 - 469 .\r\n* تذكرهء ميخانه ، تهران ، ص 321 - 350 .\r\n* صحف ابراهيم ، خطى .\r\n* رياض الشعراء ، خطى .\r\n* هفت آسمان ، ص 153 - 154 .\r\n* سرو آزاد ، ص 26 - 27 .\r\n* تاريخ نظم و نثر در ايران ، ص 420 .\r\n* آتشكده ، بمبئى ، ص 244 .\r\n* مآثر رحيمى ، ج 3 ص 734 .\r\n* فهرست ريو ، ج 2 ، ص 675 .\r\n* ايضاح المكنون ، ج 1 ، ستون 509 .\r\n( 2 ) - با اين حال بنابر آنچه در مآثر رحيمى و در آيين اكبرى مىبينيم مهاجرت سنجر مربوط به پيش از اين تاريخ دانسته و حتى گفته شده است كه او در سال 1000 بامر اكبر زندانى شد .\r\n","page_name":" 931 ","page_number":315},
  {"content":"\r\n\r\nپادشاه ادب‌دوست پذيرفته شد چنان كه يك اشرفى « روزينه » براى او مقرر كردند و او بعد از آنكه پدرش از هند بايران بازگشت همچنان در اگره ماند ولى بر اثر شرابخوارگى و بعضى سخنان ناشايست از دربار طرد شد و پادشاه فرمان داد تا او را نزد يكى از رايان زمين‌دار گجرات حبس كردند ليكن آن راى ( راجه ) جانب حرمت سنجر نگاه داشت و بعد از چندى او را رها كرد و او باحمدآباد گجرات و از آنجا به بيجاپور دكن پايتخت عادلشاهيان رفت و بسعى شاهنوازخان شيرازى وكيل السلطنهء ابراهيم عادلشاه ( 1003 - 1004 ه ) از مجلسيان پادشاه شد و در آنجا شهرت بسيار يافت چنان كه آوازهء آن بايران رسيد و او كه ساقىنامهء مشهورش را در ستايش شاه عباس ساخته و در آن از اقامت هند اظهار دلتنگى كرده بود بدعوت شاه عباس عازم باز - گشت بايران بود كه در چهل و يك سالگى بسال 1021 ه ببيمارى اسهال درگذشت .\r\nسنجر شاعرى زبردست بود . درباره‌اش گفته‌اند كه بعد از عرفى در استعاره كسى از وى بهتر نبود « 1 » و او خلاف پدر كه قريحهء تنوع‌پسندى نداشت ، در انواع شعر طبع‌آزمايى كرد و قصيده و غزل و مثنوى را خوب ساخت .\r\nنسخه‌يى از ديوانش بشمارهء 286 .  Or  در كتابخانهء موزهء بريتانيا ديده شد كه متجاوز از 4800 بيت قصيده و غزل و مثنوى دارد . مثنوى خسرو و شيرين ناتمام در ششصد بيت ببحر هزج مسدس مقصور و محذوف دارد و ساقىنامهء زيبايى ببحر متقارب موسوم به « فرخ‌نامه » در حدود پانصد بيت كه در نوع خود كم‌نظيرست . درين ساقىنامه نخست بستايش آفريدگار و مناجات بدرگاه او پرداخته و آنگاه حكمت‌گويى آغاز كرده و در ضمن سخن بايراد حكايتها و تمثيل‌ها و اندرزها دست زده و سخن را بمدح شاه عباس صفوى و تعريف صبح و شب و عشق پايان داده است .\r\nدر اين ساقىنامهء طولانى سنجر چندبار از « وطن » و « حب وطن » ياد\r\n\r\n\r\n","description":"","footnote":"\r\n( 1 ) - تذكرهء ميخانه ، ص 321 .\r\n","page_name":" 932 ","page_number":316},
  {"content":"\r\n\r\nكرده و از اقامت در هند اظهار ملالت نموده است « 1 » و شگفتست كه او در آغاز با نوعى رنجش از ايران روى بهند نهاده و در يكى از غزلهايش چنين گفته بود :\r\n ايران نبود ، ملك خداوند وسيعست * آنجا نبود ، جاى دگر تاجورى هست . \r\nقصيده‌هاى سنجر در مدح جلال الدين اكبر و ابراهيم عادلشاه و ميرزا جانى بيگ پدر غازى بيگ وقارى فرمانرواى سندست و از آنها معلوم مىشود كه مدتى هم نزد اين ممدوح آخرى مىزيسته . شعرش بسيار روان و پراحساس و بر شيوهء شاعران پيش ازو خاصه گويندگان سدهء نهم و دهم و با كلامى پخته و منتخبست و غزل را بهتر از اقسام ديگر مىسرايد . ازوست :\r\n دستور خرد چند كنم رسم جهان را * رفتم كه بيك گوشه نهم نام و نشان را\r\nتا چند توان طعن گراندستى فرهاد * بازو بگشاييم و ببنديم زبان را\r\nداغم بنمك خشك شد و زخم بالماس * آگه كن ازين تجربه مرهم‌طلبان را\r\nبلبل برسالت چو رود نامه چه حاجت * كز خون دل آراسته طومار زبان را\r\nگل رفت بتاراج خزان حسن تو باقى * اى تازگى از روى تو گلزار جنان را\r\nطغيان جنونست به من جامه مپوشيد * بر قامت مهتاب مدوزيد كتان را\r\nسنجر چو فتد راه بوادى قناعت * گيرم بدل آب روان ريگ روان را \r\n*\r\n بر دست كسى چشم ندارد هوس ما * بر خوان سليمان ننشيند مگس ما\r\nاحباب بشمشير اجل كشته نگردند * اين مژده بپروانه دهد مشت خس ما\r\nبرديم شب از نالهء دل راه به منزل * يك قافله را راهنما شد جرس ما\r\nما را به گل از ناله و بو دادوستد هست * راهى بچمن بس ز شكاف قفس ما \r\n\r\n\r\n","description":"","footnote":"\r\n( 1 ) - گويد :\r\n . . . نوايى كه آن را تو دانى و من * مقامى كه ياد آورم از وطن\r\nبلاييست دور از بر دوستان * تهيدستى آنگه بهندوستان\r\nدريغا كه اين هند بيدادگر * فرو برده دندانم اندر جگر \r\n","page_name":" 933 ","page_number":317},
  {"content":"\r\n\r\n سنجر من و دل معتكف روضهء وصليم * عيسىنفسان فيض برند از نفس ما \r\n*\r\n طبل رحيل مىزند صبر گران ركاب ما * وه كه رسيد چون عنان نوبت پيچ و تاب ما\r\nابر نكرده تربيت چشمه نداده پرورش * آب ز ديده مىخورد مزرعهء خراب ما\r\nما همه شب چو زلف او تافته‌ايم تا سحر * صبح چو بىغمان زده خنده بر اضطراب ما\r\nدور بكام تا بود ، نشأه تراود از قدح * بخت چو رو ترش كند ، سركه شود شراب ما\r\nجسم غلطنماى را مظهر ذات حق شمر * آب حيات جوشد از ناحيت سراب ما\r\nروز ز بيم طعن اگر شرم كنى ز آمدن * اى مه چارده درآ نيم‌شبى بخواب ما\r\nسنجر اگرچه سربسر شعر تو دلكش است ليك * از همهء سفينه شد اين غزل انتخاب ما \r\n*\r\n شايستهء سوداى تو شوريده‌سرى هست * در خورد تماشاى تو هم چشم ترى هست\r\nتا گريه نشست از نظرم پردهء غفلت * انديشه ندانست كه جز من دگرى هست\r\nاز كوچهء تقليد به بيغولهء صلح آى * كاينجا بسوى كعبه و بتخانه درى هست\r\nايران نبود ، ملك خداوند وسيعست * آنجا نبود ، جاى دگر تاجورى هست\r\nبىمشترييى نيست دُر نظم تو سنجر * از جيب برون آر كه صاحب‌نظرى هست \r\n*\r\n شب به سختى جانم آهنگ برون رفتن گرفت * خواستم آهى برآرم غيرتم دامن گرفت\r\nنيست باك از كشتنم ، ترسم پشيمانى خورد * آنكه فتواى هلاك دوست از دشمن گرفت\r\nاى كه از نقد دل و جان بىنصيبم ساختى * مىتوانى ذره‌يى مهر و وفا از من گرفت\r\nهيچ گردى خود ز راه كاروانى برنخاست * پير كنعان چون سراغ از بوى پيراهن گرفت\r\nگرد او گردم كه جز كشتن ندارد شيوه‌يى * نازم آن دل را كه باج سختى از آهن گرفت\r\nگرچه جز سنجر كسى در كشور عشقت نماند * غم خراج كشورى امسال از يك تن گرفت \r\n*\r\n تا چند دل از كوى تو خونين‌جگر آيد * خندان رود از پيشم و با چشم تر آيد\r\nاو ساده‌دل و خلوتيان حيله‌گرى چند * تا باز ازين پرده چه آواز برآيد\r\nاز كبر نگردند بتان ملتفت كس * بيچاره غريبى كه به اين شهر درآيد \r\n\r\n","description":"","footnote":"","page_name":" 934 ","page_number":318},
  {"content":"\r\n\r\n از ديدنت آن ذوق كه دل يافت نيامد * آن را كه ز در بىخبرى نوسفر آيد\r\nبرخيز و نمك پاره كن آسوده‌دلى را * سنجر نه كه آن مست ز در بىخبر آيد \r\n*\r\n همه تن ز آتش دل چو چنار درگرفتم * ز دلم خبر ندارى ز دلت خبر گرفتم\r\nز لب شكرفروشت بهزار حيله امشب * دل و جان گرو نهاده دهنى شكر گرفتم\r\nپر و بال مىنمودم بهواى بوستانى * چو تو برفروختى رخ كم بال و پر گرفتم\r\nدم واپسين زليخا به همين ترانه تن زد * كه بجذبهء محبت پسر از پدر گرفتم\r\nبتلاش كوش سنجر ، نشوى ازين تسلى * كه ز فرقدان و جوزا كُلَه و كمر گرفتم \r\n*\r\n نه بر بيگانگان تنها در خلوت‌سرا بندم * بتوفيق خيالت در به روى آشنا بندم\r\nنبندم از ادب مكتوب خود بر پاى هر مرغى * به او هرگه فرستم نامه بر پاى هما بندم\r\nشود از وعده‌ات ز آنگونه دست از پا فراموشم * كه بهر يادبودش رشته بر انگشت پا بندم\r\nز بس ناديده وصلم گر ازو نقدى بدست افتد * نمىدانم كجا پيچم نمىدانم كجا بندم\r\nگريبان‌چاك سنجر تا بكى گردد ، درين فكرم * كه آن ديوانه را يكچند در دار الشفا بندم \r\n*\r\n دنبال نظر چند بهر بلهوس افتم * در كاسهء هر سفره تهى چون مگس افتم\r\nاز شش جهت باديه راهيست به مقصد * تا چند بدنبال صداى جرس افتم\r\nدر طالع من نيست برافشاندن بالى * از دام گر آزاد شوم در قفس افتم\r\nاميد كه چون گَرد بكويت بنشينم * از راه طلب گر ز صبا باز پس افتم\r\nسنجر ز رفيقان خردمند گسستم * ترسم كه شبى مست بدست عسس افتم \r\n*\r\n تو چون خنجر كشى فتراك‌جويان * سر بدخواه بر بالين پسندند\r\nمتاع كفر و دين بىمشترى نيست * گروهى آن گروهى اين پسندند \r\n*\r\n بنايى كه محكم نباشد پيش * مصالح گر آرى ز روم و ريش\r\nمهندس شود گر بفرض آفتاب * كند در ثباتش رقم بىحساب \r\n\r\n","description":"","footnote":"","page_name":" 935 ","page_number":319},
  {"content":"\r\n\r\n كند خشت پولاد در كار او * بيندايد از قير ديوار او\r\nبدان مايه گرچه تناور شود * كه سركوب سد سكندر شود\r\nنباشد چو در اصل محكم نهاد * فرو ريزد از هم بيك تندباد \r\n*\r\n خوشا عشق و مستى سرشار عشق * خوش آن سر كه شد بر سر دار عشق\r\nكسى كاو نپيچيد سر زين كمند * بگيتى چو منصور شد سربلند\r\nعروسيست تا در برآيد كرا * هماييست تا بر سرآيد كرا\r\nگر از خويش و پيوند بگسسته‌اى * مخور غم چو با عشق پيوسته‌اى\r\nبشهرى كه نشناسدت هيچكس * شناسايى عشق آنجات بس \r\n*\r\n چه خوش گفت داناى رنگين‌سخن * بتعليم هشيار و مست اين سخن\r\nكه هشيار هشيار يا مست مست * سخن را بهرحال آور بدست\r\nندانى كه كار سخن سرسريست * سخن نايب وحى پيغمبريست\r\nسخن اولين پايهء قدرتست * خمير سخن مايهء قدرتست\r\nسخن آسمانيست پستش مگير * زبردست دان زيردستش مگير\r\nز هر داده شعر خداداده به * سخن‌زاده از آدمىزاده به\r\nبرون ناشده پا ز دروازه‌اش * چو يوسف جهان گيرد آوازه‌اش\r\nچو فرزند ماند سخن يادگار * و ليكن نه فرزند ميراث‌خوار\r\nبماند پس از مرگ گر صدهزار * نيايد برو دست ميراث‌خوار\r\nسخن را چنان گو كه ماند ز تو * بهر كس سلامى رساند ز تو\r\nپس از مرگ فرزند ازو برخورد * نه دزدش برد نه ستمگر خورد\r\nاگر پير كنعان سخن داشتى * فراغى ز بيت الحزن داشتى\r\nز يوسف كجا ياد مىآمدش * سخن به ز اولاد مىآمدش\r\nچو هستت سخن در ميان يادگار * چه غم گر ندارى پسر در كنار\r\nسخن هر كجا مىروى يار تست * همينست جنسى كه در بار تست\r\nكه هر جا خطاب گرامى دهند * بشاعر امير الكلامى دهند \r\n\r\n","description":"","footnote":"","page_name":" 936 ","page_number":320},
  {"content":"\r\n\r\n يكى وحى مطلق بود شاعرى * كه شاگردى حق بود شاعرى\r\nخدايى كه اين انجمن آفريد * نخستين شنيدم سخن آفريد\r\nسخن علت غائى آدميست * ز ما تا به حيوان تفاوت هميست \r\n( از فرخ‌نامه يا ساقىنامهء سنجر )\r\n\r\n45 - شكيبى اصفهانى « 1 »\r\nمحمد رضا پسر خواجه ظهير الدين عبد الله اصفهانى متخلص به « شكيبى » از اعقاب خواجه عبد الله امامى عارف بود و به همين سبب خاندانش بامامى\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* خلاصة الاشعار مير تقى الدين كاشانى ، خطى .\r\n* هفت اقليم امين احمد رازى ، تهران ، ج 2 ، ص 424 - 429 .\r\n* مآثر رحيمى ، ج 3 ، ص 16 ببعد .\r\n* آتشكدهء آذر چاپ تهران ، ص 954 - 955 .\r\n* گلزار ابرار ، شيخ محمد غوثى منقول در تاريخ تذكره‌هاى فارسى ج 2 ، ص 704 - 706 .\r\n* نتايج الافكار ، بمبئى ص 371 - 373 .\r\n* تذكرهء ميخانه ، تهران ، ص 300 - 315 .\r\n* صحف ابراهيم ، على ابراهيم خان خليل ، خطى .\r\n* تاريخ نظم و نثر در ايران و در زبان فارسى ، ص 423 .\r\n* ايضاح المكنون ، اسمعيل پاشا ، ج 1 ، استانبول 1945 ، ستون 511 .\r\n* عرفات العاشقين ، تقى الدين اوحدى بليانى .\r\n* سرو آزاد ، مير غلامعلى آزاد بلگرامى ، لاهور 1913 ، ص 29 - 31 .\r\n* رياض الشعراء واله داغستانى ، خطى ؛ و جز آنها .\r\n","page_name":" 937 ","page_number":321},
  {"content":"\r\n\r\nشهرت داشته و عبد النبى فخر الزمانى صاحب تذكرهء ميخانه گفته است كه « به خط او بر ظهر مكاتيبى كه بياران اهل نوشته » اين نسبت را ديده است .\r\nولادتش بتاريخ 964 ه در اصفهان بود و چنان كه تقى الدين كاشانى نوشته اگر چه قاضىزاده بود ليكن چون طبعش بشعر تمايل داشت در زىّ اهل نظم درآمد « و دست طلب از خويشان و مردم ديار خود كوتاه كرده با مردم اهل درآميخت » و به مسافرت در ديار عراق و آذربايجان و بلاد خراسان پرداخت و به « ضبط معارف و حقايق و اثبات ذوقيات » همت گماشت .\r\nتقى الدين اوحدى در عرفات گويد كه شكيبى خواهرزادهء امير روزبهان صبرى و بشكيبى امامى ملقب بود . اين امير روزبهان صبرى از شاعران و بزرگان نام‌آور آغاز عهد صفوى و با شاه تهماسب معاصر بود « 1 » و يقينا خويشاوندى نزديك شكيبى با وى در تربيت شاعرانه‌اش تأثير داشت ، ليكن او به همين مايه تربيت اكتفا ننمود و از ابتداى جوانى سفر آغاز كرد و چنان كه نويسندگان احوالش بيان كرده‌اند چندگاهى در خراسان بسر برده در مشهد و هرات به تحصيل فنون ادب سرگرم بود و بقول عبد الباقى نهاوندى در مآثر رحيمى در آن ديار « بطالب علمى و شاعرى اشتغال نمود و اكثر متداولات را به نظر امعان درآورده شهرهء شهر و نادرهء دهر گرديد » و از آنجا بشيراز رفت و در خدمت امير تقى الدين نسّابهء شيرازى به تحصيل دانش ادامه داد و باصفهان بازگشت و از آن شهر بتاريخ 998 ه ، هنگامى كه سى و چهار سال از سنش مىگذشت ، عزيمت ديار هند نمود و از راه دريا ببندر چيول رسيد و قصد خدمت ميرزا عبد الرحيم خانخانان كرد كه در آن زمان در گجرات بسر مىبرد ، ليكن چون بگجرات رسيد خانخانان بپايتخت رفته بود و او نيز ناگزير بدنبالش عازم پايتخت گرديد و به خدمت سپهسالار پيوست و محل توجه خان سخن‌شناس گرديد چنان كه در سفرهاى سند و دكن در ركابش بود و\r\n\r\n\r\n","description":"","footnote":"\r\n( 1 ) - بنگريد به آتشكده آذر ، تهران ، ص 956 و مأخذهايى كه در حاشيهء آن صفحه خواهيد ديد .\r\n","page_name":" 938 ","page_number":322},
  {"content":"\r\n\r\nچون چندگاهى بدين وتيره گذشت از درگاه سپهسالار كناره گرفت و بولايت مالوه رفت ولى در آنجا بيمار شد و نذر كرد كه اگر شفا يابد به زيارت حرمين شتابد و چنين كرد و سه سال در مكه و مدينه و بقعه‌هاى متبرك شيعه گذراند و باز بهند برگشت و در برهانپور بملازمت خانخانان رسيد ولى اين بار هم اقامتش در درگاه سپهسالار دير نپاييد و از برهانپور عازم اگره شد و بسفارش زمانه بيگ مهابتخان « 1 » در سال 1019 بدربار نور الدين محمد جهانگير پادشاه معرفى شد و نزد آن پادشاه تقرب بسيار حاصل كرد چنان كه بفرمان او صدارت دهلى بوى تفويض گرديد « 2 » و آنجا بود تا بسال 1023 بدرود حيات گفت .\r\nتاريخهاى ديگرى كه پيش و پس اين سال ذكر كرده‌اند همه باطلست . جسمى همدانى بنقل عبد الباقى نهاوندى در مآثر رحيمى « صدر دهلى رفت » ( - 1023 ) را تاريخ اين واقعه يافت و مير الهى همدانى نيز همين تاريخ را در قطعهء زيرين ذكر مىكند :\r\n روزى كه كشيد كلك تقدير إله * بر خاك شكيبى رقم طاب ثراه\r\nگفت از پى تاريخ الهى ناگاه * « واويلا وامصيبتا واشوقاه » ( 1023 ) \r\nشكيبى از شاعران خوش‌سخن عهد خود و در ميان همعصران بجودت طبع سليم معروف بود . ساقىنامهء او كه بنام ميرزا عبد الرحيم خانخانان سروده مشهورست . خان در برابر اين منظومه ده‌هزار روپيه برسم صله بوى داد .\r\nفخر الزمانى كه معاصر و معاشر او بود درباره‌اش نوشته است كه « تتبع بسيار نموده بود و سخنان خوب بىشمار بخاطر داشت ، مجلس‌آرايى شيرين‌زبان و\r\n\r\n\r\n","description":"","footnote":"\r\n( 1 ) - رجوع شود به همين جلد ، ص 475 - 476 .\r\n( 2 ) - مير غلامعلى آزاد مىگويد كه او از ميرزا عبد الرحيم خانخانان در سال 1018 درخواست گوشه‌نشينى كرد « خانخانان براى او سيورغالى و صدارت دهلى از درگاه جهانگيرى برگرفت به اين تقرب در دار الخلافهء دهلى بدل جمعى فروكش كرد تا آنكه در سنهء ثلث و عشرين و الف محمل سفر بعالم ديگر بست » ( سرو آزاد ، ص 30 ) .\r\n","page_name":" 939 ","page_number":323},
  {"content":"\r\n\r\nنقالى رنگين‌بيان بود . به اعتقاد اكثر ارباب امتياز اين جزو زمان كه ديوان او را مطالعه كرده و صحبتش را ديده‌اند ، صحبت او را به از شعر او ادراك كرده‌اند . . . » « 1 » . انيسى شاملو كه او نيز از ملازمان خانخانان و معاشر شكيبى بود ، دربارهء او گويد :\r\n شكيبى كش رضا نامست و زيبست * بلى هر جا رضا آيد شكيب است\r\nشود عرش سخن چون جلوه‌گاهش * كند عيسى نفس جاروب راهش\r\nبهر گلشن كه گردد مجلس‌افروز * نه باد صبح مىبايد نه نوروز\r\nكلامش در روانى بىشكيب است * بلى سرچشمه را سر در نشيب است\r\nبگو اى كلكت از گوهرفشانى * زمين را چون اساس آسمانى\r\nجوان كردى زليخاى سخن را * مگر يوسف تويى اين انجمن را \r\nاز شعر او نمونهء كافى در مآثر رحيمى و در خلاصة الاشعار و عرفات نقل شده و ساقىنامه‌اش كه يكصد و شش بيتست بتمامى در ميخانه و بيست و چهار بيت بيشتر از آن در مآثر رحيمى آمده است ، و نيز در هفت اقليم . ازوست :\r\n شكسته‌دل نشويم ار ترا سر جنگست * كه آبگينهء ما هم طبيعت سنگست\r\nز دوست هم گله دارد ستم‌رسيدهء هجر * ستاره سوخته با آفتاب در جنگست\r\nچو آفتاب بويرانه‌ام قدم در نه * كه گفته است كه گامى هزار فرسنگست \r\n*\r\n غمت از من غم جان بيش دارد * توانگر شرم مهمان بيش دارد\r\nبشارتهاست از بخت سياهم * كه ابر تيره باران بيش دارد\r\nكه مىداند درين بستان شكيبى * گيا يا سرو دوران بيش دارد \r\n*\r\n غمزه گويند از وفا تعليم دادش مىدهد * او كجا داد از كجا ؟ بيداد يادش مىدهد\r\nاو فرامشكار من بىكس ، چه سازم دور ازو * او كجا يادم كند وز من كه يادش مىدهد\r\nبودش از راه وفا عمرى شكيبى معتقد * مىكشد او را و مزد اعتقادش مىدهد \r\n\r\n\r\n","description":"","footnote":"\r\n( 1 ) - تذكرهء ميخانه ، ص 300 .\r\n","page_name":" 940 ","page_number":324},
  {"content":"\r\n\r\n*\r\n شبهاى هجر را گذرانديم و زنده‌ايم * ما را بسخت‌جانى خود اين گمان نبود \r\n*\r\n غم تو داد خلاصى ز بند خويشتنم * رهاند فكر تو از چون و چند خويشتنم\r\nتو گرم مهر من و من ز بهر دفع گزند * نشسته بر سر آتش ، سپند خويشتنم\r\nحكايت غم من خواب مرگ مىآرد * فسانه‌گوى دل دردمند خويشتنم\r\nاز آن به هيچ مرادى نمىرسد دستم * كه در حمايت بخت بلند خويشتنم \r\n*\r\n ما گل بخار و لعل بخارا گذاشتيم * گوهر بتلخ‌رويى دريا گذاشتيم\r\nآتش زديم بر تر و خشك اميد و بيم * خرمن ببرق و خانه بيغما گذاشتيم\r\nدنيا شكار هركه شد آنكس شكار اوست * اين صيد پاىبسته بصحرا گذاشتيم\r\nآنجا كه طى مرحلهء بىنشانى است * اول قدم به منزل عنقا گذاشتيم\r\nكان يافتيم و دخل بخرجش وفا نكرد * بيهوده بود كوشش ما ، واگذاشتيم\r\nهرچند ساختيم ، زمانه بما نساخت * يكرو شديم و رسم مدارا گذاشتيم \r\n*\r\n نرديست جهان كه بردنش باختنست * نرادى او بنقش كم ساختنست\r\nدنيا به مثل چو كعبتين نردست * برداشتنش براى انداختنست \r\n*\r\n اى آنكه بزندگانيت دسترس است * مغرور مشو كه شعله مهمان خس است\r\nاين مرغ گرفتار كه نامش نفس است * بيرون رود ار ز آسمانش قفس است \r\n*\r\n اين نادره دوستان شرابى نخورند * كز سينهء يكدگر كبابى نخورند\r\nصحبت بنفاق و مهربانى بدروغ * بىگوشهء چشمى دمى آبى نخورند \r\n*\r\n چون باد بسيريم نه چون خاك مقيم * نه رام اميديم و نه رم‌كردهء بيم\r\nچون خار نه‌ايم زحمت مرغ چمن * چون بوى گليم خانه بر دوش نسيم \r\n\r\n","description":"","footnote":"","page_name":" 941 ","page_number":325},
  {"content":"\r\n\r\n*\r\n آنان كه ز راه طبع دورند ز هم * گر نور نظر شوند كورند ز هم\r\nمانند دو نخ كه تابشان مختلف است * پيچند بهم ولى نَفورند ز هم \r\n*\r\n نى نام ز زخم و نى نشان از دل من * نى داغ ز عشق و نى فغان از دل من\r\nز آن شاخ گلم ز بس بدل خار شكست * بلبل نشناسد آشيان از دل من \r\n*\r\n خوش آنكه بريم ره بسوى تو ز تو * كورانه كنيم جستجوى تو ز تو\r\nدر جور فزا كه داد خود بستاند * جان‌سختى ما ز ما و خوى تو ز تو \r\n*\r\n من كيستم از خويش بتنگ آمده‌يى * ديوانهء با خرد بجنگ آمده‌يى\r\nدوشينه بكوى دوست از رشكم كشت * ناليدن پاى دل به سنگ آمده‌يى \r\n*\r\n بيا تا ز ميخانه بستان كنيم * بويرانه گشت گلستان كنيم\r\nخرد را گل باده بر سر زنيم * چو گل تا دمى هست ساغر زنيم\r\nبه سينه درخت گلى پروريم * كه بر هر گلش بلبلى پروريم\r\nدم صبح از غنچه‌اش خنده‌يى * بهار بهشتش پرستنده‌يى\r\nبيا شيشه بردار ساقى بيا * بيا چشمهء عمر باقى بيا\r\nبهار دل مىپرستان بيار * طرب را كليد گلستان بيار\r\nكه بىخود مرا تا گلستان برد * منش جان دهم او غم جان برد\r\nمغنى دم صبح شد نى كجاست * بلب گير تا گويمت مى كجاست\r\nدرآور بزلف نوا تاب را * ز چشم صراحى ببر خواب را\r\nبسوزان غم جان مهجور را * بزن نشتر اين زخم ناسور را\r\nچه مى بود ساقى ز جام كه بود * به ياد كه خوردم بنام كه بود\r\nكه وقف خرابات شد خانه‌ام * سبيل شرابست پيمانه‌ام . . .\r\nبيا ساقى آن لاله‌گون مى بده * طربنامهء آذر و دى بده \r\n\r\n","description":"","footnote":"","page_name":" 942 ","page_number":326},
  {"content":"\r\n\r\n مكن تكيه چون سبزه بر جويبار * كه نه سرو ماند نه گل نى بهار\r\nبجنبيدن آيد چو باد خزان * ز گل‌برگ ريزد ز بلبل زبان\r\nمغنى سر اين مقامم نماند * ميى بود ، در خورد جامم نماند\r\nفزون كن بر آهنگ خود پرده‌يى * كه خالى كند دل دل‌آزرده‌يى\r\nندانم كه آخر كدامم ، بگوى * ز صاف خمم يا ز دُرد سبوى . . .\r\nبيا ساقى آن آب آتش شرار * كه با عقل دارد سر كارزار\r\nبده تا بر آتش نهم شرم را * قلم بشكنم حرف آزرم را\r\nكه شد كارم از بىزبانى خراب * برون آرم از زير ابر آفتاب\r\nبگوهر كَنى سر دهم تيشه را * در گنج بگشايم انديشه را\r\nنهان‌خانهء خاطرم پر ز حور * كه نه سايه‌شان ديد هرگز نه نور\r\nنه مشّاطه‌يى را ازيشان خبر * نه دلّاله‌يى سويشان راه‌بر\r\nسرافگنده هريك چو ابروى خويش * نشسته سيه‌بخت چون موى خويش\r\nنفس برنيارد تمنايشان * چو بينى كسادست كالايشان\r\nبرآنم گر اقبال يارى كند * فلك ترك ناسازگارى كند\r\nبدلّالگى خامه را سر كنم * بمشّاطگى كار آزر كنم\r\nبدامادى صاحب روزگار * نهم تاج بر تارك افتخار\r\nعراقىنژادان جادوزبان * سپارم بداراى هندوستان . . . \r\n\r\n46 - شانى تكلو « 1 »\r\nوجيه الدين نسف آقاى تكلو متخلص به « شانى » در نيمهء دوم سدهء دهم\r\n\r\n\r\n","description":"","footnote":"\r\n( 1 ) - دربارهء او بنگريد به : -\r\n","page_name":" 943 ","page_number":327},
  {"content":"\r\n\r\nدر تهران ولادت يافت و بيشتر در اصفهان و همدان و تهران بسر برد . وى از شاعران دربار شاه عباس صفوى و محل عنايت او و در سفر و حضر ملازمش بود . اسكندر بيك منشى گويد كه شانى « از وفور اخلاص و خلوص اعتقاد منظور نظر عطوفت آيين و از ندماء و مجلسيان محفل ارم تزيين بود و چند بيت مثنوى در مدح و منقبت حضرت ولايت‌پناه در سلك نظم درآورده به خدمت اشرف مىگذرانيد ، چون بدين بيت رسيد كه :\r\n اگر دشمن كشد ساغر و گر دوست * بطاق ابروى مردانهء اوست \r\nمزاج مقدس را عجب كيفيتى طارى شده اين طرز مداحى و اين مضمون در ميزان طبع وقّاد بغايت سنجيده و پسنديده افتاد ، همت بحر خاصيت دربارهء مولانا بتموّج درآمده امر فرمودند كه زر بسيار در يك كفهء ترازو ريخته در كفهء ديگر مولانا را به وزن درآورده آن نقود وافره را بصلهء اين شعر به او عطا فرمودند » . اسكندر بيك اين واقعه را در ذيل رويداده‌هاى سال 1004 ه ( نهمين سال پادشاهى شاه عباس ) آورده است نه چنان كه بعضى پنداشته‌اند ، سال هزار كه مصادف بود با پنجمين سال سلطنت آن پادشاه . آنها كه واقعه را مربوط بسال اخير پنداشته‌اند گفته‌اند كه شانى قصيده‌يى در منقبت امام نخستين ( ع ) سرود و\r\n\r\n\r\n","description":"","footnote":"\r\n- * عالم‌آراى عباسى ، تهران 1350 ، ص 515 - 516 .\r\n* تذكرهء نصرآبادى ، تهران 1317 ، ص 8 - 9 .\r\n* نتايج الافكار ، بمبئى 1336 ، ص 370 - 371 .\r\n* تذكرهء غنى ، ص 70 .\r\n* صحف ابراهيم ، خطى .\r\n* آتشكدهء آذر ، تهران ، ص 66 - 67 .\r\n* سرو آزاد ، لاهور 1913 ، ص 28 - 29 .\r\n* رياض الشعراء ، خطى .\r\n* هفت آسمان ، ص 132 - 133 .\r\n* ترجمهء مجمع الخواص ، تبريز 1327 ، ص 112 - 114 .\r\n* تاريخ نظم و نثر در ايران و در زبان فارسى ، ص 413 .\r\n","page_name":" 944 ","page_number":328},
  {"content":"\r\n\r\nدر مجلسى كه سفيران روم و ازبك حاضر بودند خواند .\r\nروايت نصرآبادى هم بدينگونه است كه بزر كشيدن ملا شانى براى خاطر نظمى دربارهء يكى از غزوهاى على بن ابى طالب ( ع ) بود و گفته است كه شاعرى بنام ملا لطفى درين‌باره گفت :\r\n شاها ز كرم جهان منور كردى * ملك دل عالمى مسخر كردى\r\nشاعر كه به خاك ره برابر شده بود * برداشتى و برابر زر كردى \r\nدربارهء پىآمدهاى ديگر اين بخشش شاهانه مراجعه بدنبالهء گفتار نصرآبادى ( تذكره ، ص 9 ) و اسكندر بيك ( ص 516 ) خالى از فايده نيست .\r\nشانى در پايان حيات از اصفهان بمشهد رفت و « مجاور » شد ، سالى بيست تومان به او از دربار وظيفه مىدادند و همچنان بود تا بسال 1023 درگذشت .\r\nوى در اقسام شعر از قصيده و غزل و قطعه و جز آن دست داشت و در سخنورى پيرو استادان پيشين بود . واله داغستانى دربارهء او گفته است كه اگرچه در سخنورى چندان مايه نداشته ليكن به حكم سليقه اشعار خوب دارد .\r\nاز ديوانش نسخه‌هايى موجودست و يك نسخه از آن بشمارهء 7799  Add  در كتابخانهء موزهء بريتانيا مطالعه شد كه متجاوز از نه‌هزار بيت قصيده و تركيب و غزل و قطعه و يك مثنوى در وزن و موضوع مخزن الاسرار و اندكى رباعى دارد . قصيده‌ها و تركيبهايش در ستايش امامان و شاه عباس و بعضى از بزرگان دربار اوست . ازوست :\r\n صبا چو زلف تو بر روى خوىفشان افشاند * سر آستين بچراغ هزار جان افشاند\r\nكفن لباس بقا شد تن شهيدان را * ز نيم جرعه كه بر خاك كشتگان افشاند\r\nصفير نالهء من در هواى سرو قدش * نثار فاخته بر سرو بوستان افشاند\r\nبهار گريه ز ياقوت ريزه‌هاى سرشك * بدامن مژه‌ام برگ ارغوان افشاند\r\nطبيب عشق ز صفراى طبعم آگه شد * كه بر مزعفر من آب ناردان افشاند\r\nپى تصرف دلها فسونى از لب خويش * دميد در كف خاكى و در جهان افشاند \r\n\r\n","description":"","footnote":"","page_name":" 945 ","page_number":329},
  {"content":"\r\n\r\n چو غنچه غوطه بر الماس تازه زد جگرم * ز بس كه بر دلم اسباب امتحان افشاند\r\nچمن چنان ز فراق تو شد گريبان‌چاك * كه سبزه شبنم خونين ببوستان افشاند\r\nحذر كنيد ز جوش درون پردردم * كه هرچه داشت دلم بر سر زبان افشاند\r\nهجوم گريهء شوقم در آستان‌بوست * نمك به چشم شكر خواب پاسبان افشاند\r\nطراوت گل روى تو ديد مرغ چمن * ز خارخار دل آتش در آشيان افشاند\r\nچنين كه دست و گريبان شدست غيرت عشق * مجال نيست كه خاكى بسر توان افشاند\r\nچه خوشدلى بود آن مرگ را نمىدانم * كه در رهش نتوان عمر جاودان افشاند\r\nهزار تير تغافل بدل ترازو شد * چو ابرويت ز كمين گوشه‌يى كمان افشاند\r\nجگر نماند كه در سينه‌ها كباب نشد * ازين نمك كه بدلهاى خونفشان افشاند\r\nباجر تربيت شاهد چمن بلبل * نثار خود همه در پاى باغبان افشاند\r\nچو بلبلى كه بپاى درخت گل خوابد * نسيم بر سر من نقد گلستان افشاند\r\nبه غير من كه دل و دين نثار غم كردم * متاع خانه كه بر پاى ميهمان افشاند\r\nز راه ديده برون رفت نيم بسمل دل * ز آستين كف خونين بر آستان افشاند\r\nچو شمع موى سفيدم به خون شعله نشست * كه گريه بر رخ من آتش روان افشاند\r\nبدان نياز كه سرمايهء سبكروحى * ز ديده در قدم ناز سرگران افشاند\r\nبدان نسيم كه كحل الجواهر مقصود * ز خاك مصر بدنبال كاروان افشاند\r\nبدان بهار كه از گلبن طبيعت‌خيز * گل مراد بدامان همگنان افشاند\r\nبدان تظلم خونين كه آب بيدارى * به روى تخت گران خوابم از فغان افشاند\r\nبدان شراب صبوحى كه ساقى دوران * مرا بچهرهء اميد ناگهان افشاند\r\nبعذرخواهى آن قطره‌هاى رنگ‌آميز * كه ارغوان نيازم بزعفران افشاند\r\nبصبح‌خيزى وحى از سروش لاريبى * كه راز غيب بدلهاى رازدان افشاند\r\nكه هيچكس ندهد داد من بجز اشكى * كه ديده در قدم داور زمان افشاند\r\nامام حاضر و غايب محمد مهدى * كه سايه بر سر ابناى انس و جان افشاند . . . \r\n*\r\n من كيستم آوارهء از خويش گذشته * دنباله‌رو قافلهء پيش گذشته\r\nاز خونِ جگرزادِ رَهِ خويش گرفته * قدسىصفت از فكر كم‌وبيش گذشته \r\n\r\n","description":"","footnote":"","page_name":" 946 ","page_number":330},
  {"content":"\r\n\r\n سر در قدم باديهء شوق نهاده * از صبر دل عافيت‌انديش گذشته\r\nچون باد صبا بر سر هر خار دويده * با ريش جگر بر سر صد نيش گذشته\r\nصد مرحله گردم برخ زرد نشسته * صد قافله نيشم بدل ريش گذشته\r\nچون بىخردان سبحه و زنار گسسته * چون بىخبران از روش و كيش گذشته\r\nصاحب‌خردى كو كه به چشم خردانديش * بيند كه چها بر من درويش گذشته\r\nمجنون‌صفت اندر نظرم بهر تسلى * عريان نگهى مانده و آن هم سوى ليلى\r\nمن شعلهء آتشكده عشق و جنونم * كز سوز دل افروخته بيرون و درونم\r\nآب جگرم خون شد و خون جگر آتش * زين بيش ترقى چه كند صبر و سكونم\r\nعمريست كه خميازه‌كش بزم خمارم * ديريست كه ته‌جرعه‌خور جام نگونم\r\nهرچند كه از تاب و تب عشق ضعيفم * هرچند كه در چنگ غم عشق زبونم\r\nدر پاى جگر پاره شود دامن گردون * چون از ته دل جوش زند دردى خونم\r\nجانان بسرم آمد و جان از تن من رفت * افسوس كه بگذشت و ندانست كه چونم\r\nوارسته‌ام از طعنهء ارباب نصيحت * ديوانه و مستم چه غم از سحر و فسونم\r\nبر مرگ دلم صبح دوم جامه دريده * هم روى خراشيده و هم موى بريده\r\nرنجش ز اسيران نظر بازنيايد * ما اهل نيازيم ز ما ناز نيايد\r\nحاجت بقفس نيست گرفتار وفا را * از طاير پر سوخته پرواز نيايد\r\nآن نيست محبت كه ازو مرحمت آيد * پرواى دل فاخته از باز نيايد\r\nگر دوست زند دست بتاراج وجودم * از كشور اعضاى من آواز نيايد\r\nهر قاصد آهى كه فرستم ببر دوست * همچون نفس بازپسين بازنيايد\r\nرحم از دل معشوق و قرار از دل عاشق * جز با كرم و لطف خدا ساز نيايد\r\nدردم كه جبلى است دوا از كه پذيرد * اعجاز جز از صاحب اعجاز نيايد\r\nبرهان كرامت على موسى جعفر * كز خاك درش خيره شود ديدهء اختر \r\n\r\n","description":"","footnote":"","page_name":" 947 ","page_number":331},
  {"content":"\r\n\r\n برخيز و گرم جلوه كن قد قيامت‌خيز را * بر عالم بالا فگن غوغاى رستاخيز را\r\nآمد نسيم صبحدم دامان جولان برفشان * عطر دماغ عرش كن آن گرد عنبربيز را\r\nزخمى كه در كوه بلا پرداخت مغز كوهكن * در بستر آسودگى پهلو درد پرويز را\r\nتلخست ليكن قوت جان در نشأه دارد تعبيه * در كار بيدردان مكن ناز نيازآميز را\r\nسر داده‌ايم از هر طرف ما و فلك بر جان هم * او خنجر خونريز را من نالهء شبخيز را\r\nنه زورق كون و مكان در يك طلاطم بشكند * چشمم اگر بر هم زند مژگان طوفان‌خيز را\r\nشانى به كف خونين دلى دارد كه در كوى بتان * پيش سگان مىافگند اين‌طور دست‌آويز را \r\n*\r\n در سينهء من سوز دلفروز نماندست * امروز مرا گرمى ديروز نماندست\r\nبر آتشم آبى كه نبايد مفشانيد * كآن سوز كه دى داشتم امروز نماندست\r\nچاك دل من سر بهم آورده مزن تير * كارى كه كند ناوك دلدوز نماندست\r\nاز گريه‌ام آمد بسر رحم ، ببينيد * تأثير سرشكى كه در او سوز نماندست\r\nمشنو سخن غير كه در خاطرشانى * انديشهء تعليم بدآموز نماندست \r\n*\r\n به سينه تير خوش دلپذير مىآيد * كه همچو روح بتن جايگير مىآيد\r\nزمين سينه نيستان آرزو شده است * ز بس كه ز آن مژه باران تير مىآيد\r\nطمع به خون دلم كرده كودكى كه هنوز * ز شكر لب او بوى شير مىآيد\r\nكشيده تيغ و چنان مىرسد كه پندارى * پى خلاصى چندين اسير مىآيد\r\nرسيد عشق و بدل درد و غم هجوم آورد * هجوم مىشود آنجا كه مير مىآيد\r\nسرايت غم هجران نگر كه دى شانى * ز مجلس تو جوان رفت و پير مىآيد \r\n*\r\n از شراب وصل امشب بىشعور افتاده‌ام * با وجود ناصبوريها صبور افتاده‌ام\r\nچاه در را هم مكن دشمن كه از ضعف غمش * هر شبى صد بار در سوراخ مور افتاده‌ام\r\nساغر اميدم امشب از مى عشرت تهيست * چون چراغ كلبهء سائل ز نور افتاده‌ام\r\nشعلهء ديدار را بىتابى كافى نبود * چون نشد معلوم من در كوه طور افتاده‌ام\r\nتا مرا كوى تو مسكن بوده و ياد تو يار * كم بسوداى بهشت و ياد حور افتاده‌ام \r\n\r\n","description":"","footnote":"","page_name":" 948 ","page_number":332},
  {"content":"\r\n\r\n تا شود تابنده‌تر از چشم آتشناك من * در دل دوزخ چو آتش در تنور افتاده‌ام\r\nكعبهء ما خانهء گل نيست شانى مى بنوش * گو برو حاجى كه من بسيار دور افتاده‌ام \r\n*\r\n خيز و شتابنده‌تر از آفتاب * از رخ اميد برافگن نقاب\r\nپاى بدامان فراغت مپيچ * روى به راه آور و منگر به هيچ\r\nپيشتر از خاستن قافله * فارغشان كن ز غم راحله \r\n*\r\n نفع‌رسان باش بهر بنده‌يى * همچو سحاب گهرآگنده‌يى\r\nدست بيفشان ز جهان فراخ * همچو درخت ثمر افشانده شاخ\r\nاز پى چيزى كه نيرزد به هيچ * همچو غبار اينهمه بر خود مپيچ\r\nسرو سرافراز و سرافگنده باش * خضرصفت زندهء پاينده باش\r\nاز دو جهان نام نكو دار دوست * كآنچه بماند ز تو نام نكوست\r\nنامزد خلق نكوشد بهشت * دوزخ بدخوى بود خوى زشت\r\nدل مشكن ور شكنى رو گريز * كز شكن سنگ شود شيشه تيز\r\nخاك ره مردم افتاده باش * بندهء مردان شو و آزاده باش\r\nگر نتوانى كه به مردى رسى * بارى ازين راه بگردى رسى \r\n\r\n47 - ملك قمى « 1 »\r\nملك محمد قمى متخلص به « ملك » از شاعران معروف سدهء دهم و\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* بهارستان سخن ، ص 425 - 427 . -\r\n","page_name":" 949 ","page_number":333},
  {"content":"\r\n\r\nيازدهمست . دوران شاعريش از آغاز جوانى شروع شد و هم در جوانى از قم بكاشان كه مجمع شاعران بود ، سفر كرد و چندى در آنجا بكسب دانش و ادب سرگرم بود و سپس بقزوين پايتخت صفويان در آن روزگار رفت و نزديك به چهار سال در آنجا ماند تا آنكه در سال 987 ه بدكن رفت « 1 » و به خدمت نظامشاهيان احمدنگر رسيد و از سران آن طايفه با نظامشاه مرتضى معروف بديوانه ( 972 - 996 ه ) و نظامشاه ميران حسين ( 996 - 997 ) و نظامشاه\r\n\r\n\r\n","description":"","footnote":"\r\n- * مآثر رحيمى ، كلكته ، ج 3 ، 1931 ، ص 446 - 489 .\r\n* الذريعه ، ج 7 ، ص 275 .\r\n* ريحانة الادب ، ج 4 ، ص 77 .\r\n* فهرست كتابخانهء مدرسهء عالى سپهسالار ، ج 2 ، ص 683 - 684 .\r\n* آتشكدهء آذر ، تهران بكوشش دكتر سادات ناصرى ، ص 1003 - 1016 .\r\n* تذكرهء ميخانه ، تهران بكوشش آقاى احمد گلچين معانى ، ص 351 - 362 .\r\n* عالم‌آراى عباسى ، تهران ، ص 183 - 184 .\r\n* نتايج الافكار ، ص 632 - 634 .\r\n* هفت اقليم ، تهران ، ج 2 ، ص 510 - 515 .\r\n* تاريخ نظم و نثر در ايران ، ص 433 - 434 .\r\n* خلاصة الاشعار تقى الدين كاشانى ، خطى .\r\n* صحف ابراهيم ، على ابراهيم خان خليل ، خطى .\r\n* منتخب التواريخ بداؤنى ، هند ، ج 3 ، ص 269 .\r\n* ايضاح المكنون ، اسمعيل پاشا ، ج 1 ، استانبول ، ستون 530 .\r\n* هفت آسمان ، كلكته 1873 ، ص 133 - 134 .\r\n* مخزن الغرائب ، احمد على هاشمى سنديلوى ، خطى .\r\n* سرو آزاد ، لاهور 1913 ، ص 31 - 33 .\r\n( 1 ) - علت سفرش را بهند بيشتر مؤلفان پديد آمدن نقارى ميان او و شانى تكلو كه شرح حالش گذشته است ، دانسته‌اند ، و حتى از گفتار ملا عبد الباقى كه از علت سفرش بهند اظهار بىاطلاعى مىكند همين معنى برمىآيد ( مآثر رحيمى ، ج 3 در شرح حال ملك ) .\r\n","page_name":" 950 ","page_number":334},
  {"content":"\r\n\r\nاسمعيل ( 997 - 999 ) و نظامشاه برهان ثانى ( 999 - 1003 ) معاصر و بويژه از بخششهاى مرتضى و برهان برخوردار بود ، و چون احمدنگر بسال 1003 بر دست ميرزا عبد الرحيم خانخانان فتح شد چندى در ملازمت آن سردار ادب‌دوست گذرانيد و با شاعرانى چون نظيرى و شكيبى و جز آنان كه در ملازمت خان بودند ، معاشرت نمود و قصيده‌هايى در مدح خانخانان سرود و با اجازهء او عازم سفر مكه شد ليكن چون در راه به بيجاپور مستقر حكومت عادلشاهيان دكن رسيد همانجا رحل اقامت افگند و بدربار عادلشاه ابراهيم ثانى ( 987 - 1035 ) اختصاص يافت و او را در قصيده‌هاى خود ستود و مجموعهء گلزار ابراهيم را بدستور او و با مشاركت ظهورى فراهم آورد و در آن سامان چنان حرمتى بهم رساند كه او را با عنوان « ملك الكلام » ياد مىكردند و گويا در همين شهر بود كه ظهورى دختر ملك را بزنى گرفت .\r\nقسمت اخير عمر ملك بتمامى در بيجاپور و در مصاحبت خويشاوندش ظهورى و ملازمت ابراهيم ثانى گذشت تا بسال 1025 درگذشت و او را در بيجاپور نزديك بمقبرهء سنجر كاشانى به خاك سپردند . ميرزا ابو طالب كليم تاريخ فوت ملك را چنين يافت :\r\n ملك آن پادشاه ملك معنى * كه نامش سكهء نقد سخن بود\r\nچنان آفاق گير از ملك معنى * كه حد ملكش از قم تا دكن بود\r\nسوى گلزار جنت رفت آخر * كه دلگير از هواى اين چمن بود\r\nبجستم سال تاريخش ز ايام * بگفتا « او سر اهل سخن بود » \r\n( - 1025 )\r\nمير غلامعلى آزاد بلگرامى كه تاريخ ميرزا ابو طالب كليم را نقل كرده است مىنويسد كه ملك بروايت ناظم تبريزى در سنهء هزار و بيست و چهار فوت شد و ملا ظهورى يك سال بعد ازو ؛ و بنابر اشارهء عبد القادر بداؤنى در منتخب التواريخ او و ظهورى در هرج و مرج دكن بقتل رسيدند . بنا بتصريح فخر الزمانى در ميخانه سن ملك هنگام وفاتش نود سال بود و بدين تقدير بايست بسال 934 يا 935 زاده باشد .\r\n\r\n","description":"","footnote":"","page_name":" 951 ","page_number":335},
  {"content":"\r\n\r\nاز جملهء شاعرانى كه ملك در مدت اقامت دكن ملاقات كرده و با او مدتى معاشرت داشته فيضى فياضى بود . همهء مؤلفانى كه بدين نكته اشاره كرده‌اند ملاقات اين دو استاد را در احمدنگر دانسته‌اند و يقينست كه فيضى در نامه‌يى كه از همين شهر باكبر پادشاه نوشت بملاقات ملك و ظهورى و لياقت و قابليت آن دو اشاره و اظهار اميدوارى كرد كه به زودى ملازمت پادشاه اختيار كنند . پس اينكه غالبا گفته شده است كه ملك با ظهورى در بيجاپور ملاقات نموده درست نيست بلكه گويا دوستى آن دو استاد پيش از اقامت در بيجاپور يعنى در احمدنگر آغاز شده و آن دو در شهر اخير با هم بوده و با فيضى آشنايى يافته‌اند و پس از آن هم با يكديگر در بيجاپور زيسته و خويشاوندى حاصل كرده‌اند .\r\nملك از شاعران پركار عهد خويش و در قصيده و غزل و مثنوى توانا بود .\r\nفخر الزمانى مىنويسد كه ديوانش با مثنويها ، آنچه در ميان مردم اشتهار يافته قريب به بيست و پنجهزار بيتست ( ميخانه ، ص 352 ) و مير غلامعلى آزاد ( سرو آزاد ص 32 ) « كليات ضخيمى از ملا مك ديده » بود . ديوان غزلهاى ملك در كتابخانهء مدرسهء عالى سپهسالار بشمارهء 2681 هفتهزار و صد بيتست .\r\nنورس‌نامه يا منبع الانهار او باستقبال از مخزن اسرار نظامى در دوهزار بيت سروده شد و او اثرهاى ديگرى هم بمشاركت ظهورى فراهم آورد يعنى « گلزار ابراهيم » در نه‌هزار بيت از اقسام سخن در ستايش ابراهيم عادل شاه ، و خوان خليل بنام عادلشاه . در خلاصة الاشعار و مآثر رحيمى و رياض - الشعرا و هفت اقليم و ميخانه از قصيده‌ها و غزلها و مثنويهايش بسيار نقل شده است .\r\nشعر ملك را بيشتر سخن‌شناسان و نويسندگان احوالش ستوده‌اند مثلا از معاصرانش تقى الدين كاشى گويد كه وى در غزلهايش « كمال بلندى درك و جودت طبع خود را بر منصهء عرض نهاده » و محمد امين رازى كه او نيز با شاعر معاصر بوده همين معنى را در عبارتى ديگر بيان مىدارد و عبد الباقى نهاوندى در مآثر رحيمى صيت فضل و دانشش را « در سخنورى عالم گرد و\r\n\r\n","description":"","footnote":"","page_name":" 952 ","page_number":336},
  {"content":"\r\n\r\nآوازهء سخن‌سنجى و فصاحتش را جهان نورد » وصف كرده است ، ليكن با آنكه ملك براستى شاعر خوبى بود ، اين گونه مبالغه‌ها افزون از حد شاعرى اوست و نيز سخن آذر در آتشكده كه از چندهزار بيت او تنها هشت بيت را قابل انتخاب و نقل شمرده بسيار نادرست‌تر و دور تر از انصافست .\r\nدوست و داماد ملك ، ظهورى ، در ساقىنامهء خود هفتاد و دو بيت در توصيف ملك آورده كه در ساقىنامهء وى كه جداگانه چاپ شده نقل گرديده است ، و گويد :\r\n خرد شحنهء طبع وَقّاد اوست * معانى در الفاظ مُنقاد اوست\r\nكم افتد چنين نكته‌پرداز كم * كه نازند ازو لفظ و معنى بهم \r\nو اين نازش لفظ و معنى در شعر ملك به يكديگر كه ظهورى گفته صفت راستين سخن اوست كه لفظ و معنى در آن برابرست و ملك ازين راه معنيهاى دلپذير را در عبارتهاى فصيح و روشن و منتخب ادا نموده و چه در قصيده و چه در غزل در پيروى از استادان پيشين و جواب گفتن آنان گام برداشته است .\r\nپيداست كه چنين شيوه‌يى در شعر مطبوع طبع شاعرانى كه پس ازو خاصه در سدهء دوازدهم در هند مىزيسته‌اند نبود زيرا آنان زيبايى كلام را در اشتمال آن بر معانى غريب همراه با تعبيرها و تركيبهاى تشبيهى و استعارى و مضمونهاى باريك ديرياب مىدانسته‌اند . به همين سببست كه مير غلامعلى آزاد ( م 1200 ) دربارهء شعر او گويد « خوش‌لفظست اما معانى تازه كم دارد و تشبيه كه ركن ركين فصاحتست در كلام او بسيار كم واقع شده » . ازوست :\r\n عجب مسيح نفس باد مهرگان آمد * كه ذره ذره در اجزاى خاك جان آمد\r\nز مهرماه بهر دل چه مايه مهر افزود * نه ماه مهر مگر ماه مهربان آمد\r\nدرست مغربى مهر در ترازو شد * ازين كشش سر ميزان شب گران آمد\r\nز بس تنوع الوان مختلف در باغ * نگارخانهء چين نقش بوستان آمد\r\nز كيمياى خزان سطح باغ پر زر شد * چمن معاينه چون گنج شايگان آمد\r\nز بس تراوش ابر و نزول باد خزان * هواى باغ گهرپاش و زرفشان آمد\r\nدلم بحلقهء روحانيان مقام گرفت * نداى عالم غيبم به گوش جان آمد \r\n\r\n","description":"","footnote":"","page_name":" 953 ","page_number":337},
  {"content":"\r\n\r\n كه از نسيم عدالت جهان گلستانست * بعيش كوش كه دوران خان خانانست\r\nز كوه قهقههء كبكِ خرّمى بشنو * ز دشت زمزمهء مرغِ بيغمى بشنو\r\nگشاى چشم و سرآغاز بهترى بنگر * بدار گوش و سرآواز خرمى بشنو\r\nدمى بصيحهء اضداد كون سامع باش * هزار نكته در اسرار همدمى بشنو\r\nز اتحاد مسلمان و گبر و كعبه و دير * شميم يكدلى و بوى محرمى بشنو\r\nيكيست مايهء سودائيان شهر اميد * سخن زياده مگو حرفى از كمى بشنو\r\nمسلم است جهان از نوايب حدثان * ز قيد حادثه حكم مسلمى بشنو\r\nگر آدمى صفتى گوش كن بسمع رضا * ز گفتهء ملك و ديو و آدمى بشنو\r\nكه از نسيم عدالت جهان گلستانست * بعيش كوش كه دوران خان خانانست . . . \r\n( از ترجيع‌بند « هفت بند » در ستايش خانخانان )\r\n ببادرفتهء حسنست خاك منزل ما * خراب‌كردهء عشقست خانهء دل ما\r\nخوش آمدى و نكو آمدى عفاك الله * كه بىرخ تو صفايى نداشت محفل ما\r\nز درد هجر تو يك آفريده زنده نماند * اگر فراق تو اينست واى بر دل ما\r\nسپهر خون شهيدان عشق مىطلبد * نعوذ بالله اگر پى برد بقاتل ما \r\n*\r\n ساكن بزم محبت را به خواهش كار نيست * خلوت عشقست اينجا آرزو را بار نيست\r\nبا وجود آنكه كس نشنيده بوى اين شراب * هر دو عالم در نورديديم يك هشيار نيست\r\nاز طواف كعبه طالب را غرض ديدار تست * ورنه حظى از تماشاى در و ديوار نيست\r\nگو بكش در كشتن ما هر دو عالم تيغ جور * يار اگر يارست هيچ انديشهء اغيار نيست\r\nبرقع از عارض مكش بگذار تا باشد نهان * حسن اگر اينست ما را طاقت ديدار نيست\r\nكام ما را كفر و ايمان برنمىآرد ملك * آنچه من مىخواستم در سبحه و زنار نيست \r\n*\r\n آنكه بر اوراق بستان نقشهاى تازه بست * چهرهء گل را به خون عندليبان غازه بست\r\nراوى حسنت سرِ افشاى سرِّ عشق داشت * هر زمان از قصهء ما داستان تازه بست \r\n\r\n","description":"","footnote":"","page_name":" 954 ","page_number":338},
  {"content":"\r\n\r\n كلفت از حد رفته بود اما درآمد عشق و كرد * فتنه را از شهر بيرون و در دروازه بست\r\nپر شدم از بادهء وصل و خمارم كم نشد * خم تهى گرديد و نتوانم لب از خميازه بست\r\nعشق بر غوغا دلير و حسن در شهرت حريص * چون تواند دست خاموشى دَرِ آوازه بست\r\nشوق منزل را صفا داد و طرب محمل گشاد * غصه راهى گشت و حسرت رخت بر جمّازه بست\r\nبر گلستان سخن طبع ملك دستى چو يافت * رنگ گلهاى معانى را بيك اندازه بست \r\n*\r\n ماييم و يكى جرعه و فرداى قيامت * تا بىخبر افتيم ز غوغاى قيامت\r\nاى واى اگر سوختگان تو برآرند * چون لاله سر از دامن صحراى قيامت\r\nمشغول تماشاى خودم ساز بمحشر * تا ديده بپوشم ز تماشاى قيامت\r\nما هيزم آتشكدهء دوزخ عشقيم * انديشه نداريم ز گرماى قيامت\r\nاين جور كه من ديده‌ام از محنت هجران * پيشم چه نمايند جفاهاى قيامت\r\nداد ملك امروز مينداز بفردا * زيراكه ندارد سر سوداى قيامت \r\n*\r\n برآمد از سر كو ماه من شراب‌زده * لبش بخنده نمك بر دل كباب زده\r\nرخ تو مطلع خورشيد و حلقهء گوشت * ستاره‌ييست كه پهلو بر آفتاب زده\r\nز گريه آب زدم در ره تو ساكن باش * شتاب‌كرده مرو در زمين آب‌زده\r\nبهر كتاب كه جز حرف عشق ديد ملك * كشيد آهى و آتش در آن كتاب زده \r\n*\r\n عاشق بهوس گر سروكارى مىداشت * جا در حرم چون تو نگارى مىداشت\r\nاى كاش ملك بلهوسى مىآموخت * تا در نظر تو اعتبارى مىداشت \r\n*\r\n با جرأت من حوصله بىدردى كرد * گلزار شكيب روى در زردى كرد\r\nبر قلب جدايى زده بودم خود را * غم بىجگرى و صبر نامردى كرد \r\n*\r\n دوزخ بود از درون من در زنهار * مگذار كه اوفتد بآهم سروكار\r\nتفسنده بود ريگ بيابان دلم * ترسم قدم ناله شود آبله‌دار \r\n*\r\n\r\n","description":"","footnote":"","page_name":" 955 ","page_number":339},
  {"content":"\r\n\r\n شد هر نگه تو حيرت‌افزاى دلم * زد هر مژه‌ات راه تمناى دلم\r\nاز بس كه بدل نقش دو چشمت بستم * نرگس زارى شدست صحراى دلم \r\n*\r\n سرحلقهء كيش بت‌پرستان ماييم * غارت‌زدهء متاع ايمان ماييم\r\nاين طرفه كه او راه دل و دين زده است * كافر ماييم و نامسلمان ماييم \r\n*\r\n تا ديده بر آن نخل بلند افگنديم * دل در خم طره‌اش ببند افگنديم\r\nهمت بنگر كه ما بكوتاهى دست * بر كنگرهء عرش كمند افگنديم \r\n*\r\n برآمد ز ميخانهء دل خروش * دگر قلزم شوقم آمد به جوش\r\nالا اى مسيحاى خورشيدجام * كه در پاى كوثر نشستى ، خرام\r\nبرآور ز آغوش مينا سرى * بكش از سر خائنان چادرى\r\nكه افسانهء ما بجايى رسيد * كه جز گوش ساغر نيارد شنيد\r\nبده ساقى آن آب كوثر مزاج * كه از آب كوثر ستاند خراج\r\nكه شايد بشوييم دامان دلق * بداريم دستى ز دامان خلق\r\nكسى چند در عالم نام و ننگ * ترازوى دل را نهد پارسنگ\r\nخرد حلقه‌دار ركاب غمست * گهر مهرهء رشتهء ماتمست\r\nجهان تلخ و شكر هم‌آغوش شير * طرب عام و خاصان بمحنت اسير\r\nفلك كهنه‌گرگيست در زير پوست * خرد را تصور كه مغزى در اوست\r\nدرين پوست خونست مغزى كه هست * نكاوى كه نقشى نيايد بدست\r\nز طبع عناصر مجو فتح باب * مده خاك بر باد و آتش به آب\r\nجهان چيست افسانهء مار و گنج * كه خاكش بود كشت آماس و رنج\r\nطلسمى بهم بسته نام آدمى * وزو ديو ترسان ز نامردمى\r\nازين خاك آلودهء ساخته * چه سرها كه شد كيسه‌پرداخته . . . \r\n*\r\n كه بود اين كه هوش از من مست برد * خرد را بيك نغمه از دست برد\r\nمغنى ز ما بردى آيين هوش * كجا خورده‌اى باده كت بادنوش \r\n\r\n","description":"","footnote":"","page_name":" 956 ","page_number":340},
  {"content":"\r\n\r\n بگو ، گرد اين نغمه گردم ، بگوى * غبارم به آب سرودى بشوى\r\nمن آن مرغ محبوس پا در گلم * كه چون غصه نيشى زند بر دلم\r\nبرآرم سرى از شكاف قفس * صفيرى زنم ، باز دزدم نفس\r\nبهارم ، ولى برگ‌ريزان ز من * ميم ، ليك مستى گريزان ز من\r\nگل عيش پامال انديشه است * دل لعل بازيچهء تيشه است\r\nبنايى كه خشتش ز لاى خمست * در آب و گلش گنج قارون گمست\r\nدليرى مكن با مى لعل رنگ * كه ساغر بزرگست و پيمانه تنگ\r\nمبادا عنانت بدست آورد * درست ترا در شكست آورد\r\nنه اين خردى و اين درشتى همه * نه اين نرمى و سخت‌مشتى همه\r\nجهان نيست جز استخوان‌ريزه‌يى * سگان را به گردن درآويزه‌يى\r\nبيا بر درش قفل خندان زنيم * بر اين استخوان چند دندان زنيم ؟ . . . \r\n*\r\n خوشا ذوق اقليم آسودگى * كه رخ شسته از گرد آلودگى\r\nتوكّل نهال گلستان او * تجرّد غزال بيابان او\r\nصراحى كه دل زندهء نام اوست * خورد جرعه‌يى كز ته جام اوست\r\nچنان لعبتى شد مىعتاب ازو * كه آغوش ساغر شود آب ازو \r\n( از ساقىنامهء ملك )\r\n\r\n48 - فرقتى جوشقانى « 1 »\r\nميرزا ابو تراب بيگ فرقتى پسر خواجه زين الدين على بيگ انجدانيست\r\n\r\n\r\n","description":"","footnote":"\r\n( 1 ) - دربارهء او بنگريد به : -\r\n","page_name":" 957 ","page_number":341},
  {"content":"\r\n\r\nتخلصش بنوشتهء تقى الدين اوحدى در عرفات نخست « كامى » بود و سپس چنان كه مير غلامعلى آزاد در سرو آزاد و سيد على حسن خان در صبح گلشن نوشته‌اند از مؤلف مجمع الخواص يعنى صادقى افشار كتابدار در قطعه‌يى كه به دو فرستاد تقاضاى تعيين تخلصى براى خود كرد ، وى چهار تخلص بميرزا ابو تراب پيشنهاد نمود و او از آن ميان فرقتى را برگزيد ولى چنان كه باز از صبح گلشن برمىآيد اين امر مصادف بود با دوران آشفتگى حواس ميرزا ابو تراب از آسيب افيون و بيگانه شدن طبعش از نظم و از همين‌روى « نوبت موزونى اين تخلص در شعر وى بهم نرسيد » . گويا به همين علت بوده باشد كه غزلهاى فرقتى عارى از تخلص و غالبا ناتمام و ابتر است .\r\nمولدش را تذكره‌نويسان بتفاوت جوشقان ، انجدان و حتى [ بقول صاحب ميخانه 
  ] قزوين نوشته‌اند ولى نشو و نماى او در كاشان بوده و جز از يك\r\n\r\n\r\n","description":"","footnote":"\r\n- * تذكرهء ميخانه ، تهران 1340 ، ص 413 - 428 .\r\n* تذكرهء نصرآبادى ، تهران 1317 ، ص 497 .\r\n* صبح گلشن ، هند 1295 ه ق ، ص 10 .\r\n* ريحانة الادب ، ج 3 ، ص 213 .\r\n* سرو آزاد ، لاهور 1913 ، ص 37 .\r\n* صحف ابراهيم ، على ابراهيم خان خليل ، خطى .\r\n* روز روشن ، تهران 1343 ، ص 617 .\r\n* خلاصة الاشعار ، خطى .\r\n* عرفات العاشقين ، خطى .\r\n* نتايج الافكار ، ص 537 - 538 .\r\n* آتشكده ، تهران ، ص 1281 - 1288 .\r\n* تاريخ نظم و نثر در ايران ، ص 414 و 517 - 518 .\r\n* رياض الشعراء ، خطى .\r\n* ترجمهء مجمع الخواص ، تبريز 1327 ، ص 225 - 226 .\r\n* ضميمهء فهرست ريو ، لندن 1895 ، ص 202 .\r\n* فهرست بلوشه ( نسخه‌هاى خطى فارسى در كتابخانهء ملى پاريس ) ، ج 3 ص 368 .\r\n","page_name":" 958 ","page_number":342},
  {"content":"\r\n\r\nبخش از زندگى كه در اردوى شاه عباس گذرانده باقى دوران جوانى و كوشايى در راه شعر و ادب را در كاشان سپرى كرد و همانجا ماند و از اينروى بيشتر بكاشانى مشهورست .\r\nپدرش زين الدين على ( - ميرزا على خان ) مردى دبير و مستوفىپيشه و اهل ديوان بود و در عهد سلطان محمد خدابنده پادشاه ( 985 - 996 ) وزارت ( - پيشكارى ) وليجان سلطان تركمان ، حاكم كاشان ، را بر عهده داشت .\r\nمير تقى الدين كاشانى شرحى مبسوط در كاردانى و دانش و ادب و توانايى اين « خواجه زين الدين على بيگ » در انشاء و اداء خدمت بوليجان سلطان نوشته و گفته است بعد از آنكه آن تركمان را از حكمرانى كاشان بر كنار كردند بسعى ميرزا على خان وى را بحكومت دماوند گماشتند ولى آن ترك بىوفايى كرد و او را از ميان برد !\r\nپسر زين الدين على ، ميرزا ابو تراب ، كه درين هنگام هنوز نوسال بود ، پس از پدر به كار ديوانى نپرداخت و بكاشان بازگشت و در آنجا به كار دانش و شعر سرگرم شد و چندى بعد باردوى شاهى پيوست و در طلب شغلى ديوانى مىبود تا بوزارت ( - پيشكارى ) مقصود بيگ ناظر بيوتات خاصهء شاهى برگزيده شد و در ركاب شاه عباس بشيراز رفت و چندگاهى درين شغل گذراند ليكن در آن نايستاد و چون مىخواست يكدله سرگرم شعر و ادب باشد كار ديوانى را بيك سو نهاد و تنها بشاعرى پرداخت و بفحواى سخن مير تقى الدين كاشانى در اندك مدتى در آن وادى ترقى كلى كرد چنان كه همهء مستعدان تصديق شاعرى وى نمودند و شعرهايش را در سفينه‌هاى غزل نگاشتند . مير تقى الدين كه ميرزا ابو تراب را در روزگار جوانى او در كاشان ديد و شناخت ، او را از همه حيث ، چه در شعر و ادب و چه در دانش و فرهنگ و خط ( شكسته نستعليق ) و املاء درست و انشاء و حساب و سياق و شعر - شناسى شايستهء ستايش شمرد تا بدانجا كه به روى « بعد از ترك تذكره‌نويسى و توبه از آن شغل خطير لازم شد ، بلكه واجب ، كه بار ديگر سر قلم شكسته رقم را از دوات مشكين شمامه تر سازد و نام آن جناب را با اشعار برگزيدهء\r\n\r\n","description":"","footnote":"","page_name":" 959 ","page_number":343},
  {"content":"\r\n\r\nوى داخل » كتاب خود كند .\r\nآنچه مير تقى الدين دربارهء فرقتى نوشته منتهى مىشود بسال 1010 هجرى يعنى پانزده سال پيش از مرگ فرقتى ؛ ولى بعد از آن روزگار تقى الدين اوحدى بليانى ما را از چگونگى حال شاعر آگاه مىكند كه « الحال مدتيست كه بسبب عنا و آلام مكرر كه از تصادم ايام و طوارق حدثان از بىعنايتى پادشاه ديده يكباره از مراتب ترقى افتاده هر روز چهل مثقال بلكه بيشتر فلونيا مىرساند ! لهذا شعلهء آتش طبعش فى الجمله فرو نشسته چنان كه مدتيست كه از نهال فكرتش گل تازهء سيراب سر نزده و وى اكثر اوقات در كاشان مىباشد . . . »\r\nبنابر اظهار فخر الزمانى ، فرقتى چندى در مشهد و هرات نيز مىگذرانيده و در شهر اخير مدتى مصاحب فصيحى هروى بوده است .\r\nاز ديوان فرقتى نسخه‌هايى در ايران و انيران يافته مىشود و از آن ميان دو نسخهء موجود در كتابخانهء ملى پاريس ( بشمارهء 1765 .  Supp  و كتابخانهء موزهء بريتانيا [ بشمارهء 3667 .  Or  همراه ديوان نصير ( م 1030 ) 
  ] ديده شد ، متضمن قصيده و تركيب و ترجيع و غزل و قطعه و رباعى و مثنوى و چندين مطلع كه مجموع آنها بپيرامون دوهزار بيت برمىآيد . بر اين ديوان ميرزا عبد الكريم كاشى مقدمه نگاشته است . مثنوى فرقتى بر وزن مخزن الاسرار است و بدين بيت آغاز مىشود .\r\n راوى افسانهء ارباب جود * پردهء رخسار معانى گشود \r\nو شاعر آن را بين سالهاى 1005 و 1012 در كاشان سرود . قصيده‌هايش در مدح امامان شيعه و شاه عباس است . غزلهاى وى عادة بىتخلص و گاه بسيار كوتاهست چنان كه بعضى از آنها از دو سه بيت درنمىگذرد و مقدارى مطلع غزل نيز كه ظاهرا شاعر مىخواست آنها را تمام كند ولى بىسرانجام گذاشت در ديوان او ديده مىشود . علت بىتخلص ماندن غزلهاى فرقتى را در آغاز همين گفتار گفته‌ام و سبب آنكه غزلهايش ناتمام و ابتر و حتى گاه منحصر بمطلع آنهاست همانست كه تقى الدين اوحدى بيان داشته و حاجت\r\n\r\n","description":"","footnote":"","page_name":" 960 ","page_number":344},
  {"content":"\r\n\r\nبتكرار ندارد . ترجيع‌بند ساقىنامهء او كه قسمتى از آن را نقل خواهم كرد ، مشهورست . غير از ديوان او مقدار نسبة قابل توجهى از شعرش در خلاصة الاشعار و عرفات و ميخانه نقل شده است .\r\nميرزا ابو تراب را نويسندگان احوالش بنيكوسخنى ستوده‌اند اما آذر كه در انتخاب شعر به گمان خود سختگيرى نشان مىداد ديوانش را « ملاحظه كرد » و بعد از مراعات بسيار نسبت بشاعر سه بيت را ازو برگزيد . شايد علت اين بىاعتنايى آن بود كه شيوهء بيان فرقتى بسيار متمايل بروشيست كه در آن ببيان مضمونها و خيالهاى باريك و پردامنه در الفاظ كم‌اهميت داده مىشود ، چنان كه درين بيتها :\r\n چه شد اگر مژه بر هم نمىتوانم زد * كه لب بلب نرسيدست هيچ دريا را\r\nخون تراوش مىكند از چاكهاى سينه‌ام * طفل اشكم باز گم كردست راه خانه را\r\nبس كه داغ سينه‌ام را گل تصور مىكنند * در گلستانم ز جوش بلبلان آرام نيست\r\nباز كارم بجگركاوى مژگان افتاد * نوبت خنده‌ام از لب بگريبان افتاد\r\nديدهء نرگس از زمين سرمه كشيده سرزند * سوى چمن اگر كنى نرگس سرمه‌ساى را \r\nوى تركيبهاى تشبيهى و استعارى كه بر بنياد خيالهاى باريك استوار باشد ، بسيار دارد و بر رويهم شاعريست مضمون‌آفرين و خيال‌پرداز بىآنكه رعايت جانب لفظ را فروگذارد و دچار زياده‌رويهايى گردد كه در سخن بعضى از شاعران بعد ازو خواهيم ديد .\r\nوفات فرقتى بر اثر مبالغه در استعمال فلونيا در شب جمعه چهارم شعبان 1025 اتفاق افتاد در حالى كه هنوز جوان بود ليكن افيون كار او را ساخته و بيكبارگيش از پاى درافگنده بود . بعضى تاريخ وفاتش را در 1026 نوشته‌اند ولى ماده تاريخ مرگش « قدوهء شاعران ايران‌كو » ( - 1025 ) است كه محمد باقى علمى كاشانى يافت ، و ميرزا عبد الكريم كاشى هم در مقدمهء ديوان فرقتى همين سال اخير را ذكر نموده است . ازوست :\r\n\r\n","description":"","footnote":"","page_name":" 961 ","page_number":345},
  {"content":"\r\n\r\n « 1 » ساقى بده آن باده كه خون دل كانست * آن مى كه چو جان در بدن شيشه روانست\r\nآن شعله كه در ديدهء گم‌گشتهء راهش * چون آتش طور از شجر تاك عيانست\r\nشمع لگن شيشه كه چون چهره برافروخت * پروانهء جان گرد سرش در طيرانست\r\nآن بادهء صافى كه ز جامش بتوان ديد * هر راز كه در سينهء افلاك نهانست\r\nروشنگر آيينهء عيش دل ما شو * ز آن مى كه ز نور رخ او شعله دخانست\r\nما طاقت هجران مى ناب نداريم * بر هفتهء ما بار شب جمعه گرانست\r\nمخمور چو در محكمهء شرع درآييم * اول سخن از دعوى غبن رمضانست\r\nما خشك‌لبان تشنهء ديدار شرابيم * تا كاسهء ما گشت تهى خانه‌خرابيم\r\nمطرب نفسى همنفس دردكشان شو * از باده لبى تر كن و مضراب‌زنان شو\r\nدر بزم درآى و ز هلال سر ناخن * برهمزن هنگامهء ماه رمضان شو\r\nدر كينهء ما چرخ بزهّاد « 2 » شريكست * در عيش تو هم از خدم پير مغان شو\r\nچون كاسهء همسايه بهر جام كه گيرى * از نغمه عوض‌بخشِ دل دردكشان شو\r\nز آن باده كه در سينهء طنبور نهانست * در جرعهء تأثير كن و ساقى آن شو\r\nساقى نفسى شد كه رخ جام نديديم * برخيز و بآوردن خورشيد روان شو\r\nبىساغر مى مجلس ما نور ندارد * چون مهر بمشاطگى شاهد كان شو\r\nما خشك‌لبان تشنهء ديدار شرابيم * تا كاسهء ما گشت تهى خانه‌خرابيم\r\nواعظ كه بود طاير بيهوده‌سرايى * در قافلهء اهل ريا هرزه درايى\r\nمرغ قفس شيد كه طوطىصفت آموخت * در مكتب عرفان خدا لفظ خدايى\r\nعمريست كه تا زاهد افسرده اسيرست * در كشور ابليس پى كسب هوايى \r\n\r\n\r\n","description":"","footnote":"\r\n( 1 ) اين ترجيع كه پانزده بند است در ميخانه ( ص 417 - 428 ) بتمامى نقل شده و در نسخه‌هاى ديوان فرقتى گاه بتمامى و گاه بانتخاب ديده مىشود . در پس و پيش بودن بندها نيز اختلافى در نسخه‌ها و ميان آنها با ميخانه ديده مىشود كه البته مهم نيست . ازين ترجيع‌بند بلند درينجا نمودارى را چهار بند نقل مىشود .\r\n( 2 ) - بجاى « بازهاد » و اين استعمال « به » بجاى « با » بلاى عام دوران صفويست !\r\n","page_name":" 962 ","page_number":346},
  {"content":"\r\n\r\n راضى شده از گل به نظر كردن خورشيد * قانع شده از باغ بپيغام صبايى\r\nچون بنده كه از خدمت مخدوم گريزد * هرروز ازين خطه گريزند بجايى\r\nدر گردنشان تا غل شيطان ننمايد * از غايت تزوير بپيچند ردايى\r\nزين هرزه درايى دل ما زنگ برآورد * ساقى برسان جام مى زنگ‌زدايى\r\nما خشك‌لبان تشنهء ديدار شرابيم * تا كاسهء ما گشت تهى خانه‌خرابيم\r\nدر كوى خرابات بلا را گذرى نيست * بر دردكشان خيل الم را ظفرى نيست\r\nخمخانه سپهريست بروجش همه نارى * وين طرفه كه در ساحت او شور و شرى نيست\r\nچرخيست منور كه طلوع مه و مهرش * موقوف بآمد شد شام و سحرى نيست\r\nافروختن مى ز فروغ لب ساقيست * وين طرفه كه بر باده نمك را ظفرى نيست\r\nميخانه گلستان شد و خم كان گهر گشت * ساقى بگه فيض كم از ماه و خورى نيست\r\nساقى بده آن آب كه در گرمى و پاكى * چون قطرهء او در دل آتش شررى نيست\r\nآبى كه چو بر آتش سوزنده فشانى * ياقوت صفت قطرهء او را ضررى نيست\r\nما خشك‌لبان تشنهء ديدار شرابيم * تا كاسهء ما گشت تهى خانه‌خرابيم \r\n*\r\n چنان بداغ تو خو داده روزگار مرا * كه گل چو لاله شود بر سر مزار مرا\r\nز بس كه گشته‌ام از محنت زمانه ضعيف * غريب كشور خود كرده روزگار مرا\r\nدرين چمن منم آن گلشن نديده بهار * كه بلبلى نسرايد بشاخسار مرا\r\nمن آن گياه ضعيفم كه پرورد گردون * به آب ديده چو خار سر مزار مرا \r\n*\r\n كى شود از شمع روشن كلبهء احزان ما * ابر صد خورشيد مىگردد شب هجران ما\r\nتا قيامت سايهء ديوار جويد آفتاب * گر بگردون پرتو اندازد رخ جانان ما\r\nدامنى از پارهء الماس ريزد در كنار * موج‌زن گردد چو بحر ديدهء گريان ما\r\nسبزه‌اش چون نيش خون‌آلود رويد از زمين * در چمن افتد اگر يك قطره از مژگان ما\r\nآفتاب روى او هرگاه در دل بگذرد * چشمهء خورشيد گردد روزن زندان ما\r\nهمچنان كز زير زلف آيينهء رخساره‌اش * مىنمايد روز محشر از شب هجران ما \r\n\r\n","description":"","footnote":"","page_name":" 963 ","page_number":347},
  {"content":"\r\n\r\n*\r\n اينقدر تدبير بهر كشتنم در كار نيست * مرگ پيش عاشقان چون زندگى دشوار نيست\r\nكاو كاو نيش مژگانت نصيب جان ماست * از گلستان تو ما را حاصلى جز خار نيست\r\nعشقبازان جانفروشانند در بازار حسن * چيز ديگر جز متاع جان درين بازار نيست\r\nهركه راه عشق پويد كار صد مجنون كند * عشق را با هرزه گرد كوه و صحرا كار نيست \r\n*\r\n مگو در سينه‌ام جا نخل قد دلستان دارد * نهال شعله‌يى در گلشن آتش مكان دارد\r\nمشو درهم ز آه و نالهء بسيار ما اى گل * كه عاشق هرچه دارد همچو بلبل در زبان دارد\r\nشدم گم در طريق كعبهء و صلى كه هامونش * دل پراضطراب افزونتر از ريگ روان دارد\r\nسرم را باز با زانوى محنت الفت است امشب * همانا غير سر بر آستان دلستان دارد\r\nز خط افزون شود حسنت كه شاخ گل پس از سبزى * گل نشكفته‌يى در زير هر برگى نهان دارد\r\nندارد ناقهء محمل‌نشين ذوق از حدى گويا * نگاه حسرتى سر در پى اين كاروان دارد \r\n*\r\n در غم هجر تو از جور زمان آسوده‌ايم * در فراقت از قضاى آسمان آسوده‌ايم\r\nما خسارت‌ديدگان كاروان ماتميم * از اميد سود و از بيم زيان آسوده‌ايم\r\nنيست ما را ميل گشتن در گلستان كسى * يعنى از ناز و عتاب باغبان آسوده‌ايم \r\n*\r\n امشب ببزم وصل چو پروانه سوختيم * تا صبح همچو شمع درين خانه سوختيم\r\nتا دور گردد از رخ زنار چشم بد * همچون سپند سبحهء صد دانه سوختيم\r\nخاكش ز پاى شمع و كفن عكس شعله شد * از رشك نيك‌بختى پروانه سوختيم \r\n*\r\n كى بود ما را غم از دريا و از طوفان او * ياد آن دريا كه طوفانست كشتىبان او\r\nهست طوفان لازم دريا ولى چشم منست * بلعجب بحرى كه در كشتى بود طوفان او \r\n*\r\n روزى كه لبت را به شراب اندودند * زلف سيهت بمشك ناب اندودند\r\nچون كرد قضاخانهء حسن تو تمام * ديوار و درش بآفتاب اندودند \r\n*\r\n\r\n","description":"","footnote":"","page_name":" 964 ","page_number":348},
  {"content":"\r\n\r\n ما مجنونيم و چرخ ويرانهء ماست * مه پرتوى از چراغ كاشانهء ماست\r\nخورشيد منير روزن خانهء ماست * عالم صدف گوهر يكدانهء ماست \r\n*\r\n آن گل همه دم ز آه ما مىشكفد * اما غافل كه از كجا مىشكفد\r\nبلبل بنفس شكفته دارد گل را * گل پندارد كه از صبا مىشكفد \r\n*\r\n در ايام غمت بىغم تنى نيست * ز خون ديده خالى دامنى نيست\r\nز شور بلبلانم گشت معلوم * كه گل چيدن كم از خون كردنى نيست \r\n*\r\n سيه ايامم از زلف دوتاييست * كزو هر تار شام فتنه‌زاييست\r\nز بحرى دارم اميد خلاصى * كه هر موجش مزار ناخداييست \r\n*\r\n دلم را در خم زلفت مكانست * پريشان‌حالى زلفت از آنست\r\nگريزد مرغ هرجا دام بيند * من آن مرغم كه دامم آشيانست \r\n*\r\n جهان را تيره دارد نالهء من * قمر ره گم كند در هالهء من\r\nشود دامانش از خون جگر تر * صبا گر بگذرد بر لالهء من \r\n\r\n49 - زلالى خوانسارى « 1 »\r\nمولانا حكيم زلالى خوانسارى « 2 » از شاعران مشهور اواخر سدهء دهم\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* هفت اقليم ، تهران ، ج 2 ، ص 484 - 485 - * سرو آزاد ، ص 41 - 42 .\r\n* هفت آسمان ، كلكته 1873 ، ص 140 .\r\n* مرآة الخيال ، شير خان لودى ، بمبئى 1324 ه ق ، ص 77 .\r\n* تذكرهء نصرآبادى ، تهران 1317 ، ص 230 - 234 .\r\n* نتايج الافكار ، بمبئى 1336 ، ص 301 - 302 .\r\n* شمع انجمن ، صديق محمد حسن خان ، هند 1292 ه ق ، ص 183 - 184 .\r\n* عرفات العاشقين ، تقى الدين اوحدى بليانى ، خطى .\r\n* ايضاح المكنون ، اسمعيل پاشا ، ج 1 ، استانبول 1945 ، ستون 405 ، 507 ، 542 ، ج 2 ، استانبول 1947 ، ستون 49 ، 26 ، 611 و 445 .\r\n* صحف ابراهيم ، على ابراهيم خان خليل ، خطى .\r\n* مخزن الغرائب ، احمد على هاشمى سنديلوى ، خطى .\r\n* بهارستان سخن ، مدراس 1958 ، ص 449 - 453 .\r\n* رياض الشعراء ، واله داغستانى ، خطى .\r\n* تذكرهء غنى ، محمد عبد الغنى ، عليگر 1916 ، ص 61 .\r\n* آتشكدهء آذر ، تهران ، ص 1051 - 1055 .\r\n* فهرست نسخه‌هاى خطى فارسى در كتابخانه موزهء بريتانيا ، ج 2 ، ص 677 - 678 .\r\n* فهرست نسخه‌هاى خطى فارسى در كتابخانهء ملى پاريس ، ج 3 ، ص 375 - 377 .\r\n* فهرست كتابخانهء مجلس ، ج 3 ، ص 458 - 463 .\r\n* گنج سخن ، ج 3 ، ص 81 - 84 .\r\n( 2 ) - اسمعيل پاشا در ايضاح المكنون همه‌جا نام زلالى را عبد النبى با لقب فخر الزمان و اسم پدرش را « خلف » و مولدش را قزوين و سال فوتش را در چند مورد سال 1037 ه ضبط كرده و از ظاهر حال معلومست كه زلالى خوانسارى را با يكى از چند زلالى ديگر اشتباه نموده است ، اما همه آثارى كه بنام آن « فخر الزمان عبد النبى بن خلف قزوينى » متخلص به زلالى آورده از همين زلالى خوانساريست .\r\nابن يوسف شيرازى در فهرست كتابخانهء مجلس شورى ( ج 3 ، ص 460 ) با استناد بر بيت زيرين از محمود و اياز نام زلالى را محمد حسن دانسته :\r\n مرا نامى كه اكسير سخن شد * محمد اول و آخر حسن شد \r\n","page_name":" 965 ","page_number":349},
  {"content":"\r\n\r\nو ربع اول از سدهء يازدهم هجريست كه از تربيت‌شدگان حكيم و دانشمند\r\n\r\n","description":"","footnote":"","page_name":" 966 ","page_number":350},
  {"content":"\r\n\r\nمشهور مير محمد باقر داماد و از مداحان وى و شاه عباس و وزيرش ميرزا حبيب الله صدر ، و بويژه از نزديكان و مقربان مير داماد و ميرزا حبيب بود و در مثنويهاى خود ستايشهاى مبسوط از آنان مىآورد . دربارهء او گفته‌اند كه خوى درويشى داشت و اعتقاد بسيار بپيشوايان شيعه مىورزيد چنان كه در ستايش هريك از چهارده معصوم چهارده قصيده ساخت « 1 » .\r\nسال مرگش را 1016 ( سفينهء خوشگو ) و 1031 ( شمع انجمن - خلاصة الافكار ) و 1037 ( ايضاح المكنون ) و 1024 ( تاريخ ادبيات برون ) و 1025 ( بلوشه در فهرست كتابخانهء ملى ) و اندكى پس از 1024 ( ريو در فهرست خود ) نوشته‌اند . تصور مىرود نظر « چارلز ريو » و « بلوشه » كه مرگ زلالى را پيرامون سال 1025 ه دانسته‌اند درست‌تر از همهء قولهاى ديگر باشد زيرا چنان كه خواهيم ديد زلالى مثنوى محمود و اياز را در سال 1024 بپايان برده ليكن اجل فرصتش نداد تا آن را از مسوده ببياض آرد و اين كار بر دست ديگران انجام شد .\r\nزلالى را ابو طالب خان تبريزى در خلاصة الافكار شاگرد ميرزا جلال اسير دانسته است ولى اين قول درست به نظر نمىآيد زيرا ميرزا جلال كه در 1029 يعنى قريب چهار يا پنج سال بعد از مرگ زلالى ولادت يافته بود نمىتوانست هيچگونه ارتباطى با زلالى داشته باشد ، پس اينكه بعضى او را استاد ميرزا جلال دانسته‌اند [ حواشى آتشكده ، تهران ص 1051 
  ] هم درست نيست مگر اينكه مقصود ازين « شاگردى » را پيروى ميرزا جلال اسير ، در خيال‌بندى ، از زلالى بدانيم كه بواقع چنين است و بلكه اسير از بعضى جهات بالادست زلالى زده است .\r\nزلالى شاعرى قصيده‌گو و غزلساز و مثنوىسرا بود اما كارش در ساختن مثنويهاى بديع چنان بالا گرفت كه او را هم از عهدش منحصرا گوينده‌يى مثنوىسراى شناختند و اين شهرت همواره براى او باقى ماند . با اين حال\r\n\r\n\r\n","description":"","footnote":"\r\n( 1 ) - تذكرهء نصرآبادى ، ص 231 . اگر اين سخن راست باشد او تنها در اين راه مىبايست يكصد و نود و شش قصيده فراهم آورده باشد !\r\n","page_name":" 967 ","page_number":351},
  {"content":"\r\n\r\nاز ديوان قصائد و غزليات و رباعياتش در تذكره‌ها بيتها و نمونهايى نقل شده است اما همهء آن تذكره‌ها پرست از توصيف هفت مثنوى او كه بنامهاى « هفت گنج » و « سبعهء سياره » و « سبعهء زلالى » و « هفت آشوب » و « هفت سياره » شهرت يافته‌اند . زلالى در تنظيم اين مجموعه از هفت مثنوى در حقيقت خواسته است از شاعرانى چون امير خسرو دهلوى و امير على شير نوايى و عبد الرحمن جامى و خاصه اين شاعر استاد آخرى كه شهرت هفت اورنگش عالمگير بود ، پيروى كند .\r\nتنظيم سبعهء زلالى ، پس از مرگ او انجام گرفت و آن بر دست شيخ عبد الحسين كمره‌يى و ملا طغراى مشهدى « 1 » بود ، و ملا طغرا پس از گرد آوردن و تنظيم سبعهء زلالى مقدمه‌يى بنثر و نظم بر آن نگاشت و مثنويهاى زلالى را در آن بدين نظم ياد كرد : حسن گلوسوز ، شعلهء ديدار ، ميخانه ، ذره و خورشيد ، آذر و سمندر ، سليمان‌نامه ، محمود و اياز . همين مثنويها را نصرآبادى و آذر بيگدلى ذكر كرده‌اند ، و از ميان آنها محمود و اياز از همه مفصل‌تر و ظاهرا آخرين منظومه از منظومهاى زلاليست .\r\nاين نكته را بايد دانست كه زلالى منظومهاى خود را با نظم و ترتيب و تقدم و تأخر خاصى نسرود بلكه ظاهرا غالب آنها را با هم آغاز نموده و هرگاه چند بيتى از هريك را سروده و ثبت كرده است . به همين سبب تقى الدين اوحدى كه او را شخصا ديده و با وى صحبت داشته درين باب گفته است كه در هريك از بحور مثنوى بيتهايى سروده « اما اكثر نامنتظم است چه\r\n\r\n\r\n","description":"","footnote":"\r\n( 1 ) - طغراى مشهدى از شاعران عهد شاهجهان ( 1037 - 1068 ) بود و در خدمت پسرش شاهزاده مرادبخش بسر مىبرد . آخر الامر در كشمير منزوى شد و در اواخر سدهء يازدهم آنجا درگذشت و او را نزديك گور ابو طالب كليم به خاك سپردند . وى نيز از خيال‌بندان مشهور عهد خود بود . اين بيتها از اوست :\r\n اگر چو آينه سر تا قدم شوى همه چشم * بسوى دوست نگر سوى خود نگاه مكن\r\nبايد چو برق خنده‌زنان از جهان گذشت * نتوان چو ابر بر سر دنيا گريستن \r\n( نتايج الافكار ، ص 441 - 442 )\r\n","page_name":" 968 ","page_number":352},
  {"content":"\r\n\r\nآنكه هرچند بيت از مطلبى و جايى گفته . . . بنده هميشه بوى مىگفتم كه اول متوجه يك كتاب شو و آن را چون باتمام رسانى ديگرى را سر كن تا كرهء نوزين طبيعت توسنى از دست بنهد و سخرهء سخنان ارادهء تو گردد ، و چون همت وى عالى بود خواست هر پنج كتاب را بيك نوبت تمام كند » ( عرفات ) .\r\nزلالى خود مجموعهء هفت مثنوى خود را گاه « سبعهء سياره » و گاه « هفت گنج » خوانده و در محمود و اياز گفته است :\r\n سفر كردم به زير بار اشعار * فلك با « سبعهء سياره » سربار\r\nچه سبعه هر يكى درياى ژرفى * بهر هفتِ سخن حسن شگرفى \r\n*\r\n كليد هفت گنجم داد در مشت * بايماى هلال يك سر انگشت \r\nو بدينگونه گويا نام هفت آشوب را خود بر آن ننهاده بلكه اين نام را ديگران از باب انقلابى كه منظومهاى زلالى در مثنوىگويى پديد آورده بود بدان داده باشند .\r\nشرح سبعهء زلالى بنظمى كه در مقدمهء ملا طغرا آمده چنين است : 1 ) حسن گلوسوز و آن منظومه‌ييست عرفانى در برابر مخزن الاسرار نظامى در حدود چهارصد و چهل پنجاه بيت با مقدمه‌يى از شاعر ، كه بنام شاه عباس ساخته شده و بدين بيت آغاز مىشود .\r\n بسم الله الرحمن الرحيم * اره كش تارك ديو رَجيم \r\n2 ) شعلهء ديدار كه منظومه‌ييست عرفانى بر وزن مثنوى ملاى روم بنام شاه عباس با مقدمه‌يى بنثر از شاعر و در دويست و اند بيت . نام منظومه درين بيت آمده است :\r\n اين سخن چون نور چشم خامه شد * شعلهء ديدار نام نامه شد \r\n3 ) ميخانه كه آن هم منظومه‌ييست عرفانى بر وزن حديقة الحقيقهء سنايى در سيصد و شصت هفتاد بيت و با مقدمه‌يى بنثر از شاعر . آغاز آن چنين است :\r\n نام او باده ، سينه ميخانه است * دهن هركه هست پيمانه است \r\n\r\n","description":"","footnote":"","page_name":" 969 ","page_number":353},
  {"content":"\r\n\r\n4 ) ذره و خورشيد و آن داستانيست تمثيلى در بيان عشق ميان ذره و خورشيد ، بر وزن سجة الابرار جامى با مقدمه‌يى بنثر از شاعر و اين بيت از آغاز آنست :\r\n سخنم كرد بنامش جاويد * ذره را جوهر تيغ خورشيد \r\n5 ) آذر و سمندر ، يا گل و بلبل كه منظومه‌ييست كوتاه در بيان عشق آذر و سمندر بر وزن ليلى و مجنون نظامى .\r\n6 ) سليمان‌نامه يا سليمان و بلقيس در داستان عشق سليمان و بلقيس كه از موضوع‌هاى رائج زمان و جانشين داستان دينى و عشقى يوسف و زليخا بود و چند تن از شاعران از آن براى نظم مثنوى عاشقانه استفاده كردند . سليمان‌نامه بر وزن اسكندرنامهء نظامى در 589 بيت سروده شده و بدين بيت آغاز يافته است :\r\n بنام جهانگير دلهاى تنگ * كه آمد سليمانش يك مور لنگ \r\n7 ) محمود و اياز مفصل‌ترين و مهمترين منظومه از مثنويهاى زلالى خوانساريست .\r\nموضوع آن بيان عشق سلطان محمود غزنوى ( م 421 ه ) است بغلام محبوبش اياز « 1 » ، و زلالى آن را در جواب خسرو و شيرين نظامى ، بنام شاه عباس سروده است « 2 » . شمارهء بيتهاى آن در بعضى از نسخه‌ها بنزديك 4700 بيت مىرسد و چنين آغاز شده :\r\n\r\n\r\n","description":"","footnote":"\r\n( 1 ) - مراد ابو النجم اياز اويماق غلام ترك‌نژاد سلطان محمود غزنويست كه در اواخر عهد وى و در دوران پسرانش محمد و مسعود بمقامهاى نظامى و حكومتى رسيد . مرگش بگفتهء ابن الاثير در سال 449 ه اتفاق افتاد . داستان عشق محمود به دو از ديرباز در ادب فارسى رخنه كرده و در اثرهاى مختلف مانند چهار مقاله ، تذكرة الاوليا ، مثنوى مولوى ، بوستان سعدى و سپس در داستانهاى منظوم دوران صفوى ، و نيز در غزلهاى فارسى صورتها و تعبيرهاى گوناگون عشق مجازى و عرفانى يافته است .\r\n( 2 ) - پيش از زلالى صفى پسر كاشفى سبزوارى [ همين كتاب ، ج 4 ص 537 و جلد حاضر ص 597 
  ] و انيسى [ همين جلد ص 597 و 873 
  ] اين داستان را بنظم درآوردند .\r\n","page_name":" 970 ","page_number":354},
  {"content":"\r\n\r\n بنام آنكه محمودش ايازست * غمش ميخانهء ناز و نيازست \r\nاين منظومه را زلالى بسال 1001 آغاز كرده « 1 » و بسال 1024 بپايان رسانيده « 2 » و بنابراين قسمت بزرگى از دوران شاعرى خود را صرف آن كرده است و بعيد نيست كه اين مثنوى نخستين منظومه از سبعهء زلالى باشد كه در طول زمان نظم مثنويهاى ديگر را هم بهمراه خود داشته . محمود و اياز زلالى يك‌بار در لكنهو ( 1290 ه ق ) و بارى ديگر در تهران ( 1320 ه ق ) چاپ شد . از سبعهء او نسخه‌هاى متعدد در دستست .\r\nزلالى خوانسارى شاعرى نوآور بود و روشى به تمام معنى مخصوص در نحوهء بيان فكرهايش داشت و ازين راه تركيبهايى تازه بوجود مىآورد كه گاه نامفهوم و نيازمند تفسير و توجيه است . مثل : « غنچه‌خواه دشت » يعنى كسى كه در دشت بدنبال غنچه ( و يا چيدن غنچه ) مىگشت . - « مرغ روز پنهان » يعنى مرغى كه بهنگام روز بيرون نمىآيد و پنهانست ( - شب‌پره ، خفاش ) . - « ساقى خونين‌جگر » يعنى آنكه بجاى شراب از خون جگر خويش مى بنوشد و خود را سقايت كند . - « دماغ دل بفكر خام سوز » يعنى كسى كه انديشهء ناصواب كند ( - خام‌انديش ) . - « هوس پخت فضاى دشت و فرسنگ » يعنى آنكه هوس فضاى باز فرسنگ در فرسنگ دشت را داشته باشد [ اين تركيبها را در نمونه‌هايى كه از شعر او خواهم آورد ، ببينيد 
  ] . - « نمكدان بر جراحت سرنگونساز » يعنى آنكه بر سوزش دل بيفزايد ، نمك بر زخم بپاشد ، در اين بيت :\r\n اياز آن نوشخند عشوه‌پرداز * نمكدان بر جراحت سرنگونساز \r\nو ضمنا در اين بيت واژهء « نوشخند » بجاى آنكه « خندهء نوشين » معنى دهد\r\n\r\n\r\n","description":"","footnote":"\r\n( 1 ) - گويد :\r\n در استفتاح اين منشور نامى * بجو تاريخ نظمش از نظامى ( - 1001 ) \r\n( 2 ) - گويد :\r\n كه در اتمام محمود و ايازت * پى تاريخ نظم سوز و سازت\r\nنى خامه بمژده دود باشد * « الهى عاقبت محمود باشد » ( - 1024 ) \r\n","page_name":" 971 ","page_number":355},
  {"content":"\r\n\r\nبمعنى كسى كه خندهء نوشين كند استعمال شده است . اگر چنين استعمالى درست باشد بسيار نادرست .\r\nگذشته ازين ، تشبيه‌ها و استعاره‌ها و كنايه‌هاى زلالى هم در درياى مواجى از تخيل‌هاى دور و دراز و ايهامهاى دورپرواز شناورند ، و گاه بچنان حدى از مطبوعى و دلپسندى مىرسند كه كمتر سابقه دارد ، مانند :\r\n چو چشم از ناتوانى باز مىكرد * نگاهش تكيه‌ها بر ناز مىكرد\r\nز جستن جستن او سايه در دست * چو زاغ آشيان گم‌كرده مىگشت\r\nز بس لبريز مهرت شد درونم * نمىگنجد بخونم رنگ خونم \r\nشگفتست كه دربارهء او نوشته‌اند اينهمه مضمونهاى عجيب و تركيبها و تعبيرهاى نوآيين را ناآگاهانه مىگفت چنان كه « روزى بقهوه‌خانه آمده مسودهء اشعار در دست داشت ، بدست ملا غرورى « 1 » داد ، اين بيت را كه در تعريف براق برابر يك ديوان شعرست ، خط باطل كشيده بود : ز جستن جستن آن . . . الخ ، ملا غرورى پرسيد چرا اين بيت را خط باطل كشيده‌اى ؟ گفت بعضى ياران گفتند كه معنى ندارد . غرض كه آنچه مىگفت از غيب به زبانش مىدادند . . . » ( نصرآبادى ، 230 ) .\r\nاين سخن دربارهء زلالى درست به نظر مىآيد زيرا اگر او بلنديهاى سخن خود را مىشناخت بپستىهاى آن بهيچروى تن درنمىداد . سخنگويى بيشتر فطرى ولى سخن‌شناسى عادة كسبى است و از راه تتبع در سخن استادان و ممارست در فنون ادب و فرنهادهاى آن و افزودن حاصل آن بر مايهء طبيعى\r\n\r\n\r\n","description":"","footnote":"\r\n( 1 ) - مقصود ملا غرورى شيرازيست كه در اواخر عمر در اصفهان بسر مىبرد و چون مجرد بود در قهوه‌خانه مىباشيد و ياران همانجا بديدارش مىرفتند . در آخرهاى زمان شاه صفى ( 1038 - 1052 ) درگذشت ، مثنوييى بر وزن تحفة العراقين خاقانى و قصيده و غزل و رباعى داشت . از يك غزل اوست :\r\n غم دل‌آواره هردم پاره‌يى با خويش برد * مايهء تسكين من آواره‌يى با خويش برد\r\nدر فراق دوستان آخر ز ما چيزى نماند * هر كه رفت از هستى ما پاره‌يى با خويش برد \r\n( تذكرهء نصرآبادى ، ص 290 )\r\n","page_name":" 972 ","page_number":356},
  {"content":"\r\n\r\nو فطرى حاصل مىگردد . اما اين حقيقت مانع آن نبود كه زلالى بدورپروازيهاى خود در يافتن مضمونهاى بسيار باريك و رسيدن بمعنيهاى بلند و تازه توجه و از آن آگاهى داشته باشد و ازينكه كسى بغور سخن او نمىرسيده آزرده خاطر گردد :\r\n يك تن نيافتم كه بغور سخن رسد * برتر شود ز چرخ و بفرياد من رسد \r\nو در همين بيت كنايهء لطيف بتجاوز سخنش از بلنداى چرخ خواندنيست .\r\nباز مىگويد :\r\n بس كه با نقش معانى سر ببالين مىنهم * خاك يوسف خيز گشته بستر ديباى من \r\nو در اين بيت نه‌تنها به پىگيرى مداوم ذهن خود در يافتن نقشهاى نو از معنى و مضمون اشاره مىكند ، بلكه زيبايى آن نقشهاى بديع هم در نظر اوست كه بسترش را بديباى منقش و مصور بتصويرهايى بزيبايى جمال يوسف مبدل ساخته است .\r\nشايد از همين بحث دريافته شده باشد كه زلالى در همان حال كه بگفتهء تقى الدين اوحدى « بيتهاى بلند و نكته‌هاى عالى دارد » به علت مبالغه درآوردن تركيبها و تعبيرهاى ديرياب و تشبيه‌ها و استعاره‌هاى متخيّل و مبهم و پيچيدن بوهمهاى باريك ، خواه و ناخواه گاه از راه راست سخنورى دور شده و بيتهاى ناساز سروده است . اينست كه نصرآبادى گويد : « رطب و يابس در كلامش بسيارست اما ابيات بلندش از قبيل اعجازست . . . » و يا آذر نويسد كه « پست و بلند در اشعارش بسيارست » و يا واله داغستانى « زلال افكارش را اكثر دردآميز » بيابد و در همان حال معترف باشد كه آنچه صاف افتاده كوثر را در خوى خجلت نشانيده . در مقابل كسانى مانند ابو طالب خان تبريزى در خلاصة الافكار ، و محمد قدرة الله گوپامو در نتايج الافكار و محمد امين رازى در هفت اقليم مطلقا متعرض ضعفهاى او در شاعرى نشده تنها بزيبايى كلام او كه واقعا گاه به حد سحر مىرسد ، توجه داشته باشند . ازوست :\r\n الهى بر دلم از عشق زن نيش * كه دانم دوست مىدارى دل ريش\r\nز بس لبريز مهرت شد درونم * نمىگنجد بخونم رنگ خونم\r\nچنان عصيانم از اندازه شد بيش * كه نازد رحمتت بر وسعت خويش \r\n\r\n","description":"","footnote":"","page_name":" 973 ","page_number":357},
  {"content":"\r\n\r\n بدلتنگى ز بس خو كرده‌ام ساز * شكست شيشه‌ام را نيست آواز\r\nنفس تا مىكشم غم صف كشيدست * نگه تا مىكنم حسرت چكيدست\r\nدم هر هفته نگشايد دلم را * ضمير ديگرست آب و گلم را \r\n*\r\n نزاكت « 1 » بستهء موى ميانش * عدم گم‌گشتهء راه دهانش\r\nلبى چون غنچه لبريز از تبسم * دهانى راه خنديدن در او گم\r\nلب او گر نمىشد خنده‌آلود * ملاحت تا قيامت بىنمك بود\r\nز مژگان تركشى كرده حمايل * همه پيكان تيرش غنچهء دل\r\nپى نظاره مهر از تاب آن رو * گرفته دست بر بالاى ابرو . . . \r\n*\r\n بمورى گفت غم ناديده مورى * كه مغزم را به جوش آورده شورى\r\nبيا تا سوى دشت آريم آهنگ * كه دل تنگست و ديده تنگ و جا تنگ\r\nجوابش داد مور دل‌شكسته * بدلتنگى ميان را تنگ بسته\r\nكه اى وسعت‌طراز سينهء تنگ * هوس پخت فضاى دشت و فرسنگ\r\nمخوان افسون صحرا محملم را * كه وسعت تنگتر دارد دلم را \r\n*\r\n حريفى غنچه‌خواه دشت در دشت * به گل مىگفت و گرد گل همى گشت\r\nدرين گلشن دلى خواهم شكسته * ز هربار چمن گلدسته بسته\r\nدلى آمد شدش با چشم و سينه * چو اشك تلخ مى در آبگينه\r\nبپاسخ گفت لاله كاينچنين دل * مگر رويد ترا فرسوده از گل \r\n*\r\n شبى گفتم بمرغ روز پنهان * كه چونى ؟ گفت پيش آى و ببين هان\r\nچنان سرخوش بوصل آفتابم * كه روز از شب دوچندانتر خرابم \r\n*\r\n ز آتش‌پاره‌يى پرسيد روزى * دماغ دل بفكر خام‌سوزى \r\n\r\n\r\n","description":"","footnote":"\r\n( 1 ) - مصدر مجعول مأخوذ از نازك فارسى ، يعنى ظرافت .\r\n","page_name":" 974 ","page_number":358},
  {"content":"\r\n\r\n كه افلاك و عناصر در چه كارند * درين ميخانه پيمان با كه دارند\r\nمركب را و مفرد را غرض چيست * اميد جوهر و قصد عرض چيست\r\nچه سودا با نفوس و با عقولست * ببازارى كه بىرد و قبولست\r\nبهم آميزش جان و جسد چيست * ازل را دورى از وصل ابد چيست\r\nبپاسخ گفت آن شمع شب‌افروز * كه اى پروانهء ناپخته در سوز\r\nهمه ذرات در شورند از عشق * همه افراد منصورند از عشق\r\nكنى گر از پى مورى تكاپو * برى نقش پيش تا خانهء « او » \r\n*\r\n دلم يك قطره اشك سرنگونست * چو عاشق مىشود درياى خونست\r\nكمند عشق چون گردد گلوگير * كند رگهاى گردن كار زنجير \r\n*\r\n بطالع بخت محتاجى برآشفت * فلك را متهم كرد و چنين گفت\r\nكه يك ره بر مراد من نگشتى * همه برگشتگى بخت گشتى !\r\nقضا دادش جوابى خوشتر از نوش * كه اى زهر تغافل خورده ، خاموش\r\nاثرها را بهم چون رام كردند * فلك را در ميان بدنام كردند\r\nبيا گر بخت خواهى بىهنر باش * و گرنه ساقى خونين‌جگر باش \r\n( از مثنوى محمود و اياز )\r\n اى خوشا سامان چشم پر نمى * عشق بالادستى و صبر كمى\r\nبر زبان چون حرف عشق آرد گداز * شعله‌ها بر شعله‌ها بينى سوار \r\n*\r\n همچو غنچه كار بر خود تنگ گير * اشك از خون جگر گورنگ گير\r\nبستن عهد و شكست دل خوشست * خاطر خرم به زير گل خوشست \r\n*\r\n رفت پيشين گاهى از ويرانه‌يى * سوى بازار حلب ديوانه‌يى \r\n\r\n","description":"","footnote":"","page_name":" 975 ","page_number":359},
  {"content":"\r\n\r\n گرم بازى گشته با ديوانگى * داده بر باد جنون فرزانگى\r\nخرقه چون گل پاره‌پاره در برش * مو پريشان همچو آتش بر سرش\r\nدر جگرسوزى دلش چون لاله بود * بند بندش همچو نى پرناله بود\r\nناگهان ديوانه شورش دررسيد * بر در دكان شيشه‌گر رسيد\r\nشيشه‌يى ز آن شيشه‌ها بر سنگ زد * در شكستن شيشه خوش‌آهنگ زد\r\nچونكه زنگ شيشه در گوش آمدش * دل درون سينه در جوش آمدش\r\nيك بيك بر سنگ مىزد بىدرنگ * كز دلش بردى صداى شيشه زنگ\r\nشيشه‌گر را ز آن تماشا دل شكست * دور از آن ديوانه در كنجى نشست\r\nتند گشت و بانگ بر ديوانه زد * مصلحت را آتش اندر خانه زد\r\nاين سخن ديوانه چون از وى شنيد * بر جنون افسون معقولى دميد\r\nگفت كاى صاحب‌كرم معذور دار * از شكستن خاطرت را دور دار\r\nكآنچه كردم بىتأمل كرده‌ام * شيشه را هم دل تعقل كرده‌ام\r\nدر شكست دل چو آن ديوانه باش * بر سر هر شعله چون پروانه باش\r\nچون زلالى قلب را درهم شكست * بت شكست و خود بجاى بت نشست . \r\n( از مثنوى شعلهء ديدار )\r\n اى كه از كسوت صورت فردى * پيرهن قالب آدم كردى\r\nچون شود كهنه همين پيراهن * جيب را چاك كنى تا دامن\r\nبركشى از سرو دور افگنيش * بكفنخانهء گور افگنيش\r\nباز پيراهن ديگر پوشى * گرچه اين جامه مكرر پوشى\r\nقيد و تجريد كه آثار تواند * در صفت جامهء تكرار تواند \r\n( از مثنوى ذره و خورشيد )\r\n\r\n","description":"","footnote":"","page_name":" 976 ","page_number":360},
  {"content":"\r\n\r\n\r\n50 - ظهورى ترشيزى\r\n« 1 » مولانا نور الدين محمد « 2 » ظهورى از شاعران نام‌آور سدهء دهم و يازدهمست كه از ترشيز ( كاشمر كنونى ) خراسان برخاست و در سرزمين هند نام برآورد و همانجا سر بخواب ابد دركشيد . مولدش قريهء جمند از توابع ترشيز بود . جوانيش بكسب ادب و دانشهاى زمان در خراسان گذشت ، سپس بعراق رفت و چندگاهى در يزد ماند و در آنجا با گروهى از اهل ادب\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* مآثر رحيمى ، كلكته 1931 ، ج 3 ، ص 393 - 446 .\r\n* بهارستان سخن ، مدراس 1958 ، ص 427 - 429 .\r\n* خلاصة الاشعار ، تقى الدين كاشى ، خطى .\r\n* تذكرهء ميخانه ، تهران 1340 ، ص 363 - 412 .\r\n* ايضاح المكنون فى الذيل على كشف الظنون ، اسمعيل پاشا ، ج 1 ستون 440 ، 515 ، و ج 2 ، ستون 376 .\r\n* نتايج الافكار ، ص 447 - 451 .\r\n* صحف ابراهيم ، خطى .\r\n* آتشكده ، تهران ، ص 266 - 270 .\r\n* فهرست كتابخانهء مدرسهء عالى سپهسالار ، تهران 1316 - 1318 ، ص 630 .\r\n* تذكرهء سرخوش ، هند ، ص 72 - 73 .\r\n* تاريخ نظم و نثر در ايران ، تهران 1344 ، ص 445 - 446 .\r\n* گنج سخن ، ج 3 ، ص 76 - 80 .\r\n* فهرست نسخه‌هاى خطى فارسى در كتابخانهء موزهء بريتانيا ، ج 2 ، ص 678 .\r\n* فهرست نسخه‌هاى خطى فارسى در كتابخانهء ملى پاريس ، ج 3 ، ص 371 .\r\n( 2 ) - مير عبد الرزاق خوافى نامش را مير محمد يا نور الدين محمد ، و قدرة الله گوپامو در نتايج الافكار منحصرا « مير محمد طاهر » ضبط كرده ليكن ملا عبد الباقى نهاوندى معاصر ظهورى كه با وى در رابطهء مستقيم بوده نامش را بهمانگونه آورده است كه در متن ذكر كرده‌ام .\r\n","page_name":" 977 ","page_number":361},
  {"content":"\r\n\r\nمعاشرت نمود و بدرگاه امير غياث الدين محمد مير ميران والى يزد راه جست و چندگاهى در خدمت او بسر برد و در همان ديار با وحشى بافقى ( م 991 ه ) آشنايى و مصاحبت يافت . بعد از چندگاه بشيراز عزيمت كرد و در آنجا با درويش حسين سالك شيرازى شاعر و نقاش و تذهيب‌گر معروف سدهء دهم دوستى و ملازمت داشت . ملا عبد الباقى نهاوندى دربارهء دوستى اين دو تن و نهايت ايثار ظهورى دربارهء او شرحى دراز آورده و گفته است كه ظهورى پس از آنكه از هند به مكه رفت ، درويش حسين را بدانجا خواند و يا در آنجا به دو بازخورد و هرچه از توشهء سفر داشت به دو داد و خود با دست تهى بهند بازگشت « 1 » .\r\nتاريخ سفر ظهورى از فارس بهند روشن نيست ولى اين را مىدانيم كه وى از آنجا « متوجه ممالك جنوبيهء هند گشت » « 2 » يعنى وارد دكن شد و در بيجاپور بدرگاه عادلشاهيان رسيد و ملازمت عادلشاه ابراهيم ثانى ( 987 - 1035 ه ) اختيار كرد و او را در قصيده‌ها و منظومهاى خود ستود و از همان سامان بود كه آهنگ سفر حجاز نمود و در بازگشت بهند در احمدنگر پايتخت نظامشاهيان كه بتازگى مسخر ميرزا عبد الرحيم خانخانان گرديده بود ، به خدمت آن سپهسالار شاعرپرور پيوست . وى پيش ازين تاريخ با دربار نظامشاهيان ارتباط داشت و برهان ثانى نظامشاه ( 999 - 1003 ه ) را مدح گفت و ساقىنامهء مشروح خود را در 4500 بيت بنام همين پادشاه سرود ولى در اثناى همين ارتباط از پيوند با دستگاه اقتدار خانخانان غافل نبود و ستايشنامه - هاى خود را برايش مىفرستاد .\r\nآشنايى ظهورى با ملك قمى هم در همين ناحيهء دكن و ظاهرا در شهر بيجاپور حاصل شد و بمواصلت ظهورى با دختر ملك كشيد و از آن پس آن دو شاعر با يكديگر بسر برده و در ايجاد بعضى اثرهاى ادبى همكارى داشته‌اند چنان كه گلزار ابراهيم و خوان خليل را بنام عادلشاه ابراهيم ثانى\r\n\r\n\r\n","description":"","footnote":"\r\n( 1 ) - مآثر رحيمى ، ج 2 ، ص 394 - 395 .\r\n( 2 ) - نتايج الافكار ، ص 448 .\r\n","page_name":" 978 ","page_number":362},
  {"content":"\r\n\r\nفراهم آوردند و ظهورى خود در ديباچهء خوان خليل بدين نكته اشاره كرده و گفته است كه پيش از آن در پيرايش گلزار ابراهيم و اكنون در گسترش خوان خليل سهيم و عديل ملك الكلام قمى است .\r\nدربارهء مرگ ظهورى بعضى ( و از آن جمله ملا عبد القادر بداؤنى در منتخب التواريخ ) نوشته‌اند كه او و پدر زنش ملك بسال 1024 در شورشهاى دكن كشته شدند ولى در بيشتر مأخذها وفات ظهورى را بسال 1025 دانسته‌اند و اسمعيل پاشا تاريخ اين واقعه را در ايضاح المكنون سال 1026 ( ستّ و عشرين و الف ) ثبت كرده است و چون مرگ ظهورى يك سال بعد از وفات ملك ( 1025 ه ) روى داده بود همين تاريخ اخير را بايد درست‌تر دانست .\r\nظهورى در نظم و نثر هر دو دست داشت و در اين هر دو فن ميان پارسىگويان و پارسىشناسان هند ، هم از عهد خود ، شهرت بسيار يافت .\r\nنثر او بشيوهء نثرهاى مصنوعست كه با سجعها و آرايشهاى گوناگون و به كار بردن واژه‌هاى دشوار و كنايه‌ها و استعاره‌ها و مجازهاى وافر همراهست و از بسيارى شهرت و رواج در هندوستان بعنوان سرمشق فصاحت و انشاء و ترسل و به صورت كتابهاى درسى به كار رفته و از آنها خاصه از « سه نثر ظهورى » نسخه‌ها پرداخته و چاپها ترتيب داده‌اند . مجموعهء منشآت ظهورى تشكيل مىشود از : 1 ) ديباچهء نورس « 1 » كه مقدمه‌ييست بر كتاب « نورس خيال » اثر ابراهيم عادلشاه والى بيجاپور . 2 ) گلزار ابراهيم در ستايش ابراهيم عادلشاه كه نامش در آغاز آن آمده و ظهورى آن را با همكارى ملك قمى فراهم آورده . 3 ) خوان خليل كه آن هم با مشاركت ملك بنام ابراهيم عادلشاه و در ستايش وى ترتيب يافته ، و ظهورى بعضى از درباريان عادلشاه و شاعران همطراز خود را كه در بيجاپور بوده‌اند در آن كتاب نام برده است . 4 ) چند نامه از ظهورى مانند مكتوبى كه بفيضى فياضى نوشته ، و « پنج رقعه » و جز آنها .\r\n\r\n\r\n","description":"","footnote":"\r\n( 1 ) - نورس در استعمال هندى بمعنى مجموعه است .\r\n","page_name":" 979 ","page_number":363},
  {"content":"\r\n\r\nديوان او شامل قصيده ، غزل ، تركيب‌بند ، قطعه و رباعيست كه بده‌هزار و چهارصد بيت برمىآيد و با ساقىنامه‌اش به 14500 بيت بالغ مىشود . در جزو رباعيات او يك مجموعهء شهرآشوب هم ديده مىشود ، رباعيهاى بسيارى دارد دربارهء روز عاشورا ، شهيدان كربلا خاصه حسين بن على ( ع ) و نيز در ستايش امامان . گذشته از آنها رباعيهاى عاشقانه و عارفانهء بسيار سروده و اعتقاد دينى و مذهبى او از رباعيهايش بيش از ديگر اقسام شعر مشهودست .\r\nساقىنامهء ظهورى بنام نظامشاه برهان ثانى ساخته شده و هم از آغاز بسبب تازگى مطلب و برداشتهاى ويژهء شاعرانه و عارفانه و تفصيل شهرت يافته است . « بخشى الملك همت خان ولد اسلام خان بدخشى عالمگيرى قريب صد و بيست ساقىنامهء سخن‌سنجان تازه‌گو جمع كرد ، كلام هيچكس به آن نرسيد » « 1 » .\r\nقصيده‌هاى ظهورى سرآمد اثرهاى اوست كه باقتفاى قصيده‌گويان بزرگ پيشين تنظيم شده است و اگرچه بيشتر سخن‌شناسان همعهد و پس ازو خواسته‌اند او را در اين راه با استادان بزرگى از قبيل عمادى شهريارى و اثيرا خسيكتى مقايسه كنند [ خلاصة الاشعار مير تقى الدين كاشى 
  ] و يا تجديد - كنندهء رسم استادان مسلم قديم بشمرند [ مآثر رحيمى ملا عبد الباقى نهاوندى ج 2 ص 393 - 394 
  ] ، ولى حقيقت آنست كه او در قصيده‌هاى خويش بيشتر جانب لفظ را گرفته و درين راه هم آنچنانكه پنداشته‌اند قادر نبوده است و بيتهاى سست و مبهم در قصيده‌هايش گاه يافته مىشود ، و درين ميان نبايد فراموش كرد كه او از اطلاعات علمى خود در خلق تعبيرها و تشبيه‌ها و استعاره‌هايى ، بر رسم استادان قديم ، استفاده مىكرده « 2 » ، و بساختن قصيده‌هاى\r\n\r\n\r\n","description":"","footnote":"\r\n( 1 ) - بهارستان سخن ، ص 428 .\r\n( 2 ) - از آن جمله بيت‌هاى زيرين را كه نخستين در مدح ممدوح و دو بيت ديگر در وصف فيل اوست ، بخوانيد :\r\n بقطع و فصل چنان ماهرست اگر خواهد * كند جواهر و اعراض را جدا از هم\r\nحكيم خرق فلك را چرا محال نهاد * مگر ز صدمت دندان او نداشت خبر\r\nگر انحناى خط استوا اراده كنى * بگو كه در خم خرطوم سازدش چنبر \r\n","page_name":" 980 ","page_number":364},
  {"content":"\r\n\r\nمدحى طولانى توجه خاص داشته و دامنهء مدح را گاه بوصفهاى گوناگون از ممدوح ، خوى و كردار او ، مجلس و بارگاه و شكوه و جلال وى ، لشكركشيها ، اسب و فيل و شمشير و ميدانهاى جنگ و پيروزمنديهايش مى - كشانيده و درين توصيفها بتفصيل بسيار مىپرداخته است . قصيده‌ها را با تغزلها يا تشبيب‌هايى كه ميان همتايان پيشينش معمول بود آغاز مىكرد ليكن از عهدهء « حسن تخلص » به سختى برمىآمد يعنى غالبا نمىتوانست مانند استادان گذشته و با مهارت آنان ميان مقدمهء قصيده و مقصود از آن يعنى مدح ممدوح ارتباطى ايجاد كند « 1 » . علاوه بر اين قصيده‌هايش از لغزشهايى در سخن و ناتوانيهايى در ايجاد ارتباط معنوى در اجزاء كلام و از ولنگاريهايى در به كار بردن واژه‌هاى نادربايست بر كنار نيست . شريطه‌ها و دعاهاى او هم در قصيده‌هاى مدحى چندان استادانه نيست و اگر ازينگونه عيبها بگذريم شايد بتوان او را در رديف قصيده‌سرايان متوسط سده‌هاى هشتم و نهم نهاد .\r\nغزلهاى ظهورى ، چنان كه از شاعران همعهدش انتظار مىرود ، لطيف‌تر و با حال‌تر از ديگر انواع سخن اوست و در آنها همان نازك‌خياليها و ظرافتها\r\n\r\n\r\n","description":"","footnote":"\r\n( 1 ) - مانند دو بيت زيرين از تخلص قصيده‌يى در مدح خانخانان كه يا ناسخان در آن تصرف كرده و آنها را بدين زشتى و ناپيوندى درآورده‌اند و يا شاعر خود چنين خواسته است :\r\n اسير خنجر رنگين غمزه‌يى گردم * فتاده [ ظ : فگنده 
  ] هر طرفى صدهزار قربانى\r\nسجود جوش برآورد ( ؟ ) در سحر هوشم * ز شوق خاك كف پاى ميرزاخانى \r\nمراد از « ميرزا خان » ميرزا عبد الرحيم خانخانانست و تركيبى كه شاعر بدين مقصود ساخته الحق تركيبى زشتست . - باز اين دو بيت از تخلص قصيده‌يى در مدح ميرزا عبد الرحيمست كه همان ناپيوندى سابق را ميان تغزل و مدح در آن مىبينيم :\r\n . . . دشمنيهاى آشكار كجاست * دوستى كار خود نهانى كرد\r\nبر ستمديدگان رحيمى را * عدل عبد الرحيم خانى كرد . . . \r\nو اگر خواننده بخواهد بولنگاريهاى ظهورى در بعضى از منظومهايش پى برد خواندن تمام اين قصيده برايش سودمند خواهد بود .\r\n","page_name":" 981 ","page_number":365},
  {"content":"\r\n\r\nكه در غزلهاى قرن نهم پيدا شده بود ادامه دارد و در همان حال توجهش بمعنيهاى تازه و مضمونهاى نو و بيان احساس‌هاى غنايى رقيق بخلق تركيبها و به كار بردن عبارتها و جمله‌هاى استعارى يارى بسيار مىكند اما كلامش درين غزلها همواره استوار و منتخب و مقرون باستحكام و خوش‌آوايى سخن قصيده‌گويانست .\r\nگفتنيست كه بعضى از سخن‌شناسان دربارهء ظهورى سخت مبالغه مى - كردند و حتى برخى او را در دقت خيال و باريكى مضامين از نظامى برتر مىنهادند . شير عليخان لودى صاحب مرآت الخيال دربارهء او نوشته است :\r\n« . . . و دستگاه سخن بجايى رسانيده كه امروز خيال‌بندان روزگار همه معتقد اويند . روزى در مجلس شيخ ناصر على سرهندى كه در خيال‌بندى دعوى ارجمندى دارد ، ذكر شعراى سلف در ميان آمده بود . گفت بر روى زمين بهتر از ظهورى نيامده . شخصى گفت چرا اين‌چنين مىفرماييد ؟ يكى از قدما نظامى گنجه‌ييست كه سخن او بفهم ظهورى هم نرسيده باشد ! ناصر على گرم شده گفت : مگو ، بلكه ظهورى آن سخن قابل فهميدن ندانسته باشد ! »\r\nمير تقى الدين كاشى صاحب خلاصة الاشعار هم پاى مبالغه را تا همين حدود پيش نهاده و دربارهء ظهورى نوشته است : « بروش عمادى شهريارى و اثير الدين اخسيكتى قصيده و غزل مىگويد و با وجود طمطراق الفاظ و استعارات متين و تازه و مضامين دقيقه به آن ختم نموده و در آن شيوه‌گوى فصاحت در مضمار سخنورى از اقران و اكفاء ربوده همانا عماديست يا اثير اخسيكتى كه ظهور نموده » ،\r\nو معاصرش ملا عبد الباقى نهاوندى [ مآثر رحيمى ، ج 2 ، ص 393 - 394 
  ] كه بنقل ابيات بسيار ازو مبادرت نموده درباره‌اش بدينگونه اظهارنظر كرده است : « در تنقيح و تنظيم اشعار و تحقيق و تذكير افكار مهارت تمام دارد و عالىبناى سخن را كه به جهت مرور دهور و ايام و عدم خانه خداى منهدم گرديده بود ، تعمير كرده پايهء آن را به دستيارى معمار فكر رزين فرق فرقدسا گردانيد و زمزمهء شعر و شاعرى كه عنقاوار در قاف بىتميزى اهل\r\n\r\n","description":"","footnote":"","page_name":" 982 ","page_number":366},
  {"content":"\r\n\r\nزمان منزوى بود بوجود فايض الجود او غلغله در فلك اثير و سپهر مستدير انداخت و اهل زمان را كه صورت خطى سخن را سجن تصور نموده از وى گريزان بودند بسخن‌سنجى و نكته‌گزارى آشنا ساخت و رسوم شعر و شاعرى را در نظر مردم معتبر گردانيد و بىغائلهء تكلف و شائبهء تصلّف از استادان عديم المثل اين فنست و امروز در ميان مستعدان ثقه است و اكثر اهل عالم با شعريت و استادى وى قائلند » .\r\nاز اوست :\r\n « 1 » به وصف پيكر فيلت فتاده طبع مگر * كه گشته در سخن از فربهى پديد اثر\r\nشبيه گنبد گردون سرش نيارم گفت * ز بيم آنكه مبادا نگنجدش در سر\r\nنمانده جاى تماشا پرى اگر گذرد * كه از مشاهدهء هيكلش پرست نظر\r\nبراى ساختن طوق دور دندانش * قضا ز بارهء ناهيد داده شوشهء زر\r\nفشاند چون سر دنبال در خراميدن * شكست آينه طاوس در دل شهپر\r\nدهند دانه اگر از جواهرش شايد * كه هست پيكر او رشك پشتهء عنبر\r\nاگر گل جل زربفت او شدى خورشيد * بلاى وقت زوالش نيامدى بر سر\r\nبباد پويه‌اش از گيرودار دارايى * چو كاهبرگ ز جا رفته سد اسكندر\r\nبر بلندى او بام آسمان كوتاه * بجنب هيكل او پيكر زمين لاغر\r\nبكوى زيركى او پناه برده ذكا * ز پاس آگهى او بخواب رفته سهر\r\nاگرچه طول خيابان وصف را عرض است * هنوز خوب ز تنگى بر آن نكرده گذر\r\nبه راه كوچهء مستى چو پويه بردارد * قضا كناره گزيند بدور باش قدر\r\nفتاده در دل چرخ از مجره اين وحشت * بچرخ سلسله در پاكشان گذشته مگر\r\nحكيم خرق فلك را چرا محال نهاد * مگر ز صدمت دندان او نداشت خبر\r\nگر انحناى خط استوا اراده كنى * بگو كه در خم خرطوم سازدش چنبر\r\nفشار ار بدهد پاى بيم آن باشد * كه دست گاو زمين را كند ز شانه بدر \r\n\r\n\r\n","description":"","footnote":"\r\n( 1 ) بند پنجم از يك تركيب‌بند طولانى در ستايش ميرزا عبد الرحيم خانخانان .\r\n","page_name":" 983 ","page_number":367},
  {"content":"\r\n\r\n چو قيمتش ز بس افتاده هيكلش سنگين * جبال را فگند ثقل سايه‌اش ز كمر\r\nشگفت دست تعجب گزيده در سيرش * كه ديد كوه بصحرانوردى صرصر\r\nچنان بريده بهنگام جلد رفتن راه * كه تيغ بازوى قهر تو تارك بدخواه \r\n*\r\n وقت مى گل بگلستان آرم * آب و رنگى به روى جان آرم\r\nبتماشاى شوخى ساقى * نگه پير را جوان آرم\r\nپى گم‌كردهء حريفان را * بدر خانهء مغان آرم\r\nرفته تا مغز جان شكسته‌دلى * موميايى در استخوان آرم\r\nدل بكبريت احمر آب دهم * مس تن را طلاى جان آرم\r\nغم كنارى گرفته نوروزست * بادهء كهنه در ميان آرم\r\nبهر روشندلان صاف‌عيار * كيمياى زلال از آن آرم\r\n. . . سفر عشق كرده‌ام ، غزلى * بهر عشاق ارمغان آرم\r\nحرف رويت چو بر زبان آرم * يك جهان باغ و بوستان آرم\r\nبحديث طراوت سمنت * آب در رنگ ارغوان آرم\r\nبفروغ جمالت آينه را * نور در مغز استخوان آرم\r\nگوشهء چشم خوابناك ترا * فتنه‌هاى فسانه‌خوان آرم\r\nمژه صد سينه تيردوز كند * چون خم ابرويت كمان آرم\r\nراز درد تو فاش نتوان كرد * ناله را مهر بر دهان آرم\r\nدل طلب كردم و ندادى پس * بفدا صدهزار جان آرم\r\nبايد از نالهء جدايى كرد * چه نفسها بالامان آرم\r\nدل به مهر تو مىكند پرواز * صد رهش گر بآستان آرم\r\nسينه تنگم ولى بوسعت دل * مهربانى جهان جهان آرم\r\nبخت آن كو كه فرق دعوى عشق * بدم تيغ امتحان آرم\r\nتا كنى اعتمادِ من بر من * هم ز خود بهر تو ضمان آرم . . . \r\n*\r\n\r\n","description":"","footnote":"","page_name":" 984 ","page_number":368},
  {"content":"\r\n\r\n « 1 » در دم تيغ نگه تن به تپيدن دهيم * سرمهء حيرت كشيم ديده بديدن دهيم\r\nاز روش جلوه‌يى آه به راه افگنيم * وز خلش غمزه‌يى خون بچكيدن دهيم\r\nبند نقابى كشيم ، تيغ و ترنج آوريم * يوسف يعقوب را كف ببريدن دهيم « 2 »\r\nاز خس و خار رهى جيب گلستان كنيم * برگ گل و لاله را نوك خليدن دهيم\r\nفرق ببرديم پيش زخم نگه داشت دست * در پس زانوى حيف لب بگزيدن دهيم\r\nگوشهء دامان آه ماند ته كوه ضعف * اشك سبك‌گام را پاى دويدن دهيم\r\nبهر تماشاى حسن در ره شاهين عشق * فاختهء عقل را بال پريدن دهيم\r\nآمده نزديك لب حرف كسى ، دور نيست * گر بن هر موى را گوش شنيدن دهيم\r\nمحمل دل در حرم پاى بدامان كشيد * بُختى اميد را سر بچريدن دهيم\r\nبخت ظهورى بجد دامن دولت گرفت * بازوى اقبال را زور كشيدن دهيم . . . \r\n*\r\n زهى ز شوق رخت ديده وقف حيرانى * بداغ مهر وفاى تو سينه ارزانى\r\nفروغ آينهء ديده‌اى ، چه خواهد بود * كه چهرهء تو ندادش جلاى حيرانى\r\nادب زبان نگشايد به گفتن جانان * ز لطف در ندهى تن اگر بجانانى\r\nميان طاقت و دل چون هزار خون نشود * نگاه شوق برآورده سر بفتّانى\r\nبشعله زار دل آتشين نهال آيد * ز كوى جلوه نسيمى بدامن افشانى\r\nبيك كنار كش اى ديده كشتى خود را * كه جوش زد ز جگر گريه‌هاى طوفانى\r\nسحاب قلزم و صلى مگر فروبارد * كه مىدهد ز دلم شعله‌هاى هجرانى\r\nخوش آنكه پى بسرِ چشمهء وصال آرد * فغان ز سينهء تفسيدهء بيابانى\r\nبگاه عشوه‌گرى چشم نامسلمانت * بيك كرشمه چها كرد با مسلمانى\r\nاسير خنجر رنگين غمزه‌يى گردم * فگنده هر طرفى صدهزار قربانى . . . \r\n*\r\n\r\n\r\n","description":"","footnote":"\r\n( 1 ) اين بيتها كه بتغزل بيشتر مىماند تا بغزل در رقعهء ظهورى بفيضى آمده . « گويند شيخ فيضى جوابش نتوانست فرستاد » ( مرآت الخيال ) و بهرحال صاحب مرآت الخيال آن را غزلى از ظهورى پنداشته است .\r\n( 2 ) - در داستان معروف بانوانى كه مهمان زليخا بودند از حيرت جمال يوسف كف بجاى ترنج بريدند نه يوسف !\r\n","page_name":" 985 ","page_number":369},
  {"content":"\r\n\r\n مى امن و امان ساخته خوف و خطرم را * مستى شده خوش محتسبى شور و شرم را\r\nيك نخل خزان ديده بعريانى من نيست * طوفان غمت ريخت فرو برگ و برم را\r\nپروانهء افسرده‌ام ، اميد كه شمعى * با شعله كند دست و بغل بال و پرم را\r\nنتوان بره سعى بپاى دگران رفت * دنبال خود انداخته‌ام راهبرم را\r\nخواهم كه گشايم بتماشاى تو چشمى * از عقدهء تنگى بدر آور نظرم را \r\n*\r\n آشكارا گشت رازم ، لطف پنهانى بس است * از گريبان شعله سرزد دامن‌افشانى بس است\r\nهر نگاهى گشته زنجيرى و بر پاى دلست * چند ازين دزديده ديدنها ، نگهبانى بس است\r\nعقل را شور جنون زير و زبر دارد اگر ، * زير لب ديگر چه ميگويى ؟ فسونخوانى بس است\r\nطبع من گرم است و شيرينى زيان مىداردم * زهرچشمى از تبسم ، شكرافشانى بس است\r\nدر خمار زهد خشكم ساقى تردست كو * خرقه‌يى آلوده سازم پاكدامانى بس است\r\nكعبه را در تيرگى دارد صفاى باطنم * راه ديرى پيش گيرم اين مسلمانى بس است\r\nسالكان ، آخر ظهورى ره بجايى مىبرد * محمل و پوشش همين گرد بيابانى بس است \r\n*\r\n آنان كه جان فداى نگارى نكرده‌اند * همكارشان مباش كه كارى نكرده‌اند\r\nدر سايهء نهال غمى چون طرب كنند * پژمردگان كه فكر بهارى نكرده‌اند\r\nساحل براى كشتى اميد ديگران * گردابيان خيال كنارى نكرده‌اند\r\nخونى ز نوك دشنهء مژگان نمىچكد * تركانِ چشم تازه شكارى نكرده‌اند\r\nتا كى بعجز خويش ظهورى فغان كنى * خوبان بكوى رحم گذارى نكرده‌اند \r\n*\r\n دل را بيك كرشمهء پنهان فروختيم * پركار بود مشترى ارزان فروختيم\r\nجنس ديار عشق ببازار ريختيم * آتش به پنبه شيشه بسندان فروختيم\r\nسوداى كفر و عشق نمىشد بنقد دل * ناچار بود ، گوهر ايمان فروختيم\r\nسودائيان كاكل و زلفيم ، دور نيست * گر طعنه‌يى بسنبل و ريحان فروختيم\r\nدر مخزن جگر گهرى چند جمع بود * دلال گشت ديده ، بدامان فروختيم\r\nديگر ز ما مجوى ظهورى سرود عيش * لب را ز غم بناله و افغان فروختيم \r\n*\r\n\r\n","description":"","footnote":"","page_name":" 986 ","page_number":370},
  {"content":"\r\n\r\n به راه غمت پا ز سر ساختيم * ز هر موى صد بال و پر ساختيم\r\nنداريم با آنكه پرواى سر * به راه تو با درد سر ساختيم\r\nدل از آفت مرهم آسوده شد * كه زخم تو حرز جگر ساختيم\r\nخوشت باداى تلخكامى خوشت * كه ما زهر خود را شكر ساختيم\r\nبه نقص آمديم از طريق كمال * همه عيبها را هنر ساختيم\r\nنبوديم مرد اراجيف عقل * خبر را چو خود بىخبر ساختيم\r\nبگو شوق يكچند آسوده شو * كه ما صبر را پرده‌در ساختيم\r\nغزالى ز صحراى جان مىگذشت * كمندش ز تار نظر ساختيم\r\nچه خوش مىزند غوطه ايمان به خون * بلى زهد و تقوى سپر ساختيم\r\nظهورى ازين توبه درهم مباش * كه با ساقى عشوه‌گر ساختيم \r\n*\r\n هر حرف كه هست داستان من و اوست * نقد دو جهان جنس دكان من و اوست\r\nدر رشك ز عيش و عشرت يكدگريم * زين ناز و نيازى كه ميان من و اوست \r\n*\r\n از فتنهء چشم تو بلا مىترسد * وز چارهء درد تو دوا مىترسد\r\nدر وصل بمرگ رشك راضى گشتم * از هجر تو چشم صبر ما مىترسد \r\n*\r\n آن روز كه راه اين قفسها بستند * بر وصف مه و مهر نفسها بستند\r\nگردون احرام كعبهء كوى تو بست * بر محملش اين طرفه جرسها بستند \r\n*\r\n يا فكر دل فگار مىبايد كرد * يا كشتنم اختيار مىبايد كرد\r\nالقصه ازين بيش ندارم طاقت * يك كار ازين دو كار مىبايد كرد \r\n*\r\n تا چند زيان كشيم ، سودى برساد * از مجمر بزم وصل دودى برساد \r\n\r\n","description":"","footnote":"","page_name":" 987 ","page_number":371},
  {"content":"\r\n\r\n در كوچهء آبرو به خاك قدمى * از جبههء عجز ما سجودى برساد \r\n*\r\n تن كوه غمست همچو كاهش دارم * دل چون تنگست عذر خواهش دارم\r\nجان گوش نمىكند مگر حرف اميد * در لب سخنى چند نگاهش دارم \r\n*\r\n گرديست زمين ز عرصهء جولانم * باديست هوا ز گوشهء دامانم\r\nعكسى است قمر ز شمسهء ايوانم * موجيست فلك ز قطرهء عمانم \r\n*\r\n از دولت اندوه تو شد شاد دلم * هردم ز غم تو زارتر باد دلم\r\nآن روز كه هركس پى كارى رفتند * دنبال محبت تو افتاد دلم \r\n*\r\n اى لطف ترا وظيفه جان بخشيدن * كار كرمت ز غم امان بخشيدن\r\nگاهى بخيالت از درآيم گستاخ * بىتابيهاست ، مىتوان بخشيدن \r\n*\r\n مگر رحمت عشق دهقان شود * كه در باغ جان خار ريحان شود\r\nمگر رستم عشق گردد سوار * كه از خيل هستى برآرد دمار\r\nمگر سايهء عشق بر سر فتد * كه از سر تمناى افسر فتد\r\nكسى كو كه دين را حمايت كند * مگر كفر عشقت هدايت كند\r\nز تطهير دامان تقوى مگوى * مگر ابر عشق آورد شستشوى\r\nهوس قصد ناموس دارد دريغ * مگر بركشد شحنهء عشق تيغ\r\nفروريختى پيشطاق زمان * نكردى اگر عشق تعمير آن\r\nمبين ضعف بازوى مهر و وفا * بگو عشق و بركن زمين را ز جا\r\nچو خواهى همه عيبها را هنر * گرو ساز خود را و عشقى بخر . . . \r\n\r\n","description":"","footnote":"","page_name":" 988 ","page_number":372},
  {"content":"\r\n\r\n\r\n51 - عتابى تكلو « 1 »\r\nحسن بيگ عتابى پسر بخشى بيگ تكلو از شاعران سدهء دهم و يازدهم است . ولادتش بسال 973 در هرات اتفاق افتاد « 2 » ليكن دوران نشو و نما و تربيتش در قزوين سپرى گرديد و روزگار شهرتش مصادف بود با اقامت وى در اصفهان به خدمت شاه عباس يكم و ستايش آن پادشاه ، و در همين روزگار بود كه يكى از ديه‌هاى ورامين بنام تارند ظاهرا در پاداش منظومه‌يى بنام « ايرج و گيتى » كه بر وزن مخزن الاسرار و بنام شاه عباس سروده بود ، به دو ارزانى گشت . از جملهء داستانهايى كه در ارتباط عتابى با دربار صفوى رائجست آنكه در يكى از آيين‌بنديهاى اصفهان شاه عباس بوى تكليف شرابخوارى كرد و او كه بقول فخر الزمانى « افيونى گذرا بود » از پذيرفتارى فرمان سر باز زد و به همين سبب نزديك بود كه هدف تير شاه قرار گيرد مگر آنكه بحلال بودن مى فتوى دهد ، و او ناگزير اين رباعى را انشاء كرد و بلا را از خود بگردانيد :\r\n اى شاه ستاره خيل خورشيد اقبال * وى از پى سايهء تو گردون چو هلال\r\nايام تو عيدست ، در او روزه حرام * بزم تو بهشتست ، در او باده حلال « 3 » \r\nدر سال 1013 كه مير معصوم بهكرى سفير جلال الدين اكبر از اصفهان\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء ميخانه ، ص 437 - 452 .\r\n* عرفات العاشقين ، تقى الدين اوحدى ، خطى .\r\n* صحف ابراهيم ، على ابراهيم خان خليل ، خطى .\r\n* نتايج الافكار ، ص 474 .\r\n* آتشكدهء آذر ، تهران ، ص 78 - 79 .\r\n( 2 ) - در 1025 كه سال وفاتش بود پنجاه و دو سال داشت ، پس ولادتش بسال 973 بود .\r\n( 3 ) - تفصيل واقعه را در تذكرهء ميخانه ( ص 438 - 439 ) بخوانيد .\r\n","page_name":" 989 ","page_number":373},
  {"content":"\r\n\r\nبفتح‌پور بازمىگشت عتابى همراه او بهند رفت و اكبر را در قصيده‌يى ستود و آنگاه بسياحت هند پرداخت و سپس بايران بازگشت و چندى بعد در عهد پادشاهى جهانگير ( 1014 - 1037 ) بار ديگر سفر هند اختيار نمود و در قندهار ميرزا غازى ترخان متخلص بوقارى را كه پيش ازين شناخته‌ايم ، ملاقات و مدح كرد و از وى رعايتها ديد و از آنجا روى بديار هند نهاد ، نخست خدمت اعتماد الدوله غياث الدين محمد رازى ( تهرانى ) پدر نور جهان بيگم زوجهء جهانگير را درك نمود و او را در قصيده‌يى ستود و بپايمردى آن خواجهء اديب و ادب‌دوست بدرگاه جهانگير راه يافت و ازو و بزرگان درگاهش رعايتها ديد و بعد از چندى اقامت در هند ، بسال 1025 ، بنا بروايتهاى مختلف در قندهار يا لاهور يا اجمير درگذشت .\r\nعتابى شاعرى پركار بود چنان كه گذشته از قصيده‌ها و غزلها خمسه‌يى در جواب پنج گنج نظامى ساخت و غير از آن دو مثنوى ديگر يكى در بحر متقارب بنام « سام و پرى » و ديگرى بر وزن مخزن الاسرار نظامى بنام « ايرج و گيتى » و منظومه‌يى ديگر باستقبال و بر وزن حديقهء سنايى داشت و ساقىنامه‌يى هم ازو بيادگار ماند .\r\nتقى الدين اوحدى دربارهء او نوشته كه در طفوليت هر دو چشمش از آبله آسيب ديد و يكى به كلى نابينا شد و او اشعار بسيار داشت و سخنان خوب هم در كلام وى وافيست ، « فرهاد و شيرينى باتمام رسانيده و از هر كتاب چند بيت گفته در پيش داشت ، الحق بغايت بىحيا ، نادره‌گو ، مبرم ، متهتك ، هميشه در همه فنى رندانه زيستى » ؛ و نبايد سخن تقى الدين دربارهء اينكه او منظومه‌هاى ناتمامى در دست داشت نادرست باشد زيرا بسيار مستبعد به نظر مىرسد كه عتابى آنهمه منظومه‌ها را ساخته و بتمامى پرداخته باشد و از هيچيك سخنى اينجا و آنجا در تذكره‌ها بميان نيامده و بازنمانده باشد .\r\nاز آن مايه شعر كه فخر الزمانى از عتابى نقل كرده چنين برمىآيد كه او شاعرى متوسط بوده و در اشعارش نارساييهاى آشكار ديده مىشود و بيتهاى منتخبش كمست . از اوست :\r\n\r\n","description":"","footnote":"","page_name":" 990 ","page_number":374},
  {"content":"\r\n\r\n اى گداى تو پادشايى بخش * بنده را منصب گدايى بخش\r\nكه گداى تو شاه بىسپهست * هركه شد بندهء تو پادشهست\r\nخاك راه تو تاج خورشيدست * خاكروب در تو ناهيدست\r\nدل كه بيگانه از تو شد سنگست * در دو عالم مكان او تنگست\r\nآشناى تو داند اين معنى * كه جوى نيست دنيى و عقبى\r\nدل چو برداشتى ز غير خداى * نور شو در دل ستاره درآى\r\nپاى بر فرق ماه و مهر گذار * پايه بر تارك سپهر گذار\r\nيار را بىرقيب در بر كش * ساغر از دست دوست بر سر كش\r\nدر دل شب ببين تجلى طور * ديده بگشاى تا ببينى نور \r\n( از حدائق الازهار )\r\n شنيدم كه ديوانه‌يى خاكسار * بويرانه‌يى داشت گاهى گذار\r\nقضا را يكى خواست تا خاك و خشت * برد بهر ديوار و بام كنشت\r\nچو ديوانه ديد اضطرابش فزود * زبان بهر تنبيه آنكس گشود\r\nكه گاهى چو دارم درين گوشه جاى * نخواهم كه خيزد غبارش بپاى\r\nز ويرانيش خاطرم مضطرست * مرا خشت او بالش و بسترست\r\nمغاكش كه آب خضر شد برم * نخواهم كه باشد جدا از برم\r\nخدا را بهر ذره‌يى پرتويست * مدار جهان را شمار نويست\r\nبهرچ افتدش ديدهء ناسپاس * نمازش برد مرد حق‌ناشناس\r\nسر مو جدايى ندارد ز دوست * ولى آشنايى نه درخورد اوست\r\nز ويرانه‌يى كم نه‌اى پيش دوست * كه ويرانه‌ها را همه گنج اوست \r\n( از ساقىنامه )\r\n مگر زمانهء ناساز خو بگرداند * كه ترك مست من از ناز رو بگرداند\r\nلبش نه آب حياتست ، اينقدر دانم * كه آب در دهن آرزو بگرداند \r\n*\r\n از آن خيال توام در دل خراب درآيد * كه خانه را چو بود رخنه آفتاب درآيد\r\nسر حياى تو گردم عرق ز چهره ميفشان * كه گل نكو ننمايد چو از گلاب درآيد \r\n*\r\n\r\n","description":"","footnote":"","page_name":" 991 ","page_number":375},
  {"content":"\r\n\r\n طرف مهش تا ز خط نقاب گرفته * شهر به هم خورده آفتاب گرفته\r\nچشم مرا پاره‌هاى دل ز فراقش * همچو در خانهء خراب گرفته\r\nتهمت بيدارى شب از تو نخيزد * نرگست از بس كه رنگ خواب گرفته \r\n\r\n52 - عارف ايگى « 1 »\r\nسراج الدين حسين پسر غياث الدين على ايگى متخلص به « عارف » از شاعران فصيح و نيكوگفتار سدهء دهم و يازدهمست كه اگرچه ازو در تذكره‌ها كم سخن رفته است ليكن در مأخذهايى كه ياد كرده‌ام اطلاع جامع و كافى دربارهء او آمده و نيز اگرچه ديوانى ازو نيافته‌ام آنچه از شعر او درين مأخذها نقل شده براى شناخت مقام شاعرى وى كه به حق در مرتبه‌يى بلند بود ، كافيست . او خود براى عبد النبى فخر الزمانى صاحب ميكده شرحى مستوفى از سرگذشت خويش گفته است و از آن ، و نيز از آنچه تقى الدين اوحدى بليانى درباره‌اش آورده ، معلوم مىشود كه پدرش غياث الدين على كلانتر شبانكاره ( از توابع دارابگرد فارس ) بود و سراج الدين حسين بسال 976 در ايگ ( ايج ) حاكم‌نشين شبانكاره ولادت يافت « 2 » و همانجا بسن رشد رسيد و از كودكى بشعر روى آورد و چنان كه از سخنش به خوبى آشكارست در همان حال از تتبع سخن استادان قديم غافل نبود و با ممارست در سرودن و خواندن شعر در اوان جوانى شاعرى توانا شد . پس از مرگ پدر اثير الدين\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء ميخانه ، تهران 1340 ، ص 628 - 640 و حواشى آنها .\r\n* هفت اقليم ، تهران ، ج 1 ، ص 169 - 171 .\r\n* عرفات العاشقين تقى الدين اوحدى ، خطى .\r\n( 2 ) - او خود گفته است ( ميخانه ، ص 636 ) كه در سال 1028 پنجاه و دو ساله بود ، و به اين حساب ولادتش مصادف بود با 976 ه .\r\n","page_name":" 992 ","page_number":376},
  {"content":"\r\n\r\nحسن برادر سراج الدين سمت كلانترى شبانكاره را به ارث برد و با برادر ناسازگارى آغاز كرد چندانكه سراج الدين در بيست و هشت سالگى زادگاه خود را رها كرد و مدتى كوتاه در يزد و كرمان گذرانيد و سپس از راه سيستان روانهء هندوستان شد و در پاره‌يى از شهرهاى آن سرزمين با اعيان و نكته‌سنجان ديدار و همنشينى كرد تا آنكه در آله‌آباد كه مقر حكومت شاهزاده سلطان سليم ( - جهانگير ) پسر جلال الدين اكبر بود ، به خدمت او رسيد و در شمار شاعران درگاه او درآمد ولى چيزى از مدت ملازمت او نگذشت كه مغضوب و دو سال در قلعهء مندو زندانى گشت و سپس بخشوده شد و پنج سال ديگر در خدمت آن شاهزاده بسر برد . پس از آن از آله‌آباد گريخت و به اگره رفت و پنج سال در صف ستايشگران جلال الدين اكبر پادشاه ( م 1014 ) گذراند . بدينگونه اگر سالهايى را كه او در ملازمت جهانگير و مدت حبس و ملازمت اكبر پادشاه برشمرده است بشمار آوريم ، ورودش بهند مىتوانست مصادف با نخستين سالهاى سدهء يازدهم بوده باشد .\r\nپس از مرگ اكبر در 1014 ه ، عارف از بيم آنكه مبادا جهانگير كينهء فرار او را از اله‌آباد در دل داشته باشد از اگره ببرهانپور و از آنجا بگلكنده پايتخت قطب شاهيان دكن رفت و قصيده‌يى برسم ره‌آورد در ستايش محمد قطب شاه ( 989 - 1020 ه ) گذراند و از جايزهء آن برخوردار شد . بعد از آن از دكن بهرموز و از آنجا بزادگاه خود رفت و پنج سال در ايگ گذراند و باز بسبب اختلافهاى خانوادگى از ايگ بيرون رفت و چندى در عراق و خراسان سياحت نمود و سپس بقندهار و از آنجا بهند عزيمت نمود و در اگره شرف بساط بوسى شاهزاده سليم پيشين كه اين بار جهانگير پادشاه خوانده مىشد ، حاصل كرد و رباعى زيرين را بر سبيل ره‌آورد سرود :\r\n شاهيست جهانگير شه والابخت * بىفرمانش برگ نيفتد ز درخت\r\nموسيست بكوه طور بر كوههء پيل * عيسى بچهارم آسمان بر سر تخت \r\nو چون مدتى برين دورهء جديد از ملازمت گذشت از پادشاه اجازهء سياحت هند گرفت و بسيار جاى از آن ديار را بديد و در ضمن سياحت چون به « مندو »\r\n\r\n","description":"","footnote":"","page_name":" 993 ","page_number":377},
  {"content":"\r\n\r\nرسيد جهانگير پادشاه آنجا بود ، پس قصيده‌يى در ستايش خواجه غياث الدين تهرانى ملقب باعتماد الدوله ( م 1031 ه ) وزير اعظم جهانگير سرود كه اين بيتها از آنست :\r\n عارف بسازبندى از آن زلف مارپيچ * تا بر تو نگذرد همه از روزگار پيچ\r\nنيسان و نوبهار جوانى مى است مى * يعنى بموج باده بگير از خمار پيچ . . .\r\n. . . آن اعتماد دولت كز راست بينيش * از موج خم جدا شود از جويبار پيچ\r\nتا در زمانه پيچ نماند بعهد او * ز آن موج آبگير كشد بر كنار پيچ . . . \r\nو اين‌بار بپايمردى اعتماد الدوله ، جهانگير پادشاه مقدار پانصد بيگه « 1 » زمين با پاره‌يى خرجى به دو ارزانى داشت .\r\nگويا اين جريان مربوط بود بسال 1026 كه جهانگير پادشاه در مندو بسر مىبرد « 2 » . دو سال بعد از آن يعنى در سال يكهزار و بيست و هشت هجرى كه عارف سرگذشت خود را براى فخر الزمانى ، بگونه‌يى كه ديده‌ايم ، حكايت مىكرد ، پنجاه و دو سال داشت و زندگى را در آسايش عزلت مىگذراند و تا آن روزگار بقول خود ديوانى از دوازده‌هزار بيت و منظومه‌يى ببحر متقارب بنام اندرزنامه در دوهزار و سيصد بيت داشت .\r\nبعد از سال 1028 ه ديگر خبرى از عارف نداريم جز آنكه در فهرست متوفيات سفينهء خوشگو مىبينيم كه حكيم عارف در سنهء 1028 بملك بنگاله وفات يافت ، اما اين قول درست نيست زيرا فخر الزمانى در همان سال 1028 با عارف در ملك بهار ملاقات داشته و اگر هم در آن سال ، پس از ملاقات با او مرده بود ، او بىخبر نمىماند و در كتاب خويش كه تا يك سال بعد از آن تاريخ حك و اصلاح مىكرد از وفات دوستش ياد مىنمود « و از طرفى در منتظم ناصرى كه مؤلف آن از شاهد صادق استفاده كرده ، تاريخ فوت عارف را 1035 ثبت كرده است » « 3 » ، و اين قول فعلا درست‌ترين گفتار در تاريخ وفات\r\n\r\n\r\n","description":"","footnote":"\r\n( 1 ) - معادل 1666 جريب .\r\n( 2 ) - دريافت آقاى احمد گلچين معانى از توزوك جهانگيرى ، حاشيه ص 636 ميخانه .\r\n( 3 ) - حاشيهء ص 636 ميخانه ، از آقاى احمد گلچين معانى .\r\n","page_name":" 994 ","page_number":378},
  {"content":"\r\n\r\nاين گوينده به نظر مىآيد .\r\nديوان عارف را نديده‌ام و بعيد نيست كه در جست‌وجوهاى بعدى بدست آيد اما آن مايه شعر كه ازو در هفت اقليم و تذكرهء ميخانه و تذكرهء عرفات نقل شده بسيار است چنان كه از روى آنها شيوهء سخن عارف بنيكى روشن مىشود . وى به تمام معنى شيوهء استادان بزرگ خراسان را در قرنهاى پنجم و ششم دنبال كرده و با مهارت از عهدهء اين كار برآمده است . سخن او در قصيده و غزل و قطعه و مثنوى همان صراحت و جلاى شعر عهد غزنوى و سلجوقى را دارد . همهء واژه‌هايش منتخب و يكدست و فصيح و زيباست . برسم شاعران سدهء پنجم بسيار كم تازى به كار مىبرد زيرا مىدانست كه پارسى در شعر پارسى جايگيرتر و زيباتر و دلنشين‌تر است ، شعر پارسى واژهء پارسى مىخواهد و طنطنهء لسان عربى در آن خوشگوار نيست . وى گاه چنان با لحن استادان قرن پنجم سخن مىگويد كه خواننده ، در عهدى كه ياد آن گويندگان در زير پردهء الفاظ و خيالات جديد پنهان شده بود ، همهء آنان را در برابر چشم خود زنده مىپندارد ، و يقينا بسبب همين بازگشت ماهرانهء عارف بسبكهاى شاعران كهنست كه فخر الزمانى دربارهء او مىگويد كه « به طرز قدما حرف مىزند و مطلق گرد روش شعراى اين ايام نمىگردد و در واردات آن حكيم سخنور لغت عربى كمست و الفاظ معانى او اكثر فارسى واقع شده . . . » و شگفت كه تقى الدين اوحدى چنين زبان زيباى نياكانى را « بيگانه‌بيانى » مىنامد ! و محمد امين رازى آنها را « الفاظ تازه » مىخواند ! آرى « الفاظ » او تازه است اما بر بنياد زبان كهن پارسى درى ، زبانى كه پنج شش سده از دوران عارف كهن‌تر بود ، اما پارسى بود و بيگانه نبود و تركيبهاى تازه بود اما بنياد كهن داشت .\r\nبا اين زبان زيباى خراسانى ، عارف ايگى خيال‌پردازيهاى خود را اوج مىداد و برنگها و نگارها مىآراست اما به همان شيوه‌يى كه مثلا فرخى با زبان دل‌انگيزش خيالهاى شعرى خود را نشان مىداد و با همان دقتى كه عنصرى و متابعانش بر تخيلهاى خويش جامهء عبارت مىپوشانيدند . او تشبيهات خيالى\r\n\r\n","description":"","footnote":"","page_name":" 995 ","page_number":379},
  {"content":"\r\n\r\nو وهمى و مركب كم و بجاى آنها تشبيه‌هاى ساده و حسى زياد دارد و در بسيارى از موارد معنايى را كه از خاطرش مىگذرد به همان سادگى در شعر مىآورد كه گويى خراسانيى استاد در سدهء پنجم و ششم با استاد خراسانى ديگر سخن مىگويد ، نه تشبيهى در آنست و نه استعاره‌يى و نه تركيبى كه خيال‌انگيز باشد . گاهى هم تشبيه يا استعارهء خود و خيالهاى شاعرانهء لطيف را چنان در جامهء عبارتهاى ساده عرضه مىكند كه خواننده بانديشهء يافتن تشبيه و استعاره يا مجاز و كنايه‌يى در آن نمىافتد ، با آنها همراهست و از آنها غافل . تقى الدين اوحدى خوش گفته است كه عارف « شاعريست ساحر معنى پرداز ، از فلك پرواز شاهين فطرتش بلندتر است و از غايت رتبهء فكرت و قدرت طبيعت و ميل تازه‌گويى و بيگانه‌جويى گاهى بسرحد خيالات غريبه جرأت نموده قدم بزرگوارى مىگذارد ، الحق در بلندگويى و بيگانه‌بيانى ممتاز و منفردست . اشعار با رتبه در كلام وى بسيارست . . . ديوانش را قريب بهشت نه‌هزار بيت مدون ديدم » ( عرفات العاشقين ) اما در ضمن همين بيان تقى الدين يك جا هم بر عارف خرده مىگيرد و مىگويد كه « بعضى از كلام وى در نظر راست روان جادهء مستقيم فكر معوج مىنمايد » و نيز چنان كه ديده‌ايم در او « ميل تازه‌گويى و بيگانه‌جويى » مشاهده مىكند . علت اين تعريضها همانست كه ديديم ، يعنى سخن گفتن عارف به زبان و با شيوه‌يى كه از هنجار گفتار همزمانان او بسيار دور و تقريبا بيگانه شده بود و گرنه عارف در مقام پيروى از نحوهء تخيل و تكلم پيشينيان در عهد خود بواقع ممتاز بود ، او شاعريست استاد و توانا كه شيوهء استادان بزرگ خراسان را مىپسنديد و در همدوشى آنان گامى توانا و رهوار داشت . ازوست در وصف زادگاهش شبانكاره كه بتصريح وى از « اندرزنامهء » اوست :\r\n معنبر بهشتيست عنبرسرشت * كزو رنگ و بو دارد ارديبهشت\r\nنگاريست دلشاد و خرم روان * تنى دارد از هفت گون پرنيان\r\nبديدار ماهيست ناكاسته * بآراىِ هر هفت پيراسته\r\nازو رود زن كبك در كوهسار * ازو ديده ور آب در جويبار\r\nچو او نيست آزاد و آراسته * جوان و نوآيين و نوخاسته \r\n\r\n","description":"","footnote":"","page_name":" 996 ","page_number":380},
  {"content":"\r\n\r\n قد از سرو دارد دو دست از چنار * تن از برگ گل جانش از جويبار\r\nرخ و زلفش از نافه و شاه بوى * ز نسرين و نيلوفرش بوى و خوى\r\nزبان دارد از سوسن آبدار * دم از مشكبو باد و روى از بهار\r\nدهانش ز غنچه‌لبان از نبيد * بر از ارغوان ناف از مشك بيد\r\nفراز آبگيريست مأواى من * گلاب و شراب اندرو موج‌زن\r\nز بوى گل و باده گنجست گنج * ز نارنج داروى رنجست رنج\r\nز بهر تماشاى آن خاك ، آب * هزاران سرآرد برون از حباب\r\nچو ايگ از گهر مأمن نيك بُد * از آن قافيهء نام او نيك شد\r\nز ايگِ شبانكاره دارم نژاد * كز آبشخور افتاده در زير باد « 1 » \r\nاز ( اندرزنامه )\r\n چه داند كسى زير اين پرده چيست * روانندهء چار سرمايه كيست\r\nبهرجا سرى زير اين هفت زه * برين چار نخ بسته ، همچون گره\r\nدرين ره يكى مرد سرگشته نيست * كزو صد گره بر سر رشته نيست\r\nبهر سو كه بينم ز مزدور و شاه * رهى پيش دارد درين شاهراه\r\nيكى را باخترشمارى سرست * شمارش بنيك و بد اخترست\r\nيكى را هم از رنج ناپخته‌يى * شمار دو كعبست بر تخته‌يى\r\nيكى را همه رنجنامه فنست * وز آن گرد داروش در هاونست\r\nمن از گرد اين مهرهء تيزگرد * جهان سخن را شدم رهنورد\r\nسخن شاهبازيست از دام من * درخشان نبيديست از جام من\r\nبسى ريزم از بينى خامه خون * كه تا گنجى ارزنده آرم برون\r\nشكر برفشانم ز منقار زاغ * كه شيرين كنم كام مرغان باغ\r\nمن از پردهء اين سياه دو سر * پديد آورم پيكر ماه و خور\r\nستاره برافشانم از كنج غار * كنم روز روشن ز تاريك‌سار\r\nچو از خمّ نيلى درخشان نبيد * چو پستان زنگى و شير سپيد \r\n\r\n\r\n","description":"","footnote":"\r\n( 1 ) - زيرباد ، زيرآباد : شهريست در بنگاله\r\n","page_name":" 997 ","page_number":381},
  {"content":"\r\n\r\n من از نوك اين خامه ارژنگ‌وار * نگارى كنم رشك يزدان‌نگار\r\nكه يزدان‌نگار اندرين بت‌سرا * پرستشگر آيد نگار مرا . . . \r\n*\r\n امروز يكى منم جهان را * كآتش زده رخت و خان و مان را\r\nگر نام جهان برم دوباره * در آب همى كشم دهان را\r\nگويى كه بيك شكم بزادند * عهد وى و عهد بوستان را \r\n*\r\n دم خشكست يا سرشك ترى * هرچه در دستگاه خشك و ترست\r\nخلف و ناخلف بزاد و بكشت * چار مادر كه جفتِ نُه پدرست\r\nدر شكست خودم ز آتش دل * كه شكست از درخت بارورست\r\nاندرين دَيرِ چارديوارى * در و ديوار دشمن هنرست \r\n*\r\n سرتاسر اين باديه افسون سرابست * افسوس بر آن تشنه كه جويندهء آبست\r\nدر سفرهء اين دهر گدا نيست نوالى * ور هست بكام مگس و چنگ ذبابست\r\nخارج نشود نغمهء اين پرده ز آهنگ * تا جوش محيطست درو رقص حبابست \r\n*\r\n رخت چو آذر و زلفت گره چو شاخ سپند * بدين سپند چه كردى بروزگار گزند\r\nرخى چو رنگ گلستان خطى چو ابر بهار * تنى چو ديدهء روشن قدى چو بخت بلند \r\n*\r\n بر شمار هرسر مويش دلى بايد نثار * عشق مىورزى صنوبروار بارى دل بيار\r\nآفتاب ديگرى ز آن آفتى بر آفتاب * روزگار ديگرى ز آن فتنه‌اى بر روزگار\r\nآوخا كاندر دل آن سنگدل كارى نكرد * آه من چون نالهء كبك درى بر كوهسار \r\n*\r\n جهان را يكى پشت پايى زنم * نگيرد اگر دست او دامنم\r\nنيارم شد از جاى برخاستن * بفكر جهان بس كه آبستنم\r\nتو گويى كه از آهنم ريختند * كه پيكان غم بشكند بر تنم \r\n*\r\n\r\n","description":"","footnote":"","page_name":" 998 ","page_number":382},
  {"content":"\r\n\r\n چو گلهاى سايه چو مرغان ديبا * پريدن نيارم شكفتن ندانم\r\nچو تار كتان جز گسستن نبينم * چو عهد بتان جز شكستن ندانم\r\nدرين دشت خونخوار چون شير عارف * يكى گرد بادم كه مسكن ندانم \r\n*\r\n توان مهرهء افعى از كام افعى * بانگشت تدبير بيرون كشيدن\r\nوگر پيكر مور گردى نيابى * ز انبار اين دهخدايان يك ارزن \r\n*\r\n سرم چرخيست آبستن ز گردشهاى گوناگون * گهى از باد گردانست و گاه از آب و گاه از خون\r\nمن از سوز درون يابم چو شاهد از رخ زيبا * من از خون جگر بينم چو عاشق از لب ميگون\r\nگر از موى جنون بر سر شكروارى برافشانم * به زير موى درپوشم همه آوازهء مجنون \r\n*\r\n دردا كه نديدم آشنا رويى * زين هفت محله نيستم كويى\r\nعارف پيوند ازين جهان بگسل * كو بس نيك و تو بس گران‌خويى \r\n*\r\n چشم بُتِ هندى دلم از ناز گرفت * ز آنسان گويى كه كبك را بازگرفت\r\nاز يوز توان گرفت آهو ، نتوان * از چشم بتان هند دل بازگرفت \r\n*\r\n در دهر چنان بزى كه آبت نرود * گل باش و چنان كن كه گلابت نرود\r\nخشت سر خم شو كه شرابت نرود * تا از سر تيغ آفتابت نرود \r\n*\r\n اى آنكه هميشه يار مىجويى يار * يار از در روزگار اميد مدار\r\nمارست جهان و يار چون مهرهء مار * از مار بود مهره گرفتن دشوار \r\n*\r\n طول املم چو دود و عمرم چو شرار * پيوسته بهم چو مار و چون مهرهء مار\r\nمن اكْمَهِ بىعصا و عالم همه چاه * من طفل برهنه‌پاى و گيتى همه خار \r\n*\r\n اى خواجه به زير هفت اهريمن پير * تن را خاكى و جان خود بادى گير \r\n\r\n","description":"","footnote":"","page_name":" 999 ","page_number":383},
  {"content":"\r\n\r\n آوازهء جان درين تن سخت‌پذير * چون دامن كوه دان و بانگ نخجير \r\n*\r\n گيتى بن خار و بخت من چون خرگوش * دوران سگ تيزپاى و من بار بدوش\r\nدندان سگ است و لاش خر آخر كار * بر خويش مگير سخت و بيهوده مكوش \r\n*\r\n يك جا نشويم ما و غمهاى جهان * تنگست بما و غم او جاى جهان\r\nديدم همه مو بمو سراپاى جهان * موييست به چشم من تماشاى جهان \r\n*\r\n رويت ختنى و زلف هندستانى * چشمان تو ترك و دل من ايرانى\r\nترك تو و هندوى تو برد از بر من * ايرانى را به سحر تركستانى \r\n\r\n53 - كامل جهرمى « 1 »\r\nقوام الدين عبد الله پسر نظام الدين على طباخ جهرمى ، متخلص بكامل از شاعران نيمهء دوم سدهء دهم و نيمهء نخست از سدهء يازدهمست . ولادتش در جهرم بود و در شيراز كسب دانش كرد و همانجا شاعرى آغاز نمود و در بيست و پنج سالگى از راه هرموز بدكن رفت و چندى در گلكنده و بيجاپور گذراند و سپس به خدمت ميرزا عبد الرحيم خان خانان پيوست و مدتى ملازم او بود تا به علت\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء ميخانه ، ص 704 - 714 .\r\n* عرفات العاشقين ، خطى .\r\n* صحف ابراهيم ، خطى .\r\n* مآثر رحيمى ، ج 3 ، ص 1347 .\r\n","page_name":" 1000 ","page_number":384},
  {"content":"\r\n\r\nمنازعه‌يى كه با حياتى گيلانى داشت از درگاه خانخانان طرد شد و رخت اقامت به « اگره » كشيد و در آنجا ملازمت شاه‌زاده خرم يكى از پسران جلال الدين اكبر اختيار نمود و پس از چندى از اگره روى بكشمير نهاد و از آن پس چنان كه تقى الدين اوحدى گفته بازرگانى پيشه كرد و در هندوستان سيار بود تا بسال 1028 خبر مرگش شايع شد . وى مثنويى بنام محمود و اياز ساخت و بياضى از شاعران پيشين ترتيب داد و مقدمه‌يى بر آن نوشت و آن را « مرشد كامل » ناميد ، و خود نيز ديوانى در پنجهزار بيت از قصيده و ترجيع و غزل و جز آنها داشت كه صاحب ميكده آن را ديده بود . در غزل تتبع شيوهء حافظ مىكرد و با آنكه مايهء كافى از دانش نداشت به يارى طبع خداداد شاعرى نيكو گفتار بود . فخر الزمانى « ساقىنامه ترجيع » او را كه در شانزده بند سروده و در نوع خود زيبا و دلپذير و مقرون بفصاحتست ، نقل كرده و اينك نمودارى را چند بند از آن در اينجا مىآورم :\r\n خواهم كه ز خود دور كنم نام و نشان را * تا خدمت شايسته كنم پير مغان را\r\nلاى ته خم صاف كنم و آنگه و از وى * شويم ز دل خون‌شده غمهاى جهان را\r\nآفت همه‌جا هست مگر در كَنَفِ خُم * در دير مغان راه نباشد حَدَثان را\r\nمى نوش و قدح گير كه هم عاقبت كار * ره بر سر آبست جهان گذران را\r\nاز نشأة خم بهره ندارد دل افلاك * آن شيشه ازين باده نيالوده دهان را\r\nخواهم كه فراموش كنم محنت ايام * يك ره بلبم نه سبك آن رطل گران را\r\nاى ساقى سرمست بما ده دو سه جامى * كز شوق مى و نغمه گشاييم زبان را\r\nما صاف‌دلان دُردكشِ بزم الَستيم * با نغمه و مى لب بلب و دست بدستيم\r\nعمريست كه از نيك و بد خود خبرم نيست * از نغمه گزيرى و ز ساقى گذرم نيست\r\nگه دامن خم گيرم و گاهى لب ساقى * در دير جز اين عربده كار دگرم نيست\r\nگويند كه در دير مغان گنج ميى هست * زين وسوسه‌ها هيچ به از ترك سرم نيست\r\nدل دارم اگر كيسه تهى ماند چه باكست * قلب سيهم هست اگر سيم و زرم نيست\r\nديريست كه از دير نرفتم بگلستان * جز عارض ساقى چمنى در نظرم نيست \r\n\r\n","description":"","footnote":"","page_name":" 1001 ","page_number":385},
  {"content":"\r\n\r\n اى باد ز گلشن خبرم ده كه ز مستى * شوق چمنم هست ولى بال و پرم نيست\r\nهنگامهء ميخانه همينست كه از وى * رمزى به تو گفتم ، خبر از بيشترم نيست\r\nما صاف‌دلان دردكش بزم الستيم * با نغمه و مى لب‌بلب و دست بدستيم\r\nچون پير مغان گفت كه زنار ببنديم * از طرهء هر مغبچه يك تار ببنديم\r\nرفتيم كه چون دير مغان خانهء دل را * صد صورت بت بر در و ديوار ببنديم\r\nآيين بتان را نتوان يافتن آسان * يك‌چند ميان از پى اين كار ببنديم\r\nزين دست كه ناقوس مغان نغمه سرايد * بس قول و عمل بر سر بازار ببنديم\r\nچون لعل بتان هست بميخانه چه حاجت * وقتيست كه رخت از در خَمّار ببنديم\r\nدر بتكده و صومعه نقشى و نگاريست * مى ده كه بساز دگر اين تار ببنديم\r\nما صاف‌دلان دردكش بزم الستيم * با نغمه و مى لب‌بلب و دست بدستيم\r\nدر مدرسه و صومعه بسيار دويدم * در علم و عمل چاشنى عشق نديدم\r\nتحقيق نمودم چه مسائل چه دلائل * حرفى كه دهد بوى ز دردى نشنيدم\r\nدر ظلمت اوراق سيه‌شان همهء عمر * صد چشمه نظر كردم و آبى نچشيدم\r\nتقليد و جدل را همه آماده و حاضر * كاين حرف كه گفتى بفلان حاشيه ديدم\r\nاين مسأله‌دانان همه حمّال كتابند * گرديدم و زين قوم به مردى نرسيدم\r\nغرقند بدرياى ريا و حسد و بخل * با عشق بپيوستم و زيشان ببريدم\r\nديدم كه همين گفت‌وشنودست و دگر هيچ * باز آمدم و رخت بميخانه كشيدم\r\nما صاف‌دلان دردكش بزم الستيم * با نغمه و مى لب‌بلب و دست بدستيم\r\nاز مال جهان گرچه ندارم زر و سيمى * دارم ز دل و ديدهء خود ناز و نعيمى\r\nخورشيد چو گردد بجهان هيچ نيابد * در كيسهء قانع نه جديدى نه قديمى\r\nهر عيش كه بينى ز پيش بيم زواليست * در سفرهء درويش نه عيشست و نه بيمى\r\nاز روح غذاگير كه اين آزپرستان * آخر ز پس مزبله دارند جحيمى\r\nنانم ز كريمى است كه بىكديه دهد رزق * هرگز نكشم تنگ سؤالى ز لئيمى \r\n\r\n","description":"","footnote":"","page_name":" 1002 ","page_number":386},
  {"content":"\r\n\r\n با عشرت ميخانه و عيش رخ ساقى * جنت بيكى جو نخرم حور بنيمى\r\nآبادى ميخانه بماناد كه از وى * گاهى بنسيمى خوشم و گه بشميمى\r\nما صاف‌دلان دردكش بزم الستيم * با نغمه و مى لب‌بلب و دست بدستيم\r\nمى نوش كه بنياد جهان بر سر آبست * چيزى كه ز خويشت برهاند مى نابست\r\nبا اهل خرابات خمارست مكافات * در نامهء مستان نه ثواب و نه عقابست\r\nبا نشأة مى باك مدار از غم پيرى * بيمى ز خزان نيست اگر ريشه در آبست\r\nآن به كه بمستى و خرابى گذرد عمر * چون كار جهان عاقبت كار خرابست\r\nمستست كسى كز خودى خويش برآيد * اينجا غرض از مى نه خيالست و نه خوابست\r\nاى ساقى مستان بزكات سر ساغر * رحمى كه ميان من و مستى شكرابست\r\nدامان تو از كف مگذاريم درين دير * تا كوزهء ما را نمى از عهد شبابست\r\nما صاف‌دلان دردكش بزم الستيم * با نغمه و مى لب‌بلب و دست بدستيم \r\n\r\n54 - صفى اصفهانى « 1 »\r\nآقا صفى مشهور به « صفيا » ى اصفهانى از شاعران سدهء دهم و سدهء\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 305 .\r\n* هفت اقليم ، تهران ، ج 2 ص 432 - 433 .\r\n* تذكرهء ميخانه ، تهران ، ص 428 - 436 .\r\n* مآثر رحيمى ، ج 3 ، ص 1653 .\r\n* صحف ابراهيم ، خطى . -\r\n","page_name":" 1003 ","page_number":387},
  {"content":"\r\n\r\nيازدهم هجريست « 1 » . پدرش خواجه قاسم مستوفى دار السلطنهء اصفهان بود و او هم مانند پدر علم سياق و حساب و دفتر را بنيكى آموخت . خط شكسته را خوب مىنوشت و شعر و غزل عارفانهء عاشقانه مىساخت ، سخن پيشينيان را تتبع مىكرد و شعرفهم و سخن‌شناس بود . با اينهمه سامان اقامت در ايران نيافت و بهند رفت و همانجا ماند . ملا عبد الباقى نهاوندى در ترجمهء حالش نوشته است كه « بسببى كه بر راقم ظاهر نيست بوسعت‌آباد هندوستان آمده . . . » اما چنان كه از سخنان خود شاعر برمىآيد وى در فرار از نيازمندى بديار غربت افتاد ، در ساقىنامه گويد :\r\n بيا ساقى از احتياجم برآر * وزين كشور بىرواجم برآر\r\nشهى كو ستاند ز گردون خراج * بساقى گشايد كف احتياج\r\nبهندم رسان خوش در آن مرز و بوم * بويرانه تا كى نشينم چو بوم\r\nبملك عراقم چو گنجى به خاك * و يا موم در آتش تابناك . . . \r\nازين سخنان پيداست كه صفيا خود را از فشار تنگدستى كه در ايران داشت رهانيد و در آغاز جوانى راه ديار هند بپيش گرفت . در هند ملازمت قوام الدين جعفر آصفخان قزوينى كه شرحش گذشته است ، اختيار كرد و بهمراه او بكشمير سفر نمود . چندى هم ملازم ميرزا عبد الرحيم خانخانان بود و بعد از آن در جامهء قلندران درآمد و در سند و هند سياحت آغاز كرد تا باگره رسيد و در آن شهر زمانه بيگ مهابتخان كه نامش را پيش ازين ديده‌ايم ،\r\n\r\n\r\n","description":"","footnote":"\r\n- * روز روشن ، ص 475 .\r\n* ايضاح المكنون ، ج 1 ، ستون 513 .\r\n* عرفات العاشقين ، خطى .\r\n* تاريخ نظم و نثر در ايران ، ص 684 .\r\n( 1 ) - او غير از چند صفى ديگر است ، مانند صفى يزدى ( نصرآبادى ، ص 298 ) و خواجه محمد صفى پسر حاجى محمد ظهير مخمل‌باف ( ايضا ص 299 ) و صفى قلى بيگ متخلص بصفى كه ديوانى از غزل و رباعى در 1700 بيت دارد ( فهرست كتابخانه مجلس شورى ج 3 ص 164 - 165 ) ؛ و نيز رش صحف ابراهيم .\r\n","page_name":" 1004 ","page_number":388},
  {"content":"\r\n\r\nاو را از لباس فقر بيرون آورد و در خدمت خود گرفت و او در دستگاه آن خان ادب‌دوست ترقى كرد چندانكه وظيفهء سالانه‌اش به 35000 روپيه رسيد و همه كارهاى مربوط بسپاهيان و زيردستان مهابتخان از كلى و جزئى در كف كفايت صفى درآمد چنان كه بقول معاصرش عبد الباقى نهاوندى از عمال معتبر و كاردان هند شد ، و همچنان در خدمت مهابتخان بسر مىبرد تا در سفرى كه همراه او بكابل رفت بسال 1028 ه درگذشت .\r\nمحمد امين رازى دربارهء او گويد « بلطف طبع وحدت ذهن موصوف بوده بسيار مهربان و بدل نزديك و گرم‌خونست و در يارى پاىبرجاى چون بيستون » . صفى اشعار بسيار داشت چنان كه تقى الدين اوحدى بليانى شمار آنها را چهارهزار بيت و فخر الزمانى در ميخانه قريب بشش‌هزار نوشته و ساقىنامهء او را در هشتاد و شش بيت و دو بيت مشهور ديگر را از او نقل كرده و گذشته ازين منتخبى از اشعارش در مآثر رحيمى و عرفات و هفت اقليم و تذكرهء نصرآبادى آمده است . شيوه‌اش همان شيوهء سنتى شاعران پايان سدهء نهم و سدهء دهمست كه مىشناسيم . زبانش فصيح و گفتارش خالى از نقصست .\r\nازوست :\r\n خارد ار پشت مرا انگشت من * خم شود از بار منت پشت من\r\nهمتى كو تا نخارم پشت خويش * وارهم از منت انگشت خويش \r\n*\r\n الا اى خردپرور كامجوى * همى باده مگذار و روى نكوى\r\nاز آن غم برون كن از انبارها * وزين شادى آور بخروارها\r\nمكن تكيه بر هستى بىثبات * غنيمت شمر چند روزه حيات\r\nز هستى مزن دم كه مستى بود * ترا بند و زنجير ، هستى بود\r\nمر اين بند و زنجير را جز بمى * نداند شكستن فلاطون و كى\r\nعلاج غم آن به كه از مى كنى * كنون گر نكردى ، دگر كى كنى . . .\r\n. . . بده ساقى آن كيمياى رحيق * كزو شيشه شد لعل و ساغر عقيق\r\nبعزت بياشام و عزت بده * كه در ده بزرگست سالار ده \r\n\r\n","description":"","footnote":"","page_name":" 1005 ","page_number":389},
  {"content":"\r\n\r\n بده ساقى آن عور مستور را * جگرگوشهء تاك انگور را\r\nمرا ميزبانيست هم‌كيش من * نهد خوان رنج و بلا پيش من\r\nبه من هر زمان درد و غم مىدهد * كريمست و منعم ، نه كم مىدهد\r\nجفاى فلك را چو رويين‌تنم * درين آسيا سنگ زيرين منم\r\nنياسايم از جور گردون دمى * نخورده غمى پيشم آيد غمى\r\nبيا ساقى آن دشمن فكر را * به من بخش آن شاهد بكر را\r\nكه با او دمى شادمانى كنم * كلاه نمد را كيانى كنم\r\nايا شاهد سرو بالاى من * فداى قدت جمله كالاى من\r\nبرقص اندر آيم كنم جان نثار * به خاك رهت سازم ايمان نثار\r\nتو دامن‌فشانى چو از روى ناز * منت جان‌فشانم ز راه نياز\r\nنكويى كن و روز فرصت شمار * كه هر هستيى دارد از پى خمار \r\n( از ساقىنامه )\r\n*\r\n منم كه جان و دل از ننگ من ز تن بگريخت * ز بس كه بيهده گفتم ز من سخن بگريخت\r\nبجلوه بود ببازار خودفروشى گل * چو ديد روى تو از شرم در چمن بگريخت\r\nهلاك فيض محبت شوم كه از يعقوب * هزار رنج بيك بوى پيرهن بگريخت \r\n*\r\n نصيب كس نشود اين دلى كه من دارم * ز دل مپرس كه با ديده هم سخن دارم\r\nهزار بت بشكستم برغم نفس و هنوز * درون كعبه يكى كهنه برهمن دارم\r\nگناهكار توام ، گر كشى و گر بخشى * بدست تيغى و دست دگر كفن دارم \r\n*\r\n مكن ، ناگشته از خاطر فراموشا ، فراموشم * كه چون از خاطرت رفتم ز خاطرها فراموشم\r\nببازار محبت از پى سوداى دل رفتم * دچارم شد خريدارى كه شد سودا فراموشم\r\nصفى چندان بدم كز لوح محفوظ ضمير او * چو نيكى از نهاد مردم دنيا فراموشم \r\n*\r\n از دورى ما هيچ غمين نيست دلت * يا خود ز جفاى ما بكين نيست دلت\r\nز آزردن ما يقين پشيمان شده‌اى * پر بىمهرى ، اگر چنين نيست دلت \r\n\r\n","description":"","footnote":"","page_name":" 1006 ","page_number":390},
  {"content":"\r\n\r\n*\r\n پرسيد از من ز روى پركارى دوست * كز بهرچه مار بفگند دائم پوست\r\nگفتم چو بزلف تو كنندش نسبت * در پوست نمىگنجد و حق هم با اوست \r\n*\r\n در هجر بتى ديدهء پرخون دارم * اشكى كه درو گمست جيحون دارم\r\nآهى كه بسوز دل گردون دارم * اينها همه از طالع وارون دارم \r\n*\r\n سيمرغم و بال مگسى مىطلبم * آزادم و كنج قفسى مىطلبم\r\nفرياد كه فريادرسم خاموشيست * خاموشم و فريادرسى مىطلبم \r\n\r\n55 - حياتى گيلانى « 1 »\r\nحياتى گيلانى از شاعران معروف اوائل سدهء يازدهم هجريست . آغاز زندگانى را در زادگاه خود گيلان گذراند و در روزگار جوانى بازارگانى پيشه كرد و بدنبال تجارت ، چنان كه تقى الدين كاشانى نوشته است ، بكاشان آمد و\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* خلاصة الاشعار مير تقى الدين كاشانى .\r\n* مآثر رحيمى ، ملا عبد الباقى نهاوندى ، ج 3 ، كلكته 1931 ، ص 738 - 781 .\r\n* هفت اقليم ، تهران ، ج 3 ، ص 149 - 151 .\r\n* ضميمهء تغلق‌نامهء امير خسرو از حياتى گيلانى ، باهتمام دكتر سيد امير حسن عابدى ، دهلى .\r\n* تذكرهء ميخانه ، تهران ، 1340 ، ص 809 - 810 و حواشى آن بجست‌وجوى آقاى احمد گلچين معانى ، از ص 810 تا 817 .\r\n* تذكرهء نصرآبادى ، تهران 1317 ، ص 313 .\r\n","page_name":" 1007 ","page_number":391},
  {"content":"\r\n\r\n- شد داشت و در آنجا با شاعران معاشرت و مشاعرت مىكرد . در يكى ازين سفرها با ميلى شاعر كه شرح حالش پيش ازين آمده است ، برخوردى و نزاعى داشت و او در مستى شمشيرى بر دست حياتى زد چنان كه دستش را چندگاه از گيرايى انداخت و او ناگزير در بازگشت بگيلان مدتى سرگرم مداوا بود و سپس از آنجا بكاشان رفت و از آن شهر آهنگ هندوستان كرد .\r\nاطلاعاتى كه ملا عبد الباقى نهاوندى در مآثر رحيمى و امين رازى در هفت اقليم و مير غلامعلى آزاد در خزانهء عامره و عبد النبى فخر الزمانى در ميكده مىدهند همه راجع ببعد از دوره‌ييست كه تقى الدين كاشى از حيات حياتى ياد كرده است . ازين مأخذها چنين دريافته مىشود كه حياتى پس از ورود بسرزمين هند نخست به خدمت همشهرى دانشمند و شعردوست خود حكيم مسيح الدين ابو الفتح گيلانى درآمد و ازو دلجويى و ملاطفت ديد و هم به يارى او بحضور جلال الدين اكبر پادشاه معرفى گرديد و در سلك ملازمان آن پادشاه ادب‌دوست درآمد و قرب و منزلت بسيار يافت و ضمنا بميرزا عبد الرحيم خانخانان سپهسالار متنفذ اكبر تقرب جست و بعد از آنكه تسخير دكن بر عهدهء آن خان گذارده شد با وى همراه بود و ازو منصب هزارى يافت و در رزم و بزم ملازمت او مىكرد و هم بر اثر توجه آن سپهسالار در برهانپور توطن جست و آنجا خانه و مسجد و باغى ساخت و ده سال در آن شهر بباشيد و سپس مصاحبت و منادمت جهانگير اختيار كرد و ملازم خدمت وى بود تا بسال 1028 هجرى در اگره بدرود حيات گفت و ملا عبد الباقى نهاوندى تاريخ وفاتش را « حيات باقى يافته » ( 1028 ) يافت .\r\nعدد بيتهاى ديوان حياتى را معاصر او فخر الزمانى قريب بهفت‌هزار نوشته و از آن نسخه‌هاى نادرى در دستست « 1 » ، و او غير از قصيده و غزل و جز آن دو مثنوى معروف دارد بنام « سليمان و بلقيس » در سه‌هزار بيت ببحر هزج\r\n\r\n\r\n","description":"","footnote":"\r\n( 1 ) - از آن جمله نسخه‌يى بشمارهء 5565 در كتابخانهء ملى ملك كه دوست فاضلم آقاى احمد گلچين معانى آن را ديده و از آن در حاشيهء ميخانه ( ص 810 ) سخن گفته است .\r\n","page_name":" 1008 ","page_number":392},
  {"content":"\r\n\r\nمسدس مقصور يا محذوف ؛ و ضميمه يا تتمهء تغلق‌نامه كه تكمله‌ييست بر تغلق نامهء امير خسرو دهلوى « 1 » كه بامر جهانگير پادشاه ترتيب يافت و اينكه بعضى آن را بحياتى كاشانى نسبت داده‌اند « 2 » درست نيست . دوست فاضلم آقاى دكتر امير سيد حسن عابدى استاد دانشگاه دهلى آن را بطبع رسانيده است .\r\nحياتى در عهد خود از شاعران معروف و مورد ستايش سخن‌شناسانى چون تقى الدين كاشى و امين رازى و ملا عبد الباقى نهاوندى بود چنان كه او را « در شيوهء نظم غزل بصفت قدرت موصوف و در شيمهء دريافت غث و سمين ابيات استادان سخن بغايت مهارت معروف . . . در سرعت شعر گفتن ماهر و . . .\r\nبر دفع شبهات و ملتزمات ظرفا قادر » ( خلاصة الاشعار ) و « در مضمار فصاحت و بلاغت از مشاهير فرقهء سخنوران » ( مآثر رحيمى ) و موصوف « بلطف طبع و شكفتگى خاطر و وسعت مشرب و گرمى هنگامه » ( هفت اقليم ) دانسته‌اند .\r\nاو شعر و خاصه مثنوى را بروانى سخن گفتن روزانه سروده ولى در همان حال همهء جوانب فصاحت را رعايت كرده است و يكى از علتهاى سرعت او در ساختن شعر داشتن همين زبان سادهء روان بود و اين ويژگى چنان كه مىدانيم براى هر گوينده‌يى فراهم نيست . وى غزلهاى استادان پيشين و حتى لحن و شيوهء مولوى را در بعضى از آنها به آسانى پيروى كرده است . در اين غزلها براى مضمونها و معنيهاى باريك غنايى بتركيبهاى استعارى و تشبيهى پيچيده بازنمىخوريم بلكه شاهد زبان و گفتارى ساده و صريح در بيان آن خيالهاى دقيق هستيم . يكى از تازگيهاى كار او آنست كه ساقىنامه را ، كه بيشتر گويندگان ديگر منحصر ببحر متقارب مثمن محذوف يا مقصور كرده‌اند ، او ببحر هزج مسدس مقصور يا محذوف نيز كشانيده و در « سليمان و بلقيس » خود گنجانيده است . اگرچه موضوع اين ساقىنامه از سنخ ديگر ساقىنامه - هاى زمان حياتى است ، ولى در آن گذشته از لحن تازه بمعنىهاى تازه و\r\n\r\n\r\n","description":"","footnote":"\r\n( 1 ) - بنگريد به همين كتاب ، ج 3 ، ص 771 ببعد .\r\n( 2 ) - آزاد بلگرامى در خزانهء عامره ، و تاريخ نظم و نثر در ايران ، ص 521 - 522 .\r\n","page_name":" 1009 ","page_number":393},
  {"content":"\r\n\r\nمطلبهاى نوى هم بازمىخوريم كه بيشتر نشان از احساس و درك صميمانهء او از حياتست . ازوست :\r\n بيا ساقى بيا اندوهگينم * نه از عهد تو ، از دوران غمينم\r\nرگ ما را كه هر جا تار بگسست * ز هر آهى هزاران بار بگسست\r\nبه جوش آور اگر خونى در او هست * بدور آور ميى گر در سبو هست\r\nكه از مى تازه شد آب و گل ما * ازو گرديد حل هر مشكل ما\r\nچه دانى كاين سپهر و اخترانش * جهات و امهات و گوهرانش\r\nبنفس خويشتن مشغول كارند * نه مجبورند ، بل بااختيارند\r\nاز « او » دان جمله را نز چرخ و محور * كجا از آسمان تا آسمانگر\r\nمغنى پرده‌ات خوش عشق‌كارست * هواى سينه را آتش بخارست\r\nز سرّ ناله آگاهى تو دارى * بدل درد و بلب افغان تو كارى\r\nز لحنت مرغ از آواز ماند * همان بر شاخ از پرواز ماند\r\nبيا اى ساقى انديشه سوزم * قدح را تاج افريدون فروزم\r\nبده تا وارهم از ننگ ايام * همان از صلح و هم از جنگ ايام\r\nمرا از خويشتن بس ننگ و عارست * كه با دوران گردونم چكارست\r\nمن و عشق و تمناى دل خويش * هزاران گيرودار مشكل خويش \r\n*\r\n تا در فروبندم به خود غمخانه‌يى بايد مرا * آبادكردهء همتم ، ويرانه‌يى بايد مرا\r\nاز قصهء فردا و دى عالم پريشان مىشود * از گفت‌وگوى درد خود افسانه‌يى بايد مرا\r\nاز كشتهاى اين جهان كآن خرمن گاوست و خر * نى خرمنى نى خوشه‌يى نى دانه‌يى بايد مرا\r\nگر تير غازى مىكشد ور تيغ كافر راضيم * من تشنهء خون خودم پيمانه‌يى بايد مرا\r\nمنشين حياتى پيش من شور مرا بر هم مزن * من عاشقم تو عاقلى ، ديوانه‌يى بايد مرا \r\n*\r\n كوى عشقست اين سر بازار نيست * لب ببند اينجا زبان در كار نيست\r\nنالم و بر من نبخشايد كسى * در جهان يك دل مگر افگار نيست\r\nدر ميان كافران هم بوده‌ام * يك ميان شايستهء زنار نيست \r\n\r\n","description":"","footnote":"","page_name":" 1010 ","page_number":394},
  {"content":"\r\n\r\n غم مگو با كس حياتى در جهان * هيچكس را در جهان غمخوار نيست \r\n*\r\n با بخت كس ستارهء بد رهنمون مباد * دشمن بكينه‌توزى بخت زبون مباد\r\nتا ريخت جرعه‌يى بقدح سرنگون كند * عيش كسى حواله بچرخ زبون مباد\r\nعاشق بهر فغان كه كند زهرهء خودست * گو ناى و تار و زمزمهء ارغنون مباد\r\nعشق آشكار جلوه كند در نهان كشد * اين نعل پيش راه كسى واژگون مباد \r\n*\r\n كس نيست كه دامن بچراغم نفشاند * صرصر نشود نوبر باغم نفشاند\r\nاز نازكى خوى تو ترسم كه ازين پس * بوى تو صبا هم بدماغم نفشاند\r\nمرهم چه تمنا كنم ، ار عشق همين است * جز آتش و الماس بداغم نفشاند\r\nاز عشرت امروزهء من پرس كه ساقى * مىنوشد و جز خون باياغم نفشاند\r\nآنكس كه دهد پند من از عشق حياتى * گو روغن خود را بچراغم نفشاند \r\n*\r\n مست آمد و مست آمد با نرگس مست آمد * هم از لب و هم از چشم پيمانه‌پرست آمد\r\nهر موجهء طوفان را نوح دگرى بايد * هر جاى كه عشق آمد بر عقل شكست آمد\r\nپيمانه بياراييد خمخانه تهى سازيد * هان باده و هان ساقى كآن باده‌پرست آمد\r\nبالايى سرو عمر تا سى و چهل باشد * چون رفت چهل ز آن پس هنگام نشست آمد\r\nاز شش جهت عالم رو سوى دگر آور * تا چند حياتى چند ، خود عمر بشست آمد ! \r\n*\r\n خرابه گرد تو هرگز هواى خانه ندارد * شكسته‌بال قفس شوق آشيانه ندارد\r\nتو خواه در قفسش گل‌فشان و خواه شررريز * كه مرغ دام تو پرواى آب و دانه ندارد\r\nبدوست داشتنى دشمن و بدشمنيى دوست * چه دوستى است كه خوى تو با زمانه ندارد\r\nبرون ميار سر از بند آن دو زلف حياتى * كه عندليب بهر شاخ آشيانه ندارد \r\n*\r\n بهر سخن كه كنى خويش را نگهبان باش * ز گفتنى كه دلى بشكند پشيمان باش\r\nچه بال مرغ ، كه گر شغل روزگار اينست * ز مور نيز قدم وام كن ، گريزان باش \r\n*\r\n\r\n","description":"","footnote":"","page_name":" 1011 ","page_number":395},
  {"content":"\r\n\r\n در كوچهء عشق منزلى مىخواهم * بال و پر شمع محفلى مىخواهم\r\nنه دين ز كسى خواهم و نه دنيايى * شايستهء دوستى دلى مىخواهم \r\n*\r\n عمر بىدرد دلى هرگز مباد * زندگانى در گرفتارى خوشست \r\n*\r\n ترا هرگز گريبانى نشد چاك * چه دانى لذت ديوانگى را \r\n\r\n56 - نظام دستغيب « 1 »\r\nميرزا نظام الدين « 2 » پسر مير امين الدين حسين دستغيب شيرازى از شاعران\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* مقدمهء ديوان نظام دستغيب نوشتهء كسى از معاصرانش بنام « حيّان مالى » كه در آغاز نسخه‌هاى ديوان مذكور يافته مىشود .\r\n* تذكرهء نصرآبادى ، ص 271 - 272 .\r\n* نتايج الافكار ص 723 - 724 .\r\n* عرفات العاشقين ، خطى .\r\n* ميخانه ، تهران ، ص 641 - 660 .\r\n* صحف ابراهيم ، خطى .\r\n* آتشكدهء آذر ، بمبئى ، ص 297 .\r\n* رياض الشعراء ، خطى .\r\n* روز روشن ، ص 829 - 832 .\r\n* ضميمهء فهرست ريو ، ص 202 - 203 .\r\n( 2 ) - نام او را تقى الدين اوحدى ميرزا نظام الملك ضبط كرده و چارلز ريو نيز بپيروى ازو چنين نموده .\r\n","page_name":" 1012 ","page_number":396},
  {"content":"\r\n\r\nاوايل سدهء يازدهم است . در شعر بنام خود تخلص مىكرد و بسبب آنكه از خاندان « سادات دستغيبيهء » شيراز بود به « نظام دستغيب » مشهورست .\r\nپيشينيان اين خاندان مدعى بودند كه كسى از راه انكار از جدشان شجرهء نسب سيادت طلب داشت ، ناگهان دستى از غيب برآمد و آن شجرهء نسب را بدان مدعى نمود و ازينروى او و بازماندگانش بدستغيب شهرت يافتند !\r\nوى در آغاز جوانى با دانشهاى زمان آشنا شد و در خط نستعليق مهارت يافت و چنان كه عبد النبى فخر الزمانى گفته بر اثر آشنايى با مير محمد مؤمن عزّى فيروزآبادى كه در شيراز بسر مىبرد ، شروع بتمرين شاعرى كرد .\r\nعزّى بدانشهاى ادبى عربى آشنا و در نظم و نثر قادر بود « 1 » و ميرزا نظام را در حجر تربيت گرفت و او به زودى در شعر مهارت يافت و در اين راه هم از عنفوان شباب نام برآورد و بقول عبد النبى فخر الزمانى « در آغاز جوانى آنقدر اشتهار يافته كه ديگران در انجام پيرى نيافته‌اند . » همين امر ، يا آغاز كردن شاعرى در ابتداى جوانى باعث شد كه نظام با آنكه در جوانى مرد ، ديوانى بكمال ترتيب داد . شمار اشعارش را نصرآبادى و مؤلف روز روشن سه‌هزار بيت نوشته‌اند و صاحب ميخانه عدد آنها را مقارن بيست و هشت سالگى شاعر چهار هزار بيت گفته است . نسخه‌يى از ديوانش كه به شمارهء 2993 .  Or  در كتابخانهء موزهء بريتانيا ملاحظه شد در حدود دوهزار بيت دارد و از قصيده و غزل و ساقىنامه ببحر متقارب و ترجيعات و تركيبات تشكيل شده است . قصيده‌هايش بيشتر در منقبت امامانست . نسخه‌هايى ديگر از همين ديوان در دستست . در مقدمهء نسبة مشروحى بنثر كه جامع ديوان او « حيّان مالى » نام نوشته شرح حال شاعر و كيفيت جمع‌آورى ديوانش آمده است و جمع آوردن اين ديوان بوسيلهء حيّان مذكور ، بتصريح خود او ، بسال 1030 يعنى يك سال پس از مرگ نظام انجام شد .\r\n\r\n\r\n","description":"","footnote":"\r\n( 1 ) - دربارهء او بنگريد بميخانه ص 641 ؛ آتشكده ، بمبئى ص 290 و عرفات - العاشقين .\r\n","page_name":" 1013 ","page_number":397},
  {"content":"\r\n\r\nنظام در شاعرى استعدادى وافر داشت و همچنانكه گفته سعى مىكرد لفظ و معنايى از ديگران بعاريت نگيرد و اگرچه اين دعوى را بپايان نبرد « 1 » ولى بهرحال شعر او تازگى و طراوت خاصى دارد كه بيقين از شور جوانى سرچشمه مىگرفت .\r\nوفاتش بنابر آنچه در مقدمهء ديوانش آمده روز يك‌شنبه 25 ذى الحجهء سال 1029 ( تسع و عشرين و الف ) بسى و دو سالگى اتفاق افتاد ( درين صورت تاريخ ولادتش سال 997 بود ) و او را در حافظيهء شيراز به خاك سپردند « 2 » ازوست :\r\n ذوق محبتى كو تا سر كنم فغان را * ويران كنم بآهى بنياد آسمان را\r\nدر حيرتم كه از مصر تا بوى پيرهن رفت * چون غيرت زليخا ره داد كاروان را\r\nاز بس مرا تعلق با خاك اين چمن بود * صد جا نهادم از شوق بنياد خانمان را\r\nگويا غبار غيرى بر آن درست كامشب * خوش گرم گريه ديدم چشم گهرفشان را \r\n( 1 ) -\r\n لاف شعر آن كس تواند زد كه مانند نظام * گرد لفظ كس نگشت و معنى كس برنداشت \r\n\r\n\r\n","description":"","footnote":"\r\n( 1 ) - زيرا او هم در زمرهء استقبال‌كنندگان از اين و آنست و طبعا تحت تأثير لفظ و معنى آنان .\r\n( 2 ) - جامع ديوان او نوشته است كه مير ابو محمد تاريخ مرگ نظام را بدينگونه يافت :\r\n اى بوده بزندگى پناه شعرا * خاك تو شدست قبله‌گاه شعرا\r\nپرسيدم از ارباب خرد تاريخش * گفتند « نمانده پادشاه شعرا » \r\nاين تاريخ ( 1035 ) است نه ( 1029 ) ؛ و همين شاعر در رباعى ديگرى كه دربارهء مرگ نظام ساخته وفاتش را در سى و دو سالگى بيان كرده است . اما در تذكرهء نصرآبادى ( نسخهء چاپى ) سال وفات نظام 1039 و در « روز روشن » سنهء تسع و عشرين ( 1029 ) يا تسع و ثلاثين ( 1039 ) ضبط شده و گويا به همين سبب باشد كه چارلز ريو ( فهرست نسخه‌هاى فارسى در كتابخانهء موزهء بريتانيا ، ج 2 ، ص 682 ) تاريخ اخير را براى واقعهء مرگ نظام دستغيب آورده است ، ولى تاريخ مرجح آنست كه جامع ديوان گفته ، يعنى 1029 ، در حالى كه ديوانش را در سال 1030 ، پس از وفات شاعر ، جمع‌آورى مىكرد .\r\n","page_name":" 1014 ","page_number":398},
  {"content":"\r\n\r\n اشك ز ديده برگشت گويا نظام امشب * در چشم خود كشيدى آن خاك آستان را \r\n*\r\n پر مكن در كار غير آن غمزهء خونريز را * كى زند هرگز كسى بر سنگ تيغ تيز را\r\nچشم چون پرعشوه كرد اول بسوى خويش ديد * پاره‌يى خود خورد ساقى ساغر لبريز را\r\nگر فلك با من هم‌آغوشش نمايد دور نيست * باغبان بر چوب بندد گلبن نوخيز را\r\nمنع دل از ديدن او چون كنم روز وصال * چون شود بيمار بهتر بشكند پرهيز را\r\nخون دل آميخت با اشكم به ياد روى او * شغل ازين بهتر نباشد عشق رنگ‌آميز را\r\nگرمى شعر تو ترسم خامه را سوزد نظام * لب فرو بلد از سخن كلك شررانگيز را \r\n*\r\n بىرخش كس سوزش پنهان ز من باور نداشت * سوختم صدبار و خاكم رنگ خاكستر نداشت\r\nسينه را سوراخها كردى بپيكان ستم * خوب كردى كلبهء تاريك بود و در نداشت\r\nگر بما لطفى نمود آن تندخو عمدا نبود * در كمان جور گويا ناوك ديگر نداشت\r\nبس كه شوق او صبا را گرم رفتن كرده بود * از چمن چون ديد بويش برگ سبزى برنداشت\r\nلاف شعر آنكس تواند زد كه مانند نظام * گرد شعر كس نگشت و معنى كس برنداشت \r\n*\r\n صبح چون باد صبا دفتر گل وا مىكرد * بلبل از دور بهر صفحه تماشا مىكرد\r\nگر پس از مرگ مرا زنده نكرد از عارست * تا نگويند كه او كار مسيحا مىكرد\r\nچه عجب گر عرق‌آلود ز بستر برخاست * شرم از همدمى صورت ديبا مىكرد\r\nيوسف از شعلهء عصمت به خود آتش مىزد * گرنه اعجاز در بسته بر او وامىكرد\r\nقلم از شوق خود آمد به كف و كرد رقم * چون نظام از سر درد اين غزل انشا مىكرد \r\n*\r\n ما لب خود بتمناى ستم بگشاييم * ديده را از پى نظارهء غم بگشاييم\r\nنيست آزاده‌دلى چند كه مانند حباب * گاهگاهى گرهى از دل هم بگشاييم\r\nتا نميريم تبسم نكند غمزهء او * كى بود كاين گره از كار عدم بگشاييم\r\nتا سراپاى ره شوق تو نظاره كند * از نشان كف پا چشم قدم بگشاييم\r\nشكوهء محنت هجران چو نويسيم نظام * چشمهء خون دل از نوك قلم بگشاييم \r\n*\r\n\r\n","description":"","footnote":"","page_name":" 1015 ","page_number":399},
  {"content":"\r\n\r\n اگرچه رشك نسيمم در اضطراب انداخت * ولى خوشم كه ز رخسار او نقاب انداخت\r\nترا كه خشكى زهدست لاف باده مزن * لباس خشك كسى كى بآفتاب انداخت\r\nتمام چين جبينش نگه ز بيم نخواند * چو طفل كند زبان سطرى از كتاب انداخت\r\nبه روى تيغ خود افگنده قطرهء خونم * چو كرد كار نكو ز آن سبب در آب انداخت\r\nنظام يار گر آمد كجاست تاب نگاه * همين بس است كه دل را در اضطراب انداخت \r\n*\r\n دل بجز در خم آن زلف سيه نتوان داشت * چشم جز در ره آن شوخ بره نتوان داشت\r\nسرمهء چشم منست آنچه بچشمش ماند * در محبت گله از بخت سيه نتوان داشت\r\nدل كه افسرده شد از سينه برون بايد كرد * مرده هرچند عزيزست نگه نتوان داشت\r\nگفتم از دست مينداز دل زار نظام * گفت آتش بسر دست نگه نتوان داشت \r\n*\r\n آن رفت كه دل وصل نگارى مىخواست * در بزم پرى ز جان قرارى مىخواست\r\nبسيار شكست خار حسرت در دل * مرغ غم او بوتهء خارى مىخواست \r\n*\r\n امشب ز تبم راحت صد ساله بسوخت * در سينه اميد و در جگر ناله بسوخت\r\nتا بر تب ما گزند صحت نرسد * لب ز آتش دل‌پسند تبخاله بسوخت \r\n*\r\n دشمن بگريز چون قدم بگشايد * آن نيست كه وقت فرصت از پى نايد\r\nگر سايه رود ز پيش و خورشيد ز پس * چون وقت زوال شد ز دنبال آيد \r\n*\r\n غم سينهء دردناك را بشكافد * صد قطرهء خون پاك را بشكافد\r\nاشك آمد و سينه‌ام سراسر زد چاك * ز آنگونه كه آب خاك را بشكافد \r\n*\r\n گر سرخ شدست نرگس آن بىباك * از سرخى او مباش اى دل غمناك\r\nچون تيغ نگاه را بخونم آلود * با دامن چشم خويش كرد از خون پاك \r\n*\r\n تا كى ز خمار مى سرافگنده شويم * كو مى كه چو آفتاب تابنده شويم\r\nپيمانهء هركه پر شود مىميرد * پيمانهء ما چو پر شود زنده شويم \r\n\r\n","description":"","footnote":"","page_name":" 1016 ","page_number":400},
  {"content":"\r\n\r\n\r\n57 - نقى كمره‌يى « 1 »\r\nعلى نقى كمره‌يى كه باسم خود « نقى » تخلص مىكرد ، از شاعران سدهء\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* هفت اقليم ، تهران ، ج 2 ، ص 482 - 483 .\r\n* عالم‌آراى عباسى ، تهران ، ص 722 .\r\n* تذكرهء غنى ، عليگر 1916 ، ص 138 .\r\n* تذكرهء نصرآبادى ، ص 234 - 236 .\r\n* سرو آزاد ، لاهور 1913 ، ص 38 - 39 .\r\n* ريحانة الادب ، ج 1 ، ص 23 - 24 .\r\n* روضات الجنات ، ج 4 ، ص 382 - 390 .\r\n* مجمع الخواص ( ترجمه . . . ) صادقى كتابدار ، تبريز 1327 ، ص 166 - 168 .\r\n* عرفات العاشقين ، تقى الدين اوحدى ، خطى .\r\n* ايضاح المكنون ، ج 1 ، ستون 535 .\r\n* ضميمهء فهرست چارلز ريو ، ص 203 - 204 .\r\n* نتايج الافكار ، ص 718 - 719 .\r\n* رياض الشعراء ، خطى .\r\n* آتشكده ، تهران ، ص 1056 - 1066 و حواشى .\r\n* بهارستان سخن ، ص 444 - 445 .\r\n* مجمع الفصحا ، ج 2 ، ص 49 - 50 .\r\n* فهرست كتابخانهء مدرسهء عالى سپهسالار ، ج 2 ، ص 641 - 642 ؛ و نيز ج 1 ، ص 304 - 306 و 347 - 350 .\r\n* تاريخ تذكره‌هاى فارسى ، آقاى گلچين معانى ، ج 1 ص 556 - 563 ، ذيل نام « خلاصه و منتخب خلاصة الاشعار » . اين گفتار از مقاله‌يى است هم از آقاى گلچين كه در شماره 2 - 3 سال سوم مجلهء دانشكدهء ادبيات مشهد ( آذر 1346 ) درج شده .\r\n","page_name":" 1017 ","page_number":401},
  {"content":"\r\n\r\nدهم و يازدهم هجريست . ولادتش بسال 953 در كمره اتفاق افتاد « 1 » اما نشو و نمايش بيشتر در كاشان بود و دانشهاى زمان را همانجا فراگرفت و بر اثر تحصيلات ژرف علمى بقول معاصر و معاشرش تقى الدين اوحدى بليانى « بغايت فاضل كامل محقق مدقق » ببار آمد و گذشته از دانشهاى رسمى زمان چنان كه باز از اشارهء اوحدى برمىآيد در تصوف و عرفان تحقيق داشته و موحدى قايل بوحدت وجود بوده است .\r\nنقى بعد از كسب دانشهاى ادبى و نظرى در كاشان و معاشرتهايى كه در آنجا با شاعران معروفى مانند محتشم و وحشى داشت ، باصفهان رفت و در آن شهر بود كه اوحدى بليانى بتكرار او را ديده و با وى مشاعره‌ها داشته و ميان آن دو كمال اتحاد و يگانگى برقرار بوده است .\r\nوى در اصفهان با پيشهء شاعرى مىزيست و بيكى از رجال عهد شاه عباس بنام حاتم بيگ اختصاص و وظيفه‌يى سالانه ازو داشت كه تا چند سالى پس از مرگ آن بزرگ به دو مىداده‌اند . اين حاتم بيگ ، خواجه اعتماد الدوله صافى اردوبادى از بزرگان دربار صفوى ، پسر ملك بهرام و از اعقاب خواجه نصير الدين طوسى بود . در آغاز حكمرانى كرمان داشت و سپس بفرمان شاه عباس استيفاى كشور و چندى بعد منصب وزارت به دو داده شد . وفاتش در سال 1019 نزديك اورميه اتفاق افتاد « 2 » . حاتم بيگ چند تن از شاعران زمان را در كنف حمايت داشت مانند همين على نقى كمره‌يى و ميرزا ملك مشرقى .\r\nاز حادثه‌هاى سخت زندگانى نقى مرگ پسرش ابو الحسن بود كه پس از دانش‌آموزيها در جوانى بسال 1015 درگذشت و پدر تركيب‌بندى\r\n\r\n\r\n","description":"","footnote":"\r\n( 1 ) - وى تاريخ ولادت خود را « امام دانش و دولت دين » ( 953 ) يافته و اين دو بيت را گويا بجاى پدر و از زبان او ساخته است :\r\n فرزند على نقى گزين در ثمين * آمد بوجود و حظّ وافر بيقين\r\nاز دانش و دين و دولتش هست كه هست * تاريخ « امام دانش و دولت و دين » \r\n( 2 ) - دربارهء او رجوع شود بعالم‌آراى عباسى ، ص 722 ؛ تاريخ نظم و نثر در ايران و در زبان فارسى ، ص 699 .\r\n","page_name":" 1018 ","page_number":402},
  {"content":"\r\n\r\nجانسوز در رثاء او پرداخت و اين مصيبت چنان در او اثر كرد كه بگفتهء دوستش تقى الدين اوحدى « ديگر كمر حيات نتوانست راست كرد » و بعد ازين واقعه بيشتر در موطن خود كمره بسر مىبرد تا درگذشت . سال مرگش در شاهد صادق 1029 و در تذكرهء نصرآبادى 1030 و در ايضاح المكنون فى الذيل على كشف الظنون ، سرو آزاد ، و نتايج الافكار 1031 ضبط شده است .\r\nوى را همهء نويسندگان احوالش بنيك‌خويى و صفا و انصاف و نيك‌رفتارى با خاص و عام وصف كرده و سليقه‌اش را در سخنورى ستوده‌اند . سخنش روان و دور از ابهامها و تعقيدهاى لفظى و معنويست . مقصود خود را بسادگى و رها از هرگونه تكلف بيان مىكند . هم قصيده‌سراست و هم غزلگوى ، و اگرچه تعليمات مدرسه‌يى او در كلامش بىتأثير نمانده است ولى در غزلش شور و حال و بيتهاى مضمون‌دار پرمعنى بسيارست . قصيده‌هايش در ستايش پيامبر و امامان و شاه عباس اول و حاتم بيگ و مرشد قليخان و امام قليخان و بعضى ديگر از سران عهد شاه عباس است .\r\nاز اثرهاى او نخست تلخيصى است از قسمت متقدمين از خلاصة الاشعار مير تقى الدين كاشانى كه ازين راه تذكره‌يى نو پديد آمده است . - دوم ديوان قصيده‌ها و تركيبها و غزلها و قطعه‌ها و رباعيهاى اوست كه از پنجهزار بيت در مىگذرد و از آن نسخه‌هايى در ايران و انيران پراگنده است ، از آن جمله سه نسخه بشماره‌هاى 5528 و 5389 و 4881 در كتابخانهء ملى ملك و نسخه‌يى در كتابخانهء مدرسهء عالى سپهسالار و نسخه‌يى بشمارهء 3505 .  Or  در كتابخانهء موزهء بريتانيا . در ديوانش جز آنچه گفته شد معما و مرثيه و تاريخ نيز ديده مىشود .\r\nبعضى از مؤلفان ، خاصه آنان كه در ذكر حال عالمان مذهبى كتابهايى پرداخته‌اند ( مانند صاحبان روضات الجنات ، الذريعه ، ريحانة الادب و كسانى كه از آنان پيروى كرده‌اند ) ، بسبب تشابه اسمى ، اين « نقى » شاعر را با عز الدين على النقى مشهور بشيخ على نقى بن شيخ ابو العلا محمد هاشم طغايى كمره‌يى ( م 1060 ) اشتباه كرده‌اند . اين شيخ عز الدين على نقى كمره‌يى كه درست\r\n\r\n","description":"","footnote":"","page_name":" 1019 ","page_number":403},
  {"content":"\r\n\r\nسى يا سى و يك سال بعد از آن على نقى شاعر متوفى بسال 1029 يا 1030 وفات كرده ، از عالمان بزرگ دين بود و در عهد شاه صفى به خواهش امام قليخان حاكم فارس بشيراز رفت و قضاء آن شهر را بر عهده گرفت و در دوران شاه عباس دوم باصفهان بازگشت . وى كتابهايى در كلام و حكمت و موضوعهاى مذهبى دارد « 1 » و در روضات الجنات شعرهايى بنام او ضبط شده كه ظاهرا از « نقى » است .\r\nديوان نقى كه در كتابخانهء موزهء بريتانيا بشمارهء 3505 .  Or  ديده‌ام متجاوز از چهارهزار بيت قصيده و غزل و رباعى دارد با مقدمه‌يى بنثر خطاب به امام قليخان والى فارس ، و در آن گفته كه به علت پيرى از خدمت خان دور بوده و ديوان خويش را بمجلس او تحفه نموده است ؛ در حالى كه على نقى طغايى كمره كه بدرخواست امام قليخان قاضى شيراز شده و چند سال در آن شهر بسر برده بود طبعا چنين ادعايى نمىكرد .\r\nاز ديوان « نقى » است :\r\n ديدم رياض عارض و خال معنبرش * ياد آمد از خليلم و گلزار آذرش\r\nحيف آمدم كه عارض و قد و لب ترا * نسبت كنم بجنت طوبى و كوثرش\r\nماه جهانفروز كند كسب روشنى * از پرتو جمال من الشمس ازهرش\r\nنبود عجب كه آب شود درّ شاهوار * بار دگر ز خجلت ناسفته گوهرش\r\nشهديست جان بتحفهء آن لعل مندرج * زهريست مرگ تعبيه بر نوك خنجرش\r\nچشمت بجادوى همه عالم گرفته است * ملك دلى نمانده كه نبود مسخرش\r\nچشم ترا كه پادشه ملك دلبريست * خال تو هندوييست شده نام عنبرش\r\nنخلى كز آب ديدهء خود پرورش دهم * پيكان زنگ‌بستهء حسرت بود برش\r\nفصاد هجر تا رگ جان مرا گشود * آتش زبانه مىكشد از نوك نشترش \r\n\r\n\r\n","description":"","footnote":"\r\n( 1 ) - رش روضات الجنات ج 4 ص 382 - 390 . بسبب همين اشتباه كه ميان دو فاضل مذكور رخ داده و مايهء آميزش شرح حال و انتساب آثار هريك با ديگرى شده ناگزير در ذكر مأخذهاى احوال نقى ببعضى از مرجعها مثل روضات و الذريعه و جز آن هم اشاره كرده‌ام .\r\n","page_name":" 1020 ","page_number":404},
  {"content":"\r\n\r\n يك شب بروز بىتو نمىكرد جان من * گر التفات شاه نمىبود ياورش . . . \r\n*\r\n تا پيش تو باد آورد اين خسته‌روان را * بستم بسر انگشت صبا رشتهء جان را\r\nاز ديدهء ما اشك روان كرد چو برخاست * سروت كه نشاند از حركت آب روان را\r\nتير مژه از جوشن جان صاف برون شد * تا كرد بلند ابروى او تير و كمان را\r\nبرداشتن ديده از آن روى چو خورشيد * شرطست كه در چشم كند تيره جهان را\r\nدرد دل من صعب و نفس سوخته مشكل * كز سينه به بالا برد اين بار گران را\r\nپيش تو نقى اين‌قدر از قصهء دوشين * دانست كه مىسوخت سخن كام روان را \r\n*\r\n چندان دلم بپرسش چشم تو شاد نيست * داند كه بر تواضع مست اعتماد نيست\r\nناقابل است حسن تو را خال عارضى * مقبول نيست بنده كه آن خانه‌زاد نيست\r\nبختم به زير دامن حرمان چراغ عيش * آن شب كند نهفته كه آسيب باد نيست\r\nناكاميم نگر كه ز بعد زمان هجر * شادم كه ذوق روز وصالم به ياد نيست\r\nچشم نقى سفيد شد از انتظار تو * جز عكس خال روى تو به روى سواد نيست \r\n*\r\n پس از وفا دل اهل وفا بتان ببرند * خورند نعمت خوان اين گروه و خوان ببرند\r\nبپاس عقل مشو غره كاين سيه‌چشمان * ز ديده مردمك چشم پاسبان ببرند\r\nگر اين جمال ببستان برند لاله‌رخان * رواج و رونق نسرين و ارغوان ببرند\r\nاسير داغ فراقست جان مهجوران * گمان مبر كه بمرگ از فراق جان ببرند\r\nچه وقت بود كه اين بادهاى نوروزى * بجاى برگ گل از باغ ما خزان ببرند\r\nچه حكمتست نقى كاين بتان دل عشاق * اگرچه فاش توان برد هم نهان ببرند \r\n*\r\n من از كجا و گزيدن لب شكرخايش * كه خون شود دل انديشه در تمنايش\r\nخورد هوس همه‌جا دورباش غمزهء او * رود بلا همه‌جا پيش‌پيش بالايش\r\nامل ز باده‌پرستان لعل ميگونش * اجل ز گوشه‌نشينان چشم شهلايش\r\nاز آن به مهر تو اجزاى پيكرم ببرند * كه كرد جذب خيال تو حفظ اجزايش\r\nكشد به پوست از آن نافه مشك را كه شدست * ز تازيانهء زلفت سيه سراپايش \r\n\r\n","description":"","footnote":"","page_name":" 1021 ","page_number":405},
  {"content":"\r\n\r\n بواديى كه فشانى كلالهء مشكين * چو نافه بوى دهد خار خشك صحرايش\r\nسياه‌خامى مجنون كند بليلى عرض * كه كرد ظاهر و باطن احاطه سودايش\r\nبهشت آيد و گل در ره نظر ريزد * قدم نهى چو نقى در ره تماشايش \r\n*\r\n ما متاع زهد و تقوى را به آب افگنده‌ايم * خويش را چون عكس ساقى در شراب افگنده‌ايم\r\nبا لبش صد حرف موقوف تمنائى و ما * عقده‌ها بر رشتهء عيش از حجاب افگنده‌ايم\r\nغم مخور اى دل كه امروزست يا فردا كه ما * شاهد مقصود را از رخ نقاب افگنده‌ايم\r\nغير با او در شكر خوابست شبها تا بروز * ما ببيدارى نمك در چشم خواب افگنده‌ايم\r\nتا ز جور بىحساب او نقى لب بسته‌ايم * ما جزاى خود ببازار حساب افگنده‌ايم \r\n*\r\n خوش بود ز تو هرچه شب دوش كشيديم * هر زهر كه دادى همه چون نوش كشيديم\r\nگردون نتواند كه كشد غاشيهء ما * تا غاشيهء عشق تو بر دوش كشيديم\r\nشاخش همه شد سركشى و برگ همه ناز * سروى كه به ياد تو در آغوش كشيديم\r\nاز پيرهن چاك گل آن برگ كه گفتيم * بر گوش تو اى سرو قباپوش كشيديم\r\nآنها كه تو ز آن زلف و بناگوش كشيدى * كرديم نقى حلقه و در گوش كشيديم \r\n*\r\n بلب بگو كه در آشتى فراز مكن * تو هم نگاه بر آن چشم فتنه‌ساز مكن\r\nفداى نيم نگاه تو جان و دل كرديم * تو هم مضايقه با ما بنيم ناز مكن\r\nفرشته‌اى تو و كس ظن بد نخواهد برد * به اين بهانه ز عشاق احتراز مكن\r\nبيك سخن كه نهانى بمدعى گويى * ره هزار حكايت بخويش باز مكن\r\nخوشست ناز ولى لذتش ز استغناست * بيك نياز كه بينى هزار ناز مكن\r\nبسوخت جان جهانى ز آه و نالهء تو * مكن مكن نقى اين آه جانگداز مكن \r\n*\r\n قطرهء خونى كه ريزد ديده بر ياد گلى * در هوا گيرد پر و بالى و گردد بلبلى\r\nهر شرر كافتد ز آه آتشينِ دل ، شود * داغدل پروانه‌يى بر ياد شمع محفلى\r\nدر وى آيد جان سوزانى و مجنونى شود * سايه‌يى كز من فتد بر خاك در سرمنزلى\r\nقامت و رخسار و زلفى دان كه گرديدست خاك * در چمن هرجاست سروى يا گلى يا سنبلى \r\n\r\n","description":"","footnote":"","page_name":" 1022 ","page_number":406},
  {"content":"\r\n\r\n چشم عبرت بين اگر در باغ بگشايى نقى * هر طرف بينى ز دست عشق او پا در گلى \r\n*\r\n پرسيد كه كيست هم‌وثاقت همه شب * چون مىگذرد در اشتياقت همه شب\r\nبا وصل و فراق تو چه روزى چه شبى * وصلت همه روزست و فراقت همه شب \r\n*\r\n از خلق بريدن اثر بدگهريست * آميزش نيكان ثمرش پرهنريست\r\nاز خويش ببر وصلت بيگانه گزين * پيوند درخت باعث خوش‌ثمريست \r\n*\r\n بىتابى تن ز پيچ و تابش پيداست * بىظرفى دل ز اضطرابش پيداست\r\nراز دل پرعشق نگردد ظاهر * تا شيشه بود نيمه شرابش پيداست \r\n*\r\n بشكن كه درست گردد اى دل كارت * روشن گردد ز لمعهء انوارت\r\nويرانه شو اى خانه اگر مىخواهى * خورشيد درآيد از در و ديوارت \r\n*\r\n در بزم وصال جا كنون خواهم كرد * وز دل غم هجر او برون خواهم كرد\r\nچشم از سر اختر زبون خواهم كند * خون در دل روزگار دون خواهم كرد \r\n*\r\n در روزنه همچو زندگان بهره ز نور * در شب نه چو مردگان نصيبى ز حضور\r\nما را همه روز تيره‌روزِ تَهِ عمر * ما را همه شب سيه‌شبِ اول گور \r\n*\r\n در وادى عشق جمله نازست و نياز * طى مىشود اينجا همه اوضاع مجاز\r\nهر سوى در آن كوى توان برد سجود * در كعبه ز هر جهت توان كرد نماز \r\n*\r\n مىسوختى اول دل و جان و تن هم * اكنون نزنى بر آتشم دامن هم\r\nدارم سخنى ، راست بگويم يا نه ؟ * با من تو چنان نه‌اى كه بودى ، من هم ! \r\n*\r\n بىحوصلگيست اين‌كه سالك ناگاه * خواهد شود از حقيقت كار آگاه \r\n\r\n","description":"","footnote":"","page_name":" 1023 ","page_number":407},
  {"content":"\r\n\r\n وامانده بود راهروى كاو هر دم * پرسد خبر از دورى و نزديكى راه \r\n*\r\n تا دل بفناى تن در آن كو ننهى * از دست جفاى يار بدخو نرهى\r\nيار آتش سوزان بود اى پروانه * تا او نشوى از ضرر او نرهى \r\n\r\n58 - فغفور گيلانى « 1 »\r\nوى از شاعران و عالمان معروف سدهء دهم و يازدهم هجريست . نامش محمد حسين است ( تذكرهء غنى ) ولى عادة او را در تذكره‌ها تنها بتخلص همراه با عنوان علمى و يا سيادتش ناميده‌اند مثل « مير فغفور » و « حكيم فغفور » ، و حتى صادقى افشار در مجمع الخواص او را « عبد الغفور » نام داده و اسمعيل پاشا در ايضاح المكنون فغفور متخلص به فغفورى گفته است و حال آنكه\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* مآثر رحيمى ، چاپ كلكته ، ج 3 ص 901 - 927 .\r\n* تذكرهء ميخانه ، تهران 1340 ، ص 453 - 471 و حواشى آنها .\r\n* ايضاح المكنون ، ج 1 ، ستون 522 .\r\n* عرفات العاشقين ، خطى .\r\n* آتشكدهء آذر ، تهران ، ص 843 - 845 .\r\n* صحف ابراهيم ، على ابراهيم خان خليل ، خطى .\r\n* سرو آزاد ، ص 37 - 38 .\r\n* تذكرهء غنى ، عليگر 1916 ، ص 102 .\r\n* ترجمهء مجمع الخواص ، تبريز ، ص 233 - 234 .\r\n* رياض الشعراء واله داغستانى ، خطى .\r\n* تذكرهء نصرآبادى ، تهران 1317 ، ص 243 - 244 .\r\n","page_name":" 1024 ","page_number":408},
  {"content":"\r\n\r\nفغفور تخلص حكيم محمد حسين و آن هم دومين تخلص او بود كه در مدت اقامت هند برگزيد زيرا پيش از آن در ايران « رسمى » تخلص مىنمود و بعد از آن بجز تخلص « فغفور » گاهى « مير » هم به كار مىبرد .\r\nپدرش سيد احمد نام داشت و نياكانش در گيلان صاحب مال و مكنت و نزد فرمانروايان محلى داراى اعتبار و مقامى بوده‌اند و فغفور خود دوران جوانى را در همان ولايت بكسب دانش و ادب بويژه دانش پزشكى گذراند و علم طب را نزد خالوى خود حكيم تاج الدين حسين پزشك مير سلطان مراد خان از امراى مازندران ، آموخت و بيشتر كتابهاى متداول پزشكى را از نظر گذراند و به همين سبب او را حكيم ( يعنى پزشك ) گفته‌اند . فغفور از آموختن ادب پارسى و تازى و تمرين شعر و تتبع در علم ادوار و موسيقى و تأليف رساله‌هايى در موسيقى و حساب اصابع هم غافل نماند .\r\nابتداى عمرش در خدمت خان احمد گيلانى « 1 » كه خود شاعر و مشوق شاعران و عالمان بود ، گذشت تا آنكه خان احمد بخواندگار روم پناه برد ( سال 1000 ه ) و سپس آوازه درافتاد كه در آهنگ بازستاندن ملك بگنجه آمده است . فغفور بدنبال اين آوازه برسم بازرگانى به آذربايجان رفت و از آنجا بترغيب پزشكان فرمانرواى گرجستان كه گيلانى بوده‌اند ، بدان سرزمين سفر كرد و از جانب الكسندرخان فرمانرواى آن ديار بگرمى پذيرفته شد ، ليكن پس از چندى از آنجا باصفهان رفت و با « حكيم شفايى » آشنايى يافت و سپس به خدمت شاه عباس راه جست و او را در قصايد خود ستود و نيز درين مدت محل توجه و بزرگداشت على قلى خان شاملو ديوان بيگى شاه عباس بود .\r\nدر سال 1012 فغفور از اصفهان بهند سفر كرد . در راه هند چندگاهى در قندهار و نزد ميرزا غازى ترخان كه ترجمهء حالش را پيش ازين آورده‌ام بسر برد و آنگاه به لاهور و از آنجا به « اگره » رخت عزيمت كشيد و در شهر اخير چندى در خدمت حكيم على گيلانى از پزشكان معروف ايرانى در هند\r\n\r\n\r\n","description":"","footnote":"\r\n( 1 ) - دربارهء او رجوع شود به همين جلد ، ص 504 - 506 .\r\n","page_name":" 1025 ","page_number":409},
  {"content":"\r\n\r\nو در دربار اكبر و جهانگير ، گذراند بطمع آنكه او را بدربار معرفى كند ليكن آن پزشك چنين نكرد و او خود توانست بدستگاه ميرزا عبد الرحيم خان راه يابد و بوساطت او بصف مصاحبان و مقربان شاه‌زاده پرويز پسر جهانگير بپيوندد . ملا عبد الباقى نهاوندى در مآثر رحيمى نوشته است : « الحال كه سنهء هزار و بيست و چهار هجريست در دار السلطنهء برهانپور خانديس علم دانشورى و سخنورى برافراشته كوس يكتايى و بىمثلى مىزند و مىزيبدش ، و اشعار آبدار در مدح اين سپهسالار ( - ميرزا عبد الرحيم خانخانان ) بر روى روزگار بيادگار گذاشته و مىگذارد و در ميانهء مستعدان اين زمان بىمثل و مانندست . . . »\r\nعبد النبى فخر الزمانى مىنويسد كه « چون بموجب فرمان قضا جريان جهانگير جهانبان شاهزاده پرويز به « اله‌آباد » آمد ، فغفور نيز در ركاب سعادت صاحب خويش ببلدهء مذكور داخل شد و در آن شهر نقد حيات بقابض ارواح سپرد ، مدفنش در نيم كُروهى « 1 » اله‌آباد بر سر راه اگره واقعست » « 2 » ، تاريخ وفات او 1029 ه است و ماده تاريخ مرگش را « هم‌نوا با عندليبان بهشت » ( - 1029 ) يافتند . « ديوان آن فغفور ملك سخندانى از قصيده و غزل قريب پنجهزار بيت باشد » « 3 » نصرآبادى سال وفاتش را 1030 و ديوانش را قريب بچهارهزار بيت نوشته است « 4 » و بعيد نيست كه سال 1030 سالى باشد كه خبر مرگ فغفور باصفهان رسيده بود و گرنه همان تاريخ 1029 كه قبلا نقل شده تاريخ واقعى مرگ شاعر است .\r\nفغفور مردى دانشمند و شاعرى اديب و موسيقيدان و طبيب بود .\r\nمعاصرش ملا عبد الباقى نهاوندى گويد : « ذات شريفش نقش تختهء عبارات تازى و حجازيست و از قطرات فوائد بحار علوم درهاى شب‌افروز در صدف\r\n\r\n\r\n","description":"","footnote":"\r\n( 1 ) - كروه بضم اول يك ثلث فرسنگ است .\r\n( 2 ) - ميخانه ، ص 458 .\r\n( 3 ) - ايضا ص 459 .\r\n( 4 ) - تذكرهء نصرآبادى ، ص 244 .\r\n","page_name":" 1026 ","page_number":410},
  {"content":"\r\n\r\nسينهء طلبه و اهل علم مىنهد و در تنقيح مسائل حقيقيه و نشر علوم يقينيه كوشيده حوصلهء طبع سلّاك و مستعدان را پرلآلى شاهوار مىسازد و در فن شاعرى و نكته‌سنجى زين بيان را بر مراكب مسرعهء افكار نهاده در مضمار حسن طبيعت و ميدان فصاحت گوى سبقت از فارسان اين فن مىربايد و در علم ادوار و موسيقى نيز مهارتى تمام دارد و تصانيف « 1 » مشهورهء او در عراق و گيلان و مازندران در ميان ندما و اهل نغمه شهرتى تمام دارد و در خط نسخ‌تعليق از استادان اين زمان در گذشته ، الحق شاعرى جامع حيثيات و مستجمع كمالات است و صيت شاعرى و دانشورى او چون پرتو آفتاب عالمگير است ، اكثر مستعدان عراق و خراسان بفضائل و كمالات او در هر فن قائل گشتند . . . و بدرست‌گويى و تمام سخنى مشار اليه در ميان اين طبقه كسى پيدا نمىشود . . . » .\r\nنظير همين ستايش را فخر الزمانى نيز ازو كرده و همهء اينها شايستهء اين شاعر تواناست كه سخنش پابپاى استادان قرن هشتم و نهم پيش مىرود و از خطاها و لغزشها و يا افراطها و تفريطهاى لغوى و دستورى كه در زمان او رائج بود بريست ، سخنى يكدست و پخته و بيتهايى منتخب و سنجيده دارد و از همهء آنها مقام والايش در دانشهاى زمان آشكارست . وى مثنوى شهرآشوبى در بحر خفيف و قصيده و تركيب و ترجيع و غزل و رباعى دارد كه در مآثر رحيمى 133 و در ميخانه 109 و در ديگر مأخذها و مجموعه‌ها بيتهاى بسيار ديگر ازو نقل شده است . ديوانش را نيافتم . از ساقىنامه ترجيعش كه همه بيتهاى منتخب و عاليست ، چند بند ( از ميخانه ) و از مجموعه يا « بياض ميرزا بيدل » موجود در موزهء بريتانيا دو غزل و از سفينهء شمارهء 582 مجلس شورى يك غزل ( بانتخاب آقاى گلچين معانى ) و از ديگر مأخذها يك غزل و چند ترانه ازو درينجا نقل مىشود :\r\n\r\n\r\n","description":"","footnote":"\r\n( 1 ) - تصانيف در اينجا بمعنى سروده‌هاى همراه با شعر است كه اكنون نيز به همين معنى به كار مىبرند .\r\n","page_name":" 1027 ","page_number":411},
  {"content":"\r\n\r\n . . . رفتيم بيكباره ره دير و حرم را * يكدست گرفتيم صمد را و صنم را\r\nدريوزه‌گر كوى خرابات مغانيم * در كاسهء سر ريخته هر حق قدم را\r\nآب خضر از كاسهء ما جوى كه اينجا * عيسى بدى آب دهد معجزِ دَم را\r\nما مست شرابيم چه دريا و چه قطره * ديريست كه نه بيش شناسيم و نه كم را\r\nز آن جام مصفا كه نسيمى ز شميمش * بر جاى بصر نصب كند قوّت شَم را\r\nدر دير فروزيم چراغى كه فرستد * پروانهء معزولى قنديل حرم را\r\nكو ساز مغنى كه ز يك پرده كند ساز * با چاشنى مستى ما ذوقِ نِغَم را\r\nتو منكر پيمانه و من منكر پيمان * زاهد ، نخورم جاى مى ناب قسم را\r\nجام عرقى خوشترم آيد ز عراقين * مستان چه شناسند عرب را و عجم را\r\nما دجله‌كشى ياد گرفتيم ز استاد * ما را خط بغداد به از خطهء بغداد\r\nچون خوشهء پروين كه ازو نور فشردند * از بهر دل ما دل انگور فشردند\r\nبر مردمك تاك ره افتاد مغان را * ز آن از كف پا آبلهء نور فشردند\r\nدر ساحت ميخانه گدايان تهيدست * بر گنج گهر پاى چو گنجور فشردند\r\nاز شعشعهء نور تجلى كف موسى است * پايى كه بداغ جگر طور فشردند\r\nاين دير مغانست كه اينجا بلب مست * آلودگى از دامن مستور فشردند\r\nدر جنت ميخانه بنوش از كف غلمان * آن باده كه گويى ز لب حور فشردند\r\nاز مست بجز نعرهء مستانه نخيزد * بى جا گلوى دعوى منصور فشردند\r\nخون از دل من سر زد و از چشم صراحى * چون ناىِ نى و شَهرَگِ طنبور فشردند\r\nسرمستى و ديوانه‌دلى قسمت من شد * آن روز كه در مغز جنون شور فشردند\r\nما دجله‌كشى ياد گرفتيم ز استاد * ما را خط بغداد به از خطهء بغداد\r\nزاهد اگرت ميل سبكبارى جانست * بر دوش سبو گير كه سجاده گرانست\r\nدر خود شده گم چند ره صومعه پويى * يك گام ز خود پيشترك دير مغانست\r\nاينجا نه مه و هفته ، حساب از دم نقدست * اينجا نه شب جمعه نه روز رمضانست\r\nگر سنگ بيندازى و پيمانه بگيرى * دانى كه چه خون در جگر شيشه گرانست \r\n\r\n","description":"","footnote":"","page_name":" 1028 ","page_number":412},
  {"content":"\r\n\r\n كارت چو شكستست چه پيمانه چه پيمان * گر شيشه همان نيست چه شد سنگ همانست\r\nدر جام خزانيست كه در عين بهارست * در بزم بهاريست كه در عين خزانست\r\nساقى همه يك دور بده قسمت ما را * تا دور دگر هستى ما را كه ضمانست ؟\r\nگر خانه بيغماى عسس رفت چه نقصان * صد شكر كه جان در گرو رطل گرانست\r\nتا دايرهء ازرق پيمانهء ما نيست * اين لجهء اخضر كه محيطش بكرانست ،\r\nما دجله‌كشى ياد گرفتيم ز استاد * ما را خط بغداد به از خطهء بغداد\r\nهمت طلب از مشرب رندان قدح‌نوش * چون شيشه يكى پنبهء غفلت بكش از گوش\r\nيكره بلب كاسهء رندان بزن انگشت * بنگر چه صداهاست درين ميكده ، بنيوش\r\nدر كار جهان كوشش ما را اثرى نيست * بارى چو همى كوشى در عيش و طرب كوش\r\nدر كينه تهمتن شودت زال زمانه * از دست منه بادهء چون خون سياوش\r\nخون در رگ افسرده شود گرم ز باده * از باده كجا گل شود اين آتش خس‌پوش\r\nمن همچو سبو خانه بميخانه گرفتم * تا مست از آنجا ببرندم بسر دوش\r\nما مست جنونيم ره عقل ندانيم * صد مرحله بيش است ز ما تا خرد و هوش\r\nتا پير مغان عيش به ياد دل ما داد * كرديم غم و محنت ايام فراموش\r\nدر كاسهء ما كشتى صد نوح بگرداب * طوفان ز تنور خم ما يك كف سرجوش\r\nما دجله‌كشى ياد گرفتيم ز استاد * ما را خط بغداد به از خطهء بغداد . . . \r\n*\r\n خسم كه جلوهء برقى كند شكار مرا * بدام شعله كشد دانهء شرار مرا\r\nبوعده گر دهدم عمر خضر طى گردد * در اولين قدم راه انتظار مرا\r\nبيا كه تا تو گرفتى كنار آغوشم * گرفته حسرت آغوش در كنار مرا\r\nخيال قد تو دائم به چشم تر دارم * جز اين نهال نرويد ز جويبار مرا \r\n*\r\n مرا آتش درون سينه خرمن خرمنست امشب * دل آتش‌پرست من مقيم گلخنست امشب\r\nز رويش بزم ما بر خانهء خورشيد مىخندد * چراغ تيره‌روزان محبت روشنست امشب\r\nنگه را رخصت گلچيدنى از باغ رخسارش * گل نظاره‌ام زين باغ دامن دامنست امشب \r\n\r\n","description":"","footnote":"","page_name":" 1029 ","page_number":413},
  {"content":"\r\n\r\n ز محرومى نگردد آرزو گرد دل محزون * تمنا دور گرد و حسرتم پيرامنست امشب\r\nز دامان هوس فغفور مگسل خار نوميدى * كه از باغ تمنا فرصت گل‌چيدنست امشب \r\n*\r\n چشمت بكرشمه جان فروشد * مژگان ببلا سنان فروشد\r\nيك غمزه از آن دو چشم و صد جان * مگذار كه رايگان فروشد\r\nامروز زمين ز سايهء تو * خورشيد به آسمان فروشد\r\nناز تو متاع بىقرارى * بر رشتهء امتحان فروشد\r\nفغفور غمت ز نقد هستى * ارزان خرد و گران فروشد \r\n*\r\n مجنون نيم دارم دلى چون سنگ طفلان در بغل * هم شور جانان در سر و هم شورش جان در بغل\r\nهمخوابهء بخت بدم بر آستان هجر او * صبح جزا در زير سر ، شام غريبان در بغل\r\nخواهم نسيم جلوه‌يى تا گل كند رسواييم * چون غنچه دارم تا بكى چاك گريبان در بغل\r\nيكچند بر سر مىزدم مستانه گلها زين چمن * اكنون ز بيم باغبان ريزم ز دامان در بغل\r\nفغفور طبع روشنم بس شاهد آغوش من * من عيسيم زيبد مرا خورشيد تابان در بغل \r\n*\r\n جفا پروردهء بوم و بر تست * وفا آواره‌يى از كشور تست\r\nچو برخيزى ز خواب آشوب خيزد * كه دست فتنه در زير سر تست \r\n*\r\n بر تو همه شب همچو شب گل گذرد * بر من همه روز روز بلبل گذرد\r\nز آن طره بآشفتگيم عمر گذشت * چون آب كه در سايهء سنبل گذرد \r\n*\r\n\r\n","description":"","footnote":"","page_name":" 1030 ","page_number":414},
  {"content":"\r\n\r\n اى كز هوست دل هوس در تابست * وز چشم تو چشم عافيت در خوابست\r\nيكذره غمت سنگدلان را كافيست * در خانهء مور قطره‌يى سيلابست \r\n\r\n59 - نصيراى همدانى « 1 »\r\nخواجه نصير بن خواجه محمود « 2 » بن خواجه بيگ معروف به « نصيرا » و متخلص به « نصير » از شاعران سدهء يازدهم هجريست . خاندانش اصلا بروجردى و در آن شهر عهده‌دار حكومت بود ليكن پس از آن بامامزاده سهل از محال همدان انتقال يافت و افراد اين خاندان ، از آن جمله نصيرا ، متولى امامزادهء مذكور بودند . نصيرا دوران جوانى را بدانش‌اندوزى گذراند و از بيشتر دانشهاى عهد خود بهره گرفت . در روز روشن آمده كه او « كسب علم از شيخ بهاء الدين عاملى نموده » و درين صورت مىبايست در پى دانش - اندوزى باصفهان رفته و مدتى آنجا ساكن بوده باشد ، و نيز در همان شهر بود كه توانست از معاشرت با شاعرانى چون زكى همدانى و شرارى همدانى\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 166 - 167 .\r\n* رياض الشعراء ، خطى .\r\n* صحف ابراهيم ، خطى .\r\n* روز روشن ، ص 823 - 825 .\r\n* ضميمهء فهرست ريو ، ص 202 .\r\n* تاريخ نظم و نثر در ايران ، ص 532 .\r\n* آتشكده ، چاپ بمبئى ، ص 258 .\r\n( 2 ) - چارلز ريو ( ضميمهء فهرست ، ص 202 ) نامش را محمود و شادروان سعيد نفيسى ( تاريخ نظم و نثر در ايران ) مسعود ضبط كرده است .\r\n","page_name":" 1031 ","page_number":415},
  {"content":"\r\n\r\nو مير مغيث همدانى و رشكى همدانى و چند تن ديگر از اهل شعر و ادب برخوردار شود .\r\nميرزا محمد طاهر نصرآبادى دربارهء خوى و رفتار نصيرا و رابطهء او و شيخ بهايى گويد : « فقير به خدمت او نرسيده‌ام اما از عزيزان مسموع شد كه قطع نظر از فضيلت بسيار خوش‌صحبت و خوش‌طبيعت بود . خالوى فقير چون به خدمت علّامى شيخ بهاء الدين محمد ربط داشت ، نقل مىكرد كه شيخ وعده فرمودند كه به منزل فقير آيند ، فرمودند كه نصيرا را خبر كنيد تا مجلس نمكى بهم رساند » و بنابراين نصيرا و بهاء الدين بيشتر به دو انيس جليس مىمانستند تا باستاد و شاگرد . بهرحال نصيرا بر اثر كسب فضيلت در اصفهان با دانشهاى عقلى خاصه رياضى و نيز با دانشهاى ادبى و انشاء و شعر آشنايى يافت و نويسندگان احوالش او را بدين فضائل ستوده‌اند .\r\nاز جملهء كسانى كه نصيرا در اصفهان با او معاشرت داشت مظفر حسين كاشانى متخلص به « مظفر » « 1 » بود كه گاه در كاشان و گاه در اصفهان بسر مىبرد . پاى اين شاعر در حادثه‌يى شكست و لنگ شد و نصيرا چون از واقعه خبر يافت در حالى كه از ملازمت مظفر دور بود به دو چنين نوشت : « به حق صحبت قديم كه تا بمقتضاى گردش ناساز ، چرخ توسن فلك پاى مبارك آن ثابت‌قدم مقام كمال را شكسته ، خاطر دوستان از آن شكسته‌تر است :\r\n چو پاى ترا چرخ بى جا شكست * مرا دل شكست ار ترا پا شكست \r\nبارى با قضا كوشش و با قدر آميزش سودى ندارد ، و شكيبايى در امثال اين وقايع بغايت پسنديده است . اميد كه مرهم عنايت الهى جبر اين شكستگى نمايد ، كه سواى مرحمت وى درمانى نيست . اگرچه از ملازمت دورست اما بموميايى دعاى صبح و شام در درست‌سازى شكستگيهاى احوال خجسته\r\n\r\n\r\n","description":"","footnote":"\r\n( 1 ) - دربارهء او بنگريد بتذكرهء نصرآبادى ص 164 - 165 ؛ و بتذكرهء ميخانه ص 895 - 896 و جز آنها .\r\n","page_name":" 1032 ","page_number":416},
  {"content":"\r\n\r\nمآلست . باجابت مقرون باد » « 1 » .\r\nهمين انشاء استوار زيبا كه ازو نقل شده در باور داشت سخن نصرآبادى كافيست كه نوشته است « از اكثر فنون بهره‌ور و دوحهء طبعش باقسام علوم خصوصا رياضى صاحب ثمر ، در ترتيب انشاء سخنانش دلنشين . . . » و گويا منشآت نصيرا در هند بيش از آنچه نصرآبادى پنداشته شهرت داشت و بعنوان سرمشق مهارت در ترسل محل استفاده بود و ملا طغراى مشهدى آن را با نثر ظهورى كه هنوز هم سرمشق انشاء در ميان پارسىخوانان هند تعليم مىشود ، مقايسه مىنمود « 2 » .\r\nنصيرا تعليقه‌يى بر عروض محمد مؤمن حسينى استرابادى نوشته است كه در ذيل احوال عرشى بدان اشاره خواهد شد و پيش ازين دربارهء آن سخن گفته‌ام « 3 » . وى مانند بسيارى از شاعران همشهرى و همعهد خود كه رهسپار هند شدند ، بدان ديار رفت و چندى در شمار ستايندگان جلال الدين اكبر ( 963 - 1014 ) بود و سپس بدرگاه قطب شاهيان گلكنده روى نهاد و عاقبت ، بنابر آنچه در نگارستان سخن آمده است ، بسال 1030 درگذشت .\r\nماده تاريخ وفاتش چنين است :\r\n تاريخ وفاتش از خرد جستم * گفتا ز « سرير فضل » افتاد « نصير » \r\n[ سرير فضل - 1380 ؛ نصير - 350 ؛ پس سرير فضل منهاى نصير مساويست با 1030 
  ] . ديوانش در حدود هزار بيت قصيده ، ساقىنامه ترجيع ، قطعه ، غزل ، دو مثنوى كوتاه يكى در مدح شاه عباس و ديگرى در بيان حال خود و هر دو ببحر هزج مسدس مقصور يا محذوفست و نسخه‌يى از آن بشمارهء 3667 .  Or  در كتابخانهء موزهء بريتانيا ملاحظه شد . ازوست :\r\n نگاه گرم تو روى سخن به من دارد * و گرنه دل به تو بىمهر صد سخن دارد \r\n\r\n\r\n","description":"","footnote":"\r\n( 1 ) - اين نامه را آقاى احمد گلچين معانى در سفينهء شمارهء 295 مجلس شورى كه بسال 1073 جمع آمده است ، يافته و در حاشيهء ميخانه ص 895 نقل كرده است .\r\n( 2 ) - ضميمهء فهرست ريو ، ص 202 .\r\n( 3 ) - همين جلد ، بخش يكم ، ص 403 .\r\n","page_name":" 1033 ","page_number":417},
  {"content":"\r\n\r\n چنان ز پرتو حسن تو انجمن گرمست * كه شمع از پر پروانه بادزن دارد\r\nچو توتيا كه بكاغذ كنند ، باد صبا * غبار راه تو بر برگ ياسمن دارد\r\nبهار مىرود اما ز سبزهء خط تو * زمانه سر خط تعليم صد چمن دارد\r\nاز آسمان همه نعم النصير مىشنوم * كه طبع من حق بسيار بر سخن دارد \r\n*\r\n چه كرده‌ام كه دگر يار بر سر نازست * نگاه در قفس و عشوه‌گرم پروازست\r\nشبى دعاى تو كردم ، گذشت عمر و هنوز * به اين اميد در هفت آسمان بازست\r\nاگر فسانهء طفلان شوم مرنج نصير * كه طفل اشك تو خوندار يك جهان رازست \r\n*\r\n دارم دلى كه روى دل از هيچكس نديد * گل دسته دسته داد و عوض خار و خس نديد\r\nمرغ دلم سراسر گلزار دهر گشت * جايى بدلنشينى كنج قفس نديد\r\nجز من كه از سياهى زلفت شكسته‌ام * از لشكر شكسته ظفر هيچكس نديد \r\n*\r\n بر چهره حرف اشك سراپا نوشته‌ايم * سرمشق بهر خاطر دريا نوشته‌ايم\r\nنسيان نه طور ماست ولى بهر احتياط * بر لوح سينه نام تو صد جا نوشته‌ايم\r\nدور افگند پدر ز پسر جذبه‌هاى شوق * تعبير خوابهاى زليخا نوشته‌ايم\r\nهرگز بنامه دردسر او نداده‌ايم * احوال خويش بر پر عنقا نوشته‌ايم\r\nاز نسخهء لبت چو طبيبان بالتماس * يك نسخه از براى مسيحا نوشته‌ايم\r\nقابل نه‌اى نصير كه يادت كند كسى * در اين صحيفه نام تو بى جا نوشته‌ايم \r\n*\r\n وقتست كه دهقان فلك گردد سست * وز سنبله‌اش حبه نماند چو نخست\r\nدر چرخ هلال نيست گويم به تو راست * يك پره ز چرخهء فلك مانده درست \r\n\r\n","description":"","footnote":"","page_name":" 1034 ","page_number":418},
  {"content":"\r\n\r\n\r\n60 - مرشد بروجردى « 1 »\r\nمرشد بروجردى « 2 » ملقب به « مرشد خان » از شاعران پارسىگوى سدهء يازدهم در هند ، و يكى از استادان محترم و مقبول در دربار گوركانيان آن ديار و درگاه اميران آن حكومت بود . مشروحترين اطلاع را دربارهء او معاصرانش ملا عبد الباقى نهاوندى در مآثر رحيمى و ملا عبد النبى فخر الزمانى در ميخانه و بعد از آن دو تقى الدين اوحدى در عرفات داده است . آنچه نصرآبادى در تذكرهء خود و آذر در آتشكده ( ذيل عنوان مير مرشد يزدجردى ) و ديگران كه گاه همين نسبت يزدجردى را به كار برده‌اند ، درباره‌اش نوشته‌اند همه كوتاه و كم‌ارزش است . وى بروجردى و از بزرگ‌زادگان ديار خود بود و در آنجا مقدمات ادب و دانش را فراگرفت و سخنورى آغاز كرد . سپس بهمدان رفت و در آنجا مدارج ترقى را در شعر و ادب بپيمود و با شاعرانى مانند زكى همدانى و رشكى و هلاكى و مير الهى و مغيث محوى آشنايى يافت و قصيده‌ها و غزلها ساخت و چندى ميان آن شهر و بروجرد و خرم‌آباد در آمد و شد و با حكمرانان و فرمانروايان آن\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء ميخانه ، ص 597 - 613 و حواشى آنها .\r\n* عرفات العاشقين ، خطى .\r\n* ماثر رحيمى ، ج 3 ، ص 781 - 788 .\r\n* سرو آزاد ، ص 39 - 41 .\r\n* آتشكده ، چاپ بمبئى ، ص 258 .\r\n* رياض الشعراء ، خطى .\r\n* صحف ابراهيم ، خطى .\r\n( 2 ) - در بعضى تذكره‌ها مثل آتشكده و سرو آزاد و نصرآبادى و صحف ابراهيم او را يزدجردى نوشته‌اند يعنى بروجردى را باشتباه چنين خوانده‌اند .\r\n","page_name":" 1035 ","page_number":419},
  {"content":"\r\n\r\nسامان در ارتباط بود و سپس بفارس رفت و يكچند ملازم محمد قليخان پسر مرتضى خان پرناك تركمان گرديد كه حكومت شبانكاره داشت ، و با او بدارابگرد مقر حكمرانيش رفت و هشت سال با وى انيس و همنشين بود و ساقىنامهء خود را در ستايش او سرود و پس از مرگ آن خان بشيراز بازگشت تا آنكه ميرزا غازى ترخان والى سند كه نامش را پيش ازين ديده‌ايم ، او را بسند دعوت كرد و مرشد از راه هرموز به « تته » پايتخت ترخانيان سند رفت و در خدمت ميرزا غازى ترقى بسيار نمود و عنوان « مرشد خان » يافت و چون ميرزا غازى بحكومت قندهار برگزيده شد مرشد خان را بهمراه خود برد و پس از كشته شدن او بسال 1021 ، مرشد بدعوت جهانگير پادشاه ( 1014 - 1037 ه ) به خدمت او شتافت و اندكى بعد به خواهش زمانه بيگ مهابتخان ( م 1044 ه ) از امراى بسيار متنفذ دوران جهانگير در شمار ملازمان او درآمد و از سال 1023 تا 1026 با وى در بزم و رزم همراه بود و سپس به خدمت شاهزاده خرم فرزند جهانگير كه بعد از پادشاهى بشاهجهان معروف گرديده ، پيوست تا در سال 1030 بدرود حيات گفت .\r\nمرشد خان مردى مردانه و صاحب اراده و نيك‌انديش بود . در شعر شيوهء متقدمان را پيروى مىكرد و بقول عبد الباقى نهاوندى كه با وى دوستى داشت « هم طرز متقدمين را نيكو تتبع نموده و هم روش متأخرين را بغايت خوب ورزيده » . گذشته ازين در ترسل و انشاء نيز مهارت داشت . ازوست :\r\n دلم سوخت بر حال ديوانه‌يى * كه مىگشت بر گرد ويرانه‌يى\r\nسرى پر ز سودا دلى پر ز يار * برآورد فرياد شوريده‌وار\r\nكه گبرم بكيش محبت اگر * بجز يار دانم خدايى دگر\r\nبه دو گفتم اى كافر حق‌گذار « 1 » * ازين حرف بس كن ، بناليد زار\r\nكه بهر پرستيدن آن صنم * بملك وجود آمدم از عدم\r\nو گرنه مرا ذوق هستى نبود * سر و برگ يزدان‌پرستى نبود \r\n*\r\n\r\n\r\n","description":"","footnote":"\r\n( 1 ) - حق‌گذار : رهاكنندهء حق .\r\n","page_name":" 1036 ","page_number":420},
  {"content":"\r\n\r\n كيم من غريبى جگرخواره‌يى * ز ملك وجود خود آواره‌يى\r\nسرى همچو چشم بتان پرخمار * دلى چون درون اسيران فگار\r\nگرفتار شوخى كه هر جا دليست * از آن شوخ در ورطهء مشكليست\r\nحريفى كه هر گوشه صد مىپرست * ز چشم و لبش گشته مخمور و مست\r\nنهالى كه رويد ز بوم و برش * بجز مرگ عاشق نباشد برش\r\nبه وصف لبش گر سخن سر كنم * جهان را پر از لعل و شكر كنم\r\nشراب از لبش آنچنان مست شد * كه چون مست ديدارش از دست شد\r\nخوشا من كه دارم بكنج كنشت * ز شوق رخ او دلى چون بهشت\r\nسحرگه كه خيزم بيادش ز خواب * برآيد ز چشمم هزار آفتاب\r\nاز آن چشم تنگ ملايك‌فريب * كه آفاق را تنگى آمد نصيب\r\nچنان تنگ شد راه در سينه‌ام * كه دلگير شد آه در سينه‌ام\r\nمرا دور از آن طرهء مشك‌بار * كه شيراز زو گشته رشك تتار\r\nنفس بس كه پيچيد بر دود آه * درآويزد از لب چو مار سياه\r\nچنان روشنست از رخش كوكبم * كه از شمع مه تار گردد شبم\r\nچو بر ياد آن غمزه ساغر زنم * گل زخم سياره بر سر زنم\r\nهمه شب به ياد لب آن صنم * لب خود دهم بوسه تا صبحدم\r\nچو مست لب او كند گريه سر * همه شهد ريزد ز مژگان تر\r\nغمش ريخت در جان اهل نظر * شرابى ز عيش جهان تلخ‌تر\r\nز شوق لبش بس‌كه بىتاب شد * سراپاى مرشد مى ناب شد \r\n*\r\n خوشا صبح وصل و مى خوشگوار * خوشا جام مى خاصه از دست يار\r\nخوشا ساقى رند آزاده‌يى * كه ما را ز جامى دهد باده‌يى\r\nكز آن جام هر ذره‌يى ساغريست * وز آن باده هر قطره‌يى گوهريست\r\nمن و عشق آن ساقى توبه‌سوز * كه چون گردد از چهره مجلس‌فروز\r\nگهى از لبش كاسه پرمل كنم * گهى از رخش ديده پرگل كنم\r\nمن و مى ، كه تا يافتم ذوق مى * وجودم چنان پر شد از ذوق وى \r\n\r\n","description":"","footnote":"","page_name":" 1037 ","page_number":421},
  {"content":"\r\n\r\n كه هرگه بگريم ز سوز درون * ز چشمم مى ناب آيد برون\r\nبهر ره كه مستانه افتم ز پاى * غبارش ز صرصر نخيزد ز جاى\r\nمن آن مىپرستم كه هرگز سحاب * نبارد بخاكم به غير از شراب\r\nمن آن رند سرمست و لا يعقلم * كه مستانه خيزد گياه از گلم\r\nچنان مستم از گردش چشم يار * كه اهل دل از ساغر شهريار\r\nمحمد قليخان گردون‌شكوه * كه با حلم او ذره‌يى نيست كوه \r\n*\r\n عاقبت تا در بلا افسردنست * زندگى هردم بدردى مردنست\r\nعشق و آسايش نمىسازد بهم * خوى با غم كن بخان و مان غم\r\nمرگ آزادت كند از بندگى * گر نخواهى آن تو و آن زندگى ! \r\n*\r\n بسيار ز حد مىگذرد گرمى مجلس * دلسوخته‌يى در پس ديوار نباشد\r\nبازار شكر گرم ز جوش مگسانست * يوسف بچه ارزد چو خريدار نباشد\r\nاز تنگى جا در دل مرشد نتوان يافت * آهى كه ز سر تا قدم افگار نباشد \r\n*\r\n به ياد نرگس مخمور جانان * نفس در سينه مىغلتد چو مستان\r\nز بس كز دست هجران پاره كردم * نمىدانم دلست اين يا گريبان\r\nگريبان دلم در دست طفلى است * كه نشناسد گريبان را ز دامان\r\nنشيند در برم ليكن بنوعى * كه در بتخانه كافر با مسلمان\r\nپس از مردن مرا هر ذرهء خاك * شرارى ديگرست از تاب هجران \r\n*\r\n آخر فتاد سوى مغيلان گذار من * پاى برهنه عاقبت آمد به كار من\r\nصد كوه غم بدامن هر ذره سر نهد * بر هر زمين كه باد فشاند غبار من\r\nخاكسترش به آتش طور آبرو دهد * پروانه‌يى كه سوخت ز شمع مزار من \r\n*\r\n گر نغمهء سازت به سكون مىآيد * رمزيست بگويمت كه چون مىآيد\r\nاز بس كه بگرد زخمه‌ات مىگردد * پيچيده ز طنبور برون مىآيد \r\n\r\n","description":"","footnote":"","page_name":" 1038 ","page_number":422},
  {"content":"\r\n\r\n*\r\n تا چند دلم محبت‌اندوز شود * تا چند محبتم جگرسوز شود\r\nاو شب به خيال قتل من خوابد و من * تا روز بفكر اين‌كه كى روز شود \r\n*\r\n مژگان نبود بگرد چشم من زار * غيرت بره نظاره‌ام ريخته خار\r\nدر ديده سياهيم نه از مردمكست * جذب نگهم ربوده خال از رخ يار \r\n*\r\n رهبان كليسياى حرمان شده‌ام * ناقوس‌نواز دير هجران شده‌ام\r\nنه معصيتى نه طاعتى ، واى به من * شرمندهء كافر و مسلمان شده‌ام \r\n\r\n61 - شيخ بهايى عاملى « 1 »\r\nشيخ الاسلام بهاء الدين محمد بن حسين بن عبد الصمد عاملى متخلص\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* آتشكدهء آذر ، تهران ص 926 - 927 .\r\n* طرائق الحقايق ، الحاج محمد معصوم شيرازى ( معصومعلى ) ، تهران 1316 - 1319 ه ق ، ج 1 ص 136 ببعد .\r\n* امل الآمل ، الحر العاملى ، بغداد 1385 ه ق ، ص 155 - 160 .\r\n* تذكرهء نصرآبادى ، تهران 1317 ، ص 150 - 151 .\r\n* نتايج الافكار ، بمبئى 1336 ، ص 103 - 105 .\r\n* رياض العارفين ، تهران 1316 ، ص 72 - 77 .\r\n* مجمع الفصحا ، ج 2 ، ص 8 - 10 .\r\n* بهارستان سخن ، ص 453 - 455 . -\r\n","page_name":" 1039 ","page_number":423},
  {"content":"\r\n\r\nبه « بهايى » و معروف به « شيخ بهايى » از جملهء عالمان و شاعران معروف سدهء يازدهم هجريست . پدرش شيخ عز الدين از عالمان دينى جبل‌عامل لبنان بود و در شهر بعلبك سكونت داشت و از آنجا در عهد شاه تهماسب صفوى با خاندان خود بايران مهاجرت كرد و سه سال در اصفهان ماند و سپس بدعوت شاه تهماسب بپايتخت او قزوين سفر كرد و شيخ الاسلام آن شهر شد و هفت سال آنجا بود و سپس بمشهد و از آنجا بهرات رفت و هشت سال با همان درجهء شيخ الاسلامى در آن شهر بماند و آنگاه بقزوين بازگشت و با كسب اجازه از پادشاه به سفر حج رفت ليكن پسرش بهاء الدين محمد و پسر ديگرش ابو تراب عبد الصمد « 1 » در ايران بازماندند ، و او خود در بحرين ( - بحران ، الاحساء ) سكونت گزيد و همانجا بود تا بسال 984 درگذشت . وى تمايل بتصوف داشت و تأليفهايى در فقه دارد كه از آن ميان بعضى را مانند رسالهء طهماسبيه و رسالهء العقد الطهماسبى معروف به « وسواسيه » به خواهش شاه\r\n\r\n\r\n","description":"","footnote":"\r\n- * روز روشن ، تهران ، ص 121 - 122 .\r\n* روضات الجنات فى احوال العلماء و السادات ، ج 7 ص 56 - 84 .\r\n* هفت آسمان ، كلكته 1873 ، ص 139 - 140 .\r\n* احوال و اشعار فارسى شيخ بهايى ، سعيد نفيسى ، تهران 1316 .\r\n* ريحانة الادب ج 2 ، ص 382 - 398 .\r\n* تاريخ عالم‌آراى عباسى ، ص 967 - 968 .\r\n* فهرست كتابخانهء مركزى دانشگاه تهران ج 2 ص 172 ، 228 ، 289 ، 590 ؛ ج 3 ص 2308 ، 2370 - 2372 .\r\n* فهرست كتابخانهء مدرسهء عالى سپهسالار ، ج 1 ص 71 - 72 .\r\n* فهرست نسخه‌هاى فارسى كتابخانهء موزهء بريتانيا ، چارلز ريو ، ج 2 ص 967 - 968 .\r\n* كليات شيخ بهايى ، تهران كتابخانهء سنائى ، بىتاريخ .\r\n* دائرة المعارف اسلام ، چاپ جديد ، ج 1 ، ص 448 - 449 . و جز آنها .\r\n( 1 ) - اين عبد الصمد همانست كه شيخ بهايى فوائد الصمديه را براى او نوشت .\r\nوى قاضى هرات بود .\r\n","page_name":" 1040 ","page_number":424},
  {"content":"\r\n\r\nتهماسب بتازى نوشت « 1 » .\r\nو اما پسرش بهاء الدين محمد ( شيخ بهايى ) بسال 953 در بعلبك ولادت يافت و در خردسالگى بهمراه پدر و خاندانش بايران آمد و با برادرش عبد الصمد در محضر پدر و بعضى از عالمان ديگر تربيت يافت و در ادب عربى و فارسى و دانشهاى دينى و بعضى از دانشهاى عقلى بويژه رياضى مهارتى حاصل كرد و چنان كه ديده‌ايم بهمراه پدر چندگاه در اصفهان و قزوين و مشهد و هرات گذراند و جز اصفهان خانه‌يى در مشهد داشت ، و هنگامى كه پدرش بديار عرب بازمىگشت عهده‌دار كارهاى وى شد تا منصب شيخ الاسلامى يافت و پس از چندى به زيارت حج رفت و سپس مدتى كه آن را سى سال نوشته‌اند « 2 » بسياحت پرداخت و آنگاه بايران بازگشت و از آن پس در اصفهان ملازم درگاه شاه عباس و از مقربان او بود و با عالمان مشهورى مانند مير محمد باقر داماد در آن شهر معاشرت داشت و بتأليف كتابها و ساختن منظومها و تربيت شاگردان خود سرگرم بود تا در هشتاد و اند سالگى بسال 1030 يا 1031 درگذشت و تاريخ مرگش را « بىسروپا گشت شرع و افسر فضل اوفتاد » يافتند ، ولى اينكه بعضى « 3 » سال وفاتش را تا 1032 و 1035 پيش برده‌اند اشتباه كرده‌اند . جسدش را بمشهد انتقال دادند و در خانه‌يى كه آنجا داشت به خاك سپردند .\r\nشيخ بهايى شاگردان معروفى در دانشهاى دينى و ادب عربى داشت مانند عز الدين حسين بن حيدر كركى عاملى ، سيد حسين بن سيد حسن موسوى ، شاه محمود حسنى شيرازى ، محمد بن احمد معروف به ابن خاتون ، شيخ محمد\r\n\r\n\r\n","description":"","footnote":"\r\n( 1 ) - دربارهء او و اثرهايش بنگريد بروضات الجنات ، ج 2 ، ص 338 - 346 و كتابهاى مربوط ديگر و نيز همين جلد ص 268 .\r\n( 2 ) - روضات ، ج 7 ، ص 62 .\r\n( 3 ) - رياض العارفين ص 72 ، امل الآمل ج 1 ص 158 دربارهء قولهاى ديگر مربوط بسال مرگش بنگريد به روز روشن ص 121 ، روضات الجنات ج 7 ص 59 و 62 و مأخذهاى ديگر .\r\n","page_name":" 1041 ","page_number":425},
  {"content":"\r\n\r\nتقى مجلسى اصفهانى ، ملا محسن فيض كاشانى ، ملا محمد باقر سبزوارى ، محمد صالح مازندرانى ، و نظام بن حسين ساوجى كه بعد از مرگ استاد خود كتاب فارسى او را در فقه بنام جامع عباسى بفرمان شاه عباس تمام كرد .\r\nتأليفهايش بسيار و از آن جمله است : خلاصة الحساب ، تشريح الافلاك و حواشى آن ، كتاب اسطرلاب الكبير ، حبل المتين فى احكام احكام الدين ، مشرق الشمسين و اكسير السعادتين در فقه و حديث ، فوائد الصمديه در نحو ، فوائد البيان در نحو ، زبده در اصول فقه ، اثنى عشريات خمس در طهارت و نماز و زكات و روزه و حج ، جامع عباسى بپارسى تا آخر مبحث حج ، كشكول كه مجموعه‌ييست از مطلبهاى گوناگون كه حكم سفينه‌يى دارد و بسيارى از شعرهاى عربى و فارسى او هم در آن درجست و چند بار بطبع رسيده و بتمامى يا باجزاء بپارسى ترجمه شده است « 1 » ، و كتابهاى ديگر . . .\r\nبهاء الدين بتازى و بپارسى شعر مىسرود و در شعر بهايى تخلص مىكرد .\r\nاز كليات شعر پارسى او و خاصه از مثنويهايش نسخه‌هاى بسيار رائجست .\r\nكلياتش بطبع رسيده شامل منظومه‌هاى نان و حلوا ، سوانح الحجاز ، شير و شكر ، نان و پنير ، غزلها ، اشعار پراگنده از مثنوى و قصيده و مخمس و مستزاد ، رباعيها و كتاب موش و گربه بنثر است . از مثنويهاى اصلى شيخ بهايى 1 ) نان و پنير در 309 بيت ، 2 ) طوطىنامه در 1434 بيت در بحر رمل مسدس مقصور ، 3 ) شير و شكر در 142 بيت ببحر خفيف ، 4 ) نان و حلوا يا سوانح الحجاز در 408 بيت ببحر رمل مسدس مقصوره ، 5 ) الزاهره به عربى در وصف هرات در 408 بيت ( آغاز : الحمد لله العلى العالى ) است و هريك چند بار در ايران و انيران جداگانه و يا بهمراه ديگر اثرهايش چاپ شده .\r\nوى نه شاعر دربارى بود و نه در زمرهء كسانى كه شاعرى را پيشهء خود كرده و روزگار را در آن بسر مىبرده‌اند . پيشهء اصليش اداى وظيفه‌هايى\r\n\r\n\r\n","description":"","footnote":"\r\n( 1 ) - فهرست كتابخانهء دانشگاه تهران ، ج 2 ، ص 173 .\r\n","page_name":" 1042 ","page_number":426},
  {"content":"\r\n\r\nبود كه عالمان دين داشتند ، و اشتغال خاطرش بيشتر تأليف و تعليم و تربيت شاگردان متعدد مشهورش ؛ و به همين سبب او ديوانى بزرگ ترتيب نداد ولى آنچه گفت با همه اثرپذيرى از علم و اطلاع و زندگانى متشرعانهء او ، خالى از لطفى نيست . مرديست ذى فنون و عالميست مذهبى كه خواست استعدادش را در شعر نيز بيازمايد ، پس شاعرى متوسط از كار درآمد كه چون مايهء علميش از ديگران بيشتر بود ، ميان همطرازان نامى برآورد و شهرتى يافت و بايد گفت كه شهرت او در شاعرى كه از بسى از استادان سخن عهد صفوى درگذشته ، بيشتر مرهون شهرتش در دانشهاى دينى و مقام بلند اجتماعى و مذهبى اوست . وى خواه در مضمون و خواه در كلام در صف اول شاعران عهد خود نيست ، و چون پارسى زبان اصلى او نبود و آن را از راه تتبع اثرهاى اصيل فارسى آموخت ، زبانى درست ولى پرآميغ در شعر خود دارد ، و انديشه‌هاى خويش را كه هيچيك از آنها در عالم ادب و عرفان ايرانى تازه و بديع نيست با بيانى ساده و روان و تحت تأثير زبان رائج عهدش اظهار كرده است .\r\nيكى از علتهاى رواج اشعار بهايى چاشنى تند عرفانى آنهاست . اين ذوق عرفانى كه در سخن او مىيابيم اصلا تازگى ندارد و تنها وجه اهميتش در اينست كه يك عالم شرعى متنفذ آنها را آزادانه در عهد غلبهء ملايان متعصب قشرى از سر گرفته و بازگفته و ازين راه شعر خود را محل توجه و مراجعهء اهل ذوق ساخته است .\r\nاز سخنان گفتنى دربارهء او اينست كه مدعى بود تا نياكانش در جبل عامل بسر مىبردند كرامتها داشتند و خرق عادتها مىكردند چنان كه برف بتنور گرم مىبستند ( ! ) و نان پخته برمىآوردند ( ! ) ولى چون بايران آمدند آنهمه كرامت و بزرگوارى از آنان سلب شد ! و آنگاه بدين شعر حافظ تمثل مىنمود :\r\n من ملك بودم و فردوس برين جايم بود * آدم آورد درين دير خراب‌آبادم ! « 1 » \r\n\r\n\r\n","description":"","footnote":"\r\n( 1 ) - روضات الجنات ، ج 2 ، ص 340 - 341 .\r\n","page_name":" 1043 ","page_number":427},
  {"content":"\r\n\r\nو پدرش شيخ عز الدين پس از سالها اقامت در ايران و تنعم از خوان ملا نواز تهماسبى چون بديار عرب بازگشت بپسر خود يعنى همين بهاء الدين محمد نوشت كه اگر طالب دنياست بهند رود و اگر خواهان عقبى است بنزد او در عربستان روى آورد و اگر هيچيك ازين دو را نمىجويد در ايران بماند « 2 » .\r\nازوست :\r\n مرحبا اى پيك فرخ‌فال من * مرحبا اى مايهء اقبال من\r\nمرحبا اى عندليب خوش نو * فارغم كردى ز قيد ماسوى\r\nاى نواهاى تو نار مُوقده * زد بهر بندم هزار آتشكده\r\nمرحبا اى بلبل دستان حى * كآمدى از جانب بستان حى\r\nبازگو از نجد و از ياران نجد * تا در و ديوار را آرى بوجد\r\nبازگو از مسكن و مأواى ما * بازگو از يار بىپرواى ما\r\nآنكه از ما بىسبب افشاند دست * عهد را ببريد و پيمان را شكست\r\nاز زبان آن نگار تندخو * از پى تسكين دل حرفى بگو\r\nاى خوش آن دوران كه گاهى از كرم * در ره مهر و وفا مىزد قدم\r\nشب كه بودم با هزاران كوه درد * سر بزانوى غم و بنشسته فرد\r\nجان بلب از حسرت گفتار او * دل پر از نوميدى ديدار او\r\nآن قيامت قامت پيمان‌شكن * آفت دوران بلاى مرد و زن\r\nفتنهء ايام و آشوب جهان * خانه‌سوز صد چو من بىخانمان\r\nاز درم ناگه درآمد بىحجاب * لب‌گزان از رخ برافگنده نقاب\r\nطرهء مشكين بدوش انداخته * از نگاهى كار عالم ساخته\r\nگفت اى شيدادل محزون من * وى بلاكش عاشق مفتون من\r\nكيف حال القلب فى نار الفراق * گفتمش و الله قلبى لا يطاق\r\nيك دمك بنشست بر بالين من * رفت و با خود برد عقل و دين من\r\nگفتمش كى بينمت اى خوش‌خرام * گفت نصف الليل لكن فى المنام \r\n\r\n\r\n","description":"","footnote":"\r\n( 2 ) - ايضا همان جلد ، ص 342 .\r\n","page_name":" 1044 ","page_number":428},
  {"content":"\r\n\r\n*\r\n علم رسمى سر بسر قيلست و قال * نه ازو كيفيتى حاصل نه حال\r\nطبع را افسردگى بخشد مدام * مولوى باور ندارد اين كلام\r\nعلم نبود غير علم عاشقى * ما بقى تلبيس ابليس شقى\r\nسينهء خالى ز مهر گلرخان * كهنه‌انبانى بود پراستخوان\r\nدل كه فارغ شد ز مهر آن نگار * سنگ استنجاى شيطانش شمار\r\nلوح دل از فضلهء شيطان بشوى * اى مدرس درس عشقى هم بگوى\r\nچند و چند از حكمت يونانيان * حكمت ايمانيان را هم بدان\r\nدل منور كن بانوار جلى * چند باشى كاسه‌ليس بو على\r\nبا دف و نى دوش آن مرد عرب * وه چه خوش مىخواند از روى طرب\r\nايها القوم الذى فى المدرسه * كلّما حصلتموه الوسوسه\r\nفكركم ان كان فى غير الحبيب * ما لكم من نشأة الاولى نصيب\r\nفاغسلوا يا قوم من لوح الفؤاد * كلّ علم ليس ينجى فى المعاد\r\nساقيا يك جرعه از روى كرم * بر بهايى ريز از جام قدم\r\nتا كند شق پردهء پندار را * هم به چشم يار بيند يار را\r\nهركه را توفيق حق آمد دليل * عزلتى بگزيد و رست از قال و قيل\r\nعزت اندر عزلت آمد بىگمان * تو چه جويى ز اختلاط اين و آن\r\nپا مكش از دامن عزلت بدر * چند گردى چون گدايان دربدر\r\nگر ز ديو نفس مىجويى امان * رو نهان شو چون پرى از مردمان\r\nاز حقايق بر تو بگشايد درى * زين مجازى مردمان گر بگذرى \r\n( از مثنوى نان و حلوا )\r\n بعالم هر دلى كو هوشمندست * بزنجير جنون عشق بندست\r\nبه كف دارند خلقى نقد جانها * سرت گردم مگر بوسى بچندست\r\nبهايى گرچه مىآيد ز كعبه * همان دُردىكش زناربندست \r\n*\r\n ز جام عشق او مستم دگر پندم مده ساقى * نصيحت گوش كردن را دلى بيدار مىبايد \r\n\r\n","description":"","footnote":"","page_name":" 1045 ","page_number":429},
  {"content":"\r\n\r\n مرا اميد بهبودى نماندست اى خوشا روزى * كه مىگفتم علاج اين دل بيمار مىبايد\r\nبهايى بارها ورزيد عشق اما جنونش را * نمىبايست زنجيرى ولى اين بار مىبايد \r\n*\r\n ساقيا بده جامى زآن شراب روحانى * تا دمى برآسايم زين حجاب جسمانى\r\nدين و دل بيك ديدن باختيم و خرسنديم * در قمار عشق اى دل كى بود پشيمانى\r\nزاهدى بميخانه سرخرو ز مى ديدم * گفتمش مبارك باد بر تو اين مسلمانى\r\nزلف و كاكل او را چون به ياد مىآرم * مىنهم پريشانى بر سر پريشانى\r\nما سيه‌گليمان را جز بلا نمىشايد * بر دل بهايى نه هر بلا كه بتوانى \r\n*\r\n سجادهء زهد من كه آمد * خالى ز عيوب و عارى از عار\r\nپودش همگى ز تار چنگ است * تارش همگى ز پود زنار \r\n*\r\n در ميكده دوش زاهدى ديدم مست * تسبيح به گردن و صراحى در دست\r\nگفتم ز چه در ميكده جا كردى گفت * از ميكده هم بسوى حق راهى هست \r\n*\r\n هر تازه‌گلى كه زيب آن گلزارست * گر بينى گل و گر بچينى خارست\r\nاز دور نظر كن و مرو پيش كه شمع * هرچند كه نور مىنمايد نارست \r\n*\r\n تا منزل آدمى سراى دنياست * كارش همه جرم و كار حق لطف و عطاست\r\nخوش باش ، بحشر هم‌چنين خواهد بود * سالى كه نكوست از بهارش پيداست \r\n*\r\n تا نيست نگردى ره هستت ندهند * اين مرتبه با همت پستت ندهند\r\nچون شمع قرار سوختن تا ندهى * سررشتهء روشنى بدستت ندهند \r\n*\r\n فردا كه محققان هر فن طلبند * حسن عمل از شيخ و برهمن طلبند\r\nاز آنچه دروده‌اى جوى نستانند * وز آنچه نكشته‌اى بخرمن طلبند \r\n*\r\n\r\n","description":"","footnote":"","page_name":" 1046 ","page_number":430},
  {"content":"\r\n\r\n از خوان فلك قرص جوى بيش مخور * انگشت عسل مخواه و صد نيش مخور\r\nاز نعمت الوان شهان دست بدار * خون دل صد بيوه و درويش مخور \r\n*\r\n آهنگ حجاز مىنمودم من زار * كآمد سحرى به گوش دل اين گفتار\r\nيا رب بچه روى جانب كعبه رود * گبرى كه ازو كليسيا دارد عار \r\n*\r\n از نالهء عشاق نوايى بردار * از درد و غم دوست دوايى بردار\r\nاز منزل يار تا تو اى سست‌قدم * يك گام زياده نيست پايى بردار \r\n*\r\n اى دل كه ز مدرسه بدير افتادى * وندر صف اهل زهد غير افتادى\r\nالحمد كه كار خود رساندى تو بجاى * صد شكر كه عاقبت بخير افتادى \r\n*\r\n تا از ره و رسم عقل بيرون نشوى * يك ذره از آنچه هست افزون نشوى\r\nيك لمعه ز روى ليليت بنمايم * عاقل باشم اگر تو مجنون نشوى \r\n\r\n62 - صوفى آملى « 1 »\r\nمولانا محمد صوفى آملى « 2 » از شاعران سدهء دهم و يازدهم هجريست\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* مآثر الامراء مير عبد الرزاق خوافى ، ج 3 كلكته 1309 ه ق ، ص 450 - 451 .\r\n* هفت اقليم ، تهران ، ج 3 ، ص 128 - 132 .\r\n* روز روشن ، تهران 1343 ، ص 484 .\r\n* تذكرهء ميخانه ، تهران ، ص 476 - 492 و حواشى آن .\r\n* عرفات العاشقين ، تقى الدين اوحدى ، خطى .\r\n* صحف ابراهيم ، خطى .\r\n* خلاصة الاشعار ، تقى الدين كاشى ، خطى .\r\n* ايضاح المكنون ، ج 1 ، استانبول 1945 ، ستون 514 .\r\n* تاريخ نظم و نثر در ايران و در زبان فارسى ، ص 537 - 538 .\r\n* لطائف الخيال ، خطى .\r\n( 2 ) - چند صوفى ديگر هم در عهد صفوى بوده‌اند مانند صوفى شيرازى ( نصر - آبادى ص 312 ) و صوفى همدانى ( ايضا ص 313 ) و صوفى كازرونى ( صحف ابراهيم ) و جز آنان .\r\n","page_name":" 1047 ","page_number":431},
  {"content":"\r\n\r\nكه بيشتر دوران شاعرى خود را در هند گذرانيده و همانجا درگذشته است .\r\nوى در شعر غالبا محمد يعنى بنام خود تخلص مىكرد ، مردى وارسته و عارف مشرب و صوفىطبيعت بود و بقناعت روزگار مىگذاشت . ولادتش در آمل طبرستان اتفاق افتاد و در اوان جوانى از زادگاه خود بيرون رفت و روى بشيراز نهاد و روزگارى دراز در آن شهر كه هنوز مركز دانش و ادب بود گذرانيد و از همانجا بكازرون رفت و از محضر شيخ ابو القاسم كازرونى از مشايخ صوفيان مرشديهء آن روزگار بهره‌مند شد و او را در قصيده‌يى ستود و سرانجام از فارس بآهنگ زيارت كعبه بيرون رفت و خود براى ملا عبد النبى فخر الزمانى صاحب تذكرهء ميخانه كه او را در اجمير ملاقات كرده بود ، چنين حكايت كرد كه پانزده سال در مكه بسر برد و در آن مدت هر سال يك‌بار به زيارت مدينه مىرفت و بسى جايهاى ديگر را هم ديد ، سپس بهند رفت و در گجرات توطن جست و از همانجا بود كه براى زيارت قبر خواجه معين الدين چشتى باجمير سفر كرده و مؤلف ميخانه او را در آنجا ديد ؛ و او در هند هم مانند مكه در حال تجريد بسر مىبرد چنان كه امين رازى نوشته كه « الحال قطع تعلق از همه جهت كرده بزىّ اهل تجريد روزگار مىگذراند » و فخر الزمانى گويد كه « هيچيك از اعيان دولت را بطبيعت خود نديد مگر آنكه بزرگ اهلى او را از روى خواهش و آرزومندى بخانهء خود مىبرد ، بعد از آنكه مىرفت فى الحال پشيمان مىشد و در خانهء او چندانى شكفته\r\n\r\n","description":"","footnote":"","page_name":" 1048 ","page_number":432},
  {"content":"\r\n\r\nنمىشد ، كم مىگفت و كم مىشنيد تا از آن منزل بكلبهء درويشى خود مىآمد » و به همين سبب بود كه چون در مدت اقامتش در اجمير ( سال 1024 ه ) جهانگير پادشاه با خدم و حشم بان شهر رفت و بزرگان دولت از صوفى بخانهاى خود دعوت و در اين راه مبالغه مىكردند ، شاعر ترك آن شهر گفت و باحمدآباد گجرات بازگشت .\r\nعلت اقامت صوفى در احمدآباد بيشتر آن بود كه مير سيد جلال الدين صدر ( م 1057 ه ) متخلص به رضايى « 1 » ، كه از بزرگان آن ديار و از رجال متنفذ دوران جهانگير و شاه جهان بود ، و خود نيز شعر مىگفت ، او را نزد خود نگاه داشته بود و ازو دانش و ادب مىآموخت ؛ و صوفى در همان حال كه احمدآباد گجرات را مستقر خود ساخته بود باينسوى و آنسوى هند سفر مىكرد ، چنان كه يك سال بعد از نخستين سفرش باجمير باز هم بدان شهر رفت و چند بار از آنجا به مكه سفر كرد و بازگشت . تقى الدين اوحدى بليانى كه چندگاه از معاشران صوفى بود در عرفات نوشته است كه صوفى « مدتى در ايران سياحت كرد و الحال در گجرات سكون يافته چند نوبت از آنجا به مكه رفته بازگشت و مجددا در احمدآباد بصحبت او مىرسيديم ، همان به لباس فقر و روش اهل سلوكست ، و الحق دير آشنايى او از غرور و نخوت نيست ، با لذات چنين آمده است . . . ميان وى و ملا نظيرى در احمدآباد مناظره و مباحثه بود ، از ملا نظيرى در اواخر رنجيده بود ، چنانچه ( - چنان كه ) بعيادت او نيز نيامد ، اما بر جنازهء وى حاضر شد ، در سنهء 1025 در اجمير باز او را يافتيم . »\r\nاز جملهء كارهاى مهم صوفى در احمدآباد انتخاب شصت‌هزار بيت از اشعار شاعران پيشين بود در مجموعه‌يى كه آن را بتخانه ناميد « 2 » و آن را بگواهى فخر الزمانى دليل « شعرفهمى » خود مىدانست و فخر الزمانى خود\r\n\r\n\r\n","description":"","footnote":"\r\n( 1 ) - دربارهء او بنگريد به مآثر الامراء مير عبد الرزاق خوافى ، ج 3 ، كلكته 1309 ه ق ، ص 447 - 451 .\r\n( 2 ) - مآثر الامرا ، ج 3 ، ص 451 ؛ ميخانه ، ص 478 .\r\n","page_name":" 1049 ","page_number":433},
  {"content":"\r\n\r\nبه زيارت آن بتخانه دست يافته بود و يكى از بساط بوسان و مريدان مولانا صوفى بنام عبد اللطيف بن عبد الله عباسى كه وطن ثانوى او هم احمدآباد گجرات شده بود ، و بقول خود « در استكتاب و مقابلهء آن كتاب مستطاب به قدر دخلى داشت » ، مقدمه‌يى بر بتخانه نوشته تراجم شاعرانى را كه شعر از آنان انتخاب شده بود بر كتاب افزود « 1 » .\r\nدر مدتى كه مولانا صوفى در احمدآباد گجرات بسر مىبرد بوسيلهء ميرزا غازى ترخان متخلص بوقارى ، حاكم سند و قندهار ، ازو دعوت شد تا بقندهار رود و صوفىنامه‌يى در جواب آن امير اديب و ادب‌دوست نگاشت و از پذيرش دعوت او پوزش خواست . اين جواب نمونه‌ييست دلپذير از مكاتبه‌هاى آن روزگار ، و چنين است : « آن عزيز را خدا يار و روزگار سازگار ، استماع اخلاق و اطوار و اوضاع ايشان تخم محبت در دل محمد كشته بود ، و رسيدن نامهء گرامى چون آفتاب بحمل و باران به محل آن را بكمال رسانيد ، اكنون شوق ديدار غالبست و ليكن مسافت بعيدست و مرا پيرى دريافته و ناتوانى فروگرفته ،\r\n پيرى سر راه ناصوابى دارد * گلنار رخم برنگ آبى دارد\r\nبام و در چار ركن ديوار وجود * لرزان شده روى در خرابى دارد \r\nدستم از گيرايى مانده و پايم از روايى ،\r\n فرو مانده دستم ز مى خواستن * گران گشته پايم ز برخاستن \r\nاز بار محنت ايام پشتم دو تا ، و روى بر پشت پاست ،\r\n راكعم كرد روزگار حسود * وز پى اين ركوع داشت سجود\r\nگشت قامت دو تا و با من گفت * كه همى زير خاك بايد خفت \r\n\r\n\r\n","description":"","footnote":"\r\n( 1 ) - نسخه‌يى ازين مجموعه در دو جلد بشماره‌هاى 12 و 132 جزو كتابهاى اهدايى مرحوم سيد محمد صادق طباطبائى در كتابخانهء مجلس شورى موجودست . آقاى احمد گلچين معانى كه آن را ديده مقدمهء آن را در حاشيهء تذكرهء ميخانه ( ص 478 - 479 ) نقل كرده است .\r\n","page_name":" 1050 ","page_number":434},
  {"content":"\r\n\r\nاز تطاول ليل و نهار آبم از روى رفته و رنگ از موى ،\r\n موى چون روى پنبه‌زار شده * روى چون پشت سوسمار شده\r\nمانده‌ام چون معانى باريك * پرخطرتر ز خاطر تاريك \r\nالقصه ،\r\n شكسته شد آن مرغ را بال و پر * كه جولان زدى در جهان سال و ماه \r\nروزى كه موكب عالى بدين حدود نزول نمايد ، ان شاء الله العزيز ،\r\n لنگ و لوك و چفته‌شكل و بىادب * سوى او مىغيژ و او را مىطلب \r\nتا مستوفى دفترخانهء ارادت از ديوان كن فيكون پروانهء ماهيّات مجردهء بسيطه و اسناد تشخصات ماديهء مركبه را بمحصلان وجود داده ، نقد عشرت را بجنس محنت در دفاتر ليل و نهار از محاسبهء ارباب تحاويل زمان ، بصيغهء تبديل بخرج باقى مجرى دارد ، هميشه ساحت دار الملك اخلاص بندهء كمترين جولانگاه ابلق شفقت و عنايت آن مخدوم باد « 1 » » .\r\nآزادگى صوفيانهء مولانا محمد صوفى و اعتقاد او بمبانى عرفان باعث بود كه عالمان ظاهربين قشرى او را ملحد و كافر بدانند و اين سخن از گفتار تقى الدين اوحدى هم برمىآيد و امرى تازه و بىسابقه نيست .\r\nوفاتش بسال 1035 ه اتفاق افتاد و درين باره مير عبد الرزاق خوافى نوشته است كه « سيف خان صوبه‌دار گجرات اعتقادى باملا داشت ، حسب الطلب جنت‌مكانى [ مير سيد جلال صدر 
  ] لا علاج ملا را روانه نمود ، در راه فوت كرد و در آن حالت اين رباعى گفت :\r\n اى شاه نه تخت و نه نگين مىماند * از بهر تو يك دو گز زمين مىماند\r\nصندوق خود و كاسهء درويشان را * خالى كن و پر كن كه همين مىماند » « 2 » \r\nماده تاريخ وفات صوفى را « مجردانه يكى شد به حق محمد صوفى »\r\n\r\n\r\n","description":"","footnote":"\r\n( 1 ) - اين نامه را آقاى گلچين معانى از بياض شمارهء 237 مجلس شورى ص 203 نقل كرده ( حاشيهء ميخانه ص 478 ) و من از آنجا برداشته‌ام .\r\n( 2 ) - مآثر الامرا ، ج 3 ، ص 451 .\r\n","page_name":" 1051 ","page_number":435},
  {"content":"\r\n\r\n( - 1035 ) يافتند .\r\nديوان صوفى را فخر الزمانى و تقى الدين اوحدى بين 1000 تا 1500 بيت تخمين زده‌اند . آن مايه سخن كه ازو بازمانده دليل آشنائيش با شيوهء استادان پيشين است و فخر الزمانى هم كه ديوانش را ديده و ساقىنامه‌اش را نقل كرده مىنويسد « طرز حرف زدن او بقدما مانندست بلكه تمام بروش آن طايفه سخن مىنمايد » [ ميخانه ، 476 
  ] و نمونهء نثر او نيز كه ديده‌ايم از همين معنى حكايت مىكند . از شعر او ابيات بسيار از قصيده و غزل و مثنوى و رباعى و دوبيتى در ميخانه و عرفات و هفت اقليم و ديگر تذكره‌ها نقل شده . بساختن دوبيتى و رباعى بسيار مايل بود و گاه هم فهلوى مىسرود . از شعرش ناخشنودى از حيات و سرخوردگى از همه كس و همه چيز آشكارست و بعيد نيست كه يكى از علتهاى تجرد او و زيستن در لباس فقر تحمل چنين حيات دلگير پرآزارى بوده باشد . از اوست :\r\n شبى غرق بودم درين بحر ژرف * بهر باب مىكردم انديشه صرف\r\nشنيدم ز طاس فلك اين طنين * كه بيهوده تا كى روى اين‌چنين\r\nمكن فكر در كار اين روزگار * كه اين بحر بىبن ندارد كنار\r\nمگو كز چه شد اين‌چنين و آن‌چنان * يكى شد زمين و آن دگر آسمان\r\nبگفتم شبى پير ميخانه را * همان از خود و خلق بيگانه را\r\nكه ما را بهشت برين آرزوست * خداى زمان و زمين آرزوست\r\nبرآشفت و گفت اى نه در خورد من * نخواهى رسيدن تو در گرد من\r\nبهشت برين خاطر شاد ماست * خداى غنى طبع آزاد ماست \r\n*\r\n درين كهنه ماتم‌سرا اى حكيم * درين بزمگاه تهى از نديم\r\nنشستيم در ماتم خود چو شب * گذشتيم چون جام مى جان بلب\r\nشنيدم كه از گردش آسمان * بفرسايد اين كوههاى گران\r\nز بس باد و باران بر اجزاى او * نماند درازا و پهناى او\r\nندانم درين مدت ديرباز * درين روزگار بدينسان دراز\r\nچگونه توان بود در زير خاك * چگونه بود حال اين جان پاك \r\n\r\n","description":"","footnote":"","page_name":" 1052 ","page_number":436},
  {"content":"\r\n\r\n درين فكر و انديشه جانم بسوخت * تن خستهء ناتوانم بسوخت\r\nدريغا دريغا دريغا دريغ * دريغا كه بستند راه گريغ\r\nمگر پير ميخانه كارى كند * كه بر تربت من گذارى كند\r\nبفرمايد آن سرو آزاد را * همان ساقى پاك‌بنياد را\r\nكه ريزد يكى جرعه بر خاك من * برافروزد اين گوهر پاك من \r\n( از ساقىنامه )\r\n كفن بسى به از آن پيرهن كه بر تن مرد * نه از ترشح خوناب ديده تر باشد\r\nازين چه شد كه عتاب تو خنده‌آميزست * كه زهر كارگر است ار چه در شكر باشد \r\n*\r\n چه باده است كزو جمله مست و مدهوشند * چه آتشست كزو كائنات در جوشند\r\nبه گوش مجلسيان صبا بَريدِ صبا * چه گفته است كه خون مىخورند و خاموشند \r\n*\r\n فداى پاى او سر مىتوان كرد * ز خاك پايش افسر مىتوان كرد\r\nسر او چون شود گرم از مى لعل * چراغ از روى او برمىتوان كرد\r\nاگر خورشيد برنايد ميا گو * ترا خورشيد خاور مىتوان كرد \r\n*\r\n نگارينا هميشه شاد مىباش * چو گل خرم چو سرو آزاد مىباش\r\nندانم اى پرىپيكر كه گفتت * بتن سيم و بدل فولاد مىباش\r\nمحمد بيستون آسمان را * بناله تيشهء فرهاد مىباش \r\n*\r\n دلى دارم چو خم باده در جوش * لبى همچون لب پيمانه خاموش\r\nچو كرم پيله از جور زمانه * هم اندر زندگى گشتم كفن‌پوش\r\nمرا در زير اين گردنده گردون * چراغى دان نهفته زير سرپوش \r\n*\r\n ايام مرا به كار نگذاشت * جز بىدل و بىقرار نگذاشت\r\nگفتم كه شوم بروزگار اهل * نااهلى روزگار نگذاشت \r\n\r\n","description":"","footnote":"","page_name":" 1053 ","page_number":437},
  {"content":"\r\n\r\n*\r\n با آنكه سرآمدى بدانش * هستى در عشق سخت نادان\r\nطوفان سرشك عاشقان را * گردون نكشد به زير دامان \r\n*\r\n آن كله كه آرزو در او انبارست * روزى بينى كه جاى مور و مار است\r\nآن مار همه زادهء انديشهء اوست * و آن مور همه نتيجهء پندارست \r\n*\r\n فرياد ز دست دوستداران كه مراست * دشمن بهتر ز جميع ياران كه مراست\r\nهرچند كه غمگسار بهتر ز غمست * غم به باشد ز غمگساران كه مراست \r\n*\r\n ويران شهرى كه اندرو مردى نيست * آن باغ مباد كاندر آن وردى نيست\r\nگم باد سرى كه نيستش سودايى * خون باد دلى كه اندرو دردى نيست \r\n*\r\n سوزنده بسان اخگرم ساخته‌اند * آيا ز كدام گوهرم ساخته‌اند\r\nهرگز نرسم به هيچ مقصد گويى * همطالع تير بىپرم ساخته‌اند \r\n*\r\n هرچند وجود را بهم بيخته‌اند * مانند تو پيكرى نينگيخته‌اند\r\nكافور همانا به يخ آميخته‌اند * وين قالب بيهوده از آن ريخته‌اند \r\n*\r\n مفلس كه وصال شاهش اميد بود * آن اميدش چو ميوهء بيد بود\r\nرنج ابد و عذاب جاويد بود * آن شب‌پره را كه مهر خورشيد بود \r\n*\r\n غمخوار دلم نمىشود از غم سير * آرى نشود جراحت از مرهم سير\r\nسوز تو بوصل كم نمىگردد هيچ * گر من بخورم ترا نمىگردم سير ! \r\n\r\n","description":"","footnote":"","page_name":" 1054 ","page_number":438},
  {"content":"\r\n\r\n*\r\n اى دوست كه گفته‌اى محمد چونى * عيشت بادا هميشه در افزونى\r\nاستاده به زير آسمان چونانم * كاستاده به زير دار باشد خونى \r\n*\r\n چو آن دارم كه بارش خورده باشند * چو آن ويران كه گنجش برده باشند\r\nبدان پيرى همى مىمانم اى دوست * كه رودان جوانش مرده باشند \r\n*\r\n بهر جا جوشد آبى از دل خاك * مگو چشمه كه چشم گريه‌ناكيست\r\nشكافى هر زمينى را كه بينى * گريبان‌پاره‌يى يا سينه‌چاكيست \r\n*\r\n بتى در بزم وصل دلبرستم * ز دل عود و به سينه مجمرستم\r\nنه كار آخرت كردم نه دنيا * يكى بىسايه نخل بىبرستم \r\n*\r\n مرا چشمى است ، دور از روى ياران * ازو آتش بجاى آب باران\r\nدرين عالم محمد آن‌چنانست * كه در ميخانها پرهيزگاران \r\n*\r\n چو من يك سوته‌دل پروانه‌يى نه * جهان را همچو من ديوانه‌يى نه\r\nهمه ماران و موران لانه دارند * من ديوانه را ويرانه‌يى نه \r\n*\r\n سرى دارم ز هر انديشه خالى * دلى مست و خراب و لاابالى\r\nوصالى با تو مىخواهم كه باشد * زمين و آسمان از غير خالى \r\n\r\n","description":"","footnote":"","page_name":" 1055 ","page_number":439},
  {"content":"\r\n\r\n\r\n63 - طالب آملى « 1 »\r\nطالب آملى ( طالبا ) از شاعران معروف ايران در سدهء يازدهم هجريست كه در ديار هند شهرت بسيار يافته و در صف اول شاعران عهد خود جاى\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 223 - 225 .\r\n* بهارستان سخن ، ص 472 - 475 .\r\n* خزانهء عامره ، غلامعلى خان آزاد بلگرامى ، چاپ لكنهو ص 224 و 300 .\r\n* تزوك جهانگيرى ، چاپ عليگر ، ص 6 ، 12 ، 109 ، 127 ، 148 .\r\n* رياض الشعرا ، واله داغستانى ، خطى .\r\n* تذكرهء ميخانه ، تهران ، ص 545 - 570 .\r\n* لطائف الخيال ، محمد عارف شيرازى ، خطى .\r\n* خلاصة الافكار ، ابو طالب محمد تبريزى ، خطى .\r\n* شعر العجم ، شبلى نعمانى ، ترجمهء فخر داعى گيلانى ، ج 3 ، تهران ، ص 139 - 157 .\r\n* گنج سخن ، دكتر صفا ، ج 3 ، ص 85 - 91 .\r\n* رياض الافكار ، مير وزير على عبرتى عظيم‌آبادى ، خطى .\r\n* مقالهء دكتر محمد مرسلين ، چاپ‌شده در حاشيهء آتشكدهء آذر ، چاپ تهران بتصحيح آقاى دكتر سادات ناصرى ، ص 870 - 904 .\r\n* آتشكدهء آذر ، چاپ يادشده ، ص 870 ببعد .\r\n* عرفات العاشقين ، تقى الدين اوحدى بليانى ، خطى .\r\n* صحف ابراهيم ، على ابراهيم خان خليل ، خطى .\r\n* مخزن الغرائب ، احمد على هاشمى سنديلوى ، خطى .\r\n* عالم‌آراى عباسى ، تهران 1350 ، ص 605 ، 630 ، 703 ، 708 .\r\n* نتايج الافكار ، ص 438 - 441 .\r\n* كليات اشعار ملك الشعرا طالب آملى ، بتصحيح و با مقدمهء طاهرى شهاب ، چاپ تهران ، كتابخانهء سنائى ، 1346 . و جز آنها .\r\n","page_name":" 1056 ","page_number":440},
  {"content":"\r\n\r\nگرفته بود . وى در شعر بنام خود « طالب » تخلص مىكرد . ولادتش در آمل اتفاق افتاد و همانجا به تحصيل دانش و ادب پرداخت و در آستانهء شباب ، خيلى زود ، زبان بشاعرى گشود و از سنى قريب به بيست سالگى مدح حكمران آمل و معاريف ديار خود آغاز نمود « 1 » . اين معنى كه در آن روزگار از بعضى دانشها بهره داشته و در شاعرى توانايى يافته بود گذشته از سخن شاعر از گفتار تقى الدين اوحدى نيز برمىآيد كه او را در اصفهان ديده و گفته است « با آنكه هنوز در عنفوان شباب بود و بر صفحهء عذار خطى نداشت ، رقم خط و نظم دلپذيرش چون زلف دلبران صيد قلوب عارفان مىكرد ، الحق خوش مىنويسد و شعر را از چاشنى و تازگى و مزه رتبهء عالى داده و طالع شهرتى غريب و عجيب دارد . »\r\nطالب زود ، و چنان كه از گفتار محمد عارف شيرازى در لطائف الخيال برمىآيد در حدود سال 1010 ه از مازندران بيرون رفت و چندى در اصفهان اقامت كرد و آن در حالى بود كه بقول تقى الدين اوحدى هنوز « بر صفحهء عذار خطى نداشت » . بعد از اصفهان سراغ طالب را در كاشان داريم كه بنابر قول فخر الزمانى [ ميخانهء ص 545 
  ] مدتى « در آنجا متوطن شد و تاهل اختيار كرد . » طالب در كاشان خويشاوندان مادرى داشت . حكيم نظام الدين على كاشى ، طبيب ديوان شاه تهماسب و خدابنده ، شوهرخالهء او بود و حكيم ركناى مسيح ، شاعر بسيار مشهور ، پسرخالهء وى ، و به همين سبب اقامتش در آن شهر به چهار يا پنج سال بالغ شد و سپس از آن شهر بزادگاه خود و از آنجا بخراسان رفت و در مرو شاهجهان ملازمت بكتش خان استاجلو ( م 1017 ه ) « 2 »\r\n\r\n\r\n","description":"","footnote":"\r\n( 1 ) در قصيده‌يى بمطلع :\r\n آنم كه ضميرم بصفا صبح‌نژادست * چون باد مسيحم نفسى پاك‌نهادست \r\nكه گويا نخستين قصيدهء مدحى او باشد و در ستايش مير ابو القاسم كه از سال 1007 حاكم آمل شده بود ، سروده سخن از رسيدن بحدود بيست سالگى كرده و گفته است « پا بر دومين پايهء اوج عشراتم » و در همين قصيده مدعيست كه اقسام علوم عقلى را مىداند و در خط و شعر ماهرست .\r\n( 2 ) - دربارهء او بنگريد بعالم‌آراى عباسى ، تهران ، ص 804 .\r\n","page_name":" 1057 ","page_number":441},
  {"content":"\r\n\r\nحاكم آنجا را اختيار نمود و چنان كه فخر الزمانى گفته مثنويى به وزن خسرو و شيرين بنام او ساخت و در همان منظومه از بكتش خان رخصت سفر بمازندران و ديدار خويشاوندان خواست « 1 » ، ليكن پس از ترك كردن مرو كه پيش از سال 1017 و ظاهرا نزديك به همان تاريخ بود ، راه نخستين دوره از سفر خود را بهندوستان در پيش گرفت و پس از چندى سرگردانى در هند عاقبت ستارهء بخت خود را در قندهار و در ملازمت ميرزا غازى خان ترخان متخلص بوقارى ( م 1021 ه ) يافت و چندگاهى در خدمتش برفاهيت گذراند و چند قصيدهء مشهور خود را در ستايش او سرود ، خاصه قصيده‌يى بدين مطلع :\r\n زهى بزلف تو ناموس كفر ارزانى * بلند از نگهت صيت نامسلمانى \r\nكه سه مطلع دارد و الحق طالب به خوبى از عهدهء سرودن اين قصيدهء طولانى رنگارنگ برآمده است . در پايان همين قصيده است كه شاعر از سرگردانى خود در هند تا رسيدن بقندهار سخن گفته و نشان داده است كه چگونه از اگره تا لاهور و مولتان گذراند و طبعا دهلى را نيز در همين سفر ديد و چندى در آنجا بود . بعضى از تذكره‌نويسان اين دوره از سرگردانى در هند را سفر اول طالب بهند دانسته‌اند چنان كه مؤلفان خزانهء عامره و شمع انجمن .\r\nبعد از مرگ ميرزا غازى ترخان بسال 1021 طالب ناگزير دومين دور از سفر هند را آغاز نمود و در اين تاريخ كه مصادف بود با دوران پادشاهى جهانگير ( 1014 - 1037 ) ، نخست از قندهار باگره رفت و در آنجا با فخر الزمانى مؤلف ميخانه ديدارى داشت و صاحب ميخانه درين ديدار « جوانى ديد بانواع هنر آراسته . . . در فن شعر از امثال و اقران ممتاز . . . » و خليق و زودآشنا و مهربان و شعرشناس [ ص 548 
  ] .\r\n\r\n\r\n","description":"","footnote":"\r\n( 1 ) - گويد :\r\n اگر لطف تواش دستور بخشد * چو خور كاو ذره‌يى را نور بخشد\r\nعنان سوى وطن تابيده چندى * كند خويشان خود را ريشخندى . . . \r\n","page_name":" 1058 ","page_number":442},
  {"content":"\r\n\r\nطالب از اگره ببندر سورات نزد ملك چين قليج خان « 1 » رفت و ستايش او را بر عهده گرفت ولى چون حكومت و قدرت آن خان دير نپاييد ناگزير باگره بازگشت و در آنجا سفارشنامه‌يى از محمد حسين ديانت خان دشت بياضى ( م 1040 ) « 2 » بعبد الله خان فيروز جنگ ( م 1054 ه ) « 3 » [ حاكم گجرات ، از اعقاب خواجه عبيد الله احرار نقشبندى 
  ] ، كه هر دو از نام‌آوران عهد جهانگير بودند ، گرفت .\r\nفيروز جنگ طالب را بگرمى پذيرفت و مشمول نيكوداشتهاى خويش كرد ولى طالب زياد در خدمت آن سردار سفاك نماند و از گجرات باگره بازگشت و بلاهور رفت و در آن شهر با آقا شاپور تهرانى [ كه شرح حالش را خواهيد خواند 
  ] ، شاعر مشهور ، پسرعم اعتماد الدوله غياث الدين محمد تهرانى ملاقات كرد و گويا شاپور او را باعتماد الدوله معرفى نمود و آن وزير ادب دوست وى را ببارگاه جهانگير رسانيد . از آن پس طالب بسرعت پاى در مدارج ترقى نهاد تا در سال 1028 مرتبهء ملك الشعرايى يافت « 4 » و بعد از آن در كمال عزت زيست تا هفت هشت سال بعد ، پس از مدتى رنجورى و بروز اختلال گونه‌يى در حواس « 5 » بسال 1035 يا 1036 درگذشت و پسرخالهء او حكيم ركناى مسيح كاشى كه او نيز در هند و در بعضى سفرها همراه طالب و بسال از او كلانتر بود ، رباعى زيرين را در مرگ وى سرود :\r\n\r\n\r\n","description":"","footnote":"\r\n( 1 ) -\r\n سخندان چين قليج آن خان جم قدر * كه آب گوهر جاه و جلالست . . . \r\n( 2 ) - دربارهء او بنگريد به مآثر الامرا ، ج 2 ، ص 22 - 23 .\r\n( 3 ) - ايضا همان كتاب و همان جلد ، ص 777 - 789 .\r\n( 4 ) - اين تاريخ مأخوذست از تزوك جهانگيرى ، ص 289 . معلوم نيست شبلى نعمانى چگونه تصور كرده است كه طالب درين هنگام از بيست سال بيشتر نداشت ( ترجمهء شر العجم ، ج 3 ، ص 139 ) .\r\n( 5 ) - در شرح حال طالب نوشته‌اند كه در اواخر حيات طالب اندك اختلالى در حواسش پديد آمد و مرگ او بدنبال همين عارضه رخ داد . تصور مىرود كه اين -\r\n","page_name":" 1059 ","page_number":443},
  {"content":"\r\n\r\n فرزند عزيز و طالب خويشم رفت * زين واقعه تا چه بر دل ريشم رفت\r\nمن بودم و آن عزيز در عالم خاك * خاكم بر سر كه آن هم از پيشم رفت ! \r\nيكى از دو برادر همين حكيم ركناى كاشى ، يعنى نصيراى كاشى ، خواهر طالب موسوم به ستى النساء « 1 » را در عقد خود داشت و پس از مرگ\r\n\r\n\r\n","description":"","footnote":"\r\n- اختلال حواس ، اگر حقيقت داشته باشد ، نتيجهء مداومت در استعمال معجون افيون‌دار بوده باشد . طالب هنگامى كه قرار بود به پيشگاه جهانگير معرفى شود زين مفرح افيونى خورده و در نتيجه هنگام باريافتن باختلال حواس دچار شده بود و نتوانست در برابر محبتها و عنايتهاى شاهانه كلمه‌يى بر زبان آورد و در قطعه‌يى كه بعد از آن از راه اعتذار سروده چنين گفته است :\r\n مفرحى زده بودم به قصد گفتن شعر * عروج نشأة آن كرد هرچه كرد به من\r\nببزم پادشهم زآن زبان نمىگرديد * كه گشته بود مرا خشك از آن زبان و دهن \r\nاين « مفرح زدن » طالب كار تازه‌يى ازو نبود و وى در اشعار خود باعتياد خويش بر استعمال افيون اعترافهايى دارد و از آن جمله گويد :\r\n طالب نصيب ما ز مى لاله‌رنگ نيست * ما را براتِ نشأه بافيون نوشته‌اند\r\nروىگردان مىشود از صحبتش فيض شراب * همچو طالب هركه او معتاد افيون مىشود\r\nبىنشأة افيون بتنم هوشى نيست * اين زهر گوارنده كم از نوشى نيست\r\nماشى است مرا خوراك افيون آنگاه * ماشى كه برابر گُهِ موشى نيست \r\nپس بيچاره طالب به خوردن افيون خو كرده بود و خوگرى بدين زهر پرخطر نتيجه‌هاى بدى دارد كه يكى از آنها هوش‌ربايى و عقل‌زداييست و دچار شدن شاعر پراستعدادى چون طالب باختلال حواس بايد بيشتر از همين راه بوده باشد .\r\n( 1 ) - دربارهء ستى النساء بيگم ، بايد بدانيم كه او سالمندتر از طالب و بسيار دوستدار برادر خود و زنى باسواد بود و از پزشكى اطلاع داشت ، و بعد از آنكه طالب از كاشان بيرون رفت او را نديده و چهارده سال از وى دور مانده بود و سرانجام در طلب ديدار برادر راه هند پيش گرفت ليكن هنگامى باگره رسيد كه طالب در ركاب جهانگير سياحت هند مىكرد و چون خبر وصول خواهر را باگره شنيد در قطعه‌يى از پادشاه اجازهء بازگشت به پايتخت خواست . اين چند بيت از آن قطعه است :\r\n پير همشيره‌ييست غم‌خوارم * كه به او مهر مادرست مرا \r\n","page_name":" 1060 ","page_number":444},
  {"content":"\r\n\r\nطالب دو دختر را كه ازو بازمانده بود بفرزندى پذيرفت و تربيت كرد زيرا گويا مادر آن دو فرزند را طالب از دست داده بود « 1 » .\r\nبدينگونه دوران حيات شاعرى كه از نوآوران ادب پارسيست ، در جوانى بپايان رسيد ، در حالى كه با فرصت كوتاهى كه از روزگار يافته بود مجموعه‌يى بزرگ از شعر فراهم آورد .\r\nديوان او را تذكره‌نويسان از نه‌هزار تا پانزده‌هزار نوشته‌اند ولى\r\n\r\n\r\n","description":"","footnote":"\r\n-\r\n در طبابت چو عيسى است ولى * مريم روحپرورست مرا\r\nبا چنين حالتى كه من دارم * درخور و سخت درخورست مرا\r\nچارده سال بلكه بيش گذشت * كز نظر دور منظرست مرا\r\nدور گشتم ز خدمتش بعراق * وين گنه جرم مُنكَرست مرا\r\nاو نياورد تاب دورى من * كه بمادر برابرست مرا\r\nآمد اينك باگره وز شوقش * دل‌طپان چون كبوتر است مرا\r\nگر شود رخصت زيارت او * بجهانى برابرست مرا\r\nفال تقصير چون زنم اكنون * كاين سعادت ميسر است مرا \r\nدر ادبيات شفاهى مازندران منظومه‌يى بنام « طالبا » داريم كه ترجيع آن چنين است :\r\n طالب مِه طالبا ، طالب سيوريش * نومزه كَهوبختا نيشته مار پيش \r\nو معنى اينست :\r\nطالب ، اى طالب سياه ريش من نامزد كبودبخت تو نزد مادر نشسته است .\r\nو مازندرانيان مىگويند كه آن را خواهر طالب در فراق برادر سروده است .\r\nسستى النساء چون پزشكى مىدانست در خدمت نورجهان بيگم تقرب داشت و اين نكته از يك قطعهء طالب كه به آن ملكه خطاب كرده است ( ديوان چاپى ، ص 124 - 126 ) برمىآيد . وى پس از دوران جهانگير در عهد شاه جهان ، نزد زوجهء وى ممتاز محل همين مرتبه را دارا بود و تعليم فارسى و فن قرائت جهان‌آرا بيگم نيز بر عهدهء او بود و بعد از مرگ ممتاز محل رياست كل حرم به دو محول گرديد تا بسال 1056 درگذشت و او را بفرمان شاه جهان در آرامگاهى كه بجانب غربى تاج‌محل بنا شده به خاك سپردند .\r\n( 1 ) - اين نكته هم از بيت سوم قطعه‌يى كه بپادشاه اشاره كرده ( ص 122 ديوان ) و هم از قطعه ديگرى كه خطاب به ملكه نورجهان بيگم ساخته بنيكى برمىآيد .\r\n","page_name":" 1061 ","page_number":445},
  {"content":"\r\n\r\nنسخهء چاپى آن ( تهران 1346 ) كه بهمت دوست فقيدم طاهرى شهاب بطبع رسيده ، شامل : 22968 بيت از قصيده و تركيب و ترجيع و مثنوى و غزل و قطعه و رباعى و مفرداتست . قصيده‌ها و تركيبها و ترجيعهايش در ستايش حاكمان مازندران و ميرزا غازى ترخان و ديانت خان و عبد الله خان فيروز جنگ و اعتماد الدوله و جهانگير پادشاه سروده شده و مقدارى از آنها نيز در ستايش امامانست . بعضى قطعه‌هاى او در مدح اين و آن و بعضى ديگر بمناسبتهاى گوناگون سروده شده . از مثنويهايش يكى منظومهء كوتاه قضا و قدر ( بحر هزج مسدس مقصور يا محذوف ) و منظومهء كوتاه ديگرى بر همان وزن بنام سوز و گداز و يك مثنوى ببحر متقارب باسم جهانگيرنامه كه فخر الزمانى آن را بجاى ساقىنامه در ميخانه نقل كرده است . بخش اساسى و اصلى ديوان طالب قسمت غزلهاى اوست و گذشته از آن 755 رباعى در موضوعهاى گوناگون دارد .\r\nوى را همهء معاصرانش بجودت ذهن و هوش سرشار و استعداد كم‌نظير در سخنورى و وسعت اطلاع ستوده‌اند و بحقيقت چنين بود . بعضى از مؤلفان خاصه تقى الدين اوحدى درباره‌اش بمبالغهء بسيار سخن گفته‌اند . بعضى ديگر هم مثل آذر در آتشكده سخنش را « مطلوب شعراى فصيح » نمىدانند .\r\nخلاصه و نقاوهء سخن ستايش‌گران او بازگويندهء فصاحت كلام و تازگى معنى و مضمون طالب در شعريست كه مثل گلى كه باران بهارى خورده باشد طراوت دارد و پر است از استعاره‌هاى دقيق و تخيلى بالاتر از خيالپردازيهاى همعهدان او يا پيش از او ، و ما حصل كلامشان آنكه او « شاعر لفظ تراش معنىآفرين و موجد طرز تازه » است ( صحف ابراهيم ) .\r\nحقيقت امر آنست كه طالب بسبب تأثيرى كه در تحول سبك شعر دوران صفوى دارد شاعر قابل توجه و تحقيقى است . او در شمار كسانيست كه شيوهء شاعرى را از آنچه دنبالهء سبك آغاز سدهء دهم محسوب مىشده ، بجانب يك تحول سريع و تغيير قاطع بردند كه در همان سدهء يازدهم بظهور شاعرانى چون ميرزا جلال اسير و كليم كاشانى و صائب تبريزى انجاميد . هوش سرشار و\r\n\r\n","description":"","footnote":"","page_name":" 1062 ","page_number":446},
  {"content":"\r\n\r\nفطرت عالى و استعداد خداداد طالب همانقدر كه او را شاعرى بسيار زودرس ساخت به همان اندازه هم بوى فرصت نوآورى داد و او خود به اين تجدد در لفظ و معنى واقف بود و « اختراع سخنهاى خوش‌قماش » خويش را مرهون « خيالبافى » خود مىدانست و به « روش تازه » اش كه آن را از همهء روشها تازه‌تر مىشمرد مغرور بود « 1 » ، و اگرچه قريحهء خداداد وى او را از تنگناهاى خيالبندى و مضمون‌آفرينى غالبا كامياب بيرون مىآورد اما گاه هم خيالهاى دور و دراز شاعر از گنجايى لفظ بيرون مىرفت و بيتها يا نادرست از كار در مىآمد و يا اگر بتوان لفظها را بتأويلى درست كرد ناگزير بايد بخشى از پيوندهاى لفظى را در عالم خيال يافت ، مانند :\r\n صبا را غالبا گستاخيى ره داد با زلفش * كه ديگر بوى شمشير از زبان شانه مىآيد\r\nما مصيبت‌زده مرغان قفس مشتاقيم * گرد پروانه بشوييد ز بال و پر ما\r\nآميختهء برق نفس چون كشم آهى * در خرمن گردون نگذارم پر كاهى\r\nدود نفس شعله چو خاشاك بسوزد * آميزش اين برق مبيناد گياهى\r\nحجابم غنچه‌سان در پردهء ناموس غم دارد * دريغا كاش مىچيدم گل بىانفعالى را \r\nطالب ازينگونه بيتها باز هم دارد و به همين سبب است كه شاعران و ناقدان عهد بازگشت ادبى مانند آذر طرز او را مطلوب شاعران فصيح ندانسته و يا همچون رضا قليخان هدايت حتى از ذكر نام او ابا كرده‌اند ، ليكن چه آنها كه راه مبالغه در پيش گرفته و مرتبهء طالب را در « فصاحت و ملاحت كلام » بسيار بالا نهاده‌اند ، و چه آنان كه او را يكباره مطرود شمرده‌اند ، هر دو راه افراط و تفريط پيموده‌اند ، زيرا او در همان حال كه گاه بيتهاى سست و ناروا\r\n\r\n\r\n","description":"","footnote":"\r\n( 1 ) -\r\n خيالبافى از آن پيشه ساختم طالب * كه اختراع سخنهاى خوش‌قماش كنم\r\nطالب از هر روشى شيوهء ما تازه‌تر است * روش ماست كز آن تازه‌ترى نيست پديد\r\nطالب عندليب زمزمه‌ايم * روش تازه آفريدهء ماست\r\nبه طرز نغمهء خود گو مثال بلبل مست * كه هست اين روش تازه آفريدهء ما \r\n","page_name":" 1063 ","page_number":447},
  {"content":"\r\n\r\nو نامفهوم يا بىمزه « 1 » دارد ، بسيار بيتهاى دل‌انگيز كه از حيث لفظ و معنى برابر و زيبا و رسا و تازه و بديعست سروده و بدينگونه ديوان بزرگى از شعر كه بيشتر ، و خاصه غزلهاى آن ، مطبوعست ترتيب داده .\r\nتوجه بايراد تشبيه‌ها و استعاره‌هايى كه غالبا مركب و خيالى و وهمى است ، و مبالغه در ايراد آنها ، و حتى بىمزه شمردن كلامى كه خالى از آنها باشد « 2 » ، و به كار بردن تركيبهاى فراوان تشبيهى و استعارى و كنايه‌هاى دقيق و ارسال مثلها ، و سعى در ايراد صنعتهاى لفظى [ بويژه در قصيده‌ها 
  ] و نظاير اينها از اختصاصهاى اصلى شعر طالب است و پيداست كه او در بسيارى از آنچه راجع بكليات شعر در عهد صفويه [ شيوهء سخنورى ، ويژگيها و مرحله‌هاى تحول آن در عهد صفوى 
  ] گفته‌ام با ديگر شاعران مشابه خود ، يعنى نوآوران و صاحبان « روش تازه » در شعر شريك و سهيم است و بازگفتن آن مطلبها در اينجا مايهء طول كلام خواهد بود .\r\nاين نكته هم دربارهء شعر طالب گفتنى است كه او با همه دعوى نوآورى ، كه البته در آن صادقست ، از استقبال استادان پيش از خود يا نزديك به زمان خويش هم خوددارى نداشت و بسى غزل باستقبال سعدى و مولوى و خسرو و حافظ و فيضى و نظيرى و عرفى ساخت . همچنين است در قصيده‌هاى خود كه غالبا متمايل بشيوهء خاقانى بود ، و مىگفت :\r\n نظم طالب مىكند نسبت بخاقانى درست * گو خطابش از فلك خاقانى ثانى مباد \r\nو اگرچه همان درازآهنگى خاقانى را در قصيده‌گويى دارد ولى هيچگاه از عهدهء آنهمه رنگ‌آميزى و زبان‌آورى كه استاد شروان دارد برنمىآيد .\r\nقسمتى از اين قصيده‌ها با رديف و بعضى ديگر با قافيه‌هاى ساده است و استعمال\r\n\r\n\r\n","description":"","footnote":"\r\n( 1 ) - گويد :\r\n معاندان كه مرا دلخراش انفاسند * بلفظ ناس و بمعنى تمام نسناسند\r\nبزعم خود همه گلچين عقل وز آن غافل * كه در مجاور گلزار دهر كناسند \r\n( 2 ) - گويد :\r\n سخن كه نيست در او استعاره نيست ملاحت * نمك ندارد شعرى كه استعاره ندارد \r\n","page_name":" 1064 ","page_number":448},
  {"content":"\r\n\r\nرديف كه طالب بدان ميل وافرى دارد در نزديك به تمام غزلهاى او نيز مشهود است . تكرار قافيه در شعر طالب برسم هم‌روزگارانش بسيار ديده مىشود .\r\nازوست :\r\n آبى كه بىتو زين مژهء تر فروچكد * چون برگ گل بكسوت آذر فروچكد\r\nگلهاى آتشين دمد از آب ديده‌ام * گر قطره‌يى ببال سمندر فروچكد\r\nعود قمارى از جگرم گر كنى بخور * خونابه از مشبك مجمر فروچكد\r\nاجزاى نامه آب شد از شرم روى دوست * نشگفت اگر ز بال كبوتر فروچكد\r\nدر چين طرهء تو ز دلهاى بيدلان * چون مشك تازه خون معطر فروچكد\r\nتا بامداد حشر ز بالين و بسترم * گر بفشرند خون سمندر فروچكد\r\nنشگفت گر ز تلخى خونم زمانه را * صاف هلاهل از دم خنجر فروچكد\r\nبيمار اشتياق ترا آتش فراق * اجزاى آب گشته ز بستر فروچكد\r\nدر روزگار حسن تو فصاد غمزه را * خون فرشته از سر نشتر فروچكد\r\nاز آفتاب حامله گرديده لا جرم * زين تيره ابر قطره منور فروچكد\r\nاز كاو كاو نيش فغانم بصحن باغ * دل خون شود ز دست صنوبر فروچكد\r\nبر هايهاى گريهء من در سراغ دوست * خون ترحم از دل كافر فروچكد\r\nاز بس كه آتشين‌گهرم گاه انفعال * آب از رخم بكسوت آذر فروچكد\r\nمرغابيان بحر مرا گر بتيغ موج * بسمل كنند خون سمندر فروچكد\r\nز الوان حسرتم بگريبان ز گنج چشم * هر قطره خون بگونهء ديگر فروچكد\r\nخونابه چون چكد نمكين از دل كباب * از چشم حيرتم نمكين‌تر فروچكد\r\nخوش در ترشح آمده خون دلم مباد * رشحى از آن بدامن داور فروچكد\r\nيعنى امير غازى ترخان كه آب فتح * چون شبنمش ز سبزهء خنجر فروچكد . . . « 1 » \r\n*\r\n تا كى ز بيم خوى تو دزدم نگاه را * در سينهء هوس شكنم تير آه را\r\nلذت‌شناس درد تو هم چاشنى گرفت * خونابهء سياست و شهد گناه را \r\n\r\n\r\n","description":"","footnote":"\r\n( 1 ) - در اين چند بيت از تشبيب يك قصيده قافيهء خنجر دو بار ، آذر سه بار ، سمندر سه بار و تر سه بار تكرار شده است !\r\n","page_name":" 1065 ","page_number":449},
  {"content":"\r\n\r\n نازم بشمع روى تو كز شعله‌هاى حسن * گلگونهء عذار دهد مهر و ماه را\r\nبر مزرعى كه قطره زند ابر گريه‌ام * مژگان مثال برگ برويد گياه را\r\nطالب بكوش در طلب كام خويشتن * تا كى بهانه سازى بخت سياه را \r\n*\r\n ندارد چون سراب از بود اميدى نمود ما * عدم را تنگ در آغوش جان دارد وجود ما\r\nتو سود خود طلب ما را مكن منع از زيان كردن * كه ما سرچشمه‌ايم اندر زيان ماست سود ما\r\nبآه و اشك گرم خود جهان را آفتيم آفت * زمين از آتش ما سوزد و گردون ز دود ما\r\nصفاى وقت ما بيحاصلان را مىشدى حاصل * به گوش دردنوشان مىرسيدى گر درود ما\r\nدل ما بىشريك افتاده در شغل جگرسوزى * ندارد هيچ مجمر بهره‌يى از دود عود ما\r\nترنج شكربويا مىشدى دل را به كف طالب * بسيب آن زنخدان مىرسيدى گر سجود ما \r\n*\r\n دست حسنش باز بر رخ زلف پيچانى شكست * سنبلستانى در آغوش گلستانى شكست\r\nتا تبسم ريزش آوردم در آغوش خيال * در دلم هر گوشه پندارى نمكدانى شكست\r\nچشم طوفان‌جوش را نازم كه از دامان او * هر ترشح شيشهء ناموس عمانى شكست\r\nشرم دار اى اشك آخر از كدامين سنگدل * شيشهء لبريز آتش در گريبانى شكست\r\nغمزه نشناسم كدامست و دل طالب كدام * نشترى دانم كه در آغوش شريانى شكست \r\n*\r\n به چشم ما گل مى آب و رنگ جان دارد * پياله در كف ما گردش زمان دارد\r\nدمى ز ناله نياسايد اين برهمن دير * زبان مگوى كه ناقوس در دهان دارد\r\nتو آن شكارفريبى كه هر كجا مرغيست * بسوى دام تو راهى ز آشيان دارد\r\nگل دعاى كه مىچيند اين غريب كه باز * سرى بخرقه و دستى بر آسمان دارد\r\nسخن صريح چه گويى حديث مهر و وفاست * برمز گوى كه ديوار و در زبان دارد\r\nطراز دامن هر قطره گوشهء جگر است * چكيدهء سر مژگان ما نشان دارد\r\nببحر همت ما مفلسان قطره وجود * سفينه از پر سيمرغ بادبان دارد\r\nچرا بعرش ننازد كسى كه چون طالب * سمند ناطقهء مطلق العنان دارد \r\n*\r\n\r\n","description":"","footnote":"","page_name":" 1066 ","page_number":450},
  {"content":"\r\n\r\n بىتو شب كار حريفان با فراق افتاده بود * شيشهء دلهاى مشتاقان ز طاق افتاده بود\r\nدوش بازم نيش رشكى در رگ جان مىخليد * تا كدامين فتنه با او هم‌وثاق افتاده بود\r\nچون پر پروانه‌ام زآن سوخت سر تا پا كه دوش * كار دل با شعله يعنى اشتياق افتاده بود\r\nدر هواى محملى من هم بيابانى شدم * چون كنم بيچاره مجنون سخت طاق افتاده بود\r\nزآن نشد طالب نفاق‌آميز كز عهد ازل * صحبتش با همدمان بىنفاق افتاده بود \r\n*\r\n وام گير اى جبهه چين از ابروى غم وام گير * نى غلط گفتم غلط از زلف ماتم وام گير\r\nصد نواى عيش مرهون ساز گر صاحبدلى * وز لب ما بيدلان يك نغمهء غم وام گير\r\nاينك آمد حسن و دكان ملاحت باز كرد * هر كرا زخميست گو پيش آى و مرهم وام گير\r\nاين حريم حرمت عشقست هان دل زينهار * گر ندارى شرمگين چشمى ز محرم وام گير\r\nسبزه‌هاى جنت از شوق طراوت سوختند * آخر اى رضوان بيا زين ديده شبنم وام گير\r\nاتصالى رشتهء اميد را در كار هست * يك گره زآن گوشهء ابروى پرخم وام گير\r\nگريه بىحد ناله بىاندازه شيون بىشمار * گو بيا صد ماتمى اسباب ماتم وام گير\r\nدر خمارم سوختى طالب تغافل بهر چيست * گر ندارى قدرت جامى رو از جم وام گير \r\n*\r\n سوختم در آتش سوداى خويش * ساختم با سوز جان‌فرساى خويش\r\nبال و پر درباختم پروانه‌وار * در هواى يار بىپرواى خويش\r\nمن به راه عشق رسواى دلم * دل نه رسواى تو شد رسواى خويش\r\nبس كه از حد شد هجوم گريه‌ام * گوش بگرفتم ز هاياهاى خويش\r\nدر فراق او تراوشهاى داغ * داردم شرمنده از اعضاى خويش\r\nبس كه دست و پا زدم در راه دوست * گاه بوسم دست خود گه پاى خويش\r\nطالب آسايش نمىبينم بخواب * در زيان چشم طوفان‌زاى خويش \r\n*\r\n ما نيش كفر در دل ايمان فشرده‌ايم * در ساغر عمل مى عصيان فشرده‌ايم\r\nشمشير كرده ناله و بر دل كشيده‌ايم * الماس كرده ناخن و در جان فشرده‌ايم\r\nدرهم شكفته غنچهء دل لالهء جگر * بر هر زمين كه دامن مژگان فشرده‌ايم \r\n\r\n","description":"","footnote":"","page_name":" 1067 ","page_number":451},
  {"content":"\r\n\r\n غيرت نگر كه چاشنى خنجر ترا * در قطره قطره خون شهيدان فشرده‌ايم\r\nتا تلخى حيات ابد امتحان كند * در كام خضر چشمهء حيوان فشرده‌ايم\r\nصد كعبه در تهيهء احرام طوف ماست * تا ما قدم بخار مغيلان فشرده‌ايم\r\nطالب تو فيض گير ز وصل بتان كه ما * پاى طلب بدامن حرمان فشرده‌ايم \r\n*\r\n ذوق مستى كو كه هر ساعت تهى سازم خمى * ناخنى گردم بفرياد آورم ابريشمى\r\nفتنهء افلاك و انجم كم نمىگردد كجاست * عالمى كآنجا نه افلاكى بود نه انجمى\r\nبارها از هم جدا كردم جهان را پود و تار * همچو كار خود نديدم رشتهء سردرگمى\r\nهان مخوان گندم‌نماى جوفروشم زآنكه من * نه جوى دارم درين دهقان‌سرا نه گندمى\r\nجز دل خونابه‌نوش تنگ ميدانم كه ديد * قطره‌يى كز آستينش سر برآرد قلزمى\r\nاى كه از ملك عدم جستى نشان آباد باد * كشورى آرام بنيادى خوش و خوش‌مردمى\r\nجز دل طالب نيابى گوهر والانژاد * چار اركان را اگر تا حشر جويى بىخمى \r\n*\r\n انتظارم كشت ، از آن عالم نيامد آدمى * هست مىدانم حرمگاهى ولى كو محرمى\r\nهيچ كفرى در جهان بالاتر از انكار نيست * بت‌پرستان عالمى دارند و ما هم عالمى\r\nگفتم از مژگان خبر گيرم نمودم چشم يار * سبزه‌يى ديدم بر او بنشسته خونين شبنمى\r\nگر شبى تا صبحدم شرح غمت كردم هنوز * مانده نيم‌افسانه‌يى بر لب ، دمى بنشين دمى\r\nهم نمك در كنج لب داريد و هم در گنج چشم * زخميان اميدوارانند چون ما مرهمى\r\nنقد هر داغى و دردى از غريبان مانده بود * كرده در دامان ما گردون ، مگو كو حاتمى\r\nبخت اگر پير است در مرگش مشو پر ناصبور * نوجوانان ماتمى دارند و پيران ماتمى\r\nواى اگر با بيغمى در عشق مىافتاد كار * اينكه سر تا پا غمم حاشا اگر دارم غمى\r\nپور اكبر شاه را طالب مريدم در جهان * شكر للّه نيستم محتاج پور ادهمى \r\n\r\n","description":"","footnote":"","page_name":" 1068 ","page_number":452},
  {"content":"\r\n\r\n\r\n64 - رضى آرتيمانى « 1 »\r\nمير محمد رضى آرتيمانى از شاعران صوفىمشرب نيمهء نخستين از سدهء يازدهمست . مولدش آرتيمان در نيم فرسنگى تويسركانست . آنچه در تذكره‌ها ازو سخن گفته‌اند بسيار كوتاه و خالى از اطلاع دربارهء او و اثرهايش است . همينقدر معلومست كه در آغاز عهد شباب بهمدان رفت و در آنجا با شاعرانى كه از آن شهر و ناحيتهاى نزديك به آن مانند توى و سركان و نهاوند بودند معاشرت داشت مثل مير مغيث محوى و مرشد بروجردى و رشكى و هلاكى ، و بعيد نيست كه در همان اوان خدمت ميرزا ابراهيم حسنى همدانى از پيشروان اهل تصوف آن ديار را نيز دريافته و ازين راه متمايل بمقالات اهل تصوف و عرفان شده باشد « 2 » .\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* آتشكدهء آذر ، بمبئى ، ص 255 - 256 .\r\n* بهارستان سخن ، ص 505 .\r\n* تذكرهء نصرآبادى ، ص 273 - 274 .\r\n* نتايج الافكار ، ص 264 .\r\n* رياض العارفين هدايت ، ص 129 - 131 .\r\n* سرو آزاد ، مير غلامعلى آزاد ، ص 84 .\r\n* صبح گلشن ، سيد على حسن خان ، هند ، ص 179 .\r\n* مقدمهء ديوان رضى الدين آرتيمانى ، تهران 1346 .\r\n* آقاى احمد گلچين معانى در حاشيهء ميخانه ( ص 936 - 937 ) بيشتر اشاره‌هاى كوتاه مأخذهاى يادشده را جمع و نقل كرده است و در همان چاپ از ميخانه ساقى نامه رضى كه در آن كتاب جنبهء الحاقى دارد در 61 بيت گنجانيده شده است . نقل تاريخ وفات رضى هم از آنجاست .\r\n( 2 ) - اين معانى مستفاد است از گفتار ملا عبد الباقى نهاوندى در ضمن بيان حال مرشد بروجردى ( مآثر رحيمى ، ج 3 ) بدانجا رجوع شود .\r\n","page_name":" 1069 ","page_number":453},
  {"content":"\r\n\r\nبعد از آن روزگار رضى باصفهان رفت و اگر بدانچه در تذكرهء صبح گلشن آمده استناد كنيم در جمع ميرزايان دفتر شاه عباس نخستين درآمد و قاعدة بايد مواصلتش با زنى از خاندان صفوى در همين مدت اقامت در اصفهان انجام شده باشد . همهء آنان كه سخن از پسر رضى يعنى ميرزا ابراهيم ادهم گفته‌اند ، او را از جانب مادر صفوى دانسته‌اند .\r\nبنابر آنچه از مقدمهء ديوانش كه جامع آن نوشته است برمىآيد ، رضى در اواخر حيات بآرتيمان بازگشت و تا پايان زندگانى در آنجا سرگرم ارشاد بود و گذشته از آن چون منشور شيخ الاسلامى تويسركان و توابع بوى داده شده بود ، ببست و گشاد كارهاى دينى خلق سرگرم بود . وفاتش در منتظم ناصرى در ذيل وقايع سال 1037 ه ثبت شده است و او را در زادگاهش به خاك سپردند .\r\nمجموع اشعارش از قصيده و غزل و قطعه و ترجيع و رباعى و ساقىنامه اندكى از هزار و پانصد بيت درمىگذرد . ديوانش بسال 1346 در تهران چاپ شد و ساقىنامهء او در مدح شاه عباس اگرچه بيش از 175 بيت ندارد و از بسيارى ساقىنامه‌هاى عهد صفوى كوتاه‌تر است ، بسبب رقت عواطف گوينده از ديرباز شهرت يافته است اما اين شهرت دليل آن نيست كه رضى را در صف شاعران بزرگ عهدش درآوريم بلكه او از هر حيث شاعرى متوسط و گاه بدست « 1 » . همهء شعرهاى رضى نشان از انديشه‌هاى صوفيانهء او\r\n\r\n\r\n","description":"","footnote":"\r\n( 1 ) - اين چند بيت نمونه‌ييست از بسيارى بيتهاى سست كه در ديوان چاپى رضى يافته مىشود . بعضى از آنها چنان سست و آشفته است كه بايد يا آنها را الحاقى و يا نتيجهء اشتباه ناسخ يا خطاى چاپى بدانيم زيرا بعيد است كه شاعرى چنان سخن گويد :\r\n تو بدين چشم شوخ و روى چو ماه * ببرى دل ز دست سنگ سياه ( ! )\r\nعقل كلى شده فراموشم * بس كه ماليده عشق گوش مرا\r\nبهار عشق دل از ديده مبتلا گرديد * هر آن وفا كه تو بينى بلاست بر سر ما\r\nبس حرف كه بر رضى گرفتيم * بعضى سخنان گرفت ما را \r\n-\r\n","page_name":" 1070 ","page_number":454},
  {"content":"\r\n\r\nمىدهد و ازينجاست كه تذكره‌نويسان ضمن اشاره‌هاى كوتاهى كه بحالش دارند او را « سرحلقهء عارفان آگاه » ( نصرآبادى ) و « بعرفان و از خودگذشتگى معروف » ( خوشگو ) و « عارفى با افضال ، در معارف الهيه مسلم آفاق و در مدارج حقانيه در عالم طاق » ( هدايت ) گفته‌اند .\r\nپسرش ميرزا ابراهيم ادهم كه از مادرى صفوىنژاد بود ، نيز مانند پدر شعر مىگفت ، اما شاعرى بود در ارتكاب مناهى بىپروا و مردى تند خوى و رندى بىباك ، در عهد شاهجهان ( 1036 - 1068 ه ) بهند رفت و بوساطت حكيم داود تقرب خان در خدمت پادشاه و اطرافيانش تقرب بسيار يافت ليكن بر اثر افراط در استعمال بنگ و غلامبارگى و بىبندوبارى و بى ادبى بزندان افتاد و عاقبت در هند بسال 1060 ه بدرود حيات گفت « 1 » . از سخنان رضى آرتيمانيست :\r\n الهى بمستان ميخانه‌ات * بعقل‌آفرينان ديوانه‌ات\r\nبنور دل صبح خيزان عشق * ز شادى بانده گريزان عشق\r\nبرندان سرمست آگاه‌دل * كه هرگز نرفتند جز راه دل\r\nبانده‌پرستان بىپاوسر * بشادىفروشان بىشور و شر\r\nكه خاكم گل از آب انگور كن * سراپاى من آتش طور كن\r\nبميخانهء وحدتم راه ده * دل زنده و جان آگاه ده\r\nكه از كثرت خلق تنگ آمدم * بهرجا شدم سر به سنگ آمدم\r\nبيا ساقيا مى بگردش درآر * كه دلگيرم از گردش روزگار\r\nميى ده كه چون ريزيش در سبو * برآرد سبو از دل آواز هو \r\n\r\n\r\n","description":"","footnote":"\r\n-\r\n در سينه هزار چاكم افزون شد * تا ديده‌ام آن چاك گريبان را\r\nعاجز گشتى و گرنه از هوئى * ريزيم به خاك خون خاقان را\r\nكم فرصتى ار نباشد از آهى * بر باد دهيم خاك كيوان را . . . و بسى ديگر \r\nاز اين گونه بيتهاى ناتندرست كه بر من دشوار است تا آنها را از رضى بدانم .\r\n( 1 ) - دربارهء او رجوع كنيد بتذكرهء نصرآبادى ، ص 359 - 360 ؛ بهارستان سخن ص 505 تا 508 ؛ سرو آزاد ص 84 - 85 ؛ صحف ابراهيم ، خطى .\r\n","page_name":" 1071 ","page_number":455},
  {"content":"\r\n\r\n از آن مى كه در دل چو منزل كند * بدن را فروزانتر از دل كند\r\nمى معنىافروز صورت‌گداز * ميى گشته معجون راز و نياز\r\nاز آن آب كآتش بجان افگند * اگر پير باشد جوان افگند\r\nميى از منى و تويى گشته پاك * شود جان چكد قطره‌يى گر به خاك\r\nميى سربسر مايهء عقل و هوش * مى بىخم و شيشه در ذوق و جوش\r\nدماغم ز ميخانه بويى كشيد * حذر كن كه ديوانه هويى كشيد\r\nبگيريد زنجيرم اى دوستان * كه پيلم كند ياد هندوستان\r\nدلم خون شد از كلفت مدرسه * خدا را خلاصم كن از وسوسه\r\nمغنى نوايى دگر ساز كن * دلم تنگ شد ، مطرب آواز كن\r\nبگو زاهدان اينقدر تن زنند * كه آهن‌ربايى بر آهن زنند\r\nازين دين بدنيافروشان مباش * بجز بندهء باده‌نوشان مباش\r\nچه درماندهء دلق و سجاده‌اى * مكش بار محنت بكش باده‌يى\r\nز قطره سخن پيش دريا مكن * حديث فقيهان بر ما مكن\r\nمكن قصهء زاهدان هيچ گوش * قدح تا توانى بنوشان و نوش\r\nسحر چون نبردى بميخانه راه * چراغى به مسجد مبر شامگاه\r\nخراباتيا سوى منبر مشو * بهشتى ، بدوزخ برابر مشو . . .\r\n. . . رخ اى زاهد از مىپرستان متاب * تو در آتش افتاده‌اى من در آب\r\nكه گفتت كه چندين ورق را ببين * بگردان ورق را و حق را ببين\r\nردا كز ريا بر زنخ بسته‌اى * بينداز دورش كه يخ بسته‌اى\r\nفزون از دو عالم تو در عالمى * بدينسان چرا كوتهى و كمى\r\nتو شادى بدين زندگى ، عار كو * گشودند گيرم درت ، بار كو\r\nنماز ارنه از روى مستى كنى * به مسجد درون بت‌پرستى كنى\r\nبه مسجد رو و قتل و غارت ببين * بميخانه آى و فراغت ببين\r\nبميخانه آى و حضورى بكن * سيه‌كاسه‌اى كسب نورى بكن\r\nچو من گر ازين مى تو بىمن شوى * بگلخن درون رشك گلشن شوى . . . \r\n( از ساقىنامه )\r\n*\r\n\r\n","description":"","footnote":"","page_name":" 1072 ","page_number":456},
  {"content":"\r\n\r\n داند آن كس كه ز ديدار تو برخوردار است * كه خرابات و حرم غير در و ديوارست\r\nاى كه در طور ز بىحوصلگى مدهوشى * ديده بگشاى كه عالم همگى ديدارست\r\nهمه پامال تو شد خواه سر و خواهى جان * و آنچه در دست من از تست همين پندارست\r\nبرخور از باغچهء حسن كه نشكفته هنوز * گل رسوايى ما از چمن ديدارست\r\nباور از مات نيايد بلب بام درآى * تا ببينى كه چه شور از تو درين بازارست \r\n*\r\n مگر شور عشقت ز طغيان نشيند * كه بحر سرشكم ز طوفان نشيند\r\nعجب بادهء خوشگواريست عشقت * كه در خون گبر و مسلمان نشيند\r\nنشسته است ذوق لبت در مذاقم * چو گنجى كه در كنج ويران نشيند\r\nرضى شد پريشان آن زلف يا رب * پريشان‌كننده پريشان نشيند \r\n*\r\n جايى كه بطامات مباهات توان كرد * محراب صنم قبلهء حاجات توان كرد\r\nمن روى بكعبه نهم از خاك در تو * از كعبه اگر رو بخرابات توان كرد\r\nچون روح قدس در طلبت زندهء شوقم * در عشق تو اظهار كرامات توان كرد\r\nنه جرأت پروانه و نه تاب سمندر * دعوى محبت بچه آيات توان كرد\r\nآنجا كه منم ز اهرمن اعجاز توان ديد * وآنجا كه تويى بندگى لات توان كرد \r\n*\r\n آنجا كه وصف آن قد و بالا نوشته‌ايم * اقرار عجز خويش همانجا نوشته‌ايم\r\nحاصل ، دمى ز ياد تو غافل نبوده‌ايم * يا گفته‌ايم حرف غمت يا نوشته‌ايم\r\nاز سوز اشتياق نيارم كه دم زنم * كآتش گرفت دست و قلم تا نوشته‌ايم\r\nگويى بنوش باده كه عمرت شود دراز * ما خط عمر خويش بشبها نوشته‌ايم\r\nدانيم راه راست ولى بهر مصلحت * خط الف به عادت ترسا نوشته‌ايم\r\nشد پشت و روى نامه سيه با وجود آن * از پشت و روى نامه يكى نانوشته‌ايم\r\nناخوانده نامه پاره كند دور افگند * نام رضى بهرزه در آنجا نوشته‌ايم \r\n*\r\n كيم از جان خود سيرى ز عمر خويش بيزارى * سيه‌روزى سراسر داغ جانسوزى جگرخوارى \r\n\r\n","description":"","footnote":"","page_name":" 1073 ","page_number":457},
  {"content":"\r\n\r\n ندانم لذت آسودگى ليك اينقدر دانم * كه به باشد دل‌آزرده از سوداى بسيارى\r\nبهم شيخ و برهمن در خرابات مغان رقصند * نه آن در بند تسبيحى نه اين در بند زنارى\r\nچه در خلوت چه در كثرت بهرجا هركه را ديدم * نه خالى خلوتى از تو نه بيرون از تو بازارى\r\nمگر صبح ازل سازد خلاصم ورنه چون سازم * كه پيچيده است گردم شام هجران چون سيه مارى\r\nبه كار خويشتن مشغول هركس را كه مىبينم * به غير از عاشقى كارى نيايد از رضى بارى \r\n*\r\n اين وادى عشق طرفه شورستانيست * غافل منشين كه خوش حضورستانيست\r\nهر دل كه درو مهر بتى شعله گرفت * هرجا ميرد چراغ گورستانيست \r\n*\r\n در عشق اگر جان بدهى جان آنست * اى بىسروسامان سروسامان آنست\r\nگر در ره او دل تو دردى دارد * آن درد نگه دار كه درمان آنست \r\n*\r\n چون نام لب تو سرو چالاك بريم * رنگ از رخ آب زندگى پاك بريم\r\nداديم بباد بر تمناى تو عمر * مگذار كه حسرت تو بر خاك بريم \r\n*\r\n تا چند بساط شادى و غم گيريم * راه و روش مردم عالم گيريم\r\nكو زلف مشوشى كه بر هم پاشيم * كو شعلهء آتشى كه درهم گيريم \r\n*\r\n صد شكر كه نيستم من از بىخبران * گه مست ز وصلم و گهى از هجران\r\nدانشمندان تمام گريان بر من * خندان من ديوانه بدانشمندان \r\n*\r\n گر بويى از آن زلف معنبر يا بى * مشكل كه دگر پاى خود از سر يا بى\r\nاز خجلت دانايى خود آب شوى * گر لذت نادانى ما دريابى \r\n*\r\n از دورى راه تا بكى آه كنى * وز رهرو رهزن طلب راه كنى\r\nيا رب چه شود كه بر سر هستى خود * يك گام نهى و قصه كوتاه كنى \r\n\r\n","description":"","footnote":"","page_name":" 1074 ","page_number":458},
  {"content":"\r\n\r\n\r\n65 - شفايى اصفهانى « 1 »\r\nحكيم شرف الدين حسن بن حكيم ملا محمد حسين اصفهانى متخلص بشفايى از عالمان و پزشكان مشهور زمان خود در اصفهان بوده و نزد خاص و عام آن شهر و نيز در دستگاه سلطنت و حكومت حرمت بسيار داشته است . وى بسال 966 ه ولادت يافت . پدرش حكيم ملا محمد حسين معروف بحكيم ملا\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* خلاصة الاشعار مير تقى الدين كاشى ، خطى .\r\n* بهارستان سخن ، مير عبد الرزاق خوافى ، ص 462 - 463 .\r\n* نتايج الافكار ص 373 - 375 .\r\n* مجمع الفصحا ، ج 2 ، ص 21 - 23 .\r\n* رياض العارفين ، ص 366 - 375 .\r\n* تذكرهء نصرآبادى ، ص 212 - 214 .\r\n* هفت اقليم ، تهران ، ج 2 ، ص 429 - 430 .\r\n* آتشكده ، تهران ، ص 950 - 954 .\r\n* تذكرهء ميخانه ، تهران ، ص 523 - 534 .\r\n* صحف ابراهيم ، خطى .\r\n* عرفات العاشقين ، خطى .\r\n* ترجمهء مجمع الخواص ، ص 204 - 205 .\r\n* رياض الشعراء ، خطى .\r\n* هفت آسمان ، مولوى احمد على احمد ، كلكته 1873 ، ص 134 - 135 .\r\n* ايضاح المكنون ، ج 1 ، ستون 511 .\r\n* عالم‌آراى عباسى ، تهران 1350 ، ص 1082 - 1083 .\r\n* ريحانة الادب ، ج 2 ، ص 330 - 331 .\r\n* فهرست بلوشه ، ج 3 ، ص 383 .\r\n* تاريخ نظم و نثر در ايران ، ص 514 - 515 .\r\n","page_name":" 1075 ","page_number":459},
  {"content":"\r\n\r\nاز شاگردان مير غياث الدين منصور دشتكى شيرازى بود . نياكان و خاندانش روزگار را بپزشكى مىگذراندند و او خود آن فن را از پدر خويش و برادرش حكيم نصيرا فراگرفت و بر در مسجد جامع اصفهان پزشك خانه داشته و در آنجا بدرمان بيماران مىپرداخته است و نزد پادشاه و دولتيان محترم و گرامى بوده خاصه كه علاوه بر مقامهاى علمى از غناى طبع و همت بلند برخوردارى داشت . نصرآبادى دربارهء او نوشته است كه « طبعش در كمال استغنا بود و در هيچ زمانى شاعرى به آن اعتبار و غناى طبع نبوده چنانچه ( - چنان كه ) از حاجى مطيعا « 1 » مسموع شد كه برفاقت حكيم بتختگاه هارون ولايت مىرفتيم ، در محلهء نيم‌آورد شاه عباس ماضى برخورد و شاه اراده نمود كه از مركب به زير آيد . حكيم مانع شد ، شفقت بسيار بحكيم نموده روانه شدند ، جميع امرا جهت مراعات حكيم پياده شدند تا حكيم درگذشت »\r\nشفايى بجز پزشكى حكمت نظرى را هم فراگرفته بود ليكن چون شهرت و مهارتش در شعر بر معرفت حكمى او مىچربيد بدان شهرت نيافت .\r\nمير محمد باقر داماد ، دانشمند و حكيم معاصر شفايى دربارهء او مىگفت كه شاعرى فضيلت حكيم شفايى را پوشيده « 2 » و براستى « حكيم » شاعرى توانا بود و سخن بشيوهء استادان سلف مىگفت و انديشه‌هاى عالى تازه در كلام\r\n\r\n\r\n","description":"","footnote":"\r\n( 1 ) - مطيعاى تبريزى ساكن اصفهان بود ، ادب بسيار داشت و همواره از صحبت اهل حال بهره برمىگرفت . با پسرش بهند رفت ، پسر در آنجا بدرود حيات گفت و او آن ديار را ترك گفت و باصفهان بازگشت و همانجا ماند تا درگذشت . شعر خوب مىساخت ، ازوست :\r\n چو وسعت عدمم در خيال مىآيد * ز تنگناى وجودم ملال مىآيد\r\nبآستانه‌نشينان به چشم كم منگر * كه ره بصدر ز صف نعال مىآيد \r\n*\r\n پاى در راه طلب جز بدويدن مگذار * وحشى فرصت خود را برميدن مگذار\r\nچوب معنى است ترا هر مژه در تير نگاه * بىتامل نظر شوخ بديدن مگذار \r\nبنگريد به تذكرهء نصرآبادى ، ص 391 - 392 .\r\n( 2 ) - ايضا ، ص 212 .\r\n","page_name":" 1076 ","page_number":460},
  {"content":"\r\n\r\nخود مىگنجانيد و او را به حق بايد يكى از شاعران منتخب دوران صفوى شمرد و طبيعى است كه مايهء علمى او خاصه در حكمت و عرفان درين راه او را يارى بسيار كرد چنان كه مثنويهاى او بويژه نمكدان حقيقت يكى از مثنويهاى خوب عارفانه و متضمن مطلبهاى عالى عرفانيست . او اين مثنوى را باستقبال و بشيوهء حديقة الحقيقهء سنايى ساخت و چنان درين راه توفيق يافت كه بعضى آن را از سنايى تصور كرده‌اند « 1 » .\r\nمير تقى الدين كاشى كه متوجه ارزش كار حكيم شفايى در دو وادى سخنورى و بيان معنيهاى عالى عرفانى و غنايى بود ، درباره‌اش چنين نوشته است : « بزعم اكثر مستعدان طريق شاعرى را از پيش برده بخوبترين وجهى جلوه‌گر شده و بقرار داوطلبان وادى عرفان يقين بر يقين افزوده پيش آفتاب ضمير منير اهل وحدت بنيكوترين لباسى در ظهور آمده و ازين جهت محققين و اهل درك او را ذو جهتين مىدانند و مدققين و اهل فن ذو فنون و ذو اللسانين مىخوانند . . . و قطع نظر از تكلفات منشيانه در وادى شعر خصوصا غزل بحظ كامل و نصيب شامل رسيده و در شعرش پختگى و درستى كه قبل از اين نبود پيدا گرديده . . . » و بسبب همين بلندى مقام كه تقى الدين كاشى در شفايى يافته بود ، با آنكه خلاصة الاشعار را تمام كرده و دفتر را بربسته بود و نسخه‌هاى كتابش اينسوى و آنسوى پراگنده شده بود ، باز قلم بر دست گرفت و شرح حالش را در نسخه‌يى كه خود داشت افزود « 2 » .\r\nتقى الدين اوحدى معاصر ديگر حكيم شفايى نيز پس از آنكه شرحى مبسوط دربارهء مهارتش در پزشكى و درمان بيماران و نيز در هجو نوشته وى را « اشعر شعراى زمان و از همگنان ممتاز » دانسته است و ميرزا صائب كه از فقدان شفايى متأسف بود از وى با عنوان « نبض‌شناس سخن » ياد كرده است و گفته :\r\n در اصفهان كه به درد سخن رسد صائب * كنون كه نبض‌شناس سخن شفايى نيست \r\n\r\n\r\n","description":"","footnote":"\r\n( 1 ) - مجمع الفصحا ، ج 2 ، ص 21 - 22 .\r\n( 2 ) - و من آن را از حاشيهء ص 525 - 526 ميخانه ، تهران 1340 ، نقل كرده‌ام .\r\n","page_name":" 1077 ","page_number":461},
  {"content":"\r\n\r\nدربارهء او مىنويسد كه بسيار حاضرجواب و بديهه‌طراز و شوخ طبيعت بود چنان كه محتشم كاشانى موقعى كه شفايى چهارده ساله بود ( - 980 ه ) در اصفهان مهمان حكيم ملا محمد حسين شد و از شفايى جوان « شعر طلب نمود ، حكيم [ شفايى 
  ] يك دو غزل مىخواند ، ملا محتشم مىگويد خوب گفته‌اى اما بخربوزهء گرمك اصفهان مىماند كه بحسب ندرت شيرين واقع مىشود ! حكيم در جواب مىگويد كه الحمد لله بگرمك كاشان نمىماند كه در كل شيرينى ندارد ! و ملا محتشم روى خود را تازه مىدارد و خندان مىشود » « 1 » و بيقين توانائيش در هجو كه زبانزد همهء معاصران بود از همين شوخ‌طبعى او برميخاست و او درين راه چنان شهرت داشت كه مير محمد باقر داماد مىگفت « شعرش را هجا پنهان ساخته » « 2 » و فخر الزمانى مدعى بود كه او در هزّالى از سوزنى گرو برده ، و بقول خود شفايى « رسم هجا لازم ماهيت » او بود و همچنانكه اسكندر بيگ منشى در عالم‌آراى عباسى نوشته است « درين طرز بديع معانى رنگين و ظرايف شيرين بنازكترين روشى ادا نموده داد سخن - پردازى مىداد » و تقى الدين اوحدى گويد كه « در اهاجى بىمثل است . . .\r\nچنان كه از تاب شمشير مهاجات او اكثر شعراى عراق و غيره بر خود مىلرزند . » و بگفتار اسكندر بيگ چون شاه عباس اين كار حكيم را دوست نمىداشت ، وى در اواخر حيات از آن دست كشيد و بقول خود بر دست شاه ازين عادت توبه كرد « 3 » . وفاتش بسال 1037 ه اتفاق افتاد .\r\nكليات آثار شفايى در حدود پانزده‌هزار بيت است شامل قصيده ، غزل ، تركيب ، ترجيع ، قطعه ، رباعى ، شهرآشوب ، و چهار مثنوى ، ديدهء بيدار\r\n\r\n\r\n","description":"","footnote":"\r\n( 1 ) - تذكرهء نصرآبادى ، ص 212 .\r\n( 2 ) - تذكرهء ميخانه ، ص 523 .\r\n( 3 ) - گويد :\r\n رسم هجا چو لازم ماهيت منست * چون كهربا كزو نتوان برد جذب كاه\r\nاما پسند صاحب ايران نمىشوم * تا با منست اين هنر اعتبار كاه\r\nبار دگر نه از لب و بس ، از صميم قلب * تجديد توبه مىكنم اما بدست شاه \r\n","page_name":" 1078 ","page_number":462},
  {"content":"\r\n\r\n( بر وزن و بپيروى از مخزن الاسرار ) ، مهر و محبت ( در برابر خسرو و شيرين ) نمكدان حقيقت ( بپيروى از حديقة الحقيقهء سنايى ) ، مجمع البحرين ( باستقبال از تحفة العراقين خاقانى ) . ديوان غزلهاى او را كه در حدود 5500 بيت است بشمارهء 1204 .  Supp  در كتابخانهء ملى پاريس ديده‌ام . ازوست :\r\n منم كه صبح كنم نام شام ماتم را * هلال عيد كنم نقش ناخن غم را\r\nنمك ز گرمى داغم بخويش مىلرزد * كند جراحت من زخمدار مرهم را\r\nبصرفه خرج كن آزردگى ز كيسهء دل * نگاه دار پى روز خوشدلى غم را\r\nبشكر لذت درد تو مىتوان دادن * زكات يكشبه غم روزگار خرم را\r\nبه درد كوش شفايى كه هيچكس نخرد * به هيچ سينهء بىدرد و چشم بىغم را \r\n*\r\n گفتم بحرم محرم اين خانه كدامست * آهسته به من گفت كه بيگانه كدامست\r\nهمسايهء افسرده‌دلان چند توان بود * اى سوختگان كوچهء پروانه كدامست\r\nبر غيرت دل رشك تماشا نفزوديم * با ديده نگفتيم كه جانانه كدامست\r\nاز سايه ره خانهء خورشيد توان يافت * از كعبه بپرسيد كه بتخانه كدامست\r\nدر سينه بديدم دل آواره و گفتم * ديوانهء آن گوشهء ويرانه كدامست\r\nصد ميكده خون بر سر هم مىكشم امشب * همسايهء دل در ته ميخانه كدامست \r\n*\r\n در باغ ما بلاله مى ناب مىدهند * صد خار از براى گلى آب مىدهند\r\nهر مردكى بگوشهء دستار مىزند * آن غنچه را كه آب بخوناب مىدهند\r\nطاقت نماند و تاب برافتاد از جهان * خوبان هنوز زلف سيه تاب مىدهند\r\nبا خون دل بساز كه در بزم دوستى * پيمانه‌هاى زهر باحباب مىدهند\r\nيك تار در كتان شكيبم درست نيست * خوبان بهرزه زحمت مهتاب مىدهند\r\nنام خرد مبر كه بدار الشفاى عشق * آن را كه عقل ره زده جُلّاب مىدهند\r\nبختم بخواب نيز شفايى نبيندش * چشم مرا فريب شكر خواب مىدهند \r\n*\r\n همت بدلم گفت كه خو از همه واگير * با عشق شب و روز كن و بوى وفا گير \r\n\r\n","description":"","footnote":"","page_name":" 1079 ","page_number":463},
  {"content":"\r\n\r\n بر تيره‌دلان دامن پرهيز بيفشان * با صبح نشين آينهء دل بصفا گير\r\nآن خانه كه در كوچهء آزست بسوزان * بىبرگ سرايى بسر كوى سخا گير\r\nاز دست نسيمى بربا نكهت زلفى * مستانه صباحى سر راهى بصبا گير\r\nبر ديدهء خورشيد نشينند حريفان * كمتر ز غبارى نتوان بود ، هوا گير\r\nپروانه كمربستهء سوز نفس ماست * اى شمع تو هم خرقه و تسبيح ريا گير\r\nتا يا رب شبها بود از ناله چه آيد * صد سينهء نالان ده و يك دست دعا گير\r\nپيداست كه از جرعهء آبى چه گشايد * گر عمر ابد مىطلبى راه وفا گير\r\nچون عشق بهر دل گذر انداز شفايى * آنجا كه بخسبند بدامان تو جا گير \r\n*\r\n ز طره‌ات كه چو جانم مشوش است هنوز * اميد را رگ جان در كشاكش است هنوز\r\nبه خون نشان دلم از ناوك نگه كاين تير * ز شست غمزهء خونريز دلكش است هنوز\r\nشراب حسن تو شد آخر و ز روز نخست * دلم ز ساغر عشق تو سرخوش است هنوز\r\nدلم بكوثر وصلش بپايمردى بخت * هزار غوطه فزون خورد و آتش است هنوز\r\nز جور بس مكن آخر كه صبر پابرجاست * بكش بكش كه تحمل بلاكش است هنوز\r\nبجام عشق ز سر جوش دل ميى دارم * كه همچو بادهء حسن تو بىغش است هنوز\r\nفسون مهر و محبت نكرد تسخيرش * فرشته‌خوى شفايى پريوش است هنوز \r\n*\r\n همچو خونابه گره چند شوم در بر خويش * روم از گريه بپرسم ره چشم تر خويش\r\nبا لب تشنه بسرچشمهء كوثر نرويم * هر كسى داند و سوز جگر و گوهر خويش\r\nبىنسيم طلبى ميوهء ما ريزانست * منم آن نخل كه بىخواست فشانم بر خويش\r\nمهر و فرماندهى خطهء خوبان ، هيهات * حكم كن حكم كه بيرون رود از كشور خويش\r\nرنجشى داشتم از طالع برگشتهء خود * ديدم از دورش و راضى شدم از اختر خويش\r\nمنم آن شيفتهء عشق كه چون پاك بسوخت * رنگ عشق از سر نو ريخت بخاكستر خويش\r\nنتوان بود شفايى چو صبا هر جايى * ما سپهريم بجايى نرويم از در خويش \r\n*\r\n آهى زديم و خاطر خرم گداختيم * سرمايهء حضور بيكدم گداختيم \r\n\r\n","description":"","footnote":"","page_name":" 1080 ","page_number":464},
  {"content":"\r\n\r\n با شمع بزم صحبت ما دوش درگرفت * خود را تمام از نفس هم گداختيم\r\nننگ دوا قبول نمىكرد زخم ما * الماس ريزه‌يى سر مرهم گداختيم\r\nخواهش كم از رياضت لب‌تشنگى نبود * رفتيم و در برابر زمزم گداختيم\r\nبا ما سرى ببالش بىطاقتى نهاد * از گرمى نفس جگر غم گداختيم\r\nبرقع ز روى مهر شفايى چو برگرفت * در جلوهء نخست چو شبنم گداختيم \r\n*\r\n دوزخ ز دلم جوش زند يا نفس است اين * حسرت بجگر كاشته‌ام يا هوس است اين\r\nتلخست مذاق دلم از كنج لب يار * هرجا شكرى عشق فروشد مگس است اين\r\nبر گلبن اگر بال زنم رشك ندارم * پاداش گرفتارى كنج قفس است اين\r\nنوبر سوى او غنچهء دل مىبرم اول * در باغ محبت ثمر پيش‌رس است اين\r\nهرچند كه بىطاقتيم سوى تو آرد * ناديده‌ام انگارى و گويى چه كس است اين\r\nبر مرغ دلم بوى چمن آفت بالست * درساخته با آب و هواى قفس است اين\r\nجامى ز مى وصل بدست آر شفايى * مقصود اگر رفع خمارست بس است اين \r\n*\r\n مستى ديگر دهد هردم مى گلگون او * جز گياه مهر چيزى نيست در معجون او\r\nتوبه باشد شرط ديندارى ولى مقبول نيست * توبه از مستى بدور آن لب ميگون او\r\nدر جهان عشق هرگز بر كسى جورى نرفت * خيرخواه عاشقانست انجم و گردون او\r\nبا دو عالم شكوه ، پيشش مُهر دارم بر دهان * بس كه مىبندد زبانم چشم پرافسون او\r\nكشتهء تيغ محبت خاك گشت و همچنان * آيد از شمشير بيداد تو بوى خون او\r\nمطلع ديوان خورشيدست آن ابرو ولى * آگهى كس را شفايى نيست از مضمون او \r\n*\r\n اى كاشكى گمان خريدار بردمى * تا دست دل گرفته ببازار بردمى\r\nگر دانمى كه زود خزانستى آن چمن * گل در بهار وصل بخروار بردمى\r\nامشب ببزم دست و دلى كاش بودمى * تا دامنى ز لذت ديدار بردمى\r\nدر چارسوى حشر فراغت نمىخرند * اى كاش رفتمى و غم يار بردمى\r\nدانستم ار زيان محبت كى اين‌چنين * انجام عشق منت اظهار بردمى \r\n\r\n","description":"","footnote":"","page_name":" 1081 ","page_number":465},
  {"content":"\r\n\r\n جيب نظر پر است شفايى ز گل مرا * از گلبنى كه دايم ازو خار بردمى \r\n( از ديوان غزلها )\r\n*\r\n هر كسى در خيال داور خويش * صورتى ساختست درخور خويش\r\nچون شود مغز معرفت بىپوست * همه دانند كاين قفاست نه روست\r\nهرچه گفتند و هرچه مىگويند * همه راه خيال مىپويند \r\n*\r\n يك زبان بينى و سخن بسيار * يك نسيم است و موج در تكرار\r\nهر زمانيش جلوهء دگر است * ليك چشم عليل بىخبر است\r\nبخل در مبداء حقيقت نيست * دو تجلى بيك طريقت نيست\r\nآب در بحر بيكران آبست * چون كنى در سبو همان آبست\r\nهست توحيد مردم بىدرد * حصر نوع وجود در يك فرد\r\nليك غير خداى جل جلال * نيست موجود نزد اهل كمال\r\nهركه داند بجز خدا موجود * هست مشرك بكيش اهل شهود\r\nوحدت خاصهء شهود اينست * معنى وحدت وجود اينست\r\nحق چو هستى بود بمذهب حق * غير حق نيستى بود مطلق \r\n*\r\n معرفت كى ز قال مىزايد * رهبر كور كور كى شايد\r\nحبس در دام احتمال همه * موم در دست قيل و قال همه\r\nبرگ اين راه راز اهل كمال * ديده بستان نه پاى استدلال \r\n*\r\n هركه با صبح همنشين باشد * نور دولت در آستين باشد\r\nور بود انتظام او با شام * همچو شب روى دل كند شب‌فام \r\n( از مثنوى نمكدان حقيقت )\r\n\r\n","description":"","footnote":"","page_name":" 1082 ","page_number":466},
  {"content":"\r\n\r\n\r\n66 - ضياء اصفهانى « 1 »\r\nميرزا نور الله اصفهانى متخلص به ضياء از مترسلان و شاعران سدهء يازدهمست . اصلش از قريهء كفران رويدشت اصفهان ، و در شمار بزرگان آن ديار بود . دانشهاى عهد را نيك مىدانست و بگفتار نصرآبادى در آنها « از طالبان علم سر كمى نداشت » و در دفترخانهء شاهى بعهد شاه عباس يكم كار مىكرد و در آنجا با اديبانى مانند ميرزا شانى و رضى آرتيمانى و مشرقى و ميرزا شفيع خوزانى و ديگران مصاحبت و همكارى داشت . وى غزل مىسرود و قصيده‌هايى در مدح و از آن جمله در ستايش خليفه سلطان وزير اعظم شاه عباس داشت . يك مثنوى قضا و قدر ازو در جزو مجموعه‌يى بشمارهء 4772 .  Or  كتابخانهء موزهء بريتانيا در دستست « 2 » كه آن را ديده و خوانده‌ام . آذر مربع تركيب زيبايى ازو نقل كرده است كه از آن و از چند قطعهء او شوخ‌طبعيش بنيكى آشكارست . دربارهء احوالش جز نصرآبادى كه اطلاع نسبة كافى داده در ديگر تذكره‌ها بكوتاهى بسيار سخن رفته است . از قطعه‌يى كه خطاب بخليفه سلطان ساخته هم شغل ديوانى و دفترى او معلوم مىگردد و هم دريافته مىشود كه مدتى از نرسيدن مرسوم ماهانه يا سالانهء خود در رنج بوده ، گويد :\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 89 - 90 .\r\n* آتشكده ، تهران ، ص 963 - 966 .\r\n* عالم‌آراى عباسى ، تهران ، ص 716 .\r\n* روز روشن ، تهران ، ص 490 .\r\n* رياض الشعراء واله داغستانى ، خطى .\r\n* صحف ابراهيم ، خطى .\r\n* مجمع الفصحا ج 2 ص 335 - 336 .\r\n( 2 ) - ضميمهء فهرست ريو ، ص 234 .\r\n","page_name":" 1083 ","page_number":467},
  {"content":"\r\n\r\n داورا ايران‌مدارا قبله‌گاها صاحبا * اى غبار آستانت سرمهء چشم ترم\r\nكار من از دست رفت و غافلى از كار من * از ضرورت چند حرفى بر زبان مىآورم\r\nنخل طورم ليك خشك از قحط سال مردمى * طوبى باغ بهشتم ليك بىبار و برم\r\nمكنتى مىخواستم در خورد همت اى دريغ * رستم بىگرز و تيغم جبرئيل بىپرم\r\nنه فلك بر درگهت دارند هريك خدمتى * من كه اينجا هرزه‌گردم از كدامين كمترم\r\nلطف كردى منصبى دادى و ممنونم ولى * دمبدم در كار بىپرگار خود حيران‌ترم\r\nنفع نه مرسوم نه عزت نه استقلال نه * مجملا شرمندهء كلك و دوات و دفترم\r\nاز پريشانى غلام و نوكر از من شد نفور * نيست كس كز قطرهء آبى گلو سازد ترم\r\nبس كه وجه جيره و مرسوم بر من جمع گشت * چون شتر در زير بار ساربان و مهترم\r\nچون ندارم هيچ چيز از چاپلوسى چاره نيست * ساربانم را غلامم مهترم را كهترم\r\nبيش ازين مپسند بىسامان و سرگردان مرا * رخصتى گر هرزه‌كارم شفقتى گر نوكرم\r\nخط آزادى ، اگر لايق نيم در بندگى * سرخط مرسوم ، اگر بهر غلامى درخورم\r\nقصه كوته طاقت محنت ندارم بيش ازين * رخصتم ده گر نخواهى داد چيز ديگرم \r\nو قطعهء زيرين را نيز گويا به همين مناسبت بميرزا سعيد مستوفى الممالك خطاب نمود ، و چون بخيرش اميدى نداشت از آزارش زينهار خواست :\r\n صبا به خدمت مستوفى الممالك دهر * اگر رسى ز منش هيچ دردسر مرسان\r\nور او كند گله از من به حق نكهت گل * كه هرچه بشنوى از وى مرا خبر مرسان\r\nمگو چرا ز تو نفعى نمىرسد بضيا * كه من گذشته‌ام از نفع گو ضرر مرسان\r\nهمين بس است كه گويى ز خير و شر با او * مرا بخير تو اميد نيست شر مرسان \r\nاز مربع تركيب او كه موضوع آن دوباره‌گويى و تقليدى از تركيب‌بند هجرى است ، اين چند بند نقل مىشود . همهء آن را در آتشكده و در مجمع - الفصحا ببينيد :\r\n اى بت هرزه گرد هر جايى * وى برآورده سر برسوايى\r\nهرزه‌گردى و باده‌پيمايى * عاقبت مىكشد برسوايى\r\nبس كه گفتم زبان من فرسود * چه كنم پند من ندارد سود \r\n\r\n","description":"","footnote":"","page_name":" 1084 ","page_number":468},
  {"content":"\r\n\r\n گرچه در پاكى تو نيست شكى * اين نمىداند از هزار يكى\r\nشب اگر با مسيح در فلكى * مورد تهمتى اگر ملكى\r\nلب بدگو نمىتوان بستن * وز بد او نمىتوان رستن\r\nكى گمان داشتم كه آخر كار * ننگ و ناموس را نهى بكنار\r\nهمه جا رو شوى و باده‌گسار * ساده‌رويى ترا بباده چكار\r\nيار هركس مشو ز بىمغزى * كج منه پا و گرنه مىلغزى\r\nمن بيچاره مردم از وسواس * كه تو خود را چرا ندارى پاس\r\nحسن خود را ز كس نگير قياس * گفتمت قدر خويشتن بشناس\r\nكه اگر با فرشته مقرونى * صرفه او مىبرد تو مغبونى\r\nآنكه پيشت نشسته شام و سحر * كه منم پاكباز و پاك‌نظر\r\nنكنى عشق پاك او باور * كه هوس‌پيشه است و افسونگر\r\nاين همه سعى نيست بىغرضى * هست البته در دلش مرضى\r\nآنكه گويد كه در تو مفتونم * در تماشاى صنع بيچونم\r\nمن درين شيوه از وى افزونم * اگر اين راست نيست ملعونم\r\nدر خواهش به روى او وا كن * قدرت ايزدى تماشا كن\r\nاين هوس‌پيشگان كام‌طلب * همه دوشاب دل تو شكرلب\r\nبا گروهى چنين ببزم طرب * مىكشى جام باده شب همه شب\r\nهمه آلوده‌اند و تو بىباك * چون توان كرد حفظ دامن چاك . . . \r\nمثنوى « قضا و قدر » ضياء در دويست و شصت بيت است كه چنان كه گفتم در مجموعهء شمارهء 4772 .  Or  ( از ورق 83 ببعد ) ثبت شده و منتخبى\r\n\r\n","description":"","footnote":"","page_name":" 1085 ","page_number":469},
  {"content":"\r\n\r\nاز آن درينجا نقل مىشود ، تا هم نمونه‌يى از شعر ضياء و هم نمودارى از مثنويهاى متعدد قضا و قدر باشد كه پيش ازين دربارهء آنها سخن گفته‌ام :\r\n شنيدم روزى از بيخورد و خوابى * چو سيخ تفته سر تا پا كبابى\r\nمصيبت‌ديدهء ماتم‌فروشى * چو باد از گرد صحرا حله‌پوشى\r\nپريشان‌خاطرى صحرانوردى * چو فكر اهل هيئت دورگردى\r\nكه يك روز از اشارتهاى تقدير * هواى سير مروم شد عنان‌گير\r\nبقرب آن سواد قدسىالقاب * شبى خوابم بدشتى داد پرتاب . . .\r\n. . . يكى ديوانه‌يى ديدم در آن بر * عرقچينش ز داغ عشق بر سر\r\nبيابان جنون دار الشفايش * چو مجنون موى سر زنجير پايش\r\nهمه تن‌درد چون اعضاى ناسور * بيابان‌سوز همچون آتش طور\r\nچو مرغ از چشمهء دام زمين‌سا * تنش از رخنه‌هاى داغ پيدا\r\nسراپا همچو افغانى در آغوش * بچنگ از ناله‌هاى زار همدوش\r\nنمىكردش در آن فقر و فقيرى * بجز داغ غمش كس دستگيرى . . .\r\nبه دو گفتم كه اى محزون غمناك * چرا چون سايه دارى روى بر خاك\r\nفروغ آتش آه تو از چيست * هجوم درد جانكاه تو از چيست\r\nپس از تكليف آن گمره به مقصود * كشيد آهى كه شد آفاق پردود \r\nپس سرگذشت عشق خود را بدخترى باديه‌نشين حكايت كرد و گفت پس از مدتها عشقبازى او را رام خود ساخت چنان كه با يكديگر بجانب مرو گريختند و همچنان راه مىبريدند :\r\n كه تا از بخت بد چون مرگ ناگاه * علفزارى به پيش آمد در آن راه\r\nچو خاطرجمع شد زآن قوم پردل * به طرف چشمه‌يى كرديم منزل\r\nچه چشمه چون فلك تلخى فروشى * بمرگ همنشينان نيل پوشى\r\nگل اطراف آن حوض پرآفات * سراسر چون گل تابوت اموات\r\nيكايك موج آن تلخ‌آب بىبرگ * خلايق را دليل كوچهء مرگ\r\nهمه سوهان روح و دشنهء جان * چو موج آب خنجر تشنهء جان\r\nدر آن منزل دمى آن شوخِ چسبان * مرا خواباند و شد مشغول اسبان \r\n\r\n","description":"","footnote":"","page_name":" 1086 ","page_number":470},
  {"content":"\r\n\r\n پس از يك دم در آن غم‌ديده صحرا * ز خواب هولناكى جستم از جا\r\nشدم از چشمه سوى يار جانى * نشستم من چو او در ديده‌بانى\r\nاز آن غمگين بيابان چون در ناب * نگارم شد بسوى چشمهء آب\r\nدم آبى از آنجا خورد و خوابيد * قضا گريان شد و تقدير خنديد\r\nچو خفت آن نوجوان لاله‌رخسار * قضا پير قدر را كرد بيدار\r\nقضا را كهنه مارى دشت‌خيزى * بتن دوزخ بجنبش رستخيزى\r\nاجل آهنگ مارى حور آزار * مگو مارش كه ديوى بد پريخوار\r\nچو آمد بر سر آن دلستان رفت * قضا گفتا كه جان رفت و روان رفت\r\nبرآمد ناله در صحرا و كهسار * چو مىشد آن شكرلب بر دم مار\r\nجهان چون زلف و گيسويش برآشفت * در آن وقتى كه آن مه الامان گفت\r\nمن از فرياد او بىتاب گشتم * طلبكار كنار آب گشتم\r\nدر آن منبع يكى پتياره ديدم * ستمگر عقربى سرخواره ديدم\r\nبچنگ مار ديدم جان خود را * بكام اهرمن ايمان خود را\r\nبدهليز سقر ديدم يكى حور * چرا يا رب نبودم آن زمان كور . . .\r\n. . . از آن تاريخ اى يار وفادار * بدين روزم كه مىبينى گرفتار\r\nضيا انجام انسان اين‌چنين است * اگر قيصر اگر فغفور چين است\r\nاگر باشد چو قارونش سر و برگ * كه آخر هست قوت اژدر مرگ \r\n\r\n67 - غياثاى شيرازى « 1 »\r\nغياث الدين شيرازى معروف به « غياثاى حلوايى » از شاعران سدهء يازدهم\r\n\r\n\r\n","description":"","footnote":"\r\n( 1 ) - دربارهء او در مأخذهاى زيرين باختصار تمام سخن گفته‌اند :\r\n* تذكرهء نصرآبادى ، ص 238 - 239 .\r\n* آتشكدهء آذر ، بمبئى ، ص 290 - 291 .\r\n* صحف ابراهيم ، خطى .\r\n* رياض الشعراء خطى .\r\n* فهرست ريو ، ج 2 ، ص 682 - 683 .\r\n* تذكرهء پيمانه ، ص 316 - 324 .\r\n","page_name":" 1087 ","page_number":471},
  {"content":"\r\n\r\nهجريست . در ميانهء دوران زندگانى از شيراز باصفهان رفت و در آنجا بسيار محل توجه و اعتناء ادب‌شناسان گشت و « دار الشفاى شهر كه جنب قيصريه است حجره‌يى در مرتبهء فوقانى گرفته متوطن شده در آن اوقات آبله برآورد .\r\nچنان كه خود در آن باب گفته :\r\n اى فلك بنگر كه در سامان كدام افزونتريم * از تو اختر وز بيابان ريگ و از ما آبله \r\n[ تذكره نصرآبادى ص 238 
  ] و دور نيست كه كوريش در پايان عمر از پى آمدهاى همين بيمارى آبله بوده باشد . اين نابينايى پايان حيات انگيزهء آن شد كه شبى بنيازى از حجرهء خود بيرون آيد و از بام فروافتد و بميرد . اين واقعه در عهد پادشاهى شاه صفى ( 1038 - 1052 ه ) رخ داد . از وى ديوان قصيده و تركيب و ساقىنامه و غزل و قطعه و رباعى در حدود 3000 بيت باقى مانده .\r\nنسخه‌يى از آن بشمارهء 299  Or  در كتابخانهء موزهء بريتانيا ملاحظه شد .\r\nقصيده‌ها و تركيبهايش در مدح امامان و بزرگان عهدست . غزلهايش كوتاه و بىتخلص است و بشيوهء شاعران آغاز سدهء دهم و پيروان بابا فغانى سخن مىگويد . ازوست :\r\n « 1 » . . . مرقع گونهء درويش را منگر به چشم كم * كه در قرب طلب آن رقعه‌ها آمد ز يزدانش\r\nكجا با قدر درويشى برآيد مسند شاهى * كه دود دل بود از پرده‌داران شبستانش\r\nچو مصحف پوست‌پوشان ديده‌ام بسيار كز ايشان * بدل سر الهى بوده و آيات سبحانش\r\nتوكل مىسزد از بىنواى چشم و دل‌سيرى * كه از تشويش نان كردست فارغ ياد منانش\r\nكسى كاو پرنيان معنيش فرشست در خانه * چه باك از طعن خلقش گرچه باشد جامه خلقانش\r\nكسى كز هر دو عالم صاف چون اصحاب صفه شد * نمىگنجد نبى هم در ميان او و يزدانش\r\nتو صافى شو كه فيض از تست چون صورتگر چينى * كه در جرم مصيقل رو نمود اشكال الوانش \r\n\r\n\r\n","description":"","footnote":"\r\n( 1 ) از قصيده‌يى طولانى و استادانه در حكمت و موعظه بدين مطلع :\r\n چه نور است اينكه پيدا و نهان بينند اعيانش - * فضاى خاطر هر ذره‌يى ميدان جولانش \r\n","page_name":" 1088 ","page_number":472},
  {"content":"\r\n\r\n اگر عادت‌سراى تن دو روزى شد بفرمانت * ز دست‌انداز آخر چون بخواهى ديد ويرانش\r\nتلافىخانهء عقبى بفريادت رسد فردا * كه خصمى با تو گر بد كرد فردا مىرسد آنش\r\nبيا تا صورت احوال تو يك‌يك شود روشن * ز مرگ آيينه‌يى در پيش نه آنگه فروخوانش\r\nبرآ از پوست شايد لذتى از عمر خود يا بى * كه بادام مقشر نازكى باشد دوچندانش\r\nاگر خواهى كه جان دوستى را پيكرى گردى * مرنج از آنكه رنجاند ترا وز خود مرنجانش\r\nحذر كن تا توانى از جمال شاهد زيبا * كه پالغز مه و خورشيد شد چاه زنخدانش\r\nطرب را عيش گردد تلخ از لبهاى شيرينش * خرد را دست و پا گم گردد از سرو خرامانش\r\nخيال عارض آيينه‌رويان زنگ كفر آرد * مكن در سينه همچون عكس در آيينه پنهانش\r\nمجو از غير حق يارى كه درها بر تو بگشايد * خليل از غير چون بگذشت شد آتش گلستانش \r\n*\r\n چنان در كاوش آن سر دهم چشم گهرزا را * كه افتد بخيه‌ها بر روى كار از موج دريا را\r\nز شوق وعدهء وصلت سواد چشم من گويى * كه بر دامان خود بسته بياض روز فردا را\r\nدلم سوداى آن دارد كه بيند يار را جايى * ز سر بيرون كند اى كاشكى سوداى بى جا را \r\n*\r\n ديوانه دل كه سوخته و مبتلاى تست * بيگانهء منست ولى آشناى تست\r\nكندم بنوك ناخن و هستم خجل ز تو * اين سينه را كه تختهء مشق جفاى تست\r\nغمگين مشو كه سوخته‌جانى ، كه بىغرض * تو در فناى اويى و او در بقاى تست\r\nيك گام در پيت ز غيورى كسى نرفت * حيران سايه‌ام كه چسان در قفاى تست \r\n*\r\n من و دل بهر صف‌آرايى مژگانى چند * عرض كرديم بهم چاك‌گريبانى چند\r\nاى خوشا قيد محبت كه به خون دل خويش * يادگارى بنويسيم بزندانى چند\r\nيك گريبان چه كند با همه شوقى كه مراست * مگر از سينه كنم طرح گريبانى چند\r\nاى ترا طرهء دستار به از طرهء زلف * تو كجا و الم بىسروسامانى چند\r\nعشق را اين همه آوازهء شهرت ز كجاست * چون ندارد بجز از كشور ويرانى چند \r\n*\r\n ز بس كه خاك سر كوى اوست دامنگير * زمانه كرد بهر ذره‌اش دلى تسخير\r\nدليل سنگدليهاى آسمان اين بس * كه هم ز آه خودم مىكند نشانهء تير \r\n\r\n","description":"","footnote":"","page_name":" 1089 ","page_number":473},
  {"content":"\r\n\r\n بدست‌بوس كس و ناكسش ببايد ساخت * كسى كه هست چو جام شراب صاف‌ضمير \r\n*\r\n برخيز اى حريف كه تا ناله سر كنيم * تحريك لب گشودن مرغ سحر كنيم\r\nما عندليب‌زادهء پروانه طينتيم * در بيضه مشق سوختن بال و پر كنيم\r\nصد شكوه دارم از تو و يك آه زير لب * اين گفت‌وگوى را به همين مختصر كنيم\r\nدر طالع ستارهء ما نيست اين‌كه ما * با آفتاب خويش شبى را سحر كنيم \r\n*\r\n داغ دل ما ز حلقهء دام كسى است * چاك جگرم نشان چاك قفسى است\r\nهر مصرع تازه‌يى كه گويم از درد * تاريخ تولد غم تازه‌رسى است \r\n*\r\n در وادى شوقت كه دمى ناسايم * بر دوش صباست گام ره فرسايم\r\nهمراه همى رود به زير قدمم * چون سايه بال نقش مرغ پايم \r\n*\r\n در ديدهء از فراق ترسيدهء من * شد گوشه‌نشين خاطر رنجيدهء من\r\nبا بخت دل شكسته از بس كه نشست * همچون دل من شكسته شد ديدهء من \r\n*\r\n هرچند چو لاله كام دل سوخته‌اى * در هر قدمى آتشى افروخته‌اى\r\nآتشبازيست عشقبازى اى دل * يك دم چو شوى غافل ازو سوخته‌اى \r\n\r\n68 - نفعى رومى\r\nدر ميان نسخه‌هايى از ديوانهاى شاعران نيمهء اول قرن يازدهم هجرى در كتابخانهء ملى پاريس بديوانى از قصيده‌ها و غزلها و ترجيع و قطعه و رباعى بازخوردم از كسى بنام نفعى كه در روم ( آسياى صغير ) و دار الملك آن\r\n\r\n","description":"","footnote":"","page_name":" 1090 ","page_number":474},
  {"content":"\r\n\r\n( استانبول ) مىزيست و در شمار دل‌باختگان مولوى بود . شمارهء ديوانش در كتابخانهء يادشده 1269  Supp  است . وى چنان كه خود گويد « 1 » به دو زبان فارسى و تركى شعر مىسرود و سخنانش بيشتر در نعت خداوند و ستايش پيامبر و ثناى پيشواى معنويش جلال الدين محمد بلخى رومى بود و ازين‌روى خود را « نفعى نعت‌سرا » معرفى مىكرد « 2 » .\r\nدوران حياتش همچنانكه گفتم سدهء يازدهم هجرى و بقول خود شاعر « پس از سال هزار » بود « 3 » و ازين سده چنان كه از نام ممدوحانش برمىآيد نيم اول آن را درك كرد . ازين ممدوحانند :\r\n1 ) سلطان مراد خان رابع ( 1032 - 1049 ه ) كه شاعر او را در قصيده‌يى باقتفاء انورى ستوده است :\r\n هر سر مويم ار زبان باشد * در ثناى خدايگان باشد\r\n. . . حضرت خان مراد عالىشان * كه درش قبلهء شهان باشد\r\nخلف خاندان عثمانى * كز شرف شمع خاندان باشد . . . \r\n2 ) شاه سليم پادشاه هند يعنى نور الدين جهانگير كه نام اصليش سليم و در تمام دوران وليعهدى به همين نام معروف بود ولى پس از رسيدن بپادشاهى بنام « نور الدين جهانگير پادشاه » خوانده شد ( پادشاهى از 1014 تا 1037 ه ) .\r\nخواننده نبايد اين « شاه سليم » را همان سلطان سليم اول عثمانى ( 918 - 926 ه ) و يا سلطان سليم ثانى ( 974 - 982 ه ) بپندارد زيرا نخست آنكه آن دو پيش از سال هزار مىزيسته‌اند و دوم آنكه در قصيده‌يى كه اين شاه سليم در آن مدح شده نشانه‌هاى زياد از حكمروايى او بر سر زمين هند ديده مىشود و\r\n\r\n\r\n","description":"","footnote":"\r\n( 1 ) - گويد :\r\n ساحر هر دو لسان بلعجب روم و عجم * نه ره توريه نه وادى ايهام گرفت \r\n( 2 ) -\r\n نفعى نعت‌سرايم كه چو وحى منزل * حكم فيض سخنم در همه اقلام گرفت \r\n( 3 ) -\r\n قديمى نعت‌گوى خاص پيغمبر كه در عالم * پس از سال هزار آمد ز بيم رشك حسانش \r\n","page_name":" 1091 ","page_number":475},
  {"content":"\r\n\r\nنفعى خود در آن مىگويد كه شعر خود را از روم بهند فرستاده است :\r\n در سينه دلم چنان بجنبد * كز جنبش او جهان بجنبد . . .\r\nدر كام زبان نجنبد الا * در مدح خدايگان بجنبد\r\nدر مدح شهى كه با ثنايش * كام و لب خسروان بجنبد\r\nآن شه كه بفتح ملك ايران * آنگه كه عنان‌كشان بجنبد\r\nاز حملهء او ز حد كشمير * تا خطهء اصفهان بجنبد\r\n. . . اى خسرو كامران كه مهرت * چون جان بدلم نهان بجنبد\r\nدر رومم و خامه‌ام بمدحت * چون هندوى نكته‌دان بجنبد\r\nنفعيم و از گهرفشانى * سودم بدل زيان بجنبد\r\nفيضى نيم و دلم چو دريا * در مدح تو در فشان بجنبد \r\n3 ) حسام الدين گراى خان از خانان قريم ( كريمه ) . نامش را در فهرست خانان آن سلسله نيافته‌ام ليكن معلومست كه در نيمهء اول سدهء يازدهم مىزيسته است . دربارهء او گويد :\r\n چرخ اگر خير اگر شر اندازد * همه نا در برابر اندازد\r\n. . . رستم خاندان چنگيزى * كه سر خصم حيدر اندازد\r\nسيف مسلول حق حسام گراى * كه بيك حمله عسكر اندازد \r\nولى از همهء ممدوحان آنكه واقعا نفعى او را از دل و جان مىستود ، بعد از پيامبر اسلام ، مراد و مرشد معنوى او جلال الدين محمد مولوى رومى بود كه شاعر چند قصيدهء غرا در ستايش او سروده است و از آن جمله در يكى از قصيده‌ها كيفيت ارادت خود را بمولوى از راه كلام و حسن بيانش باز مىنمايد و مىگويد :\r\n سرچشمهء فيض ازلى مولوى روم * كز وى عرب و هند و عجم بهره‌ور آمد\r\nمهدىّ على كوكبه سرّ اللّه اعظم * كانديشه‌اش استاد قضا و قدر آمد\r\nعلامهء اسرار الهى كه كلامش * چون آيت منزل همه‌جا معتبر آمد\r\nتوحيد الهى ز دلش ناطقه پرداخت * تحقيق ازو يك سخن مختصر آمد\r\n. . . چون حسن بيانش بشنيدم بزمانه * از شوق دلم بر در سمع و بصر آمد \r\n\r\n","description":"","footnote":"","page_name":" 1092 ","page_number":476},
  {"content":"\r\n\r\n ديدم پس از آنش بمذاق دل و جانم * يك داروى شيرينِ تَر و هوشبر آمد\r\nدارو نه شراب خم وحدت كه ببويش * عقلم ز وجود دو جهان بىخبر آمد\r\nاز لذت او خاصيتى يافت مداوم * در محبره نى رفت قلم نيشكر آمد\r\nنفعيم و عيبم هنر افتاده ز توفيق * هر عيب كه سلطان بپسندد هنر آمد \r\nوى در شعر پيرو استادان پيشين بود و سعى داشت قصيده‌ها و غزلهاى معروف آنان را جواب گويد . زبان و شيوهء بيان معنى در شعرش اصلا بهمدورگانش در ايران و هند شباهت ندارد و او همان سبك و همان طرز گفتار و همان انديشه‌هايى را در شعر دارد كه پيشينيان خاصه گويندگان بزرگ صوفيه داشته‌اند . در قصيده‌يى كه در نعت پيامبر اسلام سروده دربارهء مقام بلند شاعرى خود ، از راه مبالغه و اغراق ، سخن گفته و خود را مريد عطار و مولانا دانسته است و از باقى شاعران تنها حافظ را پسنديده و او را از نديمان خداوند و طبع او را دل عشق و عين عشق شمرده ، و تحليلى كه از شيوهء شاعران مختلف درين قصيده كرده بسبب اهميتى كه در شناخت انديشه‌هاى معاصرانش دربارهء شاعران گذشته دارد ، قابل توجه و ملاحظه است . وى گويد :\r\n هنوز اندر عدم بودم كه بفرستادم از همت * زكات فيض معنى را بخاقانى و خاقانش\r\nبخسرو دادم اسباب جهانگيرى معنى را * كه دلتنگ آمدم از خواهش بىحد و پايانش\r\nمريد شيخ عطارم غبار پاى مولانا * كه بنشينم چو مشك بيخته بر روى دكانش\r\nسنايى را نمىافتد سروكارم درين بيشه * او حكمت‌سنج و من ساحر نه از خيل حريفانش\r\nبه جامى هم ندارم نسبت اندر نكته‌پردازى * كه او ملا و من شاعر نه همدرس دبستانش\r\nباخلاص آورم از دل بلب نام نظامى را * كه او شيخ و من از رندان نه از امثال و اقرانش\r\nحريفم نيست فردوسى چه گويم كو ز پرگويى * جهان بگرفته وز افسانه خالى كرد انبانش\r\nبدار الملك روم آرايش نو دادم از معنى * كه ننگ آرد بخلاق معانى از صفاهانش\r\nمن و فردوس دار الملك روم و روضهء شيراز * مبارك باد بر سعدى و بستان و گلستانش\r\nنه رندست آنكه چون دم مىزند از عالم وحدت * سياحتنامه بنويسد نه حسب حال وجدانش\r\nبنازم طبع حافظ را كه طبع او دل عشقست * سراپا گفت‌وگوى حال رندانست ديوانش\r\nمگو حافظ كه او هم از نديمان خداوندست * دل او ساقى عشقست و عقل از مىپرستانش \r\n\r\n","description":"","footnote":"","page_name":" 1093 ","page_number":477},
  {"content":"\r\n\r\n جهان مىخندد از شوخى طبع انورى الحق * چه شوخيها كند از بهر ياران سخندانش\r\nكليم سحرسازست او نه حكمت‌سنج و نه شاعر * كه در اعجاز انديشه يد بيضاست برهانش\r\nظهيرست از يكى پاكيزه‌گويان سخن اما * اگر بودى خلاص از قيد فكر جامه و نانش\r\nز جرارى خلاق معانى خود مپرس از من * كه ترساند مديح خويش را اول بهذيانش\r\nزهى دولت كه عرفى را مسلم شد در انديشه * كه با كلكش كند سجده لواى خان خانانش\r\nمحصَّل سخت معجزگوى بىپرواست در معنى * كه تحقيق آشنايى مىكند با سهو اذعانش\r\nهنوز از پردهء پندار ننهاده قدم بيرون * ز همت گشته مسلوب الرجا از فيض منانش\r\nباندك مايه قانع از تنك ظرفى و هم مغرور * سخن را منحصر داند به خود از نقص عرفانش\r\nنه بسيار آرزو بايد نه اندك همت آن كس را * كه باشد در ترازوى حقيقت راست ميزانش \r\nبر رويهم بايد پذيرفت كه نفعى خواه از اصل ايرانى برخاسته باشد يا از خاندان رومى ، شاعرى خوب و تواناست كه بويژه در قصيده‌سرايى و ساختن چكامه‌هاى طولانى و پرمطلب مهارت دارد . در شعرهايش نفوذ انديشهء عرفانى بشدت مشهود است . بيشتر رباعيهايش در حقيقت بيان مقامات سلوك يا اصطلاحهاى اهل خانقاه و بازگفت باورداشتهاى صوفيانست . غزلهايش در دنبال همان روشى پرداخته شده است كه از ديرباز در ديوان شاعرانى چون عطار و مولوى و سيف الدين محمد فرغانى و اوحدى مراغى و همانندگانشان مىبينيم يعنى بيان مقصودهاى صوفيانه در لباس عشق و مضمونهاى عاشقانه .\r\nاز غزلها و رباعيهاى اوست و نيز چند بند از ساقىنامه ترجيعش :\r\n ساقى بده آن جام كه خورشيد بهارست * آن باده كه مهتاب‌فروز شب تارست\r\nآن شعله كه تاب نگه‌افروز فروغش * آب رخ گلهاى گلستان عذارست\r\nآن آتش رخشنده كه چون صبح تجلى * از شعلهء او مهر يكى مرده شرارست\r\nآن مهر جهانتاب كه در عالم عشرت * هرگاه كه از مشرق خم شعشعه‌بارست\r\nاز پرتو او با همه تنگى دل تاريك * چون عرصهء پهناى فلك آينه‌زارست\r\nدرده قدحى زآن مى و يك بوسه ز لب هم * زيرا غرض از صحبت مى بوس و كنارست\r\nرندان جهانيم كه بىباده و دلبر * گلزار جنان در نظر ما خس و خارست\r\nما عاشق شوريده و مستان خرابيم * تا عشق بتانست اسير مى نابيم \r\n\r\n","description":"","footnote":"","page_name":" 1094 ","page_number":478},
  {"content":"\r\n\r\n ساقى بده آن شعلهء رنگين و روان را * تا آب دهم لاله‌ستان دل و جان را\r\nآن شعله كه گر بر فلك افتد تف و تابش * آتش فگند خاك ره كاهكشان را\r\nآن باده كه از پرتو انوار جبلى * هم‌پنجهء خورشيد كند برگ رزان را\r\nآن مايهء پيرايهء عالم كه ز فيضش * خاصيت نوروز دهد طبع خزان را\r\nسرمايهء مردى كه گر انديشه كند يار * بر معدن الماس زند تيغ زبان را\r\nيادش گذرد گر ز دل غمزهء خوبان * بر هم شكند كارگه كون و مكان را\r\nگر عاشق بىتاب كشد جرعهء جامش * آماده شود معركهء ناز بتان را\r\nما عاشق شوريده و مستان خرابيم * تا عشق بتانست اسير مى نابيم\r\nمطرب نفسى بركش و بنواز نغم را * وز نغمهء تر آب بپاش آتش غم را\r\nآن نغمه كه داود اگر بشنود او را * در لب شكند پاى برون رفتن دم را\r\nآن نغمه كه با جنبش رقصش برهاند * هر دل كه گرفتار شود زلف صنم را\r\nآن نغمه كه با ذوق سماعش دل عشاق * تن در ندهد حلقهء گيسوى بخم را\r\nهر غنچهء او بلبل گوينده شود گر * زين نغمهء تر آب دهى باغ ارم را\r\nما مست سراسيمهء كيف نغماتيم * ساقى تو فراموش مكن رسم كرم را\r\nبرخيز و بعشق نفس مطرب مجلس * يك جام بده تا نكشم منت جم را\r\nما عاشق شوريده و مستان خرابيم * تا عشق بتانست اسير مى نابيم\r\nما دُردكشان خاك در پير مغانيم * آب رخ جمعيت رندان جهانيم\r\nاز صافى انديشهء ماهيت رندى * عكس‌افگن مرآت دل يكدگرانيم\r\nبيرون نشد از ميكده پاى هوس ما * تا از غم دل در گرو رطل گرانيم\r\nاز رنگ ريا نيست اثر در روش ما * هرگونه محبت كه ببينيم همانيم\r\nبا اينهمه از غايت شوريدگى دل * آيين مدارا نشناسيم و ندانيم\r\nزيرا همه در شيوهء انديشهء رندى * سر در قدم نفعى شمشيرزبانيم\r\nگر ناز كند ساقى دوران بيكى جام * با تيغ زبان جام پياپى بستانيم\r\nما عاشق شوريده و مستان خرابيم * تا عشق بتانست اسير مى نابيم \r\n\r\n","description":"","footnote":"","page_name":" 1095 ","page_number":479},
  {"content":"\r\n\r\n*\r\n ساحرانيم و دوصد بلعجبى پيشهء ما * معنى بوقلمون صورت انديشهء ما\r\nعهد كرديم كه بىمغبچه جامى نكشيم * گر بود از دل جبريل امين شيشهء ما\r\nكوهكن سنگ‌تراش آمده گوهرجو نيست * گم شود در دل خارا بطلب تيشهء ما\r\nگلبن گلشن عشقيم كه در باغ جهان * نم ز آتشگه دوزخ بكشد ريشهء ما\r\nجز ز لخت جگر خويش غذايى نخوريم * نفعى ار شير خدايى حذر از بيشهء ما \r\n*\r\n چشم سرمستش كه ناز و شيوه در فرمان اوست * رنگ روى فتنه از شمشير خون‌افشان اوست\r\nغمزه يكتا قهرمان ملك حسن و دلبرى * زيور صاحبقرانى تركش مژگان اوست\r\nغمزه‌اش از دلبران گر باج بستاند رواست * حسن عالم وقف روى چون مه تابان اوست\r\nنيست دور حلقهء گيسو به طرف ابرويش * چشم او سرمست ناز و فتنه سرگردان اوست\r\nصد جهان دلداده را نفعى كفايت مىكند * اينهمه خوبى و رعنايى كه اندر شان اوست \r\n*\r\n بسوز غم كه دل در سينه رقصد * چو عكس شعله در آيينه رقصد\r\nكى افتد در خمار آن دل كه فردا * ز كيف بادهء دوشينه رقصد\r\nنگاهى مىكند آن غمزه كز وى * محبت در كمين كينه رقصد\r\nشه از تاج و كمر در زير بارست * گدا در خرقهء پشمينه رقصد\r\nفلك در خاك پاى طبع نفعى * چو مفلس بر سر گنجينه رقصد \r\n*\r\n بحر پرگوهر عشقم دل جوشان دارم * مايه از خاك در باده‌فروشان دارم\r\nيك شرر كم نشد از آتش عشقم در دل * گرچه از ديده دو درياى خروشان دارم\r\nغمزه هرچند درآيد ز در ناز و نياز * من ز بيم نگهش خوى خموشان دارم\r\nتكيه بر تخت سليمان نزنم از همت * هوس سلطنت خانه‌بدوشان دارم\r\nبندهء آن خم زلفم كه بيادش نفعى * آرزوى روش حلقه‌بگوشان دارم \r\n*\r\n دل آينهء صورت و معنى خداست * هم قبله‌نماى عالم استغناست\r\nزآنست كه از دل بجناب مطلق * راهيست كه هم روشن و هم ناپيداست \r\n\r\n","description":"","footnote":"","page_name":" 1096 ","page_number":480},
  {"content":"\r\n\r\n*\r\n انديشه كه لبريز و پريشان آيد * چون نشأة جام گهرافشان آيد\r\nچون باده تراود ز سبوى وحدت * هر معنى صافى كه ز وجدان آيد \r\n*\r\n عمرى بره فتنه غنودن بايد * فارغ ز غم بود و نبودن بايد\r\nوآنگه بخم چنبر چوگان قضا * پنهان شدن و گوى ربودن بايد \r\n*\r\n خواهى كه حيات جاودانى يا بى * از دست قضا خط امانى يا بى\r\nدر نقطهء گرداب حقيقت گم شو * تا گوهر اسرار معانى يا بى \r\n\r\n69 - شاپور تهرانى « 1 »\r\nآقا شاپور تهرانى پسر خواجه خواجگى از شاعران استاد سدهء يازدهم\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* هفت اقليم ، تهران ، ج 3 ، ص 73 - 78 .\r\n* تذكرهء نصرآبادى ، تهران 1317 ، ص 237 - 238 .\r\n* تذكرهء ميخانه ، تهران 1340 ، ص 535 - 544 .\r\n* نتايج الافكار ، بمبئى 1336 ، ص 375 - 383 .\r\n* آتشكده ، تهران بتصحيح آقاى دكتر سادات ناصرى ، ص 1082 - 1087 .\r\n* مجمع الفصحاء ، ج 2 ، ص 23 .\r\n* رياض الشعراء ، خطى .\r\n* تذكرهء غنى ، عليگر 1916 ميلادى ، ص 69 .\r\n* سرو آزاد ، ص 51 - 53 .\r\n* عرفات العاشقين ، خطى .\r\n* ترجمهء مجمع الخواص صادقى كتابدار ، تبريز 1327 ، ص 201 - 203 . -\r\n","page_name":" 1097 ","page_number":481},
  {"content":"\r\n\r\nو از رجال معروف هند در عهد فرمانروايى گوركانيان بود . وى از يك خاندان بزرگ و اصيل تهرانيست كه بسيارى از رجال آن هم در دولت صفوى و هم در دولت گوركانى هند مقامات بلند داشته ، شعر مىسروده و مشوق شاعران روزگار خود بوده‌اند . دربارهء اين خاندان كه بازماندگان خواجه ارجاسب بن خواجه شيخعلى تهرانى متخلص به اميدى « 1 » بوده پيش ازين سخن گفته‌ام و اينجا باختصار يادآور مىشوم كه پدر خواجه شاپور يعنى خواجه خواجگى كه « گاهى شعر مىگفت » « 2 » پسر خواجه محمد طاهر و او پسر خواجه ارجاسب اميدى بود . برادر خواجگى ، خواجه محمد شريف هجرى دو پسر شاعر و اديب داشت يكى بنام خواجه محمد طاهر متخلص به « و صلى » و ديگرى خواجه غياث الدين محمد اعتماد الدوله از رجال بسيار متنفذ عهد اكبر و جهانگير ، و پدر مهر النساء كه بعد از ازدواج با جهانگير نخست بلقب نورمحل و سپس « نورجهان بيگم » خوانده شد . خواجه محمد امين رازى مؤلف هفت اقليم پسر خواجه ميرزا احمد بن محمد طاهر و پسرعم مستقيم خواجه شاپور بود .\r\nبدينگونه دريافته مىشود كه خواجه شاپور از خاندان ادب و هنر بر - خاسته بود و مىتوانست در عالم ادب مقامى شايسته احراز كند و چنين نيز بود . وى از آغاز جوانى با تخلص « فريبى » شروع بشاعرى كرد . معاصر و معاشر شاپور تهرانى ، تقى الدين اوحدى بليانى ، كه مدعيست نام شاپور در\r\n\r\n\r\n","description":"","footnote":"\r\n- * فهرست كتابخانهء مجلس شورى ، ج 2 ، ص 253 و 262 - 263 .\r\n* فهرست كتابخانهء ملى پاريس ، ج 3 ، ص 369 .\r\n* فهرست نسخه‌هاى خطى فارسى كتابخانهء موزه بريتانيا ج 2 ، ص 674 و ضميمهء آن ص 204 .\r\n* تاريخ نظم و نثر در ايران و در زبان فارسى ، تهران 1344 ، ص 513 .\r\n* گلزار ايران ، ص 674 - 675 .\r\n( 1 ) - دربارهء او بنگريد به همين كتاب ، ج 4 ، ص 425 - 431 .\r\n( 2 ) - هفت اقليم ، ج 3 ، ص 72 - 73 .\r\n","page_name":" 1098 ","page_number":482},
  {"content":"\r\n\r\nآغاز ارجاسب بوده « 1 » ، گويد در بدايت شاعرى مدتى دراز فريبى تخلص مىكرد و بعد از آنكه بهند رفت ( در نوبت دوم شاعرى خود ) شاپور تخلص نمود و او ويرا در آغاز جلوس شاه عباس ( سال 996 ه ) در قزوين ديد و « صحبت خوب با هم » داشتند . تقى الدين دنبال همين سخنان گويد « وى چند مرتبه بهند سفر كرده بعراق بازگشت نموده بنده او را در صفاهان باز دريافته در آنجا صحبتها داشتيم ، بل ديوان سنايى هم با يكديگر مقابله كرديم و در اثناى آمدن مخلص بهند ، وى نيز به اين جانب شتافت ليكن در اين مدت در لوهور رخت اقامت افگنده بود ، در 1003 از لوهور باز بعراق متوجه شده . . . ديوانش قريب بده هزار بيت باشد و از حياتش بيست سال و كسرى تخمينا گذشته باشد » . اين سخنان تقى الدين مىرساند كه هم شاپور زود شاعرى آغاز كرده بود و هم زود به سفر هند رفت منتهى چنان كه از گفتار نصرآبادى برمىآيد او اين سفرها را به قصد بازرگانى مىكرد نه به قصد انتجاع ، و در همان اوان كه او بهند آمد و شد مىنمود پسرعم پدرش غياث الدين محمد دوران ترقى خود را در دولت جلال الدين اكبر مىگذراند چنان كه اندك‌اندك بمنصب سيصدى و در 1003 بصاحب‌ديوانى كابل برگزيده شده بود ولى اين هنوز آغاز ترقى او در خدمت گوركانيان هند بود و از آن پس خود و فرزندان و نوادگانش در خدمت جهانگير و شاهجهان بمقامات بلند رسيدند چنان كه پيش ازين ديديم ، و شاپور هم طبعا از آنهمه عزت و شوكت كه در هند نصيب خاندانش شد برخوردار بود ، ولى او پس از آنكه اقامت طولانى خود را در هند آغاز كرد بيشتر در ملازمت ميرزا جعفر آصفخان گذرانيد و پس از مرگ آن دوست و حامى مقتدر خود ( سال 1021 ه ) چندان در هند نماند و بسال 1025 ه بتهران بازگشت . عبد النبى فخر الزمانى صاحب\r\n\r\n\r\n","description":"","footnote":"\r\n( 1 ) - يعنى بنام جد خود ارجاسب اميدى رازى و اين را واله داغستانى در رياض الشعرا تكرار نموده . اين را هم بدانيم كه مير تقى الدين كاشى گفته است كه اسم او شرف الدين بود .\r\n","page_name":" 1099 ","page_number":483},
  {"content":"\r\n\r\nميخانه كه در همين سال او را در لاهور ديده و در بازگشتش بايران حضور داشته از قول او نوشته است كه تخلص « فريبى » را چندگاهى پيش رها كرده بنام خود يعنى شاپور تخلص مىنمايد .\r\nفخر الزمانى بعد از تاريخ يادشده از حال شاپور چنين خبر مىدهد كه سفرى به مكه كرده و بتهران معاودت نموده و در سال 1027 ه در آنجا بسر مىبرده است .\r\nريو [ ضميمهء فهرست ، ص 404 
  ] تاريخ وفاتش را سال 1030 نگاشته و در بعضى مأخذهاى ديگر « 1 » آن را سال 1048 ه نوشته‌اند .\r\nخواجه شاپور از بازرگانى و شاعرى در هند ثروتى فراهم آورده بود چنان كه در بازگشت بتهران و اقامت دائم در زادگاه خود « موزونان بعضى توقع‌ها ازو داشتند ، چون بفعل نيامد او را اهاجى ركيك كردند ، الحق فراخور استطاعت خست بسيار داشت » « 2 » ليكن تن درندادن بآزمندى شاعران تهيدست دليل پستى طبع شاپور نيست چنان كه تقى الدين اوحدى كه با او معاشرت طولانى خالى از طمع داشت او را « بغايت سليم نفس ، خوش‌طبيعت ، درويش‌نهاد كامل فطرت » وصف كرده است و پسرعمش امين رازى هم او را « صاحب اخلاق حميده و فهرست آثار محموده » دانسته .\r\nمقام شاپور در شاعرى والاست و او را معاصرانش باستادى و مهارت ستوده‌اند . تقى الدين اوحدى ، آنگاه كه هنوز بيش از بيست و اندى از سن شاپور نمىگذشت ، نوشته « امروز در جميع مراتب حال باطنى و ظاهرى ترقى نموده اشعار خوب بسيار گفته و الحق هر قسم سخن را چنان كه شايد و بايد مىگويد . اشعارش همه باشعار تازه و طراوت و مزهء بىاندازه در عرصهء كمالند » و فخر الزمانى گفته است : « در فن سخنورى نادرهء جهان و منتخب زمان خودست . لفظ سخنان شيرين و معنى نكته‌هاى رنگين آن سخن‌آفرين همه\r\n\r\n\r\n","description":"","footnote":"\r\n( 1 ) - قاموس الاعلام ، نقل از حاشيهء ص 536 ميخانه ؛ تاريخ نظم و نثر در ايران ، ص 513 .\r\n( 2 ) - تذكرهء نصرآبادى ، ص 237 .\r\n","page_name":" 1100 ","page_number":484},
  {"content":"\r\n\r\nنازك و نازنين واقع شده درين جزو زمان هيچكس بنزاكت او حرف نمىتواند زد ، نازك گفتن را پخته كرده بر طاق بلند نهاده » [ ميخانه ، ص 535 
  ] ؛ و امين رازى هم بهمينگونه بچابك‌سوارى او در ميدان فصاحت اشاره كرده است .\r\nاهميت شاپور در آنست كه توانست نازكى و دقت خيال را با رسايى كلام و فصاحت آن جمع كند و بقول محمد قدرت الله گوپاموى هندى در نتايج - الافكار فصاحت و بلاغت را با نازك‌خيالى و « خوش‌ادايى » هم‌نوا سازد ، و به همين سبب مضمونهاى او در همه انواع شعرش و بتمامى گرم و گيرنده و خيال‌انگيز است . او خلاف رسم همعهدانش مبالغه‌يى درآوردن تركيبهاى استعارى كه مبتنى بر تخيلات پردامنه باشد نمىكند بلكه آن خيالهاى باريك را در عبارتهاى روان و روشن بيان مينمايد چنان كه بنوبهء خود خواننده را در دام خيالات تازه مىافگند مانند اين بيتهاى زيبا :\r\n صد چاك بجيب سحر از مردن شمع است * ما سنگدلان ماتم پروانه نداريم\r\nهيچ جرمى نيست در عالم ز غمازى بتر * عشق معذورست گر منصور را بر دار كرد\r\nبدل بردن چه نسبت غمزه را با تار زلف او * كه چشم اين شيوه را صد بار نازكتر ز مو دارد\r\nبه قدر كار باشد رتبهء هركس كه در چشمش * هميشه فتنه برپايست و مژگان صف‌نشين باشد\r\nشبها پى سراغ دل خود چراغها * در تنگناى سينه فروزم ز داغها\r\nتو بدخويى و من زآنگونه مشتاق تماشايم * كه از بىطاقتى بر خويش مىپيچد نگاه من\r\nاگر دلدار بىمهرست من هم غيرتى دارم * گر او رفت از نظر من نيز خواهم رفت از يادش \r\nو بسى ديگر ازينگونه بيتهاى پرمعنى و مضمون‌دار و خيال‌انگيز كه همهء آنها با زبانى بليغ و بيانى فصيح ساخته شده و از همينجا معنى سخن فخر الزمانى را درمىيابيم كه گفته بود « نازك گفتن را پخته كرده و بر طاق بلند نهاده » .\r\nدر همان حال كه شاپور مضمونهاى تازه مىآفريد و شيوه‌يى نو در بيان آنها و انديشه‌ها و خيالهاى دقيق خود داشت ، از تتبع سخن پيشينيان هم غافل نبود و اين تتبع شيوهء استادان پيشين ، يعنى سخنوران استاد در عراق ، خاصه در قصيده‌هاى او آشكارست ولى اين امر مانع آن نيست كه او گاه قصيده‌ها را در معنى و لفظ به همان شيوهء معهود خود بسازد ، چنان كه از چهار\r\n\r\n","description":"","footnote":"","page_name":" 1101 ","page_number":485},
  {"content":"\r\n\r\nقصيدهء او كه نقل مىكنم نخستين از هر حيث نماينده شيوهء خاص اوست و سه قصيدهء ديگر لهجهء سخنوران پيشين دارد ، و بهرحال شاپور شاعر استاديست كه بسنت خانوادگى تربيت ادبى كافى يافته و با اثرهاى مشهور استادان سخن ، چنان كه از قديم معمول بود ، آشنا شده بود و چون شاعرى آغاز كرد از اين آشنايى كسبى براى تأييد و تحكيم استعداد فطرى بهره برگرفت و ازين راه بخلق اثرهاى زيبا دست يافت .\r\nشاپور شاعرى پركار بود . هنوز بيست و اندى از سالهاى حياتش سپرى نشده بود كه بقول معاصر و دوستش تقى الدين اوحدى ديوانى نزديك بده هزار بيت فراهم آورده بود و بعد از آن هم از كوشش در كار شاعرى باز نايستاد چنان كه ديوانش از پانزده‌هزار بيت درگذشت . از آن نسخه‌هايى در كتابخانه‌هاى ايران و انيران موجودست و از آن جمله است نسخهء موجود در كتابخانهء ملى پاريس بشمارهء 756 .  Supp  كه ملاحظه شد و دو نسخه بشماره‌هاى 3324 .  Or  و 7816 .  Add  در كتابخانهء موزهء بريتانيا و نسخهء كتابخانهء ملى ملك در تهران بشمارهء 4855 و نسخهء موجود در كتابخانهء مجلس شورى و جز آنها . نسخهء كتابخانه ملى پاريس كه خوانده‌ام بيشتر از 3500 بيت قصيده و غزل و مثنوى ( خسرو و شيرين ) و قطعه و رباعى دارد .\r\nقصيده‌ها و ترجيعات و تركيبات وى بيشتر در مدح امامان شيعه است .\r\nاز ويژگيهاى اين سخنور پركار شيرين‌زبان آن بود كه با همه زبان - آورى بسيار كم سخن مىگفت و بقول صادقى كتابدار در مجمع الخواص بميل خود سخن آغاز نمىنمود مگر آنكه از او بپرسند و او پاسخ گويد و از سخنان بيهوده كه به نتيجه نينجامد سخت پرهيز داشت .\r\nنكتهء ديگر در زندگى او آنكه وى اقامت در هند را به قصد مداحى اختيار نكرد و به همين جهت قصيده‌هايش بيشتر در ستايش امامانست و او هر دو سفر خود را بهندوستان بآهنگ بازرگانى انجام داد و ازين راه ثروت اندوخت و به همين سبب هم در صف ملازمان پادشاه يا پادشاهزادگان درنيامد ، در لاهور اقامت گزيد و همانجا بتجارت اشتغال داشت و ملازمتش بانواب\r\n\r\n","description":"","footnote":"","page_name":" 1102 ","page_number":486},
  {"content":"\r\n\r\nآصفخان ( ميرزا جعفر ) هم‌چنانكه از بيان فخر الزمانى برمىآيد بيشتر رنگ دوستى داشت تا ستايشگرى يا خدمتگزارى . او خود « خواجه » يى بود محل احترام نزديكان و اطرافيان و مردى بود از خاندانى بزرگ كه مانند ديگر اقرباى خود شاعرى نيز كرد و در اين راه نام برآورد و همين مقام بلند خانوادگى او مايهء آن بود كه شاعران ديگرى بياريش مقاماتى يابند و از آن جمله است طالب آملى كه بوسيلهء او بغياث الدين محمد اعتماد الدوله پسرعم شاپور معرفى شد . طالب شاپور را در لاهور ملاقات كرد و غزل‌مانندى در ستايش او سرود بدين مطلع :\r\n به حمد اللّه كه در ملك سخن دستور را ديدم * همان رشك عطارد شاعر مشهور را ديدم \r\nتا آنجا كه گويد :\r\n بخسرو داشتم روى نيازى در جهان طالب * ازو واساختم چون صنعت شاپور را ديدم\r\nچه خوشحالم كه بعد از مدت يك ساله مهجورى * خوش و خوشوقت او را ديدم و لاهور را ديدم \r\nاز سخنان شاپور تهرانيست :\r\n صيد كند تا دلم نكهت زلف ترا * از نفس افگنده دام در ره باد صبا\r\nتا چه فسون مىكند چشم تو كآويخته است * اين همه بيگانگى در نگه آشنا\r\nزد بدلم هركه را دست بسنگى رسيد * در همه عالم كه ديد شيشهء سنگ‌آزما\r\nبىتو از آن مانده‌ام زنده كه در گرد من * مىرسد از بس هجوم زخم بلا بر بلا\r\nدورى ديوار و در پردهء معشوق نيست * جام جم عاشقست ديدهء گيتىنما\r\nدر چمن آرزوى رنگ پذيرد خزان * از مژه در چشم او سرمه شود توتيا\r\nغمزه‌اش از من بفرض جان طلبد گر به قرض * نيست نگويم ، كه هست وام‌ستان خوش‌ادا\r\nيار نسازد بما كاش گذاريم باز * ما غم او را به او او دل ما را بما\r\nوعده وفا مىكند يار كه پاينده باد * وعدهء او را كند عمر كسى گر وفا\r\nدير از آن مىرسد حشر كه بگرفته است * دست شهيدان او دامن روز جزا\r\nقافلهء شيشه‌ايم آمده از راه دور * كيست كه گويد ز ما سنگدلان را صلا\r\nغنچهء دل نيستم چند در اين تنگنا * تا نفسى خوش زنم چاك كنم سينه را\r\nدستگه دل فراخ گشته ز عريانيم * در خفقان افگند تنگدلان را قبا \r\n\r\n","description":"","footnote":"","page_name":" 1103 ","page_number":487},
  {"content":"\r\n\r\n گرچه در اين آشيان ريخته بال و پرم * گر بپراند كسم سايه كنم بر هما\r\nكشت اميدم هنوز ميوه نياورده باز * بدرقهء باد گشت گردم از اين آسيا\r\nبر سر اين چارسو پهن گشاده بساط * جوهرى ار نيستم پس ز چه روى و چرا\r\nديدهء گريان من گشت ترازوى دُر * پيكر بيجان من شد محك كهربا\r\nملك جهان يكدمست خاك خور و شاد باش * همچو سكندر مدوز كيسه بر آب بقا\r\nصرف وفا گشت عمر وه كه در اين روزگار * خرجم ازين ده دهست دخلم ازين ناروا\r\nكرده‌ام از حد فزون در همه‌جا آزمون * مهر ندارد شگون يمن ندارد وفا\r\nدر گره روزگار صبح شب تار من * مانده چو دشنام او در گرو صد دعا\r\nآرزوى وصل اوست طرفه درختى كه هست * خانه‌خرابى برش چون هوس كيميا\r\nمقصد جان سخت دور تا بكجا مىبرد * شوق ز يك پاى كفش كرده دوپايى مرا\r\nكعبهء مقصود را بسته‌ام احرام شوق * مانده ز حسرت ز من دورى ره در قفا\r\nرو كه نخواهيم كرد منت پا را قبول * ما كه سر آورده‌ايم تحفهء راه رضا\r\nشاه خراسان على آنكه ز خاك درش * بخش كند در بهشت تحفه نسيم صبا \r\n*\r\n چو نالهء سحرى قفلم از زبان برداشت * خروس عرش ز فرياد من فغان برداشت\r\nز بسكه زرد و ضعيفم بجذبه كاه‌ربا * ز پشت و پهلوى من يك‌يك استخوان برداشت\r\nصد آفتاب بهرسو كلافه در دستند * كنون كه حسن تو يك تخته از دكان برداشت\r\nبدامنت نرسد دست كس كه جلوهء ناز * ترا به بام فلك برد و نردبان برداشت\r\nبجز سخن كه گهى بر لبت گذار كند * نديده‌ام كه كسى كام از آن دهان برداشت\r\nگرم بديده درافتد ز بيم گم‌شدنش * دگر دو چشم نخواهم از آن ميان برداشت\r\nمبين به چشم حقارت كه طفل اشك منست * فتاده‌يى كه بفرزنديش توان برداشت\r\nشهيد عشق بشوقى كه شاخ گل گيرند * ز دست قاتل خود زخم جانستان برداشت\r\nبه حجلهء پس زانو دلم بوصل نشست * نظر حجاب نظر بود ، از ميان برداشت\r\nز آشنايى مردم علاقه كردم باز * ز كس خلاف طبيعت نمىتوان برداشت\r\nبملك رى سر از آنم فرو نمىآيد * كه عاشقى ز دلم شوق خانمان برداشت\r\nهلاك يار صفاهانيم كه دانسته * پلاس كهنهء ما را بپرنيان برداشت \r\n\r\n","description":"","footnote":"","page_name":" 1104 ","page_number":488},
  {"content":"\r\n\r\n جدائيم ز صفاهان بود بسى مشكل * كه زود زود دل از دل نمىتوان برداشت\r\nز عبن سرمه به چشم بتان سيه‌پوشست * كه پا براى چه از خاك اصفهان برداشت\r\nگمانش اينكه مرا برگرفته است از خاك * فلك كه رويم از آن خاك آستان برداشت\r\nببخت عشق مكاريد تخم عيش بدل * كه گل بچهرهء من كشت و زعفران برداشت\r\nهنوز رسم گدايى نبود در عالم * كه ديده كاسه بدريوزهء بتان برداشت\r\nمسافرم پى كحل الجواهر و چشمم * جهان به زير پى آورد تا نشان برداشت\r\nبه آستانهء شاه نجف كه خاكش را * بتوتيايى كحال اختران برداشت \r\n*\r\n هر كس كه زد بصدق دم از عشق چون سحر * از جيب آفتاب برآرد هميشه سر\r\nز آسودگيست گر بودت پيرهن درست * از خامى است گر بودت آب در جگر\r\nاز خويشتن برون رو زآنسانكه سوى دوست * صد بار اگر شوى نشود سايه را خبر\r\nاز جور يار برنتوان داشت دل ز يار * از بهر درد سر نتوان كرد ترك سر\r\nدر فرقت تو روز حياتم بشب رسيد * اى شام طره‌ات شب هجر مرا سحر\r\nيك ره چو دولت از در اميد من درآى * اى از غم جمال تو خورشيد دربدر\r\nدردم ز بدگمانى باور نمىكنى * گر چون سرشك خويشتن افتم ز دل بدر\r\nاى فتنه را كرشمهء چشم تو رهنماى * دلهاى خسته را سر زلف تو راهبر\r\nمگذر ببوستان كه مبادا كند ز شوق * با قامت تو سرو سهى دست در كمر\r\nدست طلب ز دامن خورشيد بازداشت * هر ذره‌يى كه ديد به روى تو يك نظر\r\nاى رشك آفتاب بدوران حسن تو * رسمى است تازه عاشقى ذره با قمر\r\nانجم ز ديدن مه روى تو كرده‌اند * خورشيد را ز انجمن آسمان بدر\r\nمغرور حسن خويشى و دانسته‌اى تو هم * كاين رتبه در جمال ندارد كسى دگر\r\nقدرت ز آسمان گذرد گر ز روى صدق * سايى جبين به خاك در شاه بحر و بر\r\nشاه نجف على ولى آنكه درگهش * بر پيش طاق كيوان سايد ز قدر سر \r\n*\r\n بتى كه داشت نگاهش مرا ز حيرت لال * درآمد از در من نيم شب خيال مثال\r\nچو شمع شعلهء شوق منش روان از پيش * چو سايه دود دل عاشقانش از دنبال\r\nنگه چو تيززبانان بگفت‌وگو مشغول * كرشمه همچو كريمان در انتظار سؤال \r\n\r\n","description":"","footnote":"","page_name":" 1105 ","page_number":489},
  {"content":"\r\n\r\n ضيا گرفته چو خوربند دستش ازياره * بها گرفته چو مه ساق پايش از خلخال\r\nنهفته سنبل زلفش درون دود آتش * نهاده معجز حسنش به روى آتش خال\r\nعيان ز كنج دهانش دل شكستهء من * چو بر كنارهء كوثر يكى شكسته سفال\r\nز غيرت رخ او لحظه لحظه پروانه * طپانچه‌ها برخ شمع مىزد از پر و بال\r\nجلا گرفتى چشم از نظاره‌اش در دم * غذا گرفتى روح از تكلمش در حال\r\nگشود لب بحديثى كه هر زمان مىكرد * ميان سينه و لب روح قدسش استقبال\r\nچه گفت ؟ گفت كه اى عاشق پريشان‌روز * چه گفت ؟ گفت كه اى يار نابسامان‌حال\r\nفراقدوست چو حسرت سياهدل چون هجر * كناره جوى چو غم پاشكسته همچو ملال\r\nچه حالتست كه خورشيد طالعت هرگز * بر آسمان نكند سير جز به سمت زوال\r\nبر آن سرم كه همين لحظه رغم گردون را * بشام هجرت پوشم لباس روز وصال\r\nبخوش‌حريفى اول بباده روى آريم * بمى ز صفحهء خاطر بريم گرد ملال\r\nبلب ز حلق صراحى كشيم پنبه برون * چنان كه شير ز پستان مادران اطفال\r\nميى ز شيشه برون ريخت كز مشاهده‌اش * چو ماه چارده پرنور گشت جام هلال\r\nميى كه توبه ز نورش چو سايه بگريزد * اگر بپاى نهندش سلاسل و اغلال\r\nز خم چو باده‌فروشش برآورد گويى * ز چاه ماه مقنع نموده است جمال\r\nميى چنان كه در آيينه عكس اگر فگند * چو سنگ شيشه گدازد ز گرميش تمثال\r\nميى كه از سر حدت چو قطره افشاند * شود پياله مشبك به صورت غربال\r\nبجرعهء قدحش گر فلك رساند لب * برآيد از لب گردون سهيل چون تبخال\r\nميى چنان‌كه خيالش چو بگذرد در دل * شوند مست ز بويش مخدرات خيال\r\nكشيد پردهء عصمت به روى و ننمايد * ز فرط شوق بنامحرمان فكر جمال\r\nميى چنان‌كه ز شرم رخش برون آيد * چو قطره‌هاى عرق لعل از مسام جبال\r\nمى سهيل شعاعى كه دارد آن تأثير * كه سرخ‌رو شود از وى صحيفهء اعمال\r\nاز آن شراب كه گر اعميش كشد در چشم * بروز روشن بيند در آسمان اشكال\r\nچنان كه شيوهء ساقيست ساغرى درداد * چو جام لاله ز صافى و درد مالامال\r\nبلابه گفتمش اى نازنين بعزت عشق * كه توبه‌كارم از ارتكاب اين افعال\r\nبعشوه گفت كه بگذار زهد را كاين مى * بود چو خون دل دشمنان شاه حلال \r\n\r\n","description":"","footnote":"","page_name":" 1106 ","page_number":490},
  {"content":"\r\n\r\n*\r\n بذوقى مىكنم تكرار حرف دلستانى را * كه دل در سينه پندارد كه مىبوسم دهانى را\r\nنمىدانم تو خواهى بود يا گردون ولى دانم * كه دامن‌گير گردد خون من نامهربانى را\r\nز سوز عشق مغزم پخته شد ور نيستت باور * به سنگ امتحان بشكن ز جسمم استخوانى را\r\nببار آورد چندين نخل حسرت در دلم دوران * يكى ننشاند در دامان من سرو روانى را\r\nبه مهر دلبرى بر هم خورد هنگامهء يوسف * چو در بازار رعنايى برآرايى دكانى را\r\nگرانى مىبرم شاپور از كويى به صد حسرت * خجل گشتم ز بس تصديع دادم آستانى را \r\n*\r\n چنين كه شد مى خون‌جگر حوالهء ما * بلاكشى نتوان يافت هم‌پيالهء ما\r\nز بس كه شهره به خون خوردنيم در عالم * نمىخورند حريفان مى از پيالهء ما\r\nبجاى درس و دعا زمرهء سيه‌بختان * رموز عشق تو خوانند از رسالهء ما\r\nچگونه زار نناليم كاهل محنت را * سرود مجلس عيش است آه و نالهء ما\r\nبيار باده كه گرديد بر طرف شاپور * ز وصل يكدمه اندوه ديرسالهء ما \r\n*\r\n نخواهد روز شد تا نيم‌جانى در تنست امشب * بفرداى قيامت گوئيا آبستنست امشب\r\nمى رشكى كه دايم غير را در كاسه مىكردم * سرت گردم چرا آن باده در جام منست امشب\r\nعجب دارم كه فرداى قيامت نيز برخيزم * كه خوش كوه غمى بىاو مرا بر دامنست امشب\r\nنياسود از هجوم اشك يكدم چشم خونبارم * چراغ ديده را اشك دمادم روغنست امشب\r\nشبست اى آشنا احوال شاپور از كه مىپرسى * خدا داند كه جايش در كدامين گلخنست امشب \r\n*\r\n من و خيال تو پرواى اين و آنم نيست * دماغ صحبت ياران همزبانم نيست\r\nز روزگار ندانم چه طالعست مرا * كه يك ستاره بهر هفت آسمانم نيست\r\nچگونه شام فراق ترا بروز آرم * كه گرچه صبر بود عمر جاودانم نيست\r\nحديث شكوهء من گفته‌اند مى ماند * برنگ گفتهء من ليك از زبانم نيست\r\nخدا كه شاهد حالست داند اين شاپور * كه غير مغز محبت در استخوانم نيست \r\n*\r\n\r\n","description":"","footnote":"","page_name":" 1107 ","page_number":491},
  {"content":"\r\n\r\n كى بىتو دم زدم كه تن مبتلا نسوخت * از آه گرم سينه جدا دل جدا نسوخت\r\nجز شمع كس بر آتشم امشب نداشت دست * جز بهر آشنا جگر آشنا نسوخت\r\nتا دل نسوختم دم گرمى نيافتم * افسرده آنكه سينه بداغ جفا نسوخت\r\nننهاد تيغ جور ز كف تا مرا نكشت * ننشست آتش غضبش تا مرا نسوخت\r\nآن شمع كز نظارهء او سوخت عالمى * در حيرتم كه بر بدنش چون قبا نسوخت\r\nشاپور در فراق تو هرگز دمى نزد * كز برق آه خرمن صد بىنوا نسوخت \r\n*\r\n دل كه سوداى بتى غارت ايمانش كرد * يد بيضا نتوانست مسلمانش كرد\r\nدم‌بدم خنجر حسرت بجگر مىخلدش * تا ز خونريزى من رحم پشيمانش كرد\r\nدل ز گلزار رخت هر گل مقصود كه چيد * اشك حسرت همه از ديده بدامانش كرد\r\nاين‌كه بر كار دلم صد گره از طره فگند * ستمى بود كه بر زلف پريشانش كرد\r\nصبر و آرام گهى بود دلم را شاپور * دوش سيلاب سرشك آمد و ويرانش كرد \r\n*\r\n دل بناكام جدا زآن بت خودكام افتاد * كار دادوستد بوسه بپيغام افتاد\r\nتهمت كفر و و بال گنه و عزت نفس * جمله بر گردنم از زلف دلارام افتاد\r\nسرخوش آن سرو خرامنده ازين كوچه گذشت * آفتاب از پى نظاره‌اش از بام افتاد\r\nنيست بر مرغ دلم منت آزادى كس * ضعف تن آن قدرش بود كه از دام افتاد\r\nفال شايستگى عشق بهر نام زدند * قرعه غلطان بكنار من بدنام افتاد\r\nسنگ پندارم از آن دست شد امروز نصيب * ميوهء قسمتم از شاخ هوس خام افتاد\r\nخاك ره باش كه سردفتر خاصان گردى * خضر شد هركه چو پل بر گذر عام افتاد\r\nذكر باقى گرو جام دل‌افروز منست * ز زبانها بجهان نام جم از جام افتاد\r\nروز خوش زآن سپس از عشق نديدم شاپور * بر من آن روز كه چشم بد ايام افتاد \r\n*\r\n زلف تو هندوست زنارش نگر * واژگون چون هندوان كارش نگر\r\nجادو استان بابِل رخسار اوست * ساحران سرنگونسارش نگر\r\nبر سر انگشتش به طرف زلف او * اضطراب نبض بيمارش نگر \r\n\r\n","description":"","footnote":"","page_name":" 1108 ","page_number":492},
  {"content":"\r\n\r\n موشكافيهاى چشمش ديده‌اى * ساده‌لوحيهاى رخسارش نگر\r\nبا وجود باددستيهاى زلف * باد در دست هوادارش نگر\r\nبعد آزادى ز راه تير او * برنمىخيزد گرفتارش نگر\r\nبىطلب شاپور در بزمش مرو * ذوق اگر دارى بديوارش نگر \r\n*\r\n شكوه بىصبرست خواهم ترك كردن كام خويش * جاى رنجش نيست زين درمىبرم آرام خويش\r\nتا بكى از رشك گردد بند بندم داغ داغ * مىروم يك داغ مىسوزم بهفت اندام خويش\r\nبس كه از دوران سيه‌بختم من كوتاه‌روز * هم ز شمع صبح افروزم چراغ شام خويش\r\nهرگزم از صيد مرغى كام دل حاصل نشد * وز حريصى بارها افتاده‌ام در دام خويش\r\nزهر دورى قاتل و زهراب حسرت جانگزاست * طرفه زهرآلوده خونى كرده‌ام در جام خويش\r\nمن كجا شاپور و وصل بزم ، بس باشد مرا * اين‌كه نام يار مىبينم گه از ايام خويش \r\n*\r\n تنها نه خانهء دل ديوانه سوختيم * زين آه خانه‌سوز بسى خانه سوختيم\r\nپشمينهء صلاح كه گل گل شد از شراب * آتش زديم و بر در ميخانه سوختيم\r\nاز بهر چشم‌زخم حريفان باده‌نوش * جاى سپند سبحهء صد دانه سوختيم\r\nامشب ببزم وصل ز سر تا قدم چو شمع * از رشك خويش و طعنهء بيگانه سوختيم\r\nروشن نشد ز آتش ما شمع خانه‌يى * همچون چراغ كور بويرانه سوختيم\r\nدل را سر شنيدن قول و غزل نماند * از بس دماغ خويش بافسانه سوختيم\r\nشاپور شمع عارض جانان چو برفروخت * پرواى جان نكرده چو پروانه سوختيم \r\n*\r\n منزل بجز از گوشهء ويرانه نداريم * ما خانه‌خرابان خبر از خانه نداريم\r\nمگذر ز خرابات كه زير فلك امروز * جايى بصفاى در ميخانه نداريم\r\nصد چاك بجيب سحر از مردن شمع است * ما سنگدلان ماتم پروانه نداريم\r\nچون فاخته عمريست كه همسايهء سرويم * در سايهء ديوار كسى خانه نداريم\r\nظرفى كه ز دل بود درين خانه شكستيم * زآن كف قدح ماست كه پيمانه نداريم\r\nشاپور بخاكيم درين كوى برابر * آن نيست كه قدرى بر جانانه نداريم \r\n\r\n","description":"","footnote":"","page_name":" 1109 ","page_number":493},
  {"content":"\r\n\r\n*\r\n نمىگويم درآ در ديده يا در سينه مسكن كن * ببين هر جا كه بنشيند دلت آنجا نشيمن كن\r\nبه راه دوستى اول بدست امتحانم ده * اگر صادق نباشم گوش بر گفتار دشمن كن\r\nجهانى مرد و زن را آتش غيرت زدى در دل * كه گفت اى آه سوز سينه‌ام بر خلق روشن كن\r\nز گرمى تو با اغيار ترسم سردهد آهى * سرت گردم تلافى دل آزردهء من كن\r\nفزايد دردت اى شاپور قول مطرب مجلس * اگر خواهى كه دل خالى كنى بنياد شيون كن \r\n*\r\n بيند چو سويم مدعى عمدا خبردارم كنى * زهرى بجام دوستى بينى و در كارم كنى\r\nافغان كه با اين ضعف تن افزوده به روى بار غم * اى ناله كوتاهى مكن شايد سبكبارم كنى\r\nبر شاخسار عاشقى با آنكه مرغ زيركم * اينست اگر طرز نگه آخر گرفتارم كنى\r\nاز چشمم اى افسانه‌گو با اشك مىآيد برون * گر خواب را چون توتيا در چشم خونبارم كنى\r\nجان صرف شد در راه غم شاپور بايد تا تو هم * از پاى ننشينى دمى سر در سر كارم كنى \r\n*\r\n دل فال مرادى از كتابى نگرفت * از خود خبرى به هيچ بابى نگرفت\r\nايام فراق را ندانم چند است * كز زندگى خويش حسابى نگرفت \r\n*\r\n مرغ دل من كه صيد ديدن باشد * كى از قفسش سر پريدن باشد\r\nپيداست كه تا كجا بود پروازش * مرغى كه پريدنش تپيدن باشد \r\n*\r\n شب كآتش آه افسرم مىگردد * خونابه‌فشان چشم ترم مىگردد\r\nهر لحظه پى زيارتم پروانه * مىآيد و بر گرد سرم مىگردد \r\n*\r\n خواهم خود را به درد دل يار كنم * جان را بغم عشق گرفتار كنم\r\nاى عقل مرا ز عشق مىترسانى * رفتم كه سر اندر سر اين كار كنم \r\n*\r\n برخيز ، چه خفتى اى نديم سحرى * كآورد سپيده‌دم شميم سحرى\r\nپرويزن شب مگر حريرست كه باز * خوش بيخته مىوزد نسيم سحرى \r\n\r\n","description":"","footnote":"","page_name":" 1110 ","page_number":494},
  {"content":"\r\n\r\n\r\n70 - حسن خان شاملو « 1 »\r\nحسنخان عبدلوى شاملو متخلص به « حسن » فرزند حسين خان شاملوست .\r\nخاندانش از سران قبيلهء شاملو بود و رياست يكى از اويماقهاى آن قبيله را به ارث داشت . شاملوها از مهمترين قبيله‌هاى قزلباش بودند كه توانستند با گيرودارهاى سختى كه بعد از مرگ شاه تهماسب با استاجلوها داشتند قدرت خود را حتى در عهد سلطنت شاه عباس حفظ كنند و بقول اسكندر بيك تركمان « سردفتر اويماقات قزلباش » گردند و هفت تن از سران آن طايفه رتبهء امارت يابند « 2 » و از آن هفت تن در مدت درازى از عهد پادشاه مذكور همين حسن خان و پيش از او پدرش « حسينخان قورچى شمشير شاملو » بوده‌اند .\r\nحسين خان شاملو در اوايل عهد شاه عباس چند سالى حاكم قم و سپس والى لرستان بود « 3 » تا بسال 1007 كه فرهاد خان حاكم هرات به علت بدگمانى شاه و بفرمان او كشته شد « حكومت دار السلطنهء هرات و امير الامرائى كل خراسان » بر او قرار گرفت « 4 » و از آن پس همواره در آن سمت روزگار مى -\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* عالم‌آراى عباسى ، اسكندر بيك منشى ، تهران 1350 ، ص 942 و صحايف متعدد ديگر كه بخاندان شاعر مربوطست و بجاى خود ذكر خواهد شد .\r\n* تذكرهء نصرآبادى ، ص 20 - 22 .\r\n* نتايج الافكار ، ص 190 .\r\n* تذكرهء غنى ، ص 44 .\r\n* صحف ابراهيم ، خطى .\r\n* آتشكده ، تهران ، ص 55 - 56 ؛ و جز آنها .\r\n( 2 ) - عالم‌آراى عباسى ص 1084 .\r\n( 3 ) - ايضا ص 433 ، 441 ، 443 ، 533 - 541 .\r\n( 4 ) - ايضا ص 576 .\r\n","page_name":" 1111 ","page_number":495},
  {"content":"\r\n\r\nگذرانيد تا در سال 1027 پس از بيست سال حكومت هرات و مقام بيگلربيگى و امير الامرايى خراسان درگذشت و در مشهد به خاك سپرده شد و « خلف صدقش حسن خان بجاى پدر منصوب گشته الكاء و قشون و منصب جليل - القدر امير الامرايى خراسان به او تفويض يافته بلوازم دارايى پرداخت » « 1 »\r\nحسن خان از سال 1027 ه تا پايان عهد شاه عباس ( 1038 ه ) و سپس تا بخشى از عهد شاه صفى ( 1038 - 1052 ه ) زنده و در سمت خود باقى بود و بعد ازو بفرمان شاه صفى پسرش عباسقلى خان بجايش نشست و او چندين سال از عهد شاه صفى ( م 1052 ) و شاه عباس ثانى ( م 1077 ) و شاه سليمان ( م 1105 ) را درك نموده و در مقام نيا و پدر برقرار بوده است چنان كه نصر - آبادى [ ص 22 
  ] كه گويا شرح حال او را در اواخر عهد شاه سليمان و اواخر عمر خود بر كتابش مىافزود ، نوشته است كه « الحال قريب سى و چهار سال است » كه حاكم هرات و بيگلربيگى خراسانست .\r\nبا توجه به اين توضيح از يك سوى نادرستى گفتار آذر در آتشكده كه دوران حيات حسن خان شاملو را تا عهد شاه سليمان كشانيده است آشكار مىشود و از سوى ديگر معلوم مىگردد كه قول محمد عبد الغنى صاحب تذكرهء غنى در اينكه حسن خان بسال 1100 ( يكهزار و صد هجرى ) درگذشته درست نيست .\r\nو اما عباسقلى خان پسر حسن خان كه در سطرهاى گذشته ازو ياد كرده‌ام ، مانند پدر شاعرى غزلسرا بود ، در شعر عباس تخلص مىكرد ، شاعران را مىنواخت و با آنان معاشرت داشت ، اين دو بيت او شايستهء نقلست :\r\n تلخند بس كه آدميان در مذاق هم * لب خوش نمىكنند بشهد وثاق هم\r\nبا هم مگوى خلق جهان متفق نيند * دارند اتفاق ولى در نفاق هم \r\nحسن خان شاملو به غير از لياقت در كار حكومت و امارت مردى خوش ذوق ، اديب ، شاعر ، خوشنويس و « در خط نستعليق مشهور عهد خود بوده » « 2 »\r\n\r\n\r\n","description":"","footnote":"\r\n( 1 ) - عالم‌آراى عباسى ص 942 .\r\n( 2 ) - آتشكده ، ص 56 .\r\n","page_name":" 1112 ","page_number":496},
  {"content":"\r\n\r\nو با اهل شعر و ادب و هنر مجالست داشته است . چند تن از شاعران معروف سدهء يازدهم مانند فصيحى و اوجى و مشرقى كه شرح حالشان را جداگانه مىبينيم ، در خدمت و ملازمت او تربيت شدند و او خود ديوانى داشت كه نصرآبادى شمارهء بيتهاى آن را تا سه‌هزار گفته ولى نسخه‌يى از آن‌كه بشمارهء 2061 .  Supp  در كتابخانهء ملى پاريس ديده‌ام كوچكتر از آن و چنان كه از مقدمهء منثور شاعر برمىآيد منتخبى است از ديوان او و او عقيده داشته است بيتهايى كه مضمونهاى بازگفته در ديگر ديوانها را شامل باشد شايستهء نقل نيست و به همين سبب از بيشتر غزلهاى خود سه يا دو و گاه تنها يك بيت را نقل كرده و باقى را فروگذاشته است و البته غزلهاى تمام و كامل هم در آن كم نيست . ازوست :\r\n شب ما بىنياز از ماهتابست * چراغ مجلس مستان شرابست\r\nبه كف از عمر تا سرمايه دارى * بدست آور گل ساغر كه نابست\r\nاگر شيخ است بىپيمانه مست است * وگر صوفيست بىساغر خرابست\r\nهوا با آن سبكروحى كه دارد * ز بار بوى گل در پيچ و تابست\r\nحسن خاك هرات آن فيض دارد * كه آبش نشأه‌افزا چون شرابست \r\n*\r\n آنها كه فكر نيك و بد كار ما كنند * زنجير عدل ما رسن دار ما كنند\r\nگر زاهدان بسرّ حقيقت برند راه * تسبيح خود ز رشتهء زنار ما كنند\r\nبايد كه آورند چراغى ز بزم طور * روشندلان چو فكر شب تار ما كنند \r\n*\r\n با شوق همعنانم و مستانه مىروم * مست طرب بگوشهء ميخانه مىروم\r\nاز اختلاط ساختهء عاقلان چه حظ * شكر خدا بخانهء ديوانه مىروم\r\nتا شمع را به روى تو تشبيه كرده‌اند * از جا ز رشك جلوهء پروانه مىروم\r\nصد باغ و بزم چشم به راه منست و من * دست جنون گرفته بويرانه مىروم\r\nرسواييم پسند محبت نشد حسن * بار دگر ز شيشه به پيمانه مىروم \r\n*\r\n\r\n","description":"","footnote":"","page_name":" 1113 ","page_number":497},
  {"content":"\r\n\r\n هرگاه رو بكعبه و بتخانه كرده‌ايم * اول دعاى دولت پيمانه كرده‌ايم\r\nرازى كه گفته‌ايم بديوانه گفته‌ايم * عيشى كه كرده‌ايم بويرانه كرده‌ايم\r\nصد بار گشته‌ايم بديوان دل حسن * تا انتخاب نالهء مستانه كرده‌ايم \r\n*\r\n براى سوختن ديوانه‌ام من * سمندر نيستم پروانه‌ام من\r\nز هر عضوم نوايى مىزند جوش * نه چون گل گوش بر افسانه‌ام من\r\nدهم جان تا برآيد كام احباب * حسن هم‌مشرب پيمانه‌ام من \r\n*\r\n يا رب اين مخمور غفلت را مى اسرار ده * همچو آهم بر در دلهاى روشن بار ده\r\nروزگارى شد كه حرف گوشه‌گيرى مىزنم * يا رب اين گفتار را توفيقى از كردار ده\r\nتا بكى چون داغ در يك جا كسى گيرد قرار * همچو اشكم آبروى يك قدم رفتار ده\r\nشال‌پوشى را كه حسرت بر قماش دولتست * در لباس عافيت يك پيرهن آزار ده\r\nپاس خاطر چند دارم يك جهان بيگانه را * آشنايى با خودم در خلوت ديدار ده\r\nكام همت ميوهء آزادگى دارد هوس * اى بهار عمر نخل نيتم را بار ده\r\nخرقه از كوتاهى شوقم گريبان مىدرد * در رفوركاريش از جسم ضعيفم تار ده\r\nچون حسن مىترسم از مخمورى روز جزا * بادهء آمرزشم از جام استغفار ده \r\n*\r\n اى شمع تو داده شور پروانه مرا * از صبر و شكيب كرده بيگانه مرا\r\nبهرچه بآزار تو گشتم راضى * عشق تو اگر نكرد ديوانه مرا \r\n*\r\n دل سرخوشى از جلوهء داغى دارد * زين ساغر خوناب دماغى دارد\r\nاز پردهء فانوس ندارد گله‌يى * پروانه چو آه خود چراغى دارد \r\n*\r\n در ديده دل آشفته نگاهى دارم * در سينه به خون نشسته آهى دارم\r\nغير از تو نظر نكرده‌ام بر دگرى * چو مردمك ديده گواهى دارم \r\n\r\n","description":"","footnote":"","page_name":" 1114 ","page_number":498},
  {"content":"\r\n\r\n\r\n71 - نويدى اصفهانى\r\nمحمد قاسم نويدى اصفهانى از شاعران متوسط نيمهء اول سدهء يازدهم هجريست . او غير از نويدى شيرازى و نويدى تهرانيست كه نامشان را در تذكرهء نصرآبادى [ ص 286 و 287 
  ] مىيابيم . ديوان او را در كتابخانهء ملى پاريس بشمارهء 1629 .  Supp  ديده‌ام كه پيرامون 6500 بيت قصيده و غزل و تركيب‌بند و قطعه و رباعى دارد و به خط شاعر نوشته شده و « بتاريخ يوم الا - ربعاء 15 شهر محرم الحرام سنهء 1044 بسعى اقل عباد الله محمد قاسم الشهير بنويدى اصفهانى سمت تحرير يافت . گر بهم برزده بينى خط من عيب مكن كه مرا گردش ايام بهم برزده است » ؛ و از همين نسخه مىتوان دريافت كه نويدى خط نيم‌شكسته را خوش مىنوشت و از تاريخى كه نمىدانيم بدكن رفته بود و در آنجا بسر مىبرد و شايد در همانجا بدرود حيات گفته باشد . در ديوانش چندين بار باظهار ملالت و دلتنگى شاعر از اقامت در هند و دكن باز مىخوريم و مىبينيم كه دلش در آتش اشتياق وطن مىسوخت اما بدليلى كه نمىدانم ، و شايد بسبب تهىدستى ، ياراى بازگشت بميهن نداشت . اين رباعى يكى از آن اشاره‌هاى مكرر وى بدين حال دشوارست :\r\n عمريست كه گشته‌ام گرفتار محن * نه تاب سفر دارم و نه روى وطن\r\nچون هندو مغولم سروسامانى نيست * سركش‌تر و بىكس‌ترم از هند و دكن \r\nوى شعر را بشيوهء شاعران سده‌هاى نهم و دهم مىسرود ، زبانش ساده و بيانش خالى از تعقيدها ، و مضمونهايش دور از باريك‌انديشيهاى مبالغه آميزست . قصيده‌هايش در ستايش امامان دوازده‌گانه است كه هريك را بيكى از آنان اختصاص داده ، بسيارى از غزلهايش هم كوتاهست و هم بى - تخلص . ازوست :\r\n يك تن بجهان نيست كه آزرده ز من نيست * امروز برسوايى من هيچ سخن نيست\r\nاز مرد جهان گشته‌يى اين نكته شنيدم * كز ملك خدا هيچ ديارى چو وطن نيست \r\n\r\n","description":"","footnote":"","page_name":" 1115 ","page_number":499},
  {"content":"\r\n\r\n در دهر گلى نيست كه با روى تو سنجم * يك سرو برعنايى قدت بچمن نيست\r\nبسيار مكرر شده است اطلس و ديبا * امروز لباسى بجهان به ز كفن نيست \r\n*\r\n هزار شكر كه از گريه‌هاى مستى ما * تهى نگشت ز خونابه جام هستى ما\r\nنه دين بجا و نه ايمان كه صرف عشق كنيم * كسى مباد بعالم بتنگدستى ما\r\nبرآمديم ز اسلام و برهمن نشديم * كه خاك بر سر ما باد و بت‌پرستى ما \r\n*\r\n جز خون دل و ديده كسى همسر ما نيست * جز آه جگرسوز كسى در بر ما نيست\r\nآسوده‌دلانيم بكنج الم خود * دوزخ بفروز ته خاكستر ما نيست\r\nشب نيست كه تا روز به راه طلب او * چون حلقهء در ديدهء ما بر در ما نيست\r\nاز ما مطلب منصب پروانه نويدى * كاين مرتبه در طالع بال و پر ما نيست \r\n*\r\n كسى كه پيش رخت پاىبند خواهد شد * چو مهر كوكب بختش بلند خواهد شد\r\nچو غنچه بسته لبى داشتى چه دانستم * كه در دو روز چو گل هرزه‌خند خواهد شد\r\nقدت كه عمر دراز منست ، آخر كار * بلاى جان من دردمند خواهد شد\r\nدو بوسه‌ام بده و جان و دل بگير اى دوست * مكن حساب كه بوسى به چند خواهد شد\r\nمن از اداى نويدى برمز دانستم * كه او بر آتش خوبان سپند خواهد شد \r\n*\r\n ما باز اختيار بپرواز داده‌ايم * خود را بدست طالع ناساز داده‌ايم\r\nمانند تاجرى كه بود عارى از وقوف * غم زو خريده‌ايم و جگر بازداده‌ايم\r\nدر محفلى كه نخل قدى جلوه‌گر شده * مانند شمع سر بره گاز داده‌ايم\r\nيك لحظه دلخوشش نگذاريم شام غم * گويا زرى به قيمت دمساز داده‌ايم\r\nآسودگى بخواب نويدى نديده‌ايم * تا دل بعشق خانه‌برانداز داده‌ايم \r\n*\r\n عاقبت از حلقهء اسلاميان بگريختيم * برده ايمان را بكفر زلف او آويختيم\r\nاز رفيقان سبك در دل گرهها داشتيم * همچو تار سبحه زين بدطينتان بگسيختيم \r\n\r\n","description":"","footnote":"","page_name":" 1116 ","page_number":500},
  {"content":"\r\n\r\n تا تو منظور نظر باشى بهر نوعى كه بود * فتنه‌يى در دهر بهر خويشتن انگيختيم\r\nچهرهء ما را نويدى نيست رنگ مردمى * آب آن را بس كه بر درگاه هر دون ريختيم \r\n*\r\n خالت كه صلا بشيخ و بر شاب زده * مهريست كه بر خم مى ناب زده\r\nنى نى غلطم كه در گلستان ارم * هندو بچه‌يى تكيه بمهتاب زده \r\n*\r\n در عشق تو هرچند وفادارترم * پيش تو ز هر بد كه بود خوارترم\r\nهرچند دواى درد خود بيش كنم * از مردم چشمان تو بيمارترم \r\n*\r\n دور از تو ز غارت‌زده رنجورترم * وز زخم نمك رسيده ناسورترم\r\nهرچند كه بيشتر كنم طى ره وصل * صد مرحله از مطلب خود دورترم \r\n*\r\n عيش از پى مرد بىهنر مىگردد * دانا چو رود ببحر برمىگردد\r\nنامردان را دهد فلك كام مدام * مرد از پى كام دربدر مىگردد \r\n*\r\n با لعل تو كس شراب نتواند گفت * رويت كسى آفتاب نتواند گفت\r\nتقليد خطت نمىتواند كس كرد * كس مصحف را جواب نتواند گفت \r\n\r\n72 - روح الامين اصفهانى « 1 »\r\nمير محمد امين ميرجملهء شهرستانى اصفهانى از رجال معروف سدهء\r\n\r\n\r\n","description":"","footnote":"\r\n( 1 ) - دربارهء او بنگريد به : -\r\n","page_name":" 1117 ","page_number":501},
  {"content":"\r\n\r\nيازدهم بود كه در شعر و ادب نيز نام برآورده و شهرت يافته است . نامش در تذكره‌ها گاه ذيل عنوان ميرجملهء شهرستانى و گاه ذيل تخلص وى يعنى روح الامين آمده و از همه جا بهتر در مآثر الامراء مير عبد الرزاق خوافى زير عنوان « مير محمد امين ميرجملهء شهرستانى » بازگو شده است . مير محمد امين شهرستانى اصفهانى از اعيان سادات اصفهان مشهور به « سادات شهرستان » است چه اصلشان از شهرستان اصفهان و از خاندانى بزرگ در آن سامان بود .\r\nازين خاندان سه برادر يعنى مير جلال الدين حسين متخلص به « صلايى » و ميرزا محمد تقى ( پدر ميرزا رضى صدر وزير شاه عباس ، م 1026 ه ) و سوم همين مير محمد امين ميرجمله شهرت دارند . ولادتش چنان كه از اشارهء وى در بيتهاى زيرين از شيرين و خسرو برمىآيد ، بسال 981 اتفاق افتاد ، اوايل شباب را در اصفهان به تحصيل دانش و ادب گذراند و در بيست و نه سالگى روانهء هندوستان شد و نخست به خدمت سلطان محمد قلى قطب شاه ( 989 - 1020 ) پادشاه گلكندهء دكن درآمد و پس از يك سال مقامى ازو يافت و چون شش سال ديگر برآمد بمقام ميرجملگى ( وزارت ) ارتقاء يافت چنان كه گويد :\r\n چو نه بر بيست افزون شد بسالم * بيامد آيت دولت بفالم\r\nروانم كرد سوى هند اختر * به آب خضر شد كام روان‌تر\r\nپس از ساليم دولت يار گرديد * ز خوابم چشم دل بيدار گرديد \r\n\r\n\r\n","description":"","footnote":"\r\n- * مآثر الامراء ، مير عبد الرزاق خوافى ، ج 3 كلكته 1309 ه ق ، ص 413 - 417 .\r\n* بهارستان سخن ، مير عبد الرزاق خوافى ، مدراس 1958 ، ص 491 ( بايد دانست كه شرح حال ميرجمله در چاپ حاضر بهارستان سخن با ترجمهء حال كليم كاشانى درآميخته است ) .\r\n* عالم‌آراى عباسى ، تهران 1350 ، ص 883 .\r\n* روز روشن ، تهران ، ص 315 .\r\n* فهرست كتابخانهء مجلس شوراى ملى ، ج 3 ، ص 290 - 293 و 509 .\r\n* سفينهء خوشگو ، ص 218 - 220 .\r\n* تذكرهء نصرآبادى ، ص 56 - 57 .\r\n* فهرست نسخه‌هاى فارسى كتابخانهء موزهء بريتانيا ، ريو ، ج 2 ، ص 675 . و جز آنها .\r\n","page_name":" 1118 ","page_number":502},
  {"content":"\r\n\r\n رهى گشتم يكى فرمان‌روا را * كه زيبد برترى بر وى خدا را\r\nشدم از خادمان پايتختش * مرا بنواخت بيش از پيش بختش\r\nشمار عمر چون بگذشت شش سال * بچوگانم درآمد گوى اقبال\r\nنهادم حد خدمت را بطاقى * كه كردى همچو خور دعوى طاقى\r\nبدان مشعوف بودم گاه‌وبيگاه * شده باشد به تو معلوم از افواه\r\nچو هفده شد فزون بر الف تاريخ * درخت دولتم را سخت شد بيخ \r\nخلاصهء اين سخن آنكه او در بيست و نه سالگى بهند رفت و يك سال بماند تا در خدمت فرمانروايى مقامى يافت و چون شش سال ديگر بر آن برآمد ( - بيست و نه سال باضافهء يك سال باضافهء شش سال مساويست با سى و شش سال ) يعنى بقول خود او در سال 1017 بمقامى كه از همهء مرتبه‌ها بالاتر بود ( - ميرجملگى ، وزارت ) نائل گشت . با مختصر تحليلى درين قول مىتوان دريافت كه او در تاريخ 1017 سى و شش ساله بود ، پس ولادتش در سال 918 ه اتفاق افتاد و بدين تقدير بيست و نه سالگى او مصادف بود با سال 1010 ه و در همين سال بود كه او سفر هند اختيار كرد و با اين حساب سخن مير عبد الرزاق [ مآثر الامرا ، 3 ، 414 
  ] كه گفت « بالجمله مير محمد امين در سنهء 1013 هزار و سيزده از عراق بديار دكن وارد گشته . . . » درست نيست مگر آنكه بپنداريم كه او چندگاهى بعد از عزيمت از عراق اينجاى و آنجاى در هند بسر مىبرد تا بدكن رسيد .\r\nآن فرمانروا كه نامش در چند بيت مذكور نيامده ، بنابر مقدمه‌يى كه شاعر بنظم و نثر بر شيرين و خسرو خود نوشته سلطان محمد قلى قطب شاه پادشاه گلكنده و از سلسلهء قطب شاهيان دكن بود كه از 989 تا 1020 پادشاهى كرد و ورود مير محمد امين در خدمت او بمعرفى مير محمد مؤمن استرابادى پسر مير على حسينى و خواهرزادهء فخر الدين سماكى انجام گرفت .\r\nدربارهء اين مير محمد مؤمن استرابادى كه چندين سال وكيل شاه تهماسب صفوى و معلم پسرش حيدر ميرزا بود ، پيش ازين هم بمناسبتهايى سخن گفته‌ام . وى پس از كشته شدن حيدر ميرزا ( 984 ه ) به دكن رفت و محمد قلى\r\n\r\n","description":"","footnote":"","page_name":" 1119 ","page_number":503},
  {"content":"\r\n\r\nقطب شاه او را بوكالت و صدارت برگزيد و او بسال 1007 اشعار خود را بدستور آن پادشاه جمع‌آورى كرد و رساله‌يى هم در اوزان و مقادير معروف به « مقداريه » نوشت و سالها در منصب پيشوايى و وكالت باقى ماند « 1 » .\r\n« مير محمد امين از مددكارى بخت و توافق اقبال در مزاج محمد قلى كه از دوام ارتكاب مدام خود بمهمات ملكى نمىپرداخت ، چنان جا كرد كه او را بخطاب ميرجملگى برنواخته همگى حل و عقد امور به كار آگهى مير واگذاشت » « 2 » .\r\nبا توجه به اين مقدمات نمىتوان قول نصرآبادى را پذيرفت كه نوشته است « در اوان شباب روانهء هندوستان شده در خدمت جهانگير پادشاه نهايت اعتبار بهم رسانيده . . . » « 3 » چه اولا هنگام ورودش بهندوستان ( سال 1010 ه ) هنوز چهار سال به آخر عمر جلال الدين اكبر ( م 1014 ه ) مانده بود و ثانيا همين منظومهء شيرين و خسرو كه بيتهاى مذكور از آن نقل شده و سرگذشت سفر هند از آن برمىآيد بمحمد قلى قطب شاه تقديم شده نه به ديگرى و اينكه نصرآبادى سفر ميرجمله را بدكن بعد از چندى خدمت در دربار جهانگير دانسته اشتباه است . اسكندر بيك تركمان هم كه معاصر مير محمد امين بوده و چنان كه از گفتارش برمىآيد با او ملاقات و « از جناب مير استماع » كرده همان گفته است كه ما نوشته‌ايم . وى مير محمد امين را هنگامى ملاقات كرده بود كه مير پس از مرگ محمد قلى قطب شاه ( 1020 ه ) نتوانست با داماد و برادرزاده و جانشينش سلطان محمد بسازد زيرا بقول مير عبد الرزاق خوافى « او از رشادت و هوشمندى خود متوجه مهمات ايالت گشت و نقش مير با او خوب ننشست . اما سلطان محمد اصلا دست تصرف و طمع باموال و اشياء مير دراز نكرده بآيين نيك رخصت فرمود . مير از گلكنده به بيجاپور [ كه در تصرف عادلشاهيان بود 
  ] پيوست ، با عادلشاه [ ابراهيم ثانى ، 987 -\r\n\r\n\r\n","description":"","footnote":"\r\n( 1 ) - مآثر الامراء ، ج 3 ، ص 414 ؛ تاريخ نظم و نثر در ايران ، ص 830 .\r\n( 2 ) - ايضا مآثر الامراء ، ج 3 ، ص 414 .\r\n( 3 ) - تذكرهء نصرآبادى ، ص 56 .\r\n","page_name":" 1120 ","page_number":504},
  {"content":"\r\n\r\n1035 
  ] نيز صحبت او درنگرفت ، ناگزير به راه دريا به وطن مألوف شتافته . . . » « 1 » و در موقعى كه شاه عباس از سفر گرجستان بازمىگشت ( سال 1023 ه ) ، « در كنار رود ارس بشرف ركاب‌بوسى اشرف سرافراز گرديده اعزاز و احترام يافت . . . و پيشكش لايق از جواهر و اسباب گذرانيده چندگاه در اردو بود ، از بسيارى رشد و بلندپروازى سخنان گزاف ازو سر مىزد كه مستحسن طباع سليمه نبود ، و جز وزارت ديوان اعلى و وكالت نفس همايون به هيچ منصبى از مناصب ديوان راضى نمىشد . بالجمله مطالب او در آن اوقات بحصول نپيوست و در مازندران رخصت يافته باصفهان آمد ، با آنكه در وطن اصلى منازل خوب و املاك مرغوب و اسباب معيشت بزرگانه آماده داشت مرغ طبيعتش در هواى منصب عالى و حب جاه و حشمت پرواز مىكرد ، ديگرباره جلاء وطن اختيار نموده فرزندان و متعلقان را در صفاهان انداخته از راه بيابان به قصد ادراك ملازمت حضرت پادشاه والاجاه شاه سليم ( - جهانگير پادشاه ) فرمانفرماى ممالك هندوستان روانهء آن ديار گرديد و حضرت اعلى [ شاه عباس 
  ] اغماض پادشاهانه فرموده اصلا از فرار او اظهار نقارى نفرمودند و فرزندانش در سايهء معدلت شاهانه آسوده‌حال روزگار مىگذرانند » « 2 » .\r\nگمان نمىرود كه بيان چگونگى بازگشت مير محمد امين از ايران بهند به همان صورت باشد كه در عالم‌آرا مىبينيم و اگر بنوشتهء مير عبد الرزاق اعتماد كنيم روح الامين پس از اقامت چهار ساله در ايران و گذرانيدن پيشكشهاى لايق چون منصبى عالى چنان كه مىخواست نيافت و احساس كرد كه مقصود شاه عباس آنست كه او را بدلگرميهاى زبانى سرگرم دارد و نفايسى را كه با خود از هند برده بود ازو بگيرد . بملازمان پادشاه ملتجى شد ولى آنان حقيقت حال او را دگرگونه جلوه دادند و شاه عباس به خط خود فرمانى خاص در احضار مير محمد امين نوشت و مير كه از حقيقت حال باخبر شده\r\n\r\n\r\n","description":"","footnote":"\r\n( 1 ) - مآثر الامراء ، ج 3 ، ص 414 .\r\n( 2 ) - عالم‌آراى عباسى ، ص 883 .\r\n","page_name":" 1121 ","page_number":505},
  {"content":"\r\n\r\nبود از اصفهان فرار كرد و در سال سيزدهم پادشاهى جهانگير ( 1027 ه ) بملازمت او پذيرفته شد و « بمنصب دوهزار و پانصدى و خدمت عرض مكرر سرافراز گرديد » و در سال پانزدهم ( 1029 ) درجهء « ميرسامانى » يافت و اين سمت اخير را در عهد شاه جهان ( 1037 - 1068 ) نيز چندى حفظ نمود تا آنكه در سال هشتم پادشاهيش ( - 1044 ه ) بمرتبهء « ميربخشىگرى » و « منصب پنجهزارى دوهزار سوار » ارتقاء جست و در همان مقام بود تا بسال 1047 ه ( سال دهم شاهجهانى ) در دهلى بدرود حيات گفت .\r\nدربارهء او نوشته‌اند كه مردى بخشنده و دستگير تهىدستان بود اما خويى تند داشت و سخنان درشت مىگفت « 1 » ، دربارهء ميهن خود تعصب مىورزيد و « بنابر تعصب هرگاه حرفى در باب ايران در مجلس مىگذشت جوابهاى درشت مىگفت . مشهور است كه وقتى پادشاه [ هند 
  ] مىفرمود كه هرگاه ايران را بگيرم اصفهان را باقطاع به تو مىدهم . او در جواب گفت :\r\nمگر ما را بعنوان اسير بايران برند ! » « 2 » .\r\nروح الامين از شاعران پركار عهد خود بود كه در مثنوى و ديگر انواع شعر دست داشته و اثرهاى متعددى پديد آورده است . نصرآبادى كه همهء كلياتش را ملاحظه كرده بود آن را قريب بيست‌هزار بيت تخمين زد و معلومست كه بجز غزلها ، قصيده‌ها و مثنويهايش را هم در اين شمار آورد .\r\nاز مثنويهايش يكى ليلى مجنونست كه بنام محمد قلى قطب شاه سرود .\r\nدر آغاز اين منظومه شاعر باثر ديگر خود دربارهء عشقبازى خسرو پرويز ( - شيرين خسرو ) و نيز بمثنوى مطمح الانظار اشاره كرده و گفته است كه اين سومين منظومه از « خمسهء » اوست . در مقدمهء منظومهء ديگر خود كه آسمان هشتم ناميده گفته است كه مثنوى ليلى مجنون را در مدت هفت ماه سروده . ليلى مجنون او بدين بيت آغاز مىشود :\r\n اى حسن‌طراز عشق‌پرداز * انجام نماى كار ز آغاز \r\n\r\n\r\n","description":"","footnote":"\r\n( 1 ) - مآثر الامراء ، ج 3 ، ص 416 .\r\n( 2 ) - تذكرهء نصرآبادى ، ص 56 - 57 .\r\n","page_name":" 1122 ","page_number":506},
  {"content":"\r\n\r\nو از آن نسخه‌يى بشمارهء 088 ، 24 .  Add  در كتابخانهء موزهء بريتانيا ديده شد كه در حدود هشت‌هزار بيت دارد . شيرين خسرو او كه در همين منظومه بدان اشاره كرده همانست كه بسال 1017 آغاز نموده و بسال 1018 در هشت‌هزار بيت بپايان برده و در مقدمه‌يى كه بنظم و نثر بر آن نوشته كتاب را بقطب شاه مذكور تقديم داشته است ، و آن بدين بيت آغاز مىيابد .\r\n خداوندا بعشقم راه بنماى * درى بر رويم از تأييد بگشاى \r\nاز شيرين خسرو روح الامين نسخه‌يى بشمارهء دفتر 13330 در كتابخانهء مجلس شوراى ملى باقيست .\r\nآسمان هشتم يا فلك البروج كه بر وزن حديقة الحقيقهء سنايى است بدين بيت آغاز مىشود :\r\n اى روان‌آفرين دل‌آراى * وى خرد را بخويش راهنماى \r\nاز آن نسخه‌يى بشمارهء 903 ، 25 .  Add  در كتابخانهء موزهء بريتانيا موجود است و عدد بيتهاى آن به 3000 مىرسد و ميرجمله آن را بنام محمد قلى قطب شاه سروده و در مقدمهء آن شرحى مبسوط در ستايش او آورده است . محمد قلى قطب شاه در جريان نظم اين كتاب درگذشت ( 1020 ه ) و ازين روى شاعر نام جانشينش را بر آن افزود و كار خود را بسال 1021 بپايان برد و دربارهء سال اتمام آن گفت :\r\n در سنهء كاف الف فزون ز هزار * گشت كامل چو چرخ اين گلزار\r\nشد چو اين كاخ سربلند تمام * كردمش آسمان هشتم نام \r\nغير از اينها كه ديده‌ايم ميرجمله « بهرام‌نامه » در مقابل هفت گنبد نظامى و جواهرنامه در برابر اسكندرنامه سروده است و بدين منظومهء اخير در شيرين خسرو بدينگونه اشاره نموده :\r\n جواهرنامه‌يى ايدون كه گفتم * درى از معدن الماس سفتم\r\nنپندارى كه كارى سرسرى شد * جهان همچون دكان جوهرى شد\r\nكنون شيرين كنم كام و دهان را * ز نىشكر كنم كلك بيان را \r\n\r\n","description":"","footnote":"","page_name":" 1123 ","page_number":507},
  {"content":"\r\n\r\nروح الامين ديوانى از غزل در پنجهزار بيت دارد بنام گلستان ناز و در مقدمه‌يى كه بر آن نوشته گفته است كه غزلهاى آغاز عهد شاعرى اوست .\r\nنسخه‌يى از اين ديوان بشمارهء 284 .  Or  در كتابخانهء موزهء بريتانيا ملاحظه شد و شاعر در غزلهاى آن‌گاه « روح الامين » و گاه « روح امين » تخلص مىكند .\r\nبا توجه به آنچه دربارهء اثرهاى روح الامين گفته‌ايم معلوم مىشود كه عدد بيتهاى كلياتش ( خواه خمسهء او و خواه يكى دو منظومهء خارج از خمسه و ديوان غزلهايش ) بحدود سىهزار بيت بالغ مىشود و خيلى بيش از آنست كه نصرآبادى شماره كرده بود ، و شگفت است كه ميرجمله اين همه شعر را با اشتغالهاى درازآهنگ ديوانى خود سروده است و اين نبود مگر نتيجهء قوت طبع و آسانى نظم شعر براى او و نيز زبان بسيار ساده و روانى كه براى شاعرى اختيار كرده بود . شيوهء او در شاعرى همانست كه در سدهء دهم و اوايل سدهء يازدهم در اثرهاى بسيارى از شاعران مىبينيم . سخنش ساده و روان و توانائيش در مثنوى بيشتر از غزلست . غزلهايش بيشتر به طرز وقوع و بيان حال خود در وصال و هجران است و از معانى حكمى و عرفانى در آنها كمتر نشانى ديده مىشود و بعيد نيست كه اين وضع نتيجهء جوانى شاعر هنگام تنظيم « گلستان ناز » بوده باشد . از اوست :\r\n دلا هم گريه شد با شمع مجلس چشم تر امشب * ز طوفانى كه خواهد شد ترا كردم خبر امشب\r\nكنم مانند گلبن بر چمن هردم گل‌افشانى * اگر آن شمع آتشبار را گيرم ببر امشب\r\nبود يا رب كه بخت من كند امشب چراغانى * بگردد دست پرداغم بگرد آن كمر امشب\r\nفتاده گرچه آن آتش ز بزمم دور تر ليكن * ز شبهاى دگر سوزد دلم را بيشتر امشب\r\nز سوز سينه‌ام تار نظر گشتست آتش‌بار * ندانم زآن به روى يار خود كردن نظر امشب \r\n*\r\n چشم سياه مست تو تا باده‌نوش گشت * شد شيشه‌گر سپهر و هوا ميفروش گشت\r\nتنها همين نه لاله بدورت پياله خور * زاهد بكنج صومعه هم باده‌نوش گشت\r\nصوفى شدند خلق جهان سربسر ز شوق * تا آفتاب روى تو پشمينه‌پوش گشت \r\n\r\n","description":"","footnote":"","page_name":" 1124 ","page_number":508},
  {"content":"\r\n\r\n بىپرده بود چشمهء آب حيات تو * شكر خدا كه خضر خطت پرده‌پوش گشت\r\nصحرا ز شوق روى تو گرديد لاله‌پوش * دريا به ياد من همه جوش و خروش گشت\r\nگردش اتاقهء سر خورشيد و مه شود * هر سر كه خاك در قدم ميفروش گشت\r\nروح الامين چو نام تو برديم بر زبان * گردون ز پاى تا بسر خويش گوش گشت \r\n*\r\n بهر دل كه آن خار مژگان نشيند * چو گل چاك بر سينه خندان نشيند\r\nز عكسش چو آيينه جاندار گردد * دل من چو تصوير بيجان نشيند\r\nبچشمت نظر هركه افگند روزى * چو خال تو پيوسته حيران نشيند\r\nرخت در ته خط بدانسان نشسته * كه خورشيد بر سبز ايوان نشيند\r\nبهشت زليخا بود بىتكلف * چو با يوسف خود بزندان نشيند\r\nترا ديده روح الامين يار گريان * چو گل بهر آن شاد و خندان نشيند \r\n*\r\n خود را چو آفتاب به پهلوى او كشيد * من خود چه گويم آنچه وى از خوى او كشيد\r\nمىخواست تا هلال شود تاج آفتاب * ز آنش قضا مشابه ابروى او كشيد\r\nاز تاب عارضش نشود تا كباب مهر * خود را به زير سايهء گيسوى او كشيد\r\nروز تمام خلق جهان در سياهى است * از سرمه‌يى كه نرگس جادوى او كشيد\r\nروح الامين رسيد بمعراج خويشتن * خود را چو از هنر بسر كوى او كشيد \r\n*\r\n در ره عشق بتى در اولين گامم هنوز * سوختم صد بار در عشق وى و خامم هنوز\r\nدر دلم روزى تمناى تماشايش گذشت * مىچكد از شرم رويش خون ز اندامم هنوز\r\nگر برون مىرفتم از دام تو مىمردم ز رشك * هست چيزى باقى از عمرم كه در دامم هنوز\r\nتيرگى هجر يارم كرد زآنسان تيره‌روز * كز دلم روز وصالش سر زد و شامم هنوز\r\nنقد هستى صرف كردم در رهش روح الامين * نااميد از يارى آن شوخ خودكامم هنوز \r\n*\r\n چو عقد گوهرى از طبع نكته‌دان گيرم * هزار نكتهء رنگين ببحر و كان گيرم\r\nز تاب آه شررناك من چو شعلهء برق * كشد زبانه اگر آب در دهان گيرم \r\n\r\n","description":"","footnote":"","page_name":" 1125 ","page_number":509},
  {"content":"\r\n\r\n كند چو تيغ سرافراز او هوادارى * بنيم قطرهء خون عمر جاودان گيرم\r\nچو هست قوت بازوى طبع و تيغ زبان * قدم به پيش نهم عرصهء جهان گيرم\r\nبپيش گفتهء روح الامين شوم چون گوش * هزار نكتهء نايابش از بيان گيرم \r\n\r\n73 - فصيحى هروى « 1 »\r\nميرزا فصيح الدين فصيحى انصارى هروى پسر ابو المكارم پسر مولانا ميرجان ، از شاعران مشهور سدهء يازدهم و در قصيده و غزل در شمار استادان مقدم عهد خويش بوده است . اسكندر بيك منشى در تاريخ عالم‌آراى عباسى نوشته است كه وى از اشراف و اعيان هرات بود و نسبش بخواجه ابو اسمعيل عبد الله انصارى ( م 481 ) « 2 » مىرسيد و اين نكته در بعضى از تذكره‌ها تكرار\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء ميخانه ، تهران ، ص 571 - 580 .\r\n* آتشكده ، تهران ، ص 770 - 772 .\r\n* سرو آزاد ، ص 50 - 51 .\r\n* عرفات العاشقين ، خطى .\r\n* تذكرهء نصرآبادى ، ص 247 - 249 و ص 270 .\r\n* نتايج الافكار ، ص 539 - 540 .\r\n* روز روشن ، تهران . ص 628 - 630 .\r\n* عالم‌آراى عباسى ، ص 988 - 989 .\r\n* تذكرهء غنى ، ص 101 .\r\n* تذكرهء سرخوش ، ص 85 - 86 .\r\n* هفت آسمان ، ص 154 و جز آنها .\r\n( 2 ) - دربارهء او بنگريد به همين كتاب ، ج 2 ، چاپ ششم ، انتشارات ابن سينا ، تهران 1347 ، ص 911 - 915 .\r\n","page_name":" 1126 ","page_number":510},
  {"content":"\r\n\r\nشده است . در ميخانه آمده است كه نياى فصيحى يعنى مولانا ميرجان در غلبهء عبيد الله خان ازبك بر خراسان و بهنگام بازگشت او بفرارود ( ماوراء النهر ) با چند تن ديگر از بزرگان هرات و خراسان بدان سامان كوچ داده شد . ميرجان در بخارا بماند و در آنجا كتاب روضة الاصحاب را در ترجمهء حال پيامبر اسلام فراهم آورد . پدر ميرزا فصيح الدين و خود فصيح الدين هم در بخارا ولادت يافتند تا پس از چيره شدن عبيد الله خان ازبك ( 991 - 1006 ه ) بر هرات ( سال 997 ه ) ابو المكارم با خاندانش بهرات بازگشتند و همانجا ماندند و در اين اوان فصيح الدين ده ساله بود . اگر به اين شرح استناد كنيم بايد ولادت فصيحى در نهمين دهه از سدهء دهم روى داده باشد .\r\nاز آن پس باشيد نگاه و جاى پرورش فصيحى هرات بود و او زود سخنورى آغاز كرد و شهرت يافت و نزد واليان و بيگلربيگيان هرات و خراسان تقرب جست و آنان را ستود . فخر الزمانى صاحب ميخانه مدعيست كه او در آغاز پادشاهى شاه عباس بهمراه او بقزوين رفت و اين مناقض گفتار اوست كه گفت فصيحى بعد از غلبهء عبد الله خان ازبك بسال 997 ، در ده سالگى بهمراه پدر از بخارا بهرات رفت و ندانست كه به حساب او ، هرگاه مقارن سال 996 در ركاب شاه عباس عازم قزوين مىشد و « بسعادت ملازمت آن خسرو ستاره سپاه مستسعد » مىگرديد بنابر گفتار خود او كمتر از ده سال و در حدود هشت يا نه سال مىداشت .\r\nحقيقت آنست كه فصيحى آغاز جوانى و ابتداى دوران شاعرى را همچنانكه گفته‌ام در هرات گذراند و دربارهء همين دوره از زندگانى فصيحى است كه تقى الدين اوحدى بليانى نوشته است « وى همچنان در هراتست ، چند نوبت عزم هند كرد و مانع او شدند . ديوان خود را در سنهء 1014 باگره فرستاده بود » و از اينجا پيداست كه سخن فخر الزمانى در اينكه فصيحى در حداثت سن آغاز شاعرى كرد ، درستست زيرا با شمارى كه از تاريخ تقريبى ولادت فصيحى گرفته‌ايم مىبايست كه در حدود سال 1014 ه تقريبا ميانهء 28 تا 30 سال از عمرش گذشته باشد .\r\n\r\n","description":"","footnote":"","page_name":" 1127 ","page_number":511},
  {"content":"\r\n\r\nاز خوشبختيهاى فصيحى و چند شاعر همعهدش در خراسان آن بود كه حكمرانى آن مرز بر عهدهء پدر و پسرى شعردوست و شاعرپرور بنام حسين خان شاملو ( م 1027 ) و حسن خان بود كه ذكر حالشان را باختصار ديده‌ايد [ همين جلد از ص 1111 ببعد 
  ] فصيحى يكى از مقدمان اين گروه و مورد تشويق آن پدر و پسر هردو بود ليكن او كه دربار ثروتمند هند را بر پيشگاه بيگلربيگى خراسان رجحان مىداد ، در سال 1022 نابيوسان راه هند در پيش گرفت و از هرات بقندهار گريخت ليكن در راه گرفتار سوارانى شد كه والى خراسان بدنبالش فرستاده بود ، و چون او را بهرات بازگرداندند بفرمان حسين خان بزندان افتاد و پس از اندك زمانى بخشوده شد .\r\nچند سال پس از اين واقعه ، در عهد حكمرانى حسن خان شاملو ( از 1027 ببعد ) و در مجلس او ، مناظرهء ميان حكيم شفايى ( م 1037 ه ) و فصيحى رخ داد . در اين مناظره كه بمشاجره پايان يافته بود ، حسنخان جانب فصيحى را گرفت ، شفايى رنجيد و از هرات برآمد و فصيحى را هجو گفت .\r\nچنان كه در عالم‌آراى عباسى [ ص 988 
  ] و برخى از تذكره‌ها مىبينيم شاه عباس در سفر سال 1031 ه خود بهرات فصيحى را بعنايت خويش مفتخر ساخت و با خود بهمراه برد . قدرت الله گوپامو صاحب نتايج الافكار كه سخن او و مير غلامعلى آزاد در اين مورد يكسانست ، گويد : « در سنهء احدى و ثلثين - و الف كه رايت دولت شاه عباس ماضى پرتوافگن سواد هرات گشته ، ميرزا فصيحى شرف باريابى دريافت و از صحبت رنگين منظور نظر شاه گرديد .\r\nشاه بمصاحبتش گرفته بمعيت خود بعراق عجم و مازندران برده بتربيت و ترقى او مىپرداخت » و بعيد نيست كه شاگردى ميرزا جلال اسير در خدمت فصيحى مربوط به همين دوره از حيات وى بوده باشد . اين بيت از ميرزا جلال دربارهء ميرزا فصيحى است :\r\n آنان كه مست فيض بهارند چون اسير * ته‌جرعه‌يى ز جام فصيحى كشيده‌اند \r\nدربارهء خلق و خوى فصيحى نوشته‌اند كه « در كمال هموارى و ملايمت بود و نهايت خلق و پاك‌زبانى و مهربانى و خوش‌ذاتى داشت » ( نصرآبادى ، 248 ) .\r\n\r\n","description":"","footnote":"","page_name":" 1128 ","page_number":512},
  {"content":"\r\n\r\nوفات فصيحى بسال 1049 ه اتفاق افتاد و شاگردش درويش واله تاريخ آن را « بگو فصيحى آزاده سوى جنت شد » يافت . در روز روشن ( ص 629 ) تاريخ اين واقعه 1031 ثبت شده كه البته نادرستست .\r\nشعر فصيحى روان و سالم و بسيار متمايل بشيوهء استادان خراسانست . غور در مضمونهاى دقيق و فدا كردن الفاظ در راه بيان آنها در سخن او مشهود نيست و او هر معنى و نكته‌يى كه انتخاب مىكرد در بيان صريح و روان خود بسادگى و بىآنكه بتركيبهاى استعارى پيچيده و دشوار نظر داشته باشد بشعر درمىآورد ، به همين سبب است كه تقى الدين اوحدى او را در خوش‌طرزى مستثنى دانسته و اشعارش را « بغايت بامزه و تر و تازه » يافته است و گفته كه « كمال حلاوت و نمك با اداى كلام و بيان او هست » و فخر الزمانى هم او را « فصيح‌ترين شعراى خراسان » و سرآمد مستعدان آن سامان و اقسام اشعارش را بىنظير و دلپذير دانسته است .\r\nبا اين حال فصيحى چنان كه رسمست از گزند بدانديشان زمان در امان نماند ، بدين معنى كه رندان با اندك تصرفى در يكى از بيتهايش او را بباد تمسخر گرفتند و بتعبير امروزى « او را دست انداختند » . اصل آن بيت كه از بحر هزج مثمن اخرب مكفوف محذوفست ، اينست :\r\n صبح از پى گل چيدن چون عزم چمن كرد * دامن شده تن جمله گل لعل نشان را \r\nتصرف رندانهء بدانديشان در مصراع اول ازين بيت بود كه با تغيير « كرد » به « كردم » هم‌وزن آن را تغيير دادند و هم معنى آن را به كلى از آنچه مراد شاعر بود دور نمودند و به بيمزگى كشانيدند . آنگاه يكى از معاصرانش بنام « ملا سيرى گلپايگانى » كه مردى شوخ‌طبع و بىپروا و از ملازمان امام قليخان والى فارس بود قطعهء زيرين را در اين‌باره خطاب بفصيحى ساخت :\r\n اى آنكه ببازار سخن طبع منيرت * بگشوده بهم‌چشمى خورشيد دكان را\r\nبيتى ز تو افتاده در افواه خلايق * كان بيت دهد چاشنى قند دهان را\r\nليك اهل نفاقش بهم از روى تمسخر * گويند كه اين بيت بلنديست فلان را\r\nيك مصرع آن چون شب هجران بدرازى * بنديست گلوى خرد و گردن جان را \r\n\r\n","description":"","footnote":"","page_name":" 1129 ","page_number":513},
  {"content":"\r\n\r\n در كوتهى آن مصرع جان‌پرور ديگر * چون روز وصالست دل غمزدگان را\r\nكو دست كه بتوان چو ره وصل تو پيمود * اين رشتهء پرپيچ و خم زلف بتان را\r\nميزان نه كه از وى بتوان تفرقه كردن * در لحظه سبك سنگى اين درّ گران را\r\nبارى تو همانش بترازوى طبيعت * برسنج كه كوتاه كنند از تو زبان را\r\nآن بيت گرانمايه همين است كه كردست * پردر و گهر گوش زمين را و زمان را\r\n« صبح از پى گل چيدن چون عزم سفر كردم * دامن شده تن جمله گل لعل‌نشان را » « 1 » \r\nاز جملهء ايرادهايى كه ناقدان پيشين بر شعر فصيحى گرفته‌اند خالى بودن آن از مضمونهاى دقيق و يا نادر بودن مضمون تازه در آنهاست [ سرو آزاد ، 51 
  ] و اين يقينا بدان سبب است كه او مضمونهاى زيبا و دقيق را در كلام روان و رسا چنان گنجانيده است كه گويى سخن ساده و معنى عادى را بيان مىكند و دنبال مضمون يا نكتهء تازه‌يى نيست و آنها را بر رسم شاعران عهد در لفافهء عبارتهاى مبهم خيال‌انگيز كه براى دريافتن محتاج تأمل باشد نمىپيچد . با اين حال در شعر او مضمونهاى دقيق بسيارست ، مانند :\r\n خنده مىبينى ولى از گريهء دل غافلى * خانهء ما اندرون ابرست و بيرون آفتاب\r\nرتبهء حسن بلندست چه حاجت بنقاب * بهر منع نگهى كز مژه كوتاه‌تر است\r\nگر لذت داغ جگر اينست فصيحى * افسوس كه بر هر سر مويم جگرى نيست\r\nسينه بگذارم و دل خون كنم و جان سوزم * شعلهء شوقم و خاصيت من بسيار است\r\nگريه گر ديده‌گدازست فصيحى گله چيست * كشتى نوح شكستن هنر طوفان است\r\nبعد عمرى كه فصيحى شب و صلى رو داد * مردم ديدهء ما در سفر دريا بود\r\nهزار بار قسم خورده‌ام كه نام ترا * بلب نياورم ، اما قسم بنام تو بود\r\nفرداست وعدهء جنت و امروز شد نصيب * آرى خلاف وعده كريمان چنين كنند\r\nما و توايم با گل رعنا درين چمن * از خون پريم و رنگ به بيرون نمىدهيم \r\nفصيحى خط شكسته را خوب مىنوشت . وى نسخه‌يى از ديوان خود را بسال 1014 ه باگره فرستاده بود و تقى الدين اوحدى آن را در آنجا\r\n\r\n\r\n","description":"","footnote":"\r\n( 1 ) - دربارهء ملا سيرى و قطعه‌اش رجوع شود بتذكرهء نصرآبادى ، ص 269 - 270 .\r\n","page_name":" 1130 ","page_number":514},
  {"content":"\r\n\r\nديده و از آن در تذكرهء عرفات نقل كرده است . فخر الزمانى كه او هم آن ديوان را ديده چنين مىنويسد : « ديوانى از آن عزيز در دار الامان هندوستان به نظر اين محقر درآمد ، عدد ابيات آن ديوان از قصيده و غزل و غيره همگى چهارهزار بيت بود » ليكن مسلم است كه فصيحى از سال 1014 تا سال 1049 يعنى در مدت سى و پنج سال ديگر از دوران زندگى خود بيكار ننشسته و فرصتهاى بسيار براى ستايشگرى و غزلگويى داشته است . اينست كه نصرآبادى كه ديوان كاملش را ديده و از آن شعر برگزيده آن را « قريب بشش‌هزار بيت » تخمين زده است . از ديوانش نسخه‌يى در كتابخانهء بانكىپور موجود است شامل قصيده و غزل و تركيب و ترجيع و قطعه و رباعى . نسخه‌يى ديگر را از آن مولوى احمد على احمد صاحب هفت آسمان در كتابخانهء آشياتيك سوسايتى ( انجمن آسيايى ) كلكته نشان داده كه علاوه‌بر آنچه گفته‌ايم دو مثنوى نيز دارد . در سفينه‌يى از اشعار كه بتاريخ 1042 و در زمان حيات فصيحى فراهم آمده يكهزار بيت از قصيده و غزل فصيحى با عنوان « انتخاب قصائد و غزليات ميرزا فصيح الدين هروى سلّمه الله » درج شده است . اين سفينه در ملكيت آقاى حسين پرتو بيضائى از شاعران معاصر ماست « 1 » . ديوانش شايستهء جستجوى بيشتر و طبع است و شعرش نمونه‌يى از سخن پخته و كلام منتخب پارسى است كه سخن‌شناسان روزگار به كار مىبردند . ازوست « 2 »\r\n ساقيا آن قدح نور بيار * آن چراغ شب ديجور بيار\r\nآن شفاى تن رنجور بده * كيمياى دل رنجور بيار\r\nجرعه‌يى در قدح خاور ريز * محك حوصلهء طور بيار\r\nسرو نوخاسته خلد تويى * روى آراستهء حور بيار\r\nصافتر از نفس عيسى كن * گرمتر از دل منصور بيار \r\n\r\n\r\n","description":"","footnote":"\r\n( 1 ) - بنگريد بحاشيهء ص 578 تذكرهء ميخانه ، تهران 1340 .\r\n( 2 ) - از اشعار او كه در اينجا مىآورم ، قسمتى از متن تذكرهء ميخانه و قسمتى ديگر از حواشى آن كتاب ، ص 579 - 580 نقل شده است .\r\n","page_name":" 1131 ","page_number":515},
  {"content":"\r\n\r\n كه بهار آمد و نوروز رسيد * عيش با طالع فيروز رسيد\r\nآن مى صاف كه بىصوفى روح * يافت در خلوت عشاق فتوح\r\nمىتوان كرد ز بس پرتو آن * در دل تيره شب هجر صبوح\r\nاز فروغش شده بىمنت چشم * در گلزار تماشا مفتوح\r\nساقيا زآن گهر جام كزوست * غرقهء شرم ابد كشتى نوح\r\nجرعه‌يى بخش كز اسباب جهان * سينه‌يى دارم و آن هم مجروح\r\nروزگاريست كه ماتم‌زده‌ام * چون سر زلف تو بر هم زده‌ام\r\nنوبهارست و چمن جلوه‌فروش * گل و بلبل همه در جوش و خروش\r\nابر در گريه و گل را ز نشاط * دهن از خنده رسد لب تا گوش\r\nنگه از شوق چنان رفته ز خويش * كه كشندش مژه‌ها دوش بدوش\r\nمطربا سينهء تارى بخراش * بلبل باغ نشاطى بخروش\r\nزنده كن تار بمضرابى چند * كه رگ مرده بود تار خموش\r\nدو جهان را بنوايى مستان * ناله‌يى را به دو عالم مفروش\r\nخوش هواييست حزينم مپسند * طرفه فصلى است بزن راهى چند\r\nاين چه فردوس طرب‌فرجامست * كه در آن خاك سيه گلفامست\r\nچون سموم از غم آن باغ بهشت * رنجه دائم ز تب سرسامست\r\nبىسبب مرغ صفيرى زد دوش * كه بهين جنت دنيا شامست\r\nباغ زد خنده كه اى خام‌نوا * آخر اين چه دم بىهنگامست\r\nدر هرى دم زدن از خوبى شام * سجده در كعبه بر اصنامست\r\nبيش ازين نيست بهم نسبتشان * كه هرى صبح بود آن شامست\r\nآن ولى شام غم دورانست * اين صبوح طرب ايامست\r\nخاصه امروز كه از دولت خان * صاف عيش ابدش در جامست\r\nخان جم جاه فلك قدر حسين * اى ز عدل تو خراسان با زين \r\n\r\n","description":"","footnote":"","page_name":" 1132 ","page_number":516},
  {"content":"\r\n\r\n*\r\n دى قاصد يار آمد و مژگان ترى داشت * از يار مگر بهر هلاكم خبرى داشت\r\nعمرى بره يار دلم تخم وفا كشت * پنداشت كه اين تخم كه مىكاشت برى داشت\r\nآن بود دل جمع كه از دست بتان بود * صد پاره و هر پارهء او را دگرى داشت\r\nزآن پيش كه تازى فرس ناز بميدان * با حلقهء فتراك تو اين كشته سرى داشت\r\nغمنامهء من بين چه كنى قصهء يعقوب * او نيز چو من داغ فراق پسرى داشت\r\nپايان شب محنت من صبح اجل بود * بس طرفه شبى بود و قيامت سحرى داشت\r\nشد جزم بعزم سفر عشق فصيحى * هرچند كه در هر قدم آن ره خطرى داشت \r\n*\r\n آن سرو خرامان كه گذشت از چمن كيست * و آن شمع برافروخته از انجمن كيست\r\nشمعى كه چراغ دل ما روشن ازو شد * روشن شود اى كاش كه در انجمن كيست\r\nجان يافتم از بوى تو اى باد سحرگاه * اين بوى خوش از طرهء عنبرشكن كيست\r\nبويى كه منور شد ازو ديدهء يعقوب * بو برده‌ام امروز كه در پيرهن كيست\r\nآن مرغ كه رم كرد ز من رام كه گرديد * و آن روح كه رفت از تن من در بدن كيست\r\nشبها دو لب من بهم از ناله نيايد * تا او همه شب خفته دهن بر دهن كيست\r\nدر نظم فصيحى رقم نام چه حاجت * پيدا بود از حسن ادا كاين سخن كيست \r\n*\r\n ماييم جدا از تو بغم ساخته‌يى چند * با ياد تو دل از همه پرداخته‌يى چند\r\nماييم ز سوداى بتان سودنديده * بىفايده نقد دل و دين‌باخته‌يى چند\r\nديدى كه چسان راز مرا پرده دريدند * از روى نكو پرده برانداخته‌يى چند\r\nكردند لگدكوب ستم اهل وفا را * در عرصهء حسن اسب جفا تاخته‌يى چند\r\nرخسار تو كردند بآيينه برابر * از بىبصرى قدر تو نشناخته‌يى چند\r\nبگشاى خدنگ مژه كز ذوق بميرند * جانها سپر تير بلا ساخته‌يى چند\r\nارباب محبت چه كسانند فصيحى * در كوچهء محنت علم افراخته‌يى چند \r\n\r\n","description":"","footnote":"","page_name":" 1133 ","page_number":517},
  {"content":"\r\n\r\n*\r\n جان بىرخ تو درد دل غمزده داند * ماتمزده حال دل ماتمزده داند\r\nپى برده‌ام از عشق بجايى كه ره آنجا * ديوانهء پا بر سر عالم زده داند\r\nاين ذوق پياپى كه مرا از مى عشقست * در بزم بلا جام دمادم زده داند\r\nزآن طرهء بر هم‌زده آشفته‌دلان را * حاليست كه آشفتهء برهم‌زده داند\r\nكوه غم فرهاد ز من پرس فصيحى * كاندوه دل غمزده را غمزده داند \r\n*\r\n هرگز مباش آتش سوزان سپند باش * خود را بسوز و دفع هزاران گزند باش\r\nچون شعله سر مكش كه برآرند از تو دود * شو خاك راه و در دو جهان سربلند باش \r\n*\r\n آن قوم كه دلشان ز دورنگيها رست * سجاده بدوشند و مى ناب بدست\r\nبتخانه و كعبه پيششان يكسانست * ديدارپرستند نه ديوارپرست \r\n*\r\n هرچند دلم ز درد خونريز ترست * بر من دم تيغ آسمان تيزترست\r\nدر كين دلم دلير باشيد كه زنگ * ز آيينه‌ام از عكس سبك‌خيزترست \r\n*\r\n زآن خوبترى كه كس خيال تو كند * يا همچو منى فكر وصال تو كند\r\nشايد كه بآفرينش خود نازد * ايزد كه تماشاى جمال تو كند \r\n*\r\n روشنگرى آينهء دل كرديم * وآنگاه به روى تو مقابل كرديم\r\nعكس رخ تو جدا نگشت از رخ تو * ما بيهده سعىهاى باطل كرديم \r\n\r\n","description":"","footnote":"","page_name":" 1134 ","page_number":518},
  {"content":"\r\n\r\n\r\n74 - مشرقى مشهدى « 1 »\r\nميرزا ملك مشرقى از شاعران و منشيان معروف عهد پادشاهى شاه عباس بزرگ بود . مولد او را بتفاوت قزوين و اصفهان و خراسان نوشته‌اند . نصرآبادى گويد كه « گويا خراسانيست » و آذر نوشته كه « مشهدى الاصل و اصفهانى - المولد » است و بهرحال نشو و نمايش در مشهد بوده و آغاز دوران شاعرى را در هرات گذرانده و از شاعران مورد علاقه و محبت حسن خان شاملو بيگلربيگى خراسان و ملازم او بوده و در درگاه او با فصيحى و اوجى و ناظمى و شاعران ديگر معاشرت داشته است . مشرقى مانند همكار خود فصيحى پس از آنكه چند سالى در هرات سپرى كرد در شمار ملتزمان شاه عباس درآمد و چون در فن انشاء مهارت داشت از جملهء منشيان « دار الانشاء » سلطنتى گرديد و گويا در اين امر ممدوح او حاتم بيگ اعتماد الدولهء اردو - بادى ( م 1019 ) وزير شاه عباس مؤثر بود « 2 » ، و پس از آنكه پادشاه از دانش و استعداد ملك در شعر و نثر آگهى يافت او را بيشتر مورد تشويق قرار داد و مشرقى قصائدى در مدح وى سرود و در همان حال كه از مداحان او مىبود در دار الانشاء به خدمت خود ادامه مىداد و اين مقام را بعد از مرگ شاه عباس\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 246 - 247 .\r\n* تذكرهء ميخانه ، تهران ، ص 588 - 596 .\r\n* آتشكدهء آذر ، تهران ، ص 502 - 503 .\r\n* سرو آزاد ، ص 58 .\r\n* عرفات العاشقين ، خطى .\r\n* رياض الشعراء ، خطى .\r\n* صحف ابراهيم ، خطى .\r\n* فهرست نسخه‌هاى فارسى كتابخانهء موزهء بريتانيا ، ج 2 ، ص 683 .\r\n( 2 ) - تذكرهء ميخانه ، ص 588 - 589 .\r\n","page_name":" 1135 ","page_number":519},
  {"content":"\r\n\r\n( 1038 ه ) و چند سال از پادشاهى شاه صفى ( 1038 - 1052 ه ) حفظ كرد و چند قصيده در مدح او سرود و چون در ديوانش ماده تاريخى مربوط بسال 1050 ه ديده مىشود « 1 » پس تا اين سال زنده بود . بعضى وفات او را در همين سال و بهرحال در آخر عهد شاه صفى نوشته‌اند و گمان نمىرود كه پس از مرگ آن پادشاه ( 1052 ه ) زيسته باشد .\r\nنصرآبادى كه ذكر او را چند سالى پس از وفاتش در تذكرهء خود مىآورد دربارهء او چنين گفت كه « اگرچه در عداد شعرا بود اما در كمال نزاكت و بلندپروازى بود ، چنانچه در لباس تكلف بسيار مىكرد و وضع بزرگانهء آدميانه‌يى داشت ، ملازمان و غلامان صاحب حسن در خدمت او بودند » و پيداست كه چنين زندگى اشراف‌منشانهء او لازمهء مقامى بود كه در دربار پادشاهى داشت . در مدتى هم كه ملازم حسن خان شاملو مىبود ظاهرا با او چون دوستان مىزيست نه چون خادمان و متمتعان ، و پس از آنكه مشرقى باصفهان منتقل گرديد ، بگفتهء نصرآبادى « خان غزلى در مفارقت او گفته يك بيتش اينست :\r\n تا مشرقى از كنار من رفت * از مشرقم آفتاب رفته » ؛ \r\nگويا همين زندگانى بزرگانهء مشرقى او را بدوستارى موسيقى و اشتغال به اين هنر كشانيده بود . تقى الدين اوحدى بليانى صاحب عرفات گويد كه « ازو تصانيف عالى بر زبانها » بود . مراد از اين « تصانيف » سرودها و ترانه‌ها ( جمع تصنيف ) است چنان كه امروز مىگوئيم ، و كسى را كه تصنيف مىساخت « مصنّف » مىخواندند مثل باقياى مصنف ( ميخانه ص 872 ) و حريفى مصنف ( ميخانه ص 902 ) و جز آنان .\r\nتا سال 1028 كه فخر الزمانى از حال مشرقى خبر داشت ديوانش به پنجهزار بيت برمىآمد ليكن نصرآبادى كه شرح حال شاعر را بعد از مرگ او مىنوشت و ديوانش را نيز ديده بود شمارهء بيتهاى آن را قريب بده‌هزار بيت تخمين كرده است . نسخه‌يى از ديوان او را بشمارهء 7800 .  Add  در كتابخانهء موزهء بريتانيا ديده‌ام كه در حدود چهارهزار بيت قصيده و\r\n\r\n\r\n","description":"","footnote":"\r\n( 1 ) - فهرست ريو ، 2 ، 683 .\r\n","page_name":" 1136 ","page_number":520},
  {"content":"\r\n\r\nغزل و قطعه و رباعى و مثنوىهاى ساقىنامه ( بالغ بر 85 بيت ) و شيرين و خسرو را شامل است .\r\nقصيده‌هايش بپيروى از شاعران خراسانى و با زبانى ساده و رسا و خالى از عيب و بيشتر در ستايش امامان و مدح شاه صفى و درباريانش است .\r\nغزلهايش غالبا كوتاه و گاه مقصور به دو سه بيت ، بعضى با تخلص و بسيارى ناتمامست و همهء آنها با همان زبان ساده و روان و معانى و نكته‌هاى صريح و روشن و دور از ابهام .\r\nمنظومهء شيرين و خسرو او در حدود 250 بيت دارد و ناتمامست و در آن مانند همهء همطرازانش باثر نظامى نظر داشت . آغاز آن چنين است :\r\n خدايا دل ز من بستان بزارى * نمىآيد ز من بيماردارى\r\nدرين گلشن دلم چون لاله داغست * نفس در سينه‌ام دود چراغست\r\nنظامى را بلندآوازه كردى * وز آن طرز سخن را تازه كردى\r\nمرا هم دستگاه خسروى ده * كلامم را رسايى و نوى ده \r\nمشرقى اين منظومهء ناتمام را بامر شاه صفى آغاز كرده و در دنبالهء بيتهاى يادشده بدين معنى اشاره كرده و گفته است :\r\n . . . پس از روى كرامت گفت با من * كه اى چشم دل از روى تو روشن\r\nدر اين كشور ز استادان نامى * تويى در شاعرى بعد از نظامى\r\nبشيرينى نواى عيش كن ساز * درآور روح خسرو را بپرواز\r\nنگارى جلوه ده از پردهء غيب * كه چون خورشيد عارى باشد از عيب \r\nاز ديوانش بجز نسخه‌يى كه ديده‌ام نسخه‌هاى ديگر نيز در دستست . از اوست :\r\n اى سبكروح جسم جان‌پرور * اى نشاط آور بشارت بر\r\nگه در آغوش سرو دارى دست * گاه بر نخل بيد سايى بر\r\nاز تو تاريك خانهء لاله * وز تو روشن كلالهء عنبر\r\nبوستان سبز و دوستان جمعند * چون نيارى بسوى باغ گذر\r\nبگلستان خرام و فاش ببين * صورت چين و معنى آزر\r\nباغبان گنج شايگان مىداشت * گر گل و لاله مىفروخت بزر \r\n\r\n","description":"","footnote":"","page_name":" 1137 ","page_number":521},
  {"content":"\r\n\r\n دامن باغ پرزمرد گشت * هر كه افشاند مشت خاكستر\r\nپردهء چشم آفتاب پُرست * از نم نوبهار در خاور\r\nاگر از ابر سر برون آرد * مهر بر باد مىدهد معجر\r\nبه زمين مىرود ز شرم فرو * گر ببارد از آسمان گوهر\r\nدر كف ساقى از رطوبت مى * پشت لب سبز مىكند ساغر\r\nشده رنگين در آسمان امروز * پر طوطى چو برگ نىشكر\r\nهمچو مريم ز باد حامله گشت * مادر رز ببادهء احمر\r\nسايهء دست برگ تاك امروز * خط آزادى است در كشور\r\nآسمان صاف كرد آينه را * بر طرف شد خراش روى قمر\r\nهرچه در خاطر بهار گذشت * همه را عندليب كرد از بر\r\nگر بدينگونه بگذرد ايام * هر طرف مىشود پيام و خبر\r\nچشم واكرد غنچهء نرگس * درگرفت آسمان ز تاب نظر\r\nدر گلستان ز قمرى و بلبل * فارغ از مطربيم و رامشگر\r\nسبزه هم بستر است و هم بالش * لاله هم آتش است و هم مجمر\r\nعوض تخم بوستان فردا * ديدهء مور لاله آرد بر\r\nشده در بوستان ز خوشبويى * سايهء گل شمامهء عنبر\r\nباد بر آتشى كه دامن زد * بوى مشك آمدش ز خاكستر\r\nرنگ « 1 » از بوى لاله رفت بخواب * كوه واكرد از انتعاش كمر\r\nنكهت دوست بشنود ناگاه * باش تا بگذرد نسيم سحر\r\nروزگار اين‌چنين و من حيران * نوبهار اين‌چنين و من مضطر\r\nبه تو زآن حال خويش ننوشتم * كه ندارم ز حال خويش خبر\r\nبس كه بر خاك سوده‌ام پهلو * آتش سوده گشته خاكستر\r\nشيخ سجاده گر به آب افگند * من در آتش فگنده‌ام بستر\r\nدر جهان قطب اگر شوى به مثل * نتوان كرد تكيه بر محور\r\nچند پيچى درين سراچهء تنگ * به نى خشك همچو نيلوفر . . . \r\n\r\n\r\n","description":"","footnote":"\r\n( 1 ) - رنگ : نخجير ، بز كوهى .\r\n","page_name":" 1138 ","page_number":522},
  {"content":"\r\n\r\n*\r\n ز پيكان تو در دل رخنهاى كارگر دارم * هنوز از حال خود با اين پريشانى خبر دارم\r\nنيم گر سايهء گل پرتو خورشيد تابانم * كه از خون‌گرمى خود در دل خارا اثر دارم\r\nسزاوار نشستن نيستم چون دود بر مجمر * كه سوداى پريشان گشتن از صد رهگذر دارم\r\nبراهت مىدهم تسبيح را زنار مىگيرم * درين سودا اگر يك سود دارم صد ضرر دارم\r\nمدام از عندليب گلشن شيراز مىگويى * درين گلزار من هم حرفى از گل تازه‌تر دارم\r\nتو يك عيب مرا مىبينى و من صد هنر دارم * شراب تلخم اما رنگ خوناب جگر دارم\r\nنمىآسايم از پرواز و يك ساعت نمىدانم * كه مكتوب كدام آشفته را بر بال و پر دارم\r\nدر آن گلشن بهارم مىكند تكليف گل چيدن * كه گردانم ز دست افتد نمىخواهم كه بردارم\r\nدرين ايام از دست دلم كارى نمىآيد * نه داغى بر جگر نه آفتابى در نظر دارم\r\nچو ابر از قطره‌هاى اشك خود يارى نمىخواهم * اگر لب‌تشنه‌ام كى چشم بر آب گهر دارم\r\nسحاب رحمتم وز قيمت گوهر نمىگويم * نمىخواهم سرشك خويش را از خاك بردارم\r\nز خون‌افشانى بال و پرم عالم گلستان شد * درين گلزار از يك زعفران صد نخل تر دارم\r\nاز آن نوباوه‌يى هر لحظه بر لب مىرسانم من * كه در هر گوشهء دل نخلهاى بارور دارم\r\nسكندر نيستم كآيينه‌يى خواهم كه از دلها * هزار آيينه چون خورشيد هر شب زير سر دارم\r\nچه شد كز خون دل رگهاى چشمم شاخ مرجان شد * درين دريا جواهر دارم و بىحد و مر دارم\r\nاگر خاك بدخشان نيستم خون شهيدانم * كه در هر قطرهء آن پاره‌يى چند از شرر دارم\r\nچو كرم شب‌فروز از پرتو دل راه سركردم * نه با خضرى رفيقم نه چراغى راهبر دارم\r\nنشان عافيت در كشور يك دل نمىبينم * درين ايام ازين ويرانه‌ها عزم سفر دارم\r\nز آن دايم بباد بىنيازى مىدهم كشتى * كه اميد نجات از پادشاه بحر و بر دارم . . . \r\n*\r\n مجنون طبيعتيم و جنونست كار ما * سرمشق عالمى شده لوح مزار ما\r\nپاس نفس بدار كه الماس سوده‌ايم * ناگاه در دل تو بماند غبار ما\r\nما چون گل چراغ در آتش شكفته‌ايم * در دامن كسى نخليدست خار ما\r\nبرگ حنانه‌ايم و باميد رنگ و بو * در دست ديگريست خزان و بهار ما\r\nما مشرقى بهار گلستان عشرتيم * پيمانهء مى است گل آبدار ما \r\n*\r\n\r\n","description":"","footnote":"","page_name":" 1139 ","page_number":523},
  {"content":"\r\n\r\n نماند ذوق گلستان درين بهار مرا * كه نيست نكهت گل بىتو سازگار مرا\r\nعبير نيستم اما ز خاكسارى دل * هنوز بوى گلى مانده در غبار مرا\r\nز ساغر گل رعنا تنك شراب ترم * ز دست مىدهى آخر نگاه دار مرا\r\nكجاست مشرقى آسايشى كه يك ساعت * خلاص سازد ازين ناله‌هاى زار مرا \r\n*\r\n هرچند كه از جانب او شكوه روا نيست * گر هست گناهى همه از جانب ما نيست\r\nدر مشرب آتش‌نفسان شعله گواراست * بر غنچهء ما نيست سمومى كه صبا نيست\r\nاز شوق طلبكارى او هر پر كاهى * نوميد ز حسن طلب كاه‌ربا نيست\r\nدر شهر اگر هيچ نباشد سفر اوليست * آسودگى دل كم از آسايش پا نيست \r\n*\r\n طبيب شهر را پرواى ما نيست * كسى با دردمندان آشنا نيست\r\nدر هفت آسمان را گر نبستند * چرا امشب در ميخانه وا نيست\r\nدرين كشور مرا از داغ حرمان * زرى در دست هست اما روا نيست\r\nدر ميخانه وا خواهد شد آخر * كليد رزق در دست شما نيست\r\nكسى كز نيستى دلتنگ باشد * زن دنياست او مرد خدا نيست\r\nز بىپروايى دل در فغانم * كه آن ديوانه را پرواى ما نيست\r\nمران از درگه خود مشرقى را * كه خوان پادشاهان بىگدا نيست \r\n*\r\n سرم با شور مجنون آشنا نيست * دلم را هيچ ذوقى از نوا نيست\r\nعلاج مستى از پير مغان پرس * كه اينجا هيچ دردى بىدوا نيست\r\nجهان از زاهدان ذوق‌پيماى * چنان پر شد كه در ميخانه جا نيست\r\nهمه چون سايه با خاكيم يكسان * كسى در ملك ما صاحب‌نوا نيست\r\nخس و خاشاك دورافتادگان را * رفيقى بهتر از باد صبا نيست\r\nز هر جانب بسوى كعبه راهيست * ولى راهى به از راه خدا نيست\r\nسرم بيگانهء اين گفت‌وگوهاست * نواى ما بجايى آشنا نيست\r\nچنان عيب است آميزش درين باغ * كه بوى گل در آغوش صبا نيست \r\n\r\n","description":"","footnote":"","page_name":" 1140 ","page_number":524},
  {"content":"\r\n\r\n*\r\n بيگانه‌ييست چرخ ز بزمش برون كنيد * پيمانه‌يى تهيست فلك ، سرنگون كنيد\r\nاى باده‌دوستان جگرم را گداختيد * يك ذره التفات بدرياى خون كنيد\r\nمن عاشقم بداغ تسلى نمىشوم * اول علاج پينهء داغ جنون كنيد\r\nكيفيت سرشك كم از خون باده نيست * اى مردمان ديده ، رخم لاله‌گون كنيد \r\n*\r\n دل ديوانه بيرون از خم زلف تو چون آيد * محالست اينكه مجنون از پريشانى برون آيد\r\nصنوبرقامتى اى باغبان عزم چمن دارد * ازين گلشن برون بر سرو را تا او درون آيد\r\nاز آن ساقى كه هركس ساغر سرشار مىگيرد * اگر جامى بدست عاشق آيد سرنگون آيد\r\nاگر صد زخم بر دل باشدم چون غنچه مىخندم * ستم‌ناديدگان را گريه بر بخت زبون آيد\r\nمخند اى غنچه از حرف صبا در هر گلستانى * مبادا مشرقى هم بر سر شور جنون آيد \r\n*\r\n صبح شد برخيز تا برخيزد از دلها خروش * جرعه‌يى در كار مستان كن ز ته ميناى دوش\r\nاز نسيم صبح دل در سينه‌ام چون گل شكفت * از صبا خونم چو شاخ ارغوان آمد به جوش\r\nاى پسر پيمانه‌يى پر ساز تا پيدا كنيم * قوت پايى كه نتوان آمد از مستى به هوش\r\nسرخى خون شفق پيدا شد از دامان صبح * باقى مى را غنيمت دان و در باقى مكوش\r\nروز وصل از گريه نتوان مشرقى را منع كرد * فصل گل نتوان ز افغان كرد بلبل را خموش \r\n*\r\n ما و دل ايمن از غم عالم نشسته‌ايم * در سايهء چراغ دل هم نشسته‌ايم\r\nبگذار تا دمى بفراغت برآوريم * اين يك نفس كه با دو سه همدم نشسته‌ايم\r\nننشسته گرد بر جگرى از غبار ما * بر هر گل زمين كه چو شبنم نشسته‌ايم\r\nرفتيم و روشنايى ما شمع راه ماست * در سايهء چراغ كسى كم نشسته‌ايم\r\nمانند داغ لاله در اين باغ مشرقى * بر روى خون خويش بماتم نشسته‌ايم \r\n*\r\n صوفى كه درد در قدح دوست مىكند * صاف اعتقاد نيست اگر پور ادهمست\r\nآن نيستم كه عجز كنم پيش هيچكس * غير از خدا كه واقف اسرار مبهمست\r\nرفتى هميشه تخت سليمان به روى باد * وين منزلت نه پايهء فرزند آدمست \r\n\r\n","description":"","footnote":"","page_name":" 1141 ","page_number":525},
  {"content":"\r\n\r\n اين خود اشارتيست كه از دور روزگار * بر باد مىرود همه گر مسند جمست\r\nالقصه بيش ازين مكن آزار بندگان * اكنون كه مزرع املت سبز و خرمست\r\nشايد سپهر دور كند بر مراد ما * عالم بيك قرار نماندست ، عالمست ! \r\n*\r\n فكر من دردنوش مىبايد كرد * بىباده وداع هوش مىبايد كرد\r\nدل را ز فغان نگاه مىبايد داشت * اين آتش را خموش مىبايد كرد \r\n*\r\n از نام تو غنچه را زبان مىسوزد * وز بوى گل تو بوستان مىسوزد\r\nپروانه جدا ز شمع خود چون مىسوخت * بىدوست دل من آنچنان مىسوزد \r\n*\r\n امشب بگريستن سرى داشته‌ام * آزردگى از رهگذرى داشته‌ام\r\nاز هر مژه ديدهء ترى داشته‌ام * گويا ز جدايى خبرى داشته‌ام \r\n*\r\n ديريست كه بيمار و خرابست دلم * از دورى آتشى كبابست دلم\r\nگر آهن تفته نيست چون هر ساعت * از دست تو در آتش و آبست دلم \r\n*\r\n دلا تا كى از گردش روزگار * كشى بهر يك جرعه چندين خمار\r\nمجرد شو از قيد هستى و نام * زمانى بميخانهء ما خرام\r\nچه ميخانه معراج اهل گناه * ولى كعبه از رونقش روسياه\r\nبهر گوشهء او ز اهل نظر * جهانى ولى در جهانى دگر\r\nز بس روشنايى ز ديوار وى * عيان راز دلها چو از شيشه مى\r\nنه ديوار بل سد يأجوج غم * نديده عذارش غبار الم\r\nشده ظل او عاصيان را پناه * باميد او گرم پشت گناه\r\nهميشه درين بزمگه جام زر * ز مى پر ولى خالى از درد سر\r\nكه كردى كسى گر بساقى نگاه * فتادى نظر مست در نيمه‌راه\r\nوز آن مى چنان بزم پر شد ز نور * كه گر چشم بر وى فتادى ز دور \r\n\r\n","description":"","footnote":"","page_name":" 1142 ","page_number":526},
  {"content":"\r\n\r\n چنان عكس دامن زدى بر بصر * كه در دل نشستى خدنگ نظر\r\nز بس روشنى كاندر آن خانه بود * ضيا سايهء بال پروانه بود\r\nنمىديد چشم اندر آن بزمگاه * سياهى بجز نور شمع نگاه\r\nفتادى بر آن بزمگه چون نظر * شدى سرمهء ديده نور بصر\r\nبمحفل ز بس روشنى بود جمع * درو سايه روشن فتادى چو شمع\r\nصراحى در آن مجلس پرسرور * چو شمعى است از پاى تا فرق نور\r\nبگردش درو جام مى صبح و شام * چو زوار بر دور بيت الحرام\r\nچه جام آفتاب از فروغش خجل * چو آيينهء عاشقان صاف‌دل\r\nدرو عكس شمع از صفاى شراب * چو اخگر سيه‌گون نمودى در آب\r\nبدورش زده حلقه نور نگاه * ولى تيره چون هاله بر دور ماه . . . \r\n*\r\n دلم شد سياه از غم روزگار * گرفته مگر ماتم روزگار\r\nبه حدى سياهى درو گشته جمع * كه در وى سويدا كند كار شمع\r\nز بس تيرگى از دلم دود داغ * عيان چون در آيينه عكس چراغ\r\nمن بيدل از تيره‌بختى چو دود * اگر در جگر شعله كارم چه سود\r\nكه بر سينه‌ام داغهاى سپهر * چراغيست هريك فروزان چو مهر\r\nشود روشن از نور آهم جهان * كه خورشيد در سينه دارم نهان\r\nاگر پنبه بردارم از روى داغ * جهان سوزد از سايهء اين چراغ\r\nدل من كه شد پايمال ستم * نشسته است چندان بر او گرد غم\r\nكه چون شعله باشد ز دودش كفن * چو اخگر ز خاكسترش پيرهن . . . \r\n*\r\n سرشكم كه بحرست ازو منفعل * غباريست آغشته با خون دل\r\nچو از گرمى سينهء پرشرار * شود خشك چشمم شود پرغبار\r\nبدامان ز مژگان چو مىريزمش * ز پرويزن ديده مىبيزمش\r\nولى باشد آن توتياى بصر * همه پر ز پرگاله‌هاى جگر\r\nدمى چون برم سر بجيب جنون * به ياد آرم آن زلف زنگارگون \r\n\r\n","description":"","footnote":"","page_name":" 1143 ","page_number":527},
  {"content":"\r\n\r\n بشبهاى بس تيره چون روز رشك * خيالش كنم تار و تسبيح اشك\r\nچو آن رشته غايب شود از نظر * شود دامنم پر ز ياقوت تر . . . \r\n( از ساقىنامه )\r\n\r\n75 - اوجى نطنزى « 1 »\r\nملا اوجى نطنزى از شاعران نيمهء اول سدهء يازدهم هجريست كه با ملك مشرقى و فصيحى از ملازمان حسنخان شاملو بيگلربيگى خراسان بود كه پيش ازين باحوال او اشاره شده است . اوجى در مدح اين خان شاعر و شعردوست قصيده‌هايى سروده است . دربارهء سيرت او گويند كه در جوانى « به علت مشرب صافى پاره‌يى بىپروايى كرده در آخر تايب شده قصيده‌يى در باب توبه گفته و اظهار پشيمانى بسيار كرده » [ نصرآبادى ، 249 
  ] ديوانش را نصرآبادى بده‌هزار بيت تخمين زده است و از آن نسخه‌هايى در كتابخانهء مجلس شورى بشمارهء 14109 و كتابخانهء موزهء بريتانيا بشمارهء 278  Or  موجود است و من اين نسخهء اخير را ديده‌ام كه در حدود سه‌هزار بيت از قصيده و غزل و رباعى و تركيب و ترجيع و قطعات دارد . قصيده‌هاى او در\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 249 - 250 .\r\n* مجمع النفائس سراج الدين عليخان آرزو .\r\n* سرو آزاد مير غلامعلى آزاد ، ص 57 - 58 .\r\n* رياض الشعرا ، واله داغستانى ، خطى .\r\n* صحف ابراهيم ، خطى .\r\n* فهرست كتابخانهء مجلس شورى ، ج 3 ، ص 234 و جز آنها .\r\n","page_name":" 1144 ","page_number":528},
  {"content":"\r\n\r\nنعت پيامبر و امامان و بزرگان عهد خاصه حسنخان شاملو و شاه صفى و مير - ابو المعالى وزيرست . يكى از تركيب‌بندهاى او از دستهء ساقىنامه تركيبهاييست كه در اين عهد بسيار رواج داشته و پيش ازين بنوع آنها زير عنوان ساقىنامها اشاره كرده‌ام . شيوهء او در شاعرى همانست كه در سدهء دهم و نيمهء اول سدهء يازدهم رواج داشته . در غزلهايش انديشه‌هاى باريك و تعبيرهاى دقيق كنائى و استعارى كم نيست ، قصيده را چندان خوب نمىسازد .\r\nازوست :\r\n از داغ سوختيم دل آرميده را * آتش زديم خرمن آفت‌رسيده را\r\nنى فصل ماتمى نه بهار مصيبتى * اى ابر آبرو چه برى آب ديده را\r\nتا انجمن‌فروز نگشتى ز لاف حسن * كوته نكرد شمع زبان بريده را\r\nدر روزگار زلف تو يا رب چه مىكند * آيينه چشم خواب پريشان‌نديده را\r\nبا لعل آبدار برابر نمىكند * اوجى لب جراحت پيكان‌مكيده را \r\n*\r\n گريه‌ام را تا بسوى باغ راه افتاده است * باغبان پندارد آتش در گياه افتاده است\r\nرهرو آزاد را از سختى منزل چه باك * كاه پندارد اگر كوهش به راه افتاده است\r\nدشت محشر سنگلاخى گشته از عصيان من * هركجا پا مىنهم كوه گناه افتاده است\r\nچشم اميدم به راه كاروان خضر نيست * يوسفم در عالم ديگر بچاه افتاده است\r\nگلشن وصل ترا نازم كه چندين نوبهار * سايهء ديوار او را در پناه افتاده است\r\nكشتهء تير خودم ، اوجى شهيد ناله‌ام * آتشم در خانمان دل ز آه افتاده است \r\n*\r\n يك نكتهء شيرين بمذاق هوسم نيست * تلخست سخن ، گفتم و پرواى كسم نيست\r\nدر راه وفا گرم روان را همه ديدم * آتش بجهان درزده‌يى چون نفسم نيست\r\nسوزند ز نزديكى آتش همه و من * غمگين كه چرا دست در آغوش خسم نيست\r\nتا چند گره بر گره ، اى بخت گشادى * من بلبل خوش‌نغمه و ايران قفسم نيست\r\nچون رشتهء پرتاب ز بيتابى زلفى * بر خود شده پيچان سر الفت بكسم نيست\r\nاوجى بشكرخندهء راحت مفريبم * كاين شهد گوارا بگلوى مگسم نيست \r\n\r\n","description":"","footnote":"","page_name":" 1145 ","page_number":529},
  {"content":"\r\n\r\n*\r\n ناله‌يى را كه دلم رخصت پرواز دهد * بلبلان را خبر سرمه بآواز دهد\r\nكى گرفتارى ما در نظرش مىآيد * مىستاند دل ما را كه بما باز دهد\r\nسعى در كشتن خود بيش ز قاتل دارم * برق را خرمن من سوى خود آواز دهد\r\nاول عشق عجب سوز و گدازى دارم * بخت انجام مرا لذت آغاز دهد\r\nعافيت خونىِ دردست كسى مىخواهم * كه سراغش به من خانه برانداز دهد\r\nحكم ساقيست كه چشم سيهش اوجى را * مىدهد هرچه دهد از قدح ناز دهد \r\n*\r\n شعله‌طبعان كه ز تاب سخن افروخته‌اند * شمع را از نفس خويشتن افروخته‌اند\r\nبهر آن زندگيم داد كه زارم بكشد * چون چراغم ز پى سوختن افروخته‌اند\r\nشمع خورشيد غم از صرصر ايامش نيست * مگرش از جگر گرم من افروخته‌اند\r\nلذت سوز مرا از دل پروانه بپرس * شمع بسيار درين انجمن افروخته‌اند\r\nاز چراغان سرشك من و اوجى داغند * لاله و گل كه چمن در چمن افروخته‌اند \r\n*\r\n مستيم خيز تا ره ميخانه سر كنيم * توفيق همرهست بيا تا سفر كنيم\r\nگر بىخود آمديم بكوى تو دور نيست * فرصت نيافتيم كه خود را خبر كنيم\r\nنور چراغ انجمن طور مىدهد * چشمى كه در مصيبت پروانه تر كنيم\r\nما را سرى بكسوت سامان نداده‌اند * خاكى اگر ز دست برآيد بسر كنيم\r\nافسرده است صحبت داغ جنون ما * مجنون كجاست تا گله از دوست سر كنيم\r\nدر زير بار منت تأثير نيستيم * اوجى بيا كه شكر دعاى سحر كنيم \r\n*\r\n در گلشن دهر آبرو نتوان يافت * يك قطرهء مى در اين سبو نتوان يافت\r\nمن بيت به بيت ديدم اين ديوان را * يك مصرع دلنشين در او نتوان يافت \r\n*\r\n از ضعف بدن بلب روانم نرسد * اظهار شكايت بزبانم نرسد\r\nاز بس كه سبك كرده مرا درد گران * پرواز هما باستخوانم نرسد \r\n*\r\n\r\n","description":"","footnote":"","page_name":" 1146 ","page_number":530},
  {"content":"\r\n\r\n اى هوش بكاوش جگر مىمانى * اى عقل تو هم بدردسر مىمانى\r\nما نابلدان كوچهء توفيقيم * همراهى ما مكن كه درمىمانى \r\n\r\n76 - قدسى مشهدى « 1 »\r\nحاجى محمد جان قدسى مشهدى نزديك بواپسين دهه از سدهء دهم هجرى\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء ميخانه ، ص 821 - 828 .\r\n* نتايج الافكار ، ص 562 - 564 .\r\n* بهارستان سخن ، ص 487 - 490 .\r\n* سرو آزاد ، ص 61 - 63 .\r\n* هفت آسمان ، ص 143 - 144 .\r\n* تذكرهء نصرآبادى ، ص 225 - 227 .\r\n* تذكرهء سرخوش ، ص 90 - 92 .\r\n* آتشكده ، تهران ، ص 497 - 499 .\r\n* تذكرهء غنى ، عليگر ، ص 107 .\r\n* مرآت الخيال ، شير خان لودى ، بمبئى 1324 ه ق ، ص 85 - 88 .\r\n* شاهجهان‌نامه ( عمل صالح ) محمد صالح كنبولاهورى ، كلكته ، ج 2 ، ص 87 ، 161 ، 472 ، و ج 3 ص 402 .\r\n* كلمات الشعرا ، محمد افضل سرخوش ، هند ، ص 90 .\r\n* شمع انجمن ، محمد صديق بهادر ، كلكته ، ص 383 - 384 .\r\n* عرفات العاشقين ، تقى الدين اوحدى ، خطى .\r\n* صحف ابراهيم ، خطى .\r\n* همين كتاب و همين جلد ، ص 461 - 460 .\r\n* رياض الشعراء واله داغستانى ، خطى .\r\n* فهرست كتابخانهء مجلس شورى ، ج 3 ، تهران 1321 ، ص 379 - 381 .\r\n* فهرست ريو ، ج 2 ص 684 - 686 و ضميمهء آن ، ص 205 .\r\n","page_name":" 1147 ","page_number":531},
  {"content":"\r\n\r\nدر مشهد ولادت يافت « 1 » و همانجا ادب آموخت . در آغاز كار روزگارش به « بقالى مىگذشت و از آن كار ثروت و جمعيت بهم رسانده » « 2 » و حتى بنوشتهء تقى الدين اوحدى « كدخداى بقالان » مشهد شده بود ، و در همان حال با اهل ادب و مرتبت معاشرت داشت ، تا چنان كه فخر الزمانى در ميخانه گفته است بمرتبهء « خزينه‌دارى » آستانهء رضوى ارتقاء جست و چنان كه از بيتهاى زيرين برمىآيد « 3 » در برابر اين شغل وظيفه‌يى داشت ولى ناگزير بود خزانهء تهى را پاسدارى كند و از شرم اهل طلب خود را پنهان سازد و در همان حال گرفتار بدفرجاميهاى مال وقف باشد . :\r\n از آن وظيفه چه خيزد كه پاره بايد كرد * هزار كفش براى برات صد دينار\r\nخزانه‌دار كه رنگ زرش بجاى زرست * به كار خود شده حيران چو صورت ديوار\r\nخزانه‌دارى من اسم بىمسمائى است * و گرنه چون خجلم از رخ صغار و كبار\r\nز من وظيفهء نقدى اگر كنند طلب * جواب نيست جز اينم بزمرهء اخيار\r\nوظيفه ديدن مهر در خزينه بس است * چه حاجتست بتصديع درهم و دينار\r\nز شرم اهل طلب تا كى از ميان خود را * چو فرد باطل دفتر كسى كشد بكنار\r\nبمال وقف چو بىبركتى فروشده‌ام * چنان كه وقف بود بر سرم چو گل دستار\r\nز رقعه‌هاى عزيزان روم مرقع‌پوش * چو نخل پيش عمارى بكوچه و بازار\r\nاگر خزانه تهى شد ز نقد باكى نيست * پرست مخزن طبعم ز گوهر شهوار \r\nدرين ميان ، پيش از خزانه‌دار شدن يا پس از آن ، سفرى به مكه كرد و « حاجى » شد و همچنان در مشهد بسر مىبرد تا سرانجام پس از پنجاه سالگى باضطرار سفر هند اختيار كرد و بسال 1041 يا چنان كه محمد صالح كنبولاهورى در\r\n\r\n\r\n","description":"","footnote":"\r\n( 1 ) - او در سال 1041 يا 1042 خود را بدرگاه شاهجهان رسانيد و در اين اوان پيرامون 52 سال داشت . پس بايد قاعدة ولادتش در حدود 989 - 990 ه بوده باشد .\r\n( 2 ) - ميخانه ص 821 .\r\n( 3 ) - اين بيتها را آقاى احمد گلچين معانى از ديوان قدسى استخراج كرده است .\r\nميخانه ، حاشيهء ص 822 .\r\n","page_name":" 1148 ","page_number":532},
  {"content":"\r\n\r\nشاهجهان نامه نوشته است ، در ربيع الثانى سال 1042 در درگاه شاهجهان بار يافت و قصيده‌يى برسم « ره‌آورد » در ستايش او گذراند و بپاداش دوهزار روپيه صله گرفت و در صف ستايشگران شاه جهان پذيرفته شد . مير عبد الرزاق خوافى در بهارستان سخن نوشته است كه او از سفر حج يكسره بهند رفت و آن واقعه را در عنفوان شباب او دانسته نه در پنجاه و دو سالگى وى ، و گويد در سال پنجم شاهجهانى ( كه مصادف با همان سال 1042 هست ) بآستان‌بوسى شاه جهان توفيق يافت و منظور نظر او گرديد و « در مدحت‌سرايى سرآمد سخنوران عهد گشت چنان كه مكرر اعلى حضرت وى را بزر سنجيده مبلغ همسنگ بوى عنايت فرمودند . گويند نوبتى در جايزهء قصيدهء رنگين وى اعلى حضرت هفت بار از جواهر قيمتى دهانش پر ساختند » « 1 » . مفصل اين مجمل را شيخ عبد الحميد صاحب شاهجهان‌نامه در وقايع جشن نوروز سال 1045 ه نوشته و گفته است كه در آن نوروز حاجى محمد جان قدسى قصيده‌يى در مدح شاهجهان ساخته و او را بفرمان پادشاه بزر بركشيدند و هموزن او را كه پنجهزار روپيه بود بوى سپردند و چهار سال بعد يعنى در اواسط ربيع الاول سال 1049 صد مهر بعنوان صلهء شعر به دو عنايت شد و در جشن شفا يافتن جهان‌آرا بيگم دختر پادشاه از آسيب آتش ، كه در شوال سال 1054 ترتيب يافته بود ، خلعت و دو هزار روپيه به دو بخشيده شد . شير خان لودى در مرآت - الخيال نوشته است كه « حاجى محمد جان قصيده‌يى رنگين در مدح صاحبقران ثانى [ شاه جهان 
  ] گفته بعرض رسانيد ، پادشاه اقسام جواهر قيمتى طلبيده فرمود تا هفت بار دهانش را از آن پر كردند » . مير غلامعلى آزاد بلگرامى دنبال اين منقولات مىنويسد كه « مؤلفين شاهجهان‌نامه مثل ملا عبد الحميد لاهورى و ملا علاء الملك تونى و صاحب عمل صالح [ محمد صالح كنبولاهورى 
  ] كه هركدام حالات پادشاهى مستوفى مىنگارد ، صلهء پر كردن دهان قدسى بجواهر به زبان قلم نياورده‌اند . [ سرو آزاد ، 62 
  ] .\r\n\r\n\r\n","description":"","footnote":"\r\n( 1 ) - بهارستان سخن ، ص 487 .\r\n","page_name":" 1149 ","page_number":533},
  {"content":"\r\n\r\nقدسى ازين زرهاى بىقياس كه بچنگ مىآورد براى كسان و بستگان خويش بمشهد مىفرستاد تا آنان نيز از نمد هند كلاهى بدوزند . كاميابى شگفت‌انگيز قدسى در ملازمت شاه جهان باعث گرديد كه بعضى از تذكره نويسان او را ملك الشعراى آن پادشاه قلمداد كنند ، ليكن چنان كه در شرح حال ميرزا ابو طالب كليم خواهيد ديد ، اين منصب را او داشت ، زيرا پيش از رسيدن قدسى بدرگاه شاهجهان بدين مقام نايل شده بود و گرنه هم در آن عهد بسيار كسان بودند كه قدسى را در شعر برتر از كليم مىدانستند و كليم خود باستادى وى معترف بود و تركيب‌بند طولانى او در رثاء قدسى گواه اين معنى است . پس سخن نصرآبادى آنجا كه گفت « طالباى آملى كه بمنصب ملك الشعرائى ممتاز بود ، جهت مراعات خاطر او [ يعنى قدسى 
  ] در دربار شاه پايين‌دست او مىايستاد » [ تذكره ، 225 
  ] قاعدة راجعست به همين ابو طالب كليم كه در سخن نصرآبادى بجاى طالب آملى نشسته ، و گرنه طالب آملى ملك الشعراى جهانگير پدر شاهجهان بود و پيش از مرگ ممدوح خود و بيست و يك سال قبل از وفات قدسى درگذشت .\r\nمطلبى كه نبايد در ذكر سرگذشت قدسى فراموش شود آنست كه بزرگترين حامى وى در هند و كسى كه باعث ورود شاعر بدربار شد عبد الله خان فيروز جنگ ( م 1054 ه ) متخلص به « زخمى » از اعقاب خواجه عبيد الله احرار نقشبندى ( ممدوح و مراد نور الدين عبد الرحمن جامى ) ، بود كه در عهد جهانگير و شاه جهان بمقامهاى بلند رسيد « 1 » . شير خان لودى در مرآت - الخيال نقل كرده است كه وقتى قدسى قصيده‌يى در مدح فيروز جنگ ساخت و در لشكرگاه بر او خواند ، وى چنان شد كه از جاى برخاست و قدسى را بر مسند خويش نشاند و خيمه و خرگاه و خزينه را با هرچه در آن لشكرگاه بود به دو بخشيد و رفت . مير عبد الرزاق كه اين داستان را نقل كرده آن را خالى\r\n\r\n\r\n","description":"","footnote":"\r\n( 1 ) - دربارهء او بنگريد بمآثر الامرا ، مير عبد الرزاق خوافى ، ج 2 ، ص 777 - 789 ؛ و به بهارستان سخن ، ص 487 - 488 .\r\n","page_name":" 1150 ","page_number":534},
  {"content":"\r\n\r\nاز غرابت ندانسته ، و چنين هم هست ، اما وجود چنين حكايت دربارهء قدسى و توجه به او و شعر او نشانه‌ييست از ارزشى كه معاصران يا اديبان و سخن - شناسان قريب العهدش براى گفتار فصيح او قائل بودند ، و بيقين از همين جاست افسانهء هفت بار پر كردن دهانش بگوهرهاى گوناگون ، و چند بار همسنگ ساختنش با روپيه كه تنها يك بار بوده است نه بيش .\r\nوفات قدسى بسال 1056 بر اثر ابتلاء باسهال اتفاق افتاد . محل فوتش را بعضى لاهور و بعضى كشمير نوشته‌اند و گورش را نيز برخى در كشمير در كنار گور محمد قلى سليم و ابو طالب كليم و ملا طغراى مشهدى [ كه بمزار - الشعرا مشهور است « 1 » 
  ] مىدانند و برخى مثل نصرآبادى و مير عبد الرزاق خوافى نوشته‌اند كه استخوانش را بمشهد بردند و به خاك سپردند . ميرزا ابو طالب كليم تركيب‌بند بلندى در رثاء قدسى سرود و ماده تاريخ وفاتش را چنين يافت :\r\n بچمن گريه‌كنان رفته ز گل پرسيدم * بچه تاريخ برون قدسى ازين بستان شد\r\nگل ز شبنم همه تن اشك مصيبت شد و گفت * « دور از آن بلبل قدسى چمنم زندان شد » \r\n( - 1056 )\r\nاز كليات قدسى نسخه‌هاى متعدد در ايران و انيران بدست مىآيد . من خود نسخه‌يى از آن را بشمارهء 323 .  Or  در كتابخانهء موزهء بريتانيا خوانده‌ام كه متجاوز از يازده‌هزار بيت از قصيده و غزل و تركيب و ترجيع و رباعى و مثنوى را شاملست . برين كليات مقدمه‌يى بتاريخ 1048 ( هشت سال پيش از مرگ قدسى ) در اگره بقلم جلال الدين محمد طباطبائى [ از ورق 215 ببعد 
  ] نوشته شده است . اما تاريخ اين مقدمه دليل آن نيست كه كليات مذكور فقط شامل سخنان قدسى تا آن زمان باشد .\r\nقصيده‌هايش بيشتر در ستايش امامانست و بعضى ديگر در مدح حاكم مشهد ، حسنخان شاملو بيگلربيگى خراسان ، شاه جهان ، و تركيب‌ها و ترجيعها در ساقى نامه ، مرثيهء پسرش و چند تن ديگر . مثنويى ببحر متقارب بنام ظفرنامه\r\n\r\n\r\n","description":"","footnote":"\r\n( 1 ) - نقش پارسى بر احجار هند ، شادروان على اصغر حكمت طاب ثراه ، ص 94 .\r\n","page_name":" 1151 ","page_number":535},
  {"content":"\r\n\r\nشاهجهانى كه بدين بيت آغاز مىشود :\r\n بنام خدايى كه داد از شهان * جهان پادشاهى بشاه جهان \r\nو آن جز از ظفرنامهء شاهجهانى ديگريست كه ميرزا ابو طالب كليم كاشانى بنظم آورده و آغازش چنينست :\r\n بنام خدايى كه از شوق جود * دو عالم عطا كرد و سائل نبود « 1 » \r\nمثنوى ديگرى از قدسى در كلياتش مىبينيم « در وصف باغ و راه و كهسار كشمير » ببحر هزج مسدس مقصور كه با جزاء مختلف تقسيم مىشود ، و مثنوى كوتاه ديگرى به همين وزن در ستايش شاهجهان كه چنين آغاز مىيابد :\r\n بنام پادشاه پادشاهان * سرافرازى ده صاحب كلاهان \r\nدر هفت آسمان مثنويى در بحر سريع مطوى موقوف ( وزن مخزن الاسرار نظامى ) بقدسى نسبت داده شده و اين بيت از آن ياد گشته .\r\n پاكى دامان ز نكويان نكوست * آينه را زخم قفا روبروست \r\nشعر قدسى استادانه ، استوار ، يكدست و دور از ناهموارى در كلامست .\r\nصراحت بيان او بشعرش رونق خاصى بخشيده و او با استعدادى كه درين باب داشته توانسته است بسيارى معنيهاى باريك و خيالهاى دقيق را بىتكلف در عبارتهاى روشن و دور از تعقيد و ابهام بگنجاند ، يعنى به همان مهارت بازگردد كه پيشينيان او در خراسان داشتند . قدسى مضمون آفريد ليكن كلام را فداى آن نكرد ، و خيالبندى نمود ليكن قالب متناسب براى خيال خود جست .\r\nوى در قصيده‌گويى استادى مسلم است و اينكه نصرآبادى نوشت « در قصيده خيلى قدرت دارد » بيهوده نيست ، و حق آن بود كه مىگفت تركيبها و ترجيعها و غزلهاى خود را هم با همان قدرت ، با همان زبان فصيح و به همان استادى مىسرايد كه قصيده‌هايش را .\r\n\r\n\r\n","description":"","footnote":"\r\n( 1 ) - دربارهء ظفرنامهء شاهجهانى كليم رجوع شود بحماسه‌سرايى در ايران ، دكتر صفا ، چاپ سوم ، تهران 1352 ، ص 372 - 373 .\r\n","page_name":" 1152 ","page_number":536},
  {"content":"\r\n\r\nاز اوست .\r\n مخمور ز دل سوى لب آمد نفس ما * فريادرس اى ساقى فريادرس ما\r\nبىمى لب ما همچو لب مرده خموش است * رنجيده ز لب بىلب ساغر نفس ما\r\nما حوصلهء سركشى شعله نداريم * بر آتش مى سوخته به مشت خس ما\r\nدر دل ز خمارم نفس آغشته بخونست * جز طاير بسمل نبود در قفس ما\r\nما بار سفر بر در ميخانه گشوديم * بىواسطه مستانه ننالد جرس ما\r\nساقى شب عيدست چرا تيره نشينيم * با آنكه بساغر نبود دسترس ما\r\nدر كنج خرابات ز بىمهرى ساقى * از باده برافروز چراغ هوس ما\r\nعمريست كه در پاى خم افتاده خرابيم * همسايهء ديوار به ديوار شرابيم\r\nشب همنفسى غير مى ناب نداريم * تا چشم قدح باز بود خواب نداريم\r\nساقى بصبوحى نفسى پيشتر از صبح * برخيز كه تا صبح شدن تاب نداريم\r\nهرچند كه ناياب بود گوهر وصلت * دست از طلب گوهر ناياب نداريم\r\nشب نيست كه تا صبحدم از غمزهء ساقى * در خون مژه چون پنجهء قصاب نداريم\r\nجز باده‌پرستى نبود طاعت مستان * سهل است اگر روى به محراب نداريم\r\nهمسايگى مى چو ميسر شده غم نيست * گر دست تصرف بمى ناب نداريم\r\nعمريست كه در پاى خم افتاده خرابيم * همسايهء ديوار به ديوار شرابيم\r\nهرگز دل مستان ز غم آزار ندارد * تا باده بود غم به كسى كار ندارد\r\nچون مهر فلك شب همه شب پرده‌نشين نيست * خورشيد مى از برهنگى عار ندارد\r\nدر كوى خرابات كرا حرفهء جنگست * آنجاست كه جز شيشه كسى يار ندارد\r\nمطرب مده از دست هوس طرهء ساقى * قانون طرب بهتر ازين تار ندارد\r\nاى زهدفروش از سر اين كوى دكان را * برچين كه متاع تو خريدار ندارد\r\nما معتكف زاويهء باده‌فروشيم * همسايگى شيخ بما كار ندارد\r\nعمريست كه در پاى خم افتاده خرابيم * همسايهء ديوار به ديوار شرابيم \r\n\r\n","description":"","footnote":"","page_name":" 1153 ","page_number":537},
  {"content":"\r\n\r\n از صومعه چون راه نبرديم بكامى * در كوى خرابات گرفتيم مقامى\r\nهمچون لب مخمور بفرياد درآيد * بىباده گر انگشت زنى بر لب جامى\r\nامشب كه شب غرهء ماه رمضانست * دارم به كف از ساغر مى ماه تمامى\r\nآن باده كه در ساغر آن نور تجلى * در پرتو خورشيد بود ظلمت شامى\r\nآن مى كه ز شوقش بخرابات اسيرند * مرغان حرم بىمدد دانه و دامى\r\nما باده‌پرستان خرابات نشينيم * در كعبه چه شد گر نگرفتيم مقامى\r\nعمريست كه در پاى خم افتاده خرابيم * همسايه ديوار به ديوار شرابيم \r\n*\r\n اگرچه خدمت مجلس نشد حوالهء ما * چراغ ميكده روشن شد از پيالهء ما\r\nبسنگ‌خاره چه مىكرد بازوى فرهاد * نمىگشود اگر راه تيشه نالهء ما\r\nز عكس چهرهء ما زرد شد رقم ورنه * به آب زر ننويسد كسى رسالهء ما\r\nچو كاسه‌يى كه بدان مى زخم برون آرند * بمى درون و برون شسته شد پيالهء ما\r\nحديث مختصر اوليست ورنه چون قدسى * هزار شرح فزون داشت هر رسالهء ما \r\n*\r\n ناگفته ماند صد سخن آرزو مرا * لب بست نااميدى ازين گفت‌وگو مرا\r\nدر چشم خلق بس كه مرا خوار كرده‌اى * نشناسد آب روى كس از آب جو مرا\r\nدور از تو كار خنجر الماس مىكند * ساقى گر آب خضر كند در گلو مرا\r\nمن دل بخال و خط ندهم مهر پيشه كن * بلبل نيم كه مست كند رنگ و بو مرا\r\nپيمان ما بباده درستست و داده‌اند * روز نخست دست بدست سبو مرا\r\nخوردم هزار زخم نمايان ز تيغ او * هرگز نبود لطف چنين چشم ازو مرا\r\nقدسى چه حالتست كه آلوده‌تر شوم * هرچند آب ديده كند شست‌وشو مرا \r\n*\r\n چنان دلم شب هجران بر آتش غم سوخت * كه هر نفس كه كشيدم ز سينه عالم سوخت\r\nز جور چرخ دلم در ميان بخت سياه * چو جان اهل مصيبت بشام ماتم سوخت\r\nتبسم كه نمك‌پاش ريش دلها شد * كه داغهاى دلم در ميان مرهم سوخت \r\n\r\n","description":"","footnote":"","page_name":" 1154 ","page_number":538},
  {"content":"\r\n\r\n دلم ز شعلهء سوداى عارضى گرمست * چنان كه نام دلم هركه برد در دم سوخت\r\nچو كرد صبحدم اظهار عشق گل بلبل * چنان ز شرم برافروخت گل كه شبنم سوخت\r\nفغان كه در دل صبحى ز برق حسرت دوش * متاع صبر و شكيب آنچه بود درهم سوخت \r\n*\r\n ز آب چشم من هر قطره طوفان دگر باشد * بجز دامان صحرا كاش دامان دگر باشد\r\nدلى دارم كه چون سيماب اگر صد پاره‌اش سازى * پى بسمل شدن هر پاره را جان دگر باشد\r\nندانم كز كدامين چاك پيراهن برآرم سر * كه هر چاك گريبانم گريبانى دگر باشد\r\nدگرگونست احوالم شگفت آرم كه چون قدسى * دلم را طاقت يكروزه حرمان دگر باشد \r\n*\r\n شكيب عاشقان معشوق را ديوانه مىسازد * محبت شمع را پروانهء پروانه مىسازد\r\nز سنگ محتسب خالى نگردد حلقهء مستان * ز خاك يك سبو ايام صد پيمانه مىسازد\r\nبه ديوار حرم چون تكيه كردم چاك زد جامه * سر شوريده‌حالان سنگ را ديوانه مىسازد\r\nتو هم در بىقراريها مرنج از من چو مىبينى * كه با آن سركشيها شمع با پروانه مىسازد\r\nز حرف آشنا بگريز در كوى بتان قدسى * كه اين آب‌وهوا با مردم بيگانه مىسازد \r\n*\r\n دزدم ز بس حديث ترا از زبان خويش * دارم چو غنچه مهر ابد بر دهان خويش\r\nز آميزش صبا نبود غنچه را گزير * بلبل بشكوه چند گشايد زبان خويش\r\nدر گلشن آرميده روم چون نسيم صبح * تا عندليب رم نكند ز آشيان خويش\r\nبا آنكه آب ديده‌ام از آسمان گذشت * بختم نشست ديده ز خواب گران خويش\r\nهرجا كه رفته‌ام پى خود رُفته‌ام چو باد * دزديده‌ام ز ديدهء مردم نشان خويش\r\nدر منع خون ديده فشردم بديده دست * انداختم بدست خود آتش بجان خويش\r\nنه برگ عيش ماند مرا نه دماغ غم * آسوده شد دلم ز بهار و خزان خويش \r\n*\r\n دارم دلى اما چه دل صدگونه حرمان در بغل * چشمى و خون در آستين اشكى و طوفان در بغل\r\nكو قاصدى از كوى او تا در نثار مقدمش * هر طفل اشك از ديده‌ام آيد برون جان در بغل\r\nبوى ترا يك صبحدم گر باد آرد در چمن * گل غنچه گردد تا كند بوى تو پنهان در بغل \r\n\r\n","description":"","footnote":"","page_name":" 1155 ","page_number":539},
  {"content":"\r\n\r\n برقع ز عارض برفكن يك صبحدم تا از صبا * گردد فرامش صبح را خورشيد تابان در بغل\r\nقدسى ندانم چون شود سوداى بازار جزا * او نقد آمرزش به كف من جنس عصيان در بغل \r\n*\r\n ما چشم طمع بر شجر طور نداريم * جز لاله درين باديه منظور نداريم\r\nاين طرفه كه پيوسته گرفتار خماريم * با آنكه لب از مى چو قدح دور نداريم\r\nبىروى تو گر آينه گرديم ملوليم * ور مهر شويم از تو جدا نور نداريم\r\nدر سايهء جغدست نشاط ابد ما * آن روز كه ماتم نبود سور نداريم\r\nاز حسرت نزديكى خورشيد هلاكيم * هرچند كه تاب نظر از دور نداريم \r\n*\r\n شمعيم و تن ز اشك دمادم گداختيم * داغيم و از تبسم مرهم گداختيم\r\nاز بس كه كرده‌ايم بغم خويش را غلط * غم ناتوان و ما ز تب غم گداختيم\r\nاى جان برو چو عهد دلم تازه كرد غم * كز اختلاط ساختهء هم گداختيم\r\nدر مهر شعله ز آتش پروانه سوختيم * در عشق گل ز غيرت شبنم گداختيم\r\nكس تهمت شفا ننهد بر مريض عشق * قدسى ز لاف عيسى مريم گداختيم \r\n*\r\n حيرانم از افسردگى در كار و بار خويشتن * كو عشق تا آتش زنم در روزگار خويشتن\r\nگفتم مبادا بعد من ملك كسى گردد غمت * تا تيغ بستم كردمش وقف مزار خويشتن\r\nدر محفل روحانيان گردد ز مو باريكتر * تا نغمه‌يى بيرون كشد مطرب ز تار خويشتن\r\nبا آنكه عمرم در چمن در پاى گلبن صرف شد * هرگز نديدم تا منم گل در كنار خويشتن\r\nاين عقده كز دل غنچه را بگشود كى بودى چنان * گر از دل بلبل صبا رُفتى غبار خويشتن\r\nعمرى نمىشد صرف خود گر زود مىآمد غمت * بر شاخ چون ماند گلى گردد نثار خويشتن\r\nبى خود شبى مىخواستم گردم بگرد كوى او * هرجا نظر انداختم گشتم دچار خويشتن\r\nگر فصل گل جستم خزان معذور دار اى باغبان * من عاشقم برداشتم چشم از بهار خويشتن\r\nروزى كه چون گلبن بتان ميل گل‌افشانى كنند * از پارهء دل بركنم من هم كنار خويشتن \r\n*\r\n بنوميدى خوشم ناكاميم كامست پندارى * دلم چون بىسرانجامى سرانجامست پندارى \r\n\r\n","description":"","footnote":"","page_name":" 1156 ","page_number":540},
  {"content":"\r\n\r\n شراب نااميدى خوش گوارا شد مزاجم را * حريفان را مى وصل تو در جامست پندارى\r\nميان روز و شب بىدوستان فرقى نمىبينم * بچشمم اول صبح اول شامست پندارى\r\nبگوشم امشب آواز جرس نزديك مىآيد * ز من تا محمل مقصود يك گامست پندارى\r\nخيال وصل بستن بهتر از وصلش كند شادم * نشاط و نشأه‌ام در بادهء جامست پندارى\r\nز اهل خانقه قدسى ز بس كيد و ريا ديدم * بچشمم حلقهء توحيدشان دامست پندارى \r\n*\r\n نشنيد خرد كه عشق را كالا چيست * كس را چه خبر كه در دل دانا چيست\r\nخس در بالا حباب را بيند و بس * بشنو ز صدف كه در ته دريا چيست \r\n*\r\n تا مهر تو در سينهء صد چاك نشست * گردى ز حسد بر دل افلاك نشست\r\nپيوست بتن چو حرز جان ساخت غمت * اين تير ز صيد جست و در خاك نشست \r\n*\r\n يار تو غم اندوخته‌يى مىبايد * دل‌گرم جگرسوخته‌يى مىبايد\r\nاز بهر دلالت صبوحى خيزان * شمع سحرافروخته‌يى مىبايد \r\n*\r\n گاهم ز وصال دل ز غم فرد كند * گاهم ز فراق جان پر از درد كند\r\nخاصيت آفتاب دارد مه من * خود سبزه بروياند و خود زرد كند \r\n*\r\n هر كام كه در جهان ميسر گردد * چون كار بپايان رسد ابتر گردد\r\nنيكو نبود هيچ مرادى بكمال * چون صفحه تمام شد ورق برگردد \r\n*\r\n گه كار بعشق دلبرت مىافتد * گه راه بفكر ديگرت مىافتد\r\nديوار تو بىثبات و سيلاب قوى * بگريز كه خانه بر سرت مىافتد \r\n*\r\n قدسى بدلت هواى كامست هنوز * خوناب جگر بر تو حرامست هنوز\r\nآسوده‌دلى تهمتى عشق مشو * در آب مزن كوزه كه خامست هنوز \r\n\r\n","description":"","footnote":"","page_name":" 1157 ","page_number":541},
  {"content":"\r\n\r\n*\r\n رمزيست حديث عشق دريافتنى * اين رشته نيامد ز ازل تافتنى\r\nاى عقل مكن ستيزه با عشق كه نيست * سرپنجهء آفتاب برتافتنى \r\n\r\n77 - سليم تهرانى « 1 »\r\nميرزا محمد قلى سليم طرشتى تهرانى « 2 » از شاعران نيمهء اول سدهء يازدهم هجريست . از بدايت حالش اطلاع كافى در دست نيست و چنان كه نوشته‌اند\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكره نصرآبادى ، ص 227 - 230 .\r\n* آتشكده ، تهران ، ص 64 - 65 .\r\n* بهارستان سخن ، ص 510 - 512 .\r\n* سرو آزاد ، ص 63 - 67 .\r\n* هفت آسمان ، ص 144 - 145 .\r\n* رياض الشعراء ، خطى .\r\n* نتايج الافكار ، ص 332 - 334 .\r\n* صحف ابراهيم ، خطى .\r\n* شمع انجمن ، ص 201 .\r\n* فهرست كتابخانهء مجلس شورى ، ج 3 ، ص 301 ، 669 .\r\n* مخزن الغرائب ، احمد على هاشمى سنديلوى ، خطى .\r\n* ديوان محمد قلى سليم ، بكوشش آقاى رحيم رضا ، تهران 1349 .\r\n( 2 ) - در بعضى از تذكره‌ها او را اهل تهران و در بعضى ديگر از مردم طرشت ( درشت ) دانسته‌اند و آن دهى است در شمال غربى تهران كه اكنون بدان متصل شده است .\r\n","page_name":" 1158 ","page_number":542},
  {"content":"\r\n\r\nتحصيل منظم مدرسه‌يى نداشت ولى چنان كه از شعرش دريافته مىشود گذشته از استعداد فطرى ، از دانشهاى زمان خود بىاطلاع نبود . نخستين روزگار شاعرى او در لاهيجان گذشت و در آنجا بهمراه ملا واصبا ( واصب قندهارى ) « 1 » و ملا حسينا متخلص بصبوحى ( م 1078 ه ) « 2 » ملازم ميرزا عبد الله وزير بيه پيش گيلان ( لاهيجان ) بود و همانجا زنى اختيار كرد و ازو پسرى داشت . شيفتگى او بزيبار خان گيلكى و سكونتش در لاهيجان از اين بيت او آشكارست :\r\n بىهوشيم ز جلوهء سبزان گيلكست * در لاهجانم و مى كشمير مىخورم \r\nچندى هم يوسف سلطان حاكم كسگر گيلان ( م 1037 ه ) « 3 » را ستود و ظاهرا بعد از عزل او از حكومت كسگر راه عراق پيش گرفت و چند سالى از اواخر عهد شاه عباس نخستين ( 996 - 1038 ه ) و آغاز دوران شاه صفى ( 1038 - 1052 ) را در اصفهان بسر مىبرد و اين هر دو را ستود ليكن از دربار صفوى توجهى را كه انتظار داشت نيافت و ناگزير از اصفهان بشيراز رفت و در آنجا بپايمردى ميرزا ابو الحسن حسينى فراهانى اديب و شاعر سدهء يازدهم ( م 1040 ه ) شارح ديوان انورى ، به امام قلى خان والى فارس ( م 1042 ) معرفى شد و چندى در خدمت او بسر برد ، ليكن اقامتش در آن شهر هم پانگرفت « 4 »\r\n\r\n\r\n","description":"","footnote":"\r\n( 1 ) - تذكرهء نصرآبادى ، ص 337 .\r\n( 2 ) - ايضا ، ص 357 - 358 و صحف ابراهيم .\r\n( 3 ) - دربارهء او رجوع شود بعالم‌آراى عباسى ، ص 1081 - 1082 .\r\n( 4 ) - تذكره‌نويسان علت اين امر را بدخويى و درشت‌سخنى سليم دانسته و گفته‌اند يك بار كه در خدمت امامقلى خان بود خان فرمان داد تا براى سليم قليان آوردند . آن قليان چينى جثه‌يى بزرگ داشت و سليم را چون ديده بر آن افتاد گفت « در خانه بكدخداى ماند همه چيز » و چون امام قلى قوىجثه بود از اين لطيفه رنجيد .\r\nبا اين حال هنگامى كه سليم عزم سفر هند كرد خلعت و پنج تومان به او ارزانى داشت ( نصرآبادى ، 227 ) .\r\n","page_name":" 1159 ","page_number":543},
  {"content":"\r\n\r\nو ناچار در جست‌وجوى آب و نان راه هند پيش گرفت « 1 » و از راه دريا بدان ديار رفت « 2 » و پيرامون سال 1041 ه بگجرات رسيد « 3 » و ديرى نگذشت كه در سلك ملازمان مير عبد السلام مشهدى درآمد . اين مير عبد السلام از رجال معروف عهد شاه جهان بود كه نخست در زمان وليعهديش عنوان « اختصاص خان » و سپس در دوران پادشاهى او خطاب « اسلام خان » يافت و چندگاهى ناظم گجرات و ناظم بنگاله بود و سپس بپايهء وزارت ارتقاء جست و پس از آن صوبه‌دار دكن گرديد تا بسال 1057 بدرود حيات گفت و در اورنگ‌آباد به خاك سپرده شد « 4 » .\r\nآشنايى سليم با اسلام خان در همين مقامهاى اخير حاصل شد و شاعر پس از چند سال ملازمت او و آمد و شد بمركزهاى قدرت هند مانند اگره و لاهور\r\n\r\n\r\n","description":"","footnote":"\r\n( 1 ) - گويد :\r\n طوطيم در بىنوايى همچو طوق فاخته * رفتن هندوستان بر گردنم افتاده است \r\n( 2 ) - گويد :\r\n اى دل سفر بلجهء عمان مباركست * دريا بما چو چشمهء حيوان مباركست\r\nبر دوش باد سير جهان كرده مىرويم * كشتى بما چو تخت سليمان مباركست \r\n( 3 ) - اگر آنچه دربارهء وساطت ميرزا ابو الحسن فراهانى در معرفى شاعر به امام قليخان و بخشش امير مذكور بسليم در وقت مسافرت بهند نوشته‌اند درست باشد بايد سفرش بين سالهاى 1040 ( سال كشته شدن ميرزا ابو الحسن فراهانى ) و 1042 ( سال كشته شدن امام قليخان بفرمان شاه صفى ) انجام شده باشد و چنين نيز بود زيرا در همين اوان بود كه قحط و غلاى سختى در گجرات رخ داد و سليم كه هنگام ورودش بگجرات دچار آفت شده بود ، چنين گفت :\r\n چو ما از طالع خود نااميديم * چنين وقتى بهندستان رسيديم\r\nدرين كشور همه پامال قحطيم * ز بىقدرى متاع سال قحطيم\r\nدرين قحطى مسلمانان گجرات * چو نان بينند بفرستند صلوات \r\n( 4 ) - دربارهء او بنگريد به : مآثر الامرا ، مير عبد الرزاق خوافى ، ج 1 ص 162 - 164 و بهارستان سخن ، ص 510 - 511 و سرو آزاد ص 64 .\r\n","page_name":" 1160 ","page_number":544},
  {"content":"\r\n\r\nو ستايش پادشاه و اسلام خان و ديگر بزرگان ، در كشمير انزوا گزيد « 1 » و همانجا بود تا بسال 1057 ه يعنى همان سال وفات حامى خود ، درگذشت . گورش در مزار الشعراى كشميرست و بعد ازو قدسى مشهدى و كليم كاشانى و طغراى مشهدى را هم نزديك او به خاك سپردند .\r\nديوان سليم نزديك به نه‌هزار بيت و مشتمل است بر قصيده و غزل و قطعه و رباعى و مثنويهاى قضا و قدر « 2 » و وصف كشمير « 3 » در 1800 بيت ببحر هزج مسدس مقصور و مثنويى در بحر سريع مطوى موقوف ( وزن مخزن الاسرار ) و جز آنها . ازين ديوان نسخه‌هايى در ايران و انيران در دستست و يك بار بسال 1349 در تهران چاپ شد .\r\nسليم را بنازكى خيال و خلق مضمونهاى دقيق تازه و سعى در ارسال مثل و تمثيل وصف كرده‌اند . زبانش در شعر ساده و گاه ( خاصه در قصيده و مثنوى ) تا حد سستى و نزديك به زبان عاميانه است و اين بيشتر از آنجاست كه سليم تحصيل منظم مدرسه‌يى كافى نداشت و گويا تتبع او هم در ديوانهاى استادان گذشته كم بود و بيشتر بنيروى استعداد شاعرى مىكرد « 4 » . با همهء اين احوال\r\n\r\n\r\n","description":"","footnote":"\r\n( 1 ) - گويد :\r\n گوشه‌يى گير بكشمير سليم و بنشين * رفتن و آمدن اگره و لاهور بس است \r\n( 2 ) - اين مثنوى بكوشش آقاى پرتو بيضائى بسال 1341 در تهران طبع شد .\r\n( 3 ) - تذكره‌نويسان گويند كه سليم هنگام اقامت در لاهيجان منظومه‌يى در وصف آن سرود و چون بهند و كشمير رفت آن را به وصف كشمير تغيير داد . خداى داناترست .\r\n( 4 ) - بيتهاى غلط هم در ديوانش ديده مىشود مثل بيت زيرين كه درست خلاف مقصود شاعر معنى مىدهد :\r\n شد مدت سه سال كه بر درگهت مرا * حرفى نه از وزير و نه از شاه مىرود \r\nمىخواست بگويد كه نه بر زبان وزير حرفى از من مىرود و نه بر زبان شاه ، و چنان بيان كرد كه خواننده بدينگونه درمىيابد : سه سال است كه بر زبان من حرفى از وزير و شاه نرفته است !\r\nقصيده‌هايش قافيه‌هاى مكرر و بيتهاى سست كم‌مايه بسيار دارد . تركيب -\r\n","page_name":" 1161 ","page_number":545},
  {"content":"\r\n\r\nسخن او ( بويژه مثنويها و غزلهايش ) را همراه با نازكى خيال و مضمونهاى تازهء بسيار دانسته‌اند و اين درستست ، اما نكتهء قابل ذكر آنست كه دقت در ايراد مضمون و نكته‌پردازى و خيال‌بندى در غزلهاى او هم از روانى و سادگى گفتارش نكاسته بلكه صراحت معنى و سهولت فهم سخنش در اين نوع از شعر هم آشكار است .\r\nاگرچه سليم متهم ببرداشتن مضمون از ديگران بود « 1 » ولى عجب در آنست كه بسى از مضمونهاى او را شاعران معاصر و جوانتر ازو مانند كليم و صائب و غنى كشميرى بلفظ يا بمعنى و يا باندك تغيير تكرار كرده‌اند و پيش ازين در مبحث « مضمون‌ربايى » به نمونه‌هايى ازين انتحال كه تذكره‌نويسان خواسته‌اند آن را به حساب توارد بگذارند ، اشاره كرده‌ام . ميرغلامعلى آزاد\r\n\r\n\r\n","description":"","footnote":"\r\n- « احسان بردن » بجاى احسان ديدن ؛ و « تحسين كشيدن » بجاى تحسين شنيدن در بيت ذيل قابل تأملست :\r\n بمطلعى برم از آفتاب صد احسان * بمقطعى كشم از روزگار صد تحسين \r\n« لب شيرين » در بيت زيرين تركيبى عاميانه و از زبان تخاطب است و او از اين گونه تركيبها بسيار دارد :\r\n شود بخندهء او رغبتم فزون هردم * اگرچه نيست گوارا شراب لب شيرين \r\nو « شيرين » هم كه در بيت ذيل آمده از همين قبيل است :\r\n چنين كه از سر هر موى زهر مىچكدم * چگونه در دل او خويش را كنم شيرين \r\nدر همين قصيدهء سليم ( مسافريست قلم كز معانى شيرين . . . ) تنها در تشبيب آن قافيهء « رنگين » هفت بار تكرار شده است !\r\nباز هم براى بدست آوردن شاهدهايى ازين مقوله بنگريد بشعرهاى منقول ازو در ذيل اين ترجمهء حال .\r\n( 1 ) - نصرآبادى ( تذكره ، ص 227 ) گويد : « اگرچه شهرتى در اخذ معنى مردم دارد اما معانى غريب و لطيف هم زادهء طبع خود دارد » و يكى از شاعران همعهدش وارسته‌نام اين بيت سست را درباره‌اش گفت :\r\n دخلى كه نكردى بكلام الله است * بيتى كه نبرده‌اى تو بيت الله است \r\n","page_name":" 1162 ","page_number":546},
  {"content":"\r\n\r\nبلگرامى نمونهاى متعدد از مضمونهاى سليم را كه ديگران از او اخذ و گاه به تمام لفظ تكرار كرده‌اند در سرو آزاد ( از ص 68 ببعد ) آورده است ، و سليم هم در شعر خود ازين باب سخن گفته و اظهار رنجش كرده است :\r\n ديوان خود بدست حريفان مده سليم * غافل مشو كه غارت باغ تو مىكنند\r\nديوان كيست از سخنانم تهى سليم * تنها نه بر من اين ستم از دست صائبست \r\nاز اوست :\r\n سخن هرجا ز صنع كردگارست * گواه پاى بر جا كوهسارست\r\nخصوصا كوه گردون قدر كشمير * كه تيغش مىزند برابر شمشير\r\nنگويم كوه ابدالى تنومند * هزاران كوچك ابدالش چو الوند\r\nسپهر سرفرازش كرده تقدير * در او تابان نجوم از چشم نخجير\r\nزمين طفلى بدامان دايه‌وارش * فلك نيلوفرى از چشمه‌سارش\r\nعجب گر آفتاب از سرفرازى * تواند كرد با او تيغ‌بازى\r\nز رفعت سبزهء او چرخ اخضر * در او بادام گويى چشم اختر\r\nسر تيغش بناف آسمانست * شكم دزديدن افلاك از آنست\r\nبتيغ او نهد گر برق انگشت * ز انگشتش چو غنچه پر شود مشت\r\nبود بختى مست كوه كوهان * شده از ابر بر هر سو كف‌افشان\r\nبفرقش مهر و مه در چشم انصاف * ز آب زر دو نقطه بر سر قاف\r\nشكسته شيشهء افلاك سنگش * ستاره پنبهء داغ پلنگش\r\nشهيد او چه پرويز و چه فرهاد * بخونريزيست تيغش تيغ جلاد\r\nدر او از گرم رفتاريست نوميد * سوار شير برفين است خورشيد\r\nپى خدمت به پيشش چرخ دوار * بيك پا ايستاده همچو پرگار\r\nز عشقش قاف دايم مىزند لاف * بساط عشق بين از قاف تا قاف\r\nدر او گرديده از سنگ آشكارا * رهى باريك همچون تار خارا\r\nهمانا كافرست اين كوه خونخوار * كه دارد بر كمر زين راه زنار\r\nبتى لوح سرين از لخت سنگش * شده موى كمر اين راه تنگش\r\nچو رويين‌تن كمندى كرده پرچين * وز آن هر گام خالى كرده صد زين \r\n\r\n","description":"","footnote":"","page_name":" 1163 ","page_number":547},
  {"content":"\r\n\r\n رهى بر اين‌چنين راه درشتى * بهم پيچيده مار و سنگ‌پشتى\r\nرهى پيچيده همچون قفل وسواس * مشقت‌خيز چون ايام افلاس\r\nرهى بر پاى دل زنجير اندوه * رهى همچون صدا پيچيده در كوه\r\nرهى از زلف خوبان پيچش‌افزون * ازين ره گشته كج رفتار گردون\r\nز پيچ و تاب مارى گشته ظاهر * به قصد آشيان نسر طاير\r\nبود در قيد پيچ و خم گرفتار * در او خورشيد همچون مهرهء مار . . .\r\nجمال هند گلزار تجلى است * بر او كشمير خال سبز ليلى است\r\nتعالى الله ز خاك پاك كشمير * كه گل را كرد صاحب زر چو اكسير\r\nدر او دلها هميشه فارغ از غم * گل سورى بفرق اهل ماتم\r\nهوايش معتدل چون باد شبگير * برنده آب او چون آب شمشير\r\nبود در فصل گل همچون زمستان * ببزم ميكشان اين گلستان\r\nچنان شد دلنشين اين روضهء پاك * كه نخل موم دارد ريشه در خاك\r\nفضايش چون بساط نيك‌بختان * پر طوطى در او برگ درختان\r\nز شبنم بس كه سرسبزست و شاداب * ز موج سبزه باشد بيم سيلاب\r\nبصحرايش گل و لاله هم‌آغوش * بباغش سرو و سبزه دوش بر دوش\r\nكند تا لاله‌زارش را نظاره * فلك شد سربسر چشم از ستاره . . . \r\n( از مثنوى وصف كشمير )\r\n در مقام بىخطر آزادگان را خواب نيست * جوهر آيينه را دلگيرى از گرداب نيست\r\nواصلان عشق را نبود بغيرى احتياج * طاعت اهل حرم را قبله و محراب نيست\r\nدل درون سينه‌ام مىرقصد از ياد وطن * هيچ سازى ماهيان را چون صداى آب نيست\r\nفيض بر قدر عمل باشد كه از باغ بهشت * جز نشان خون گلى بر دامن قصاب نيست\r\nعاشقان را نيست بيم از فتنهء دور جهان * ماهيان بحر را انديشه از سيلاب نيست\r\nسايهء يار از سر عاشق مبادا كم سليم * بر سر مستان گلى به از گل مهتاب نيست \r\n*\r\n پيش رويش مژه را قدرت جنبيدن نيست * ديده داريم ولى حوصلهء ديدن نيست\r\nهركه زين باغ گذشته است ادا مىفهمد * بر ميان دامن سرو از پى گلچيدن نيست \r\n\r\n","description":"","footnote":"","page_name":" 1164 ","page_number":548},
  {"content":"\r\n\r\n واى بر آنكه كند توبه در ايام بهار * اين گناهيست كه مستوجب بخشيدن نيست\r\nشايد اين‌طور توان يك دو قدم پيش افتاد * هيچ بهتر بره شوق ز لغزيدن نيست\r\nكعبهء اهل نيازست در دوست سليم * حاجت مرحله و باديه گرديدن نيست \r\n*\r\n حاصل من نيست از شهد سخن جز كام تلخ * در دهان من زبان تلخست چون بادام تلخ\r\nگفته‌اند از نام آتش لب نمىسوزد ولى * تلخ مىگردد دهان من برم چون نام تلخ\r\nگرچه آب زندگانى مىچكد از لب مرا * يك نفس همچون صراحى نيستم بىكام تلخ\r\nزآن لب شيرين عجب دارم كه اينها سرزند * قاصد آيا از كجا آورده اين پيغام تلخ\r\nبوسه‌يى هم كاشكى مىشد نصيب من سليم * بشنوم تا چند از شيرين‌لبان دشنام تلخ \r\n*\r\n دلم از نالهء مرغان چمن مىلرزد * هركه فرياد كند پيكر من مىلرزد\r\nنفس باد خزان در تو اثر كرده مگر * سخت آواز تو اى مرغ چمن مىلرزد\r\nجوهر جرأت هر دل ز زبان معلومست * دلو در چاه چو خاليست رسن مىلرزد\r\nبس كه رسوائيم آورده قيامت بسرش * چون برى نام مرا خاك وطن مىلرزد\r\nجنبش لاله و گل نيست ز تأثير صبا * كه ز رشك رخت اعضاى چمن مىلرزد\r\nپيش او كشته شدن را سببى نيست سليم * دل چو سيماب از آن در بر من مىلرزد \r\n*\r\n اى به غير از من ناكام بكام همه كس * بادهء وصل تو چون آب بجام همه كس\r\nبه كسى هر نفس الفت نتوان كرد اى دل * چون كبوتر منشين بر لب بام همه كس\r\nبادهء ناب چه خاصيت خاصى دارد * كه حلال تو شد اى شيخ و حرام همه كس\r\nقاصد آورد بياران خبر يار سليم * بود در نامه بجز نام تو نام همه كس \r\n*\r\n كدام سر كه نشد خاك آستانهء عشق * علاج باد غرورست رازيانهء عشق\r\nمتاع صبر و خرد را بجاى ديگر بر * كه نيست غير زر قلب در خزانهء عشق\r\nچو كاغذى كه درآيد ز مدّ مشق بموج * تنم سياه شد از نقش تازيانهء عشق\r\nبموج فتنه چو سيلاب خانهء ما را * خراب كرد كه بادا خراب خانهء عشق \r\n\r\n","description":"","footnote":"","page_name":" 1165 ","page_number":549},
  {"content":"\r\n\r\n چو فاسقى كه بپوشد لباس اهل صلاح * بروزگار تو دارد هوس نشانهء عشق\r\nحديث درد دل ما به گوش كس مرسان * كه خواب مىبرد از ديده‌ها فسانهء عشق\r\nپس از وفات دلم را سليم آفت نيست * به خاك مور بود پاسبان دانهء عشق \r\n*\r\n اى كاش زخم سينهء ما واكند كسى * شايد ترحمى بدل ما كند كسى\r\nاز ما چو برق مىگذرد آفتاب ما * كو فرصتى كه عرض تمنا كند كسى\r\nتكليف جلوه قامت او را ز عقل نيست * آن فتنه را براى چه برپا كند كسى\r\nكس را چو تاب ديدن او نيست در جهان * گردد چو آفتاب كه پيدا كند كسى\r\nخسرو بطعنه گفت كه پنداشت كوهكن * كاريست كار عشق كه تنها كند كسى\r\nخورشيد هر كجا كه حديث تو بشنود * بايد كه اضطراب تماشا كند كسى\r\nنام وطن ملال غريبى فزون كند * بايد سفر بشيوهء عنقا كند كسى\r\nسهل است زر به خاك چو خورشيد ريختن * از خاك زر خوش است كه پيدا كند كسى\r\nاى دل چه پيش مىروى آن به كه در جهان * از دور چون ستاره تماشا كند كسى\r\nديوانگى سليم بجايى نمىرسد * خود را بكوى عشق چه رسوا كند كسى \r\n*\r\n صبح است و نواى بلبلى مىآيد * زآن طره نسيم سنبلى مىآيد\r\nهمچون مژه در ديدهء ما جا دارد * خارى كه ازو بوى گلى مىآيد \r\n*\r\n افسوس كه از شورش اين بحر خطير * عاجز گرديد ناخداى تدبير\r\nاز موج بموجست گذارم گويى * مورم كه رهم فتاده بر روى حصير \r\n*\r\n اى دشمن اهل سخن از بىسخنى * در عيب هنر كار تو گوهرشكنى\r\nانصاف چگونه در تو گنجد كه پر است * بيرون تو از كبر و درونت ز منى \r\nهمچنانكه گفتم سليم در تمثيل تواناست و اينك چند نمونه از آن :\r\n كى ز حسن سبز در ايران توان شد كامياب * هر كرا طاوس بايد جور هندستان كشد\r\nيار ما با همه جهان يكروست * شمع را پشت و رو نمىباشد \r\n\r\n","description":"","footnote":"","page_name":" 1166 ","page_number":550},
  {"content":"\r\n\r\n باقتضاى قضا كار خويش را بگذار * كه سعى بيهده پاپوش مىدرد ، مَثَل است\r\nبلند و پست جهان هرچه هست در كار است * ز حكمت است كه انگشتها برابر نيست\r\nجان بده اول سليم آخر قبول عشق كن * عهد را هركس كه آسان بست آسان بشكند . . . \r\n\r\n78 - قاسم مشهدى « 1 »\r\nملا محمد قاسم مشهدى مشهور بديوانه و متخلص بقاسم از غزل‌سرايان سدهء يازدهم هجريست . ولادتش در مشهد اتفاق افتاد و از آنجا در پى تحصيل ادب باصفهان رفت و در صف شاگردان ميرزا صائب درآمد و در اين باره از راه تفاخر چنين گفت :\r\n سرور عقل بشاگردى من فخر كند * قاسم امروز كه صائب بود استاد مرا \r\nو در شعر شيوهء استاد خود را تقليد و تتبع مىكرد و مضمونهاى باريك و خيالهاى تازهء بسيار دارد با بيانى كه گاه روان و وافى بمعنى است و گاه بسيار مبهم و نامفهوم .\r\nوى مانند بسيارى از معاصرانش بهند رفت « 2 » و همانجا ماند تا بقول صاحب\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* بهارستان سخن ، ص 566 - 567 .\r\n* صحف ابراهيم ، خطى .\r\n* سرو آزاد ، ص 122 - 123 .\r\n* نتايج الافكار ، ص 564 - 566 .\r\n* رياض الشعرا ، خطى .\r\n* فهرست نسخه‌هاى خطى فارسى در كتابخانهء موزهء بريتانيا ، چارلز ريو ، ج 2 ص 707 .\r\n( 2 ) - ريو اقامتش را در هند سال 1136 نوشته كه بر فرض شاگرديش در نزد صائب ( م 1081 ) تصور نمىرود درست باشد . گويا اصلا 1036 بود ( ؟ )\r\n","page_name":" 1167 ","page_number":551},
  {"content":"\r\n\r\nنتايج الافكار در اواسط سدهء يازدهم در شاهجهان‌آباد دهلى درگذشت .\r\nنسخه‌يى از ديوانش بشمارهء 5635 .  Add  در كتابخانهء موزهء بريتانيا ملاحظه شد كه در حدود 2800 بيت غزل و رباعى و مفردات دارد . شعرش گاه دلپذير و پراحساس و پرتخيل و گاه چنان بىمعنى است كه خواننده را مبهوت مىسازد !\r\nمعلوم نيست چرا بديوانه مشهور شد . چارلز ريو حدس مىزند كه او را بسبب اين بيت نخستين از غزلش چنين خوانده‌اند :\r\n عشق دارد زنده‌دل آب و گل ديوانه را * گرم دارد جوش مى هنگامهء ميخانه را \r\nو اين مستبعد به نظر مىآيد . اما او خود بارها در شعرش از ديوانگى دم مىزند ، آشفتگى كلامش نيز گاه چنانست كه خبر از ديوانگى مىدهد . خدا داناترست . ازوست :\r\n بس كه افتاد از غمت شوريدگى در كار ما * بر سر ما خود به خود وا مىشود دستار ما\r\nسست‌بنيادست عشرتخانهء ما بىغمان * افتد از پا گر كشى تصوير بر ديوار ما\r\nدر حريم نيستى آسوده حالى داشتيم * آمد و رفت نفس شد باعث آزار ما\r\nاز ضعيفى جسم ما را قوت فرياد نيست * نغمه گر جنبد ز جا افتد گره بر تار ما\r\nجنبش نظارهء ما چهرهء او برفروخت * از نسيم بال بلبل بشكفد گلزار ما\r\nدر شهادت جز فنا معراج ديگر كسب كن * بر قد منصور ما كوتاه باشد دار ما\r\nزندگانى بىسر زلف تو كردن كافريست * در گلوى ما نفس شد رشتهء زنار ما\r\nبس كه از گرد كدورت خانهء ما پر شدست * سقف ما بر جا بماند گر فتد ديوار ما\r\nنيست قاسم چهرهء ما سرخ از تعمير مى * رنگ ما از ضعف تن ماندست بر رخسار ما \r\n*\r\n جام مى لبريز مى گرديدهء مژگان ماست * آيت خوناب دل نازل چو شد در شان ماست\r\nيك كف خون مىتواند مشهدى رنگين كند * صلح هفتاد و دو ملت جنگ در ميدان ماست\r\nچشم بر راه خطر داريم اگر طوفان شديم * موجْ بادامِ دو مغزِ ديدهء عمان ماست \r\n*\r\n ز گريه ديدهء حيران پرآب مىبايست * برهنهء سر كو را نقاب مىبايست \r\n\r\n","description":"","footnote":"","page_name":" 1168 ","page_number":552},
  {"content":"\r\n\r\n بسال و ماه نگنجد شمار داغ دلم * حساب داغ تو روز حساب مىبايست\r\nبيك گشودن چشم تو گشت معلومم * فسانه‌يى كه به چندين كتاب مىبايست\r\nخموش وصل جمال تو مىكند فرياد * كه مهر بر دهن آفتاب مىبايست\r\nشهيد زخم تو تا روز حشر مىگويد * كه خون خفتهء ما مشك ناب مىبايست \r\n*\r\n تنم بىوصل او از تهمت هستى خجل باشد * نفس در سينه‌ام بال تپيدنهاى دل باشد\r\nبگرد كلفت از بس چهرهء زردم گرفتارست * به دريا گر فتد عكس از دلم در زير گل باشد\r\nتراود هستى از سيماى خود اهل شهادت را * بپيچم گر سر از شمشير او خونم بحل باشد\r\nبپوشم گر ز رويش چشم قاسم زنده كى مانم * نفس در سينه با تار نگاهم متصل باشد \r\n*\r\n تا چند نشأه موج زند در دماغ دل * اى عشق مستيى كه بريزم اياغ دل\r\nيا رب اسير دام كه شد ، هر نفس غمى * در سينه‌ام درآيد و جويد سراغ دل\r\nدوزخ كجا و سينهء لبريز غم كجا * گردى بود چكيده ز دامان داغ دل\r\nمدهوش تا بحشر بمانيم اگر شود * بوى غم تو باده‌فروش دماغ دل\r\nقاسم بريز تخم جنون را كه جوش زد * صد چشمه‌سار درد بهر سوز داغ دل \r\n*\r\n بس كه تاريكست از بخت سيه كاشانه‌ام * جامه نيلى مىكند مهتاب در ويرانه‌ام\r\nنيستم فارغ ز سير بند و زندان يك نفس * گاه در چاك قفس گه در شكاف شانه‌ام\r\nچون دلم گيرد تپيدن چرخ را از جا كند * در فلاخن مىگذارد آسيا را دانه‌ام\r\nبىتو در عمرى كه مى در ساغر عشرت كند * مىكشد شمشير بر ساقى لب پيمانه‌ام\r\nقصهء بىتابى من چرخ را حيران كند * پاى رهرو را كند در خواب خوش افسانه‌ام\r\nگر نباشد شمع در محفل به ياد بزم او * مىنشيند چون مگس بر انگبين پروانه‌ام\r\nنى نسيم نوبهارم نى شميم زلف يار * حيرتى دارم نمىدانم چرا ديوانه‌ام\r\nبا دل مخمور قاسم جذبه‌يى ديگر نبود * مى خود آيد از لب خم تا لب پيمانه‌ام \r\n*\r\n ز بس با بىقراريهاست پيوند قرار من * زند دامان وحشت بر رم آهو غبار من \r\n\r\n","description":"","footnote":"","page_name":" 1169 ","page_number":553},
  {"content":"\r\n\r\n به ياد چشم او تنها نه من بر خويش مىپيچم * بود شاخ غزالى هر رگ سنگ مزار من\r\nنسازد كام تر همچون گريبان هوسناكان * لب دريا شود گر عطف دامان و كنار من\r\nرگ سنگى است در كوه و گياهى خشك در صحرا * بهرجا عشق افگندست دامى در شكار من\r\nپس از مردن ز قيد زلف او فارغ نيم قاسم * ببين تار كفن گرديد آخر شام تار من \r\n*\r\n تا شود آيينه جاى صورت احوال او * پاره سازد بند برقع شوخى تمثال او\r\nبادهء شوق ترا از جام وحشت هركه خورد * همچو نقش پا دو عالم ماند از دنبال او\r\nگر بدين رعنايى از طرف چمن پيدا شود * طوق سرو از گردن قمرى كند خلخال او\r\nقاسم از اخلاص هركس مصحف دل را گشود * آيهء  لا تَقْنَطُوا مِنْ رَحْمَةِ  آمد فال او \r\n*\r\n مىتپد دل در برم از شوخى سياره‌يى * چشم داغم مىپرد ، مىآيد آتشپاره‌يى\r\nسير گلشن رفتى و رنگ چمن پرواز كرد * گل بسيلى سرخ مىدارد مگر رخساره‌يى\r\nتا نگشتم محو رخسار تو معلومم نشد * دين و دنيا چيست ، كار مردم بيكاره‌يى\r\nمىزنى لاف تجرد تن چه آرايى بزرق * خرقهء درويش بس باشد دل صد پاره‌يى\r\nدر شكست ماست حكمتها ، كه چون كشتى شكست * غرقه‌يى را دستگيرى مىكند هر پاره‌يى\r\nغير يكرنگى بهارى نيست قاسم عشق را * چون نگريم خون ز دست دلبر ميخواره‌يى \r\n\r\n79 - كليم كاشانى « 1 »\r\nملك الشعرا ميرزا ابو طالب كليم كاشانى مشهور به « طالباى كليم » كه\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 220 - 223 . -\r\n","page_name":" 1170 ","page_number":554},
  {"content":"\r\n\r\nاو را « خلاق المعانى ثانى » خوانده‌اند « 1 » ، از شاعران معروف سدهء يازدهم هجريست . اصل او را بيشتر تذكره‌نويسان از همدان دانسته و گفته‌اند كه چون در كاشان اقامت داشت بكاشانى معروف شد . وى دانشهاى زمان را در كاشان و شيراز آموخت و هم در آغاز جوانى ، بعهد پادشاهى جهانگير ( 1014 - 1037 ) بهند رفت و ملازمت شاهنواز خان [ پسر رستم ميرزا پسر حسين ميرزا پسر بهرام ميرزا پسر شاه اسمعيل اول 
  ] اختيار كرد كه در خدمت ابراهيم شاه ثانى عادلشاهى ( 987 - 1035 ه ) والى بيجاپور بسر مىبرد ، و بنابراين نخستين مأمنى كه ابو طالب جوان در هند يافت بيجاپور دكن بود و اينكه محمد صالح كنبو لاهورى دربارهء كليم نوشته است كه او چندى در دكن سرگردان و آواره بوده است ، نشان مىدهد كه كليم در نشانه‌گيرى اول دربار عادل شاهيان\r\n\r\n\r\n","description":"","footnote":"\r\n- * بهارستان سخن ، ص 490 - 498 .\r\n* رياض الشعراء واله داغستانى ، خطى .\r\n* آتشكده ، بمبئى ، ص 246 - 247 .\r\n* نتايج الافكار ، بمبئى 1336 ، ص 601 - 605 .\r\n* شاهجهان‌نامه ( عمل صالح ) ، كلكته 1939 ، ج 2 ، ص 353 ببعد .\r\n* مجمع الفصحاء ، ج 2 ، ص 28 .\r\n* گنج سخن از مؤلف اين كتاب ، ج 3 ، ص 92 - 101 .\r\n* ترجمهء شعر العجم شبلى نعمانى ، تهران ج 3 ، تهران 1334 ، ص 172 - 179 .\r\n* سرو آزاد ، ص 77 - 81 .\r\n* صحف ابراهيم و تذكره‌هاى ديگر مانند خزانهء عامره ، مرآت الخيال شير خان لودى ، كلمات الشعراء محمد افضل سرخوش و جز آنها .\r\n* فهرست ريو ، ج 2 ، ص 686 - 687 .\r\n* فهرست بلوشه ، ج 3 ، ص 388 - 389 .\r\n* ديوان كليم كاشانى ، تهران 1354 ه ق و تهران ، 1336 ه ش .\r\n( 1 ) - اين لقبى است كه بعضى از تذكره‌نويسان ( تذكره نصرآبادى ص 220 ؛ سرو آزاد ، ص 77 و جز آنها ) به او داده‌اند . خلاق المعانى اول كمال الدين اصفهانيست .\r\n","page_name":" 1171 ","page_number":555},
  {"content":"\r\n\r\nو ملازمت شاهنواز خان را فراچنگ نياورد بلكه در اين راه چندى اينسوى و آنسوى دويد . در قطعه‌يى كه در ستايش شاهنواز خان گفته معلوم مىشود كه چون عزم « سير بيجاپور » كرد راهداران او را به گمان جاسوسى در بند افگندند و بازجويى و وارسى كردند و او در همان قطعه از شاهنواز خان در - خواست نموده است تا او و يارانش را از چنگ راهداران برهاند « 1 » .\r\nهمين قطعه كه چند بيت از آن را در ذيل اين صفحه مىبينيد نشان مىدهد كه كليم جوان هنوز در شعر ناپخته بود و اين سخن با گفتار مير عبد الرزاق خوافى كه چند سطر بعد خواهم آورد سازگارى دارد كه گفت :\r\n« در آن وقت مشق شعرش پختگى و متانت نداشته » اما از دنبالهء همين سخن مير عبد الرزاق چنين برمىآيد كه كليم درين سفر نخستين هند به اگره هم سرى زده بود ، خواه پيش از رفتن به بيجاپور و يا بعد از آن . وى چنين مىنويسد : « . . . نورجهان بيگم كه بسخن‌سنجى و شعرفهمى ممتاز بود بر اكثر شعرهايش اعتراض مىكرد . گويند روزى طالبا را اين بيت بخاطر رسيده و با ارادهء اينكه جاى اعتراض ندارد به خدمت بيگم فرستاد :\r\n ز شرم آب شدم آب را شكستى نيست * بحيرتم كه مرا روزگار چون بشكست \r\nبيگم در زير بيت نوشت : يخ بست و شكست ! » [ بهارستان سخن ، 490 - 491 
  ] . اين نقد بىمزه كه گويا بر ساختهء تذكره‌نويسانست نشانه‌ييست ازينكه نخستين سفر ميرزا ابو طالب بهندوستان همراه با كاميابى نبود و او بسال 1028 پس از مرگ شاهنواز خان بعراق بازگشت و چنين سرود :\r\n طالب ز هواپرستى هند * برگشت سوى مطالب آمد\r\nتاريخ توجه عراقش * « توفيق رفيق طالب » ( 1028 ) آمد \r\n\r\n\r\n","description":"","footnote":"\r\n( 1 ) -\r\n بعزم سير بيجاپور گشتم * رهى با اخترى چون ( كذا ) راه‌پيما\r\nبچنگ راهداران اوفتاديم * چه گويم تا چها كردند با ما . . .\r\n. . . ز بس تفتيش از هم مىگشودند * اگر دربار ما بودى معما . . .\r\nاشارت كن كه چون اقبال گرديم * به خاك آستانت جبهه‌فرسا \r\n","page_name":" 1172 ","page_number":556},
  {"content":"\r\n\r\nليكن چنان كه از يك غزل مشهورش برمىآيد ازين رفتن دل خوشى نداشت و مىگفت :\r\n ز شوق هند ز آنسان چشم حسرت بر قفا دارم * كه رو هم گر به راه آرم نمىبينم مقابل را\r\nاسير هندم و زين رفتن بى جا پشيمانم * كجا خواهد رساندن پرفشانى مرغ بسمل را\r\nبايران مىرود نالان كليم از شوق همراهان * بپاى ديگران همچون جرس طى كرده منزل را \r\nو همين پشيمانى از سفرى كه در پيش گرفته بود باعث گرديد كه بيش از دو سال و اندى در ايران نماند و بهندوستان بازگردد . اين‌بار كليم ملازمت مير محمد امين ميرجملهء شهرستانى متخلص به روح الامين ( بشرح حالش بنگريد ) اختيار كرد و پس از چندگاه در آغاز پادشاهى شاه جهان ( جلوس در 1037 ه ) بدين پادشاه تقرب جست و محل توجه و عنايت او گرديد و سر انجام خطاب ملك الشعرايى يافت . در اواخر عمر كليم به درد پا دچار شد و در يكى از قصيده‌هاى خود بدين بيمارى اشاره كرده و گفته است :\r\n روزگارم بس كه دارد ناتوان از درد پا * چون دم تيشه است بر پا عطف دامان قبا\r\nشام اگر عزم نشستن مىكنم مانند شمع * رفته رفته صبح خواهم با زمين شد آشنا \r\nو اينكه نصرآبادى گفته « در آخر كوفتى بهم رسانيده رخصت توطن در كشمير يافت » اشاره‌ييست به همين بيمارى . كليم اين اجازه را هنگامى دريافت كه بهمراه شاهجهان به كشمير رفته و آن سرزمين را براى واپسين‌جاى اقامت برگزيده بود ولى وابستگى او بدرگاه شاهجهان با اين گوشه‌گيرى از ميان نرفت بلكه او در آن سرزمين مقررى سالانه‌يى از دربار داشت و همچنان شاعر برگزيدهء شاهجهان و ستايشگر او بود و در آنجا بنظم « پادشاه‌نامه » يا « فتوحات شاهجهانى » اشتغال داشت و هنگامى كه شاه جهان بسال 1055 دوباره بكشمير رفت كليم قصيده‌يى در تهنيت مقدم پادشاه سرود و خلعت و دويست اشرفى برسم صله گرفت و همچنان در آن ديار بسر مىبرد تا در 1061 [ يا 1062 باختلاف ضبط در تذكره‌ها 
  ] درگذشت و همانجا در كنار گور سليم تهرانى و قدسى مشهدى به خاك سپرده شد و غنى كشميرى در قطعهء زيرين با تعيين محل گور او تاريخ وفاتش را بدينگونه يافت :\r\n\r\n","description":"","footnote":"","page_name":" 1173 ","page_number":557},
  {"content":"\r\n\r\n عمرها در ياد او زير زمين * خاك بر سر كرد قدسى و سليم\r\nعاقبت از اشتياق يكدگر * گشته‌اند اين هر سه در يك جا مقيم\r\nگفت تاريخ وفات او غنى * « طور معنى بود روشن از كليم » ( - 1061 ) \r\nوى مردى نيكونهاد و گشاده‌دست بود . نوشته‌اند كه هرچه از انعامها و صله‌ها درمىيافت « صرف فقرا و اهل كمال مىكرد » « 1 » ، با شاعران همطراز خود با محبت و مهر خاص رفتار مىنمود چنان كه در آيينهاى دربارى زير دست قدسى مشهدى مىايستاد و دربارهء بعضى از گويندگان عهد چنين مىگفت :\r\n ميرزاى ما جلال الدين « 2 » بس است * از سخن‌سنجان طلبكار سخن\r\nراستى طبعش استاد منست * كج نهم بر فرق دستار سخن\r\nبه غير صائب و معصوم « 3 » نكته‌سنج و سليم * دگر كه ز اهل سخن مهربان يكدگرند \r\nكسى را بحربهء شعر نيازرد و مذمت نكرد :\r\n گر هجو نيست در سخن من ز عجز نيست * حيف آيدم كه زهر در آب بقا كنم\r\nتنبيه منكران سخن مىتوان كليم * گر اژدهاى خامه به آنها رها كنم \r\nدر طلب نان توسل بهر كس را جائز نمىشمرد ، همتش و الا و تعلقش بزخارف دنيوى براى پر كردن پيمانهء حيات بود ، در عين حاجت چشم بر مال اغنيا نداشت و كشيدن بار منت احسان را بر دوش جان رنجى روح‌فرسا مىشمرد :\r\n آشنايى از ره بيگانگى چسبان‌تر است * بس كه كم رفتم بدرها روشناس هر درم\r\nبه غير ديده كه پوشيدم از مراد دو كون * به قدر همت خود جامه‌يى نپوشيدم\r\nنيست نفس دون امانت‌دار يك جو اعتبار * حق بدست ماست گر چيزى به خود نسپرده‌ايم\r\nگرچه محتاجيم چشم اغنيا بر دست ماست * هر كجا ديديم آب از جو به دريا مىرود \r\nكليم بجز شاعرانى كه تاكنون نام برده‌ام با استادانى از قبيل صيدى\r\n\r\n\r\n","description":"","footnote":"\r\n( 1 ) - تذكرهء نصرآبادى ، ص 220 . بهارستان سخن ، ص 493 .\r\n( 2 ) - ميرزا جلال اسير .\r\n( 3 ) - مير معصوم پسر مير حيدر معمائى .\r\n","page_name":" 1174 ","page_number":558},
  {"content":"\r\n\r\nو سنجر برادر ميرزا معصوم مذكور ، و ميرزا ابراهيم ادهم پسر رضى آرتيمانى و ملا عليرضا تجلى و ملك قمى و چند تن ديگر معاصر و با بعضى از آنان معاشر بوده و دربارهء مرگ ملك هم ، چنان كه بجاى خود ديده‌ايم ، ماده تاريخى ساخته و نيز تركيب‌بند طولانى ماده تاريخ‌دارى در رثاء قدسى مشهدى سروده است .\r\nكليم شاعرى پرسخن بود . مجموع شعرهاى او را تا 24000 بيت نوشته‌اند و كاملترين نسخهء كليات او كه ديده‌ام [ نسخهء كتابخانهء ملى پاريس بشمارهء 695 .  Supp  
  ] در حدود نه‌هزار و پانصد بيت بيشتر ندارد و اگر آن را با ظفرنامهء شاهجهانى او كه در پانزده‌هزار بيتست يك جا نهيم همان يا اندكى بيشتر از آن مىشود كه گفته‌اند . از ديوانش نسخه‌هاى خطى متعدد وجود دارد و چند بار بطبع رسيده و ظفرنامهء شاهجهانى او كه ببحر متقارب مثمن مقصور يا محذوفست در نسخه‌هاى موجود گاه پادشاهنامه و شاهنشاه - نامهء كليم نيز ناميده شده است و اين غير از ظفرنامهء شاهجهانى قدسى است كه پيش ازين در بيان حال قدسى مشهدى ياد كرده‌ام .\r\nنظرى بكليات آثار كليم نشان مىدهد كه او در همهء انواع شعر طبع آزمايى كرده است ولى مهارت و شهرت او در غزلسراييست . در مثنويهايش زبانى ساده و گاه دور از انسجام و استوارى دارد و واژه‌هاى هندى را هر جا كه ذكر حرفه‌ها ، صنعتها ، منظره‌ها ، گياهان ، گلها و درختان لازم بود به كار برده و درين راه بسى بيشتر از ديگر شاعران پارسىگوى كه بهند مىرفته‌اند اثرپذيرى خود را از آن سرزمين و زندگى كردن در آنجا نشان داده است .\r\nوى همين زبان ساده را در قصيده‌هاى خود نيز به كار داشته ليكن درين مورد سروكارش با آفرينش مضمونها و تعبيرات خيالى و استعارى در بيانى نزديك به زبان گفت‌وگوست « 1 » ، خواه در مدح و خواه در بيان حالات روحى خود\r\n\r\n\r\n","description":"","footnote":"\r\n( 1 ) - گويد\r\n بنوعى آتش گل درگرفتست * كه بلبل رفت و در آب آشيان كرد \r\n-\r\n","page_name":" 1175 ","page_number":559},
  {"content":"\r\n\r\nو خواه در وصفهاى طبيعى ، مبالغه‌هاى كليم درين قصيده‌ها خاصه آنجا كه سخن از ستايش پادشاه باشد كم‌سابقه است .\r\nاما همچنانكه گفتم مهارت و شهرت عالمگير كليم در غزلهاى اوست كه در آنها زبان ساده و گفتارى روان و سخنى استوار را با مضمونهاى غالبا تازه و معنيهاى بديع و ناگفته كه از انديشه‌هاى غنائى و حكمى و اجتماعى برخاسته است همراه كرده ، اما اين زبان ساده و روان او در غزلهايش بيشتر از انواع ديگر شعرهايش واژه‌هاى برگزيده و محكم و « خوش‌تراش » دارد . او خود به اين معنىآفرينيهاى « خوش‌ادا » ى خويش توجه دارد و مىداند قدر زحمتى را كه درين راه تحمل مىكند تنها شاعران همپايهء او مىشناسند . سعى وى در آنست كه از غير معنايى برندارد ، و اگرچه ديگر شاعران دورانش هم اين دعوى را دارند ولى كليم اگر اين دعوى را بصدق تمام نكرده باشد راستى قولش درين راه بر ناراستى مىچربد چنان كه حتى از دوباره‌گويى معنيهاى خود نيز گريزانست « 1 » . وى در ارسال مثل و يا آوردن مصراعها و بيتهايى كه حكم مثل داشته باشد بسيار تواناست و اگرچه اين هنر در عهد وى ويژهء\r\n\r\n\r\n","description":"","footnote":"\r\n-\r\n كشيده‌اند بهم تيغ ابرو و مژه‌ات * اگر سرى بميانجى كشيم صرفهء ماست\r\nخورشيد دگر نقابدارست * منقل معشوق در كنارست\r\nمحراب جهانيان بخاريست * تسبيح خلايق از شرارست\r\nماهى در يخ ميان جدول * چون موج بتختهء چنارست\r\nفراستش بخبرگيرى ممالك رفت * چو بازگشت خبر ز آشيان عنقا داد\r\nبملكش راهزن مانند جاده * به منزل مىرساند كاروان را\r\nكفش پرداخت كان گوهر و زر * فلك برچيد آخر اين دكان را \r\n( 1 ) -\r\n غير شاعر كس نمىفهمد تلاش ما كليم * شعر فهمان جمله صيادند صيد بسته را\r\nچگونه معنى غيرى برم كه معنى خويش * دوباره بستن كفرست در طريقت من\r\nجز سوز عشق نيست سر هر بيان ما * چون شمع يك سخن گذرد بر زبان ما \r\n","page_name":" 1176 ","page_number":560},
  {"content":"\r\n\r\nاو نبود اما كليم و چند تن ديگر درين هنرنمايى مهارت خاص دارند « 1 » . ازوست :\r\n نيلگون شد فلك از تيرگى اختر ما * گردد آيينه سيه‌تاب ز خاكستر ما\r\nبىكسانيم گذارى بسر ما كه كند * مگر از گريه گهى بگذرد آب از سر ما\r\nنه تذرويم و نه طاوس چه در ما ديدست * كه پرد ديدهء دام از پى بال و پر ما\r\nروى گرمى چو نبينيم بكس وانشويم * نخل موميم و بجز شعله نچيند بر ما\r\nاى دل انگار كه چون تيغ ببند افتاديم * بهتر آنست كه ظاهر نشود جوهر ما\r\nنشأه از باده نديديم و طرب از مستى * خاك محنت‌زده‌يى بود گل ساغر ما\r\nاشك اختر همه از ديدهء گردون بچكد * مصلحت نيست كه دودى بكند مجمر ما\r\nپيش اين جوهريانى كه درين بازارند * قيمت رشته فزونتر بود از گوهر ما\r\nنيست دور از اثر طالع پست تو كليم * كه بچاه افتد اگر سير كند اختر ما \r\n*\r\n چشمت بفسون بسته غزالان چمن را * آموخته طوطى ز نگاه تو سخن را\r\nپيداست كه احوال شهيدانش چه باشد * جايى كه بشمشير ببرند كفن را\r\nمعلوم شد از گريهء ابرم كه درين باغ * جز باد به كف نيست هوادار چمن را\r\nآب دم تيغت چو بخاطر گذرانم * خميازه كند باز لب زخم كهن را \r\n\r\n\r\n","description":"","footnote":"\r\n( 1 ) - از تمثيلها و ارسال مثلهاى اوست :\r\n مرا مسوز كه نازت ز كبريا افتد * چو خس تمام شود شعله هم ز پا افتد\r\nبىديده راه اگر نتوان رفت پس چرا * چشم از جهان چو بستى از آن مىتوان گذشت\r\nدر محفلى كه تازه درآيى گرفته باش * اول بباغ غنچه گره بر جبين زند\r\nروزگار اندر كمين بخت ماست * دزد دايم در پى خوابيده است\r\nتا توانى ناتوانان را به چشم كم مبين * يارى يك رشته جمعيت دهد گلدسته را\r\nتو بىزبانى ما را حريف حرف نه‌اى * بداد ما برس امروز تا زبانى هست\r\nروشندلان حباب‌صفت ديده بسته‌اند * روزن چه احتياج اگر خانه تار نيست\r\nما ز آغاز و ز انجام جهان بىخبريم * اول و آخر اين كهنه كتاب افتادست\r\nميخانه‌نشينيم نه از باده‌پرستى است * از دل نتوان كرد برون حب وطن را . . . \r\n","page_name":" 1177 ","page_number":561},
  {"content":"\r\n\r\n هر شمع كه روشنتر از آن نيست درين بزم * روشن كند آخر ز وفا چشم لگن را\r\nميخانه نشينيم نه از باده‌پرستى است * از دل نتوان كرد برون حب وطن را\r\nبىسينهء روشن رخ معنى ننمايد * آيينه همينست عروسان سخن را\r\nزاهد نبرد نام كليم اين ادبش بس * اول اگر از باده نشسته است دهن را \r\n*\r\n ابر را ديديم چون ما چشم گريانى نداشت * برق هم كم‌مايه بود از شعله سامانى نداشت\r\nبا مسيحا درد خود گفتيم پرسودى نكرد * زآنكه چون بيمارى چشم تو درمانى نداشت\r\nسينهء ما هيچگه بىناوك جورى نبود * اين مصيبت‌خانه كم ديدم كه مهمانى نداشت\r\nلذت رو بر قفا رفتن چه ميداند كه چيست * هر كه در دل حسرت برگشته مژگانى نداشت\r\nاز در و ديوار مىبارد بلا در راه عشق * يك سرابم پيش ره نامد كه طوفانى نداشت\r\nنامه‌ام را مىبرى قاصد زبانى هم بگو * خامه شد فرسوده و اين شكوه پايانى نداشت\r\nمايهء حزنست هر بيتم ز سوز دل كليم * هيچ محنت‌ديده چون من بيت احزانى نداشت \r\n*\r\n پيرى رسيد و مستى طبع جوان گذشت * ضعف تن از تحمل رطل گران گذشت\r\nوضع زمانه قابل ديدن دوباره نيست * رو پس نكرد هركه از اين خاكدان گذشت\r\nدر راه عشق گريه متاع اثر نداشت * صد بار از كنار من اين كاروان گذشت\r\nاز دستبرد حسن تو بر لشكر بهار * يك نيزه خون گل ز سر ارغوان گذشت\r\nطبعى بهم رسان كه بسازى بعالمى * يا همتى كه از سر عالم توان گذشت\r\nمضمون سرنوشت دو عالم جزين نبود * آن سر كه خاك شد بره از آسمان گذشت\r\nدر كيش ما تجرد عنقا تمام نيست * در بند نام ماند اگر از نشان گذشت\r\nبىديده راه اگر نتوان رفت پس چرا * چشم از جهان چو بستى از آن مىتوان گذشت\r\nبدنامى حيات دو روزى نبود بيش * آن هم كليم با تو بگويم چسان گذشت\r\nيك روز صرف بستن دل شد به اين و آن * روز دگر بكندن دل زين و آن گذشت \r\n*\r\n چو شمع گرمى آن بىوفا زبانى بود * شكفتگيش گل كينهء نهانى بود\r\nبگرد ميكده مىگردم و نمىيابم * از آن شراب كه در ساغر جوانى بود \r\n\r\n","description":"","footnote":"","page_name":" 1178 ","page_number":562},
  {"content":"\r\n\r\n مرا ز كار جهان بىخبر كه مىگويد * گذشتن از همه كارى ز كاردانى بود\r\nز گلستان تمنا نداشتم رنگى * به غير ازينكه گل اشك ارغوانى بود\r\nخيال آن لب خندان بخاطر غمگين * بسان آب بقا در سراى فانى بود\r\nدل اين جفا كه ز بيداد روزگار كشيد * ستم نبود ، مكافات سخت‌جانى بود\r\nكليم رنجش يار بهانه‌جو از من * عبث نبود ، تلافى سرگرانى بود \r\n*\r\n گر تمناى تو از خاطر ناشاد رود * داغ عشق تو گلى نيست كه بر باد رود\r\nنرود حسرت آن چاه زنخدان از دل * تشنه را آب محالست كه از ياد رود\r\nنتوان از سر او برد هواى شيرين * لشكر خسرو اگر بر سر فرهاد رود\r\nكاش چون شمع همه سر شود اعضاى كليم * تا سراسر بره عشق تو بر باد رود \r\n*\r\n چشم جادوى تو در دلجويى اهل نياز * هيچ كوتاهى ندارد عمر مژگانش دراز\r\nرشتهء جان و رگ دل در خم مژگان اوست * هيچ كس ديدى بيك مضراب بنوازد دو ساز\r\nهركسى سازى بذوق خويشتن سر مىكند * دل ميان مطربان خوش كرده يار دلنواز\r\nدر قمار عشقبازى با تو نقشم خوش نشست * چون نباشد اين‌چنين تو پاك بر من پاكباز\r\nاز نشان خون ناحق كشتگان او را چه باك * بال گنجشك است فرش آشيان شاهباز\r\nتا نبود اين تاج زرين بر سرش آسوده بود * شمع افتاد از هواى سرفرازى در گداز\r\nشعر اگر وحى است محتاج سخن‌فهمان بود * چون مميز در ميان نبود چه سود از امتياز\r\nبيشتر ما را كليم آفت رسد ز ابناى جنس * شيشه از سنگست و از وى بيش دارد احتراز \r\n*\r\n از ثبات عشق دايم پا بدامن داشتم * همچو داغ لاله در آتش نشيمن داشتم\r\nشعله برميخاست از بىطاقتى و مىنشست * من نجنبيدم ز جا تا جا بگلخن داشتم\r\nكى بهر نامحرمى چاك جگر خواهم نمود * من كه زخمش را نهان از چشم سوزن داشتم\r\nهيچگه ذوق طلب از جستجو بازم نداشت * دانه مىچيدم من آن روزى كه خرمن داشتم\r\nروشنى از بزم من دريوزه مىكرد آفتاب * در چراغ عيش تا از باده روغن داشتم\r\nهمچو ماهى غير داغم پوشش ديگر نبود * تا كفن آمد همين يك جامه بر تن داشتم \r\n\r\n","description":"","footnote":"","page_name":" 1179 ","page_number":563},
  {"content":"\r\n\r\n داغ را جز بر كنار رحم ننهادم كليم * ديده را بر رخنهء ديوار گلشن داشتم \r\n*\r\n نه همين مىرمد آن نوگل خندان از من * مىكشد خار درين باديه دامان از من\r\nبا من آميزش او الفت موجست و كنار * روز و شب با من و پيوسته گريزان از من\r\nگرچه مورم ولى آن حوصله با خود دارم * كه ببخشم بود ار ملك سليمان از من\r\nقُمرىِ ريخته‌بالم بپناه كه روم * تا بكى سركشى سرو خرامان از من\r\nبتكلم بخموشى بتبسم بنگاه * مىتوان برد بهر شيوه دل آسان از من\r\nنيست پرهيز من از زهد كه خاكم بر سر * ترسم آلوده شود دامن عصيان از من\r\nاشك بيهوده مريز اينهمه از ديده كليم * گرد غم را نتوان شست بطوفان از من \r\n*\r\n فزون از صبر ايوبست تاب محنت دورى * كه رنجورى نباشد آن‌چنان مشكل كه مهجورى\r\nچنان بىروى تو دست و دلم از كار خود مانده * كه ساغر در كفم لبريز و من مردم ز مخمورى\r\nز گوش اين نكتهء پير مغان بيرون نخواهد شد * كه مستى خاكسارى آورد پرهيز مغرورى\r\nز چشم اعتبار خلق چون پنهان شوى دانى * كه باشد مستى و رسوايى ما عين مستورى\r\nتو همچون شعلهء سركش ز هرآلايشى پاكى * ز ما گردى بدامان تو ننشيند مگر دورى\r\nنصيب ما نشد يك بار ديدار ترا ديدن * بخوابت هم نمىبينم ، زهى كورى زهى كورى\r\nچنان عالم ببند اعتبار ظاهر افتاده * كه پروانه نسوزد گر نباشد شمع كافورى\r\nنگويى بىاثر ديگر كليم اين اشك‌ريزى را * ز بختم گريه آخر هم سياهى برد و هم شورى \r\n*\r\n هرچند كه مرد قول و فعلش تبهست * برداشتن پرده ز كارش گنهست\r\nرسوا شود آنكس كه درد پردهء كس * زر قلب برآيد و محك روسيهست \r\n*\r\n اى دل گر رفع احتياجت هوسست * بر خويش مگير تنگ تا دسترسست\r\nحاجت كمتر چو دستگه نيست فراخ * خاريدن گوش را يك انگشت بسست \r\n*\r\n از راز دو كَون گر كس آگاه افتد * چون جادهء سر به راه در راه افتد \r\n\r\n","description":"","footnote":"","page_name":" 1180 ","page_number":564},
  {"content":"\r\n\r\n بيچاره بتنگناى دنيا چه كند * مانند شناورى كه در چاه افتد \r\n*\r\n چون لاله خوريم آتش خرمن خويش * ما خود شده‌ايم خار پيراهن خويش\r\nما را به دو جرعه ساقى از خود برهان * تا چند بسر بريم با دشمن خويش \r\n*\r\n با گردش دهر و خلق پرشور و شرش * كارى چو ندارى چه غمست از ضررش\r\nخارى كه تمام مايهء آزارست * در پا نخلد تا نزنى پا بسرش \r\n*\r\n هنگام بهار سير گلشن نكنيم * ما بلبل را بخويش دشمن نكنيم\r\nتا نستانيم رخصت از پروانه * در خانهء خود چراغ روشن نكنيم \r\n*\r\n ز بار منت احسان اگر آگه شوى دانى * كه هركس دست بخشش بسته‌تر دارد كرم دارد\r\nبه از دل خلوتى خواهم كه پنهان سازمش آنجا * كه از مژگان او چون سبحه دلها ره بهم دارد \r\n\r\n80 - اظهرى\r\nبوداق اظهرى شيرازى « 1 » از شاعران نيمهء دوم سدهء يازدهم هجرى بود .\r\nاز ديوانش كه پيرامون يازده‌هزار بيت از قصيده و غزل و مثنوى و رباعى دارد نسخه‌يى منحصر در كتابخانهء مدرسهء عالى سپهسالار موجود است « 2 » كه به خط\r\n\r\n\r\n","description":"","footnote":"\r\n( 1 ) - وى در ديوان خود بشيرازى بودنش اشاره كرد :\r\n گر نيم يونانى اما اصلم از شيراز بس * كو حكيمى تا ز فضلم مايهء حكمت برد \r\n( 2 ) - فهرست كتابخانهء مدرسهء عالى سپهسالار ، ابن يوسف شيرازى ، ج 2 ، 1316 - 1318 ، ص 561 - 564 .\r\n","page_name":" 1181 ","page_number":565},
  {"content":"\r\n\r\nشاعر و با مقدمه‌يى بنثر ازو بازمانده . از تاريخهايى كه درين ديوان آمده معلوم مىشود كه اظهرى بسال 991 ه ولادت يافت زيرا يك جا آمده است كه در تاريخ 1012 شاعر بيست و يك ساله بود و جاى ديگر يعنى در پايان ديوان و در « خاتمه » يى كه بر آن بسال 1054 نوشت به شصت و سه سالگى خود اشاره كرده و بعد از آن در حاشيه‌هاى ديوان ، بسال 1061 ه از هفتاد سالگى ياد نموده است و پس ازين تاريخ اثرى ازو در ديوان دستنوشته‌اش نيست و بايد نزديك به همان زمان درگذشته باشد . وى در شعر اظهرى تخلص مىنمود « 1 » .\r\nديوان اظهرى تشكيل شده است از قصيده‌هايى كه هريك را نامى است ( مانند : ورد الابرار ، ضياء القلوب ، منتخب النفائس ، تحفة الخيال ، افتخار - الملوك ، تحفة الاغنيا ، انوار العيون ) ؛ و غزلها و قطعه‌ها و مثنويها و رباعيها .\r\nقصائد اظهرى در توحيد ، ستايش پيامبر و امامان ، مدح شاه عباس اول و شاه صفى و شاه عباس دوم و بزرگان آن عهد ، و موضوعهاى عرفانى و اندرزى ، و وصف فصلها و جز آنهاست . از سخن شاعر هويداست كه در دانشهاى زمان دست داشته و ديوان استادان قديم را تتبع نموده و بويژه در قصيده - گويى پيرو آنان بوده و درين راه با قدرت بپيش مىرفته و علاوه‌بر نظم استوار خود نثرى پخته و خوب [ در مقدمهء ديوان و مقدمهء غزلها و خاتمهء ديوان 
  ] داشته و بر رويهم شاعرى اديب و حكيمى شاعر بوده است . اينك يكى از قصيده‌هايش بنام « سويداء الضمير » :\r\n هرچند كه شايستهء شمشير بلايم * يكباره مدار اى فلك اين ظلم روايم\r\nدر پاى ميفگن كه گرانمايه‌متاعم * در دام ميازار كه فرخنده‌همايم\r\nبر تخت فراغت گهر افسر شاهم * در كنج قناعت درر گوش گدايم\r\nدر زير لب خسته‌دلان نكتهء مهرم * بر لوح دل سيمبران حرف وفايم\r\nچون كلك قضا چهرهء گل گشت نگارم * چون باد سحر طرهء شبرنگ گشايم \r\n\r\n\r\n","description":"","footnote":"\r\n( 1 ) - اين تخلص بارها در ديوانش آمده و از آن جمله است :\r\n كار تو اظهرى همه لهو و لعب بود * آسوده‌دل ز زلف پريشان نمىشوى \r\n","page_name":" 1182 ","page_number":566},
  {"content":"\r\n\r\n در محفل نازك‌بدنان نوگل حسنم * بر مشهد خونين‌كفنان مهر گيايم\r\nذوق دل اطفال گلستان چو نسيمم * رنگ رخ گلزار نكويى چو حيايم\r\nدر ناصيهء كينه‌وران عقده‌گدازم * از آينهء تيره‌دلان زنگ زدايم\r\nدر زيب گلستان گهرآميز صباحم * در بزم رياحين طرب‌انگيز مسايم\r\nچون ياد رخ شمع‌وشان شعله فروزم * چون درد دل غمزدگان ناله فزايم\r\nچون پيك غم ماهرخان سينه نوردم * چون دست دل دردكشان جيب گشايم\r\nافلاك برد فيض ز سيارهء فكرم * خورشيد كشد شرم ز آيينهء رايم\r\nطوطى رود از هوش ز شيرينى نطقم * بلبل فتد از ناله ز گلبانگ نوايم\r\nطاوس ارم بر تن خود جامه زند چاك * از غيرت اين خرقهء صد رنگ نمايم\r\nاز بال طبيعت بودم جلوه‌گه موج * كز جان ملايك نرود ذوق هوايم\r\nآن دم كه باقليم تخيل فتدم سير * چون سايه دود روح عطارد ز قفايم\r\nبر خاك فتادست از آن پرتو خورشيد * تا عارض خود سوده كند در ته پايم\r\nاى چرخ نگويى كه به آن گرمى بازار * با اين گهر طبع چه دادى به بهايم\r\nيك بار بنه گوش رضا بر سخن من * بىمصلحتى نيست اگر هرزه سرايم\r\nاز سستى آيين تو شد ورنه نمودى * گنج دو جهان بخشش ايام ندايم\r\nمن تا بدم مرگ براى تو دويدم * هرگز تو نرفتى سر مويى برضايم\r\nاى سنگدل آخر چو تويى را چه سرايت * گيرم كه اثر سرزند از جيب دعايم\r\nما و سپراندازى رزم تو ازين پس * تدبير دگر نيست تو دانى و خدايم \r\n\r\n81 - الهى اسدآبادى « 1 »\r\nمير عماد الدين محمود بن مير حجة الله « 2 » حسينى اسدآبادى همدانى از\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 255 - 256 .\r\n* بهارستان سخن ، ص 501 - 503 .\r\n* آتشكده ، بمبئى ، ص 255 .\r\n* سرو آزاد ، ص 85 .\r\n* عمل صالح ( شاهجهان‌نامه ) ج 3 ص 405 .\r\n* نتايج الافكار ، ص 17 - 18 .\r\n* عرفات العاشقين ، خطى .\r\n* تاريخ تذكره‌هاى فارسى ، ج 1 ، ص 518 - 524 .\r\n* صحف ابراهيم ، خطى . و جز آنها .\r\n( 2 ) - اشپرنگر (  Sprenger  ) در فهرست مخطوطات كتابخانهء اود (  Oude  ) اسم پدرش را حجة الدين نوشته است ( ؟ )\r\n","page_name":" 1183 ","page_number":567},
  {"content":"\r\n\r\nشاعران معروف سدهء يازدهم هجريست . در روزگار جوانى در شيراز بكسب دانش سرگرم شد و سپس از فارس بعراق رفت و يكى دو سال در اصفهان گذراند و در آنجا با شاعران معروف ، خاصه حكيم شفايى معاشرت داشت و از سخن نصرآبادى برمىآيد كه با ملا شكوهى همدانى « 1 » در « قهوه‌خانهء عرب » اصفهان قهوه‌چى بود . شاه عباس به آن قهوه‌خانه رفت و با آن هر دو شاعر صحبت داشت . نخست از ملا شكوهى پرسيد چكاره‌اى ؟ جواب داد كه شاعرم . ازو شعرى طلبيد ، اين بيت را خواند :\r\n ما بىدلان بباغ جهان همچو برگ گل * پهلوى يكدگر همه در خون نشسته‌ايم \r\nشاه عباس او را تحسين كرد و گفت « عاشق را ببرگ گل تشبيه كردن اندكى ناملايمست » آنگاه از مير الهى پرسيد كه « تخلص شما چيست ؟ » گفت « الهى » .\r\nشاه پنجه بر سر او نهاد و گفت : « الهى ! » .\r\nاما گويا تشويقهاى پادشاهانه نسبت بمير الهى از همين حد تجاوز نكرد و او در طلب آب و نان قهوه‌خانهء عرب اصفهان را رها نمود و روانهء هند شد و بر سر راه خود چندگاهى در قندهار و سپس در كابل ماند . ملا عبد الباقى\r\n\r\n\r\n","description":"","footnote":"\r\n( 1 ) - دربارهء او بنگريد بتذكرهء نصرآبادى ، ص 239 - 240 .\r\n","page_name":" 1184 ","page_number":568},
  {"content":"\r\n\r\nنهاوندى در ذيل احوال مرشد بروجردى « 1 » شرح مبسوطى از عنايت ميرزا غازى ترخان متخلص بوقارى كه ترجمهء حالش را پيش ازين ديده‌ايد ، بشاعران آورده و در شمار آنان كه در قندهار ملازمش بوده‌اند نام الهى اسدآبادى را ذكر كرده است ، و چون مىدانيم كه وقارى بسال 1021 ه در قندهار مسموم شد پس مير الهى پيش ازين تاريخ بقندهار رسيده بود ، اما اوحدى بليانى تاريخ عزيمتش را بهند همين سال 1021 نوشته و بنابر اظهار او مير الهى در حدود سالهاى 1022 - 1023 در ملازمت زمانه بيگ مهابتخان ( م 1045 ه ) « 2 » بسر مىبرد و اوحدى چندگاهى با او در اگره مصاحبت داشت . بعد از آن از سال 1033 در كابل ملازم ظفر خان احسن الله تربتى متخلص به احسن ( م 1073 ه ) بود . احسن در سال 1033 ه از جانب جهانگير بحكومت كابل گمارده شد و در ديوان مير الهى قطعه‌يى در ستايش اوست كه در همين سال سرود .\r\nپس از آنكه ظفرخان از كابل باگره بازگشت مير الهى نيز بهند رفت و اين مصادف بود با اواخر روزگار جهانگير ( 1014 - 1037 ) و چنان كه مير عبد الرزاق در بهارستان سخن نوشته مير الهى بسبب بلندهمتى كه داشت بگرمى پذيرفته شد ، ملا طغراى مشهدى در منشآت خود او را « سرحلقهء فقراى صاحب‌كمال هند » شمرد و از وى ببزرگى ياد نمود .\r\nالهى در هند بيشتر با حاجى محمد جان قدسى مشهدى دوستى داشت و در عهد سلطنت شاهجهان ( 1037 - 1068 ه ) در شمار شاعران دربار او و از ستايشگران وى بود و در همان حال ملازمت ظفر خان احسن را ترك نكرد چنان كه در سال 1041 كه آن امير شعردوست بحكومت كشمير برگزيده شد ، با وى بدان سامان رفت و همانجا ماند و با مواجبى كه از دربار برايش معين شده بود روزگار را بعزلت و قناعت گذراند تا در سال 1064 بدرود حيات گفت .\r\nنسخهء ديوان مير الهى بشمارهء 330 ، 25 .  Add  در كتابخانهء موزهء بريتانيا ديده\r\n\r\n\r\n","description":"","footnote":"\r\n( 1 ) - مآثر رحيمى ، ج 3 ، ص 781 - 788 .\r\n( 2 ) - همين جلد ، ص 475 - 476 .\r\n","page_name":" 1185 ","page_number":569},
  {"content":"\r\n\r\nشد كه نزديك به پنج‌هزار بيت از قصيده [ در ستايش امامان و شاهجهان و مهابت‌خان و جز آنان 
  ] و تركيب و ترجيع و غزل و قطعه و ساقىنامه و چند مثنوى كوتاه ديگر و رباعى دارد . وى تذكره‌يى بنام « خزينهء گنج » شامل شرح حال و منتخب اشعار چهارصد تن از شاعران قرنهاى هشتم و نهم و دهم نوشته و دكتر اشپرنگر در فهرست مخطوطات كتابخانهء اود ( ص 66 - 87 ) فهرستى از محتواى آن داده است .\r\nهمهء نويسندگان سرگذشت مير الهى سخن‌پخته و استوار و خيالهاى باريك و استعاره‌هاى لطيف او را ستوده‌اند . اوحدى بليانى كه او را در نخستين دوران سفرش بهند ملاقات كرده بود ، بدينگونه وصفش نموده است :\r\n« الحق جوانيست در غايت دقت طبع و ادراك عالى ، كمال شوخى و صفاى خاطر دارد ، آب نظمش در نهايت عذوبت ، ابر فكرتش در غايت رطوبتست و بر هرگونه سخن قدرتى تمامش هست . . . » . وى در قصيده‌گويى توانا و درين راه پيرو شيوهء استادان پيشين بود . از قصيده‌هايش تبحر او در دانشهاى زمان و اطلاع از فرهنگ ايرانى اسلامى آشكار است . غزلهايش با بيانى استوار و بر شيوهء استادان مقدم بويژه سعدى و گاه باستقبال از آنانست . رباعيهاى دلپذير خوب دارد و بويژه در سرودن رباعيهاى عاشقانه قويست ؛ به ارسال مثل توجه بسيار دارد « 1 » و قطعه‌هاى اندرزى خوب مىسرايد ؛ در هجو هم دست بالا داشت و بر رويهم شاعرى بود قوى و خوش‌انديشه و خوش‌گفتار . ازوست :\r\n آراست دكاندار چمن باز دكان را * گل بست حنا دست زمين را و زمان را\r\nطغراى بهار از رقم سبزه نوشتند * بشكست قلم منشى ديوان خزان را\r\nدى رفت و بهار آمد و غم خفت و طرب خاست * مى نوش و بده بوسه لب آب روان را\r\nچون بلبله بلبل بسحرگاه برآورد * صوتى كه نگارد به هوا صورت جان را \r\n\r\n\r\n","description":"","footnote":"\r\n( 1 ) - گويد :\r\n وين هست بعينه مثل آنكه همى گفت * « قصاب غم پيه خورد بز غم جان را »\r\nاندوخت كمال از اثر صحبت ياران * آلو چو بآلو نگرد رنگ برآرد\r\nاين مثل بارى درست آمد بقول آنكه گفت * « چون معانى جمع گردد شاعرى آسان بود » \r\n","page_name":" 1186 ","page_number":570},
  {"content":"\r\n\r\n خنياگر آب آمده در رود نوازى * چون زخمه بر آن رود نگر باد وزان را\r\nاز فيض هوا سبز شود چون پر طوطى * زنگى كه دم تيغ دهد روى فسان را\r\nريزد ز ترى غاليهء لاله بهر سوى * چون باد گشايد بچمن غاليه‌دان را\r\nزايندهء خورشيد بود شاخ گل زرد * حربا چه غلط كرد كه مايل نشد آن را\r\nپيرست و جوان خضرصفت شاخ شكوفه * دادست بهارش مگر آب حَيَوان را\r\nتقليد شكوفه نتوان كرد كه هر سال * نتوان بحيل بست به خود شكل جوان را\r\nكاو را سر هر سال بهار دگر آيد * من جلوه دهم هر نفس آيين خزان را\r\nمجموعهء اوراق گلست اين‌كه نوشتند * بر وى رقم عبرت ابناى زمان را\r\nهر برگى ازو چون سَبَل خون شده افسوس * در چشم بصيرت چه كسان را چه خسان را\r\nهر باغ بآواز بلند از كتف شاخ * گويد كه فلان نيست ، مجوييد فلان را\r\nغفلت‌زدگانيم ، بيا ساقى و بنشين * در كالبد شيشه فگن روح روان را\r\nبلبل بخروش آمد و شد سامعه گلچين * از بلبله افشان گل صوت بَلَبان را\r\nيك ساغر مىبخش كه توحيد همينست * مستان خرابات رو كوى مغان را\r\nنگشوده بسى مانده معماى صراحى * كو قاعده‌دانى كه گشايد سر آن را\r\nنعم البدل توبه شرابست و عجب اين * كز من بگرفتند هم اين را و هم آن را\r\nمطرب تو هم از نغمهء تر آب روان آر * تا سبز كنى ريشهء عمر گذران را\r\nآن عهد چو بگذشت كه گفت انورى از پيش * « باز اين چه جوانى و جمالست جهان را »\r\nهم بگذرد اين حسن و جوانى جهان نيز * « وين حال كه نو گشت زمين را و زمان را »\r\nدل را غم دينست ولى چون كنم اى واى * كاين نفس بدنياى دنى داده عنان را\r\nوين هست بعينه مثل آنكه همى گفت * قصاب غم پيه خورد بز غم جان را\r\nبز را چه دل خوش كه پس از كشتن او پيه * شمع شب نوروز شود بزم شهان را\r\nيا آنكه چو شد روغنش آميخته با موم * بر خشكى لب سود دهد قيصر و خان را\r\nچون شيشه مريد مى نابند حريفان * از منكر مى زآن همه جويند كران را\r\nما توبهء چون سنگ در آغوش گرفتيم * گو از بر ما شيشه كند نقل مكان را\r\nبىحالتى باده ز من پرس كه يكچند * پير همه‌دان بوده من هيچ‌مدان را\r\nمى چيست يكى آتش ناساز كه سوزد * پيرايهء حسن عمل پير و جوان را \r\n\r\n","description":"","footnote":"","page_name":" 1187 ","page_number":571},
  {"content":"\r\n\r\n آن ام خبائث كه تولد كند از وى * ترسا بچهء فتنه بدامان حدثان را\r\nآرد خفقان در دل آزاده اگرچه * حك از ورق چهره نمايد يرقان را\r\nدانى كه حبابش ز چه بر صورت صفراست * يعنى مخور اين هيچِ سراپاى زيان را\r\nمعشوق خرد معنى بكر است الهى * عاشق چه شوى دختر رعناى رزان را\r\nدر شأن سخن رتبه نه از معنى تنهاست * كاين منزلت از شوكت لفظ است بيان را\r\nمگشا لب اگر ناطقه الماس نباشد * كز حدت طبعست برش تيغ زبان را\r\nبا آنكه هم از لمعهء راى و نى كلكم * باشد يد بيضا و عصا موسى جان را\r\nهرگاه كه خواهم ز ثنا تحفه دهم نظم * سلطان رسل تاج ملوك دو جهان را\r\nاز خجلت ناقابليم نوك قلم نيز * دزدد به خود از طبع سياهى سيلان را \r\n*\r\n . . . بر عنان سمند او زده چنگ * دولت و نصرت از يمين و يسار\r\nچه سمند آنكه پيش رفتارش * رفتن باد هست ناهموار\r\nنرم رو چون حباب بر رخ آب * گرم رو همچو زخمه بر سر تار\r\nنشكند زير پاى او شبنم * در چمن چون كند بصبح گذار\r\nنوك خامه نلغزد ارچه بر او * گاه تحريك بگذرد صد بار\r\nآگهست از صداى پاى نگاه * بس كه باشد چو مردم هشيار\r\nزيركست آنچنانكه گر سازد * آلت حك ز نعل آتشبار\r\nبركند داغ را ز لاله چنانك * نشود برگ از سمش افگار\r\nرفتنش چست و چون تصرف حسن * جستنش زود همچو رنجش يار\r\nچون شود گرم جسمش از رفتار * سوى گردون سبك رود چو شرار\r\nسزدش نعل ز ابروى خوبان * مژهء حور زيبدش مسمار\r\nخيزد آهنگ شعبه‌ها و مقام * از صداى سمش گه رفتار\r\nهم برفتن سبك چو نشأهء مى * هم بپيكر گران چو رنج خمار\r\nسبقتش زودتر ز بذل كريم * صورتش خوبتر ز وصل نگار\r\nبىسكون همچو موى بر كف باد * بىتوقف چو بر زبان گفتار\r\nتختهء چرخ در بر گامش * تنگ چون چشم كعبتين قمار \r\n\r\n","description":"","footnote":"","page_name":" 1188 ","page_number":572},
  {"content":"\r\n\r\n نيست گر آسمان بىآرام * از چه بر وى شد آفتاب سوار « 1 » \r\n*\r\n تا عشق بصحرا نكشد رخت هوس را * خلوتگه معشوق نسازد دل كس را\r\nدر وادى غم كس نشنيدست بجز مرگ * از قافلهء گم‌شدگان بانگ جرس را\r\nگر مرغ چمن ذوق اسيرى بشناسد * خوشتر ز گلستان شمرد كنج قفس را\r\nما لب ز پى خواهش كامى نگشاييم * آلودهء تأثير نسازيم نفس را\r\nدايم هدف تير بلا باش الهى * تا رشك بر احوال تو باشد همه كس را \r\n*\r\n گرچه ما را آرزوى عافيت از ياد رفت * كى تواند از دل ما لذت بيداد رفت\r\nبس كه تيغش بر جراحت كار مرهم مىكند * لذت مرهم ز ياد خاطر ناشاد رفت\r\nصورت شيرين اگر در بيستون گريد رواست * زآن مصيبت‌ها كه روزى بر سر فرهاد رفت\r\nخانهء عمرى كه معمارش بود دست قضا * چون سرايى دان كه او را آب در بنياد رفت\r\nخوارى عاشق الهى آنچنان رونق گرفت * كآبروى شاهد عزت از آن بر باد رفت \r\n*\r\n اسير دام ترا تاب آرميدن نيست * كه رسم مرغ گرفتار جز تپيدن نيست\r\nچنان ز عشق تو خوارم كه گر نسيم شوم * بگلشن تو مرا رخصت وزيدن نيست\r\nحجاب عشق بنوعى ره تماشا بست * كه در رخ تو نگه را مجال ديدن نيست\r\nبه خون روح قدس تيغ اگر بپالايى * شكفته شو كه سزاوار لب گزيدن نيست\r\nباضطراب دل خود چنان گرفتارم * كه فرصتم بتمناى آرميدن نيست\r\nبه آن گياه حسد مىبرم كه در بستان * ز ضعف هيچگهش قوت دميدن نيست\r\nچه حالتست الهى كه خار هجران را * بپاى اهل هوس عادت خليدن نيست \r\n*\r\n سهىقدان كه ز جام كرشمه مدهوشند * به قيمت دو جهان نيم ناز نفروشند\r\nبجلوه‌گاه تو نظارگى شود پامال * ز بس هجوم نظرها كه دوش بر دوشند \r\n\r\n\r\n","description":"","footnote":"\r\n( 1 ) - مراد از « آفتاب » ممدوح شاعر است .\r\n","page_name":" 1189 ","page_number":573},
  {"content":"\r\n\r\n كدام جور تو عشاق را تسلى داد * كه باز بر سر كويت ز ناله خاموشند\r\nحسد برم همه بر مردمان ديدهء خويش * كه با خيال تو شبها چرا هم‌آغوشند\r\nبرغم كيست الهى تپيدنت كه دگر * ز غيرت تو ملايك تمام در جوشند \r\n*\r\n بىصفاى مهربانى بر دلم صهبا مريز * باده بر خاكم اگر ريزى باستغنا مريز\r\nدر حقيقت خون ما با آبروى ما يكيست * خون ما را تا نريزى آبروى ما مريز\r\nدلبر ما را نصيب غير مپسند اى رقيب * از كف لب‌تشنه مستان آب و بر دريا مريز\r\nغنچهء گل دست‌پرورد بهار بىغمى است * آتشم بر فرق ريز اما گلم بر پا مريز\r\nاى كه درد باده بهر ريختن آماده‌اى * گوشهء سجاده ما هست بر صحرا مريز\r\nبر الهى خصميت اى ساقى طالع بس است * زهرش اندر كام عيش از زهر اژدرها مريز \r\n*\r\n صبا بر دوش او چون افگند زلف از بناگوشش * سيه‌مستى است پندارى كه مىآرند بر دوشش\r\nشهادت را حلاوت اين‌قدر سرشار كى باشد * مگر اين نوش‌دارو را سرشتند از لب نوشش\r\nنه آسانست بى خود شعله را در بر كشيدنها * گدازش يافت هر دستى كه بست احرام آغوشش\r\nنيارم ياد هجران در وصالت همچو ناكامى * كه دولت يابد و دوران بد گردد فراموشش\r\nبتعليم ادب گر با الهى سر كنم روزى * بساط حكمت يونان شود بازيچهء هوشش \r\n*\r\n يا زخمها به سينه ز تيغ جفا بريم * يا از دل تو كينه بسعى وفا بريم\r\nجان داده‌ايم بهر تو سهلست اگر دمى * فيض حيات از آن نگه آشنا بريم\r\nاى كاش گردى از سر كويش بما دهند * تا عزل نامه‌ها بسوى توتيا بريم\r\nترك مروتست كه بيمار عشق را * از بستر هلاك بدار الشفا بريم \r\n\r\n","description":"","footnote":"","page_name":" 1190 ","page_number":574},
  {"content":"\r\n\r\n روزى كه در رهش چو الهى شويم خاك * در معرض هنر گرو از كيميا بريم \r\n*\r\n به كه سجادهء تقوى به شراب اندازم * طى كنم نامهء طاعات و به آب اندازم\r\nكف ساقى شوم و از هوس رشحهء مى * خويش را در قدم جام شراب اندازم\r\nچشم مرهم نبود محرم نظارهء داغ * ببر عارضش از پينه نقاب اندازم\r\nمست و بىباكم الهى عجبى نيست اگر * سبحه در آتش و آتش بكتاب اندازم \r\n*\r\n در خروش آمد سحر مست لبالب از مُلى * يادم از ميناى پر مىداد و بانگ غلغلى\r\nشور عشقى گر ندارى گرد معشوقان مگرد * خرمن گل را نشايد خوشه‌چين جز بلبلى\r\nمىزند زلف پريشانى ره جمعيتم * كز كتاب نوبهار آمد بفالم سنبلى\r\nبىرخت چشم و دلم درياى آب و آتش است * بر دو دريا زين قد خم‌گشته مىبندم پلى\r\nاز پريشانى الهى بر سر آمد در غمت * چون پر كاهى كه در ماتم فتد بر كاكلى \r\n*\r\n كسى كه صاحب عرفان بود بمسند فضل * ز فحش عامى اگر منفعل شود عاميست\r\nاگر يكى ز صفتها در آدمى باشد * چو گفتيش كه ترا نيست فحش و بدناميست\r\nبمرد گفتن نامرد اگرچه دشنامست * بحيز گفتن ناحيز طرفه دشناميست \r\n*\r\n تا چند آب زهد برى اى ورع‌شكن * از حرص جرعه‌يى كه به صد فتنه باعث است\r\nتا كى بلب نكاح كنى اين خبيثه را * نشنيده‌اى هنوز كه ام الخبائث است \r\n*\r\n اى عهد تو صورت پشيمانيها * وى زلف تو معنى پريشانيها\r\nتو جلوهء حسن مىطرازى در چشم * من مانده در انتخاب حيرانيها \r\n*\r\n غم طفلى عزيز و ارجمندست مرا * دل آتش و خوشدلى سپندست مرا\r\nلب بر سر مشق ز هرخندست مرا * حيران مصيبتم كه چندست مرا \r\n*\r\n\r\n","description":"","footnote":"","page_name":" 1191 ","page_number":575},
  {"content":"\r\n\r\n رخسار تو آب در رخ گل نگذاشت * زلف تو شكن بجعد سنبل نگذاشت\r\nتا همچو بهار از گلستان رفتى * گل نوبت فرياد به بلبل نگذاشت \r\n*\r\n از دوريت اى تازه‌گل باغ مراد * چون غنچهء چيده خنده‌ام رفته ز ياد\r\nگريان چو پيالهء پرم در كف مست * نالان چو سبوى خاليم در ره باد \r\n*\r\n در آتش تب چو رويت افروخته شد * پنداشت دلم كه مصحفى سوخته شد\r\nتا رنگ ترا شكسته ديدم چون خط * چشمم چو لب زخم بهم دوخته شد \r\n*\r\n بر لب ز غم تو خنده خوناب شود * گر شيشه بطاق دل نهم آب شود\r\nاين شورى بخت بين كه شبهاى وصال * بر ديده اگر نمك زنم آب شود \r\n*\r\n در كعبهء عشق اگرچه شبهاى دراز * كرديم من و شمع بيك قبله نماز\r\nمن جمله نياز گشتم او شد همه ناز * من محرم هجر گشتم او محرم راز \r\n*\r\n تا چند ز داغ اين سخنها سوزم * پروانه‌صفت در انجمنها سوزم\r\nآن به كه بگوشه‌يى روم وز تف دل * چون شمع سر مزار تنها سوزم \r\n*\r\n اى ناله به سينه بسته شد راه از تو * نوبت بنفس نمىدهى آه از تو\r\nاى بخت چه آفتى كه بر قامت شب * پيراهن صبح ماست كوتاه از تو \r\n*\r\n در گوشهء چشمت اى جگرگوشهء ماه * بر روى كرشمه مىرود فتنه به راه\r\nتا خوى بناز كرده آن چشم سياه * افتاده قيامتش بدنبال نگاه \r\n*\r\n ماييم و خروش و جوشى از هر طرفى * چون شمع ز آتش بلب آورده كفى\r\nزين غمكده چون صورت فانوس خيال * ما را ندهند غير دودى و تفى \r\n\r\n","description":"","footnote":"","page_name":" 1192 ","page_number":576},
  {"content":"\r\n\r\n\r\n82 - مسيح كاشانى « 1 »\r\nحكيم ركناى كاشانى ، ركن الدين مسعود پسر حكيم نظام الدين على ، متخلص بمسيح و مسيحى « 2 » ، از پزشكان و شاعران معروف سدهء دهم و يازدهم هجريست . خاندانش از ديرباز پيشهء پزشكى داشت و پدرش حكيم نظام الدين على در عهد پادشاهى شاه تهماسب صفوى سه سال طبيب ديوان بود و پس از چند سال كه از شغل دربارى كناره گزيد باز در دوران پادشاهى محمد خدابنده ( 985 - 996 ) عهده‌دار همان مقام گشت . وى شعر نيز مىسرود و\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* هفت اقليم ، تهران ، ج 2 ، ص 464 - 466 .\r\n* سرو آزاد ، ص 89 - 91 .\r\n* رياض العارفين ، ص 399 - 400 .\r\n* خزانهء عامره ، مير غلامعلى آزاد ، كانپور 1871 ، ص 412 .\r\n* آتشكده ، بمبئى ، ص 252 - 253 .\r\n* بهارستان سخن ، ص 498 - 501 .\r\n* تذكرهء ميخانه ، ص 493 - 522 .\r\n* خلاصة الاشعار ، خطى .\r\n* صحف ابراهيم ، خطى .\r\n* عرفات العاشقين ، خطى .\r\n* نتايج الافكار ، ص 640 - 643 .\r\n* تذكرهء نصرآبادى ، ص 214 - 217 .\r\n* ايضاح المكنون ، ج 1 ، ستون 530 .\r\n* فهرست نسخه‌هاى خطى فارسى در كتابخانهء موزهء بريتانيا ، ج 2 ، ص 688 - 689 .\r\n( 2 ) - مانند « مسيح اين چه گستاخى و خودسريست . . . » و « من خضرم و مى آب حياتست مسيحى . . . »\r\n","page_name":" 1193 ","page_number":577},
  {"content":"\r\n\r\nغير از ركن الدين مسعود دو پسر ديگر داشت بنام : نصير الدين ( حكيم نصيرا ) و قطب الدين ( حكيم قطبا ) . طالب آملى پسرخالهء آنان بود و نصيرا دخترخالهء خودستى النساء بيگم ( خواهر طالب ) را بزنى داشت . پسر حكيم قطبا هم يكى از دو دختر طالب آملى را بحبالهء نكاح درآورد .\r\nركن الدين مسعود كه نامش را در تذكره‌ها بتفاوت « حكيم ركناى مسيح » و « حكيم ركناى مسيحى » و « حكيم ركناى كاشى » يا « مسيح » آورده‌اند از آغاز جوانى پزشكى و شاعرى را با هم جمع كرده بود و درين هر دو فن شهرت داشت . مير تقى الدين كاشى مقارن سال 992 كه ركن الدين براى ديدار پدرش بقزوين رفته و در آنجا چندى بيمار شده بود ، او را ديده و شرحى مقرون بستايش بسيار درباره‌اش نوشته و گفته است « جوانيست بجودت طبع و حدّت ذهن آراسته و بزيور صنوف علوم و فنون فضائل پيراسته و در علم معقول و منقول مهارتى زياده از وصف حاصل كرده خصوصا در علم طب كه در آن وادى بحسب ارث و استحقاق مدخل مىنمايد و . . . كتابى عربى در فن معالجات در غايت تنقيح و لطافت . . . تأليف فرموده‌اند و آن را ضابطة العلاج نام نهاده . . . و با اين حالات در وادى خوشنويسى قلم نستعليق شريك غالب خوشنويسانست و در اين اثنا بعضى اوقات شريف را بنظم غزليات رنگين و قصايد متين و رباعيات دلنشين مصروف مىسازد و مىتوان گفت كه در سلك شعراى انام و مشاهير بلغاى ايام انتظام دارد . . . و در طرز غزل و رباعى و مثنوى نيز اشعار لطافت آيات . . . دارد . . . »\r\nاين تاريخ 992 ه كه مير تقى الدين كاشى مقارن آن از حال ركناى جوان سخن مىگفت نوزده سال زودتر از تاريخ 1011 ه است كه ابو الفضل علّامى در اكبرنامه آن را سال ورود حكيم ركنا بهند گفته است « 1 » ؛ و نيز اين تاريخ يعنى 992 چهار سال پيش از ورود شاه عباس در هجده سالگى بقزوين و جلوس بر تخت پادشاهى بود . و حكيم ركنا كه تفاوت سنى بزرگى با پادشاه جوان نداشت به خدمت او پذيرفته شد و در پيشگاه وى\r\n\r\n\r\n","description":"","footnote":"\r\n( 1 ) - اكبرنامه ، چاپ كلكته ، ج 3 ، ص 816 .\r\n","page_name":" 1194 ","page_number":578},
  {"content":"\r\n\r\n« كمال قرب و نسبت بهم رسانيد چنان كه از كثرت تقرب در سفر و حضر هميشه در ركاب دولت و سعادت بسر در خدمت مىايستاد ، و آن خسرو انجم سپاه سه روز در كاشان مهمان آن مسيح زمان شده و به فرمان قضا جريان شاه عالميان در آن ايام آن معدن فطرت ديوان عندليب گلزار معانى بابا فغانى را غزل بغزل از ابتدا تا انتها جواب گفته ، الحق كه آن ديوان را خوب تتبع نموده . . . » « 1 »\r\nفخر الزمانى اوقات جوانى مسيح را همراه با باده‌گسارى و بىپروايى توصيف كرده و گفته است كه تا در مجلس شاه عباس بود ببديهه‌گويى و هم‌جامى با معاشر فرمانرواى خود مىگذراند و چون به خانه مىرفت بساغركشى و كتابخوانى و شعرگويى مىپرداخت و در همين مدت اقامت در ايران بنظم منظومه‌يى باستقبال از خسرو و شيرين بنام شاه عباس سرگرم بود كه از باب رعايت ادب نسبت بحكيم نظامى آن را « مجموعهء خيال » ناميد ، و در همان حال هم قصيده‌هايى در ستايش پيامبر و امامان مىسرود ، چنان كه « مجموع شعرهايى كه در ايران ساخت بهشت‌هزار بيت رسيد » « 2 » .\r\nحكيم ركنا پس از مدتى كه در ملازمت و منادمت شاه عباس گذرانيد ، باغواى حاسدان از چشم آن شهريار افتاد و او كه رنجيده‌خاطر بود آهنگ بيرون رفتن از ايران كرد و غزلى بدين مناسبت ساخت بدين مطلع :\r\n گر فلك يك صبحدم با من گران باشد سرش * شام بيرون مىروم چون آفتاب از كشورش \r\nو شاعر معاصر او مشرقى در قصيدهء خود بدين واقعه چنين اشاره كرد :\r\n گوهرى بفروخت ايران آخر از بىجوهرى * كز شرف شد پنجهء خورشيد و دست مشترى \r\nركنا بعد از ورود بهندوستان باگره رفت و به يارى ميرزا جعفر آصفخان بحضور جلال الدين اكبر بار يافت . بعد از چندگاه از اگره باله‌آباد سفر كرد و در شمار درگاهيان شاهزاده سليم ( - جهانگير ) درآمد و با او باگره بازگشت\r\n\r\n\r\n","description":"","footnote":"\r\n( 1 ) - تذكرهء ميخانه ، ص 497 .\r\n( 2 ) - ايضا ص 497 - 500 .\r\n","page_name":" 1195 ","page_number":579},
  {"content":"\r\n\r\nليكن ديرى در آنجا نماند و از آنجا بدكن سفر گزيد و چندى در گلكنده در خدمت محمد قلى قطب شاه ( 989 - 1020 ه ) و وكيل السلطنهء او مير محمد مؤمن استرابادى گذراند و سپس از آنجا به بيجاپور نزد عادلشاهيان انتقال يافت و در آنجا هم دير نماند و بار ديگر راه درگاه جهانگير در پيش گرفت و از حدود سال 1023 ملازمت زمانه‌بيگ مهابتخان كه پيش ازين چندبار بنامش بازخورده‌ايم ، اختيار نمود و با او در تته و اجمير بسر برد ، سپس در درگاه جهانگير پادشاه پذيرفته شد . و پس ازو در خدمت جانشينش شهاب الدين شاهجهان ( 1037 - 1068 ه ) گذراند و در برابر ماده تاريخى كه براى سال جلوسش سرود « 1 » ، از دوازده‌هزار روپيه صله برخوردار گرديد .\r\nبتصريح مير عبد الرزاق خوافى در بهارستان سخن ، در سال پنجم شاهجهانى كه مصادف با سال 1041 ه بود ، حكيم ركنا به قصد زيارت مكه و مشهد از شاهجهان اجازهء سفر خواست « و حين رخصت يك دست خلعت فاخره و پنجهزار روپيه از پيشگاه شاهى حاصل ساخت » . از هند بمشهد و از آنجا بكاشان و اصفهان رفت ولى چون از جانب شاه صفى ( 1038 - 1052 ه ) توجهى به دو نشد بشيراز و كاشان سفر نمود و همانجا ماند و چون از ستايشگران دودمان گوركانى بود او را در بيشتر سالها بانعامى ياد مىكردند و او همچنان در زادگاه خويش بسر مىبرد تا بسال 1066 ه بدرود حيات گفت و تاريخ وفاتش را « رفت بسوى فلك باز مسيح دوم » يافتند .\r\nمسيح از شاعران پركار بود ، چنان كه عدد بيتهاى او را تا صدهزار نوشته‌اند . علت آنست كه زود شروع بشاعرى كرد و عمرى دراز يافت و توفيقى چنين حاصل نمود . سه ديوان فراهم آورد ، يكى در ايران و دو در هند ، و تقى الدين اوحدى كه آن هر سه ديوان را ديده و با مسيح معاشر بوده ، گويد :\r\n\r\n\r\n","description":"","footnote":"\r\n( 1 ) - گويد :\r\n پادشاه زمانه شاهجهان * خرم و شاد و كامران باشد\r\nحكم او بر ممالك عالم * همچو حكم خدا روان باشد\r\nبهر سال جلوس او گفتم * در جهان باد تا جهان باشد \r\n","page_name":" 1196 ","page_number":580},
  {"content":"\r\n\r\n« فى الواقع قدرتى غريب در سخن دارد و شعر گفتن در جميع حالات وى را مسلم آمده است خاص كه بجميع امور در نشأهء ظهور ملهم مىگردد . مسيح وقتست باسم و مسمى » و تقى الدين كاشى و صادقى كتابدار مؤلف مجمع الخواص هم كه او را در جوانى ديده بودند از تواناييش در سرودن هرگونه شعر سخن گفته‌اند . بواقع هم سخن او با آنهمه پركارى استوار و يكدست و كلامش منتخب و خالى از عيب و مقرون بانديشه‌هاى ژرف است . زبانى فصيح و بيانى روان و خالى از هرگونه تعقيد و استادانه و همراه با خيالات بسيار باريك و دقيق و مضمونهاى عالى و نازك دارد كه از بس در بيان آنها مهارت به كار رفته آسان‌ياب به نظر مىآيند ولى معلوم نيست كه اگر بدست ركناى مسيح نمىافتادند چنين جاندار و پرحالت از كار درمىآمدند .\r\nاز ديوان و مثنويهاى او نسخه‌هاى متعدد در ايران و انيران موجودست و من نسخه‌يى از آن را كه ناتمام و ناقصست ، بشمارهء 2087 .  Supp  در كتابخانهء ملى پاريس و نسخه‌يى ديگر را بشمارهء 7815 .  Add  در كتابخانهء موزهء بريتانيا ديده‌ام و براى آنكه هر سه ديوان قصيده‌ها و غزلها و رباعيها و قطعه‌هايش نظم كامل يابد مقابلهء چند نسخه از آنها لازمست . مجموعه‌يى از سه مثنوى او يعنى مجموعهء خيال ( در برابر خسرو و شيرين ) و ساقىنامه و منظومه‌يى در برابر مخزن الاسرار بشمارهء 475 .  Or  و مثنوى ديگر باسم : « رام و سيتا » ( در برابر خسرو و شيرين ) بشمارهء 1250 .  Or  و مثنوى ديگرى بنام « قضا و قدر » در مجموعه‌يى بشمارهء 4772 .  Or  در كتابخانهء موزهء بريتانيا ديده شد . كلياتش به حق شايستهء تتبع و نشرست .\r\nاز حكيم ركنا پسرى بنام محمد حسين در جوانى درگذشت . رباعى ذيل از حكيم دربارهء اين واقعه است :\r\n آن آهن تفته‌ام كه جوشم بردند * آن كهنه درايم كه خروشم بردند\r\nچون خار ترانگبين درين عالم تلخ * نيشم بگذاشتند و نوشم بردند \r\nاين محمد حسين شاعرى خوب بود و غزل را نيك مىساخت .\r\nنكته‌يى كه دربارهء حكيم ركنا شايستهء گفتنست حسن خلق و رفتار نيكش\r\n\r\n","description":"","footnote":"","page_name":" 1197 ","page_number":581},
  {"content":"\r\n\r\nبود . ميرزا محمد طاهر نصرآبادى نوشته است كه « چند مرتبه فقير به خدمت او رسيده حقا كه ملكى بود در لباس بشر . سخنان حكيم و اعراضش از زندگانى دربارى و نديمى پادشاه گوياى اين حقيقت است و اين بيت‌ها چه خوب ازين معنى حكايت مىكند :\r\n درد سر بود اگر بر سر ما افسر ما * شد كلاه نمدى صندل درد سر ما \r\n*\r\n هرگز نشدم بسوزنى بار كسى * وين ديده ندوخت چشم بر تار كسى\r\nصد شكر كه در جهان نبستم هرگز * تحت الحنكى به قصد دستار كسى \r\nوى ميان سخن‌شناسان عهد مقامى و الا داشت . هنگامى كه از هند بايران بازگشت اوجى كه پيش ازين درباره‌اش سخن گفته‌ام ، بدينگونه از ديدارش اظهار خشنودى كرد :\r\n ميان همنفسان خواستم مسيحا را * هزار شكر كه ديدم حكيم ركنا را\r\nسفينهء سخن از ورطه بر كنار آمد * گذر بساحل ايران فتاد دريا را\r\nكهن شراب جوان نشأهء طبيعت او * نويد عمر طبيعى دهد احبّا را\r\nز مى مباد تهىدست ساقيى كه رساند * بپايبوس صراحى پيالهء ما را \r\nميرزا صائب تبريزى كه بقولى شاگرد حكيم ركنا بود ، نامش را در پايان غزلى كه باستقبال از حكيم ساخته بود بدينگونه با احترام و بزرگداشت آورده است :\r\n اين آن غزل حضرت ركناست كه فرمود * پاى ملخى پيش سليمان چه نمايد \r\nازوست :\r\n زين هرزه‌كاران جهان هردم كشم آزارها * كآخر چرا جز عاشقى ناموختم از كارها\r\nتسبيح زاهد مىكند پهلو ز ما خالى ولى * از شوق ما دل مىتپد در سينهء زنارها\r\nتا چند شيخ و برهمن هريك كنند انكار هم * زآن روى برقع برفگن يكرو كن اين انكارها\r\nگو درد من افزون شود مگشاى مكتوب مرا * تو پاكدامانى و خون ريزد ازين طومارها\r\nگلزار عشقست اين برو اى بلهوس كاينجا بود * سرهاى خونين جاى گل بر گوشهء دستارها\r\nچشمان مشتاق مسيح از ذوق وصلت گشته پر * همچون دل بىطاقتان از حسرت ديدارها \r\n\r\n","description":"","footnote":"","page_name":" 1198 ","page_number":582},
  {"content":"\r\n\r\n*\r\n مى وصلم بجام و رشك جلاد منست امشب * شرابم آب حيوانست و كارم مردنست امشب\r\nچنان بر خويش مىبالم ز شوق ديدن رويش * كه هر ساعت چو شمعم جانى از نو در تنست امشب\r\nگلستان ارم در آتش رخسار او ديدم * گرم در گلخن اندازند بر من گلشنست امشب\r\nسراپا همچو فانوس خيالى گشتم از حيرت * بجاى رشتهء شمعم رگ جان روشنست امشب\r\nچنان از ديدن او رشك بر خود مىبرد جانم * كه در پهلوى من دل رازدار دشمنست امشب\r\nمى از دلها چنان شسته است گرد كينهء مستان * كه باد صبحدم بر شمع مجلس روغنست امشب\r\nتو در جانى و تن از پرتوت گشت آنچنان روشن * كه پندارى تن من جان و جان من تنست امشب\r\nبخوارى اى اجل در پيكر بيمار من منگر * كه در كوى وفا بر مرگ من صد شيونست امشب\r\nمسيح از يوسف ما بوى اميدى نمىآيد * مشام پير كنعان رهزن پيراهنست امشب \r\n*\r\n مرا سوزى از آن لب در دل ديوانه مىافتد * كه گر لب مىگشايم آتشم در خانه مىافتد\r\nچنان كآتش فتد در آب دود از باده مىخيزد * گهى كان عكس لب از ديده در پيمانه مىافتد\r\nدلا در خوشهء سوداى او بنگر كه چون بى خود * هزاران جان خون‌آلود از هر دانه مىافتد\r\nببخش اى باد اوراق دل ما مىفروشان را * كه روزى سير ما هم جانب ميخانه مىافتد\r\nچه شد گر ناز را با گوشهء چشمت بود الفت * مسلمانى گهى با كافرى همخانه مىافتد\r\nاگر در كشتى خصمى بخوردم پا عجب نبود * كه محمود ولى در كشتى خصمانه مىافتد\r\nمسيح از داغ دل عنوان آهت مهر كن اينك * كه چون مكتوب روزى پيش آن بيگانه مىافتد \r\n*\r\n دور از آن لب بادهء عشرت لب ساغر نديد * تا تو رفتى چشم عشرت روشنى ديگر نديد\r\nهيچ دل غير از دل من لذت از پيكان نداشت * هيچ سر غير از سر من راحت از خنجر نديد\r\nغير داغ نااميدى بر دل سوزان من * آتش دوزخ كسى در مشت خاكستر نديد\r\nتا نهادم چون مسيحى پاى در صحراى عشق * آن‌چنان شد ديدهء عقلم كه پاى از سر نديد \r\n*\r\n رفتم از كويش روم راه عدم پيدا نبود * زآن دهن گفتم بپرس آن نيز هم پيدا نبود\r\nشب مؤذن ماند خامش تا طلوع صبحدم * كز هجوم دود آهم صبحدم پيدا نبود \r\n\r\n","description":"","footnote":"","page_name":" 1199 ","page_number":583},
  {"content":"\r\n\r\n چون سكندر خواستم آيينه از جام شراب * در ميان جام مى پيدا و جم پيدا نبود\r\nبس كه مىرفتم سبك در راهش از بيم رقيب * سربسر بر خاك يك نقش قدم پيدا نبود\r\nحشمتى در وحدت خود داشت معشوق ازل * آن زمان آن كثرت خيل و حشم پيدا نبود\r\nبس كه از حيرت برويش چشم شوقم بازماند * همدمم در ديده پيدا بود و دم پيدا نبود\r\nدوش رفتم تا طواف كعبهء كويش كنم * از هجوم خيل نامحرم حرم پيدا نبود\r\nبا قناعت سير مىگشتند اهل دل مسيح * نام دينار و نشانى از كرم پيدا نبود \r\n*\r\n در اميد و بيم سرد و گرم ايامم هنوز * پخته مغزم همچو خورشيد و چو مه خامم هنوز\r\nسير هر كامى بهر گامى كه گويى كرده‌ام * گو بيا بنگر كه نگشوده ز هم گامم هنوز\r\nبا وجود آنكه عالمگير چون اسكندرم * اندرين ظلمات نشنيدست كس نامم هنوز\r\nهمچو ماهى دم بدم بر تابه بريانم ولى * برنياوردست صياد من از دامم هنوز\r\nشمع گيتى گشت روشن شام من تاريك ماند * ظرف گردون گشت خالى پر نشد جامم هنوز\r\nگرچه در خون مىتپد چون مرغ بسمل روز و شب * ياد تمكين تو دارد مست آرامم هنوز\r\nمن صلاى درد بر عالم زدم ليكن ز ثقل * گوش اهل عافيت نشنيده پيغامم هنوز\r\nصد هزاران ساله ره ز آنسوى آغاز آمدم * من كه در راه تو پيدا نيست انجامم هنوز\r\nسيل اشكم آب دريا برد و من در آتشم * در ميان آب كوثر دوزخ آشامم هنوز\r\nكى توانم چون مسيح آزاد بودن از نياز * در كمند زلف آن سرو گل‌اندامم هنوز \r\n*\r\n امشب كه ما و شمع حريفانه سوختيم * تا صبح داغ بر دل پروانه سوختيم\r\nنگريختيم از نفس شعله چون شرار * كرديم پاى محكم و مردانه سوختيم\r\nاى سيل اشك آتش از اميد شعله زد * تو خانه كن خراب كه ما خانه سوختيم\r\nروشن نگشت راز و چراغ مراد مرد * اين شمع را تمام بافسانه سوختيم\r\nناسور شد تمام بيك حرف او مسيح * اين داغها كه بر دل ديوانه سوختيم \r\n*\r\n شب خيالش از دلم مستانه مىآيد برون * كافر بدمست ز آتشخانه مىآيد برون\r\nبس كه دشمن‌خيز شد آب و هواى خانه‌ام * گر درون رفت آشنا بيگانه مىآيد برون \r\n\r\n","description":"","footnote":"","page_name":" 1200 ","page_number":584},
  {"content":"\r\n\r\n از سيه‌بختى بهر منزل كه جا كردم دو روز * حسرت از بوم و بر آن خانه مىآيد برون\r\nكهنه شد افسانهء فرهاد اكنون دور ماست * در جهان هر روز يك افسانه مىآيد برون\r\nمىتواند چشم او كار دلم كردن تمام * مست خوب از عهدهء ديوانه مىآيد برون\r\nدر جهان هر غم كه بيرون كرد سر از گوشه‌يى * نيك چون ديدم به من همخانه مىآيد برون\r\nگر بكارد دانه‌هاى اشك گرم خود مسيح * خوشه‌هاى شعله از هر دانه مىآيد برون \r\n*\r\n غمزه‌ات با خلق اگر پنهان زبانى داشتى * كشتهء ناز تو بودى هركه جانى داشتى\r\nهيچ دل بىزخم ناسورى نزادى از ازل * گر قضا مانند ابرويت كمانى داشتى\r\nاى تن بدروز چون گرد از درش برخاستى * در زمين چون خو گرفتى ؟ كآسمانى داشتى\r\nاى نفس از مصر جان بىبوى يوسف مىرسى * پيش ازين گاهى خبر از كاروانى داشتى\r\nاى زبان از حيرت ديدار خاموشيت چيست * گاه با خود ماجرايى داستانى داشتى\r\nدل قوى دار اى دل بىصبر و دل كاندر ميان * گم نمىگردى كه از داغش نشانى داشتى\r\nبىزبانيهاى خود را عرض كردى اى مسيح * در طريق بىزبانى خوش‌زبانى داشتى \r\n*\r\n همدم چو به خاك درسپارى تن ما * سازى ز پلاس چاك پيراهن ما\r\nآن آب كه بر تربت ما خواهى ريخت * زنهار بيفشار هم از دامن ما \r\n*\r\n از دود دلم زلف صبا در گرهست * خون در رگ نافهء ختا در گرهست\r\nاين رشتهء جان كه در تنم خفته چو شمع * در هر عضوى جدا جدا در گرهست \r\n*\r\n سرپنجه زبون شد و دليرى هم رفت * روباهى ما زود چو شيرى هم رفت\r\nايام شباب عطسه‌يى بود و گذشت * خميازهء عمر بود پيرى ، هم رفت \r\n*\r\n كس نيم‌گل از روى تو چيدن نگرفت * كآن رنگ گل از كفش چكيدن نگرفت\r\nتا روى ترا خداى ديدن نگرفت * گويى سامان آفريدن نگرفت \r\n*\r\n\r\n","description":"","footnote":"","page_name":" 1201 ","page_number":585},
  {"content":"\r\n\r\n گر آتش دوزخم نشيمن گردد * دوزخ حيران سينهء من گردد\r\nگر پينهء داغ من شود رشتهء شمع * هرچند كشند باز روشن گردد \r\n*\r\n روزى كه مرا زين ده ويرانه برند * تابوت مرا عاقل و ديوانه برند\r\nاين نقل مكانيست كه بيماران را * زين خانهء بدشگون بدان خانه برند \r\n*\r\n آنان كه ز يكدگر جگر ريش‌ترند * قومى پس‌تر قبيله‌يى پيش‌ترند\r\nدر غربت مرگ بيم تنهايى نيست * ياران عزيز آن طرف بيش‌ترند \r\n*\r\n من باده ز كوى مىفروش آوردم * مغز سر عقل را به جوش آوردم\r\nتا بىتو چو خاروخس بسوزم خود را * خود رفتم و خاروخس بدوش آوردم \r\n*\r\n با آنكه بنيك و بد ندارم كارى * صد رشك بدين دو چيز دارم بارى\r\nمردى كه هميشه خو كند با دردى * عمرى كه هميشه بگذرد با يارى \r\n*\r\n اى خواجه كه رخ چو بدر آراسته‌يى * تا درنگرى چو ماه نو كاسته‌اى\r\nامروز بكش باده كه فردا چون گرد * از دامن روزگار برخاسته‌اى \r\n( از ديوان مسيح )\r\n شبى بىبهره از نور خدايى * سياهىبخش ايام جدايى\r\nز ظلمت مظهر قهر خداوند * بظلمت‌خانهء او مهر دربند\r\nسيه گرديد در وى چشم اميد * ز تاريكى درو گم گشته خورشيد\r\nز سودا پيكر مه گشته باريك * چو سودايى گرفته كنج تاريك\r\nنه اول داشت نه آخر نه نيمه * پر از طفل عدم صلب و مشيمه \r\n( از مجموعهء خيال )\r\n دلم را مهين اوستادى كه ساخت * ندانم كه بسيار يا كم گداخت\r\nهمى دانم اكنون كه بيگاه و گاه * درو غم كند چون صف مور راه \r\n\r\n","description":"","footnote":"","page_name":" 1202 ","page_number":586},
  {"content":"\r\n\r\n منش بار ديگر گدازم ز سر * مگر ره نيابد درو غم دگر \r\n*\r\n مرا آزمودست آن ترك مست * كه مىآيدم حق و باطل ز دست\r\nگه از سبحه آرم در ايمان گره * زنم فاش بر رشتهء جان گره\r\nگه آرم بزنار دستى درست * گره برگشايم ز هر سبحه چست\r\nدلش گرچه سنگست و فولاد و روى * نكو مىشناسد دغل را نكوى\r\nبه اين شادمانم كه بىهيچ شك * ز سنگين‌دل خويش دارد محك \r\n*\r\n چو زهر اجل بايد آخر چشيد * چرا بايد از چرخ منت كشيد\r\nچرا بايد از مردن انديشه كرد * چو بايد همين عاقبت پيشه كرد\r\nچرا بايد از گور غمناك بود * همان گيرم آن خاك اين خاك بود \r\n( از ساقىنامه )\r\n دلا پيوسته در بند رضا باش * چو شاهين عدل ميزان قضا باش\r\nبگرم و سرد همچون سايه خوش باش * اگر هم آفتابى سايه‌وش باش\r\nچه سود آخر ترا زين گرم و سردست * كه چون سايه قضا دنبال مردست \r\n( از : قضا و قدر )\r\n\r\n83 - حكيم حاذق « 1 »\r\nحكيم حاذق پسر حكيم همام الدين پسر حكيم عبد الرزاق گيلانيست .\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* مآثر الامرا ، مير عبد الرزاق خوافى ، ج 1 ، كلكته 1888 ، ص 587 - 590 . -\r\n","page_name":" 1203 ","page_number":587},
  {"content":"\r\n\r\nدربارهء دو عمّ او حكيم ابو الفتح مسيح الدين گيلانى و حكيم نور الدين محمد قرارى گيلانى پيش ازين سخن گفته‌ام . ولادت حاذق بعهد پادشاهى جلال الدين اكبر ( 963 - 1014 ه ) در فتحپورسيگرى نزديك اگره اتفاق افتاد . پدرش در خردسالى وى درگذشت و او در نگهداشت عمان خود ، بشيوهء خاندانش به تحصيل ادب و دانشهاى زمان بويژه طب همت گماشت و بسنت خانوادگى به خدمت ديوانى درآمد و در دوران پادشاهى جهانگير ( 1014 - 1037 ه ) بمنصبى در دستگاه دولتى امتياز يافت و بعد از آن در عهد شاهجهان ( 1037 - 1068 ه ) منصب هزار و پانصدى با ششصد سوار به دو ارزانى شد و در نخستين سال پادشاهى او ( 1037 ه ) بسفارت عازم دربار امام قلى خان ازبك گرديد و پس از انجام دادن اين مأموريت بسال 1041 ه بمنصب سه‌هزارى و « خدمت عرض مكرر » كه مرتبه‌يى بلند در دربار گوركانيان هند بود مفتخر شد و بعد از آن بعلتى از منصب افتاد و در اكبرآباد گوشهء انزوا برگزيد و سالانه بيست‌هزار روپيه و بعد از آن تا بسال 1054 بتدريج سالى چهل‌هزار روپيه برايش مقررى معلوم كردند و او همچنان در اكبرآباد بسر مىبرد تا بسال 1068 ه بدرود حيات گفت . سال مرگش را 1067 هم نوشته‌اند .\r\nدربارهء او گفته‌اند كه « بسيار تندمزاج با رعونت و تبختر بود . از خويشتن‌بينى و بر خود غلطى طرفه‌پندار داشت » ( مآثر الامرا ) چنان كه هنگام\r\n\r\n\r\n","description":"","footnote":"\r\n- * بهارستان سخن ، مير عبد الرزاق خوافى ، مدراس 1958 ، ص 508 - 509 .\r\n* رياض الشعراء واله داغستانى ، خطى .\r\n* مخزن الغرائب ، احمد على هاشمى سنديلوى ، خطى .\r\n* سرو آزاد ، مير غلامعلى آزاد ، لاهور 1913 ، ص 91 - 92 .\r\n* هفت آسمان ، مولوى احمد على احمد ، كلكته 1873 ، ص 145 .\r\n* شمع انجمن ، صديق محمد حسن خان ، ص 127 .\r\n* نتايج الافكار ، بمبئى 1336 ، ص 191 - 192 .\r\n* تذكرهء نصرآبادى ، تهران 1317 ، ص 61 - 62 .\r\n* ضميمهء فهرست نسخه‌هاى خطى فارسى در كتابخانهء موزهء بريتانيا ، لندن 1895 .\r\n","page_name":" 1204 ","page_number":588},
  {"content":"\r\n\r\nمراجعت از سفارت توران در كابل بامير الهى اسدآبادى كه بديدارش رفته بود ، رفتارى مؤدبانه نداشت و به همين سبب مير الهى ازو رنجيد و اين رباعى را درباره‌اش سرود :\r\n دايم ز ادب سنگ و سبو نتوان شد * در ديدهء اختلاط مو نتوان شد\r\nصحبت به حكيم حاذق از حكمت نيست * با لشكر خبط روبرو نتوان شد \r\nهرچند در پزشكى چنان كه بايد ممارست نداشت ليكن بسبب شهرت و اعتبارى كه حاصل كرده بود امرا و بزرگان براى علاج به دو رجوع مىكردند . چندى هم در نگارش تاريخ شاهجهانى شركت داشت و سپس آن كار را رها كرد .\r\nاز ديوان او نسخه‌يى بشمارهء 4391 .  Or  در كتابخانهء موزهء بريتانيا ملاحظه شد كه در حدود ده‌هزار بيت از غزل و رباعى و قطعه و قصيده‌هاى كوتاه دارد . در هفت آسمان يك مثنوى به وزن مخزن الاسرار به دو نسبت داده شده است . بسيارى از غزل‌هايش در نعت خداوند و ستايش پيامبر اسلام و امامان و مدح پادشاه يا خطاب به اوست و اعتقاد راسخ دينى از شعرهايش هويداست .\r\nنكته‌يى كه از مطالعهء ديوانش دريافته مىشود آنست كه گويى او خود را بتكلف بشاعرى وامىداشت و درين راه اصرار مىورزيد . به همين سبب در ديوان بزرگ او شعر لطيف و پرمعنى و مضمون و بيتهاى خيال‌انگيز دلپذير كمست « 1 » . با اين حال نشانه‌هاى خودبينى و خودستايى بارها در سخنش به چشم مىخورد . ارزش گفتار او بيشتر در آنست كه سعى داشت از شيوهء سخنگويى استادان پيشين پيروى كند و از همينجاست كه مير عبد الرزاق گويد : « شعرش صاف و درستست . سخن‌سازى پيشين را با طرز تازه‌گويان آميخته خالى از\r\n\r\n\r\n","description":"","footnote":"\r\n( 1 ) - حتى بيتهاى نامطلوب هم در غزلهايش زيادست مثلا در غزلى بمطلع :\r\n بگذشت عمر و عمرى ديدار جان نديديم * بىاو مه و ستاره بر آسمان نديديم \r\nگويد :\r\n ده حلقه فيل بر در وقت شباب بود ما را * ده سال شد كه بر در ما فيلبان نديديم\r\nاز بطن مام پيرم بيرون نموده باشند * وقت شباب خود هم خود را جوان نديديم \r\n","page_name":" 1205 ","page_number":589},
  {"content":"\r\n\r\nحلاوت نيست ليكن او خود را به از انورى مىدانست . ديوانى در كمال تزيين مرتب ساخته در قاب مرصع گذاشته هرگاه بمجلس مىآورد هركه بتعظيم آن برنمىخاست اگر عمده هم مىبود ناخوشى مىكرد و آن را بر رحل طلا گذاشته مىخواندند » ( مآثر الامرا ) . ازوست :\r\n پر از محبت معشوق ماست سينهء ما * قرين كس نشود يار بىقرينهء ما\r\nستاره‌يى كه شب بخت را كند روشن * طلوع مىكند از آسمان سينهء ما\r\nنزاكت دل ما بين و حرف سخت مگوى * كه سنگ راست خطرها ز آبگينهء ما\r\nسپهر و كرسى و عرشند زينه‌هاى دلم * نعوذ باللّه اگر كس فتد ز زينهء ما\r\nز كشتى دل ما پا برون منه حاذق * بر آب خضر روان مىشود سفينهء ما \r\n*\r\n هركه جمعيت آن زلف پريشان ديدست * او پريشانى ايام فراوان ديدست\r\nتشنگان لب جانبخش ترا خضر چو ديد * شد پشيمان كه چرا چشمهء حيوان ديدست\r\nگل بخلوت ندهد بار بهركس ورنه * همچو بلبل همه كس راه گلستان ديدست\r\nحاذق از ديدن روى تو چه بيند يا رب * زلف ناديده بسى خواب پريشان ديدست \r\n*\r\n مقيد سر زلف تو پرغرورانند * شكار آهوى چشم تو شير زورانند\r\nجماعتى كه مرا پند مىدهند از عشق * نكرده‌اند برويت نگه كه كورانند\r\nز بس كه معنى شيرين بهر طرف ريزم * بگرد خامهء من صف كشيده مورانند\r\nغمين مباش تو حاذق ز خلق كاين مردم * به شكل مردم و در فعل چون ستورانند \r\n*\r\n لب‌تشنه‌ايم و بر لب دريا نشسته‌ايم * يك گام ره نرفته و از پا نشسته‌ايم\r\nراه سفر چگونه كنم طى كه در دو گام * مانند نقش پاى به صد جا نشسته‌ايم\r\nهر لحظه همچو باد كنم سير عالمى * با آنكه همچو كوه بيك جا نشسته‌ايم\r\nگر حفظ ما خدا نكند حال چون شود * ما شيشه‌ايم و پهلوى خارا نشسته‌ايم\r\nاز كنج خانه بر در كس پا نمىنهيم * آسوده از شرارت دنيا نشسته‌ايم\r\nدى وعده كرد يار و نيامد برم كنون * در انتظار وعدهء فردا نشسته‌ايم \r\n\r\n","description":"","footnote":"","page_name":" 1206 ","page_number":590},
  {"content":"\r\n\r\n*\r\n نه خبر ز راز دارم نه خبر ز رازداران * من مست را چه پرسى ز كلام هوشياران\r\nبفراز چرخ توسن شده‌ام سوار از آن‌رو * كه پياده در ركابت نروند خرسواران\r\nچو تو پرده برنگيرى چه شب و چه روز روشن * چو تو در چمن نيايى چه خزان و چه بهاران\r\nبشكفت گل و ليكن تو ز خواب برنجستى * نه ز آه سينهء من نه ز نالهء هزاران\r\nفگنند روز محشر تن باد را بزندان * كه مباد پرده خيزد ز جمال شرمساران\r\nنفسى بيك قرارم نگذاشت عمر گويى * من و زيبقيم هر دو ز نژاد بيقراران\r\nز ازل نصيب هركس شده حالتى و جايى * تو و بوستان و بلبل من و كبك و كوهساران\r\nنروند آشنايان ز دلم برون اگرچه * بفراق آشنايان بگذشت روزگاران\r\nبرسم چو حاذق آخر بمراد خويش روزى * كه جهاندم اسب همت ز قفاى شهسواران \r\n*\r\n باز اى دل شوريده تمناى كه دارى * حيران كه گشتى و تماشاى كه دارى\r\nدر حلقهء زلفش مه و خورشيد ببندند * در دام كه افتادى و سوداى كه دارى\r\nسودى سر خود در قدم يار همه عمر * باز اين سر فرسوده ته پاى كه دارى\r\nجنت به من آن روز كه بخشند نگيرم * حاذق همه دانند تمناى كه دارى \r\n*\r\n ضرر و نفع چون دكان برچيد * يأس اندر حقيقت است و اميد\r\nحرص اندر ضمير روشن مرد * همچو دو دست در سراى سفيد \r\n*\r\n آيينهء دل از غم تو زنگ خورد * غمهاى فراخ سينهء تنگ خورد\r\nجام دل من اگر شكستى چه عجب * در بزم تو ميناى فلك سنگ خورد \r\n*\r\n راز تو نه در سكوت و آوا گنجد * اين باده نه در ساغر مينا گنجد\r\nگر مور ز خوان وسعتش ريزه خورد * در كاسهء چشم مور دريا گنجد \r\n\r\n","description":"","footnote":"","page_name":" 1207 ","page_number":591},
  {"content":"\r\n\r\n*\r\n سيمرغ محبتى كنام تو چه شد * همنام جمى بگو كه جام تو چه شد\r\nهركس بمقام خود ، مقام تو كجاست * اى ساكن قعر چاه بام تو چه شد \r\n*\r\n عنقا بسر بام تو پر اندازد * از هيبت تو كوه كمر اندازد\r\nآن اختر روشنى كه هر صبح ز شرم * بر پاى تو آفتاب سر اندازد \r\n*\r\n افتاد مرا بخويش كار عجبى * تاراج دلم نمود يار عجبى\r\nپيشم بخلاف عادت آورد سپهر * روز عجبى و روزگار عجبى \r\n*\r\n ز هر تسبيح دستم عار دارد * كه سبحه بر ميان زنار دارد\r\nمن آن تسبيح را بر دست گيرم * كه او ذاكر بود گر من بميرم \r\n*\r\n در سخن پنهان شدم مانند بو در برگ گل * هركه دارد ميل ديدن در سخن بيند مرا \r\n*\r\n دلم به هيچ تسلى نمىشود حاذق * بهار ديدم و گل ديدم و خزان ديدم « 1 » \r\n\r\n\r\n","description":"","footnote":"\r\n( 1 ) - اين بيت حاذق بسيار شهرت يافته و ميرزا صائب آن را در غزلى تضمين نموده و گفته است :\r\n جواب آن غزل حاذقست اين صائب * بهار ديدم و گل ديدم و خزان ديدم \r\n","page_name":" 1208 ","page_number":592},
  {"content":"\r\n\r\n\r\n84 - سالك يزدى « 1 »\r\nملا سالك يزدى از شاعران نيمهء دوم سدهء يازدهم هجرى بود . آغاز عمرش در شيراز گذشت و در آنجا بقول ميرزا محمد طاهر نصرآبادى « شانه رنگ مىكرد » سپس در جامهء درويشان باصفهان رفت و پس از چندى از آنجا عازم هند گشت و مدتى در گلكندهء دكن در خدمت عبد الله قطب شاه ( 1020 - 1083 ه ) گذراند و بعد از آن بشاهجهان‌آباد رفت و مورد توجه همشهرى خود « دانشمند خان » گرديد . اين دانشمند خان يعنى ملا شفيعاى يزدى از عالمان عهد خود در ايران بود و در عهد شاهجهان بهند رفته و از سال 1060 ه بدرگاه آن پادشاه راه جسته و محل عنايت او شده و در سال 1065 خطاب « دانشمند خان » يافته بود و سپس در عهد پادشاهى عالمگير اورنگ زيب ( 1069 - 1118 ه ) بمرتبهء بخشيگرى و منصب پنجهزارى رسيد . وفاتش بسال 1081 ه اتفاق افتاد « 2 » .\r\nدانشمند خان ملا سالك را در اواخر سال سىام پادشاهى شاهجهان ( 1066 ه ) به خدمت او معرفى كرد و او از آن هنگام در سلك ملازمان پادشاه درآمد و در شاهجهان‌آباد بود تا درگذشت . از سال وفاتش خبرى ندارم و\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 329 - 330 .\r\n* بهارستان سخن ، ص 564 - 566 .\r\n* روز روشن ، ص 343 - 345 .\r\n* آتشكده ، بمبئى ، ص 260 .\r\n* سرو آزاد ، ص 110 - 111 .\r\n* صحف ابراهيم ، خطى . و جز آنها .\r\n( 2 ) - دربارهء او رجوع كنيد به : مآثر الامراء ، ج 2 ، كلكته 1890 ، ص 30 - 32 ، و بهارستان سخن ، ص 564 .\r\n","page_name":" 1209 ","page_number":593},
  {"content":"\r\n\r\nديوانش را بدست نياوردم مگر آنچه از شعر او در تذكره‌ها و در بعضى از جنگها ديده‌ام و از آن جمله است قصيدهء مفصلى در وصف باغ بهشتى و مدح ميرزا حكيم كلانتر كه چند بيت آن را از جنگ شمارهء 4772 .  Or  كتابخانهء موزهء بريتانيا نقل مىكنم ، ولى كارش بيشتر غزلسرايى بود و بيتهاى مشهورى دارد . در روز روشن آمده است كه شاگرد حكيم ركناى مسيح كاشانى بود . مير عبد الرزاق خوافى گويد كه « گويند حكيم ركنا هميشه مىگفت كه اگر اشعار تمام شعرا را يك طرف بگذارند و اين بيت را يك طرف ، و مرا مميّز كنند ، من اين بيت سالك نكته‌سنج را ترجيح مىدهم :\r\n از بس بدشت كرده‌ام آشفته ناله‌ها * چون زلف دلبران شده شاخ غزاله‌ها » \r\nو به گمان من در درستى اين گفتار بايد تأمل بسيار كرد .\r\nغير ازين سالك يزدى چند سالك ديگر داريم مانند سالك اصفهانى و سالك كاشانى و سالك قزوينى . بروايت صاحب روز روشن ميان سالك قزوينى و سالك يزدى مناظره و منازعه‌يى رخ داد . از سالك يزديست :\r\n حبذا « باغ بهشتى » كه بود خلد برين * سهو گفتم كه برد خلد برين رشك بر اين\r\nجان بيابد بتنش خاصيت آب حيات * گر رود خسته درو در نفس بازپسين\r\nنوعروسان گلستان لطافت امروز * كرده رخسار بگوناب گل او رنگين\r\nعارضش در عرق شرم خورد غوطه اگر * بتماشاى گلش جلوه كند حور العين\r\nتابش ذرهء خورشيد ببرگش بارست * سايه پرورد درختانش چو نخل مويين\r\nدر سر بال و پرش بس كه هواى شوخيست * عندليب چمنش بيضه گذارد رنگين\r\nاز رطوبت چمنش موج‌زنان درياييست * صدفش گوش گل و ژاله در او در ثمين\r\nگشته بر سطح هوايش ز رطوبت ظاهر * خوشهء ژاله درخشنده چو عقد پروين\r\nبس كه شيرين‌روش و خوش حركاتست آبش * خون شد از غيرت آن شير بجوى شيرين\r\nحوضه‌اش صافتر از چشمهء خورشيد منير * جدولش راست‌تر از فكرت ارباب يقين\r\nوصف آن خانه در آفاق دويدست بسى * دلنشين همه كس گشته چو بيت رنگين \r\n\r\n","description":"","footnote":"","page_name":" 1210 ","page_number":594},
  {"content":"\r\n\r\n درگهش همچو در فيض بعالم باز است * هيچ سائل نرود از در اين خانه غمين\r\nهمچو خاتم زبر و زير طلااندودست * خشت خشتش بزر و سيم نشسته چو نگين\r\nوه چه گويم ز سواران نگارستانش * فتنه‌يى چند مصور همه در خانهء زين\r\nگره طاق وى از بس كه قضا شيرين بست * طاق ابروى بتان رفت ز غيرت در چين\r\nتخته پوشش بسر چرخ نهم تخته زده * شمسه‌اش پنجهء خورشيد بتابيده ز كين\r\nروزنش جام به كف منتظر مهمانست * همچو خسرو كه بود چشم به راه شيرين\r\nگردباديست مجسم كه برافراخته سر * بادگيرش كه ستونيست بر اين چرخ برين . . . \r\n( الى آخر قصيده كه بسيار طولانيست )\r\n گر كشى زار مرا كم نشود زارى دل * اى زياده ز جفاى تو وفادارى دل\r\nنيستى آگه از اين حال كه هر شب تا روز * زار گريم ز غم هجر تو بر زارى دل\r\nدر فراق تو مرا دم‌بدم از خون جگر * برخ زرد نشانست ز بيمارى دل\r\nآن سر زلف كه از باد صبا در تابست * چه توان كرد به او شرح گرفتارى دل\r\nمىدهم در طلبت جان گرامى و مرا * غير از اين نيست مرادى ز طلبكارى دل\r\nچون زيم بىتو ازين درد چو سالك ميرم * كه خيالت نكند پرسش بيمارى دل « 1 » \r\n*\r\n در ملك تجرد كه فنا سلطانست * بىبرگى ساز و بىبرى سامانست\r\nمردان خدا ببوريا مىخوابند * اين بيشهء نى تكيه‌گه شيرانست \r\n\r\n\r\n","description":"","footnote":"\r\n( 1 ) - اين غزل منقولست از بياض ميرزا بيدل محفوظ در كتابخانه موزهء بريتانيا .\r\n","page_name":" 1211 ","page_number":595},
  {"content":"\r\n\r\n\r\n85 - اسير شهرستانى « 1 »\r\nميرزا جلال الدين محمد پسر ميرزا مؤمن شهرستانى اصفهانى از خاندانى بزرگ و از سادات محترم اصفهان بود كه بسال 1029 ه ولادت يافت و در دوران شاه عباس بزرگ و شاه صفى و شاه عباس دوم زندگى كرد و از همطرازان ميرزا صائبا شاعر استاد عهد صفوى بود . دورهء جوانيش بكسب دانش و ادب و مجالست با اهل ذوق و هنر گذشت و به زودى در شاعرى\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* سرو آزاد ، ص 53 - 54 .\r\n* مخزن الغرائب ، احمد على هاشمى خطى .\r\n* صحف ابراهيم ، على ابراهيم خان خليل ، خطى .\r\n* رياض الشعراء ، واله داغستانى ، خطى .\r\n* نتايج الافكار ، ص 47 - 49 .\r\n* آتشكده ، تهران ، ص 923 - 924 .\r\n* تذكرهء غنى ، محمد عبد الغنى ، عليگر 1916 ، ص 13 .\r\n* تذكرهء سرخوش ، هند ، ص 3 .\r\n* مرآة الخيال ، شير خان لودى ، بمبئى 1324 ه ق ص 75 - 76 .\r\n* تذكرهء نصرآبادى ، تهران 1317 ، ص 95 - 96 .\r\n* بهارستان سخن ، مدراس 1958 ، ص 446 - 449 .\r\n* ديوان ميرزا جلال اسير ، هند .\r\n* قصص الخاقانى ، داود قلى بن ولى قلى شاه ، خطى .\r\n* فهرست ريو ، ج 2 ، ص 681 - 682 .\r\n* فهرست بلوشه ، ج 3 ، ص 385 - 386 .\r\n* آنسيكلوپدى اسلام ، چاپ جديد ، ج 1 ، ص 728 - 729 ، مقالهء « اسير » (  Asir  ) بقلم  R . M . Savory \r\n* تاريخ ادبيات فارسى ، هرمان اته . ترجمهء شادروان دكتر رضازاده شفق ، تهران 1337 ، ص 199 .\r\n","page_name":" 1212 ","page_number":596},
  {"content":"\r\n\r\nنام برآورد . خاندان او در عهد پادشاهان اخير صفوى در اصفهان اهميت و معروفيت بسيار داشت چنان كه نصرآبادى اهل آن خاندان را « از اجله و اعاظم سادات و در پاكى نسب و ظهور حسب كالشمس فى نصف النهار مشهور و معروف » شمرده است ، و بسبب همين اهميت خانوادگى بود كه بنابر بعضى از روايتها ميرزا جلال بدامادى شاه عباس برگزيده و مفتخر گشت . وى همچنانكه گفتم از اوان جوانى بمجالست با اهل ادب و بشاعرى پرداخت و با گويندگان و اهل ذوق و حال همنشينى آغاز كرد . چندى نيز شاگرد فصيحى شاعر معروف معاصر شاه عباس نخستين بود كه از سال 1031 بهمراه آن پادشاه از هرات باصفهان منتقل شده بود . پس قاعدة مىبايست شاگردى ميرزا جلال در محضر او مربوط ببعد از سال 1031 بوده باشد . اسير مرتبهء والاى استاد خود را در سخنورى بدينگونه نشان داده است :\r\n آنان كه مست فيض بهارند چون اسير * ته‌جرعه‌يى ز جام فصيحى كشيده‌اند \r\nمقام بلند اجتماعى ميرزا جلال و انتسابش بخاندان شاهى و ذوق ادبى و هنرى وى مايهء آن بود كه محفل او محل اجتماع اهل ادب و سخنورى گردد و بزرگانى چون كليم و صائب ويرا در سخنان خود بستايند . مثلا كليم كاشانى مىگفت :\r\n ميرزاى ما جلال الدين بس است * از سخن‌سنجان طلبكار سخن\r\nراستى طبعش استاد منست * كج نهم بر فرق دستار سخن \r\nولى نبايد پنداشت كه كليم اين سخن را دنبال معاشرت با ميرزا يا براى خوش‌آمد حضورى او گفته باشد چه در مدتى كه كليم در ايران بسر مىبرد و حتى در بازگشت از نخستين سفر هند ( 1028 ه ) هنوز ميرزا جلال‌زاده نشده و در پايان اقامت دوسالهء آن استاد در عراق سنش از يك سال تجاوز نكرده بود . پس گفتار كليم دربارهء ميرزا جلال و « طلبكارى سخن » آن سخنور مربوطست بدومين دورهء اقامتش در هند و نزديكيهاى مرگ كليم ( 1061 يا 1062 ه ) .\r\nاما معاشرت و مراودهء ميرزا صائب ( م 1081 ه ) و ميرزا جلال خالى از\r\n\r\n","description":"","footnote":"","page_name":" 1213 ","page_number":597},
  {"content":"\r\n\r\nامكان نيست زيرا اگرچه او مدتى از عمرش را در هند گذراند ليكن هم در زمان شاه عباس و هم بعد از سفر نخستين خود بهند و هم بعد از دومين دورهء اقامتش در آن سرزمين ، ديرگاه در اصفهان بسر مىبرد و در همين زمانها مىتوانست با ميرزا جلال ، تا آنگاه كه پنجهء مرگ گلويش را نفشرده بود ، مجالست داشته باشد . بهرحال صائب و اسير به يكديگر با نظر احترام مىنگريستند ، صائب به تكرار سخن اسير را تضمين كرد و نيز دربارهء آن شاعر باريك‌انديش و تتبع سخن او گفت :\r\n خوشا كسى كه چو صائب ز صاحبان سخن * تتبع سخن ميرزا جلال كند \r\nو اسير نيز كه استاد خود فصيحى را از ياد نمىبرد ، تقدم صائب را بر خود بدينگونه توصيف مىنمود :\r\n با وجود آنكه استادم فصيحى بوده است * مصرع صائب تواند يك كتاب من شود \r\nعيب بزرگ اسير در زندگى روزانهء او گرفتارى سختش بشرابخوارگى بود ، چنان كه گفته‌اند شعرهايش را بيشتر در حال مستى مىسرود و همين عادت بميخوارگى او را در جوانى از پاى درآورد و بگورستان فرستاد . مرگش را در مأخذهاى مختلف 1040 « 1 » ، 1049 و 1069 نوشته‌اند .\r\nاز ديوان اسير نسخه‌هاى متعدد موجودست [ از آن جمله دو نسخه بشمارهء 827  Supp  و ديگرى 954  Supp  در كتابخانهء ملى پاريس و نسخه‌يى بشمارهء 662 ، 19 .  Add  در كتابخانهء موزهء بريتانيا و نسخه‌يى در كتابخانهء موقوفهء اود (  Oude  ) و جز آنها 
  ] و بسال 1880 نسخه‌يى ناقص از آن در لكنهو بطبع رسيد .\r\nمجموع اشعارش را از قصيده و غزل و مثنوى و قطعه و ترجيع و تركيب و تخميس و رباعى تا بيست‌هزار بيت نوشته‌اند ( نصرآبادى ، 96 ؛ بهارستان سخن ، 446 و جز آنها ) ولى در نسخه‌هاى متداول كمتر از آنست . قصيده‌هايش در مدح امامان و بعضى از قطعه‌هايش در ستايش شاه صفى است . صاحب هفت\r\n\r\n\r\n","description":"","footnote":"\r\n( 1 ) اين تاريخ بهيچروى درست نيست زيرا در ديوان اسير ماده تاريخهايى بسال 1044 و 1045 ديده مىشود .\r\n","page_name":" 1214 ","page_number":598},
  {"content":"\r\n\r\nآسمان گويد « در كليات او كه در كتابخانهء حقير است چند مثنوى موجز به نظر آمد . . . »\r\nاسير يكى از شاعرانيست كه در سير تكاملى سبك شعر در سدهء يازدهم اثر آشكار دارد . اهميت او در آنست كه بنياد معانى خود را چنان بر تخيل و توهم نهاده است كه هيچ مضمون و نكته‌يى در سخنش خالى از آن نيست بلكه هريك از آنها مسبوق بتصورات دور و دراز و مضمون‌جوييهاى باريك از همهء آن چيزهاست كه گرداگرد او يا در محيط ديد و درك او وجود دارد . ناگهان آهوخرام كبك‌رفتار گل‌اندامى از برابرش مىگذرد ، جلوهء روشن و دل‌انگيز او نورى بر ديدهء زيباپسند شاعر مىافگند ، آن نور برقى مىشود و در خرمن خاك مىافتد و آن را شعله‌ور مىسازد و آن شعله در شش جهت عالم مىافتد ، آن را به خاك و آن خاك را بغبار تبديل مىكند و در فضا بپرواز درمىآورد و محو مىكند و شاعر در گيرودار چنين تخيلى مىگويد :\r\n شش جهت مشت غبارى شد و پرواز گرفت * برق جولان كه در خرمن خاك افتادست ! \r\nيا گاه كارش از ملالت بدانجا مىكشد كه پهناى زمين و آسمان بر او تنگ مىشود و فلك با آنهمه گشادگى و برافراشتگى چون خيمه‌يى كوتاه بر سرش سنگينى مىكند و چشم‌انداز او را تاريك و محدود مىسازد ، ناله برمىآورد و مىخواهد كه دامن خيمه را بالا زنند تا مگر از احساس آن تاريكى و سنگينى برهد و در حال چنين تخيلى است كه مىگويد :\r\n خاطرم زير فلك از جوش دلتنگى گرفت * دامن اين خيمهء كوتاه را بالا زنيد ! \r\nدو بيت يادشده را براى مثال آوردم و گرنه هيچ غزل اسير نيست كه خالى از اين گونه خيال‌پردازيهاى زيبا و بيتهاى استادانهء وهم‌انگيز باشد اما براى درك سخن اسير خواننده بايد مانند خود او وارد عالم خيال شود و با شاعر همگام گردد و هرچه بيشتر در اين راه پيش رود بيشتر بدرك سخن وى توفيق خواهد يافت .\r\nاين بنيادگذارى سخن بر تخيل موجب به كار بردن تشبيه‌ها يا خلق تركيبهاى مجازى و استعارى بسيار تازه در سخن او گرديد مثل تشبيه هواى\r\n\r\n","description":"","footnote":"","page_name":" 1215 ","page_number":599},
  {"content":"\r\n\r\nبا طراوت بسفينهء غزل ، چمن آراسته بلاله و گل بانشاء زيباى مزين ؛ و تركيبهايى از قبيل : سرمشق انتظار ، سر گريه ، چمن آينه ، غارت‌زدهء ناز ، رنج خموشى و صدها ازينگونه تشبيه‌ها و تركيبهاى تشبيهى و استعارى كه در شعر او مىبينيم :\r\n هوا ز موج طراوت سفينهء غزلست * چمن ز لاله و گل مطلع خوش انشائيست\r\nكدام روز كه سرمشق انتظارم نيست * كدام شب كه سر گريه در كنارم نيست\r\nمىرسد از چمن آيينهء آشفتهء ناز * مىتوان يافت كه غارت‌زدهء ناز خودست\r\nنكند فيض ادب رنج خموشى ضايع * هر سؤالى كه نكرديم جوابى دارد \r\nروشنست كه بنا گذاردن سخن بر تصورات دور و دراز ازين شاعر آغاز نشده و در شعر پارسى ، چنان كه در شعر هر قومى ، تاريخى كهن دارد . مگر عنصرى دربارهء غزلهاى رودكى سخن نرانده و با آنكه خود بوهم باريك درمىپيچيده است خويشتن را از رسيدن بخيالات غنائى آن شاعر عاجز نيافته و نگفته است :\r\n غزل رودكىوار نيكو بود * غزلهاى من رودكىوار نيست\r\nاگرچه بپيچم بباريك وهم * بدين پرده اندر مرا بار نيست \r\nاين خيال‌پرورى ، و بقول تذكره‌نويسان « خيال‌بندى » كارى تازه در شعر ، و هنرى منحصر بشاعران سدهء دهم تا دوازدهم نبود ، منتهى اينان در اين راه مبالغه و زياده‌روى آغاز كردند و چنان كه در شرح سخنورى استادان پيش از اسير در همين عهد ديده‌ايم ، هريك از ديگرى قدمى در اين راه فراتر نهاد و چون گام سخن در اين راه تند شد باسير و همطرازانش رسيد و پس از آنكه سرعت بيشتر گرفت بعبد القادر بيدل و همخيالانش انجاميد تا سرانجام كار بجايى كشيد كه درك مقصود شاعر را در بعضى از سخنان آنان دشوار و يا گاه ممتنع ساخت .\r\nگشت و گذار در چنين عالم زيبايى از توهم و تخيل بيقين با بسى از لطفها و حالها همراهست و در اين بحثى نيست اما اگر درين سير و سياحت كار بمبالغه كشد ، سياحتگر از عالم واقع دور مىماند و اندك‌اندك انديشه و گفتارش براى آنان كه بدين مبالغه عادت ندارند نامفهوم مىماند و دامنهء\r\n\r\n","description":"","footnote":"","page_name":" 1216 ","page_number":600},
  {"content":"\r\n\r\nخيال بچنان وسعتى مىكشد كه كلام از گنجايى آن بازمىماند و ناساز و نابسامان مىشود چنان كه در شعر جلال اسير شده و ناقدان سخن را بر آن داشته است تا سخن او را به رطب و يابس و نيك و بد تقسيم كنند و بواقع نيز چنين است . گاه شعرش از زيبايى خيال و رسايى لفظ به آسمان مىرسد « 1 » و گاه چنانست كه خواننده را از آنهمه بىمبالاتى كه در بيان معنى دارد ، يا از آنهمه ابهام كه در كلامش راه يافته بشگفتى مىافگند « 2 » . تذكره‌نويسانى كه ببيان حال اسير پرداخته‌اند همگى متوجه اين بلنديها و پستيها در شعر او شده و دربارهء اين افراطها و تفريطهاى او و نيز ارزش كارش در عالم « خيال بندى » و اثرى كه در شاعران بعد از خود داشته سخن گفته‌اند . از آن جمله مير عبد الرزاق خوافى در بهارستان سخن چنين گفته است كه اسير « در شعر بانى بنياد خيال‌بنديست و خيال‌بندان زمان حال را بپيروى او سر افتخار بلندست .\r\nاگرچه طرز خيال بطريق ندرت در اشعار قدما يافته مىشود و برخى از\r\n\r\n\r\n","description":"","footnote":"\r\n( 1 ) - مانند اين دو بيت زيرين ، و طبعا بسى بيتها كه در ابيات منقول او خواهيد يافت :\r\n تعلّق سد راه كام عشق است * جنون سرگوشى پيغام عشق است\r\nدر بيضهء شكسته محبت دل مرا * از آشيان به خدمت صياد مىبرد \r\n( 2 ) - مثل اين بيتها كه بعضى بسيار مبهم و بعضى ديگر در عين ابهام متضمن عيبهاى فصاحتست :\r\n خلق بىساختگى بوى گلابش نشود * آنقدر گل كه ز گلزار توكل چيدم\r\nشد بيستون چو حوصلهء سختى خمار * فرهاد برق تيشهء مى دير مىرسد !\r\nپى گم‌گشتگى ستارهء ماست * بال عنقا كليد چارهء ماست\r\nدر دل آن چشم مست مىگذرد * اول مستى گذارهء ماست\r\nگرم اختلاطيى كه بدل نيشتر زند * خون فسرده كلهء جوشان الفت است\r\nوحشت ز من جناغ محبت نمىبرد * چاك دلم نشان گريبان الفت است\r\nتا لب گشوده‌اى سخنت سبز گشته است * حرف تو طوطى شكرستان الفت است \r\n","page_name":" 1217 ","page_number":601},
  {"content":"\r\n\r\nمتأخرين كه پيش از وى گام‌سپر وادى تازه‌گويى بودند نيز بدين روش ولوع تمام داشتند ، اما او اساس سخنورى بر همين طرز نهاد و اين قانون شگرف را بدست آيندگان قوافل وجود داد ، بلكه سخن را بمرتبه‌يى نازك ساخته كه تا موشكافان بزم معانى امعان نظر به روى كار نيارند ، سررشتهء آن بدست نيايد و هر قدر كه تعمق به كار برند لطائف ديگر حاصل آيد ، و معهذا كلامش رطب و يابس بسيار دارد » . مير غلامعلى آزاد بلگرامى در سرو آزاد او را « شاعر ادابند » و « موجد انداز « 1 » هاى دلپسند » خوانده است . ازوست :\r\n بادهء گل بىخمار عيش گلستان رسا * سرو ز مستى كند تكيه بدوش هوا\r\nساقى تكليف مست ياد ورع دلخراش * باده نخوردن ستم توبه نمودن خطا\r\nبس‌كه طراوت چكيد از گل ابر بهار * ذرهء لب‌بسته شد قطرهء بحر هوا\r\nسبزهء سيراب موج نسخهء عمر ابد * ديده ز خاك چمن جلوهء آب بقا\r\nمىكشم از سوز دل سرمهء بيگانگى * تا نگهى مىكنم با نگهى آشنا\r\nاى بغمت همنشين عيش و طربهاى ما * بستهء چشمت نگه بندهء شرمت حيا\r\nخوى تو الفت‌نواز ناز تو دشمن‌گداز * صلح تو ديرآشتى جنگ تو زودآشنا\r\nشوخى و ناز و نياز محرم راز همند * عمر محبت دراز رشتهء الفت رسا\r\nشورش بحر جنون قافلهء موج خون * مرحلهء عشق تو سلسلهء شوقِ پا\r\nمستى جاويد را سرمهء ناز تو كرد * آنكه ز حيرت كشيد چشم مرا توتيا\r\nجلوهء صياد عشق داد غبارم بباد * گردش چشم غزال حلقهء دام وفا\r\nعمر ابد مىچكد از دم تيغ ستم * حلقهء فتراك عشق چشمهء آب بقا\r\nشد ز ره انتظار دل ز طپيدن غبار * چند خورد از كسى وعده فريب وفا\r\nدر ره آزادگى منزل آرام نيست * كوشش بيهوده چند در گرو دست و پا \r\n\r\n\r\n","description":"","footnote":"\r\n( 1 ) - انداز را بمعناهاى مختلف مانند قياس و مقياس و نظاير آن آورده‌اند . در تعبيرى نظير آنچه در متن مىبينيم بيشتر معنى شيوه و طرز و روش مىدهد . اسير گويد :\r\n انداز لطفش از گل و گلزار تازه‌تر * بىمهريش ز گرمى بسيار تازه‌تر \r\n","page_name":" 1218 ","page_number":602},
  {"content":"\r\n\r\n در چمن اعتقاد مشق نوا مىكنم * در بغل برگ گل نسخهء مدح و ثنا\r\nمدح امام امم شاه نجف كز شرف * داده ز اسماى خود خلعت نامش خدا « 1 » \r\n*\r\n از بس‌كه خورده نيش خموشى بيان ما * خون شد برنگ غنچه زبان در دهان ما\r\nپرواز ما ببال و پر بىتعلقى است * گيرد اگر هواى قفس آشيان ما\r\nكس در حيات ما نشد آگه براز آه * آيينهء هما نشود استخوان ما\r\nتيرش چو آتش از دل فولاد مىجهد * بازوى ضعف قبضه گرفت از كمان ما\r\nجايى كه خاك معركه بر باد مىرود * گردى كه برنخاسته از جا نشان ما\r\nشد استخوان سينه سطرلاب امتحان * داغ تو بود اختر هفت آسمان ما\r\nالفت بهر ديار كه باشد غريب نيست * وحشت بجان رسيده ز دست و زبان ما\r\nرفتار كبك يافته هر نقش پا اسير * در رهگذر جلوهء سرو روان ما \r\n*\r\n سبزهء ما كى ز برق خرمى انديشه داشت * گر دميد از آب حيوان آتشى در ريشه داشت\r\nاز شكست توبه كار عشرت ما شد درست * آسمان ما را گرفتار طلسم شيشه داشت\r\nچون كنم با طعنهء دشمن كه كوه سخت‌جان * صد جراحت بر دل از تيغ زبان تيشه داشت\r\nبهره‌ور مىشد ز گوهرهاى طبع من اسير * گر طريق اين سخن‌دزدان شاعرپيشه داشت \r\n*\r\n صبرم حريف عربدهء نيم‌ناز نيست * شادم كه عمر رنجش بى جا دراز نيست\r\nآشفتگى ز سايهء من موج مىزند * كس روشناس پرتو خورشيد راز نيست\r\nما مرغ دل برشتهء نظاره بسته‌ايم * طالع نگر كه مژدهء پرواز باز نيست\r\nعشق پلنگ‌خو نشناسد جوان ز پير * گل را ببزم شعله ز خار امتياز نيست\r\nراضى بدشمنى شده‌ام ، رشك غير نيست * بگذر ز كشتنم كه نيازست و ناز نيست\r\nبيند بسوى غير و دلش صيد رشك ماست * غمگين مباش اسير كه دشمن‌گداز نيست \r\n\r\n\r\n","description":"","footnote":"\r\n( 1 ) با توجه به آنچه پيش از اينها دربارهء تكرار قوافى و شيوع آن در بين شاعران اين عهد گفته‌ام ، خواننده از تكرار قافيه‌هاى : بقا ، آشنا ، پا ، هوا ، وفا در اين چند بيت از آغاز قصيدهء اسير تعجب نخواهد كرد .\r\n","page_name":" 1219 ","page_number":603},
  {"content":"\r\n\r\n*\r\n خون بود دل كه لذت درد نهان شناخت * اين غنچه بسته بود كه رنگ خزان شناخت\r\nآيينه‌زاست پرتو شمع مزار من * در خواب هم خيال مرا مىتوان شناخت\r\nدر پيش پاى پرتو خورشيد برنخاست * گردى كه جاى خويش در آن آستان شناخت\r\nرنگ گل و فروغ مى و لعل يار شد * هركس كه قدر خويش چو آب روان شناخت\r\nپرواز هرزه راه به منزل نمىبرد * كى تير بىسراغ محبت نشان شناخت\r\nپيداست از جبين عدم عشق پرده‌سوز * اين باده را ز تيشهء خارا توان شناخت\r\nشب خوابش از فسانهء قتلم ربوده بود * روزم ز اضطراب دل پاسبان شناخت\r\nروزى كتابخانهء غفلت گشاد دل * تعبير خواب الفت اهل جهان شناخت\r\nگردى كه شبنم گل اين سرزمين نشد * كى قرب مهر و منزلت آسمان شناخت\r\nخوابى كه مىبرد بره شوق راحتست * ديوانه قدر بستر ريگ روان شناخت\r\nهر دل كه در رياض وفا مست خواب شد * كى لذت صبوحى اين گلستان شناخت\r\nدر خواب ديده آينه عكس مراد من * خود را اسير محرم راز نهان شناخت \r\n*\r\n مستى كه بيخودانه ز اهل نظر گذشت * در ديده جلوه كرد وز دل بىخبر گذشت\r\nعزت روا نداشت كه تنها گذارمش * عمر عزيز در قدم نامه برگذشت\r\nآتش‌پرست عشقم و اخترشناس داغ * كى شعله از قلمرو من بىخطر گذشت\r\nپيش از خمار ساغر تكليف داد و رفت * ذكرش بخير توبه كه بىدردسر گذشت\r\nكشتىشكسته است ببحر گناه اسير * بخشايشى كه موجهء طوفان ز سر گذشت \r\n*\r\n جذبهء شوق كه مىريخت بپيمانهء صبح * مست خورشيد برون مىرود از خانهء صبح\r\nچون سيه‌مست تهىشيشه بانداز صبوح * فرش گرديده شبم بر در ميخانهء صبح\r\nعمر كوتاه كجا حسرت ديدار كجا * چقدر خواب توان كرد بويرانهء صبح\r\nنفس سوخته را فرصت پروازى بود * كف خاكستر ما شد پر پروانهء صبح\r\nانتظار تو شبى مست ز جا برد مرا * تا بجايى كه شكستم در ميخانهء صبح\r\nپيش از آن خاطر بيداردلان مىخواهد * كه ببخشند گنه محرم و بيگانهء صبح \r\n\r\n","description":"","footnote":"","page_name":" 1220 ","page_number":604},
  {"content":"\r\n\r\n بيش از اندازهء مى مست شد امروز اسير * گردش چشم كه مى ريخت بپيمانهء صبح \r\n*\r\n عشق نگشوده طلسمى است كه بر دل بستند * آه ازين عقدهء آسان كه چه مشكل بستند\r\nگرچه صيد قفسم كى روم از خاطر دام * از هوادارى من عهد بيك دل بستند\r\nعشق بحريست كه ساغركش گرداب فناست * لب اين بحر ز خميازهء ساحل بستند\r\nشدم آواره و بىدام نديدم طرفى * پايم از رشتهء صد دام به منزل بستند\r\nرخصت گفت‌وشنود از نگهت داشت اسير * دل و جان راهش از انديشهء باطل بستند \r\n*\r\n از خرام خوش‌نگاهان رنگ ناز انداختند * از دم تسليم‌جو طرح نياز انداختند\r\nحيرت‌آباد شهادت آنقدر وسعت نداشت * خضر را در كوچهء عمر دراز انداختند\r\nگرده‌يى از سينه صافيهاى ما برداشتند * طرح يك عالم دل آيينه‌ساز انداختند\r\nبلبل و پروانه صيد دام بىتابى شدند * خويش را در ورطهء سوز و گداز انداختند\r\nتا قيامت كشت حاصل خير اهل همتست * مشت خاكى در ازل در چشم آز انداختند\r\nاهل دنيا رسم همت از ميان برداشتند * سفره‌يى بهر سحرخيزان راز انداختند\r\nجلوهء شمشير ابروى تو تا محراب شد * برگرفتند از جهان دل جا نماز انداختند\r\nكوهكن شيرينى از نقل محبت برده بود * بر زبانها شور محمود و اياز انداختند\r\nهر سر راهى سپندى از نيازى سوختند * تا سمند ناز را در تركتاز انداختند\r\nسعيها خون مىخورند از رشك اهل دل اسير * كار خود را تا بلطف كارساز انداختند \r\n*\r\n تا دل مست مرا داغ وفا بخشيدند * جرم صد ميكده از نيم‌دعا بخشيدند\r\nبر سر شمع زند فيض سحر دستهء گل * تا بپروانهء ما بال هما بخشيدند\r\nشعلهء خوى تو هر لحظه برنگى مىسوخت * پر طاوس بخاكستر ما بخشيدند\r\nبىكسى قرعهء اقبال سليمانى زد * جاى خاتم دل شوريده بما بخشيدند\r\nهستى و نيستى اقليم تبه‌كارى بود * جرم ما را ز كجا تا بكجا بخشيدند\r\nدوستان سينهء صاف آينهء توفيق است * جرم ناكردهء ما را بوفا بخشيدند\r\nمشت خاكستر ما سرمهء دل ساز اسير * روشناييست كه در راه خدا بخشيدند \r\n\r\n","description":"","footnote":"","page_name":" 1221 ","page_number":605},
  {"content":"\r\n\r\n*\r\n ساغر چندى به ياد موج اشك ما زنيد * مىپرستان خويش را مستانه بر دريا زنيد\r\nاز فرنگى نرگسى تير نگاهى خورده‌ايم * شمع سبزى بر سر لوح مزار ما زنيد\r\nخاطرم زير فلك از جوش دلتنگى گرفت * دامن اين خيمهء كوتاه را بالا زنيد ! \r\n*\r\n حيرت‌گداز ورطهء چون و چرا مباش * تا بار خاطرى نشوى آسيا مباش\r\nخود را خراب ساز و مكن خانه‌يى خراب * يعنى كه تا غبار توان شد صبا مباش\r\nافتادگى جدا و گران مطلبى جداست * تا كهربا توان شدن آهن‌ربا مباش\r\nدريوزهء نظاره كند خودنما به زور * مشكن كلاه گوشهء فقر و گدا مباش\r\nچندانكه پايمال شوى صبر كن اسير * نوميد از وسيلهء لطف خدا مباش \r\n*\r\n نگه در ديده مانند گلى در دام خس دارم * نفس در سينه همچون عندليبى در قفس دارم\r\nبدام طره‌يى افتاده‌ام كز هر سر مويش * پريشان ناله‌يى پيچيده در تار نفس دارم\r\nبكس هرگز نيفتادست كارم عشق را نازم * بفريادم چه حاجت داور فريادرس دارم\r\nچرا بىبرگ ماند گلشن سودا اسير از من * كه همچون سنگ طفلان ميوه‌هاى پيش‌رس دارم \r\n*\r\n كو جنون تا از مى ديوانگى ساغر زنم * خندهء تر دامنى بر موجهء كوثر زنم\r\nسرمهء چشم هوس بادا كف خاكسترم * گر بدام شعله چون خاشاك بال و پر زنم\r\nچند در زندان نام و ننگ باشم ، كو جنون * تا چو اخگر قرعه‌يى بر نام خاكستر زنم\r\nباغبان تا كى كند منعم ز سير باغ اسير * مىروم كز زخم شمشيرى گلى بر سر زنم \r\n*\r\n ز بس در عشق شد صرف خموشى روزگار من * نفس در خاك مىدزدد پس از مردن غبار من\r\nبخاطر بگذرانم هرگه آن صياد وحشى را * بدام اضطراب خويش مىافتد شكار من\r\nبدام آسمان گم كرده‌ام سررشتهء خود را * سر از هر جا برآرم صد گره افتد به كار من\r\nهواى ابر و گلگشت چمن ارزانى مستان * ز فيض گريه چشم تر بود باغ و بهار من\r\nچه خواهم كرد با اين بىزبانيها اسير آخر * گرفتم صد ره آن بىرحم شد تنها دچار من \r\n\r\n","description":"","footnote":"","page_name":" 1222 ","page_number":606},
  {"content":"\r\n\r\n*\r\n از گرمى سينه‌ام نفس مىسوزد * وز نالهء زار من جرس مىسوزد\r\nدر دام محبت منم آن مرغ اسير * كز شعلهء آه من قفس مىسوزد \r\n*\r\n افغان كه نه دل براى سوز آورديم * نى ناوك آه سينه‌سوز آورديم\r\nبيهوده چو آفتاب و مه زير فلك * روزى بشب و شبى بروز آورديم \r\n*\r\n آگاهى چيست سير دنيا كردن * در مملكت وجود سودا كردن\r\nچون مهر سفر كن كه بود كار زمان * از سرمهء سايه ديده بينا كردن \r\n\r\n86 - صيدى تهرانى « 1 »\r\nمير سيد على متخلص به « صيدى » از سادات تهران و از شاعران سدهء\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 358 - 359 .\r\n* سرو آزاد ، ص 111 - 112 .\r\n* نتايج الافكار ، ص 418 - 419 .\r\n* آتشكده ، تهران ص 1089 - 1092 .\r\n* تذكرهء سرخوش ، ص 65 - 67 .\r\n* بهارستان سخن ، ص 562 .\r\n* خزانهء عامره ، ص 293 - 296 .\r\n* صحف ابراهيم ، خطى .\r\n* فهرست نسخه‌هاى خطى فارسى در كتابخانهء موزهء بريتانيا ، ج 2 ، ص 689 و جز آنها .\r\n","page_name":" 1223 ","page_number":607},
  {"content":"\r\n\r\nيازدهم هجريست . آغاز عمر او بكسب دانش در اصفهان گذشت و همانجا بشاعرى نام برآورد ليكن مانند بسيارى ديگر از گويندگان عهد خود در طلب مال راه هند پيش گرفت و بسال 1065 بدربار شاهجهان رسيد و مورد عنايت آن پادشاه و دخترش جهان‌آرا بيگم قرار گرفت و از آن دو بانعامهاى جزيل برخوردار شد چنان كه گويند در پاداش قصيده‌يى بمطلع :\r\n زهى جهان خدا را سپهر عدل و كرم * به زير سايهء قدر تو نير اعظم \r\nهزار روپيه از شاهجهان به دو رسيد و در برابر غزلى در وصف تفرج جهان آرا بيگم در باغ بمطلع :\r\n برقع برخ افگنده برد ناز بباغش * تا نكهت گل بيخته آيد بدماغش \r\nپانصد روپيه از آن بانو انعام يافت ، و در هند بود تا بسال 1069 ه پيرامون سى سالگى در دهلى درگذشت . نصرآبادى گويد كه مردى زودرنج و به اعتقاد خود پيوسته عاشق بود . مير غلامعلى آزاد كه ديوان كامل او را ديده بود گويد « قصايد در مدح صاحبقران ثانى شاهجهان دارد و مثنوى در تعريف كشمير ساخته . . . » اما نسخه‌يى از ديوانش بشمارهء 293 .  Or  كه در كتابخانهء موزهء بريتانيا ديده‌ام يكهزار و سيصد بيت غزل دارد و قصيده‌هاى او را نديده‌ام . همهء غزلهايش منتخب و يكدست است و مضمونهاى غنايى در آنها گاه با انديشه‌هاى اخلاقى و اجتماعى درآميخته ، چنان كه بعضى از غزلها بتمامى از معانى حكمى حكايت مىكند ، و اين با سخن نصرآبادى همسازست كه گويد شعر كم اما معانى خوب و برگزيده داشت . زبانش زيبا و بيانش روان و معنيها و مضمونها غالبا تازه است و ارسال مثل و تمثيل در سخنش بسيار ، مثل اين بيتها :\r\n نقص عشق است كه از خار بنالد بلبل * نسبت هرچه بگلزار رسد گل باشد\r\nمرد بىبرگ و نوا را سبك از جاى مگير * كوزه بىدسته چو بينى به دو دستش بردار\r\nصورت ديوار هم در عالم خود زنده است * هر كسى را جامهء هستى برنگى داده‌اند\r\nبىطالعى نگر كه من و يار چون دو چشم * همسايه‌ايم و خانهء هم را نديده‌ايم\r\nتقصير فلك نيست اگر بىسر و پاييم * چون ابر پريشانى ما از كرم ماست \r\n\r\n","description":"","footnote":"","page_name":" 1224 ","page_number":608},
  {"content":"\r\n\r\n دست و دل بايد فراخ از جود صاحب‌مال را * تنگ‌چشمى مىكند سرگشته‌تر غربال را \r\nاز غزلهاى اوست :\r\n نكند خسته دلى را دل غم‌پرور ما * قيمت سنگ كسى نشكند از گوهر ما\r\nگل آميزش ما بوى جدايى ندهد * باد را دود كند گرمى خاكستر ما\r\nپيش ما سرورى روى زمين دولت نيست * دولت آنست كه در پاى تو افتد سر ما\r\nعندليبيم ولى خوى سمندر داريم * مىكند شعله هوادارى بال و پر ما\r\nاز صفايى كه بود عاريتى بيزارم * نشكفد در شب مهتاب گل ساغر ما\r\nشهرت از بخت ندارد سخن ما صيدى * در شب تار نمايان نشود اختر ما \r\n*\r\n بدان شوقم هواى گرد آن سرگشتن است امشب * كه خون اشك صد پروانه‌ام بر گردنست امشب\r\nكه چون فانوس دارد از درون سررشتهء رنگم * كه پرواز بلندش تا كنار دامنست امشب\r\nچه جاى غير در بزمت كه از سرشارى غيرت * بدل داغم ز چشم بىنگاه روزنست امشب\r\nنمىآيد نگه هر دم ز بيم غير در ديدن * گل بيخار چيدن روى او را ديدنست امشب\r\nرقيب از وصل ما دارد اگر بيمارى رشكى * به از من كس نمىداند ، علاجش مردنست امشب\r\nوصال يوسف خود را به نسبت پير كنعانم * چراغ كشتهء چشمم ز رويش روشنست امشب\r\nبرنگ گل دماغ از باده تر دارد ، بيا صيدى * اگر درددلى دارى مجال گفتنست امشب \r\n*\r\n قطع امّيدم ز خود محتاج هجر يار نيست * برگ ما را سيلى باد خزان در كار نيست\r\nاز ضعيفان برنمىآيد درشتى نرم باش * سايه ناهموار گردد چون زمين هموار نيست \r\n\r\n","description":"","footnote":"","page_name":" 1225 ","page_number":609},
  {"content":"\r\n\r\n جلوهء آن سرو قد خوبست اما پيش من * نسبتى استادنش را هيچ با رفتار نيست\r\nاين غبار خط چها از نشأهء لب مىكند * سرمه را در چشم ميگون شوخى اين مقدار نيست\r\nصيدى افشاى محبت را بدشمن واگذار * حسن عاشق مىشناسد حاجت اظهار نيست \r\n*\r\n از نور رخش بس‌كه شبم فيض اثر بود * در اول شب چشم مرا بيم سحر بود\r\nاى ديده سرشكى بوداعش نفشاندى * در مردمكت اشك مگر آب گهر بود\r\nساقى طرف غير نگه داشت و گرنه * بدمستى ما منتظر جام دگر بود\r\nهنگامهء او نور دگر داشت كه امشب * چون تيرگى از مجلس او غير بدر بود\r\nهر نقش مرادى كه بدلخواه برآمد * اصلش چو درآمد به نظر سكهء زر بود\r\nروزى كه مرا طالع مولود نوشتند * آغاز پريشانى و انجام هنر بود\r\nاز سوز جدايى دل صيدى چه خبر داشت * پروانهء او سوختهء نور نظر بود \r\n*\r\n چو باد همسفر خويش را بجا مگذار * رفيق اگر همه بار دلست وامگذار\r\nز عيش جز غم و آزار عيش حاصل نيست * براى چيدن گل خار زير پا مگذار\r\nز بدگمانى مردم به حق خويش مترس * هميشه صرفه خود را بآشنا مگذار\r\nشكسته رنگى گل را غبار شادى گير * در آن طرف كه نشاط دلست پا مگذار\r\nدرازدستى فرصت هميشه نيست مجال * گلى كه بشكفد از شاخ مدعا مگذار\r\nهواى نفس دلت را شكست و كرد غبار * تو نيز دشمن خود را به اين هوا مگذار\r\nغمين چرا ز مكافات مىشوى صيدى * حساب خويش بهنگامهء جزا مگذار \r\n*\r\n تا سخن تازه نباشد بسخندان مفروش * نالهء سست بمرغان خوش‌الحان مفروش\r\nخانهء آينه بر شوخى عكست تنگست * جلوه جز در دل ما خانه‌خرابان مفروش\r\nآبرويى كه به صد خون دل اندوخته‌اى * باميد كرم خواجه بدربان مفروش\r\nاى كرامات نما ، ابر بفرمان تو نيست * اين‌قدر بيهده باران بگلستان مفروش\r\nدست خواهش ز سر لذت دنيا بردار * هرچه را ديده پسنديد بدندان مفروش\r\nعقدهء آبلهء دل ز يكى نگشايد * اين گره جز بسر ناخن پيكان مفروش \r\n\r\n","description":"","footnote":"","page_name":" 1226 ","page_number":610},
  {"content":"\r\n\r\n كشتهء تيغ ستم اجر شهيدان دارد * بخت برگشته باقبال سليمان مفروش\r\nچين ابروى گدايان مى احسان‌طلبست * بكريمان چو رسى جز لب خندان مفروش\r\nشايد اين چرخ بكام تو نگردد صيدى * اينقدر عيش سلم بر دل ويران مفروش \r\n*\r\n مگداز در شكنجهء خواهش زبان خويش * ممنون ز بىزبانى خود ساز جان خويش\r\nبا خاطر شكفته مصاحب چه مىكنى * خود سير كن شكفتگى بوستان خويش\r\nپرهيز كن ز صحبت ناجنس زينهار * كآتش ز آب كرد سيه دودمان خويش\r\nاز خلق دور شو گر از ايشان نه‌اى كه مرغ * بر شاخ رهگذار نبست آشيان خويش\r\nصيدى درين زمانه كسى نيست بىكمان * مفرست دربدر چو گدايان كمان خويش \r\n*\r\n بباغ عشق تو آن عندليب مدهوشم * كه غنچه گل شد و گل چيده گشت و خاموشم\r\nز نارسايى طالع همين زيانم بس * كه در دل تو گذر دارم و فراموشم\r\nعجب كه بىتو دو روز دگر بجا مانم * چنين كه آتش هجر تو مىدهد جوشم\r\nمرا ز حلقه‌بگوشان خود چه مىشمرى * كه گوهر سخنى از تو نيست در گوشم\r\nبجاست پند تو صيدى ولى چه چاره كنم * به زير بار تعلق نمىرود دوشم \r\n*\r\n ز بس‌كه معنى رنگين شد آشكار از من * بدور حسن تو شد عالمى بهار از من\r\nشكست كشتى معنى بورطه‌يى كه در او * چو موج دور شود هر نفس كنار از من\r\nخطاست تير تغافل چو بر نشان آيد * به من نظاره مكن تا برى قرار از من\r\nبرهگذار تو بيهوده آن‌قدر ماندم * كه انتظار برآورد زينهار از من\r\nدليل نيستيم بس بود همين صيدى * كه نيست بر دل آيينه‌يى غبار از من \r\n\r\n","description":"","footnote":"","page_name":" 1227 ","page_number":611},
  {"content":"\r\n\r\n\r\n87 - سرمد كاشانى « 1 »\r\nسعيداى سرمد از شاعران شيفتهء سدهء يازدهمست . چندگاهى محضر مير ابو القاسم فندرسكى و ملا صدراى شيرازى را درك كرد و بعد بهند رفت و همانجا ماند و كشته شد . نامش را محمد سعيد ضبط كرده‌اند و به « سعيدا » شهرت داشت و در شعر « سرمد » تخلص مىكرد . دربارهء بدايت حالش نصر آبادى گفته است كه يهودى بود و مسلمان شد ، و در بهارستان سخن آمده است كه « اصلش از فرنگستانست ، ارمنى بوده بتجارت اشتغال نمودى ، چون طبعش دراك و رسا افتاده بود بامداد قوت فطرى به تحصيل فنون شتى راغب گرديد » . اين نكته روشنست كه اگر ارمنى بود فرنگى نبود و يهودى هم نبود و بهرحال بازرگانى بود روشن‌بين كه دنبال بازارگانى بهند افتاد و بسال 1042 ه از راه دريا به شهر تته رسيد و در آنجا بعد از چندگاهى حالت جذبه به دو دست داد چنان كه گويند از آن پس برهنه مىگشت و چنان بود كه هرچه داشت بيغمائيان داد تا آنكه از « ستر عورت » هم بازماند ! سرمد پس از چند مدت از تته بسال 1044 بلاهور رفت و سپس بحيدرآباد دكن سفر نمود و از آنجا بدهلى عزيمت كرد و در آن شهر با داراشكوه پسر شاهجهان كه شيفتهء اهل ادب و خود از مؤلفان پركار در تصوف و عرفان بود ، آشنايى يافت ليكن عالمان شرع كه با خود دار اشكوه هم بسبب آميزش با پيشروان قادريه مخالفت مىكردند ، با سرمد بدشمنى برخاستند . بعد از آنكه اورنگ زيب پسر ديگر شاهجهان بر پدر بشوريد و داراشكوه را مقيد و به فتواى فقيهان بتهمت الحاد مقتول ساخت\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* نتايج الافكار ، ص 334 - 337 .\r\n* تذكرهء نصرآبادى ، ص 310 - 311 .\r\n* مجمع الفصحا ، ج 2 ، ص 20 .\r\n* رياض العارفين ، ص 141 - 143 .\r\n* صحف ابراهيم ، خطى .\r\n* بهارستان سخن ، ص 512 - 515 ؛ و جز آنها .\r\n","page_name":" 1228 ","page_number":612},
  {"content":"\r\n\r\n( 1069 ه ) سرمد نيز به فتواى يكى از آنان بنام ملا عبد القوى و موافقت فقيهان ديگر بقتل رسيد ( ربيع الثانى سال 1070 ه و بقولى ديگر 1072 ) . قبرش نزديك مسجد شاهجهان‌آباد و مزار اهل دلست . از سرمد بيتها و رباعيهاى گرم و شورانگيز بازمانده و از آنهاست :\r\n سوخت بىوجهم تماشا را ببين * كشت بىجرمم مسيحا را ببين\r\nشاه و درويش و قلندر ديده‌اى * سرمد سرمست رسوا را ببين \r\n*\r\n خوش‌بالايى كرده چنين پست مرا * چشمى به دو جام برده از دست مرا\r\nاو در بغل منست و من در طلبش * دزد عجبى برهنه كردست مرا \r\n*\r\n آن ذات برون ز گنبد ازرق نيست * ذاتيست مقيد كه بجز مطلق نيست\r\nحق باطل نيز هست و باطل حق نيست * آن ذات بجز مصدر هر مشتق نيست \r\n*\r\n در مسلخ عشق جز نكو را نكشند * لاغرصفتان زشتخو را نكشند\r\nگر عاشق صادقى ز كشتن مگريز * مردار بود هر آنكه او را نكشند \r\n*\r\n سرمد كه ز جام عشق مستش كردند * بالا بردند و باز پستش كردند\r\nمىخواست خداپرستى و هشيارى * مستش كردند و بت‌پرستش كردند \r\n*\r\n سرمد غم عشق بلهوس را ندهند * سوز دل پروانه مگس را ندهند\r\nعمرى بايد كه يار آيد بكنار * اين دولت سرمد همه كس را ندهند \r\n*\r\n آنكس كه ترا تاج جهانبانى داد * ما را همه اسباب پريشانى داد\r\nپوشيد لباس هركه را عيبى ديد * بىعيبان را لباس عريانى داد \r\n*\r\n سرمد اگرش وفاست خود مىآيد * ور آمدنش رواست خود مىآيد \r\n\r\n","description":"","footnote":"","page_name":" 1229 ","page_number":613},
  {"content":"\r\n\r\n بيهوده چرا در طلبش مىگردى * بنشين كه اگر خداست خود مىآيد \r\n*\r\n سرمد غم دوست را بشادى ندهى * دردى اگرت رسد منادى ندهى\r\nصدگونه مراد گر ترا دست دهد * زنهار ز دست نامرادى ندهى \r\n*\r\n جز مهر تو گر دل نپذيرد چه كند * دامان ترا اگر نگيرد چه كند\r\nسرمد سگ تو بندهء تو عاشق تست * گر بر سر كوى تو نميرد چه كند \r\n*\r\n روزى ز قضا حسن ترا مىسنجيد * ايزد بترازوى قدر با خورشيد\r\nاين بس‌كه گران بود نجنبيد ز جاى * و آن بس‌كه سبك بود بافلاك رسيد \r\n*\r\n سرمد گله اختصار مىبايد كرد * يك كار ازين دو كار مىبايد كرد\r\nيا تن برضاى دوست مىبايد داد * يا قطع نظر ز يار مىبايد كرد \r\n\r\n88 - فياض لاهيجى\r\nملا عبد الرزاق بن على لاهيجى قمى متخلص به فياض ( م 1072 ه ) چنان كه پيش ازين [ ص 326 ببعد از همين جلد 
  ] ديده‌ايم از حكيمان و متكلمان مشهور در سدهء يازدهم هجرى و از شاگردان معروف و مقرب ملا صدراى شيرازيست كه سمت دامادى آن حكيم را داشته است . وى گذشته از مراتب دانش و فضل و تأليفهاى معروفى كه در حكمت و كلام داشته در شمار شاعران مشهور عهد خود نيز بوده است . ديوانش را آذر بيگدلى « سه چهارهزار بيت » و نصرآبادى باشتباه ده دوازده‌هزار بيت نوشته است . مؤلفان ديگر هم\r\n\r\n","description":"","footnote":"","page_name":" 1230 ","page_number":614},
  {"content":"\r\n\r\nمانند مير غلامعلى آزاد در سرو آزاد و محمد قدرت الله گوپاموى هندى در نتايج الافكار آن را وصف كرده‌اند . ازين ديوان به قدر كافى نسخه‌هايى در دستست و من آن را در دو مجلد بشماره‌هاى 728 و 730 .  Supp \r\nاز مجموعهء نسخه‌هاى فارسى كتابخانهء ملى پاريس ديده‌ام كه نخستين مجموعه‌ييست از قصيده‌ها و تركيبها و ترجيعهاى طولانى او پيرامون 2750 بيت در ستايش خالق و منقبت پيامبر و امامان خاصه على بن ابيطالب بتكرار و تركيب بندى در مرثيهء شهيدان كربلا بشيوهء محتشم . مجموعهء دوم غزلهاى اوست در حدود 2200 بيت كه معمولا لحن عرفانى اشراقى دارند و بعضى از آنها هم متضمن مدح امامان شيعه است . در شعر فياض اثر تحصيلات و اطلاعات فلسفى و كلامى او غالبا آشكارست . زبانش سالم و ساده است و پيچيدگىهاى كلام كه از ويژگيهاى شعر در عصر اوست كمتر در سخن او به نظر مىآيد . انديشه‌هاى عرفانى و مذهبى در شعرش بسيارست . ازوست :\r\n تدبير ماست در گرو عقل پير ما * معلوم تا كجا برسد زور تير ما\r\nبرهان ز معرفت نگشايد در صواب * نقش خطا زند همه كلك دبير ما\r\nما دست دل بدامن زلف بتان زديم * باشد بروز حشر همين دستگير ما\r\nفياض غم مخور كه دمادم رسد به گوش * بانگ بشارت از لب لعل بشير ما \r\n*\r\n چو كرد خاك ره يار روزگار مرا * به چشم عالميان داد اعتبار مرا\r\nدماغ برگ گل و بوى گلستانم نيست * مگر بباغ برد نالهء هزار مرا\r\nبه كف نه جام مى و در نظر نه روى مهى * گلى شكفته نگرديد از اين بهار مرا\r\nمرا ز گردش چشم تو حال مىگردد * بگردش مه و مهر و فلك چكار مرا\r\nز نارسايى اقبالم اى فلك خوش باش * بدامنى نرسم گر كنى غبار مرا\r\nچنين‌كه زار و ضعيفم ز هجر او فياض * مگر صبا برساند بكوى يار مرا \r\n*\r\n چون بر سر راه عدمست آنچه وجودست * نابود جهان را همه انگار كه بودست\r\nبر هم زده‌ام خشك و تر هر دو جهان را * آتش بميان نيست عزيزان همه دودست \r\n\r\n","description":"","footnote":"","page_name":" 1231 ","page_number":615},
  {"content":"\r\n\r\n ديريست كه در عشق تو محروم جهانم * مشتاب بقتل من دلخسته كه زودست\r\nكس ره بسراپردهء تقدير ندارد * اين قفل درين دهر بكس در نگشودست\r\nفياض درين نشأه كسى بىالمى نيست * از سيلى محنت بدن چرخ كبودست \r\n*\r\n بهنر فخر نكردن هنر مردانست * گهر خويش شكستن ظفر مردانست\r\nبر سر كوچهء مردان گذرى كن كآنجا * كيميا چشم‌براه نظر مردانست\r\nآنچه در مايدهء هر دو جهان حاضر نيست * چشم اگر باز كنى ما حضر مردانست\r\nسنگ بالين كن و آنگه مزهء خواب ببين * تا بدانى كه چه در زير سر مردانست\r\nميل پروازت اگر هست گرانى بگذار * كه سبكروحى دل بال و پر مردانست\r\nراه پرآه بريدن روش اهل دلست * گام بىگام نهادن سفر مردانست\r\nشجر بارور خلد كه طوبى لقب است * خار خشكيست كه در بوم و بر مردانست\r\nبندهء فيض مسيحاى زمان شو فياض * كه بارشاد معانى پدر مردانست \r\n*\r\n شش جهت را در زدم جز حلقه كس بر در نبود * نه صدف را سينه كردم چاك يك گوهر نبود\r\nسير آتشخانها كردم ببال شعله دوش * آنقدر گرمى كه در دل بود در اخگر نبود\r\nگرد غم تا رفته شد از سينه دل افسرده شد * پشت‌گرميهاى آتش جز بخاكستر نبود\r\nذوق بىبال و پريها كار ما را خام كرد * ورنه در بزمش دل از پروانه‌يى كمتر نبود\r\nجلوهء پرواز زنجير است بىديدار گل * بلبلان را بىتو دامى همچو بال و پر نبود\r\nقسمت ما يك دو ساغر خون دل در شيشه داشت * ورنه شمشير ترا تقصير در جوهر نبود\r\nسوزش دل دوش روى اشك ما را سرخ كرد * بيش ازين فياض آبى اندرين گوهر نبود \r\n*\r\n ز استغنا خيالش را بما پروا نمىافتد * نگاهش پرتو خور گر بود بر ما نمىافتد\r\nمه رويش گهى تاب از غضب دارد گه از باده * بگلزار جمال او گل از گل وا نمىافتد\r\nاگر سررشتهء كار اسيران بلا نبود * سر زلف درازت اين‌چنين در پا نمىافتد\r\nچنان هنگامهء بازار دامن‌گيريش گرمست * كه نوبت در قيامت هم بدست ما نمىافتد \r\n\r\n","description":"","footnote":"","page_name":" 1232 ","page_number":616},
  {"content":"\r\n\r\n نرنجى گر نگاهش بر رقيبان مىفتد فياض * كه تير خردسالان متصل يك جا نمىافتد \r\n*\r\n ما فيض كعبه از ره ميخانه برده‌ايم * سرخط مشرب از خط پيمانه برده‌ايم\r\nاى سيل برمگرد كه در انتظار تو * شد عمرها كه رخت بويرانه برده‌ايم\r\nبا ما بجز صفاى دو عالم نمانده است * از دل غبار محرم و بيگانه برده‌ايم \r\n*\r\n هم در شيخ زدم هم ره رهبان رفتم * كافر از كعبه و از دير مسلمان رفتم\r\nعادت عكس نقيض فلكم مغلطه زد * كه پى درد بدريوزهء درمان رفتم\r\nخنده بر سستى اميد خودم مىآيد * از درت رفتم و اين طرفه كه خندان رفتم\r\nگرچه از آمدن خويش پشيمان بودم * ليكن از رفتن خود نيز پشيمان رفتم\r\nآمدم اين همه ره دست بدامان اميد * ليك با پاس ادب دست و گريبان رفتم\r\nاينكه جز لخت دلم هيچ ندادند نصيب * جرمم اين بود كه ناخوانده به مهمان رفتم\r\nهمدمان ، منع من از ناله روا نيست كه من * بلبلى بودم و ناديده گلستان رفتم\r\nغيرتم گرد ملالت ز وطن بيش افزود * يوسفى بودم و از چاه بزندان رفتم\r\nبوى پيراهن يوسف شدم و بىاثرم * هرزه بود اينكه من از مصر بكنعان رفتم\r\nدورى از دوست ندانى گنه من فياض * رفتم از درگه او ليك بفرمان رفتم \r\n*\r\n گريه چون گرمست ز آن با ديده همدم ساختم * داغ دلچسب است ز آنش محرم غم ساختم\r\nابر را در گريه افگندم چو طفل خردسال * بس‌كه او را پيش چشم خويش ملزم ساختم\r\nمحرمى بايست تا دردى ز دل بيرون كنم * لا جرم دانسته با اشك دمادم ساختم\r\nسازگارى كرد غم فياض با من سالها * دور بود از مردمى من نيز با غم ساختم \r\n*\r\n گر جام ميى دارى عزم لب جويى كن * ور مهر بتى دارى فكر سر كويى كن\r\nاى غنچه سرى دارى در راه بتى درباز * وى گل دهنى دارى وصف گل رويى كن\r\nدانم كه وفايى نيست اى چرخ ترا بارى * چون خاك كنى ما را در كار سبويى كن\r\nاى خاك هوس تا كى شد فوت نماز عشق * از خون دل و ديده برخيز و وضويى كن\r\nفياض درين وادى راهيست بسرمنزل * هرچند نمىيابى بارى تك‌وپويى كن \r\n\r\n","description":"","footnote":"","page_name":" 1233 ","page_number":617},
  {"content":"\r\n\r\n\r\n89 - ملا شاه بدخشانى « 1 »\r\nملا شاه محمد ملقب به « لسان الله » و معروف به « ملا شاه » فرزند ملا عيدى يكى از بزرگان صوفيهء هند در سدهء يازدهم هجريست . وى از بزرگان طبقهء قادريه و مراد محمد داراشكوه است و آن شاهزاده شرحى مستوفى دربارهء او در كتاب سفينة الاولياء خود آورده است . پدرش ملا عيدى قاضى ارگ از اعمال رستاق بدخشان بود و او بعد از طى دوران جوانى و آشنايى با دانشهاى دينى در 1023 ه بهند رفت و در سلك مريدان ملا ميان مير از پيشروان سلسلهء قادريه درآمد و بعد از فوت ملا ميان مير ( 1045 ه ) بجاى او در كشمير بساط ارشاد گسترد و در اين اوان بود كه محمد داراشكوه و خواهرش جهان‌آرا بيگم در سلك پيروان سلسلهء قادريه درآمدند و به همين سبب پدر محمد و جهان‌آرا يعنى شاهجهان نيز به دو با نظر احترام مىنگريست و چند بار بملاقات او رفت .\r\nملا شاه در سال 1072 در لاهور بدرود حيات گفت و قبرش در همان شهر زيارتگاهست . وى بسبب مقالات عرفانى و ارشاد صوفيان محل نفرت عالمان مذهبى عهد خود بود و چند بار طعم تكفير و تهديد بقتل چشيد . كلياتش شامل\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* پادشاه‌نامهء عبد الحميد لاهورى ، بنگاله 1867 ، ج 2 ، ص 333 .\r\n* عمل صالح ، محمد صالح كنبوى لاهورى ، كلكته 1939 ، ج 3 ، ص 370 - 371 .\r\n* صاحبيه ، جهان‌آرا بيگم ، دربارهء محامد ملا شاه ، خطى .\r\n* مرآة الخيال ، شير خان لودى ، بمبئى 1323 ه ق ، ص 128 - 130 .\r\n* سفينة الاولياء ، لكنهو 1872 ، ص 73 ببعد .\r\n* رياض الشعراء واله داغستانى ، خطى .\r\n* صحف ابراهيم ، على ابراهيم خان خليل ، خطى .\r\n* روز روشن ، ص 407 - 408 .\r\n* رياض العارفين ، ص 161 - 162 .\r\n","page_name":" 1234 ","page_number":618},
  {"content":"\r\n\r\nقصيده‌ها و غزل‌ها و مثنويها و رباعيهاى عرفانى بسيارست و از آن بتمامى و باجزاء مختلف خاصه رباعياتش نسخه‌هاى بسيار در كتابخانه‌هاى هند و بيرون از آن موجودست . شعر او متوسط و گاه سست است . هدايت در رياض العارفين گفته است « پنجاه‌هزار بيت ديوان دارد . مثنويات بسيار و غزلهاى بيشمار ، و ليكن رعايت بحور و قوافى را چنان كه بايد ننموده است » و شايد نخواست بگويد كه رعايت لفظ را هم گاه بدست فراموشى سپرده است ! با اينهمه او را در ادب عرفانى هند و نزد پارسىشناسان آن سامان مقامى والاست . ازوست :\r\n اى بىخبر از يك نگه رحمت ما * تا چند همى خصومت و زحمت ما\r\nچندى ديدى نتيجهء صحبت غير * يك بار ببين نتيجهء صحبت ما \r\n*\r\n در مدرسه آنچه صحبت يارانست * در صومعه آنچه بر گرفتارانست\r\nزآنگاه كه مهر تو گزيدم ديدم * كاينها همه كارهاى بيكارانست \r\n*\r\n يارى كه ترا ز خود رهاند دگرست * كارى كه ز تو هيچ نماند دگرست\r\nما منكر راه مسجد و كعبه نه‌ايم * راهى كه به مقصود رساند دگرست \r\n*\r\n مايى و منى ما چو از كار افتاد * اين هستى ما بگوشه‌يى خوار افتاد\r\nما را چو ز خود ساخت ز ما هيچ نماند * مانند سگى كه در نمكزار افتاد \r\n*\r\n آخر يابد هركه ز صدقش جويد * تخمى كه بجا فتاد آخر رويد\r\nگويند كه هركه يافت حرفى نزند * نى نى غلطست هركه يابد گويد \r\n*\r\n دريا چو رود خس نرود پس چه كند * پس با درياى بيكران خس چه كند\r\nعرفان سريست بايدش پوشيدن * مىپوشم ، ليك مشك را كس چه كند \r\n*\r\n\r\n","description":"","footnote":"","page_name":" 1235 ","page_number":619},
  {"content":"\r\n\r\n آن را كه بماست « 1 » بر سر ايمان جنگ * او مؤمن و ز ايمان من او را صد ننگ\r\nمؤمن نشود تا نشمارد يكسان * با بانگ نماز بانگ ناقوس فرنگ \r\n*\r\n هرگه به خود آمديم از خود رستيم * چون دانستيم دل به خود بربستيم\r\nديديم جمال يار در خويش عيان * ديوانهء خود شديم و خوش بنشستيم \r\n*\r\n تا مىنكنى ز معرفت شيرين‌كام * حاصل نشود كام تو از نقل كلام\r\nحلوا حلوا اگر بگويى صد سال * از گفتن حلوا نشود شيرين كام \r\n*\r\n شك نيست كه اسم بامسما ماييم * مفهوم تمام زشت و زيبا ماييم\r\nگر گفت كسى بما بدى رنجه نه‌ايم * چون ما صدق تمام اشيا ماييم \r\n*\r\n از بستگى خويش اگر واگردى * بر وارسى خويش مهيا گردى\r\nواگرد بگرد خويش مانند حباب * تا واگردى ز خويش و دريا گردى \r\n\r\n90 - برهمن لاهورى « 2 »\r\nچندربهان پسر دهوم راس لاهورى متخلص به « برهمن » از جملهء شاعران\r\n\r\n\r\n","description":"","footnote":"\r\n( 1 ) - بجاى « با ماست » .\r\n( 2 ) - دربارهء او بنگريد به :\r\n* بهارستان سخن ، ص 515 - 517 .\r\n* نتايج الافكار ، ص 106 - 108 .\r\n* گلزار جاويدان ، ج 1 ، ص 207 . -\r\n","page_name":" 1236 ","page_number":620},
  {"content":"\r\n\r\nهند و نژاد و هندوكيش قديمست كه در شعر و نثر با گويندگان ايرانى همزمان خود كوس برابرى مىكوفت . وى در نثر معروف خود « چهار چمن » گفته است كه در خاندانى از برهمنان بجهان آمد و دو برادر داشت . پدرش از ديوانيان و منصب‌داران دولت در لاهور بود ، و او خود در آخرهاى عهد جلال الدين اكبر در لاهور ولادت يافت . نخست شاگردى و ملازمت مير عبد الكريم « مير عمارت » لاهور نمود و سپس در سلك ملازمان افضل خان علامى ملا - شكر الله شيرازى « 1 » حاكم آن شهر درآمد . افضل خان مردى فاضل و ادب‌دوست بود ، چندى وزارت شاهجهان داشت و چنان كه برهمن گويد با آنكه منشيان ايرانى و تورانى و هندى در اختيار داشت نظر تربيت بر او گماشت و يك بار كه شاهجهان در لاهور بتماشاى كاخهاى آن خان رفته بود ، وى را بحضور پادشاه روشناس كرد . بعد از مرگ آن خان فاضل ، گويا به معرفى شهزاده محمد داراشكوه ( م 1069 ه ) ، چندربهان در سلك ملازمان شاهجهان درآمد و عنوان منشى خاص و واقعه‌نويس وى يافت و كتاب چهار چمن او به علت عهده‌دارى همين مقام فراهم آمد ، چنان كه خواهيم ديد . آنچه تذكره‌نويسان گفته‌اند كه برهمن در نخستين باريابى بحضور شاهجهان اين بيت را خواند :\r\n مرا دليست بكفر آشنا كه چندين بار * بكعبه بردم و بازش برهمن آوردم \r\nو « پادشاه دين‌پرور » بر او خشمگين شد . . . و باز ببخشيدش ، داستانى برساخته و دروغست و مير عبد الرزاق خوافى هم متوجه اين جعل شده و آن را مردود\r\n\r\n\r\n","description":"","footnote":"\r\n- * عمل صالح ( شاهجهان‌نامه ) ، ج 3 ، ص 434 .\r\n* مرآة الخيال ، ص 139 .\r\n* تاريخ شعر در لاهور ( رساله . . . ) ، آغا يمين از دانشگاه پنجاب ( لاهور ) ، ص 392 ببعد .\r\n* صحف ابراهيم ، خطى .\r\n* روز روشن ، تهران ، ص 108 .\r\n* رياض الشعراء واله داغستانى ، خطى .\r\n( 1 ) - دربارهء او بنگريد به مآثر الامرا ، ج 1 ، كلكته 1888 ، ص 145 - 150 .\r\n","page_name":" 1237 ","page_number":621},
  {"content":"\r\n\r\nدانسته است ( بهارستان سخن ) . حقيقت آنست كه اولين شعرى كه برهمن هنگام معرفى شدن به خدمت شاهجهان خواند ، چنان كه خود نوشته ، اين رباعى متوسط بود :\r\n شاهى كه مطيع او دو عالم گردد * هر جا كه سر است پيش او خم گردد\r\nاز بس آدم بدور او يافت شرف * خواهد كه فرشته نيز آدم گردد \r\nو پادشاه شعر و خط شكستهء او را پسنديد . داراشكوه كه سياست نياى خود اكبر را در تقارب فرهنگ هندى و اسلامى دنبال مىكرد و گروهى از عالمان هندو را براى ترجمهء اثرهاى حكمى و عرفانى هند در خدمت داشت ، برهمن را از پدر بخواست و ملازم خود نمود و او تا سال 1066 ه ملازم آن شاهزاده بود و در اين سال ديگرباره بدرگاه خوانده شد و خطاب‌رايى ( راجگى ) با منصب بلند و درخور يافت .\r\nبعد از عصيان عالمگير اورنگ زيب بر پدر و برادر و نشستن او بر اورنگ شاهى و كشتن داراشكوه بسال 1069 ، برهمن ترك خدمت دولتى كرده به بنارس شهر مقدس هندوان رفت و آنجا روزگار را بعزلت گذراند تا بسال 1073 درگذشت .\r\nاز ديوان و از نثر چهار چمن او نسخه‌هاى كمياب در دستست و منتخبى از غزلهايش در بياض ميرزا عبد القادر بيدل [ كتابخانهء موزهء بريتانيا بشمارهء 802 ، 16 .  Add  و 803 ، 16 .  Add  
  ] نقل شده ، و او چه در شعر و چه در نثر زبانى ساده دارد . در غزلهايش انديشه‌يى باريك و لحنى عرفانى ديده مىشود . شعرش با حال و دلپذير است و گويند بر خود او هنگام خواندن شعر رقّتى دست مىداد .\r\nدربارهء نثرش بجاى خود سخن خواهم گفت ؛ ازوست :\r\n اى برتر از تصور و وهم و گمان ما * اى در ميان ما و برون از ميان ما\r\nآيينه گشت سينهء ما از فروغ عشق * شد جلوه‌گاه صورت معنى نهان ما\r\nجا كرد در ميان رگ و ريشه مهر دوست * پرورده شد بمغز وفا استخوان ما\r\nاستاد عشق حوصله‌فرماى عاشق است * صد جا شكست تا بلب آمد فغان ما\r\nمانند غنچه گرچه خموشيم برهمن * ليكن پر از نواست چو بلبل زبان ما \r\n*\r\n\r\n","description":"","footnote":"","page_name":" 1238 ","page_number":622},
  {"content":"\r\n\r\n كنم ز ساده‌دلى بند ديده مژگان را * بمشت خس نتوان بست راه طوفان را\r\nجگرفشان شده‌ام باز جاى آن دارد * كه لاله‌زار كنم دامن و گريبان را\r\nهميشه زلف ترا اضطراب در كارست * چگونه جمع كند خاطر پريشان را\r\nشبى خيال تو آمد بخواب و آسوديم * دگر ز هم نگشاديم چشم گريان را\r\nبرهمن از تو سخن بىدليل مىخواهم * كه اعتبار نباشد دليل و برهان را \r\n*\r\n هر نفس بوى محبت آيد از گفتار ما * مىتوان فهميد از گفتار ما مقدار ما\r\nدر خيال شمع روى او بشبهاى فراق * صبح را در خواب يابد ديدهء بيدار ما\r\nكى سر آزادگان در پيش گردون خم شود * كم مبادا از سر ما سايهء ديوار ما\r\nدر محبت از ازل پيوند دارد برهمن * رشتهء زلف بتان با رشتهء زنار ما \r\n*\r\n من عاشقم مرا بهوس احتياج نيست * مرغ رميده را بقفس احتياج نيست\r\nهرگز نظر بجيفهء دنيا نيفگنم * شهباز را ببال مگس احتياج نيست\r\nدر گوشهء خمول چو عنقا فتاده‌ام * ديگر مرا بصحبت كس احتياج نيست\r\nگر سوى ما نديد ، برهمن ازو مرنج * گل را بآشنايى خس احتياج نيست \r\n*\r\n كاروان بگذشت و بانگى از درايى برنخاست * عالمى گم گشت و از جايى صدايى برنخاست\r\nچشم تا بر هم زدم انجام شد آغاز عمر * طى شد اين ره آنچنان كآو از پايى برنخاست\r\nبا دل ديوانه گفتم كيست همراهى كند * غير زنجير جنون از كس ندايى برنخاست \r\n*\r\n نرگست از سرمه رنگ دلرباى تازه بست * نسخهء افسونگرى را از مژه شيرازه بست\r\nبر سر مژگان سرشكم آمده بىلخت دل * گوئيا زخم درون من لب از خميازه بست\r\nخواستم تا نقش روى دلبر خود بنگرم * گريه‌ام از اشك پيش روى من دروازه بست\r\nچون گل بادام روى دلبر من بشكفد * تا كه بر لاله‌عذار خويش رنگ غازه بست\r\nكى بيابد راه سوى من دمى پاى نشاط * زآنكه شيداى برهمن را غمش اندازه بست \r\n*\r\n\r\n","description":"","footnote":"","page_name":" 1239 ","page_number":623},
  {"content":"\r\n\r\n بر آتش غم تو دلم چون كباب سوخت * وز اشك گرم مردم چشمم در آب سوخت\r\nدارم دلى شكسته كه بر آتش فراق * چون مو به روى شعله به صد پيچ و تاب سوخت\r\nآن آتش نهفته كه در سينه داشتم * چندان بلند شد كه دل آفتاب سوخت \r\n*\r\n مرا بسير گلستان بهار شد باعث * بباده توبهء نااستوار شد باعث\r\nخيال قد و رخ و عارض نگار مرا * بسير سرو و گل و لاله‌زار شد باعث\r\nقرار در شكن زلف يار خواهم كرد * به اين قرار دل بيقرار شد باعث\r\nچو اشك در پى آن سرو چون روان نشوم * مرا كه گريهء بىاختيار شد باعث\r\nنمىشدم بره دير هرگز از سر شوق * مرا برهمن زنار دار شد باعث \r\n*\r\n بيار باده كه وقت بهار مىگذرد * تو غافل از خودى و وقت كار مىگذرد\r\nچو برق خرمن دلها بخنده مىسوزد * ز دور جلوه‌كنان از كنار مىگذرد\r\nشمار عمر گرانمايه هر نفس بايد * كه چشم تا زده‌اى از شمار مىگذرد\r\nمرا نظر بتهىدستى برهمن نيست * بدامنش گهر آبدار مىگذرد \r\n*\r\n نقاب از رخ چو برگيرد سحرگه آفتاب من * به طرز بىحجابش بيشتر گردد حجاب من\r\nز راه عقل بيرون مىشتابم در پى مطلب * مرا از قرب من دل دور مىدارد شتاب من\r\nدو عالم از كتاب قدرت او يك ورق سازد * بود ز آن يك ورق يك نكتهء عشق انتخاب من\r\nز اشك بىكسى درياى رحمت را به جوش آرم * اگر در روز محشر در ميان آيد حساب من\r\nبرهمن تا بصبح محشر از هم چشم نگشايم * اگر آيد شبى آن آفتاب من بخواب من \r\n*\r\n آنان كه ز عشق رنگ و بويى دارند * در گلشن عيش آبرويى دارند\r\nچون غنچهء صد زبان خموشند ولى * در پرده بخويش گفت‌وگويى دارند \r\n*\r\n خواهم كه ز مژگان همه شب خون ريزم * در دامن خويش اشك گلگون ريزم\r\nاز خون جگر دو ديده‌ام پر شده است * معذورم اگر دو قطره بيرون ريزم \r\n*\r\n\r\n","description":"","footnote":"","page_name":" 1240 ","page_number":624},
  {"content":"\r\n\r\n ما شيفتهء نرگس جادوى توايم * آشفتهء زلف عنبرين‌بوى توايم\r\nچون ماه رخ تو سجده‌فرما گردد * خم گشته‌تر از هلال ابروى توايم \r\n*\r\n ياد دل دردناك خواهم كردن * پيراهن صبر چاك خواهم كردن\r\nآلودگيى كه در ميان آمده است * با آب دو ديده پاك خواهم كردن \r\n*\r\n دل در خم زلف يار خواهم بستن * بر خود در اختيار خواهم بستن\r\nشايد قدمى نهد خيالش در خواب * در ديدهء خود نگار خواهم بستن \r\n\r\n91 - احسن تربتى « 1 »\r\nظفر خان احسن [ احسن الله ملقب به ظفر خان و متخلص به احسن 
  ] پسر ركن السلطنه خواجه ابو الحسن تربتى از اميران صاحب نفوذ شيعىمذهب و از شاعران پارسىگوى هندوستان در سدهء يازدهم هجريست .\r\n\r\n\r\n","description":"","footnote":"\r\n( 1 ) - دربارهء او و پسرش عنايت خان آشنا بنگريد به :\r\n* مآثر الامرا ، ج 2 ، كلكته 1890 ، ص 756 - 763 .\r\n* بهارستان سخن ، ص 532 - 534 و 534 - 535 .\r\n* سرو آزاد ، ص 95 - 96 .\r\n* تذكرهء نصرآبادى ، ص 57 - 58 .\r\n* تذكرهء ميخانه ، تهران ، حاشيهء ص 829 و 854 - 856 .\r\n* شمع انجمن ، محمد صديق خان ، هند 1292 ه ق ، ص 54 - 55 .\r\n* فهرست كتابخانهء مجلس شورى ، ج 3 ، تهران 1321 ، ص 43 - 44 .\r\n* نتايج الافكار ، ص 49 - 51 .\r\n* فهرست بلوشه ، ج 3 ، ص 391 - 392 .\r\n","page_name":" 1241 ","page_number":625},
  {"content":"\r\n\r\nپدرش خواجه ابو الحسن ( 972 - 1042 ) « 1 » در عهد جلال الدين اكبر ( 963 - 1014 ه ) بهند رفت و با حرمت در دربار پذيرفته شد و وزارت شاهزاده دانيال پسر اكبر و صدارت دكن بوى تفويض گرديد و در عهد پادشاهى جهانگير ( 1014 - 1037 ) از دكن بپايتخت خوانده شد و عنوان « ميربخشى » را كه از منصب‌هاى بلند بود ، به دو واگذاشتند و پس از مرگ اعتماد الدولهء تهرانى بپايهء وزارت اعلى ( ديوانى كل ) و منصب پنجهزارى ذات و پنجهزار سوار ارتقاء جست و در سال نوزدهم جهانگيرى ( 1033 ) با حفظ آن مقام صوبه‌دارى كل كابل نيز بر عهدهء او قرار گرفت و چون او بايفاى وظيفه‌هاى دربارى و مملكتى مشغول بود پسرش احسن الله با لقب « ظفر خان » بوكالت پدر مأمور كابل گرديد ؛ در عهد پادشاهى شاهجهان ( 1037 - 1068 ه ) خواجه ابو الحسن بمنصب ششهزارى و شش‌هزار سوار ارتقاء يافت و در سال 1041 صاحب - صوبگى كشمير به دو ارزانى شد ولى نظر ببلندى مقام و سالخوردگى از ملازمت پادشاه دور نگرديد و باز پسرش ظفر خان بنيابت پدر معين گشت و چون سال بعد يعنى در 1042 ه خواجه ابو الحسن در هفتاد سالگى بدرود حيات گفت ، همان منصب صوبه‌دارى كشمير اصالة با منصب سه‌هزارى و دوهزار سوار و علم و نقاره بظفر خان احسن واگذار گرديد و او مدتها در حكومت كشمير بر قرار بود و در آن ميان سرزمين تبت را تسخير نموده بر امپراطورى تيموريان هند افزود و در پايان حيات چند سالى در لاهور برسم گوشه‌گيرى بسر مىبرد و ساليانه چهل‌هزار روپيه وظيفه داشت تا بسال 1073 ه در آن شهر بدرود حيات گفت و در مقبرهء پدر مدفون شد .\r\n« گويند ظاهرش بسيار محقر و كوتاه‌قد بود . . . اما در رسايى دانش و درستى تدبير يكتايى داشت . . . و خالى از كمال نبود . . . با آنكه خواجه [ ابو الحسن تربتى 
  ] سنى بود اما ظفر خان در تشيع تعصب تمام داشت . زرهابه مردم ايران مىداد ، خصوص در حق شعر اطرفه بذل و كرم مىفرمود . سخنوران صاحب استعداد دل از اوطان برداشته روى اميد بدرگاهش مىگذاشتند و\r\n\r\n\r\n","description":"","footnote":"\r\n( 1 ) - دربارهء او بنگريد بمآثر الامرا ، ج 1 ، ص 737 - 739 .\r\n","page_name":" 1242 ","page_number":626},
  {"content":"\r\n\r\nبمنتهاى متمنا مىرسيدند . افصح المتأخرين ميرزا صائب تبريزى چون از ايران بكابل رسيد از گرم‌جوشى و دريابخشى او دل‌بستهء صحبتش گرديده مدتها بهمراهى خان مذكور در هندوستان بسر برد چنان كه گويد ، بيت :\r\n خان خانان را ببزم و رزم صائب ديده‌ام * در سخا و در شجاعت چون ظفرخان تو نيست \r\nو او انتخاب اشعار شعرايى كه با وى رابطهء اخلاص داشتند به خط هركدام نويسانيده بر پشت هر ورق صورت آن معنى سنج مصور ساخت . خود نيز شعر را بكمال رسانيده . ازوست :\r\n بتيغ بىنيازى تا توانى قطع هستى كن * فلك تا افگند از پا ترا خود پيشدستى كن » « 1 » \r\nهمچنانكه از گفتار مير عبد الرزاق برمىآيد ، ظفر خان از مشوقان بسيار بزرگ شاعران پارسىگوى و از ترويج‌كنندگان گرم‌رو زبان و ادب پارسى در هندست و درين راه از سنت خانوادگى خود كه خاندانى خراسانى بود ، پيروى مىكرد ، و چون مردى بلندهمت و بخشنده و گشاده‌دست بود ، شاعران از هر سوى بدرگاه او روى مىآوردند چنان كه بايد گفت ظفر خان احسن از ايرانيانيست كه توانست سنت ايرانى ديگر يعنى ميرزا عبد الرحيم خانخانان را در سخن‌پرورى و شاعرنوازى در هند تجديد كند و يا آن را ادامه دهد .\r\nخصلت شاعرپرورى ظفر خان از آنجا نشأت مىكرد كه او خود شاعر بود و ازينروى معاشرتش با شاعران شيوه‌يى دوستانه داشت و بزرگانى همچون كليم و قدسى و صيدى و صائب ازين خوى و خصلت او كامياب بودند .\r\nاز ميان شاعران بزرگ عهد ، ميرزا محمد على صائب بيش از همه بوى اختصاص داشت و چند قصيده در مدح وى سرود و در آنها گذشته از ستايش‌هاى عادى شاعران مديحه‌گو سخندانى ظفر خان را نيز مورد ستايش قرار داد . ظفر - خان هم بصائب ارادت بسيار مىورزيد و شيوهء او را در سخنورى دنبال مىكرد و در اين باب گفت :\r\n طرز ياران پيش احسن بعد ازين مقبول نيست * تازه‌گوييهاى او از فيض طبع صائب است \r\n\r\n\r\n","description":"","footnote":"\r\n( 1 ) - مآثر الامرا ، ج 2 ، ص 760 - 762 .\r\n","page_name":" 1243 ","page_number":627},
  {"content":"\r\n\r\nو اين معنى را چند بار در مقاطع غزلهاى خود تكرار كرد .\r\nظفر خان كه شيعهء معتقدى بود ، در مقدمهء مجموعهء نيايشهايى بنام « احسن - الدعوات » كه به حكم او ترجمه و تنظيم شده خود را « كلب آستان على عمران احسن الله ملقب بظفر خان » خوانده است « 1 » .\r\nظفر خان قصيده و غزل و مثنوى مىسرود . مثنوى وصف كشمير او را در نسخهء شمارهء 1760 .  Supp  كتابخانهء ملى پاريس ديده‌ام كه ببحر هزج مسدس مقصورست . با اين عنوان : « توصيف راه كشمير و گلگشت كشمير و وصف باغهاى آن و صفت قصر فيض‌بخش كه خود بنا كرده بود » . اين مثنوى چنين آغاز مىشود :\r\n مرا انديشهء راهيست جانكاه * كه آنجا خضر هم گم مىكند راه \r\nهمراه مثنوى وصف كشمير در نسخهء مذكور سه مثنوى ديگر نيز هست از شاعرى ديگر بنام ساطع كه اهل كشمير و معاصر فرخ سير ( 1124 - 1131 ه ) بود ( بنگريد بصحف ابراهيم ) و ربطى باحسن الله احسن ندارد . اينك چند بيتى از مثنوى وصف كشمير ظفر خان احسن :\r\n خوشا كشمير و فصل نوبهارش * خوشا كشمير و گشت لاله‌زارش\r\nچه كشمير آبروى هشت جنت * بهار اينجا كمر بسته به خدمت\r\nچنين گلشن نديده چشم اختر * بود خلدش پدر فردوس مادر\r\nكسى شكر هوايش چون بگويد * گل ساغر ز سرو شيشه جويد\r\nخوشا باغى كه از فيض حريمش * شكفته شد گل شمع از نسيمش\r\nبهار آمد گلستان را جوان كرد * دگر امروز عشرت مىتوان كرد\r\nشكوفه مىزند چشمك بمستان * كه جام مى بشوق لاله بستان\r\nبفصل گل بگلشن چون شتابى * ز جوش گل گر آنجا راه يا بى\r\nچنان گلشن دهد عرض تجمل * كه در هر خار بينى جلوهء گل\r\nخوشا باغى كه از جويش رياحين * كند در بند حيرت دست گلچين \r\n\r\n\r\n","description":"","footnote":"\r\n( 1 ) - دربارهء اين مجموعه رجوع كنيد به فهرست كتابخانهء مجلس ، ج 3 ، ص 43 - 44 .\r\n","page_name":" 1244 ","page_number":628},
  {"content":"\r\n\r\n چنين بر رويهم گل گر زند جوش * شكفتن غنچه را گردد فراموش\r\nبپاى هر گلى افتاده مستم * توان گفتن چو بلبل گل‌پرستم\r\nشكفته چون شود طبعم بگلشن * شكفتن ياد گيرد غنچه از من\r\nبه گل بلبل چو در يك پيرهن خفت * ز منقارش گل آهنگ بشكفت\r\nز بس گستاخ گرديده است بلبل * نمازى نيست ديگر دامن گل\r\nچو شد با خندهء گل سير آهنگ * از آن از نغمهء بلبل كند ننگ\r\nاگر شبنم نشيند بر رخ گل * به جوش آيد ز غيرت خون بلبل\r\nتماشاى گلم از جا درآورد * زبان از وصف سنبل مو برآورد\r\nفزود از ياسمين رونق چمن را * ندانى كمتر از گل ياسمن را . . . \r\n*\r\n استاد مرا چو درس مىنوشى گفت * اول سبقم حديث بيهوشى گفت\r\nتا خاطر عالمى پريشان گردد * احوال دلم زلف بسر گوشى گفت \r\nپسر ظفر خان ، ميرزا محمد طاهر ملقب به « عنايت خان » و متخلص به آشنا هم سنت پدر و نيا را در سخندانى حفظ كرد و گذشته از تعهد خدمتهاى ديوانى آيين سخنورى و سخن‌شناسى را دنبال نمود . وى در عهد شاهجهان بمنصب هزار و پانصدى ارتقاء جست و در اواخر پادشاهى او چندگاه « داروغگى كتابخانهء » شاهى را بر عهده داشت و در دوران پادشاهى اورنگ زيب عالمگير ( 1068 - 1118 ه ) در كشمير گوشهء انزوا اختيار نمود و آنجا بود تا بسال 1081 ه درگذشت . او گذشته از شاعرى در انشاء نيز دست داشت و شاهجهان نامهء ملا حميد لاهورى و فاضل خان تونى را تلخيص نمود و به « ملخص » موسوم ساخت . اين بيت مشهور ازوست :\r\n در سبكبارى است آسايش * سايه خوابيده قطع راه كند \r\nازو ديوانى در دستست شامل قصيده و غزل و ترجيع‌بند و رباعى و چند مثنوى كوتاه كه جمعا بهزار بيت نمىرسد .\r\n\r\n","description":"","footnote":"","page_name":" 1245 ","page_number":629},
  {"content":"\r\n\r\n\r\n92 - فوجى نيشابورى « 1 »\r\nملا مقيم معروف به « مقيما » و متخلص بفوجى از خاندانى شاعرپيشه در نيشابور برخاست . نصرآبادى او و دو برادرش « عظيما » و « كريما » را كه پسران ملا قيدى بوده‌اند « 2 » ستوده و نوشته است كه اين ملا قيدى برادرزادهء نظيرى نيشابورى بوده و « آن سلسله همگى مردم آدميند در كمال پاكى طينت و صلاح . . . » . ملا قيدى در عهد شاه جهان بهند رفت و در بازگشت بايران چنان كه در « فوز عظيم » اثر پسرش ملا عظيما ذكر شده بسال 1064 در راه درگذشت .\r\nاما فوجى يعنى ملا مقيما ، گويا پيش از پدر سفر هند اختيار كرده بود چه در سال 1042 ه حكيم داود را كه تازه از ايران بهند رسيده بود ستود « 3 » ،\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 316 - 317 .\r\n* تذكرهء غنى ، محمد عبد الغنى ، عليگر 1916 ، ص 104 .\r\n* آتشكده ، تهران ، ص 706 .\r\n* قصص الخاقانى ، داود قلى بن ولى قليشاه ، خطى .\r\n* صحف ابراهيم ، خطى .\r\n* رياض الشعراء ، خطى .\r\n* فهرست ريو ، ج 2 ، ص 690 .\r\n* تذكرهء پيمانه ، ص 381 ببعد .\r\n( 2 ) - نصرآبادى غير از مقيما دربارهء ملا قيدى پدرش و برادران مقيما يعنى عظيما و كريما در صفحه‌هايى كه نشان داده‌ام شرحى مختصر با نمونه‌هايى از شعرشان آورده\r\n( 3 ) - گويد :\r\n حكيم داود آن نور ديدهء ايران * رسيدهء سرخوان عطاى هند بود\r\nمريد شاه جهان گشته است و مىخواهد * كه سايه‌پرور بال هماى هند بود\r\nبهار دولت صاحبقران كند شيرين * چو سرو در چمن دلگشاى هند بود\r\nز سال آمدنش سوى هند گر پرسند * بگوى « رونق دار الشفاى هند » بود \r\n","page_name":" 1246 ","page_number":630},
  {"content":"\r\n\r\nو ديرزمانى در شهر اوريسه (  Orissa  ) بسر مىبرد « 1 » و ملازم جان بيك حاكم آن شهر بود و نيز بدرگاه شاهزاده مراد كه در سند ( مولتان ) بود راه داشت و دربارهء باغى كه او بسال 1053 در مولتان احداث كرده بود ماده تاريخى يافت « 2 » تاريخهايى كه در قطعات او يافته مىشود بر رويهم سالهايى را ميان 1052 و 1059 نشان مىدهد . وى پس از چند سال اقامت در هند و سند به مكه و كربلا و نجف رفت و در راه قصيده‌يى بمطلع زيرين سرود كه قسمتى از آن را بجاى خود خواهيم آورد :\r\n دست بهم داده‌ايم ما و نسيم صبا * رقص‌كنان مىرويم تا نجف و كربلا \r\nو در بازگشت باصفهان رفت و در آنجا نصرآبادى چند بار با وى ملاقات و مصاحبت داشت و او را خوش‌سليقه و لطيفه‌پرداز و « ملكى در لباس انسان » يافت . فوجى از اصفهان بزادگاه خود نيشابور رفت و همانجا بسال 1075 درگذشت . بنابر نقل داود قلى در قصص الخاقانى هنگام مرگ چهل و دو سال داشت و در اين صورت بسال 1033 ولادت يافته بود .\r\nاز ديوانش نسخه‌يى بشمارهء 302 .  Or  در كتابخانهء موزهء بريتانيا ملاحظه شد كه نزديك به پنجهزار بيت قصيده ، قطعه ، غزل ، رباعى ، ساقى - نامه‌يى ببحر متقارب مثمن مقصور و دو مثنوى كوتاه دارد . قصيده‌هايش در ستايش امامان و مدح شاهزاده مراد و ميرزا جان بيگ است و غزلهايش بنظم الفبايى قافيه تنظيم يافته .\r\nوى سخنى ساده و روان و استوار ، بر شيوهء گويندگان سدهء نهم و آغاز\r\n\r\n\r\n","description":"","footnote":"\r\n( 1 ) -\r\n بملك اوريسه هراسان مباش * بده مى بفكر خراسان مباش\r\nشكفته درين ملك از هر گياه * گل مدح جان بيگ خورشيد شاه \r\n( 2 ) -\r\n نهال گلشن اقبال شاهزاده مراد * كه جانشين سليمان بعدل و داد بود\r\nفگند طرح رياضى بساحت ملتان * كه داغ لالهء آن ديده را سواد بود\r\nز چهره شاهد معنى گشود پرده و گفت * « مكان ساز و طرب گلشن مراد بود » \r\n","page_name":" 1247 ","page_number":631},
  {"content":"\r\n\r\nسدهء دهم داشت ، هم قصيده و هم غزل را خوب مىسرود ، معنيهاى حكمى و عرفانى در شعر او خواه قصيده و خواه غزل بسيار ديده مىشود و حتى بايد گفت كه در غزلهايش انديشه‌هاى عرفانى و تحقيقى بر معانى غنايى مىچربد .\r\nدر قصيده خود را در رديف انورى و خاقانى نهاده و گفته است\r\n انورى كو ، كجاست خاقانى * بىحريفان شراب نتوان زد \r\nازوست :\r\n . . . گوشه‌نشينان عشق از همه جا فارغند * كشور آسايش است زاويهء انزوا\r\nعشق بساطى فگند معركه‌ها گرم شد * فتنه بلندى گرفت در سر بازارها\r\nدر چمن خاطرى جاى شكفتن نماند * رخت بصحرا كشيد وسعت ازين تنگنا\r\nپاى بدامن‌كشان گنج گهر يافتند * خاك شود مدعى در طلب مدعا\r\nرنگ طمع واگذار گونهء ياقوت گير * زردى رو شاهديست بر طمع كهربا . . .\r\nراه بجايى نبرد بىمدد ديده دل * طعمهء طوفان بود كشتى بىناخدا\r\nعشق چو مسند فگند عرش چه و فرش چيست * بخت سكندر كدام تخت سليمان كجا . . .\r\nدست طلب بازكش پاى بدامن درآر * راه ندارد كسى در حرم كبريا\r\nگرمى عشقت نشد مايهء افسردگى * سردى طبعت نرفت زين عسل ناشتا\r\nسوخت دماغ ترا كشت چراغ ترا * فكر صلاح و فساد رأى صواب و خطا\r\nپر نشود گر كنى نقد دو عالم نثار * كيسهء اميد شاه كاسهء حرص گدا . . . \r\n*\r\n درين پرده چون شمع تا مىتوانى * نگهدار سررشتهء زندگانى\r\nسر از كار خود چرخ بيرون نيارد * درين كارگه با همه كاردانى\r\nگر از خاك و بادى گر از آب و آتش * برون بايدت رفت ازين دير فانى\r\nبهشت است گيتى تو فرزند آدم * مگو هرچه خواهى مكن هرچه دانى\r\nدرخت از بر خود بود پاى در گل * ز خود گر برآيى به خود درنمانى\r\nتعلق شود سرد را سنگ دامن * چو شد بسته افتاد آب از روانى\r\nسگ نفس را برميار از قلاده * نفرموده كس گرگ را پاسبانى\r\nبر آتش نهد موم را سست‌مهرى * به خاك افگند سنگ را سخت‌جانى \r\n\r\n","description":"","footnote":"","page_name":" 1248 ","page_number":632},
  {"content":"\r\n\r\n درخت هوس را نيفگنده از پا * نچيند دلت ميوهء شادمانى\r\nرسيدن به خاك در دوست مشكل * ز بالانشينى ز والامكانى\r\nقدم بر سر خويش نتوان نهادن * اگر آسمانها كند نردبانى \r\n*\r\n بپاى ديده چون خورشيد پيموديم دنيا را * كسى پيدا نشد كز خاك بردارد سر ما را\r\nنشد مرغ دل رم ديده‌ام را بال و پر بندد * سر زلفى كه از شوخى بدام آورده عنقا را\r\nطبيبى مىكند درد مرا درمان كه از دستش * بود بر دل جراحتهاى گوناگون مسيحا را\r\nمن آن ديوانه‌ام كز غايت آشفتگى هردم * غبار خاطرم كوهى نهد بر دوش صحرا را\r\nببزم ميكشان چون مىروم با اين دل غمگين * كدورت مىكند در شيشه دردآميز صهبا را\r\nاگر برداشتى از روى وحدت پردهء كثرت * توانى برگرفت از روى دريا موج دريا را\r\nنمىدانم چه مستى كرده فوجى غمزهء ساقى * كه مىبينم چو دلهاى به خون آغشته مينا را \r\n*\r\n چو غنچه راز دل بلبل چمن درياب * زبان بكام كش و لذت سخن درياب\r\nگشوده بند گريبان غنچه باد صبا * همه مشام شود بوى پيرهن درياب\r\nدرون خلوت و گنجايش نظر هيهات * جمال دوست ز بيرون انجمن درياب\r\nچو لب بخنده گشايد نبات مصر ببين * كند چو زلف گره نافهء ختن درياب\r\nقدم بچشمهء حيوان نه و سمندر باش * رفيق خضر شو و ذوق سوختن درياب\r\nجمال دوست برون آمد از حجاب نقاب * تمام ديده شو و جلوهء سمن درياب\r\nسخن بصرفه ادا كن درين چمن فوجى * و گرنه گوش شو و گفت‌وگوى من درياب \r\n*\r\n وسعت دهر باندازهء يك شيون نيست * جاى يك پر زدن ناله درين گلشن نيست\r\nعرصهء دهر محيطى است كه چون موج در او * هيچكس را خبر از آمدن و رفتن نيست\r\nعشق آن معركه آراست كه در لشكر او * نتوان يافت كسى را كه به خود دشمن نيست\r\nگل رخسار تو از باغ بهشت آمده است * تربيت ديدهء آب و گل اين گلشن نيست\r\nگر شود سرو نباشد ز تعلق آزاد * هر كرا سلسلهء زلف تو بر گردن نيست\r\nگر شود راز جنون فاش نرنجى فوجى * عشق رسواطلب افتاده ، گناه از من نيست \r\n\r\n","description":"","footnote":"","page_name":" 1249 ","page_number":633},
  {"content":"\r\n\r\n*\r\n آواره‌گرد عشق به منزل نمىرسد * صد ره ز دل گذشت و پى دل نمىرسد\r\nما دست و دل ز كشتى اميد شسته‌ايم * بحريست اين‌كه موج بساحل نمىرسد\r\nزندان براى زنده‌دلان محبت است * دام و قفس بطاير بسمل نمىرسد\r\nبرخاستن چه سود و نشستن چه فايده * گرد تو چون بدامن محمل نمىرسد\r\nفوجى تميز نيك و بد كار روزگار * ديوانه تا نشسته بعاقل نمىرسد \r\n*\r\n پيش بدنامان بنيكى نگذرد نامم هنوز * طشت رسوايى نيفتادست از بامم هنوز\r\nزينت فتراك آن ترك شكارافگن شدم * چشم در دنبال دارد حلقهء دامم هنوز\r\nداغ نوميدى نكرد افسرده‌ام از وصل او * سوختم صد بار و در انديشهء خامم هنوز\r\nنشأه مىيابم ولى صاف از كدورت نيستم * پرتو ساقى نيفتادست در جامم هنوز\r\nعمر صرف مرغ عشرت كردم و صيدم نشد * اين كبوتر مىرهد از گوشهء بامم هنوز\r\nمى نمىگيرم بلب فوجى اگر زهرست زهر * لذت خونابهء دل هست در كامم هنوز \r\n*\r\n در چاه غم بسلسلهء آه مىروم * بنگر بريسمان كه در چاه مىروم\r\nدل داده‌ام ز دست بهر جا كه مىرود * همچون ستاره در پى آن ماه مىروم\r\nضعفم ز بس‌كه بند بر اعضا نهاده است * چون مىروم ز خويش بيكماه مىروم\r\nدر خواب هم بكوى توام گريه مىبرد * چون سيل واكشيده‌ام و راه مىروم\r\nفوجى شتاب دارم و دل مانده در قفا * گاه انتظار مىكشم و گاه مىروم \r\n*\r\n دل سير فضاى عالم راز نكرد * چشمى بتماشاى جهان باز نكرد\r\nاز طبع گرفته كس بجايى نرسيد * تا پر نگشود مرغ پرواز نكرد \r\n*\r\n عاشق دل را بآه برپا دارد * انديشه ز سيل ار نكند جا دارد\r\nويران نشود تا نفسى باقى هست * اين خانهء بىستون ستونها دارد \r\n*\r\n\r\n","description":"","footnote":"","page_name":" 1250 ","page_number":634},
  {"content":"\r\n\r\n گفتم مگر از فكر جهان افتادم * غافل كه بقيد اين و آن افتادم\r\nاين بحر ميانش بكنار افتادست * رفتم بكنار و در ميان افتادم \r\n*\r\n . . . الهى بخوبان آتش‌عذار * بمستان ميخانهء چشم يار . . .\r\nكز انديشهء كفر و دينم برآر * برآر ، از گمان و يقينم ، برآر\r\nز تسبيح و زنار بگشا گره * وزين دام و دانه نجاتم بده\r\nبه من مهربان كن دل شيشه را * بشوى از دلم گرد انديشه را\r\nبخم‌خانهء وحدتم شو دليل * لبم تر كن از جرعهء سلسبيل\r\nبخلوتگه دل درآ بىنقاب * بر آيينه‌ام جلوه كن بىحجاب\r\nقمر چند از گردش ماه و سال * نمايد گهى بدر و گاهى هلال\r\nتهى ساز يكباره اين جام را * يكى ساز آغاز و انجام را\r\nعطارد نيفگند از كف قلم * نگرديد دلگير ازين پيچ و خم\r\nدر آتش فگن خامه و دفترش * بده بعد ازين منصبى ديگرش\r\nدمى زهره از چنگ ننهاد چنگ * وزو برنيامد صداى درنگ\r\nمكرر شد اين نغمهء بىاثر * برون آر ازين پرده نقشى دگر\r\nنگرديد ايوان گردون خراب * نيفتاد ازو شمسهء آفتاب\r\nتزلزل درين قصر و الا فگن * وز او گوى خورشيد در پا فگن\r\nبه خون شفق آسمان گشت رنگ * نگيرد ز نم تيغ بهرام زنگ\r\nمده فرصت اين ترك خونريز را * بريز آبى اين آتش تيز را\r\nشبستان اين چرخ نيلوفرى * نشد روشن از كوكب مشترى\r\nفروزنده كن مشعل ديگرى * برين شمع زن سيلى صرصرى\r\nزحل تا بكى پاسبانى كند * نگهبانى دير فانى كند\r\nبرانگيز سيلاب تقدير را * نجاتى ده اين هندوى پير را\r\nز هم بگسلان رشتهء روزگار * برانداز اين پرده از روى كار\r\nكزين كشت يك جو نداريم رنگ * بتنگيم ازين باغ گردون بتنگ ! \r\n\r\n","description":"","footnote":"","page_name":" 1251 ","page_number":635},
  {"content":"\r\n\r\n\r\n93 - ذبيحى يزدى\r\nملا اسمعيل ذبيحى ( يا ذبيح ) يزدى از شاعران اواخر سدهء يازدهم و از معاصران ميرزا محمد طاهر صاحب تذكرهء نصرآباديست كه بقول او « منزوى وادى گمنامى و عزلت » بود « 1 » . وى نام او را ذبيح آورده ولى در جنگ ذيقيمتى از مثنويهاى گوناگون قديم و جديد كه بسال 1170 ه فراهم آمده و بشمارهء 4772 .  Or  در كتابخانهء موزهء بريتانيا محفوظست ، نامش دوبار ( ورق  b  103 و  b  255 اسمعيل ذبيحى ذكر شده است . خود شاعر نيز در اشعار خويش گاه تخلص خود را ذبيح و گاه ذبيحى آورده است « 2 » . غير از دو غزل و يك تغزل و دو ماده تاريخ و يك رباعى كه نصرآبادى ازو نقل كرده ، دو مثنوى بنام نرگسدان ( ورق  b  103 جنگ مذكور ) و هدية الاحباب ( ورق  b  255 جنگ مذكور ) ازو داريم « 3 » كه شرح آنها چنين است :\r\nمثنوى نرگسدان ببحر هزج مسدس مقصور يا محذوفست در متجاوز از 650 بيت در ذكر داستان نرگس بانو مادر امام دوازدهم شيعيان اثنى عشرى ، و شروع مىشود با حكايت برگزيده شدن بشر بن سليمان انصارى از طرف امام دهم و مأمور گرديدنش به خريدن كنيزكى رومى از نخّاسى بنام عمر در بغداد . آن كنيزك تن درنمىداد تا نخاس او را بهيچيك از خريداران بفروشد ولى امام نامه‌يى به « خط » و به « زبان » فرنگى ببشر بن سليمان داد تا بعمر برساند با دويست و بيست اشرفى سرخ . . . اين كنيزك از احفاد شمعون بن حمّون وصى عيسى بن مريم و از خاندان قياصرهء روم بود ، زندگانى وى\r\n\r\n\r\n","description":"","footnote":"\r\n( 1 ) - تذكرهء نصرآبادى ، ص 299 - 300 .\r\n( 2 ) -\r\n اى ذبيح از گريه نظم آبدارى داده رو * خيز تا ما هم بياض ديده‌يى رنگين كنيم\r\nاز قتل ذبيحى مكن انديشه كه عيسى * خواهد ز خدا عذر گناه تو فرنگى \r\n( 3 ) - دربارهء اين جنگ بنگريد به ضميمهء فهرست ريو ، ص 234 - 236 .\r\n","page_name":" 1252 ","page_number":636},
  {"content":"\r\n\r\nاز آغاز حيات با شگفتيها همراه بود و او امام يازدهم را در خواب ديده و خواستار او شده بود . . . و سرانجام در اختيار او درآمد و امام دوازدهم ازو ولادت يافت . تصور نمىرود عوامانه بودن داستان از جهت‌هاى گوناگون گناه ذبيحى بوده باشد چه او ظاهرا ناقل داستان بنظم بوده است نه مبتكر آن .\r\nو اما هدية الاحباب مثنوى كوتاهيست كه در بحر رمل مثمن مقصور نظم شده و شاعر در آن بياران همنشين كه ازو دور مانده بودند خطاب نموده است .\r\nزبانش چه در اين دو مثنوى و چه در غزلها و ديگر شعرهايش روان و شعرش خالى از عيب است و از غزل او با رديف « فرنگى » كه پيشتر ازين ازو نقل كرده‌ام « 1 » شوخ‌چشمى او در سخنورى دريافته مىشود و بقول نصر - آبادى شعرش بىنمكى نيست « 2 » . ازوست :\r\n عشق پنهان بدل چه‌سان باشد * شعله در پرده چون نهان باشد\r\nبىمحبت ممان كه در عالم * حاصل زندگى همان باشد\r\nخواه پروانه باش و خواه چو شمع * آتشى بايدت بجان باشد\r\nپير صد ساله هم بمذهب من * عاشقى گر كند جوان باشد\r\nبرسد گل به صد بهار دگر * گر در آغوش بلبلان باشد\r\nمستم از جام كافرى كه مدام * بى مى و جام سرگران باشد \r\n*\r\n يا بما « 3 » يار مشو يا چو شدى چون ما شو * ما چو رسواى جهانيم تو هم رسوا شو\r\nعاشق و رند و غزلخوان و فرنگىمشرب * رند و لا قيد و ملامت‌كش و بىپروا شو\r\nشور عشق آمد و از ما سر و دستار ربود * زاهد ، امشب سر پيرت تو هم از سر واشو\r\nمنكر طلعت خورشيد شدن تيره‌دليست * غرض اينست كه خفاش مشو حربا شو\r\nتا تو در قَطرگيى خاك فرو مىبردت * ايمنى خواهى از آسيب فنا دريا شو \r\n\r\n\r\n","description":"","footnote":"\r\n( 1 ) - همين جلد ، ص 57 - 58 .\r\n( 2 ) - تذكرهء نصرآبادى ، ص 299 .\r\n( 3 ) - « بما » بجاى « با ما » ست و غلطست .\r\n","page_name":" 1253 ","page_number":637},
  {"content":"\r\n\r\n چين ابرو بحريفان مفروش اى زاهد * سركه در مجلس ما كس نخرد صهبا شو\r\nعاشقان فانى محضند حجاب از كه كنى * يكدم اى شوخ كه هم‌صحبت مايى واشو \r\n*\r\n بردى ز غمش ذبيح جان را بردى * اين ننگ هزاردودمان را بردى\r\nنامش بردى و جان ندادى بىدرد * برخيز كه عرض عاشقان را بردى \r\n*\r\n بود راهى ز دل يك‌راست تا دل * نه گام از وى خبر دارد نه منزل\r\nزمانها پيشتر ز ايجاد عالم * شد اين ره باز بر اولاد آدم\r\nطفيل آدمى اشياء ديگر * خورند از حاصل اين بوستان بر\r\nرموزش را كه اهل ذوق دانند * گروهى عشق و جمعى شوق خوانند\r\nاگر اين شوق آميزش نبودى * فلك هم هيچ در گردش نبودى\r\nنه اين ره قطع گردد از بريدن * نه ديوارى توان پيشش كشيدن\r\nتو آن معنى كه مىخوانى وصالش * بود اين شوق روحانى مآلش\r\nدر اشيا حب اگر سارى نباشد * همه اجزاء كون از هم بپاشد \r\n( از منظومهء نرگسدان )\r\n دوستان ياران عزيزان هاىهاى * آه و آه از درد هجران واى واى\r\nاز جفاى درد هجران شما * بر لب آمد جان من جان شما\r\nايستاده جان بلب در انتظار * تا به خاك پايتان گردد نثار\r\nمن نيم يك لحظه بىياد شما * هيچ مىآيد شما را ياد ما\r\nياد دورافتادگان كمتر كنيد * ز آنكه ترسم عيش خود بر هم زنيد\r\nمن گرفتم از ميان بارى كنار * عيشتان خوش باد و صحبت خوشگوار\r\nچون مژه با هم شما اندر حضور * وز شما چون چشم بد من دور دور\r\nدوستان تا جمع در يك محفليد * ز انبساط صحبت هم غافليد\r\nگر جداتان افگند از هم قدر * آن زمان دانيد قدر يكدگر\r\nكس مبادا همچو من دور از شما * روزگارم كرده مهجور از شما\r\nكرده‌ام خود دشمنى با جان خويش * از كه گيرم بعد ازين تاوان خويش \r\n\r\n","description":"","footnote":"","page_name":" 1254 ","page_number":638},
  {"content":"\r\n\r\n همچو جاده سر بدامان وطن * تا كه نگذارم نيايد خواب من\r\nجان اگر از محنت هجران برم * هديهء خاك ره جانان برم\r\nسوختى ما را بداغ اشتياق * آتشى در جانت افتد اى فراق\r\nاز همان آتش كه خود افروختى * از همان آتش كه ما را سوختى\r\nاز همان آتش كه چون شد شعله‌بار * هفت دوزخ هست از وى يك شرار\r\nاى طريق مهر ناآموخته * بشنو اين پند از من دلسوخته\r\nصحبت ياران مكن زنهار ترك * ترك هم باشد حرام الا بمرگ\r\nجان فداى آن وفاسنجيده يار * كو بود در دوستيها ماندگار\r\nقدر هم اى دوستان دانستنى است * اين گرانمايه گهر بس جستنى است \r\n( از : هدية الاحباب )\r\n\r\n94 - غنى كشميرى « 1 »\r\nملا محمد طاهر كشميرى متخلص به « غنى » از شاعران پارسىگوى كشمير\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 445 - 446 .\r\n* آتشكدهء آذر ، بمبئى ، ص 350 .\r\n* گنج سخن ، ج 3 ، ص 108 - 110 .\r\n* صحف ابراهيم ، خطى .\r\n* ديوان غنى كشميرى ، چاپ لكنهو 1845 ميلادى ، و مقدمهء آن .\r\n* نتايج الافكار ، ص 512 - 516 .\r\n* بهارستان سخن ، ص 519 - 532 .\r\n* فهرست ريو ، ج 2 ، ص 692 .\r\n* رياض الشعراء ، خطى و تذكره‌هاى ديگر مانند مرآة الخيال ، تذكرهء سرخوش و جز آنها .\r\n","page_name":" 1255 ","page_number":639},
  {"content":"\r\n\r\nو در زمرهء بزرگترين و مشهورترين آنانست . طايفهء وى اصلا از خراسان بوده و بهمراه ميرسيد على همدانى عارف مشهور بكشمير مهاجرت نمودند « 1 » و او ظاهرا بسال 1040 ه در شهر سرينگر كشمير ولادت يافت « 2 » . در آغاز جوانى نزد ملا محسن فانى ( م 1082 ه ) كه شرح حالش را خواهيد ديد ، بكسب دانش پرداخت و زود در شعر و ادب نام برآورد ، ولى هيچگاه از استعداد وافر خود در اين راه براى نزديكى بقدرتمندان عهد بهره‌يى برنگرفت بلكه زندگى را در عزلت و رياضت و مجاهدت مىگذراند تا بسال 1079 ، سه سال پيش از مرگ استاد خود فانى ، درگذشت و در همين مدت كوتاه اشعار بسيار ازو بيادگار مانده بود كه خود هيچگاه فرصت جمع‌آورى آنها را نيافت و پس از مرگ او دوستش محمد على ماهر ( م 1089 ) آن را جمع آورد و مقدمه‌يى بر آن نگاشت . وى در بيان تاريخ وفات دوستش قطعه‌هاى زيرين را سرود :\r\n چو دادش فيض صحبت شيخ كامل محسن فانى * غنى سرحلقهء اصحاب او در نكته‌دانى شد\r\nتهى چون كرد بزم شيخ را گرديد تاريخش * كه آگاهى سوى دار بقا از دار فانى شد \r\n*\r\n از فوت غنى گشته كه و مه غمگين * هر كس شده در ماتم او خاك‌نشين\r\nتاريخ وفاتش ار بپرسند بگو * پنهان شده گنج هنرى زير زمين \r\n*\r\n دوش به من گفت قائلى كه غنى مرد * قلت له اسكت انت ليس ذكيا\r\nاهل دل اى بىخبر بمرگ نميرند * كيف يموت الذى يكون تقيا\r\nنيست وفاتش جز انتقال مكانى * كان تقيا و طاهرا و نقيا\r\nدل ز خردسال رحلتش چو طلب كرد * قال لنا ان نقول « حى غنيا » ( 1079 ) \r\n\r\n\r\n","description":"","footnote":"\r\n( 1 ) - از يادداشتهاى دكتر گ . ل . تيكو در رسالهء « شعراى فارسىزبان كشمير » .\r\n( 2 ) - كلمهء « غنى » به حساب ابجدى ( 1060 ) است و بنابر ماده تاريخى غنى اين تخلص را در بيست سالگى و در سالى كه معادل حرفهاى آنست برگزيد . پس اگر در 1060 بيست ساله بود ، مىبايست ولادتش در سال 1040 ه اتفاق افتاده باشد .\r\nو نيز بنگريد بتوضيحى كه در همين باب در تذكرهء سرخوش آمده است .\r\n","page_name":" 1256 ","page_number":640},
  {"content":"\r\n\r\nاز ديوان غزلها و رباعيها و مثنويهايش نسخه‌هايى در هند و خارج از آن ديار پراگنده است و يك بار بسال 1845 در لكنهو و بار ديگر در مدراس طبع شد .\r\nنسخه‌يى از ديوان او را در كتابخانهء ملى پاريس بشمارهء 956 .  Supp  ديدم كه پيرامون 1300 بيت غزل و رباعى دارد و آن را ناسخ به « غنى لاهيجى » نسبت داده . ادگار بلوشه ( فهرست ، ج 3 ، ص 395 ) نيز همين اشتباه را تكرار نموده ديوان مذكور را از غنى لاهيجى ( از ملازمان خان احمد گيلانى ) دانسته و با اين وصف تمام مشخصات حال غنى كشميرى را به دو نسبت داده است . بعد از مطالعه معلوم شد كه آن نسخه دفتريست از شعرهاى همين غنى كشميرى .\r\nغنى كشميرى از شاعران تواناى پارسىگوى در هندوستان و از جملهء سرآمدان آنان بود . ناقدان سخن فارسى در هند او را بنازكى خيال و توانايى بسيار در بيان معنيهاى دقيق و مضمونهاى باريك ستوده و از راه مبالغه نوشته‌اند كه « طرز كلامش حلاوتى و بهار اشعارش طراوتى دارد كه زبان قلم و قلم زبان در بيان آن لالست . معانى خاص و مضامين تازه كه در اشعار وى كه بيشتر به طرز ايهامست ، يافته مىشود ، در كلام هيچيك از موزونان عالىفكر پيدا نيست . الحق او پايهء سخنورى را بدرجهء بلند سخن بجايى رسانيده كه مستعدان صاحب كمال در پيروى و تتبع آن چقدر عرق - ريزى و سعى به كار مىبرند تا خود را اندكى بدان آشنا مىسازند . چنين معنى بند خوش‌قال و مدعا و مثل‌گوى نازك‌ادا از خطهء كشمير بلكه تمام اقليم هندوستان برنخاسته » ( بهارستان سخن ) . اگرچه در اين اظهارنظر مير - عبد الرزاق كار مبالغه بسيار بالا گرفته است اما حق اينست كه غنى را از جملهء شاعران و سخنورانى در هند بدانيم ، كه بشيوهء سخن‌گويان عهد ، توانسته است خوب از عهدهء بيان خيالهاى دقيق خود در زبان استعاره و ايهام برآيد . سخنان خيال‌انگيز و نكته‌هاى پرمعنايى كه قالبهاى لفظى از افادهء مقصود آنها عاجز باشند در شعر او كم نيست . چاشنى عرفان بگفتارش غالبا جلوه‌هاى دلپذير مىدهد . با آنكه از زمانه فرصت كافى نيافت در طى مدارج سخنورى دور از توفيق نبود .\r\n\r\n","description":"","footnote":"","page_name":" 1257 ","page_number":641},
  {"content":"\r\n\r\nازوست :\r\n جنونى كو كه از قيد خرد بيرون كشم پا را * كنم زنجير پاى خويشتن دامان صحرا را\r\nببزم مىپرستان محتسب خوش عزتى دارد * كه چون آيد بمجلس شيشه خالى مىكند جا را\r\nاگر شهرت هوس دارى اسير دام عزلت شو * كه در پرواز دارد گوشه‌گيرى نام عنقا را\r\nببزم مىپرستان سركشى بر طاق نه زاهد * كه مىريزند مستان بىمحابا خون مينا را\r\nشكست از هر در و ديوار مىريزد مگر گردون * ز رنگ چهرهء ما ريخت رنگ « 1 » خانهء ما را\r\nندارد ره بگردون روح تا باشد نفس در تن * رسايى نيست در پرواز مرغ رشته بر پا را\r\nاگر لب از سخن فروبستيم جا دارد * كه نبود از نزاكت تاب بستن معنى ما را\r\nغنى روز سياه پير كنعان را تماشا كن * كه روشن كرد نور ديده‌اش چشم زليخا را \r\n*\r\n صفاى حسن بتان مىتراود از دل ما * به آب آينه گويى سرشته شد گل ما\r\nچنان به ياد سر زلف او گرفتاريم * كه غير خانهء زنجير نيست منزل ما\r\nشديم خاك ز بس در خيال عارض او * سزد اگر گل خورشيد رويد از گل ما \r\n*\r\n جان را بكوى دوست روان مىكنيم ما * يعنى كه كار عشق بجان مىكنيم ما\r\nمطرب گر آرزوى تو فرياد ما بود * مانند نى بديده فغان مىكنيم ما\r\nمشهور در سواد جهان از سخن شديم * همچون قلم سفر به زبان مىكنيم ما\r\nنتوان چو زاهد از ره خشكى بكعبه رفت * كشتى ببحر باده روان مىكنيم ما\r\nما را چو شمع مرگ بود خامشى غنى * اظهار زندگى به زبان مىكنيم ما \r\n*\r\n پير شد زاهد و از راز درون بىخبرست * قد خم گشتهء او حلقهء بيرون درست\r\nحيرتم كشت كه چون از سر عشاق گذشت * آب شمشير كه خونريز مرا بر كمرست\r\nآب چون نيست گذارد بدهن تشنه عقيق * ديده بىنم كه شود مايل لخت جگرست\r\nناوك ناز تو در ديدهء من جا دارد * تير مژگان ترا مردم چشمم سپرست\r\nگر دهى تن ببلا به كه بدزدى پهلو * كشتى از پيل بود ايمن و پل در خطرست\r\nهركه پرسد ز غنى وجه شكست رنگم * دانم از سنگدليهاى بتان بىخبرست \r\n\r\n\r\n","description":"","footnote":"\r\n( 1 ) - رنگ ريختن : طرح انداختن .\r\n","page_name":" 1258 ","page_number":642},
  {"content":"\r\n\r\n*\r\n نشان هرزه‌گردى ظاهرست از طرز رفتارم * بود سرگشتگى پيدا ز نقش پا چو پرگارم\r\nمرا از دست اين مشكل‌گشايان دل بتنگ آمد * ز ناخنها گره چون غنچه افتادست در كارم\r\nز بس در جزو جزوم نقش ابروى تو جا دارد * شود قوس قزح هرگه پرد رنگى ز رخسارم\r\nبر انگشتش بپيچم رشتهء باريكتر از مو * دهد تا آن تغافل‌پيشه را ياد از تن زارم\r\nمرا جز تخته‌بنديها دكاندارى نمىباشد * شكست افتاد تا از سستى طالع ببازارم\r\nدرين گلشن نباشد طوطى شيرين‌سخن چون من * به كار نيشكر صد عقده افگندست منقارم\r\nصداى گريهء ابر بهارى كرد معلومم * كه آب بحر را زد بر زمين چشم گهربارم\r\nغنى از گلخن گيتى باخگر مىزنم پهلو * كه از سوز درون خاكسترى شد رنگ رخسارم \r\n*\r\n توانگر را نزيبد لب به خواهش آشنا كردن * كه با دست تهى پر بدنما باشد دعا كردن\r\nباستغنا گذشتن از جهان آسان نمىباشد * بود دشوار قطع راه دور از پشت پا كردن\r\nغريبى بر بساط دهر همچون مهرهء شطرنج * براى خانه تا كى جنگ با همسايه‌ها كردن\r\nاگر باشد غنى همچون كليدم خانه از آهن * شود ويران اگر خواهم درو يك لحظه جا كردن \r\n*\r\n از بس‌كه گلى نبود در گلشن ما * خارى نزدست دست در دامن ما\r\nاز چشم بد برق نترسيم كه سوخت * مانند سپند دانه در خرمن ما \r\n*\r\n افسوس كه رفت نشأهء دور شباب * سرخوش نشديم يكدم از بادهء ناب\r\nاز بهر تماشاى جهان همچو حباب * تا واكرديم چشم رفتيم بخواب \r\n*\r\n در گوشهء بىتعلقى جاى دلست * وارسته هميشه در تماشاى دلست\r\nكشتى چو قلندران بپهلو بندد * آن را كه هواى سير درياى دلست \r\n*\r\n هر كس كه بكنج انزوا بنشيند * كى بر در كس چو نقش پا بنشيند\r\nدر خانهء خويش هركه پيوسته نشست * نقشش چو نگين در همه‌جا بنشيند \r\n\r\n","description":"","footnote":"","page_name":" 1259 ","page_number":643},
  {"content":"\r\n\r\n*\r\n چون بيخردان بىخبر از كار مباش * سرگشته بهر كوچه و بازار مباش\r\nترسم كه ز چشم اهل بينش افتى * چون طفل سرشك مردم‌آزار مباش \r\n*\r\n اى شيفتهء زينت و پيرايهء خويش * تا چند بلند مىكنى پايهء خويش\r\nنفعى نتوان برد ز سرمايهء خويش * آسوده كسى نبود در سايهء خويش \r\n*\r\n مستان همه خفته‌اند در سايهء تاك * از گرمى خورشيد قيامت بىباك\r\nدنيا گويند مزرع آخرتست * اى شيخ بريز دانهء سبحه به خاك \r\n*\r\n كردم هرچند جستجو در عالم * ياران موافق بجهان ديدم كم\r\nافسوس كه همچو مهره‌هاى شطرنج * يكرنگ نيند هم‌نشينان با هم \r\n\r\n95 - شيداى فتحپورى « 1 »\r\nشيداى فتحپورى از شاعران سدهء يازدهم هندست كه در يك خاندان ايرانى مهاجر به دنيا آمد پدرش از طايفهء تكلو و ساكن مشهد بود و از آنجا\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 444 - 445 .\r\n* هفت آسمان ، ص 138 - 139 .\r\n* سرو آزاد ، ص 82 - 84 .\r\n* بهارستان سخن ، ص 475 - 485 .\r\n* نتايج الافكار ، ص 383 - 386 .\r\n* ضميمهء فهرست ريو ، ص 206 - 207 .\r\n","page_name":" 1260 ","page_number":644},
  {"content":"\r\n\r\nدر زمان پادشاهى جلال الدين اكبر ( 963 - 1014 ه ) بهند رفت و در فتحپور ( - سيگرى ) ، پايتخت آن پادشاه ، سكونت گزيد و شيدا همانجا ولادت يافت و پس از آنكه در شاعرى نام برآورد چندگاهى ملازمت ميرزا عبد الرحيم خانخانان ( م 1036 ه ) اختيار نمود و سپس خدمت شهزاده شهريار ( م 1037 ه ) فرزند جهانگير پادشاه ، كرد و پس از جلوس شاهجهان ( 1037 - 1068 ) در سلك ملازمان او درآمد و مقام و مرتبه‌يى در دستگاه حكومت داشت و ليكن در آخرهاى زندگانى از ملازمت كناره گرفت و با مواجبى كه از دولت داشت در كشمير بسر مىبرد تا بسال 1080 ه در آنجا بدرود حيات گفت .\r\nوى مردى خوش‌قريحه و نكته‌سنج و حاضرجواب بود و خود را از شاعران همعهد برتر مىدانست و بر سخنان آنان نكته‌ها مىگرفت چنان كه معروفست كه اظهرى ( م 1044 ه ) كه شاعرى كهنه‌كار بود در هر مجلسى كه شيدا حضور داشت از خواندن شعر خوددارى مىكرد ، و از جملهء كارهاى او نظم قصيده‌ييست در اعتراض بر هفت بيت منتخب از قصيدهء قدسى بدين مطلع :\r\n عالم از نالهء من بىتو چنان تنگ فضاست * كه سپند از سر آتش نتواند برخاست \r\nوقتى قصيدهء شيدا ، كه بر همين وزن و قافيه سروده است ، منتشر شد شاعرى ديگر بنام ابو البركات منيرى مولتانى لاهورى ( م 1054 ه ) « 1 » بر آن اعتراض كرد و محاكمه‌يى بين او و قدسى ، در قصيده‌يى بر همان وزن و قافيه ، ترتيب داد و بدينسان داستان قصيدهء لاميهء غضائرى و اعتراض عنصرى بر آن و جواب غضائرى بعنصرى بگونه‌يى ديگر تجديد شد . هفت بيت برگزيده از قصيدهء قدسى و قصيدهء اعتراضيهء شيدا و پاسخ منيرى لاهورى بتمامى در بهارستان سخن ، ذيل نام شيدا ، نقل شده است و در اينجا تنها چند بيت از قصيدهء شيدا كه در اعتراض بر نخستين بيت از قصيدهء قدسى است ، نقل مىشود :\r\n\r\n\r\n","description":"","footnote":"\r\n( 1 ) - دربارهء او بنگريد به نتايج الافكار ص 637 - 640 ؛ بهارستان سخن ص 509 - 510 .\r\n","page_name":" 1261 ","page_number":645},
  {"content":"\r\n\r\n . . . اى سخن‌سنج هنرمند ، بانديشه بسنج * نقد هر حرف بميدان خرد بىكم و كاست\r\nناله در سينه هواييست كه پيچد از درد * چون ز لب گشت هواگير هم از جنس هواست\r\nعالم از وى نشود تنگ و ليكن ز ملال * اهل عالم چو ازو تنگ نشينند رواست\r\nخود گرفتم كه جهان تنگ شد از نالهء تو * كه ز تنگى نظر از چشم نيارد برخاست\r\nنيست در بيت دو مصراع بهم ربط پذير * كه سياق سخن هر دو بانديشه جداست\r\nتنگى عالم از ناله بكيفيت اوست * كه جهان تنگ ز اندوه شده بر دلهاست\r\nبرنخيزد چو سپند از سر آتش بقياس * سبب او بكميت همه از تنگى جاست\r\nتنگى جا ز كجا تنگى اندوه كجا * بيشتر از تن و جان تفرقهء هم پيداست . . . \r\n« . . . بالجمله از لاف و گزافهاى شيدا و بىباكيها و نكته‌گيريهاى او جميع سخنوران معاصر او دل پرى داشتند خصوصا فصحاى عراق كه او را بتبدل مضامين قدما متهم مىكردند و بكج مج زبانى طعن مىزدند » ( بهارستان سخن ص 482 ) و شيدا در پايان وصف كشمير كه بنثر پرداخته به اين نكته اشاره نموده و فصحاى ايران را بسبب آنكه بر فارسى هندوان ايراد مىگرفته‌اند ، سرزنش كرده است و فارسىدانى را منوط بايرانى بودن يا هندى بودن ندانسته و نوشته است كه « اگر ايرانيان زبان طعن بر من گشايند كه پارسىزبان ماست ، زبان را بكام خود نيابند ، چون دستگاه سخن ندارند لا جرم دست و پاى همى زنند » ( ايضا ص 482 - 483 ) . شيدا در همين مقال ازين كه بعضى ظاهر او را كه گويا بسيار ژوليده و كثيف بود وسيله‌يى براى طعن بر سخن او مىكردند ، اظهار رنجش كرده و نوشته است كه « ظاهربينان كه از صورت پى بمعنى نبرده‌اند جز بر ظاهر حال من چشم نگمارند ، معنى رنگين من چون خلعت ايشان نگارين است و سخنان ايشان چون جامهء من كم‌بها و بدقماش ، هر گاه بر ايشان معنى رنگين عرضه نمايم ايشان بر جامهء من چشم دوزند . . . » ( بهارستان سخن ، ص 483 ) .\r\nمير عبد الرزاق خوافى دنبال اين سخنان مىگويد اينهمه طعن شيدا بر سخن معاصران از راه سبكسرى نبود بلكه فضل و بلاغت وى و آگهيش از دقايق علم عروض و قوافى و توانائيش در سخنورى او را بر اين نقدها و\r\n\r\n","description":"","footnote":"","page_name":" 1262 ","page_number":646},
  {"content":"\r\n\r\nحتى درشتيها وامىداشت . . .\r\nصابون شيدا تنها بجامهء اظهرى و قدسى نخورد بلكه حتى ميرزا ابو طالب كليم كاشانى هم از دست زبان او در امان نماند و قطعهء زيرين كه در حق كليم ساخته مشهورست :\r\n شب و روز مخدومنا طالبا * پى جيفهء دنيوى در تگست\r\nمگر قول پيغمبرش ياد نيست * كه دنياست مردار و طالب سگست \r\nشايد همين طعن بر شاعران و هجو بعضى از آنان باعث شده باشد كه معاصرش ميرزا محمد طاهر نصرآبادى درباره‌اش نوشته است كه « بسيار تندخو بود و كم الفت بمردم مىگرفت ، وضعش هم كثيف بود ، چنان كه ملا رشدى « 1 » به او شباهتى داشت . پيوسته بمحض توهمى از اقران و امثال مثل حاجى محمد جان [ قدسى 
  ] و طالب كليم كه هريك بصفات حميده يگانهء آفاقند مىرنجيده . . . » « 2 » و اظهارنظر او دربارهء شعر شيدا نيز از همين سنخ است چه مىگويد : « خيالش غريب و افكارش لطيف است ، شعر بسيار گفته چنان كه مسموع شد كه پنجاه‌هزار بيت گفته اما از بىدماغى تمام را بپاره‌كاغذها نوشته ، در اشعار او بندرت شعر بلند بهم مىرسد . . . » « 3 » در صورتى كه سخن سنجان هند او را « صاحب ذهن رسا و فكر آسمان‌پيما دانسته و گفته‌اند كه شعر را بسرعت تمام مىگفت و « طبعش در مسلك سخن‌طرازى . . . راست\r\n\r\n\r\n","description":"","footnote":"\r\n( 1 ) - ملا رشدى رستمدارى « از خوردن افيون و تركيبات آزاد بسيار مىكشيد » . وى از معاصران ميرزا محمد طاهر نصرآبادى بود و به دو اعتقاد داشت و مدتى در خانه‌اش بسر مىبرد و از آنجا بقم و مشهد رفت و در شهر اخير اسبى بر او لگد زد و بدان سبب فوت شد . از اوست :\r\n هست اين كرهء گل اثر مقبره‌يى * وين چرخ چو لوحى ز بر مقبره‌يى\r\nگيتى لحدى و ما همه مرده درو * خورشيد چراغى بسر مقبره‌يى \r\n( تذكرهء نصرآبادى ، ص 379 )\r\n( 2 ) - تذكرهء نصرآبادى ، ص 444 .\r\n( 3 ) - ايضا همان صفحه .\r\n","page_name":" 1263 ","page_number":647},
  {"content":"\r\n\r\nمىرفت » « 1 » و عدد بيتهايش را بعضى تا بيكصد هزار بالغ دانسته‌اند .\r\nوى بر رويهم شاعريست متوسط . ديوان غزلهايش را كه نزديك به 1200 بيت دارد [ بشمارهء 2849 .  Or  كتابخانهء موزهء بريتانيا 
  ] خوانده و سخنش را بر منوال سخنوران پايان سدهء نهم و آغاز سدهء دهم و بر پايه‌يى نه‌چندان كوتاه يافته‌ام . او يك مثنوى بنام « دولت بيدار » باستقبال از مخزن الاسرار نظامى سرود كه نديده‌ام . ميرزا محمد طاهر نصرآبادى اين دو بيت را از آن نقل كرده :\r\n خامهء من تير شد از راستى * دور ز ننگ كجى و كاستى\r\nتير چو بىپر نشود كارگر * گشت سه انگشت بر او چون سه پر \r\nو باز نصرآبادى سه بيت زيرين را در صفت تفنگ ازو آورده است كه تازگى دارد :\r\n اى راست رو تفنگ شهنشاه كامران * در راستى و پردلى خود يگانه‌اى\r\nروشندلى و راست‌نهادى و فتنه‌جو * مارى و مهره دارى و صاحب خزانه‌اى\r\nدر پايه ارجمند و در آوازه‌اى بلند * ز آن دست برگرفتهء شاه زمانه‌اى \r\nاز غزلهاى اوست :\r\n درازى مژه بين آن دو چشم جادو را * كه مىزند سر مژگانش شانه ابرو را\r\nسياه‌بختى ما در نظر ترا نايد * چه التفات بسرمه است چشم آهو را\r\nكسى كه چشم ببستان مىگشاد چو من * ز شرم ننگرد از دور باغ مينو را\r\nبه چشم آينه شد گرچه ذره ذرهء خاك * نديده جز رخت آيينهء سخن‌گو را\r\nبه چشم مست مكن جور كامتحان نكند * ز جهل مردم بيمار زور بازو را\r\nكجا به سنگ كشد زر ز راه نادانى * بود دو چشم بانصاف اگر ترازو را\r\nنشان وحدت صرفست نقطهء دهنش * كه صد كتاب شود گر بيان كنم او را\r\nرسد ز نكهت زلف تو بوى دل بمشام * ولى كجاست مشامى كه يابد اين بو را \r\n*\r\n\r\n\r\n","description":"","footnote":"\r\n( 1 ) - سرو آزاد ، ص 82 .\r\n","page_name":" 1264 ","page_number":648},
  {"content":"\r\n\r\n كشت در خاك چو دهقان ازل دانهء ما * جمع شد حاصل غم زين ده ويرانهء ما\r\nدل چو كعبه سيه و چشم چو بتخانه نگار * هست چشم و دل ما كعبه و بتخانهء ما\r\nخواب در سر كنى ار گوش بافسانه نهى * خواب بيرون رود از چشم بافسانهء ما\r\nعاقلان سلسله برپا همه از وسوسه‌اند * نيست بىسلسله كس جز دل ديوانهء ما\r\nراز در سينه به جوش است و زبان رفته ز كار * كاش مىبود سخنگو لب پيمانهء ما\r\nتلخكاميم ، چه باشد ز شكرخندهء خويش * عرصهء مصر كنى گر ز شكرخانهء ما\r\nآشناروى چو آيينه بهر رو شده‌ايم * غير ما هيچ كسى نامده بيگانهء ما\r\nدل پروانهء ما را شرف بال هماست * شمع خورشيد شود از پر پروانهء ما\r\nنسبت گنج بويرانه چو باقيست چه غم * گنج را جاى نباشد چو بويرانهء ما\r\nمردمى ورز و مرو از بر شيدا امشب * تا شود خانهء چشم از رخ تو خانهء ما \r\n*\r\n اسير عشق چه پرواى خان و مان دارد * كسى نديد كه پروانه آشيان دارد\r\nسخن به وصف لبت گشت زندهء جاويد * كه هركه زنده بود از لب تو جان دارد\r\nدلم كه مىزند از نور خنده بر خورشيد * چگونه سينهء زلف تواش نهان دارد\r\nبه چشم خرد درآمد چو آسمان بزرگ * هوس كنم كه وصال تو جاى جان دارد\r\nكشيده سختى از آن سنگدل ز بس دل من * بتن چو دانهء مار اشكم استخوان دارد\r\nز بخت تيره شكايت نكردنم اولى * كه هم ز زلف پريشان او نشان دارد\r\nبجلوه خانهء چشم مرا خيال رخت * ز بعد اشك بسامان گلستان دارد\r\nاگر ز زهد كسان قدر من نيفزايد * چو من خورم مى گلگون كرا زيان دارد\r\nز لعل او زده تا بر نمك سخن شيدا * بر آن نمك همه را عشق ميهمان دارد \r\n*\r\n نيارد شمع در محفل چو رويت تاب گستردن * چو مويت باد نارد تاب « 1 » بر مهتاب گستردن\r\nمن و جام شراب و اختيار كنج ميخانه * ز زاهد از ريا سجاده بر محراب گستردن\r\nبكنج خانه بايد سوختن چون شمع ز استغنا * چو مهر و مه نشايد فرش بهر تاب گستردن \r\n\r\n\r\n","description":"","footnote":"\r\n( 1 ) - تاب در مصراع اول بمعنى پرتو و در مصراع دوم بمعنى چين و شكنج است .\r\n","page_name":" 1265 ","page_number":649},
  {"content":"\r\n\r\n مرا در چشم تر باشد خيال زلف مشكينش * ز سيلى ديده‌اى گر سايه را بر آب گستردن\r\nمرا در دل هزاران خار خار حسرت و او را * براحت زير پهلو بستر سنجاب گستردن\r\nنهند اغيار تاج خسروى گر بر سرت شيدا * از آن خوشتر بود فرش در احباب گستردن \r\n\r\n96 - ناظم هروى « 1 »\r\nملا فرخ حسين ناظم هروى پسر شاه رضاى سبزوارى از شاعران سدهء يازدهم هجريست كه در هرات آغاز سخنورى كرده و در خدمت فصيحى هروى آيين شاعرى آموخته بود . خوشگو دليل استادى فصيحى را در آن دانسته\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 330 - 331 و 540 .\r\n* سرو آزاد ، ص 105 .\r\n* آتشكده ، تهران ، ص 774 - 776 .\r\n* تذكرهء حسينى ، ص 356 .\r\n* نتايج الافكار ، ص 722 - 723 .\r\n* رياض الشعراء ، خطى .\r\n* ترجمهء تاريخ ادبيات هرمان اته ، ص 52 .\r\n* تذكرهء سرخوش ، ص 113 - 114 .\r\n* تذكرهء غنى ، ص 132 .\r\n* فهرست مخطوطات موقوفهء اود . ص 129 ، 515 .\r\n* فهرست ريو ، ج 2 ص 692 - 693 .\r\n* فهرست بلوشه ، ج 3 ، ص 392 .\r\n* صحف ابراهيم ، خطى .\r\n* قصص الخاقانى ، داود قلى ، خطى .\r\n","page_name":" 1266 ","page_number":650},
  {"content":"\r\n\r\nكه شاگردانى چون ناظم هروى و درويش واله و ميرزا جلال اسير زير دست او تربيت شدند . ولادت ناظم ظاهرا بسال 1016 ه در هرات اتفاق افتاد « 1 » و همانجا رشد يافت و بعد از كسب دانش و ادب بدستگاه امارت حسن خان شاملو بيگلربيگى خراسان پيوست و در همان حال طرف عنايت و توجه خاص عباسقلى خان پسر حسن خان « 2 » نيز بود و در حقيقت به دو اختصاص داشت و هم بدعوت و بتشويق او بنظم يوسف و زليخاى خويش پرداخت ، بدين معنى كه روزى عباسقلى خان در مجلس انسى كه با ناظم داشت او را كه تا آن هنگام بقصيده سرايى و غزلگويى روزگار مىگذراند ، بر آن داشت كه مثنويى نيز بسرايد و مأمورش كرد تا بنظم قصهء يوسف و زليخا همت گمارد و او نيز چنين كرد و در آغاز آن پس از نعت خدا و ستايش پيامبر و امامان و وصف هرات بمدح شاه عباس و حسن خان شاملو و پسرش عباسقلى خان و ذكر اينكه منظومهء خود را بتشويق او و بنام او ساخته است پرداخت « 3 » .\r\n\r\n\r\n","description":"","footnote":"\r\n( 1 ) - زيرا بنابر اشارهء داود قلى وى در سال 1076 ( يك سال پيش از ختم كتاب قصص الخاقانى ) شصت ساله بود .\r\n( 2 ) - دربارهء حسن خان شاملو و پسرش عباسقلى خان پيش ازين در همين جلد سخن گفته‌ام .\r\n( 3 ) - گويد :\r\n حسن خان تاج استعداد را سر * كه در ملك بقا بادا سكندر\r\nشد اول خضر طبعم را شناسا * دلم را زندگى داد از مواسا\r\nپس آنگه ملك ايران افتخارش * كه رايج باد جاه سكه‌وارش\r\nفزونتر از پدر شد دلنوازم * نمود از ناز عالم بىنيازم\r\nچنان قدرم فزود از قدردانى * كه كردم با بزرگان سرگرانى\r\nبنظم اين كتابم ساخت مأمور * فلك جنبيد و مشرق زد دم نور\r\n. . . كنم تا وصف او پنهان و پيدا * گهى شعرم خوش آيد گه معما\r\nجز اين قانون نباشد رسم و را هم * بنامش اين معما بس گواهم \r\nو آنگاه اسم عباسقلى خان را بطريق معما آورده و باز پس از ستايش شاه عباس چنين گفته است : -\r\n","page_name":" 1267 ","page_number":651},
  {"content":"\r\n\r\nيوسف و زليخاى ناظم كه بتقليد از يوسف و زليخاى جامى سروده شده بر همان وزن يعنى بحر هزج مسدس مقصور يا محذوف و بر همان سياقست ، و شاعر آن را بسال 1058 ه آغاز كرده و در 1072 ه بپايان برده و چهارده سال در اين راه كوشيده است :\r\n مى تاريخ اين ميخانهء هوش * هم از يوسف زليخا مىزند جوش\r\nولى اين مى دمى از خم برآرى * كه ملفوظ حروفش را شمارى\r\nازين مى هم نبردى پى باسرار * حزين منشين ، كنم ظاهرتر اظهار\r\nز هجرت در هزار و پنجه و هشت * ز مولودش سخن خوش دودمان گشت\r\nبهفتاد و دو زو چتر تمامى * چو ماه چارده گرديد نامى\r\nبكارش زآن درين دنيا فروغست * كه سال چارده سن بلوغست \r\nنسخه‌يى ازين منظومه را بشمارهء 562 .  Supp  در كتابخانهء ملى پاريس ديده‌ام كه پيرامون 1500 بيت دارد . جز اين سه نسخهء ديگر در همان كتابخانه و دو نسخه در كتابخانهء ملى ملك تهران ( بشماره‌هاى 4149 و 5147 ) و نسخه‌يى در كتابخانهء موزهء بريتانيا بشمارهء 25819 .  Add  موجودست و يك بار در لكنهو بسال 1286 ه ق و بار ديگر در تاشكند بسال 1322 ه ق بطبع رسيد .\r\nناظم هروى بجز اين ، چنان كه خود گفته ، قصيده و غزل و معما مىساخت .\r\nنصرآبادى و ديگران بيتهاى منتخبى از غزلهايش آورده‌اند . بدانگونه كه\r\n\r\n\r\n","description":"","footnote":"\r\n-\r\n بدور اين‌چنين فرخنده شاهى * كه عشرت داشت هر سو بزمگاهى\r\nقديمى بندهء راغب‌سجودش * چو گوهر خانه‌زاد بحر جودش\r\nبرات كامرانى را نگهدار * خراسان بزرگى را سپهدار\r\nحسن طينت حسين آثار خانى * كه نامش داده هريك را نشانى\r\nچو ديرين بندهء آن نامجويم * اگر نامش نمىدانى بگويم\r\nنجيب و شامل و عباس خانست * كه چون دولت مقدس دودمانست . . . \r\nو سپس شرحى در باب تكليف نظم يوسف و زليخا از جانب آن خان مىآورد و داستان را آغاز مىكند .\r\n","page_name":" 1268 ","page_number":652},
  {"content":"\r\n\r\nنصرآبادى بيان حالش كرده مردى مهربان و نرم‌خوى بود . وى كه معاصر ناظم بوده و با وى مكاتبه داشته گويد « بسيار خليق و مهربانست و كمال پاكى طينت و آدميت دارد . فقير اگرچه بصحبت او فايز نشده‌ام ، اما جاسوس خيال در ميانه آمد و شدى دارد چنان كه گاهى باشعار بلاغت آثار كه مكالمهء روحانيست سروربخش خاطر مىگردد . » « 1 »\r\nازين گفتار نصرآبادى كه تأليف تذكرهء خود را بسال 1083 ه آغاز كرده ، چنين برمىآيد كه ناظم هروى تا آن هنگام زنده بود و ازينروى گفتار سراج الدين عليخان آرزو را در داد سخن « 2 » در اينكه وفات شاعر بسال 1081 بوده نمىتوان پذيرفت « 3 » . از يوسف و زليخاى ناظم هرويست :\r\n شبى پروانه‌يى با شمع خندان * ز گرميهاى آتش آب دندان\r\nبمحزون ذره‌يى كرد اين تكلم * كه اى در كوچهء پيدا شدن گم\r\nكجا رفت آن خرام عشق‌پرواز * چه شد آن شوخى و جولان پرواز\r\nكه جوش خوبيت تا آسمان بود * هوا از گوهرت گنج روان بود\r\nجوابش داد كاى ناديدهء كام * نمك‌پروردهء آتش ولى خام\r\nشود هركس بوقت خاص فيروز * ترا شب بال مىبخشد مرا روز\r\nگرم مىبود بر سر ظل خورشيد * ترا در عالم ديدن كه مىديد ؟ . . \r\n*\r\n پريزاديست دنيا شوخ‌تمثال * ز روزش بال و از شب سايهء بال\r\nفريب هوشمندان پيشهء او * دل آزادمردان شيشهء او\r\nتصرف بين كه شوقش چون زند جوش * كند آگه دلان از حق فراموش\r\nشود مهرش بدل چون سخت پيوند * پدر بر خاك ريزد خون فرزند \r\n\r\n\r\n","description":"","footnote":"\r\n( 1 ) - تذكرهء نصرآبادى ، ص 330 .\r\n( 2 ) - بنقل از آن در 151 .  p , Catalogue Oude  .\r\n( 3 ) - اينكه در حاشيهء ص 775 آتشكده چاپ تهران وفاتش بسال 1068 دانسته شده ، درست به نظر نمىآيد و محتمل است كه مربوط بناظم تبريزى ( نصرآبادى ، ص 411 - 412 ) باشد كه چند سال پيش از تأليف تذكرهء نصرآبادى مرده بود .\r\n","page_name":" 1269 ","page_number":653},
  {"content":"\r\n\r\n ز هفت اقليم جنبش كرده هر هفت * ز امواج هوا پوشيده زربفت\r\nعروس تازه طبع مخترع فن * بداماديش مايل مرد تا زن\r\nسبكروحيش ابر كوه تمكين * نشستن باشد آن برخاستن اين\r\nبهارش چاك پيراهن گشودن * خزانش رنگ بدخويى نمودن\r\nفنا زهريست نامش فرقت او * بقا جامى شرابش صحبت او \r\n*\r\n سه ره در پيش دارد عاشق زار * كه رفتاريست هريك را سزاوار\r\nطلب باشد نخستين كز كشاكش * رگ و پى مىكند زنجير و آتش\r\nبآتشها زند چون شعله دامن * بشورشها كشد چون موج گردن\r\nسرش بر دوش صد سودا كند رقص * دلش در سينهء صحرا كند رقص\r\nهم از همراهيش ترسد دويدن * هم از هم‌باليش لرزد پريدن\r\nكند سودا ز معشوق غلط سير * ز خود غافل سراغش گيرد از غير\r\nدويم نزديكى و گستاخ‌گويى * كز آن رو مىكشد گل زردرويى\r\nدلش هردم بسازى كرده آهنگ * گه از بوسه سرآرد گاه از رنگ\r\nهواى كامجويى سازدش گرم * تذرو نخوتش ريزد پر شرم\r\nوصال از دوست خواهد چون ببيند * بساط دوستى خصمانه چيند\r\nدمش در عرض مطلب سرد باشد * دمد چون سبزه اول زرد باشد\r\nشود آخر خجل از خواهش كام * ولى وقتى كه بالاتر نهد گام\r\nسيوم دار الشهود اتحادست * كه اصل اينجا مطابق با سوادست\r\nرسد يك نشأه از صد جوش چون مل * دمد يك رنگ از صد رنگ چون گل\r\nدر آن گر خويش را جوينده يابد * ز هر جانب بسوى خود شتابد\r\nدرنگ آرد شبيخون بر شتابش * بَدَل گردد بآرام اضطرابش\r\nبخاموشى شود شوقش عنان تاب * كه ظرف پر ندارد ناله در آب\r\nچنان مستغرق وحدت نشيند * كه خودبين گر شود جز حق نبيند \r\n\r\n","description":"","footnote":"","page_name":" 1270 ","page_number":654},
  {"content":"\r\n\r\n\r\n97 - صائب تبريزى « 1 »\r\nميرزا محمد على پسر ميرزا عبد الرحيم تبريزى اصفهانى معروف به « صائبا »\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 217 - 220 .\r\n* بهارستان سخن ، ص 539 - 562 .\r\n* مآثر الامراء ، ج 2 ، كلكته ، ص 761 ببعد .\r\n* دانشمندان آذربايجان ، محمد على تربيت ، تهران 1314 ، ص 217 - 226 .\r\n* مرآة الخيال ، شير على خان لودى ، بمبئى 1324 ه ق ، ص 88 - 90 .\r\n* تذكرهء سرخوش ، محمد افضل سرخوش ، ص 62 - 65 .\r\n* گنج سخن ، مؤلف اين كتاب ، ج 3 ، ص 111 - 118 .\r\n* صحف ابراهيم ، على ابراهيم خان خليل ، خطى .\r\n* قصص الخاقانى ، داود قلى بن ولى قليشاه ، خطى .\r\n* نتايج الافكار ، ص 408 - 418 .\r\n* ترجمهء شعر العجم ، ج 3 ، تهران 1334 ، ص 158 - 171 .\r\n* آتشكدهء آذر ، تهران ، ص 120 - 128 .\r\n* رياض الشعراء واله داغستانى ، خطى .\r\n* ترجمهء ج 4 تاريخ ادبيات برون ، تهران 1316 ، ص 176 - 181 .\r\n* مجمع الفصحاء هدايت ، ج 2 ، ص 23 - 24 .\r\n* سرو آزاد ، لاهور 1913 ، ص 98 - 103 .\r\n* فهرست نسخه‌هاى خطى فارسى در كتابخانهء موزهء بريتانيا ، ج 2 ، ص 693 - 695 .\r\n* ضميمهء فهرست نسخه‌هاى خطى فارسى در كتابخانهء موزهء بريتانيا ، ص 207 .\r\n* فهرست نسخه‌هاى خطى فارسى در كتابخانهء ملى پاريس ، ج 3 ، ص 395 - 396 .\r\n* فهرست كتابخانهء مجلس شوراى ملى ، ج 3 ، تهران 1320 ، ص 324 - 327 .\r\n* فهرست كتابخانهء مدرسهء عالى سپهسالار ، ج 2 ، تهران 1316 ، ص 622 - 623 .\r\n* كليات صائب تبريزى با مقدمهء مرحوم اميرى فيروزكوهى ، تهران 1333 .\r\n* كليات صائب تبريزى ، چاپ انجمن آثار ملى ، تهران 1345 .\r\n* كليات صائب تبريزى ، چاپ لاهور 1971 ميلادى .\r\n","page_name":" 1271 ","page_number":655},
  {"content":"\r\n\r\nاز استادان بزرگ شعر فارسى در عهد صفويست . خاندان او اصلا تبريزى و از اعقاب شمس الدين محمد شيرين مغربى تبريزى شاعر مشهور سدهء هشتم و آغاز سدهء نهم ( م 808 ه ) بود ، ولى ولادت و تربيت ميرزا محمد على در اصفهان بوده و به همين سبب او را در تذكره‌ها گاه تبريزى و گاه اصفهانى گفته‌اند در حالى كه شاعر انتساب خود و خاندانش را بتبريز فراموش نمىكرد « 1 » .\r\nدربارهء اين سخن‌پرداز معنىآفرين بسيار نوشته و گفته و بعضى از تذكره‌نويسان هم در بيان حالش بتفصيل پرداخته‌اند . از آن جمله است صمصام الدوله شاهنوازخان مير عبد الرزاق خوافى ( م 1171 ه ) در مآثر الامرا و در بهارستان سخن ، و مير غلامعلى آزاد بلگرامى در سرو آزاد ، و على ابراهيم خان خليل در صحف ابراهيم ، و جز آنان ؛ و بعضى از متأخران مانند شبلى نعمانى تقريبا همان گفتارها را با اندك تغيير يا با افزايشهاى منشيانه نقل كرده‌اند .\r\nبهترين شرح حال و آثار او آنست كه مرحوم اميرى فيروزكوهى شاعر نيكو سخن معاصر ما بر آغاز دو چاپ از « كليات صائب تبريزى » نگاشته است و در شمار مأخذهاى حال صائب آنها را ذكر كرده‌ام .\r\nپدرش ميرزا عبد الرحيم كه از بازرگانان تبريز بود ، در عهد شاه عباس بزرگ به اصفهان مهاجرت كرد و در محلهء عباس‌آباد سكونت گزيد و ميرزا محمد على آنجا ولادت يافت . زادسالش بدرستى دانسته نيست ولى چنان كه در « قصص الخاقانى » آمده صائب بسال 1076 به شصت سالگى رسيده بود . پس مىبايست پيرامون سال 1010 ه زاده شده باشد « 2 » . بشمارگرى برخى از همدورگان ما تاريخ ولادتش سال 1016 بود « 3 » .\r\n\r\n\r\n","description":"","footnote":"\r\n( 1 ) -\r\n صائب از خاك پاك تبريزست * هست سعدى گر از گل شيراز \r\n( 2 ) - اين مطلب را از گفتار  Ch . Rieu  در فهرست نسخه‌هاى خطى فارسى موزهء بريتانيا ، ج 2 ، ص 693 گرفته‌ام .\r\n( 3 ) - بنگريد بفهرست كتابخانهء مجلس شوراى ملى ايران ، ج 3 ، ص 324 ؛ و بفهرست كتابخانهء مدرسهء عالى سپهسالار ، ج 2 ، ص 622 ؛ و بگنج سخن ، ج 3 ، ص 111 .\r\n","page_name":" 1272 ","page_number":656},
  {"content":"\r\n\r\nصائب در اصفهان پرورش يافت و بنابر شيوهء زمان بيقين آنچه را از دانشهاى ادبى و عقلى و نقلى كه در بايست فرهيختگان زمان بود نزد استادان آن شهر ، و نبشتارى ( خط ) را از عم خود شمس الدين تبريزى معروف به « شيرين قلم » آموخت و در همين روزگار جوانى بود كه به مكه و مشهد سفر كرد « 1 » ، و آنگاه در آخرهاى عهد نور الدين جهانگير ( م 1037 ه ) ، گويا بگونهء بازرگانان ، سفر هند اختيار نمود .\r\nتاريخ اين سفر را ، كه هفت سال بدرازا كشيد ، برخى سال 1034 نوشته‌اند « 2 » و اين سازگارست با تصريح تذكره‌نويسان كه عزيمت صائب را بهند در عين شباب و در آخر عهد جهانگيرى ، از راه كابل ، دانسته و آن را مقدمهء آشنايى وى با ظفر خان احسن [ كه شرح حالش گذشته است 
  ] شمرده‌اند ، زيرا حكومت كابل از سال 1033 ه بر عهدهء ظفر خان بود كه بنيابت از پدر خويش خواجه ابو الحسن تربتى در آنجا بسر مىبرد ، و چنان كه در بيان حالش ديده‌ايم خود شاعر و از دوستداران و مشوقان بزرگ شاعران بود . احسن الله احسن مقدم صائب را بگرمى پذيرفت و « ميرزا را بكمند حسن خلق صيد كرد » « 3 » و « بنابر صاحب كمالى و والاهمتى او صحبت ميرزا كوك شده در مدح طرازى وى قصائد و غزليات در سلك نظم كشيد . . . و از كلام ميرزا مستفاد مىشود كه ظفر خان از مراسم قدردانى سر مويى فرونگذاشت چنان كه گويد :\r\n كلاه گوشه بخورشيد و ماه مىشكنم * به اين غرور كه مدحتگر ظفر خانم\r\nز نوبهار سخايش چو قطره ريز شوم * قسم خورد بسر كلك ابر نيسانم\r\nبلند بخت نهالا بهار تربيتا * كه از نسيم هواداريت گلستانم\r\nحقوق تربيتى را كه در ترقى باد * زبان كجاست كه در حضرتت سخن رانم\r\nتو پاىتخت سخن را بدست من دادى * تو تاج مدح نهادى بفرق ديوانم \r\n\r\n\r\n","description":"","footnote":"\r\n( 1 ) -\r\n لله الحمد كه بعد از سفر حج صائب * عهد خود تازه بسلطان خراسان كردم \r\n( 2 ) - مقدمهء ديوان صائب بقلم مرحوم اميرى فيروزكوهى\r\n( 3 ) - مآثر الامراء ج 2 ، ص 761 .\r\n","page_name":" 1273 ","page_number":657},
  {"content":"\r\n\r\n ز روى گرم تو جوشيد خون معنى من * كشيد جد تو اين لعل از رگ كانم\r\nتو جان ز دخل بجا مصرع مرا دادى * تو در فصاحت دادى خطاب سحبانم\r\nز دقت تو بمعنى چنان شدم باريك * كه مىتوان بدل مور كرد پنهانم\r\nچو زلف سنبل ابيات من پريشان بود * نداشت طرهء شيرازه روى ديوانم\r\nچو غنچه ساختى اوراق بادبردهء من * و گرنه خار نمىماند از گلستانم\r\nتو مشت مشت گهر چون صدف به من دادى * چو گل تو زر بسپر ريختى بدامانم » « 1 » \r\nاز آخرين بيتهاى منقول پيداست كه صائب نخستين‌بار شعرهاى خود را ، كه تا آن هنگام پراگنده بود ، بتشويق ظفر خان احسن گرد آورد ؛ از جانبى ديگر دوستى ميان اين دو گوينده مايهء آن شد كه احسن شيوهء رايج ميان ديگر شاعرانى را كه مىشناخته ، رها كند و به طرز صائب روى آورد و بگويد :\r\n طرز ياران پيش احسن بعد ازين مقبول نيست * تازه‌گوييهاى او از فيض طبع صائب است \r\nاين آشنايى صائب با احسن همهء مدت اقامت او را در هند فراگرفت و چون در اوايل عهد شهاب الدين شاهجهان ( جلوس در 1037 ) صوبه‌دارى كابل بخواجه لشكر خان محول گرديد و ظفر خان از كابل عزم درگاه پادشاه كرد ، صائب را با خود برد و بحضور شاهجهان ، آنگاه كه در برهانپور دكن بود ، معرفى نمود ، و اينكه شبلى نعمان پنداشته كه صائب از ايران به قصد شاهجهان به راه افتاده « و بوسيلهء تجارت و بازرگانى بدهلى آمد و بدربار شاهجهان خود را رسانيد » « 2 » ، درست نيست بلكه تاريخى كه او بوسيلهء ظفر خان به خدمت شاه جهان و خواجه ابو الحسن تربتى معرفى شد و « بمنصب هزارى و خطاب مستعد خانى سرفراز گرديد » « 3 » ، چنان كه در بهارستان سخن مىبينيم ، مصادف بود با دومين سال شاهجهانى ( 1039 ه ) و تا اين زمان بيشتر از چهار سال بود كه صائب از ايران بيرون آمده و در ملازمت ظفر خان بسر مىبرده است .\r\n\r\n\r\n","description":"","footnote":"\r\n( 1 ) - بهارستان سخن ، ص 539 - 541 .\r\n( 2 ) - ترجمهء شعر العجم ، ج 3 ، ص 160 .\r\n( 3 ) - بهارستان سخن ، ص 542 .\r\n","page_name":" 1274 ","page_number":658},
  {"content":"\r\n\r\nاقامت صائب در برهانپور تا پايان اقامت شاهجهان و بتبع او ظفر خان احسن و پدرش خواجه ابو الحسن تربتى در آن سامان بدرازا كشيد و گويا در همين اوقات يعنى بعد از آنكه شش سال از بيرون رفتن صائب از ايران گذشته بود ( - 1039 ) پدر شاعر ، ميرزا عبد الرحيم سالخورده در آرزوى ديدار پسر خود را باگره رسانيد و پسر را از آمدن خود آگاه كرد و ازو خواست كه به خانه بازگردد . از خوشبختى ميرزا عبد الرحيم شاهجهان در همين سال 1039 عزم بازگشت بپايتخت كرد و ظفر خان احسن كه اين بار بجاى پدر بصوبه‌دارى كشمير مىرفت صائب را با خود بدان سامان برد و او پس از سير كشمير ، هفت سال بعد از بيرون رفتن از ايران ( - 1040 ه ) بميهن بازگشت و در اصفهان بحضور شاه عباس دوم رسيد و خطاب ملك الشعرايى دربار صفوى يافت و تا پايان عهد آن پادشاه و چند سالى از دوران شاه سليمان بزيست و در اين مدت محضرش در اصفهان محل اجتماع اهل ادب و آمد و شد دوستداران سخن بود ، و او جز به قصد سياحت بعضى از شهرها و ناحيتهاى ايران از اصفهان بيرون نرفت و باز باصفهان و به « لنگر » يا « تكيهء » خود معاودت كرد و همانجا بود تا بسال 1081 درگذشت . اين واقعه را بسال 1080 نيز نوشته‌اند . او را در اصفهان در باغى كه اكنون به « قبر آقا » معروفست به خاك سپردند و اين بيت از يك غزلش بر سنگ قبر او نقش شده است :\r\n در هيچ پرده نيست نباشد نواى تو * عالم پر است از تو و خاليست جاى تو \r\nصائب را بعضى از تذكره‌نويسان « 1 » در شعر شاگرد حكيم ركناى مسيح و حكيم شفايى نوشته و برخى از متأخران « 2 » هم اين سخن را تكرار كرده‌اند .\r\nنسبت شاگردى صائب بحكيم ركنا درست به نظر نمىآيد زيرا مسيح چنان كه در شرح حالش ديده‌ايم بتصريح ابو الفضل علامى بسال 1011 ه بهندوستان رفت و صائب در آن هنگام يك ساله بود . هنگامى هم كه حكيم در سال 1041 ه بايران بازمىگشت صائب از سفر هند بازگشته و سمت ملك الشعرايى دربار\r\n\r\n\r\n","description":"","footnote":"\r\n( 1 ) - مانند على ابراهيم خان خليل در صحف ابراهيم .\r\n( 2 ) - مانند شبلى نعمانى ، ترجمه شعر العجم ، ص 159 از ج 3 .\r\n","page_name":" 1275 ","page_number":659},
  {"content":"\r\n\r\nصفوى يافته و طبعا سالها از زمان شاگردى او گذشته بود . اما شاگردى صائب در خدمت حكيم شفايى ( 966 - 1037 ه ) امرى مستبعد به نظر نمىآيد .\r\nگروهى از شاعران ميانه يا نيمهء دوم سدهء يازدهم هجرى هم چه در هند و چه در ايران يا بواقع در خدمت صائب شاگردى كرده و يا چندگاهى از فيض محضر او بهره‌مند بوده‌اند مانند ملا محمد سعيد اشرف ، جوياى تبريزى ، ميرزا محسن تأثير ، خاضع ، فطرت ، نورس و جز آنان\r\nصائب مانند بعضى ديگر از غزلسرايان استاد عهد صفوى شاعر مديحه‌سرا هم بود و نام ممدوحانى چون ظفر خان احسن و پدرش خواجه ابو الحسن تربتى و شاهجهان و شاه عباس دوم در قصيده‌هاى زيبايش مخلد گرديده است و تذكره‌نويسان در اين راه هم بيكار ننشسته و نوشته‌اند كه چون شاه سليمان بر تخت شاهى نشست ( 1077 ه ) صائب در مطلع غزل زيرين به آن پادشاه نظر داشته :\r\n احاطه كرد خط آن آفتاب تابان را * گرفت خيل پرى در ميان سليمان را \r\nو شاه سليمان كه تازه خط بر چهره‌اش مىدميد با شنيدن اين بيت از شاعر رنجيد و ديگر با او سخن نگفت ، و عجب اينست كه بعضى از متأخران « 1 » هم همين افسانه را در شرح حال صائب نقل كرده و به ياد نداشته‌اند كه صفى ميرزا پسر ارشد شاه عباس دوم هنگام جلوس سليمان نام نداشت و اين نام را چندگاهى بعد از جلوس اختيار كرد ، و ازين گذشته خلق يك مضمون با استفاده از داستان سليمان و خيل ديوان ( در اينجا پريان ) كه بر گرد او بوده‌اند ، چه ربطى مىتواند با نام شاه سليمان پيدا كند و اگر چنين ربطى وجود داشت مقصود صائب از آن « پريان » كه گفته چه كسانى از حاضران مجلس تاجگذارى بوده‌اند ؟ !\r\nصائب از شاعرانيست كه هم در عصر و زمان خود در هند و ايران و روم\r\n\r\n\r\n","description":"","footnote":"\r\n( 1 ) - ترجمهء شعر العجم ، ج 3 ص 162 - 163 بنقل از خزانهء عامره .\r\n","page_name":" 1276 ","page_number":660},
  {"content":"\r\n\r\nشهرت بسيار يافت و اين نام‌آورى بيشتر بسبب طرز نو و توانايى كم‌عديلش در شعر ، خواه از طريق ابداع و خواه بتقليد و يا بمناسبت موقع و مقام بوده است . نيكخويى و ادب معاشرت و مجالست او نيز در اين امر بىاثر نبود و به همين علتست كه چه در هند و چه در ايران محفلش محل اجتماع اديبان و شاعران آزموده يا نوآموز زمان و بزرگانى از طبقات مختلف بود و شعرهايش دهان به دهان و دست بدست مىگشت و ديوان يا برگزيدهء غزل‌هايش را برسم ارمغان مىفرستادند . خود او بدرخواست بزرگان ايران و هند پيرامون پنجاه مجموعه از غزلهاى منتخب خود نويسانيده و بدقت تصحيح كرده و بر آنها حاشيه‌هايى نگاشته و نزد آنان فرستاده است كه هنوز نمونه‌هايى از آنها وجود دارد . گذشته از اين از شعرهاى فراوان خويش دفترهايى مانند مرآة الجمال ( مجموعهء بيتهايى در وصف پيكر معشوق ) و آرايش نگار ( بيتهاى حاوى مضمونهايى از آينه و شانه ) و ميخانه ( بيتهايى در وصف مى و ميخانه ) و واجب الحفظ ( برگزيدهء مطلعهايى از غزلهايش ) فراهم آورد و اين نوع انتخاب سبب شد كه ديگران هم برگزيده‌هايى ازين دست از بيتهاى او ترتيب دهند بنام شمع و پروانه ، آسمان و آسيا و جز آنها .\r\nكليات اشعارش شامل قصيده و غزل و مثنويست . سخن‌شناسان قصيده‌هاى او را چندان نستوده‌اند ، مثنوى او را كه ببحر متقارب در فتح قندهار بفرمان شاه عباس ثانى سروده متوسط دانسته‌اند . اما آنچه از شعرش مايهء شهرت وى شده غزلست كه قسمت اصلى و اكثر ديوانش را پديد آورده . مجموع شعرهايش را تا دويست‌هزار و سيصدهزار بيت نوشته‌اند كه مقرون بمبالغه است .\r\nمير عبد الرزاق در بهارستان سخن گفته است « كليات ميرزا قريب يك لك و بيست‌هزار بيت است . اما ديوان هشتادهزارى او هم در هندوستان اكثر جا يافته مىشود و ديوانهاى مختصر كه هريك انتخابى زده‌اند بسيار است » .\r\nاين « ديوان هشتادهزارى » ميرزا را ديگران هم ديده‌اند و از آن جمله مير غلامعلى آزاد بلگرامى گويد ديوان ميرزا قريب هشتادهزار بيت به خط ولايت به نظر رسيده و ميرزا سى و سه غزل متفرق به خط خاص بر حواشى آن\r\n\r\n","description":"","footnote":"","page_name":" 1277 ","page_number":661},
  {"content":"\r\n\r\nنسخه قلمى فرموده » .\r\nبحث در سبك شعر صائب بطور يقين بايد در دنبال مبحثى كه دربارهء شيوهء سخنگويى شاعران عهد صفوى داريم و در ارتباط با آن انجام گيرد و اين كاريست كه دربارهء همهء شاعران بزرگ اين عهد بايد كرد . با اين حال نكته‌هايى دربارهء بعضى از شاعران استاد هست كه بازگفتن آنها دور از فايده نيست . نخست بايد بدانيم كه صائب در نظر تذكره‌نويسان و ناقدان عهد خويش و بعد از خود تا به زمان ما بدوگونه ارزيابى شده است : ارزيابى آنان كه او را در مقام واقعى خود ، خواه به حد استحقاق و خواه بطريق مبالغه ستوده‌اند ، و ارزيابى دسته‌يى ديگر كه ازو مردى پريشانگوى و صاحب‌سخنى نابهنجار ساخته‌اند ؛ و خواننده بايد ، بسبب اهميتى كه صائب در شيوهء شاعرى عهد خود دارد ، نمونهايى از اين هر دو نظر را ببيند و بداند . از دستهء نخستين در ايران كم و در هند بسيارند . علت آنست كه ظهور مشتاق و جانبدارانش در ايران كه يكسره مخالف با شيوهء شاعران عهد اخير صفوى بوده‌اند ، از شناخت واقعى او پيش‌گيرى كرد ، در حالى كه شيوهء او در هند و افغانستان و ميانهء آسيا همچنان رائج ماند و ازينروى داورى ناقدان سخن در آن جانب با آنچه در ايران بود تفاوت يافت . همزمانش نصرآبادى در ايران « انوار خورشيد فصاحتش » را عالمگير وصف كرده و مدعى شده است كه آوازهء سخنش « به چهار ركن آفاق و شش جهت پنج نوبت كوفته » است [ تذكره ، 217 
  ] ولى آن ديگران ، در هند ، ازين فراتر رفته و پنداشته‌اند كه از آنگاه كه زبان با سخن آشنايى گرفت چنين معنىياب خوش‌فكرى در عرصهء وجود جلوه نكرد [ بهارستان سخن ، 539 
  ] و « از آن صبحى كه آفتاب سخن در عالم شهود پرتو افشانده معنىآفرينى به اين اقتدار سپهر دوّار بهم نرسانده [ سرو آزاد ، 98 
  ] . . . اما وقتى در حوزهء ادبى ايران بدورهء آذر بيكدلى و همطرازانش برسيم وضع را واژگونه مىيابيم و مىخوانيم كه « از آغاز سخن‌گسترى ايشان طرق خيالات متينهء متقدمين مسدود و قواعد مسلمهء استادان سابق مفقود و مراتب سخنورى بعد از جناب ميرزاى مشار اليه كه مبدع طريقهء جديدهء\r\n\r\n","description":"","footnote":"","page_name":" 1278 ","page_number":662},
  {"content":"\r\n\r\nناپسنديده بود هر روزه در تنزل . . . » [ آتشكده ، تهران ، 122 
  ] .\r\nحقيقت امر آنست كه شيوهء نو در سخنورى كه بنيادش در شعر خواجه حسين ثنايى ( م 995 يا 996 ه ) نهاده شده و سپس گويندگان ديگر تا بعهد شاعرى صائب در تقويت آن كوشيده‌اند ، در سخن صائب بكمال رسيد . او واضع و مبتكر اين شيوه نيست بلكه تكميل‌كنندهء آنست [ و من به اين مطلب هنگام بحث در شيوهء سخنورى عهد صفوى اشاره كرده‌ام 
  ] و نمونهء عالى و زيباى آن را بايد در ديوان غزلهاى صائب جست زيرا او هم قدرتى شگفت - انگيز در تخيل و ايجاد تصويرهاى ذهنى بديع ، با استفاده از عالم مجاور خود ، داشت و هم با زبان تواناى خود توانست آن تصويرهاى بديع ذهنى و نكته - هاى دقيق شعرى را در لباس آراسته‌يى از كلام نمايش دهد . بدين سبب است كه در كلام او ناهمواريهاى شاعران همعهدش را كمتر مىبينيم . اما اين نكته هم مسلم است كه ظهور او سبب شد تا فريفتگان سبكش كه از توانايى او بىبهره بودند در يافتن نكته‌ها و مضمونهاى باريك و گنجانيدن آنها در كلام رسا بنارساييهايى گرفتار شوند و اندك‌اندك سخن عذب پارسى را به وضع بدى دچار كنند كه مىدانيم و مىشناسيم ، چنان كه پيش ازو يا قريب به زمان او هم كسانى مانند ميرزا جلال اسير بهمين‌گونه دشواريها گرفتار بودند و در محل عيبجويى و خرده‌گيرى سخن‌شناسان قرار گرفتند .\r\nچون نوبت سخن به بنيان‌گذاران شيوهء جديد در نيمهء دوم از سدهء دوازدهم رسيد ، بجاى آنكه مبالغه‌كاران يا ناتوانانى از ميان نوآوران عهد اخير صفوى را نشانهء تير ملامت كنند بتواناترين آنان يعنى صائب تاختند و همهء تقصيرها را بر عهدهء او نهادند و بعضى از بيتهاى او را كه قابل عيبگيريست بهانهء تخطئهء وى ساختند ، و حال آنكه بواقع صائب در غزل تواناست و با آنكه بسيار گفته كمتر سخن قابل ايراد دارد ، و عادة كلامش بجز در آن موردها كه عيب مشترك سخنگويان عهد اوست ، استوار و مقرون بموازين فصاحت و پر از مضمونهاى دقيق و فكرهاى باريك و خيالهاى لطيفست ، و او بويژه در تمثيل يد بيضا مىنمايد و كمتر غزل اوست كه يا متضمن مثلهاى سائر نباشد و يا بعضى بيتهاى آن حكم مثلهاى سائر نداشته باشد و ازينجاست\r\n\r\n","description":"","footnote":"","page_name":" 1279 ","page_number":663},
  {"content":"\r\n\r\nكه شيوهء خاص صائب را تمثيل دانسته‌اند . اختصاص ديگر صائب بايراد نكته‌هاى دقيق اخلاقى و حكمى و عرفانى و اجتماعى به حد وفور است ، و اين هنرنمايى بواقع شكوه خاصى بغزلهاى او بخشيده . ازوست :\r\n زهى ز انديشهء لعل تو پرخون جام فكرتها * ز خط عنبرينت پشت بر ديوار حيرتها\r\nدل عارف غبارآلودهء كثرت نمىگردد * نيندازد خلل در وحدت آيينه صورتها\r\nمحيط از چهرهء سيلاب گرد راه مىشويد * چه انديشه كسى با عفو حق از گرد زلتها\r\nنگنجد در قبا عاشق و گرنه از براى ما * مهيا كرده‌اند از اطلس افلاك خلعتها\r\nدرآ در حلقهء اهل نظر تا روشنت گردد * كه در بيمارى چشم نكويانست حكمتها\r\nادب بند زبان عرض مطلب مىشود صائب * و گرنه خامهء ما در گره دارد شكايتها \r\n*\r\n سهل مشمر همت پيران باتدبير را * كز كمال بال و پر پرواز باشد تير را\r\nريشهء نخل كهنسال از جوان افزونتر است * بيشتر دلبستگى باشد به دنيا پير را\r\nعقل دورانديش بر ما راه روزى بسته است * ورنه هر انگشت پستانيست طفل شير را\r\nمىرسد آزار بدگوهر بنزديكان فزون * زخم اول از نيام خود بود شمشير را\r\nكشور ديوانگى امروز معمور از منست * من به پا دارم بناى خانهء زنجير را\r\nنيست صائب ممكن از دل عقدهء غم واشود * ناخنى تا هست در كف پنجهء تقدير را \r\n*\r\n حسن عالم‌سوز او را ساغرى در كار نيست * چهرهء خورشيد را روشنگرى در كار نيست\r\nآتش از خود مىدهد بيرون سپند شوخ ما * اين سبك سير فنا را مجمرى در كار نيست\r\nقطرهء آبى بهم پيچد بساط خواب را * در شكست اهل غفلت لشكرى در كار نيست\r\nهيچ نقشى نيست كز آيينه رو پنهان كند * دل چو روشن شد كتاب و دفترى در كار نيست\r\nسيل بىرهبر به دريا مىرساند خويش را * شوق در هر دل كه باشد رهبرى در كار نيست\r\nمطرب ما چون خم مى سينهء پرجوش ماست * محفل عشاق را خنياگرى در كار نيست\r\nكهربايى حاصل ما را بغارت مىبرد * خرمن بىمغز ما را صرصرى در كار نيست\r\nهرچه بايد آدمى با خويشتن آورده است * خواب چون افتاد سنگين بسترى در كار نيست\r\nمىربايندت چو شبنم شوخى گلها ز هم * سير اين گلزار را بال و پرى در كار نيست \r\n\r\n","description":"","footnote":"","page_name":" 1280 ","page_number":664},
  {"content":"\r\n\r\n بارها كاويده‌ام خاكستر افلاك را * غير داغ عشق ، صائب ، اخترى در كار نيست \r\n*\r\n آرزو بسيار و آهم در دل درويش نيست * دشت پرنخجير و يك ناوك مرا در كيش نيست\r\nخانهء اهل تعلق شاهراه حادثه است * دزد هرگز در كمين خانهء درويش نيست\r\nسايه از ويرانهء ما مىكند پهلو تهى * خانهء ما از هجوم جغد پرتشويش نيست\r\nمبحث عشق است اى زاهد خموشى پيشه كن * عرض علم موشكافيها بعرض ريش نيست\r\nاى سكندر تا بكى حسرت خورى بر حال خضر * عمر جاويدان او يك آبخوردن بيش نيست\r\nتا از آن تنگ شكر صائب جدا افتاده‌ام * سايهء مژگان بچشمم كمتر از صد نيش نيست \r\n*\r\n خوش آنكه از دو جهان گوشهء غمى دارد * هميشه سربگريبان ماتمى دارد\r\nتو مرد صحبت دل نيستى چه مىدانى * كه سر بجيب كشيدن چه عالمى دارد\r\nلب پياله نمىآيد از نشاط بهم * زمين ميكده خوش خواب بىغمى دارد\r\nتو محو عالم فكر خودى ، نمىدانى * كه فكر صائب ما نيز عالمى دارد \r\n*\r\n به زير چرخ دلى شادمان نمىباشد * گلى شكفته درين بوستان نمىباشد\r\nبهركه مىنگرى همچو غنچه دلتنگ است * مگر نسيم درين گلستان نمىباشد\r\nخروش سيل حوادث بلند مىگويد * كه خواب امن درين خاكدان نمىباشد\r\nهزار بلبل اگر در چمن شود پيدا * يكى چو صائب آتش‌بيان نمىباشد \r\n*\r\n تا تو در پرده شدى لاله‌رخان خار شدند * همه گلهاى چمن در پس ديوار شدند\r\nاى بسا خيره‌نگاهان كه بيك چشم زدن * چون شرر محو در آن لذت ديدار شدند\r\nتا لواى خط مشكين ترا واكردند * سركشان چون علم زلف نگونسار شدند\r\nهيچكس نيست كه داند بچه كار آمده است * بس‌كه مردم بتماشاى تو از كار شدند\r\nكار موقوف بوقتست ، كه اشجار چمن * بنسيمى همه از برگ سبكبار شدند\r\nيا رب ، اى عشق گرانمايه چه اكسيرى تو * كه همه بىجگران از تو جگردار شدند\r\nرشتهء عمر بمقراض دو لب قطع شود * بيشتر خلق جهان بر سر گفتار شدند \r\n\r\n","description":"","footnote":"","page_name":" 1281 ","page_number":665},
  {"content":"\r\n\r\n صائبا اين غزل مرشد رومست كه گفت * « عيد بگذشت و همه خلق پى كار شدند » \r\n*\r\n در زير خرقه شيشهء مى را نگاه دار * اين ماه را نهفته در ابر سياه دار\r\nبال و پريست نشو و نما را زمين پاك * پاس نَفَس براى دم صبحگاه دار\r\nبىشاهد و شراب شب ماه مگذران * چشمى به روى ساقى و چشمى به ماه دار\r\nپير مغان ز توبه ترا منع اگر كند * زنهار گوش هوش بدان خيرخواه دار\r\nاز ريشه برميار نهال اميد را * ته شيشه‌يى براى صبوحى نگاه دار\r\nعرض صفاى سينه مده پيش غافلان * در پيش زنگى آينهء خود سياه دار\r\nماهى محيط را بسر از خامشى كشيد * صائب ببزم باده زبان را نگاه دار \r\n*\r\n كاش مىديدى به چشم عاشقان رخسار خويش * تا دريغ از چشم خود مىداشتى ديدار خويش\r\nسر بدلها داده‌اى مژگان خون‌آلود را * برنمىآيى مگر با تيغ لنگردار خويش\r\nحسن عالم‌سوز را مشاطه‌يى در كار نيست * گرم دارد از فروغ شعله‌يى بازار خويش\r\nاى كه مىجويى گشاد كار خود از آسمان * آسمان از ما بود سرگشته‌تر در كار خويش\r\nمىروم چون لغزش مستان بپاى بيخودى * تا كجا سر بركنم زين سير بىپرگار خويش\r\nروزگار برق فرصت خنده‌وارى بيش نيست * مگذران صائب بغفلت دولت بيدار خويش \r\n*\r\n گرچه از وعدهء احسان فلك پير شديم * نعمتى بود كه از هستى خود سير شديم\r\nنيست زين سبز چمن كلفَت ما امروزى * غنچه بوديم درين باغ كه دلگير شديم\r\nجز ندامت چه بود كوشش ما را حاصل * ما كه از صبحدم آمادهء شبگير شديم\r\nگرچه از كوشش تدبير نچيديم گلى * اينقدر بود كه تسليم بتقدير شديم\r\nشست آن روز قضا دست ز آبادى ما * كه گرفتار به آب و گل تعمير شديم\r\nدل خوش‌مشرب ما داشت جوان عالم را * شد همان روز جهان پير كه ما پير شديم\r\nتن نداديم بآغوش زليخاى جهان * راضى از سلسلهء زلف بزنجير شديم\r\nصلح كرديم بيك نقش ز نقاش جهان * محو يك چهره چو آيينهء تصوير شديم\r\nصائب آن طفل يتيميم در آغوش جهان * كه بدريوزه به صد خانه پى شير شديم \r\n\r\n","description":"","footnote":"","page_name":" 1282 ","page_number":666},
  {"content":"\r\n\r\n*\r\n صبح در خواب عدم بود كه بيدار شديم * شب سيه مست فنا بود كه هشيار شديم\r\nبه شكار آمده بوديم ز معمورهء قدس * دانهء خال تو ديديم و گرفتار شديم\r\nعالم بىخبرى طرفه بهشتى بودست * حيف ، صد حيف كه ما دير خبردار شديم\r\nپاى زنگار بر آيينهء ما مىلغزد * صيقلى بس‌كه از آن آينه رخسار شديم \r\n*\r\n با گرانجانى تن دل چه تواند كردن * دانهء سوخته در گل چه تواند كردن\r\nخاكسارى و تحمل زرِهِ داوديست * شورش بحر بساحل چه تواند كردن\r\nپاى خوابيده بفرياد نگردد بيدار * پند با عاشق بيدل چه تواند كردن\r\nسيل از كشور ويرانه تهيدست رود * باده با مردم غافل چه تواند كردن\r\nايمنست از خطر پرده‌دران پردهء غيب * خار با آبلهء دل چه تواند كردن\r\nهر سر خار اگر نشتر الماس شود * با گرانجانى كاهل چه تواند كردن\r\nشرم اگر پردهء مستورى ليلى نشود * پردهء نازك محمل چه تواند كردن\r\nدر پى حاصل اگر ديدهء موران نبود * آفت برق بحاصل چه تواند كردن\r\nمانع شورش دريا نشود صائب موج * با جنون قيد سلاسل چه تواند كردن \r\n*\r\n خون رغبت را به جوش آرد لب ميگون تو * بوسه را آتش عنان سازد رخ گلگون تو\r\nمىشود هر روز بر زنجيرش افزون حلقه‌يى * هركه مىگردد گرفتار خط شبگون تو\r\nطوق قمرى بر كمر زنار گردد سرو را * در گلستانى كه باشد قامت موزون تو\r\nمانع بىتابى دريا نمىگردد گهر * كى شود سنگ ملامت لنگر مجنون تو\r\nچون كند مجنون عنان‌دارى دل بىتاب را * مىكند رقص روانى كوه در هامون تو\r\nعالم مكاره را مكر تو عاجز كرده است * چون برآيد صائب بيچاره با افسون تو \r\n*\r\n يك روز گل از ياسمن صبح نچيدى * پستان سحر خشك شد از بس نمكيدى\r\nصد بار فلك پيرهن خويش قبا كرد * يك بار تو بيدرد گريبان ندريدى\r\nچون بلبل تصوير بيك شاخ نشستى * ز افسردگى از شاخ بشاخى نپريدى \r\n\r\n","description":"","footnote":"","page_name":" 1283 ","page_number":667},
  {"content":"\r\n\r\n پيوسته چراگاه تو از چون و چرا بود * از گلشن بىچون و چرا رنگ نديدى\r\nيك صبحدم از ديده سرشكى نفشاندى * از برگ گل خويش گلابى نكشيدى\r\nچون صورت ديوار درين خانه شدى محو * دنبالهء يوسف چو زليخا ندويدى\r\nگرديد ز دندان تو دندانه لب جام * يك بار لب خود ز ندامت نگزيدى\r\nاز زنگ قساوت دل خود را نزدودى * جز سبزهء بيگانه ازين باغ نچيدى\r\nاز بار تواضع قد افلاك دوتا ماند * وز كبر تو يك ره چو مه نو نخميدى\r\nايام خزان چون شوى اى دانه برومند * از خاك چو در فصل بهاران ندميدى\r\nدر پختن سودا شب و روز تو سرآمد * زين ديگ بجز زهر ندامت نچشيدى\r\nاز شوق شكر مور برآورد پر و بال * صائب تو درين عالم خاكى چه خزيدى \r\n*\r\n رخصت بوسه اگر از لب جامى دارى * تلخ منشين كه عجب عيش مدامى دارى\r\nبسته‌اى در گره از ساده‌دلى دوزخ را * در سر خود اگر انديشهء خامى دارى\r\nاى عقيق از من لب‌تشنه فراموش مباش * كه درين دايره امروز تو نامى دارى\r\nبرخورى ز آن لب ميگون كه چو صهباى صبوح * در رگ و ريشهء جان طرفه خرامى دارى\r\nاگر از داغ جنون يافته‌اى مهر قبول * چشم بد دور كه خوش ماه تمامى دارى\r\nصائب اين آن غزل حافظ مشكين‌نفس است * « بشنو اى خواجه اگر زآنكه مشامى دارى » \r\n*\r\n اگر دل از علائق كنده باشى * به منزل بار خود افگنده باشى\r\nچنان گرم از بساط خاك بگذر * كه شمع مردم آينده باشى\r\nهمينجا صلح كن با ما ، چه لازم * كه در محشر ز ما شرمنده باشى\r\nفلكها را توانى پشت سر ديد * بنور عشق اگر دل‌زنده باشى\r\nمكن چون صبحدم در فيض تقصير * كه دايم با لب پرخنده باشى \r\n\r\n","description":"","footnote":"","page_name":" 1284 ","page_number":668},
  {"content":"\r\n\r\n\r\n98 - فانى كشميرى « 1 »\r\nشيخ محسن پسر شيخ حسن كشميرى متخلص بفانى « 2 » از شاعران پارسى گوى سدهء يازدهم هندست كه چون گروهى از پارسىدانان و پارسىگويان هند زير دست او تربيت شدند مقام خاصى در تاريخ ادب فارسى در هند دارد .\r\nاز جملهء اين تربيت‌شدگان يكى غنى كشميرى شاعر مشهورست كه پيش ازين درباره‌اش سخن گفته‌ام و ديگر حاجى محمد اسلم متخلص بسالم كشميرى ( م 1119 ه ) « 3 » .\r\nوى پس از آنكه در زادگاه خود مقدمات دانشهاى عقلى و نقلى را آموخت بسياحت در سرزمين هند پرداخت و بر اثر آشنايى با مذهبها و مردم ناحيتهاى گوناگون بتأليف كتاب دبستان مذاهب توفيق يافت . در ضمن همين سفرها بود كه فانى ببلخ رفت و چندى در آنجا مصاحب ندر محمد خان والى آن شهر بود و او را در قصيده‌هايى ستود و در بازگشت بهند بر اثر آشنايى با شاهزاده محمد داراشكوه پسر شاهجهان مقام صوبه‌دارى اله‌آباد به دو\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* مرآة الخيال ، شير خان لودى ، بمبئى 1324 ه ق ، ص 166 - 168 .\r\n* بهارستان سخن ، مدراس 1958 ، ص 538 - 539 .\r\n* تذكرهء نصرآبادى ، تهران ، ص 447 .\r\n* صحف ابراهيم ، خطى .\r\n* نتايج الافكار ، بمبئى 1336 ، ص 541 - 542 .\r\n* ديوان فانى بتصحيح آقاى دكتر گ . ل . تيكو ، تهران 1342 .\r\n* تذكرهء پيمانه ، احمد گلچين معانى ، مشهد 1359 ص 325 ببعد .\r\n( 2 ) - او غير از ميرزا محسن فانى ديگريست كه در عهد اكبر از رى بهند رفت و در احمدآباد گجرات درگذشت ( تاريخ نظم و نثر در ايران و در زبان فارسى ، ص 658 ؛ صحف ابراهيم ) .\r\n( 3 ) - دربارهء او بنگريد به نتايج الافكار ، ص 343 - 344 ؛ صحف ابراهيم و جز آن .\r\n","page_name":" 1285 ","page_number":669},
  {"content":"\r\n\r\nتفويض گشت و در آنجا با صوفيى بنام محب الله اله‌آبادى آشنايى يافت و دست ارادت به دو داد و قصيده‌هايى در مدح او پرداخت و ازين هنگامست كه اثر انديشه‌هاى صوفيانه را در شعر فانى مىتوان مشاهده كرد .\r\nمقام دولتى فانى چندان دوام نيافت زيرا پس از آنكه سپاه شاهجهان بلخ را تصرف كرد ديوان فانى را با قصيده‌هايى كه در ستايش ندر محمد خان ساخته بود در آنجا يافتند و به همين سبب فانى از مقام خود بر كنار شد و از آن پس با وظيفه‌يى كه برايش معين كردند در كشمير بسر برده به كار تعليم پرداخت تا بسال 1082 ه درگذشت و « رفت فانى بعالم باقى » را تاريخ او يافتند .\r\nاز اثرهايش بنثر غير از كتاب دبستان مذاهب كه مشهورست ، كتاب نجات المؤمنين و كتاب « شرح عين العلم » را بايد نام برد . ديوانش مشتمل بر قصيده و غزل و قطعه و رباعى و مثنويهاى : مصدر الآثار ، ناز و نياز ، ماه و مهر ، هفت اختر ، ميخانه است . در قصيده‌هايش غير از ندر محمد خان و محب الله اله‌آبادى ، شاهجهان و داراشكوه و ظفر خان احسن و ملا شاه بدخشانى و ميان مير از پيشروان سلسلهء قادريه را ستايش نموده است . مثنويهايش را مانند بسيارى ديگر از مثنوىسازان عهد بپيروى از نظامى سرود . ديوانش و همچنين مثنويهايش جداگانه بطبع رسيده و از آنها نسخه‌هاى كافى در دستست . ازوست :\r\n اى تو سزاوار مناجات ما * قفل‌گشاى در حاجات ما\r\nما همه موجود ز بود توايم * ما همه پيدا ز نمود توايم\r\nجز تو كه آورد برون گل ز خاك * جز تو كه زد پيرهن غنچه چاك\r\nآينه از روى كه شد رونما * شانه ز گيسوى كه شد موگشا\r\nجعد شب از سلسلهء موى كيست * ماه نو از جنبش ابروى كيست\r\nاينهمه اسباب شناسائيت * داده گواهى بتوانائيت\r\nليك درين ميكده از اهل هوش * نيست كس آگاه بجز ميفروش\r\nبىخبران ساخته در هر نفس * كاسهء سر پر ز شراب هوس \r\n\r\n","description":"","footnote":"","page_name":" 1286 ","page_number":670},
  {"content":"\r\n\r\n چشم مكافات ز عالم مپوش * تا همه آيند ز مستى به هوش\r\nآب بريز اين كرهء خاك را * خاك‌نشين كن همه افلاك را\r\nپردهء شب را برخ روز كش * دود ز خورشيد جهانسوز كش\r\nگرد تن از چهرهء جان پاك ساز * جامهء هستى جهان چاك ساز\r\nهفت فلك را ز هم افگن جدا * شش جهت از قيد جهان كن رها\r\nنه ورق چرخ بهفت آب شوى * از قلم و لوح مكن گفت‌وگوى\r\nعالم مطلق ز سر ايجاد كن * ملك كهن را ز نو آباد كن\r\nتا ز پس پرده نظاره كنند * آرزوى عمر دوباره كنند\r\nپيش تو آيند همه عذرخواه * نامه سيه كرده ز نقش گناه \r\n( از مثنوى مصدر الآثار )\r\n چرا نشكفد دل ز باد خزان * درين فصل گل مىكند زعفران\r\nدرختان رسيدند در باغ مست * چو نرگس همه جام زرين بدست\r\nرخ شاهدان چمن گشته زرد * كه باد خزان مىكشد آه سرد\r\nچرا مىكشد بلبل از باغ رخت * كم از برگ گل نيست برگ درخت\r\nچنان كرده رنگين چمن را خزان * كه طاووس صد داغ دارد از آن\r\nتماشائيان را چو مهمان كند * ز برگ درختان چراغان كند\r\nشده اين چراغان بهار خزان * چراغان روزست كار خزان\r\nز عكس مى و پرتو هر چراغ * چو قوس قزح شد خيابان باغ\r\nنبيند كسى در رياض جهان * بهار زمستان به غير خزان\r\nولى از لب جوى بلبل شنيد * كه درس گلستان به آخر رسيد\r\nخزان هم ز تحرير اين نامه ماند * ورق رفت و در دست او خامه ماند\r\nبيا ساقى از خواندن اين كتاب * ورق را بگردان چو جام شراب\r\nدواتى بدستم ده از جام مى * كه فصلى نويسم ز سرماى دى . . . \r\n( از مثنوى ميخانه )\r\n اى ز رويت آفتاب اندر كنار آيينه را * وز خط سبز تو خرم روزگار آيينه را\r\nمن نمىدانم كه چون خواهى جمال خويش ديد * آب از عكس خطت شد موج‌وار آيينه را \r\n\r\n","description":"","footnote":"","page_name":" 1287 ","page_number":671},
  {"content":"\r\n\r\n بس‌كه حسن دوست هر دم جلوهء ديگر كند * وا بود پيوسته چشم انتظار آيينه را\r\nنيست گر شرمنده چون منصور از افشاى راز * چيست دست معذرت بر پاى دار آيينه را\r\nكى ز كشميرم توان تكليف سير هند كرد * چون برد كس در حلب از زنگبار آيينه را\r\nاز خطش تاريخ قتل عاشقان را نسخه‌ييست * زيبد ار فانى كند لوح مزار آيينه را \r\n*\r\n اى تار تار زلف تو پيچيده همچون مارها * بر گردن ايمان من زآن تارها زنارها\r\nاز پشت بام آن نازنين بنمايد ار ماه جبين * خورشيد افتد بر زمين چون سايهء ديوارها\r\nاز حسن يوسف گفت‌وگو نبود بمصر آرزو * فانى متاع حسن او تا رفت در بازارها \r\n*\r\n وه كه در وقت گلم ز آن گل رخسار جدا * گل جدا آتش من تيز كند خار جدا\r\nچه فراقست كه جانان چو جدا گشت از من * دل ز جان گشت جدا جان ز تن زار جدا\r\nدر و ديوار جدا گشت ز هم بس‌كه زدم * سر جدا بر سر آن كوى و به ديوار جدا\r\nساقيا داروى بيهوشيم افگن در مى * كه نيايد بسرم هوش ز دلدار جدا\r\nفانيا جام ميى نوش درين دهر اگر * بيخودى خواهى ازين دلبر خمار جدا \r\n\r\n99 - عزتى شيرازى « 1 »\r\nميرزا جانى عزتى شيرازى از شاعران سدهء يازدهم هجريست . در آغاز\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 256 - 257 .\r\n* آتشكده ، بمبئى ، ص 290 .\r\n* فهرست بلوشه ، ج 3 ، ص 355 - 356 .\r\n* روز روشن ، ص 538 - 539 و ديگر تذكره‌ها كه در متن ذكر شد .\r\n","page_name":" 1288 ","page_number":672},
  {"content":"\r\n\r\nكارش سمت لشكرنويسى الله ورديخان حاكم فارس داشت و بعد از آن بفرمان شاه عباس مدتى در دار الانشاء پادشاهى در اصفهان سرگرم خدمت بود و اين سمت همانست كه مؤلف روز روشن از آن بوزارت ايران تعبير كرده و چنين نيست . ميرزا جانى تا مدتى كه « بدفترخانهء تحرير اشتغال داشت در آن مرتبه نهايت راست‌قلمى به عمل مىآورد » و سرانجام « بهدايت توفيق دست از آن كار برداشته بمشهد مقدس ساكن شد » [ نصرآبادى 
  ] و همانجا بود و وقت را صرف عبادت مىكرد تا درگذشت . گويا سال وفات او از دورانى كه نصرآبادى سرگرم تأليف كتاب خود بود ( ميانهء سالهاى 1083 - 1090 ه ) چندان دور نبود . آذر نوشته است كه از حال او اطلاعى ندارد و در روز روشن آمده است كه در « نگارستان سخن » و « يد بيضا » و « نشتر عشق » و « آفتاب عالمتاب » تخلص او را عزمى نگاشته‌اند و اين البته اشتباه است زيرا در غزلهايش تخلص « عزتى » تكرار شده است . نصرآبادى او را جامع كمالات صورى و معنوى و « ملكى در لباس بشر » وصف كرده و گفته است كه طبعش كمال لطف داشت .\r\nنسخه‌يى از ديوان او را بشمارهء 702 .  Supp  در كتابخانهء ملى پاريس ديده‌ام شامل يكهزار و صد بيت از غزل و رباعى و قطعه و مفردات . از شعرش اعتقاد مذهبى ( تشيع ) و مشرب عرفانى او آشكارست . شاعرى نيكو بيان با سخنى روان و بىعيب است . بسيارى از غزلهايش تخلص ندارد . رباعى بسيار ساخته . ازوست :\r\n شيرين نكند شهد غمت كام هوس را * زآن در شكرستان تو ره نيست مگس را\r\nآنيم كه غمهاى ترا عيش شماريم * اين ذوق نباشد بمحبت همه كس را\r\nليلى مگر از نالهء مجنون بكند ياد * كردند ازين واسطه با ناقه جرس را\r\nاى وصل طلب غافلى از خار گلستان * ترسم كه همان ياد كنى كنج قفس را\r\nناكامى دل عزتى آسايش جانست * پيغام طلب باز مكن پيك نفس را \r\n*\r\n رخصت ديدن نبخشم ديدهء مهجور را * كز نگاه گرمم آفت مىرسد منظور را \r\n\r\n","description":"","footnote":"","page_name":" 1289 ","page_number":673},
  {"content":"\r\n\r\n غيرت نظارگى شد پرده‌دار روى دوست * ورنه كى تاب تجلى بود كوه طور را\r\nاز سيه‌روزى بتنگم كو خيال كاكلى * تا به ياد او بروز آرم شب ديجور را\r\nنشكفد غير از گل حسرت اگر تا روز حشر * گريهء تلخم كند سيراب اشك شور را\r\nكى كند با صد تبسم زهر چشمى را بدل * عزتى زخمى كه فهمد لذت ناسور را \r\n*\r\n زين آتش سوزنده كه در چشم ترم سوخت * تا ديده گشودم پر و بال نظرم سوخت\r\nگل را بچمن همنفس خار چو ديدم * بر خاطر آشفتهء بلبل جگرم سوخت\r\nبگذار بمحرومى ديدار بسوزم * انگار كه محرم شدم و بال و پرم سوخت\r\nدر ديده باميد تماشاى رخت بود * نورى كه ز تاب نگهت در بصرم سوخت\r\nخود عزتى از دورى او سوخته بودم * نزديك چو گشتم بطريق دگرم سوخت \r\n*\r\n هر شعله كه رخسار بتان در جگر انداخت * اشك آمد و در خانهء مژگان تر انداخت\r\nمژگان سيهى ديد بسويم كه نگاهش * اجزاى وجودم همه از يكدگر انداخت\r\nبرخاست نسيمى ز گلستان جمالى * آتش بدل بلبل خونين‌جگر انداخت\r\nبودم ز تمناى بتان پاى بدامان * شوق سر كوى دگرم دربدر انداخت\r\nنوميدى دل بيش شد از سستى طالع * تا كار باميد دعاى سحر انداخت \r\n*\r\n ناتوان عشق هرگز راحت از بستر نديد * شعله غير از كاهش هستى ز خاكستر نديد\r\nآشيانش رونق حسرت فزايد چون قفس * مرغ اين گلزار پروازى ز بال و پر نديد\r\nنشأهء ديدار ساقى رونق مستى شكست * هيچكس بويى ز مى در شيشه و ساغر نديد\r\nآنچه چشم از حسرت خاشاك راهش مىكشد * سينه‌ام از اشتياق كاوش خنجر نديد\r\nتا نفس در گلشن دل نايب باد صباست * جيب و دامن را تهى از شعله و اخگر نديد\r\nعزتى بردار از چشم آستين بس ناخوش است * چهرهء عاشق كه از خون جگر زيور نديد \r\n*\r\n آنكه مىبوسد لب جانان لب جامست و بس * ساغر مى در حريم وصل خودكامست و بس\r\nخوش‌مزاجان بىمى صافى جهان بر هم زنند * رونق دير مغان از دُردىآشامست و بس \r\n\r\n","description":"","footnote":"","page_name":" 1290 ","page_number":674},
  {"content":"\r\n\r\n جلوهء صياد بند آهنين بر پا نهد * جذب گيرايى مگر در رشتهء دامست و بس\r\nلذت بيهوشى و آسايش نظاره چيست * عشقبازان را مگر در مردن آرامست و بس\r\nيك زمان بىلذت ياد وصالت نيستم * كامرانيهاى ما از حسرت جامست و بس\r\nگوش خلقى پر شد از افسانهء هر بلهوس * عشق ما در شهرت حسن تو بدنامست و بس\r\nعزتى در دعوى مقصد حيا را ره مباد * چشم خوش‌طبعان ظاهربين در ابرامست و بس \r\n*\r\n تا ره بطوف درگه جانانه برده‌ايم * از دل هواى كعبه و بتخانه برده‌ايم\r\nهرگه كه از حريم وصال تو رفته‌ايم * چون ديده صد بهشت بكاشانه برده‌ايم\r\nدر محفلى كه شكوه ز خوى تو كرده‌ايم * ذوق وفاى شعله ز پروانه برده‌ايم\r\nبر ياد نشأهء نگه چشم نيم مست * تأثير باده از دل پيمانه برده‌ايم\r\nنگرفته‌ايم عزتى از عمر لذتى * اين صبح را بشام در افسانه برده‌ايم \r\n*\r\n جلوه‌يى كو كه از آن ديده صنمخانه كنم * كو لبى كز هوسش باده بپيمانه كنم\r\nشوق آزادگيم سوخت چو طفلان تا كى * مشق هم مكتبى بلبل و پروانه كنم\r\nنيست برگ سخنم ورنه بتعليم جنون * اولين عقل بيك مسئله ديوانه كنم\r\nطرهء شاهد معنى گره‌اندوز شود * سالها در هوس آنكه منش شانه كنم\r\nعزتى گر بتكلف در دل بگشايم * دانش و جهل به صد رابطه همخانه كنم \r\n*\r\n از اشك من گر آب بتيغ ستم دهى * از كاينات رونق ملك عدم دهى\r\nاز شوخيى كه طبع ترا گرم صيد كرد * شايد اگر نويد بصيد حرم دهى\r\nراضى اگر براحت عاشق نه‌اى چرا * خاصيت نشاط دو عالم بغم دهى\r\nبا خنده نيست زور تبسم چه حالتست * كاين باده هوش بيش ربايد چو كم دهى\r\nپى برده عزتى بحريم وصال دوست * چندش فريب وعدهء حور و ارم دهى \r\n*\r\n تا فاش شد از هوس جگرچاكى ما * آتشكده گشت قالب خاكى ما\r\nهردم بفراق بىثباتى سوزيم * اينست مكافات هوسناكى ما \r\n\r\n","description":"","footnote":"","page_name":" 1291 ","page_number":675},
  {"content":"\r\n\r\n*\r\n خاموشى عارفان به از پرنفسى است * آشفته‌دليها اثر بلهوسى است\r\nبىقيد مباش تا پريشان نشوى * پرواز دگرگون تو از بىقفسى است \r\n*\r\n ناصح منعم ز عشق دلسوزى نيست * هرگز نخورم غمى كه آن روزى نيست\r\nشيرم شكر از چاشنى او دارد * آميزش من بعشق امروزى نيست \r\n*\r\n تا بود رخ از گريهء خونين تر بود * دل سخرهء آسمان بداختر بود\r\nهر قطره كه از مردمك چشمم زاد * آبستن خون جگر ديگر بود \r\n*\r\n شب هجر چو در دل آتش افروخته بود * در سينه نفس از تف دل سوخته بود\r\nنوميدى عشق گرم افغانم داشت * جان چشم ز روى عافيت دوخته بود \r\n*\r\n پيمانه به كف ازوست در نوشانوش * تسبيح بدست را ازو ذوق خروش\r\nبا هركه بميخانه و مسجد ديدم * هم دست بدست بود و هم دوش بدوش \r\n*\r\n ننشسته بشكر حقيقت مگسم * بر باد مجاز رفت عمر از هوسم\r\nنشنيده كس از قافله بانگ جرسم * بگرفته ببازيچهء طفلان نفسم \r\n*\r\n هر شب كه ز بيخودى بسر مىغلتم * در سيل سرشك چشم تر مىغلتم\r\nچون مردم ديده در فراقت تا روز * از گريه بخوناب جگر مىغلتم \r\n*\r\n بىبرگ گلت چو ديده پرژاله كنم * وز گريهء خونين مدد ناله كنم\r\nاز پارهء چاك‌چاك پرداغ جگر * صحراى فراق را پر از لاله كنم \r\n*\r\n دايم گل اشك رويد از مژگانم * چون ديدهء خود هميشه تر دامانم\r\nكوكب نه و در قيد وبالم شب و روز * گردون نيم و هميشه سرگردانم \r\n\r\n","description":"","footnote":"","page_name":" 1292 ","page_number":676},
  {"content":"\r\n\r\n\r\n100 - سالك قزوينى « 1 »\r\nمحمد ابراهيم قزوينى متخلص بسالك از شاعران سدهء يازدهم هجريست .\r\nوى نام و تخلص و زادگاه خود را در مثنوى خود موسوم به « محيط كونين » چنين بازنموده است :\r\n ابراهيم سخنورم من * در شعر خليل آزرم من\r\nسالك بتخلص رديفم * در صورت معنوى حريفم\r\nقزوينيم و فداى قزوين * سوگند به خاك پاى قزوين \r\nو بنابراين گفتار ولى قلى بيگ شاملو در قصص الخاقانى كه نام او را محمد\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* بهارستان سخن ، ص 563 - 564 .\r\n* صحف ابراهيم ، خطى .\r\n* خلاصة الاشعار و زبدة الافكار ، مير تقى الدين كاشى ، خطى .\r\n* تذكرة الشعراء غنى ، عليگر 1916 ، ص 62 .\r\n* تذكرهء سرخوش ، ص 45 - 46 .\r\n* آتشكدهء آذر ، تهران ، ص 1169 - 1174 .\r\n* تذكرهء نصرآبادى ، ص 328 - 329 .\r\n* رياض الشعراء واله داغستانى ، خطى .\r\n* ريحانة الادب ، محمد على مدرس تبريزى ، ج 2 ، ص 150 .\r\n* سرو آزاد ، ص 109 - 110 .\r\n* فهرست كتب خطى مجلس شوراى ملى ، ج 3 ، ص 296 - 298 ( دربارهء ديوان سالك قزوينى ) و 679 - 680 ( دربارهء مثنوى محيط كونين ) .\r\n* قصص الخاقانى ، ولى قلى بيگ شاملو هروى .\r\n* تذكرهء پيمانه ، ص 215 ببعد .\r\n","page_name":" 1293 ","page_number":677},
  {"content":"\r\n\r\nعلى نوشته درست نيست . ولادتش در قزوين بسال 1021 ه اتفاق افتاد « 1 » .\r\nمدتى از جوانى را در سفر گذراند و باز بقزوين برگشت و پس از چندگاه باصفهان رفت و مدتى در آنجا اقامت داشت و با ميرزا جلال اسير معاشر بود و از سخن نصرآبادى برمىآيد كه پيش از تأليف تذكرهء خود او را در اصفهان در خانهء ميرزا جلال ديده و با او بسيار صحبت داشته است و هم او گويد كه در آن اوقات بهند رفت و در آنجا صحبت كليم كاشانى و حاجى محمد جان قدسى مشهدى را دريافت و ثروتى بهم رساند و با آن بقزوين بازگشت ، ليكن هرچه را كه داشت بتاراج خويشاوندان داد و باز ناگزير روى بهند نهاد و پس از چندى بزادگاه خود معاودت نمود و آنجا بدرود حيات گفت . نصرآبادى گويد كه در وقت بيمارى بفرمان پادشاه دوازده تومان برايش فرستاده شد ولى سالك آن را نپذيرفت و گفت كه « ما از آن طرف وظيفه گرفتيم ، الحال محتاج به اين نيستيم » . سال وفات او را ثبت نكرده‌اند ليكن معلومست كه در بين سالهاى تأليف تذكرهء نصرآبادى ( 1083 - 1090 ه ) بدرود حيات گفته بود .\r\nمجموع شعرهاى او را ولى قلى بيگ شاملو در پنجاه و شش سالگى شاعر بيست‌هزار بيت دانسته و خوشگو در سفينهء خوشگو بسىهزار بيت تخمين زده است . نسخه‌يى از ديوان قصيده و غزل و ساقىنامه و رباعى او كه بشمارهء دفتر 13277 در كتابخانهء مجلس شوراى ملى محفوظست 10800 بيت و نسخهء مثنوى محيط كونين او متجاوز از سه‌هزار بيت است . نسخهء ديوان او بتصريح كاتب در سال 1084 تحرير شده و گويا همين نسخه به نظر شاعر رسيده و قصيده‌هايى به خط خود بر آن افزوده و اصلاحاتى كرده و بيتهايى بر غزلهايش اضافه نموده و بنابراين تا سال مذكور در قيد حيات بوده است .\r\nنصرآبادى گويد كه سالك « شاعر درست‌خيال راست سليقه بوده . . . » و براستى چنين است . بزرگترين ويژگى سخن او سادگى و روانى آنست ، خاصه در مثنوى محيط كونين كه گاه تا بشيوهء زبان تخاطب فرود مىآيد و با\r\n\r\n\r\n","description":"","footnote":"\r\n( 1 ) - در محيط كونين كه بسال 1061 تمام كرده سال عمر خود را چهل سال گفته :\r\n چل سال گذشت در بطالت * از عمر كه مىكشم خجالت \r\n","page_name":" 1294 ","page_number":678},
  {"content":"\r\n\r\nاين حال پر است از وصفهاى عالى و بيتهاى منتخب . اين مثنوى را سالك بپيروى از تحفة العراقين خاقانى و بر همان وتيره و همان وزن سروده و درين باره گفته است :\r\n خاقانى اگرچه اوستادست * اين سوخته هم سخن‌نژادست\r\nانگاره تراش او دروگر * تركيب نگار من سخنور\r\nاو ساخته تحفة العراقين * من مىآرم محيط كونين\r\nچون قسمت هر كسيست چيزى * او گنج ربود و من پشيزى \r\nوى يك بار ديگر هم منظومهء خود را بدينگونه معرفى كرده است :\r\n اين رشحه كه هست رشك بحرين * نامش كردم محيط كونين \r\nمحيط كونين سفرنامهء سالكست از قزوين بتبريز و از آنجا ببغداد و بشهرهاى مقدس شيعيان در عراق عرب و بازگشت بقزوين از راه همدان و سپس عزيمت از زادگاه خود بهندوستان از راه اصفهان و شيراز ، و وصف مشاهده‌ها و شرح ديدارهاى خود با بزرگان علم و ادب و ذكر عارفان و شاعران و نام‌آوران هر ديار . . . از همين رويها محيط كونين را ، بجز از ارزش ادبى و شعرى كه دارد ، مىتوان از جهت‌هاى ديگر نيز بمورد توجه و مطالعه درآورد . در اين مثنوى گاه غزلهايى بر همان وزن گنجانيده شده است ، و سالك آن را بسال 1061 ه در هند بپايان برده و گفته است :\r\n اين نسخه كه شد تمام در هند * شد پردهء صد كلام در هند\r\nاين لقمه دمى كه خوش‌نمك بود * تاريخ هزار و شصت و يك بود\r\nبشمر پى سال اين گزيده * « گلدستهء بوستان‌ديده » \r\nسالك در قصيده‌گويى مانند بسيارى از همعهدانش متوسط ولى در مثنوى ، چنان كه در محيط كونين و در ساقىنامه مىبينيم ، توانا بود . غزلهايش بشيوهء شاعران سدهء دهم با بيانى ساده است و در آنها انديشه‌هاى عرفانى و اخلاقى و تمثيل بسيار مىبينيم از ساقىنامه‌اش كه هزار و دويست بيت و متضمن قسمتهاى مختلفى است ، 557 بيت در تذكرهء پيمانه نقل شده است . ازوست :\r\n\r\n","description":"","footnote":"","page_name":" 1295 ","page_number":679},
  {"content":"\r\n\r\n صبحى چو جبين نيك‌بختان * گلگون شده از شفق درختان\r\nصبحى گل روضهء جوانى * سرمشق بهار زندگانى\r\nصبحى چو بياض گردن حور * ديباچه نگار صفحهء نور\r\nصبحى مرآت اهل بينش * سرجوش قوام آفرينش\r\nگلبرگ ترش صباحت‌انگيز * تنگ شكرش حلاوت‌آميز\r\nپيغام شمال عنبرين دم * همچون نفس مسيح مريم\r\nمرغان بترانهء صبوحى * بر همزن توبهء نصوحى\r\nصبح از مى انتعاش سرمست * پيمانهء آفتاب در دست\r\nبتخانهء چين چمن ز شنگى * بلبل ترسا و گل فرنگى\r\nسنبل بكمند زلف طرار * بسته بميان غنچه زنار\r\nاز هم گل و سبزه گشته ناشى * آن متن نوشته اين حواشى\r\nمست مى انتعاش بلبل * از خنده فتاده بر قفا گل\r\nتردستى ابر سايه‌گستر * هر گوشه فگنده طرح ديگر\r\nآراسته باغ مجلس خاص * گل دايره دست و سرو رقاص\r\nگويا دل شب كشيده باده * نرگس كه كلاه كج نهاده\r\nباغ از نم ابر فيض سيراب * برخاسته نرگس از شكر خواب\r\nاز موج نسيم سرو بن تر * يك نيزه گذشته آبش از سر\r\nرخ بر رخ گل نهاده سنبل * غلتيده سياه مست بر گل . . . \r\n*\r\n الوند كشيده بر فلك تيغ * پوشيده زره ز سايهء ميغ\r\nسركش شده قصد جنگ كرده * جا بر در و دشت تنگ كرده\r\nهرگز نبرد سپهر گردان * يك دورهء دور او بپايان\r\nابدال‌وش از جهان ريمن * بگذشت و كشيده پا بدامن\r\nاز اوجش اگر بته فتد سنگ * از چهرهء آسمان پرد رنگ\r\nغلتان ز برش هزار چشمه * هر چشمه چو چشم پركرشمه\r\nهم لاله‌عذار و هم سمنبر * از ابر هميشه زير چادر \r\n\r\n","description":"","footnote":"","page_name":" 1296 ","page_number":680},
  {"content":"\r\n\r\n اوجش وطن مجردانست * معراج سلوك سالكانست\r\nاز لطف هواش در زمستان * باباطاهر هميشه عريان\r\nآن ناسخ مذهب تعين * تجريدپرست بىتغابن\r\nآن باز سفيد قلهء هوش * چون كوه پر از صد و خاموش\r\nآن عارف بىگزاف بىلاف * سيمرغ شكار قلهء قاف\r\nآن باطن‌دان هر مظاهر * چون نام لطيف خويش طاهر . . . \r\n( از مثنوى محيط كونين )\r\n نكوكار باش اى گرامى جوان * كه باشى ز كيد بدان در امان\r\nجهان جز سراى مكافات نيست * بيك خنده صد سال بايد گريست\r\nببخش آنچه در دست دارى چو گل * كه فردا پس سر نخارى ز ذل\r\nكجا گور تنگت درين ديو لاخ * تواند ازين تنگها شد فراخ\r\nعجب گر برآيد به صد گير و دار * كفن‌وارى از دست ميراث‌خوار\r\nاگر خواهى از حق نباشى خجل * بپوش و بپوشان بارباب دل\r\nبعريان گر اينجا كنى ياورى * شود عيب‌پوشت در آن داورى\r\nخدا را بر آن بنده باشد نظر * كه در عيب‌پوشى نشد پرده‌در\r\nمدر پرده بر عيب بيچارگان * كه عيب تو در پرده ماند نهان\r\nبه روزى كه محشر شود آشكار * براندازد اين پرده را پرده‌دار\r\nدرين پرده بازيچه باشد بسى * كه از بازيش نيست آگه كسى\r\nمزن فال بد با دل بخردت * همان به كه در پرده باشد بدت\r\nبپرهيز از كردهء ناصواب * بينديش از شرم يوم الحساب\r\nمباش اينقدر مست و غفلت‌شعار * كه فردا نخواهى شدن رستگار\r\nكه گفتت مى از جام غفلت بنوش * چو مردان شراب حقيقت بنوش \r\n*\r\n خراب مى بيغش عشق باش * خليل اللّه آتش عشق باش\r\nچو در بحر جان افگند عشق شور * شود كوههء موج چون كوه طور\r\nدل پير را عشق برنا كند * دم عشق كار مسيحا كند \r\n\r\n","description":"","footnote":"","page_name":" 1297 ","page_number":681},
  {"content":"\r\n\r\n بساقىگرى گر محبت نشست * شود عشق از بادهء حسن مست\r\nازين بوته يعنى دل داغدار * برآيد زر عشق كامل عيار \r\n( از ساقىنامه )\r\n با دل زودرنج ما رنگ مريز كينه را * طاقت سنگ كى بود خانهء آبگينه را\r\nشرطه چه كار مىكند با دل بيقرار من * من كه به سنگ مىزنم خود به خود اين سفينه را\r\nمحض خطاست گر كنم دعوى پاكدامنى * من كه بباده شسته‌ام دلق هزارپينه را\r\nاشك من و رقيب را فرق نمىكند ز هم * چند در آتش افگنم گوهر اين دفينه را\r\nخون جگر ذخيره كن گر غم عشق مىخورى * شاه براى لشكرى جمع كند خزينه را\r\nسالك از آرزوى دل زمزمه‌يى شنيده‌ام * طاير دورگرد ما ديده ز دام چينه را \r\n*\r\n نه‌تنها زلف او در تاب دارد خسته‌جانى را * بكشتن مىتواند داد مژگانش جهانى را\r\nوصال دولت بيدار با خود نقش مىبستم * اگر در خواب مىديدم غبار آستانى را\r\nدم از روشن‌بيانى مىزند شمعى درين مجلس * كه روشن مىكند از سوز دل تيغ زبانى را\r\nدر آن ميدان كه مىلغزد ز مستى پاى هشيارى * نمىبينم به غير از دختر رز پهلوانى را\r\nحديث سرد واعظ يك شرر گرمى نمىبخشد * چرا بايد شنيدن قصهء افسانه‌خوانى را\r\nرود دايم سعادت چون هما در سايهء بالت * ببازوى قناعت بشكنى گر استخوانى را\r\nعلم بر بام گردون مىزنى در عاشقى سالك * به خود گر مهربان سازى دل نامهربانى را \r\n*\r\n نيست يك دل كه ز احياى لبت خرم نيست * اين اثر با نفس عيسى بن مريم نيست\r\nدامن از چشم تر اى قبلهء حاجات مكش * كعبهء حسنى و اين چشمه كم از زمزم نيست\r\nقدم خضر ز همراهى ما آبله زد * دل طلبكار مراديست كه در عالم نيست\r\nوقت خوش خاطر خرم لب خندان دل شاد * آرزوييست كه در شأن بنى آدم نيست\r\nدم بىصرفه مكن خرج كه با مدت عشق * همه گر زندگى خضر بود يك دم نيست\r\nفكر عشرت مكن امروز كه در باغ جهان * سنبلى سلسله‌جنبان و گلى خرم نيست\r\nنامهء مهر و وفا چند فرستى سالك * بحريمى كه درو باد صبا محرم نيست \r\n*\r\n\r\n","description":"","footnote":"","page_name":" 1298 ","page_number":682},
  {"content":"\r\n\r\n فروغ حسن تو در دير و خانقاه يكيست * چراغ كلبهء درويش و پادشاه يكيست\r\nمجاهدان طريقت بلند مىگويند * كه شير شرزهء اين دشت و مور راه يكيست\r\nسر آن بود كه سعادت هماى سايهء اوست * كنى چو ترك طمع افسر و كلاه يكيست\r\nستاره‌سوختهء آسمان بىمهرم * صباح روشن من با شب سياه يكيست\r\nتميز نيك و بد از چشم عيب‌بين مطلب * بپيش كج‌نظران طوبى و گياه يكيست\r\nشكوه مرد خدا كشورى به پا دارد * علم براى نگهدارى سپاه يكيست\r\nميان خوف و رجا سعى آدمى عبث است * چو جاده سر بهم آورد هر دو راه يكيست\r\nبه چشم كم منگر در خطاى كوچك خويش * هزار مفسده دارد اگر گناه يكيست\r\nبه غير من دگرى نيست تنگدل سالك * كسى كه مشق جنون مىكند سياه يكيست \r\n*\r\n ز دود دل چو گردون عالمى بالاى سر دارم * ز چشم تر چو دريا سيرگاهى در نظر دارم\r\nسبك‌پروازى دل از دو عالم برد بيرونم * ندانم نامهء شوق كرا بر بال و پر دارم\r\nمعماى وجودم فكر دورانديش مىخواهد * چه حرفم كز زمين و آسمان زير و زبر دارم\r\nبه چشم كم مبين در شور اشك آتش‌آلودم * ز دريا بيشتر آشوب در آب گهر دارم\r\nبه صد دريا نشايد شست خون از چشم ساغرها * اگر چون شيشهء مى آستين از ديده بردارم\r\nبود در ديدهء من عيب من از آب روشنتر * كه از هر قطره اشك آيينه در پيش نظر دارم\r\nمگر خواهم بپيرى عذر تقصير جوانى را * چراغ بىفروغم چشم بر راه سحر دارم\r\nنسازم خوابگاه از بستر آسودگى سالك * چو داغ لاله دايم تكيه بر لخت جگر دارم \r\n*\r\n از آن مشكين‌كمند افتاده‌ام در حلقهء دامى * بهر چشم غزالى دارم از چشم تو پيغامى\r\nهوا شد ابر و گل خنديد و بلبل در خروش آمد * بيا مطرب بزن سازى بيا ساقى بده جامى\r\nندانم اين كبوتر نامهء قتل كرا دارد * دلم خون مىشود تا مىنشيند بر لب بامى\r\nعزيز از بهر آن دارم دل صدپارهء خود را * كه بر هر پاره‌اش از دلربايى كنده‌ام نامى\r\nز يارانى كه پيش از ما ازين بستانسرا رفتند * نسيم از بوى گل مىآورد هر لحظه پيغامى\r\nدلت را مىكند هشيار از بدمستى غفلت * دعا كن در برابر بشنوى از هركه دشنامى\r\nدل افسرده‌ام سالك نشد پروانهء شمعى * ندارد حلقهء آتش‌پرستان همچو من خامى \r\n\r\n","description":"","footnote":"","page_name":" 1299 ","page_number":683},
  {"content":"\r\n\r\n*\r\n در دهر كه بهر خوشدلى زندانست * كى بر رع اهل دل لبى خندانست\r\nهر گوشه كه مىرويم محنت‌زارست * هر كوچه كه مىدويم در بندانست \r\n*\r\n اينجاست كه هوش محو بيهوشيهاست * سررشتهء حرف با فراموشيهاست\r\nدم دركش و سير كن مقامات بلند * برجستگى سخن ز خاموشيهاست \r\n*\r\n كى رنگ‌پذير كلفت چون و چراست * آيينهء صاف ما كه انصاف‌نماست\r\nچون شيشهء باده پيش ارباب نظر * از ظاهر ما صفاى باطن پيداست \r\n*\r\n در همچو صدف پشت و پناهى دارد * شبنم ز گياه تكيه‌گاهى دارد\r\nافراد جهان محو جمال ازلند * خورشيد بهر ذره نگاهى دارد \r\n*\r\n هر نغمه كه بلبلان خروشان خوانند * نى بهر نشاط باده‌نوشان خوانند\r\nهر صبح ز محرومى ناديدن گل * تكبير فناى گلفروشان خوانند \r\n*\r\n انسان كه بود بذات خود بىمانند * آوازهء معرفت ازو گشت بلند\r\nدرياى وجوب چون بجنبش آمد * موجى زد و گوهرى بساحل افگند \r\n*\r\n دوران از سال و ماه برمىگردد * تا قاصد ما ز راه برمىگردد\r\nصدبار رود ز هوش و بازآيد چشم * تا از رخ او نگاه برمىگردد \r\n*\r\n دل گريه و جان ناله تمنا دارد * هر قطرهء اشك شور و غوغا دارد\r\nپيوسته بديده مىرود خون جگر * اين سيل هميشه رو به دريا دارد \r\n*\r\n اى خاك درت سرمه‌كش چشم اميد * رفتى و ز انتظار شد ديده سفيد \r\n\r\n","description":"","footnote":"","page_name":" 1300 ","page_number":684},
  {"content":"\r\n\r\n بازآ كه كشم بديده خاك قدمت * تا كور شود كسى كه نتواند ديد ! \r\n*\r\n ما نظم رباعى چهار اركانيم * در قالب آدم طبيعت جانيم\r\nدرد ته خمخانهء افلاك نه‌ايم * سرجوش شرابخانهء انسانيم \r\n*\r\n تا از ره و رسم كام برگرديدم * از عشق و محبت آنچه بايد ديدم\r\nچون ابر گريستم چو گل خنديدم * تخم املى كه كشته بودم چيدم \r\n*\r\n با خلق زمانه نقش نيرنگ مزن * گاهى در صلح و گه در جنگ مزن\r\nدر روى درشتان سخن نرم مگوى * چون آب روان آينه بر سنگ مزن \r\n\r\n101 - واعظ قزوينى « 1 »\r\nميرزا رفيع الدين محمد بن فتح الله قزوينى معروف به « ميرزا رفيعا »\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* ايضاح المكنون ، ج 1 ، ستون 536 .\r\n* تذكرهء نصرآبادى ، ص 171 - 172 .\r\n* سرو آزاد ، ص 105 - 107 .\r\n* بهارستان سخن ، ص 579 - 581 .\r\n* تذكرهء حسينى ، مير حسين دوست سنبهلى ، لكنهو 1292 ه ق ، ص 36 .\r\n* آتشكده ، تهران ، ص 1204 - 1211 .\r\n* نتايج الافكار ، ص 738 - 740 .\r\n* روضات الجنات ، ج 7 ، قم 1392 ه ق ، ص 84 - 85 . -\r\n","page_name":" 1301 ","page_number":685},
  {"content":"\r\n\r\nمتخلص بواعظ از واعظان و عالمان مذهبى و از شاعران سدهء يازدهم هجريست كه در عهد شاه عباس بزرگ و شاه صفى و شاه عباس ثانى و شاه سليمان مىزيست و از نامبرداران عهد خود بود . وى دانشهاى دينى را در محضر ملا خليل غازى قزوينى ( 1001 - 1089 ه ) متكلم و فقيه و محدث فراگرفت و بنابر قول صاحب امل الآمل در قزوين بواعظى اشتغال داشت . وفاتش بسال 1089 يعنى در همان سالى كه استادش درگذشته بود ، اتفاق افتاد و اينكه واله داغستانى در رياض الشعراء مرگ او را در عهد سلطنت شاه سلطانحسين ( يعنى بعد از 1105 ه ) نوشته درست نيست و همچنين است تاريخ 1082 كه سراج الدين عليخان آرزو گفته زيرا چنان كه خواهيم ديد در ميان ماده تاريخهايى كه در ديوانش وجود دارد يكى مربوط بسال 1088 ه يعنى شش سال پس از تاريخ ياد شده است .\r\nمهمترين اثر واعظ كتاب ابواب الجنان اوست به فارسى در اخلاق بنابر - سنتهاى اسلامى و خبرها و رهنمودهاى امامان شيعه . مؤلف گمان داشت كه آن را در هشت باب ( بر بنياد تصورى كه مسلمانان از دروازه‌هاى هشتگانهء بهشت دارند ) تأليف كند ليكن تنها بنگاشتن جلد اول آن كتاب توفيق يافت و آن در تهران بسال 1274 ه ق طبع شده است . باقى كتاب يعنى جلد دوم آن را پسر ميرزا رفيعا موسوم به محمد شفيع كه بعد از پدر واعظ جامع قزوين بود ، تمام كرد .\r\nديوان واعظ شامل قصيده و غزل و رباعى و مثنويست . قصيده‌هايش در\r\n\r\n\r\n","description":"","footnote":"\r\n- * شمع انجمن ، صديق محمد حسن خان ، بهوپال 1292 ه ق ، ص 512 - 513 .\r\n* رياض العارفين ، تهران ، 1316 ، ص 409 .\r\n* امل الآمل ، الحر العاملى ، بغداد ، ج 2 ، ص 293 .\r\n* تذكرهء سرخوش ، ص 121 - 122 .\r\n* تذكرهء غنى ، ص 141 .\r\n* فهرست نسخه‌هاى خطى فارسى در كتابخانهء ملى پاريس ، ج 3 ، ص 398 - 399 .\r\n* فهرست نسخه‌هاى خطى فارسى در كتابخانهء موزهء بريتانيا ، ج 2 ، ص 697 - 698 .\r\n* ضميمهء فهرست ريو ، ص 210 - 211 و 399 .\r\n","page_name":" 1302 ","page_number":686},
  {"content":"\r\n\r\nنعت پيامبر و منقبت دوازده امام و ستايش شاه عباس دوم است . بسيارى از قطعه‌هايش تاريخ‌دار و مربوط بحادثه‌هاى ميان سال 1030 و سال 1088 ه است ( بعضى رويداده‌هاى دوران شاه عباس اول ، جلوس شاه صفى ، بناها و كارهاى شاه عباس ثانى و مرگ او ، جلوس شاه سليمان و حادثه‌هاى عهد وى ) .\r\nاز مثنوىهايش يكى منظومه‌يى در بحر متقارب مثمن مقصور يا محذوف با عنوان « داستان رزم نواب خاقان گيتىستان شاه اسمعيل جنت‌مكان با شيبك خان شيبانى » و ديگر مثنوييى به همان بحر در تعريف باغ جنت قزوين و ديگر مثنوييى ببحر هزج مسدس مقصور در تعريف مازندران و ستايش شاه عباس دومست .\r\nداستان رزم شاه اسمعيل با شيبك خان يك حماسهء تاريخى كوتاهست در ششصد و هفتاد بيت كه در ابتداى آن ابياتى در توحيد آمده و بدينگونه آغاز شده است :\r\n سزاوار شكر آفريننده‌ييست * كه هر قطره از وى دل زنده‌ييست \r\nو نخستين بيت از اصل داستان چنين است :\r\n فرازندهء دست و تيغ زبان * چنين كرد تسخير ملك بيان \r\nغزلهاى واعظ قزوينى پر است از نكته‌هاى اخلاقى و پند و وعظ و اين بيشتر معلول منبردارى شاعر و اشتغالش بموعظه و ارشاد دينى و اجتماعى است . بر رويهم شعر او متوسط و بعضى از بيتهايش در سطح نازلست و با اينحال بيتهاى قابل انتخاب هم كم ندارد . قافيه‌ها را گاه بىباكانه تكرار كرده است .\r\nاز ديوانش نسخه‌هايى در ايران و انيران موجودست و آقاى دكتر سادات ناصرى طبعى از آن ترتيب داده .\r\nاز اوست :\r\n زيور تن صحت اعضاست اهل هوش را * نيست درى پربهاتر از شنيدن گوش را\r\nهست كم‌حرفى كلامى معنيش فهميدگى * از كتاب عقل سطرى دان لب خاموش را\r\nنيست پند تلخ واعظ آشناى هر مذاق * مىبرد از هوش اين مى ليك صاحب‌هوش را \r\n*\r\n\r\n","description":"","footnote":"","page_name":" 1303 ","page_number":687},
  {"content":"\r\n\r\n بپيرى از چه‌رو مىافگنى كار جوانى را * چو ميدانى كه سلخى هست ماه زندگانى را\r\nكسى كز بار پيرى حلقه شد قد چو شمشادش * سراپا چشم گرديدست و مىجويد جوانى را\r\nدليلى بهتر از افتادگى نبود ره حق را * كه از بالا بپستى آب دارد اين روانى را\r\nدر آفت‌خانهء دنيا تلاش خاكسارى كن * زمين بودن سپر باشد بلاى آسمانى را\r\nاگر خواهى نشاط از حاصل گيتى بكش دامن * كه دارد سرو از آزادگى رقص روانى را\r\nگرفت از دست ما پيرى همه بود و نبود ما * بما نگذاشت واعظ هيچ جز داغ جوانى را \r\n*\r\n آيد چو مرگ هستى پير و جوان يكيست * در پيش برق سبزهء تر با خزان يكيست\r\nاز هيچكس بجز دوزبانى نديده‌ام * خلق زمانه را همه گويى زبان يكيست\r\nواعظ چراغ محفل دلها كلام ماست * ز آنرو كه با زبان دل ما شمع‌سان يكيست \r\n*\r\n خرد نشمارى حق همكاسگى را اى بزرگ * شير يك پستان دو كودك را برادر مىكند\r\nديده وقت پيريت بى جا نمىآرد غبار * از غم فوت جوانى خاك بر سر مىكند\r\nاز بلندى مىرسد معنى بهر نزديك و دور * رتبهء گفتار واعظ كار منبر مىكند \r\n*\r\n قد خميد از ديدن روها به پشت پا بساز * با عصا ديگر به ياد قامت رعنا بساز\r\nخودنمايى را نباشد حاصلى جز سوختن * تا بهار اى سبزهء تر زير اين خارا بساز\r\nتا نيفتادست واعظ بر تو چشم صبح حشر * اى سراپا زشت بر خود بنگر و خود را بساز \r\n*\r\n با خلق همنشين و از ايشان بريده باش * مضمون دلنشين ز خاطر پريده باش\r\nاز خود چنان مرو كه دگر رو بپس كنى * از چشم خويش همچو سرشك چكيده باش \r\n*\r\n يا رب دل قانع بَدَل سيم و زرم ده * از پاى بدامان سر بىدردسرم ده\r\nجز گرد مذلت ز در خلق چه خيزد * عقلى بسر بىخرد دربدرم ده\r\nزين چشم چه ديدم بجز از عالم كثرت * چشم دگر از بهر جهان دگرم ده\r\nدر خانهء دل گرد غم از روزن گوشست * گوشى ز خبرهاى جهان بىخبرم ده \r\n\r\n","description":"","footnote":"","page_name":" 1304 ","page_number":688},
  {"content":"\r\n\r\n نى جاى مقامست گل و لاى علائق * توفيق گذر كردن ازين رهگذرم ده\r\nاز سر مكنم سايهء سوداى غمت كم * زين بال هما دولت بىزور و زرم ده\r\nپهلو چو تهى گشت ز عالم پروبال است * يا رب بسوى خويشتن اين بال و پرم ده\r\nدر دشت تجرد نتوان خار غمى يافت * از لطف دليلى سوى آن بوم و برم ده\r\nخاكم بسر است از هوس سقف زراندود * ويرانهء دربستهء بىبام و درم ده\r\nغولى چو امل هست ره بندگيت را * از درد طلب بدرقهء اين سفرم ده\r\nسرگرمى سوداى هوا و هوسم سوخت * دلسردى از اين آتش ظلمت اثرم ده\r\nاز خشكى زهدم نشود تخم عمل سبز * باران سرشك از رگ مژگان ترم ده \r\n*\r\n دلم از گرد كلفت شام ديجورست پندارى * در او ياد جمالت آتش طورست پندارى\r\nنظر بر خرمن جمعيت ما همدمان دارد * جهان تنگ بر ما ديدهء مورست پندارى\r\nشود پرباد چون از عجب سوى خويشتن بيند * نگاه چشم خودبين نيش زنبورست پندارى\r\nخموشست و ازو در هر رگ جانيست فريادى * زبان عاشقان مضراب طنبورست پندارى\r\nبه چشم زنده‌دل مرگست واعظ خواب آسايش * بپيش عاشقان بستر لب گورست پندارى \r\n*\r\n بر نقش جهان كه راه زد جاهل را * تا چند كنى محو تماشا دل را\r\nگر ديدهء عبرت بگشايى كافيست * يك مد نظر اين ورق باطل را \r\n*\r\n دايم نبود جوانى ايام ترا * صبح پيريست در پى اين شام ترا\r\nفرداست كه در دفتر ايام اجل * از قامت خم حلقه كند نام ترا \r\n*\r\n نى در سر شوق و نى بدل پروا ماند * قوتها رفت و ناتوانيها ماند\r\nاز عمر گذشته حاصلم پشت خمى است * موجى از باد در كف دريا ماند \r\n*\r\n گر بادهء غم نصيب ما زين خم بود * در خندهء بىباكى ما غم گم بود\r\nممنون عطاى كس نگشتيم جز اين * كاين خندهء ما ز كيسهء مردم بود \r\n\r\n","description":"","footnote":"","page_name":" 1305 ","page_number":689},
  {"content":"\r\n\r\n*\r\n كم گو كه سخن بود چو در مكنون * گردد ز كمى قيمت اين در افزون\r\nتنگى ز دهن از آن پسنديده بود * تا حرف از آن شمرده آيد بيرون \r\n\r\n102 - رمزى كاشانى « 1 »\r\nشيخ محمد هادى پسر حاجى حبيب الله كاشانى متخلص به « رمزى » از شاعران سدهء يازدهم هجريست . وى از مردم كاشان و بقول آذر بيكدلى « از اواسط الناس آن شهر » بود . نصرآبادى گويد « پدرش مرد كدخدايى بوده ، او هم در كمال درويشى و نامراديست » و داود قلى بيگ شاملو كه اسمش را « هادى » و نام پدرش را ميرزا حبيب الله نوشته مدعيست كه نسبت او بابن بابويه قمى مىرسد . وى چنان كه از تذكرهء نصرآبادى و از قصص الخاقانى بر مىآيد معاصر مؤلفان اين دو كتاب بوده است و در كتاب اخير تصريح شده است كه « سن شريفش از سى متجاوز است » و چون قصص الخاقانى ميانهء سالهاى 1073 - 1077 ه تأليف شده بنابراين بايد رمزى پيرامون سال 1040 ه ولادت يافته باشد .\r\nرمزى در همان اوان جوانى كه نامش در زمرهء شاعران عهد ثبت مىشد ،\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 372 .\r\n* آتشكده ، بمبئى ، ص 243 .\r\n* قصص الخاقانى ، داود قلى بيگ بن ولى قلى بيگ شاملو ، خطى .\r\n* سفينهء خوشگو ؛ و صحف ابراهيم خطى .\r\n* فهرست كتابخانهء مجلس شوراى ملى ايران ، ج 3 ، ص 707 .\r\n","page_name":" 1306 ","page_number":690},
  {"content":"\r\n\r\nديوان بزرگى ترتيب داده بود چنان كه داود قلى بيگ « ابيات مدون او » را بيشتر از دوازده‌هزار بيت برشمرده و نوشته است كه دو مثنوى او را يكى بنام رمز الحقايق و ديگرى باسم رمز الرياحين ديده كه نزديك بچهارهزار بيت دارند . نصرآبادى هم كه او را در اصفهان ملاقات مىكرد ، طبعش را در نهايت قدرت يافته و گفته است هيچ لطيفه و مثلى در عالم نيست كه او موزون نكرده باشد « چراكه هيچ مثلى مذكور نمىشود كه از شعر خود دليلى نمىخواند » و در همان حال او را در فن نقاشى و چوب‌تراشى ( منبت‌كارى ) بىمانند دانسته است .\r\nدر مدتى كه مرتضى قلى خان شاملو « 1 » قورچىباشى دولت در عهد شاه عباس ثانى ( 1052 - 1077 ه ) بود ، رمزى در ملازمت وى بسر مىبرد و بعد از آن دست از ملازمت برداشت و در اصفهان زندگى پرآرامشى را مىگذراند .\r\nچنان كه ديده‌ايم رمزى دو مثنوى بنام « رمز الحقايق » و « رمز الرياحين » داشت . ازين منظومهء دوم منتخبى در كتابخانهء مجلس شورى به شماره 1011 ( شمارهء دفتر 13731 ) موجودست « 2 » و از آن معلوم مىشود كه اصل آن بنام شاه عباس ثانى سروده شده و گذشته از مثنوى شامل غزلها و قطعه‌هايى نيز بوده و شاعر پس از توحيد و ستايش پيامبر و نخستين امام و مدح پادشاه به وصف\r\n\r\n\r\n","description":"","footnote":"\r\n( 1 ) - مرتضى قلى خان شاملو از رجال معروف دوران شاه صفى ( 1038 - 1052 ه ) و شاه عباس دوم ( 1052 - 1077 ه ) بود . در عهد شاه صفى بسبب رشادتى كه در جنگها بروز داده بود سمت ايشك آقاسىباشى ديوان و ديوان بيگى يافت و در روزگار شاه عباس دوم برتبهء قورچىباشى رسيد و بعد بعلتى معزول و پس از مدتى انزوا بحكومت اردبيل معين شد . وى دوستدار شاعران و معاشر آنان بود و خود هم شعر مىگفت و ديوانى قريب بچهارهزار بيت داشت ( تذكرهء نصرآبادى ، ص 23 - 24 ) . از ديوان او نسخه‌يى بهمراه ديوان ميرزا رضى آرتيمانى و صفى قلى بيگ در كتابخانهء ملى ملك بشمارهء 4568 موجود است .\r\n( 2 ) - فهرست كتابخانهء مجلس شورى ، ج 3 ص 330 - 331 و 706 - 708 .\r\n","page_name":" 1307 ","page_number":691},
  {"content":"\r\n\r\nباغ هزار جريب نو پرداخته يكايك گلهاى آن را نام برد و از زبان هر گل عيب گل پيشين و هنر خود را بازگفته ، سخن را از نرگس آغاز كرده و به گل سرخ انجام داده است . بدينگونه معلوم مىگردد كه كار رمزى ميان شاعران ديگر عهد او تازگى خاصى داشته و چيزى شبيه بمناظراتى بود كه پيشينيان ( مانند اسدى طوسى ) ميان دو يا چند طرف ترتيب مىداده و از زبان هريك كمال يكى و نقص آن ديگرى را بيان مىكرده‌اند ولى البته در اينجا سخن از مناظره در ميان نيست بلكه اصل بر مقايسه و مفاخره است .\r\nمنتخب رمز الرياحين پيرامون 750 بيت است و چنان كه ديديم اصل آن با مثنوى رمز الحقايق مجموعا در چهارهزار بيت بوده و بنابراين بايد قاعدة منتخب رمز الرياحين نيمى از اصل منظومه يا چيزى كمتر از نصف اصل باشد .\r\nنصرآبادى از ديگر شعرهاى رمزى بيتهاى منتخب و چهار رباعى نقل كرده است . ازوست ، « گفتار زنبق سفيد در مذمت گل ياس و ستايش خود » :\r\n « 1 » هنوز از ياس با گلها سخن بود * سخن در پردهء راز كهن بود\r\nكه زنبق را دماغ آشفته ديدم * ازو اين تازه دعوى مىشنيدم\r\nكه اى كجرو بگو اين لاف تا كى * چنين خودبين و ناانصاف تا كى\r\nتو در گلزار از بس ناتوانى * هميشه بار دوش ديگرانى\r\nكسى كاو بار دوش ديگرانست * هميشه خوار در چشم جهانست\r\nعبث خود را كشى زين كو به بالا * كنى خود را به چشم جمله رسوا\r\nبدوش نونهالان ز آن برآيى * كه بر گلها نمايى خودنمايى\r\nنباشد خودنمايى از تو زيبا * كه گردى از حقارت گاه پيدا\r\nمرا زيبنده باشد خودنمايى * كه دارد رنگ و بوى من رسايى\r\nبگلزارى كه حسنم رو نمايد * بهار از هر طرف شيدا برآيد\r\nز بويم نوبهار آشفته باشد * ز دلها گرد كلفت رُفته باشد\r\nبه حمد الله كه دائم روسفيدم * درين گلزار با بخت سعيدم \r\n\r\n\r\n","description":"","footnote":"\r\n( 1 ) مثنوى رمزى منقولست از فهرست كتابخانهء مجلس ، ج 3 ، ص 708 .\r\n","page_name":" 1308 ","page_number":692},
  {"content":"\r\n\r\n چو من نازك‌تنى روشن سرشتى * نباشد در كنار تازه كشتى\r\nمنم با ديدهء بيدار خفته * دماغ از بوى يار خود شكفته\r\nگريبان چاكيم از بهر آنست * كه در پيراهنم شورى نهانست\r\nز رعنايى چو نخل قامتم رست « 1 » * صفا رخسارم از آب گهر شست\r\nمرا خنديدن شيرين از آنست * كه دايم زعفرانم در دهانست\r\nز صهباى لطافت تر دماغم * پر است از بادهء معنى اياغم\r\nكدامين گل شود با من برابر * كه دارم بوى خوش چون عنبر تر \r\n*\r\n همدم نبود بكنج اين دير مرا * در گلشن بىكسى بود سير مرا\r\nهمچون الفم براستى پابرجا * نبود حركت بخانهء غير مرا \r\n*\r\n آنم كه نه حاصلى نه كشتى دارم * نه كار به كار خوب و زشتى دارم\r\nاز من همه مىرمند ياران وطن * در دوزخم و طرفه بهشتى دارم \r\n*\r\n اى مونس و غمگسار ديرينهء من * بىياد تو دل مباد در سينهء من\r\nگر پرتوى از لطف تو بر من تابد * زربفت شود لباس پشمينهء من \r\n*\r\n رمزى ز كريم اگر خبردار شوى * از بهر عطاى او گنه‌كار شوى\r\nجز اينكه گنه كنى و احسان خواهى * مستوجب رحمت بچه كردار شوى \r\n*\r\n بترس از ناوك آه فقيران در دل شبها * مگو تير هوايى بر نشان هرگز نمىآيد\r\nوحشىنگهان عاشق غمخوار نخواهند * در گلهء آهو نبود راه شبان را\r\nزيردستى را كجا باك از زبردستى بود * هركه باشد در بلندى بيمش از پستى بود \r\n\r\n\r\n","description":"","footnote":"\r\n( 1 ) - در اصل : نخل قامت تست .\r\n","page_name":" 1309 ","page_number":693},
  {"content":"\r\n\r\n\r\n103 - عرشى دهلوى\r\nمير محمد مؤمن عرشى پسر مير عبد الله بن سيد مظفر متخلص به وصفى و مشهور بمشكين‌قلم ، از شاعران پارسىگوى و از عارفان سدهء يازدهم هجرى در هند است . نسب او به چند واسطه بشاه نعمت الله ولى عارف و شاعر سدهء نهم ( م 834 ه ) مىرسد و او خود در آغاز منظومهء مهر و وفا بدينگونه از خاندان خويش و استمرار رسم شاعرى در آن ياد كرده :\r\n سخن در خاندانم از قديمست * شكفته طبع گلشن از نسيمست\r\nنخست آن پادشاه ملك تحقيق * كزو در موج آمد بحر توفيق\r\nنشسته بر سرير فضل چون شاه * باقبال ولايت نعمة اللّه\r\nدگر استاد معنى مير حاجست * كه زار باب سخن سرخيل و تاجست\r\nنوشته از سخن دستور معنى * تخلص انسيش مشهور معنى\r\nدگر ميرى كه مشهور جهانست * بشعر و خط درين عالم عيانست\r\nبود چون معنى لفظش مخلص * از آنش آمده وصفى تخلص \r\nخلاصهء سخن درين بيتها آنست كه گويندهء اين منظومه ( عرشى ) از خاندانيست سخنور كه نخستين گوينده‌اش شاه نعمت الله ولى « 1 » و دومين امير حاج انسى « 2 » و سديگر شاعر و خوشنويسى متخلص بوصفى است يعنى همان مير عبد الله مشكين قلم كه در آغاز اين گفتار گفته‌ام و شاعر يك بار ديگر او را در ولايت تالى شاه نعمت الله ولى آورده و گفته است .\r\n بعالم گر ولى بوده على بود * ظهورش نعمة اللّه ولى بود\r\nپس از وى چون ولايت جلوه دادند * بفرق مير عبد اللّه نهادند \r\n\r\n\r\n","description":"","footnote":"\r\n( 1 ) - همين كتاب ، ج 4 ، ص 228 - 232 .\r\n( 2 ) - ايضا همان جلد ، ص 417 - 424 .\r\n","page_name":" 1310 ","page_number":694},
  {"content":"\r\n\r\nو همين مير عبد الله وصفى مشكين‌قلم را در عنوان ستايش‌نامهء مشروحش در منظومهء مهر و وفا « مرشد حقيقت‌آگاه امير عبد الله الحسينى المخاطب به مشكين‌قلم » مىنويسد و اگر اين اطلاعات را با آنچه دربارهء گويندهء اين منظومهء مهر و وفا داريم ، يعنى مير محمد مؤمن عرشى ابن مشكين‌قلم مير عبد الله الاكبر آبادى « 1 » همراه كنيم ، به آسانى درمىيابيم كه مقصود عرشى ازين « مير مشهور جهان و معروف در شعر و خط و متخلص بوصفى و موسوم بمير عبد الله و مخاطب بمشكين‌قلم » پدر اوست كه از پيشوايان سلسلهء نعمت اللهيه در هند و مردى مشهور بشاعرى و خوشنويسى بود\r\nاين مير عبد اللّه مشكين‌قلم متخلص بوصفى « 2 » فرزند سيد مظفر و از نبيرگان شاه برهان الدين خليل الله بن شاه نور الدين نعمة الله ولى بود .\r\nچنان كه مىدانيم شاه خليل الله در دوران پادشاهى شاهرخ بر اثر نقارى كه ميان او و دولت تيمورى پديد آمده بود ، يك فرزند خود مير شاه شمس الدين را در ماهان گذارد و با دو پسر خود شاه محب الدين حبيب الله و مير حبيب الدين محب الله بدكن رفت و در آنجا بپسر ديگرش شاه نور الله كه چند سال پيشتر ازو بدكن رفته و بساط ارشاد گسترده بود ملحق گرديد « 3 » و از آن پس اخلاف شاه نعمة الله ولى در هند پراگندند ، و اين مير عبد الله بن مير سيد مظفر يكى از آنان بود كه بسال 1000 ه در دهلى ولادت يافت و او را باعتبار اينكه منشاء خاندانش كرمان بود كرمانى مىنويسند .\r\nمير عبد الله وصفى همچنانكه پسرش عرشى گفته در شمار مشايخ سلسلهء نعمة اللهيه و بقول هدايت در ولايت دهلى « بولايت معروف آمده » بود .\r\nنسخ را خوب مىنوشت و ازين روى با عنوان « مشكين‌قلم » شهرت داشت و شعر نيز مىسرود . وفاتش در شصت و سه سالگى ، بسال 1063 ه در شهر\r\n\r\n\r\n","description":"","footnote":"\r\n( 1 ) - ايضاح المكنون ، ج 1 ، ستون 517 و ج 2 ، ستون 609 .\r\n( 2 ) - دربارهء او بنگريد برياض العارفين ، ص 264 - 265 ؛ مجمع الفصحا ، ج 2 ص 51 ؛ طرائق الحقائق ، حاج معصومعلى ، ج 3 ، ص 42 .\r\n( 3 ) - طرائق الحقائق ، ج 3 ، ص 38 ببعد .\r\n","page_name":" 1311 ","page_number":695},
  {"content":"\r\n\r\nاجمير اتفاق افتاد و همانجا به خاك سپرده شد . اين قطعهء پرمعنى زيبا را بنام او ثبت كرده‌اند ، و با آنكه بسيار مستبعد به نظر مىآيد ، نقل مىكنم .\r\n مردمان را به چشم وقت نگر * وز خيال پرير و دى بگذر\r\nچند گويى فلان چنانش نام * چند گويى فلان چنانش پدر\r\nناف آهو نخست خون بودست * سنگ بودست ز ابتدا گوهر\r\nكهتران مهتران شوند بعمر * كس نزادست مهتر از مادر \r\nاز مير عبد الله وصفى دو پسر بازماند نخست مير محمد مؤمن عرشى و دوم مير صالح كشفى كه هر دو شاعر و خوشنويس بودند .\r\nمولوى محمد مظفر حسين صبا دربارهء محمد صالح كشفى نوشته است :\r\n« مير محمد صالح دهلوى فرزند مير عبد الله وصفى بود . در خوشنويسى يد طولى داشت . مدتى به فقر و فلاكت مبتلى بود ، زمانى كه منظور نظر التفات شاهجهان پادشاه گرديد برتبهء امارت رسيد . روزى شاه از سنين عمرش پرسيد ، جواب داد كه پنج سال است . شاه گفت چگونه ؟ جواب داد كه عمر همانست كه در خدمت حضور گذرد ، ديگر هيچ ! پادشاه را اين لطيفه‌اش خوش آمد ، در منزلتش افزود و وى تصانيف لطيف دارد از آن جمله مناقب‌نامهء مرتضوى » ( روز روشن ، ص 678 ) اما اين « مناقب‌نامه » را هدايت و حاج معصومعلى از عرشى دانسته‌اند نه از برادرش .\r\nپسر ديگر مير عبد الله همين مير محمد مؤمن عرشى صاحب منظومهء مهر - و وفاست كه در آغاز آن پس از معرفى نياكان و پدر خود « وصفى » ، از خويشتن چنين ياد كرده :\r\n منم عرش سخن در دور آدم * بعرش اللّه شده مشهور عالم\r\nبعهد ثانى صاحبقرانم * بشعر و خط درين عالم عيانم\r\nكسى كو صدر آمد اندرين قصر * خطاب من نوشته نادر العصر\r\nخطابم نادر العصرست امروز * شده كلكم سخن را جلوه‌افروز\r\n. . . سخنگويان اگر خود آسمانند * بدور وسعت عرشى نهانند \r\n\r\n","description":"","footnote":"","page_name":" 1312 ","page_number":696},
  {"content":"\r\n\r\nچنان كه از بيتهاى زبرين برمىآيد مير محمد مؤمن عرشى معاصر « شهاب - الدين محمد صاحبقران ثانى شاهجهان » ( 1037 - 1069 ) و بفرمان او مخاطب ( ملقب ) به « نادر العصر » و ضمنا گويا در ميان مريدان مشهور به « عرش الله » بوده است و بعيد نيست كه تخلص عرشى از همين عنوان خانقاهى او برخاسته باشد زيرا چنان كه از يك بيت دنبال ستايشنامهء پدرش در منظومهء مهر و وفا برمىآيد ، در مقام ارشاد ميراث‌دار پدرش مير عبد الله بود :\r\n پدر چون رفت آن عالم گشايد * به فرزند خلف ميراث آيد \r\nوى مانند برادرش كشفى شاعرى و خوشنويسى را هم از پدر به ارث برده بود « 1 » ، ديوان قصيده و غزل و رباعى داشت « 2 » و چنان كه از منظومهء مهر و وفاى او برمىآيد گذشته از صاحبقران ثانى ( شاهجهان ) بپسر و وليعهدش محمد داراشكوه ( مقتول بسال 1069 ه ) ارادت مىورزيده است زيرا آن شاهزادهء فاضل خود پاى در عالم وارستگى نهاده و در طريقت قادريه بمقاماتى رسيده و تأليفاتى در تصوف داشته است .\r\nاسمعيل پاشا محمد مؤمن عرشى را در هر دو موردى كه ازو ياد كرده به شهر اكبرآباد نسبت داده است « 3 » ولى دليلى بر صحت اين انتساب نداريم . وى وفات عرشى را بسال 1091 ه نوشته است .\r\nغير از كتاب مناقب‌نامهء مرتضوى كه بعضى تأليف آن را بعرشى و برخى ببرادرش كشفى نسبت داده‌اند ، از عرشى ديوان قصيده و غزل و رباعى و منظومه‌يى بنام مهر و وفا بازماند . اسمعيل پاشا ديوان او را ديده و در شمار\r\n\r\n\r\n","description":"","footnote":"\r\n( 1 ) - گويد :\r\n مسلم بر تو آمد خوش نوشتن * به تو زيبد در ناسفته سفتن\r\nز خطت صفحه رشك روى گلزار * صفايش روشنىافزاى انظار \r\n( 2 ) -\r\n بعالم در غزلگويى تويى طاق * گرفته صيت نظمت صوب آفاق\r\nشدى در شعر گفتن بس‌كه ساعى * بسى گفتى قصيده هم رباعى \r\n( 3 ) - ايضاح المكنون فى الذيل على كشف الظنون ، ج 1 ، استانبول 1945 ، ستون 517 و ج 2 ، استانبول 1947 ، ستون 609 .\r\n","page_name":" 1313 ","page_number":697},
  {"content":"\r\n\r\nديوانهايى كه در ايضاح المكنون آورده ذكر كرده است ؛ و از منظومهء مهر و - وفاى او نسخه‌يى بشمارهء 1100 .  Supp  در كتابخانهء ملى پاريس موجود است كه بلوشه آن را اشتباها به تهماسب قلى بيگ يزدى متخلص بعرشى نسبت داده است « 1 » . اين تهماسب قلى بيگ يزدى در آغاز « عهدى » تخلص مىكرد و بعد از آن تخلص عرشى اختيار نمود . وى از كردان يزد يا از اميرزادگان افشار كرمان و پسر دايهء شاه اسمعيل دوم بود و در خدمت شاه تهماسب و سپس در يزد نزد شاه خليل الله پسر ميرميران بسر مىبرد و در شعر شاگرد وحشى بود . وفاتش در سال 989 ه اتفاق افتاد « 2 » .\r\nهمسانى تخلص تهماسب قلى بيگ عرشى و مير محمد مؤمن عرشى از طرفى و نداشتن اطلاعى ازين شاعر ثانوى موجب اشتباه بلوشه گرديد و يقينا اگر اندكى بيشتر در متن مهر و وفا غور مىكرد اين گونه به بيراهه نمىرفت .\r\nمهر و وفاى عرشى منظومه‌ييست ببحر هزج مسدس محذوف يا مقصور كه پيرامون دوهزار و دويست بيت دارد و شاعر مدعيست كه داستان آن را خود ابداع كرده و به خواهش دوستان بنظم درآورده و يقينا مقصود او در اين كار نظيره‌گويى بر خسرو و شيرين نظامى بوده و بر همان سياق در بيان عشق مهر باوفا ، با بيانى نه‌چندان استوار سخن گفته است « 3 » .\r\n\r\n\r\n","description":"","footnote":"\r\n( 1 ) - فهرست نسخه‌هاى خطى فارسى در كتابخانهء ملى پاريس ، ج 3 ، ص 388 .\r\n( 2 ) - بنگريد بآتشكده ، بمبئى ، ص 18 ؛ تاريخ نظم و نثر در ايران ، ص 500 و 830 .\r\n( 3 ) - گويد :\r\n بعالم در غزلگويى تويى طاق * گرفته صيت نظمت صوب آفاق\r\nشدى در شعر گفتن بس‌كه ساعى * بسى گفتى قصيده هم رباعى\r\nكنون وقتست كز روشن‌ضميرى * بنظم مثنوى آفاق گيرى\r\nببحر خسرو و شيرين سخن گو * سخن چون بلبل مست چمن گو\r\nسخن از قصهء مهر و وفايست * به گوش عشق حرف آشنايست\r\nبيارا صورت اين قصهء بكر * برنگ‌افروزى مشاطهء فكر . . .\r\n. . . من اين قصه كه بستم از ره فكر * بلفظ و معنى آمد مريم بكر . . .\r\nز بس اين قصهء نو دلگشا شد * بعالم نام اين مهر و وفا شد \r\n","page_name":" 1314 ","page_number":698},
  {"content":"\r\n\r\nازوست :\r\n يكى پرسيد از شوريده‌يى مست * كه عاشق را شود با دوست پيوست\r\nچگونه مىتوان ديدار ديدن * گل از گلزار وصل حسن چيدن\r\nچسان ليلى شود مجنون حيران * شود مجنون و بگزيند بيابان\r\nچسان شيرين شود فرهاداندوه * چگونه لعل گردد سربسر كوه\r\nچسان وامق شود عذراى دلكش * فتد در آتش از آتش شود خوش\r\nچگونه نقش گردد عين نقاش * شود اين نكته از آيينه‌ها فاش\r\nكشيد از سينه آه دردمندى * بگفتا كاى نهال ارجمندى\r\nبرافروز از محبت سينهء خويش * بنه آيينه‌يى از عشق در پيش\r\nز صورت سوى بىصورت توان ديد * ازين گلشن گل خودرو توان چيد\r\nمظاهر جمله مرآت جمالند * همه حيران ديدار و وصالند\r\nتو دل شو تا دلت دلبر نمايد * در ديدار بر رويت گشايد\r\nوگر جذب محبت دلكش افتاد * بفرق عشق تاج حسن بنهاد\r\nچو عاشق مست گشت از شوق دلبر * دل او عين دلبر شد سراسر\r\nكمال عشق و اهل عشق اينست * كه عاشق عين يار نازنينست\r\nچو عاشق عين يار دلگشايست * انا المعشوق اگر گويد بجايست \r\n*\r\n سخن آيينهء رخسار قدسست * به چشم حيرتش ديدار قدسست\r\nسخن سرمطلع ديوان عشق است * بظرف لفظ معنىدان عشق است\r\nسخن گوياى اسرار الهيست * رموزآموز گفتار الهيست\r\nسخن در هر زبان مىگويد اسرار * گشا گوش و شنو مستانه گفتار\r\nبهر گوشى ز خود اخبار دارد * چو در اندر صدف آثار دارد\r\nگهى از وحى مىگويد خبرها * گه از الهام بنمايد اثرها\r\nسخن در پردهء عين و عيانست * سخن بىپرده پيدا و نهانست\r\nسخن با حسن معنى روبرو شد * طلوع هرچه شد از گفت‌وگو شد \r\n\r\n","description":"","footnote":"","page_name":" 1315 ","page_number":699},
  {"content":"\r\n\r\n سخن خود عيسى جان‌آفرينست * سخنگو را هزاران آفرينست\r\nسخن مشاطهء خوبان معنيست * نسيم تازهء بستان معنيست\r\nسخن آرايش ديوان عرشيست * سخن آيينهء ايمان عرشيست \r\n\r\n104 - مجذوب تبريزى « 1 »\r\nميرزا شرف الدين محمد بن محمد رضا تبريزى « 2 » متخلص بمجذوب از عالمان و شاعران عارف‌مشرب نيمهء دوم سدهء يازدهم هجريست . ميرزا محمد طاهر نصرآبادى كه تذكرهء خود را از حدود سال 1083 تا 1090 مىنوشته ازين شاعر چون طالب علم مستعدى كه در تبريز بسر مىبرده ، مشربى وسيع داشته ، و از دشواريهاى درسى طالب علمان ديگر گره‌گشايى مىكرده سخن گفته است ليكن بايد اطلاعات خود را پيش از 1083 دربارهء او فراهم آورده باشد و گرنه مجذوب در سالهاى تأليف تذكرهء نصرآبادى مردى پخته و شاعرى\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 192 - 193 .\r\n* قصص الخاقانى ، خطى .\r\n* دانشمندان آذربايجان ، مرحوم محمد على تربيت ، ص 326 .\r\n* تذكرهء پيمانه ، ص 465 ببعد .\r\n* فهرست كتابخانهء مركزى دانشگاه تهران ، ج 2 ، ص 68 .\r\n* فهرست نسخه‌هاى فارسى كتابخانهء موزهء بريتانيا ، ريو ، ج 2 ، ص 696 - 697 .\r\n* ضميمهء فهرست نسخه‌هاى فارسى در كتابخانهء موزهء بريتانيا ، ريو ، ص 209 .\r\n* فهرست كتابخانهء مجلس شورى ، ج 3 ، ص 638 - 639 .\r\n( 2 ) - غزلى برديف تبريز دارد بمطلع :\r\n بده ساقى شراب ناب تبريز * كه دارد فيض ديگر آب تبريز \r\n","page_name":" 1316 ","page_number":700},
  {"content":"\r\n\r\nبنام بوده و تا آن روزگار شعر بسيار داشته . در كتاب قصص الخاقانى داود قلى بيگ كه تأليف آن بسال 1073 بوده ، ازين شاعر چون مردى معاصر و زنده نام برده شده كه در تبريز بسر مىبرده و در منقبت امامان شعر مىسروده و مثنوييى در سه‌هزار بيت بنام « شاه‌راه نجات » داشته و غزلهايى باستقبال از حافظ مىساخته است .\r\nوفاتش بنابر آنچه از رباعى زيرين برمىآيد بسال 1093 ه اتفاق افتاد .\r\nاين رباعى بر ديوان او افزوده شده و در پايان نسخهء موزهء بريتانيا ديده مىشود :\r\n مجذوب از آن رفت به صد خوشحالى * در باغ نعيم بود جايش خالى\r\nتاريخ وفاتش از خرد پرسيدم * گفتا « آسود در بهشت عالى » ( - 1093 ) \r\nوى بسال 1063 يك بار ديوان خود را كه بيش از ده‌هزار بيت بود گرد آورد ولى معلوم نيست كه اين همهء سروده‌هايش باشد زيرا آنچه از شمارش بيتهاى همه اثرهاى منظومش برمىآيد ، عدد ابياتش ازين حد بسيار در مىگذرد . مجذوب غير از ديوان قصيده‌ها و غزلهايش كه خواهيم ديد مثنويهاى بزرگى مثل راه نجات ( سه‌هزار بيت ) و تأييدات ( هشت‌هزار بيت ) نيز دارد .\r\nمثنوى « تأييدات » [ كه نسخه‌يى از آن بشمارهء دفتر 14336 در كتابخانهء مجلس است 
  ] بسال 1088 در بحر هزج مسدس اخرب مكفوف محذوف سروده و بدينگونه آغاز شده است :\r\n اى بر احديت تو بر حق * كونين دو عادل موثق \r\nو مشتمل است بر توحيد و حديثهاى مؤيد امامت و ستايش امامان دوازده‌گانه در هشت‌هزار بيت « 1 » .\r\nمثنوى « راه نجات » كه در بحر خفيف مخبون محذوفست در سه‌هزار بيت ساخته شده و آن را شاعر بسال 1066 بپايان برده است « 2 » ولى معلوم\r\n\r\n\r\n","description":"","footnote":"\r\n( 1 ) - فهرست كتابخانهء مجلس ، ج 3 ، ص 638 - 639 ؛ دانشمندان آذربايجان ، ص 326 .\r\n( 2 ) - دانشمندان آذربايجان ص 326 .\r\n","page_name":" 1317 ","page_number":701},
  {"content":"\r\n\r\nنيست كه چرا تاريخ آن در بيت ذيل « شاه‌راه نجات دلها » ( - 1006 ) است :\r\n بهر تاريخش آنكه درها سفت * « شاه‌راه نجات دلها » گفت \r\nو گويا تاريخ غلط و الحاقى باشد چه بسيار بعيدست كسى كه در 1093 مرده در حدود سال 1006 در چنان مرحلهء بالايى از سن باشد كه بتواند يك مثنوى مذهبى عرفانى بسرايد .\r\nغير ازينها مجذوب ديوانى در حدود چهارهزار بيت از قصيده و غزل و مخمس و ترجيع‌بند و مثنويهاى كوتاه و از آن جمله ساقىنامه ببحر متقارب مثمن مقصور ، و رباعى دارد و از آن دو نسخه بشماره‌هاى 309 .  Or  و 3634 .  Or  در كتابخانهء موزهء بريتانيا موجود است و من نسخهء نخستين را خوانده‌ام .\r\nوى شاعريست مذهبى با مشرب عرفانى ، و از گفتارش معلوم مىشود كه دوبار سفر حج كرد و به زيارت نجف و كربلا رفت . در شعر او نكته‌هاى اندرزى و اخلاقى بسيار مىتوان يافت . ازوست :\r\n دل پر از افغان و از لب نگذرد فرياد ما * عيشها دارد بخاطر خاطر ناشاد ما\r\nشكوه را با كيمياى صبر مىسازيم شكر * آفرين بر درس اول گفتن استاد ما\r\nيار ما اول بما دل داد و آنگه دل ربود * تا نشد آن شوخ صيد ما نشد صياد ما\r\nما بيكرنگى نمك با مىپرستان خورده‌ايم * عهد و پيمان لبت كى مىرود از ياد ما\r\nدوش در ميخانه چون تسبيح ذكر صوفيان * حرف زلفت حلقه شد در حلقهء اوراد ما\r\nما حريف تركتازيهاى هجران نيستيم * مىكند اميدواريهاى وصل امداد ما\r\nصبر دارد عيشها مجذوب بىتابى مكن * صبر كن صبر از براى خاطر ناشاد ما \r\n*\r\n مرو بصومعه كآنجا شكفتگى عارست * سرى بميكده‌ها كش ببين چه در كارست\r\nكسى كه گفت درين روزگار عيش كم است * اگر بميكده راهش دهند بسيارست\r\nاز آن بشاهد و ساقى و باده و مطرب * شدم رفيق كه گفتند چاره ناچارست\r\nدلا بس است همين دانشت بعلم نجوم * كه فيض ملك شب از ديده‌هاى بيدارست\r\nفريب طاعت بسيار زاهدان نخورى * رواج كار فروشنده با خريدارست\r\nاميد بىعملان و هواى باغ بهشت * خيال خام تهىدست و سير بازارست \r\n\r\n","description":"","footnote":"","page_name":" 1318 ","page_number":702},
  {"content":"\r\n\r\n بگو ترا بكدامين عمل دهند نجات * چو كار با كرم افتد بهانه بسيارست\r\nز درگهت بجفا سر نمىكشد مجذوب * به خاك پاى تو اقرار بنده اقرارست \r\n*\r\n دردمندان تو از درد دوا يافته‌اند * زهرنوشان تو از زهر شفا يافته‌اند\r\nعاشقان چشم نياز از همه‌جا دوخته‌اند * تا كه گم‌كردهء خود را همه‌جا يافته‌اند\r\nسالها گشته مقابل مه و خورشيد بهم * تا دو آيينه ز يك نور و ضيا يافته‌اند\r\nطاق ابروى تو بر اهل نظر حق دارد * قبلهء راست ازين قبله‌نما يافته‌اند\r\nوقت مرغان گلستان قناعت خوش باد * كه ز بىبرگى خود برگ و نوا يافته‌اند\r\nبا بتان مطلب خود را به زبان عرض مكن * تا گذشته است بخاطر بادا يافته‌اند\r\nخاكسار در ميخانهء دل شو مجذوب * دردمندان همه زين خاك شفا يافته‌اند \r\n*\r\n صبح شد ساقى بده جامى كه باز * شد درى بر روى ما از غيب باز\r\nشيشه را پر مى كن و عبرت بگير * از تماشاى سپهر شيشه‌باز\r\nپيش مستان شيشهء خالى ز مى * بىصفا باشد چو روى بىنماز\r\nچون صراحى آنچه دارى صرف كن * تا دهندت باز و باشى سرفراز\r\nگر بسازى با قناعت همچو من * كارها سازى به حكم كارساز\r\nره بزاهد بسته‌اند از چارسو * دلق و تسبيح و ردا و جا نماز\r\nكى شود بىكاهش تن دل قوى * شمع كى بر خويش بالد بىگداز\r\nشيشهء دل را بدست عشق ده * تا شوى ايمن ز سنگ حرص و آز\r\nخاكسارى پيشه كن مجذوب‌وار * تا شوى پيش جوانان سرفراز \r\n*\r\n از دامن خود دست كشيديم گذشتيم * از غير تو مردانه بريديم گذشتيم\r\nديديم گرانى همه از خاك‌پرستيست * چون شعله سر از خاك كشيديم گذشتيم \r\n\r\n","description":"","footnote":"","page_name":" 1319 ","page_number":703},
  {"content":"\r\n\r\n راهى كه درو ريگ روان شيشهء دلهاست * هر گام به صد كعبه رسيديم گذشتيم\r\nدر باغ تمنا كه دورنگى ثمر اوست * چون بوى گل آهسته پريديم گذشتيم\r\nهر بلهوسى دامنى از غنچهء گل چيد * ما دامن ازين طايفه چيديم گذشتيم\r\nدر پردهء آن نور كه پيدا و نهانست * پيدا و نهان از همه ديديم گذشتيم\r\nدر باديه گاهى كه رسيديم بمجذوب * هويى بهم از دور كشيديم گذشتيم \r\n*\r\n چه پيچى درين عالم پيچ پيچ * كه خاليست از راحت و پر ز هيچ\r\nگره بسته‌يى داشت طفلى بدست * فگند از كف و در كمينش نشست\r\nروان طفل ديگر ربودش ز جا * چو بگشود در وى نبد جز هوا\r\nگره بسته دنيا و طفل آن دنيست * بگويش كه چيزى در آن بسته نيست\r\nفنا بر فنا ظاهرش را ببين * كجايى هنوز ، آخرش را ببين\r\nبتعليم يك گردش چشم يار * چها تا كند گردش روزگار\r\nهمانست اين گنبد كج‌نهاد * كزو رفت تخت سليمان بباد\r\nهمان منزلست اين بيابان تنگ * كه ره بست بر كيقباد و پشنگ\r\nفلك را همانست آن دست و زور * كه برد افسر از ايرج و سلم و تور\r\nهمان به درين فتنه‌خيز فنا * كه با چشم ساقى شوى آشنا\r\nكند فارغ از غصهء زاهدت * مى و مطرب و ساقى و شاهدت\r\nبده ساقى آن كيمياى وجود * كه ظاهر كنم تا كدامست جود\r\nنه همت همين سيم و زر دادنست * كه همت به راه تو سردادنست . . . \r\n( از ساقىنامه )\r\n\r\n","description":"","footnote":"","page_name":" 1320 ","page_number":704},
  {"content":"\r\n\r\n\r\n105 - بينش كشميرى « 1 »\r\nمير جعفر بيگ « 2 » كشميرى متخلص به بينش از شاعران سدهء يازدهم هجرى در هند است . آغاز حياتش با آموختن دانش و ادب و شروع بشاعرى در كشمير گذشت و همانجا ملازمت ميرزا محمد قاسم كرمانى صاحبديوان كشمير و سپس در حدود سال 1074 ستايشگرى محمد طاهر صف‌شكن خان اختيار كرد .\r\nاين محمد طاهر صف‌شكن خان كه در قصيده‌هاى بينش گاه‌شكن خان ناميده شده ، غير از ميرزا لشكرى ملقب به صف‌شكن خان « 3 » است . محمد طاهر از سرداران عهد شاهجهان و اورنگ زيب بود و بهمراه پادشاه اخير در ششمين سال پادشاهيش ( - 1074 - 1075 ) در كشمير مىگذرانيد و بعد از آن با مقامات بلند تا بسال 1085 كه سال مرگ اوست به خدمت ادامه داد « 4 » .\r\nپس از آنكه بينش ملازمت محمد طاهر صف‌شكن خان و اورنگ زيب اختيار كرد بشاهجهان‌آباد منتقل شد و همانجا بود تا درگذشت . اسمعيل\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* نتايج الافكار ، ص 109 - 110 .\r\n* رياض الشعراء واله داغستانى ، خطى .\r\n* صحف ابراهيم ، خطى .\r\n* ايضاح المكنون ، اسمعيل پاشا ، ج 1 ، ستون 494 .\r\n* آتشكده آذر ، بمبئى ، ص 350 .\r\n* كلمات الشعراء خطى .\r\n* فهرست ريو ، ج 2 ، ص 695 - 696 .\r\n( 2 ) - نام او در نتايج الافكار جعفر بيگ ، در ايضاح المكنون مير جعفر و در فهرست ريو اسمعيل است .\r\n( 3 ) - مآثر الامرا ، ج 2 كلكته 1890 ، ص 736 - 738 .\r\n( 4 ) - ايضا همان جلد ، ص 738 - 740 .\r\n","page_name":" 1321 ","page_number":705},
  {"content":"\r\n\r\nپاشا وفاتش را در حدود سال 1100 ه نوشته و محمد افضل سرخوش در كلمات الشعرا كه ميان سالهاى 1093 - 1108 ه تأليف مىكرد از بينش چون مردگان سخن گفته است .\r\nاز كليات بينش نسخه‌يى بشمارهء 705  Egerton  در كتابخانهء موزهء بريتانيا موجود است كه پيرامون 7000 بيت از مثنوى و غزل و قصيده دارد .\r\nاز آن جمله است خمسهء او كه باستقبال خمسهء نظامى ساخته است بدين شرح :\r\n1 ) بينش ابصار بر وزن مخزن الاسرار بنام اورنگ زيب كه چنين آغاز مىشود :\r\n بسم الله الرحمن الرحيم * گلبن برجستهء باغ نعيم \r\n2 ) گنج روان در جواب اسكندرنامه بنام اورنگ زيب . آغاز آن چنينست :\r\n بنامى كه عالم گلستان اوست * بگنج روان فلك شان اوست \r\n3 ) گلدسته در برابر ليلى و مجنون در وصف كشمير و لاهور كه بدين بيت آغاز شده\r\n گلدستهء بوستان توحيد * حمدست به چشم صاحب ديد \r\n4 ) شور خيال كه نظيره‌يى بر خسرو و شيرين در بيان سرگذشت عاشق و معشوقى بنارسى است و ستايشى از اصفهان ، و ابتدايش اينست :\r\n خداوندا ز شوق دل خرابم * نمك‌پرورده چون مرغ كبابم \r\n5 ) رشتهء گوهر در برابر هفت گنبد و سرگذشت عاشقانهء امير و گوهر از مردم سارى مازندران و نخستين بيتش اينست :\r\n نتوان يافت در خزينهء شاه * رشتهء گوهرى چو بسم الله \r\nو او خود اينها را خمسه ناميده و در پايان رشتهء گوهر چنين گفته است :\r\n اى خطابخش عاصيان فرنگ * كه ببخشايش تو نيست درنگ\r\nرفته از حد اگر گناه كسى * هست لطف تو عذرخواه بسى\r\nبگذر از گناه بينش را * كه تويى لطف آفرينش را\r\nرشتهء گوهرش فداى تو باد * گر حياتش بود فناى تو باد \r\n\r\n","description":"","footnote":"","page_name":" 1322 ","page_number":706},
  {"content":"\r\n\r\n يافتش گوهر كلام نظام * كه بنام تو خمسه كرد تمام\r\nرشتهء گوهرى كه او دارد * از ثناى تو آبرو دارد\r\nنامدارست رشتهء گوهر * كه ز نام تو شد تمام هنر\r\nيا رب اين خمسه بيقرين باشد * تا سخن هست اين‌چنين باشد \r\nغزلهاى بينش كه قسمت اصلى از ديوانش را تشكيل مىدهد ، به عادت شاعران همعهدش بيشتر در جواب غزلهاى مشهور فارسى از زمان سعدى ببعدست و در آنها عواطف غنايى با انديشه‌هاى اجتماعى و اخلاقى و عرفانى بهم آميخته است . زبان بينش در شعر ، خواه در قصيده و خواه انواع ديگر ، ساده و روانست و او به عادت همعصران خود باستعمال تركيبهاى تشبيهى و استعارى زياد در كلام خود توجه بسيار دارد و مانند آنها سعى مىكند كه از هرچه بر گرد شاعر و در تماس با زندگانيست براى خلق مضمونهاى نو استفاده نمايد . با اينهمه كلامش از ابهام كه يكى از ويژگيهاى شعر در عهد اوست خالى و بلكه از اختصاصات آن صراحت و روشنى معنيست . ازوست :\r\n شبى سرچشمهء اندوه مجنون * كه بودش دل حباب چشمهء خون\r\nنمود آهنگ طرف چشمه‌سارى * كه شويد از جبين دل غبارى\r\nبهر سرچشمه ديد از مه تجلى * چو در آيينه عكس روى ليلى\r\nبه جوش آمد چو آب از مشرب دوست * كه بر هرجا نظر مىافگنم اوست\r\nز گل تا خار و از مه تا بماهى * تجلى مىكند نور الهى\r\nنمىباشد به چشم اهل بينش * تفاوت در ميان آفرينش \r\n( از مثنوى شور خيال )\r\n بر سر بازار يكى گلفروش * از گل خود شور به بلبل فروش\r\nخواست باقبال شهى بىدرنگ * چند گلى دسته كند رنگ رنگ\r\nدسته چو مىبست ز هم مىگشود * تا كه ببيند به از آنش كه بود\r\nبس‌كه گلش دست ستم خورده شد * شيفته چون خاطر پژمرده شد\r\nآتش حسرت بنهادش فتاد * همچو خزان داد گلش را بباد \r\n\r\n","description":"","footnote":"","page_name":" 1323 ","page_number":707},
  {"content":"\r\n\r\n مىرسد از نالهء بلبل به گوش * قصهء من چون خبر گلفروش \r\n( از مثنوى بينش ابصار )\r\n نوبهار آمد كه برگ عيش رويد از زمين * ابر مانى گردد و صحرا نگارستان چين\r\nشور مجنون تازه گرديد از صفاى كوهسار * شد رگ هر سنگ چون مژگان ليلى دلنشين\r\nدر چمن يك گل زمين خالى ز اهل شوق نيست * ديدهء نرگس هم از شبنم بود مردم‌نشين\r\nشد خيابان فيض‌بخش از لاله يعنى صبح را * كى بود با چاك پيراهن صفايى اين‌چنين\r\nروز شد از رنگ گل رخسار خوبان ختن * شب بود از بوى شبو نافهء آهوى چين\r\nشام را كز رنگ گل خون شفق بر گردنست * جامهء صبح است در بر از بهار ياسمين\r\nابر از گلزار مىپرسد نثار من كجاست * از شكوفه باد مىگويد زرافشانى ببين\r\nروى گلشن را كه خط سبزه دارد خوشنما * سايهء هر برگ گل گرديده خال عنبرين\r\nنوبهار از بس لطافت داده طبع خاك را * عكس گل گردد چو افتد سايهء گل بر زمين\r\nغنچه‌وارى هر حباب از رنگ و بو پر مىشود * چون شود آيينه آب و گل بود آيينه بين\r\nنيست خالى از تماشا خواه گلشن خواه دشت * ديده در هر گوشه دارد بزم عيشى در كمين\r\nدر چمن بر ياد سرو و گل بشبها مىكنند * قمرى و بلبل بهم طرح غزل در يك زمين « 1 »\r\nآن لب ميگون كه دارد لعل رنگ آتشين * هست در چشمم خيال او چو در خاتم نگين\r\nچشم نرگس از نگاهت ناز را گلدسته‌بند * شاخ سنبل هر شكنج طره‌ات را خوشه‌چين\r\nچند بر شمشاد پيچى رشتهء مرجان مها * شانه از مژگان عاشق‌كش بزلف عنبرين\r\nباز كن بند نقاب از چهره اى صبح اميد * تا بوصلت بر نگه دل را كنم سبقت گزين\r\nشب كه از مى برفروزى روى آتشناك را * مىشود پروانه در مهتاب خاكسترنشين\r\nمىروى در بزم غير و هر نفس در سينه‌ام * حسرت‌افزاتر بود از صد نگاه واپسين\r\nبس‌كه هر سو داده عشقت سر برسوايى مرا * سرنوشتم چون نگين پيداست از لوح جبين\r\nبسته‌ام لب از شكايت هرچه مىخواهى بكن * خواهش معشوق باشد عاشقان را دلنشين . . . \r\n*\r\n حكايتهاست بر لبها نمىدانم بيانش را * همين دانم كه مىگويند مردم داستانش را \r\n\r\n\r\n","description":"","footnote":"\r\n( 1 ) - زمين ، به معنى زمينه ( ؟ )\r\n","page_name":" 1324 ","page_number":708},
  {"content":"\r\n\r\n نيابد آنقدر نسبت كه دل از زلف او دارد * اگر قمرى بشاخ سرو بندد آشيانش را\r\nچرا آن حسن عالمگير از رخ پرده بردارد * كه بتوان ديد در آيينهء هر ذره شانش را\r\nازين سودا چو تار طرهء او گشته‌ام لاغر * كه تا در بر به آسانى كشم موى ميانش را\r\nز ابرو چشم مست يار مىماند به آن تركى * كه بر بالاى سر بگذارد از شوخى كمانش را\r\nنديدم در وطن يك لحظه آسايش چو آن مرغى * كه بر شاخ كجى بندد بگلشن آشيانش را\r\nجبين من چو گل يا رب سراسر لب شود بينش * كه مىخواهم بوقت سجده بوسم آستانش را \r\n*\r\n طوبى خيال قامت نامهربان ماست * كوثر تبسمى ز لب دلستان ماست\r\nدر جستجوى وصل تو شبگير كرده‌ايم * مهتاب صبح گرد ره كاروان ماست\r\nاز هيچ دل ز نالهء ما آه برنخاست * آن آتشى كه دود ندارد فغان ماست\r\nما خود چو شمع صيقل آيينهء خوديم * رازى كه هست در دل ما بر زبان ماست\r\nبينش بدهر بس‌كه ملايم‌طبيعتيم * آبى كه خورده است هما استخوان ماست \r\n*\r\n هركه در راه وصالت طالب كامست و بس * قطع منزل گر كند در اولين گامست و بس\r\nدستگير ما بجز مينا درين ميخانه نيست * گوشهء چشمى كه مىبينيم از جامست و بس\r\nهست بر اهل سخن شيرينى گفتار تلخ * از زمان پيوسته ما را زهر در كامست و بس\r\nشورش ديگر بود با نالهء مرغ اسير * حلقهء ذكرى كه ديدم حلقهء دامست و بس\r\nكار بينش راست از زلف كج او مىشود * بىنوايان را پريشانى سرانجامست و بس \r\n*\r\n ما نيز درين قافله سرگرم شتابيم * در زير فلك چون مه نو پا بركابيم\r\nاز نالهء ما ساز بود عشرت مردم * دور از تو درين بزم بآيين رباييم\r\nدر ميكده ما را هوس نان كسى نيست * چون مردم آبى همه لب‌تشنهء آبيم\r\nغفلت‌زده ماييم كه چون مخمل لاله * در پهلوى بخت سيه خويش بخوابيم\r\nاز باده نداريم چو گل تاب جدايى * پيمانهء ما گر شكند خانه‌خرابيم \r\n*\r\n نمك فتنه ، بهار چمن ناز تويى * سيل بدنام بود ، خانه‌برانداز تويى \r\n\r\n","description":"","footnote":"","page_name":" 1325 ","page_number":709},
  {"content":"\r\n\r\n نسبت عاشق و معشوق بهم بسيارست * سينهء كبك منم چنگل شهباز تويى\r\nاز نواى تو بهر لب شرر زمزمه‌ييست * گرم هنگامه كن شعلهء آواز تويى\r\nسرو آرايش گلزار ز بالاى تو شد * مىكند فاخته فرياد نواساز تويى\r\nهمه را ديدهء بينش به تو مايل باشد * كه مرا با همه چون بخت خداساز تويى \r\n*\r\n هركه از عالم خراب گذشت * تشنه‌يى بود كز سراب گذشت\r\nاى خوش آنكس كه از سر دنيا * خنده‌رو همچو آفتاب گذشت \r\n\r\n106 - راقم مشهدى « 1 »\r\nميرزا سعد الدين محمد بن خواجه غياث الدين مشهدى از شاعران و رجال معروف نيمهء دوم سدهء يازدهم هجرى بود . پدرش خواجه غياثا از بازرگانان خراسان بود كه بهندوستان سفر مىكرد و ميرزا سعد الدين بعهد پادشاهى شاهجهان بهمراه پدر بدان ديار رفت و در ملازمت اسلام خان مشهدى شاهجهانى معزز و محترم بسر مىبرد ولى پس از چندى بايران بازگشت و\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* نتايج الافكار ، ص 268 - 269 .\r\n* سرو آزاد ، ص 119 - 120 .\r\n* شمع انجمن ، ص 167 .\r\n* رياض الشعراء خطى .\r\n* صحف ابراهيم ، خطى .\r\n* فهرست كتابخانهء اود ، اشپرنگر ، ص 540 .\r\n* ضميمهء فهرست نسخه‌هاى خطى فارسى در كتابخانهء موزهء بريتانيا ، ص 209 .\r\n","page_name":" 1326 ","page_number":710},
  {"content":"\r\n\r\nبسعى محمد بيگ اعتماد الدوله ، بفرمان شاه سليمان وارد خدمت دولتى شد ، نخست بوزارت هرات كه صفى قليخان شاملو در آنجا سمت بيگلربيگى داشت تعيين گرديد و سپس وزارت كل خراسان به دو تفويض شد . گروهى از شاعران مانند احسان مشهدى ، عظيماى نيشابورى ، شوكت بخارى در كنف حمايتش بسر مىبرده و او را مىستوده‌اند تا آنكه در اواخر سدهء يازدهم درگذشت و مرگش بعد از سال 1084 ه بود چه اين آخرين تاريخى است كه در يكى از قطعات او ديده مىشود . از ديوان غزلهايش نسخه‌يى بشمارهء 3487 .  Or  شامل پنجهزار بيت در كتابخانهء موزهء بريتانيا ملاحظه شد . بر اين ديوان مقدمه‌يى بقلم محمد صادق مشهدى نگاشته شده است . محمد صادق مشهدى درين ديباچهء مصنوع گويد كه راقم از طرف دربار ظل اللهى بجليل القدر منصب دستورى بين الاعالى و الاهالى ممتازست و بگرامى خطاب آصفى سرافراز ، و البته مقصود همان وزارت كل خراسانست كه پيش ازين گفته‌ام .\r\nشعر راقم لطيف و دقيق است . ميرزا صائب غزلى از او را جواب گفت :\r\n اين جواب آن غزل صائب كه راقم گفته است * تيغ دائم آب در جو دارد و خون مىخورد \r\nاز غزلهاى راقم است :\r\n نالهء مستانه‌يى نشنيدم از ميخانها * مىروم از خود به ياد گردش پيمانها\r\nجهد كن كز حلقهء افلاك پا بيرون نهى * تا كسى دارد سر زنجير اين ديوانها\r\nنى ز دريا سبز مىگردد نه از ابر بهار * در زمين آسمان دارم چو انجم دانها\r\nنيست مردم را به غير از فكر دنيا آفتى * گنج باشد آتشين سيلاب اين ويرانها\r\nطرفه بزمى از براى مىپرستان چيده‌اند * ساقيى پيدا نه و در دور اين پيمانها\r\nشمع در بزم وصال يار تا ره يافتست * نيست بىمكتوب ما بال و پر پروانها\r\nشب خيال شوخى آن چشم بيدارم نكرد * بر زبانها ماند ازين خواب گران افسانها\r\nما كجا و صحبت ارباب دنيا از كجا * آشنايى نيست راقم را به اين بيگانها \r\n*\r\n ز شوخيهاى آن مژگان و چشم پرعتاب امشب * گدازد آب در شمشير و مستى در شراب امشب \r\n\r\n","description":"","footnote":"","page_name":" 1327 ","page_number":711},
  {"content":"\r\n\r\n صفايى داشت بزم عشرتم از تاب رخسارى * غبار خاطرم گرديد گرد ماهتاب امشب\r\nكجا شمعى ز رشك آن گل رخسار مىسوزد * كه دارد بال و پر پروانه از موج گلاب امشب\r\nمكن عرض تمنا كر سؤال ما سبك‌مغزان * گرانى مىكند بر آن لب نازك‌جواب امشب\r\nز پا ننشست ساقى تا بما ننمود زاهد را * بدستى سبحه و دست دگر جام شراب امشب\r\nز بس جوش تپيدنهاى دل برده است آرامم * چو شمع كشته دارم حسرت يك چشم خواب امشب\r\nتغافلهاى او را از خدا خواهم كه جز راقم * ز ناكامى كس ديگر نباشد كامياب امشب \r\n*\r\n طالع فتحى كه در تركست با تسخير نيست * مىكنم نازش باقبالى كه عالمگير نيست\r\nشكوهء زيرلبى آخر بجايى مىرسد * نالهء ما گرچه كوتاهست بىتأثير نيست\r\nكى درشتى چارهء بىتابى اشكم كند * گرچه باشد نرم تيغ موج سوهانگير نيست\r\nنشنود افسانهء دنياپرستان گوش ما * خواب اين شوريده‌مغزان قابل تعبير نيست\r\nساده‌لوحى بين كه چون خضر و سكندر عمرها * بوده‌ام سرگشتهء آبى كه در شمشير نيست\r\nبا تنك‌ظرفان نمىگوييم حرف عشق را * جاى اين مى شيشه و پيمانهء تصوير نيست\r\nنامه‌ام از بيقراريها به آن كو زود رفت * تا قيامت گر نمىآيد جوابم دير نيست\r\nخوش‌نگاهان برنمىدارند چشم از چشم هم * نيست آهويى درين صحرا كه آهوگير نيست\r\nغير اشك ما كه شوخى مىكند راقم كجا * ديده‌اى طفلى كه در دامان مادر پير نيست \r\n*\r\n جوش حيرت پردهء خواب دل بيدار شد * آب در آيينهء ما سبزهء زنگار شد\r\nبا وجود آنكه مىريزد غبار از ديده‌ام * هركجا دامن فشاندم ابر دامن‌دار شد\r\nدر هواى آن گل رخسار امشب در چمن * بس‌كه ناليديم گل در چشم بلبل خوار شد\r\nيك نفس رفتى و از بس بيقراريهاى دل * سينه تا لب ز آمد و رفت نفس افگار شد\r\nگرچه نگشودى ازين گلشن به روى من درى * اين‌قدر ديدم كه چشمم رخنهء ديوار شد\r\nهيچكس نشنيد حرف توبه‌يى از من درست * با وجود آنكه حرفم صرف استغفار شد\r\nكامرانيهاى دنيا تلخكامى آورد * راحتم كم نيست تا ناكاميم بسيار شد\r\nفيض آسايش نباشد در پناه خويش هم * بر سر ما سايهء ديوار ما ديوار شد\r\nگر درى نگشود از چاك گريبان بر دلم * سينه‌ام از سنگ طفلان دامن كهسار شد \r\n\r\n","description":"","footnote":"","page_name":" 1328 ","page_number":712},
  {"content":"\r\n\r\n نى همين امروز ، باليده است داغم بارها * در كفم جام تهى پيمانهء سرشار شد\r\nگوش بر فرياد من هرگز ندارى ورنه من * ناله‌ها كردم كه بخت خفته‌ام بيدار شد\r\nاز هجوم مشترى در دست و پا افتاده‌ايم * جنس ما راقم كساد از گرمى بازار شد \r\n*\r\n چه عجب از هجوم لشكر برف * گر جهانى شود مسخر برف\r\nآسمان بازمانده از حركت * بس‌كه افتاده برف بر سر برف\r\nكشتى آسمان زمينگير است * شده از بس گران ز لنگر برف\r\nخنك آنكس كه گرم خواب شود * بر سر هم فتاده بستر برف\r\nغير سرما كه لرزدش همه تن * ديگرى نيست در برابر برف\r\nهست شب را اگر سفيدهء صبح * نيست غير از غبار لشكر برف\r\nدر هواى سفيدروييها * برنيايد فلك ز چادر برف\r\nنتواند رسد بزاهد خشك * مىرسد گر به آسمان سر برف\r\nگرچه هريك ز جنس يكدگرند * زاهد خشك هم بود ترِ برف\r\nگرچه من گرم صحبتم راقم * داد از تركتاز لشكر برف \r\n*\r\n من آن روزى كه حرف عشق عالمگير مىگفتم * دو عالم را شكنج حلقهء زنجير مىگفتم\r\nكنون لب‌تشنهء خضرم درين وادى خوشا روزى * كه آب زندگى را خاك دامنگير مىگفتم\r\nنبود از من غبار كينه‌يى بر دل رقيبان را * سخن از بس‌كه در بزم تو بىتأثير مىگفتم\r\nنظر بر ساده‌كاريهاى عشقت داشتم روزى * كه خون مىريختم از چشم و جوى شير مىگفتم\r\nبه دنيا بىتعلق بوده‌ام راقم تو مىدانى * كه من دايم جهان را خانهء تصوير مىگفتم \r\n*\r\n گل مراد بتدبير مىتوان چيدن * اگر نم از دم شمشير مىتوان چيدن\r\nبكامرانى من بخت گو شتاب مكن * بساط عيش مرا دير مىتوان چيدن\r\nكدام آهوى مشكين گذشت ازين صحرا * كه نافه از نفس شير مىتوان چيدن\r\nكدام خرمن گل بر سر كمانداريست * كه دسته دسته گل از تير مىتوان چيدن\r\nبه ياد زلف كه صياد دام برد و نشست * كه سنبل از رم نخجير مىتوان چيدن \r\n\r\n","description":"","footnote":"","page_name":" 1329 ","page_number":713},
  {"content":"\r\n\r\n بهار كرده جنون پاى سير اگر دارى * گلى ز حلقهء زنجير مىتوان چيدن\r\nگلى كه نيست گرفتار رنگ و بو راقم * ز نقش پاى زمينگير مىتوان چيدن \r\n\r\n107 - نورس دماوندى « 1 »\r\nمحمد حسين نورس دماوندى از خوشنويسان و شاعران سدهء يازدهم و اوايل سدهء دوازدهم هجريست . در جوانى از زادگاهش دماوند باصفهان رفت و در جرگهء شاگردان ميرزا صائب تبريزى درآمد و بسفارش او ملازمت محمد زمان خان يافت ليكن چندان درين راه نپاييد . نسخهء ديوان او بشمارهء 3644 .  Or  در كتابخانهء موزهء بريتانيا ملاحظه شد حاوى قصيده و تركيب بند و غزل و مثنوىهاى كوتاه و قطعه و رباعى و قسمتى بنام مطالع و متفرقات و منشآت ، متجاوز از 3500 بيت . قصيده‌هايش در ستايش امامان و شاه سليمان و زمان خان مذكور و صفى قلى خان و شيخ على خان اعتماد السلطنه ( زنگنه ) است در ميان قطعاتش بعضى قطعه‌هاى تاريخ‌دار مربوط بسالهاى 1084 و 1105 هم ديده مىشود . در ميان مثنويهايش يكى قضا و قدر و ديگرى حاتميه نام دارد .\r\nدر قسمت متفرقات از ديوانش چند قطعهء نثر هم هست كه نخستين آنها مربوطست به « مرآت الجمال » صائب كه منتخبى است از ديوان آن استاد و\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء روز روشن ، ص 852 .\r\n* تذكرهء نصرآبادى ، ص 407 .\r\n* ضميمهء فهرست ريو ، ص 210 .\r\n* تذكرهء حزين ، چاپ دوم ، تهران 1334 ، ص 97 - 98 .\r\n* رياض الشعراء خطى .\r\n","page_name":" 1330 ","page_number":714},
  {"content":"\r\n\r\nاز جملهء منتخباتيست كه از ديوان او ترتيب يافته و پيش ازين دربارهء آنها سخن گفته‌ام . اين نسخهء ديوان نورس به ظن غالب به خط اوست زيرا هم در متن ديوان گاهى دست برده و شعر افزوده است و هم در حاشيهء صفحه‌ها بقلم ريزتر از متن و نيز در پايان ديوان قصيده‌ها و غزلها و قطعه‌هاى تاريخ‌دار اضافه كرده است ، با خط بسيار زيباى نستعليق و شكسته تعليق .\r\nشيخ محمد على حزين او را در تذكرهء خود بدينگونه معرفى كرده است :\r\n« نورس دماوندى محمد حسين نام داشت . خط نستعليق نيكو مىنوشت ، خاصه هرگاه قلمش اندكى خفى بود ، بشاعرى مشهور و عمرى به آن پيشه مغرور ، و از اماثل خود كمى نداشت ليكن بلاغت و حلاوت سخن نصيبى است شگرف كه هركس را ميسر نيايد و هر مرغكى انجير نخايد . در حضور نورس مذكور مير نجات مىگفت كه : خوشنويسان اين را شاعر مىدانند و شعرا اين را خوشنويس ! در اصفهان مقام نموده بشاعرى و خوشنويسى زندگانى سپرى ساخت » .\r\nداورى معاصران نورس دربارهء او هرچه بوده باشد مانع بيان اين حقيقت نيست كه اين شاعر خلاف بسيارى از معاصران خود تمايلى شديد ببازگشت به شيوهء شاعران قديم نشان داده است ، چه در قصيده و چه در غزل ، به نحوى كه بايد او را در اين راه بازگشت از جملهء پيشتازان شمرد ، اگرچه از آغاز آن راه چندان تجاوز نكرده باشد . سخنش بيشتر منتخب و استوار است . ازوست :\r\n جلوه ده در جام مى ساقى عذار ساده را * بى خود از كيفيت ديدار خود كن باده را\r\nپنجهء خورشيد سازد خشت بالين زير خاك * هركه دست از مهر گيرد مردم افتاده را\r\nدست تاراج خزان كوتاه از سرو سهى است * شد تهىدستى حصار عافيت آزاده را\r\nبىحضور اوقات خود را صرف كردن ابلهى است * زندگى چون مرگ باشد تن بغفلت‌داده را\r\nاز براى سجده‌اش در قبلهء افتادگى * بر زمين هر نقش پا محراب باشد جاده را\r\nدر كمينگاه ريا زاهد پى خونريز عام * نطع و ريگ خود شمارد سبحه و سجاده را\r\nگلشنش گلخن بهارش دى بهشتش دوزخست * نورس از يار و ديار خويش دورافتاده را \r\n*\r\n\r\n","description":"","footnote":"","page_name":" 1331 ","page_number":715},
  {"content":"\r\n\r\n خال لب تو شاهد داغ دل منست * داغ محبت تو چراغ دل منست\r\nاز بس‌كه محو بادهء لعل تو گشته است * خط لب تو خط اياغ دل منست\r\nخونگرميى كه از دم تيغ تو ديده‌ام * خورشيد حشر پينهء داغ دل منست\r\nبا يار زلف حور بود موج اشك و آه * بىاو نظاره موى دماغ دل منست\r\nتعليقهء نياز بود خط سبز يار * در قيد زلف وقت فراغ دل منست\r\nچون رشته‌يى كه بىگهرش تاب مىرود * آشفته زلف او بسراغ دل منست\r\nبىدرد باختى كه فراموش كرده‌اى * شرط محبتى كه جناغ دل منست\r\nنورس چرا بدست و لب من نمىرسد * سيب ذقن كه ميوهء باغ دل منست \r\n*\r\n تا بلب بحر از سرشكم اخگر تبخاله داشت * حلقهء گرداب رقص شعلهء جوّاله داشت\r\nاز هجوم نرگس آن نوبهار سرو و گل * اشك در مژگان گره چشم چمن از ژاله داشت\r\nدر غم عشق تو از خونابه‌نوشان چمن * شاخ گل زخم نمايان داغ سودا لاله داشت\r\nامشب از اقبال مستى خال هندوى لبت * در شكرزار تبسم خطهء بنگاله داشت\r\nبىتو شب در پردهء تأثير افغان دلم * چون جرس فانوس شمع محفل من ناله داشت\r\nاشكم از مژگان چو كرد آن سرمه‌سا نرگس روان * چشم تا مىكرد كار اين كاروان دنباله داشت\r\nنورس امشب بر سپهر دلبرى در موج نور * ماه او از حلقه‌هاى زلف مشكين هاله داشت \r\n*\r\n گلدسته‌وار تا همه بىخار و خس شوند * خواهم كه ناكسان جهان جمله كس شوند\r\nآزادگان مقيد دنيا نبوده‌اند * كى طايران قدس اسير قفس شوند\r\nهيچ از مجاز ره بحقيقت نمىبرند * پيران اين زمانه مريد هوس شوند\r\nره چون يكيست اهل سخن را چه انفعال * چون رهروان قافله چون پيش و پس شوند\r\nداد سخن بعالم انصاف داده‌ام * اى كاش عارفان سخن دادرس شوند\r\nياران بجلوه‌گاه عروسان فكر من * از خويش مىروند ، از آن بىنفس شوند\r\nآنان كه نورس از تو بآوازه خوشدلند * قانع ز كاروان بصداى جرس شوند \r\n*\r\n هركه چون شمع شود سركش ازو سر گيرند * باش افتاده كه از خاك ترا برگيرند \r\n\r\n","description":"","footnote":"","page_name":" 1332 ","page_number":716},
  {"content":"\r\n\r\n طايرى چند كه با كنج قفس ساخته‌اند * قاف تا قاف بافشاندن شهپر گيرند\r\nمد احسان ابد را خط جام انگارند * عارفانى كه درين ميكده ساغر گيرند\r\nتشنه‌يى چند كه فردوس شهادت جويند * شعلهء تيغ ترا موحهء كوثر گيرند\r\nحشم خال و خط آشوب هوسناكانست * كشورى نيست دل ما كه بلشكر گيرند\r\nسفله‌يى را كه خسى چند بما مىسنجند * با خزف گوهر يك دانه برابر گيرند\r\nروش انجم و افلاك مكرر شده است * اين ره طىشده را بهر چه از سر گيرند\r\nخون شود رزق ز پهلوى بزرگان جهان * گر سراپاى تو چون تيغ بگوهر گيرند\r\nتلخكامان سخنم نورس اگر گوش كنند * بىسخن چاشنى قند مكرر گيرند \r\n*\r\n آنچه در وجه مقرر دارم * لب خشك و مژهء تر دارم\r\nجام جم نيست كه از دست دهم * بر كف از آبله ساغر دارم\r\nآه را دل سبب تأثيرست * فتح در قبضهء خنجر دارم\r\nسادگى نقش مرادى بودست * تكيه بر تيغ ز جوهر دارم\r\nاز فروغ سخن خود نورس * آب در ديدهء گوهر دارم \r\n\r\n108 - شوكت بخارى « 1 »\r\nخواجه محمد بن اسحاق بخارايى متخلص به « شوكت » و معروف به\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء محمد على حزين ، چاپ دوم ، تهران 1334 ، ص 66 - 69 .\r\n* بهارستان سخن ، مدراس 1958 ، ص 588 - 597 .\r\n* تذكرهء نصرآبادى ، ص 442 .\r\n* نتايج الافكار ، ص 386 - 393 . -\r\n","page_name":" 1333 ","page_number":717},
  {"content":"\r\n\r\n« شوكتا » از شاعران سدهء يازدهم و آغاز قرن دوازدهم هجريست . اسمعيل پاشا در ايضاح المكنون نوشته است كه وى از اعقاب پادشاهان بخاراست .\r\nپدرش چنان كه خود حكايت كرده [ تذكرهء حزين ، 66 
  ] در بخارا پيشهء صرافى داشت و او نيز تا چندگاه همان شغل را داشت تا آنكه گرفتار آزار و تاراج ازبكان گرديد و ناگزير زاد و بوم را رها كرد و در 1088 ه بهرات رفت و ملازمت بيگلربيگى خراسان صفى قليخان شاملو اختيار نمود كه بعد از عباسقلى خان شاملو استاندار خراسان بود « 1 » ، و مدتى دراز از مصاحبت و حمايت راقم مشهدى وزير خراسان [ كه شرح حالش گذشت 
  ] برخوردار بود و او را در قصيده‌هاى خود مدح نمود و در مجلس او با شاعرانى چون مقيماى مشهدى و عظيماى نيشابورى همنشين بود و در مصاحبت همين وزير و شاعر دانشمند تخلص پيشين خود را كه « تارك » بود رها كرد و « شوكت » تخلص نمود ؛ ولى پس از چند سال ازين‌گونه ملازمتها كناره جست « و چون بغايت نازك‌دل و وارسته‌طبيعت بود از الفت اهل دل ملالت نموده نمدى خراسانى ساترتن ساخته سروپاى برهنه از خراسان عزم عراق كرده باصفهان رسيده در مقابرى كه منسوب بشيخ بزرگوار شيخ على بن سهيل بن ازهر اصفهانى قدس الله روحه العزيز در خارج حصار آن شهرست مكانى مأنوس اختيار كرده مأواى خود ساخت . چندى بصحبت نيكان و افاضل آن ديار و الفت با بعض شعرا\r\n\r\n\r\n","description":"","footnote":"\r\n- * رياض الشعراء واله داغستانى ، خطى .\r\n* رياض العارفين ، تهران 1316 ، ص 364 - 365 .\r\n* فهرست نسخه‌هاى خطى فارسى در كتابخانهء موزهء بريتانيا ، ج 2 ، ص 698 .\r\n* ايضاح المكنون ، ج 1 ، ستون 511 .\r\n* فهرست نسخه‌هاى خطى فارسى در كتابخانهء ملى پاريس ، ج 3 ، ص 399 - 401 .\r\n* ترجمهء تاريخ ادبيات برون ، ج 4 ، تهران 1316 ص 175 .\r\n( 1 ) - دربارهء ديگر افراد اين خاندان مانند حسين خان و حسنخان و مرتضى قلى خان شاملو بنگريد بتذكرهء نصرآبادى ص 20 - 25 و 27 و به همين جلد ، موارد مختلفى كه گذشت .\r\n","page_name":" 1334 ","page_number":718},
  {"content":"\r\n\r\nرغبت مىنمود و اكثر اوقات را بعزلت در آن مقام بسر مىبرد و رفته رفته برياضت و انزوا افزوده ترك معاشرت با خلق نمود و بسيار كم تكلم كردى و در دو سه روز يك بار بلب نانى اكتفا و افطار نمودى ، سخافت بدن و گدازش تن از حد درگذشته بود و همان نمد كه در خراسان پوشيده چنان دريافت شد كه در مدت سى و چهار سال تبديل نيافته بعد از رحلت از تن او برآورده كفن پوشانيدند . . . » [ تذكرهء حزين . 
  ]\r\nوفاتش بسال 1107 ه در اصفهان اتفاق افتاد و او را در همان مزار كه شيخ محمد على حزين نام برده به خاك سپردند .\r\nوى همچنانكه ديديم ، مردى وارسته بود و اين حالت وارستگى و رهايى از بستگيهاى اين جهانى را هرچه سالمندتر مىشد ريشه‌دارتر و استوارتر مىساخت . شعر شوكت نيز تابع همين حالت وارستگى و شكستگى حال او بود ، وى در حقيقت گوينده‌ييست كه در عالم بىمنتهاى خيال سرگشته است ، هرچه سرود و هر تركيبى كه در گفتارش به كار برد معنيها و تركيبهاى تازه‌ييست كه بر پايهء تخيلهاى او استوارست ، تشبيه‌هاى وهمى و استعاره‌هايى كه بر خيال - هاى ژرف بنا شده باشد در كلامش بسيار زياد است چنان كه بواقع بالادست ميرزا جلال اسير و همطرازان او رفته و در همان درجه از خيال‌پردازى و نازك‌انديشى است كه عبد القادر بيدل بدان رسيده ، و به همين سبب است كه گاه رسيدن بكنه مقصود او در بعضى از بيتهايش دشوارست و اين گونه سخنهاى او در بادى امر بىمعنى به نظر مىآيد اما چنين نيست ، بايد بنازك خيالى او بود تا بخيالهاى نازكش رسيد و بمقصودش پى برد و يا به همان عالم توهم‌هاى او وارد گشت و مانند او شد تا سخن او را گاه بواقع و گاه بتقريب دريافت ؛ و پيداست كه اين نوع شاعرى نازلترين نوع آنست .\r\nكمتر كسى از نويسندگان احوالش توانسته است مانند مير عبد الرزاق خوافى در بهارستان سخن اين حالت از كلام شوكت را توصيف كند ، آنجا كه نوشته است « در فن شعر معنىآفرين صاحب تلاش است بلكه در جلوه‌گاه سخن‌گسترى چنين نازك‌خيال خوش‌فكر چهره‌نماى وجود نگشته . كلامش\r\n\r\n","description":"","footnote":"","page_name":" 1335 ","page_number":719},
  {"content":"\r\n\r\nبس‌كه تازگى الفاظ و رنگينى عبارت و شوخى معنى و نزاكت خيال دارد ميتوان گفت شعرش معنى ندارد . ديوانش سراسر منتخب ارباب معنى است و ميان سخن‌سنجان دست بدست مىگردد . . . » واله داغستانى كسانى مثل شوكت و اسير و زلالى را از شاعرانى مىداند كه خون مذمت شعر بر گردن آنانست و مرادش ازين سخن آنست كه اين سه گوينده و پيروانشان با فرورفتن در ژرفاى درياى خيال نتوانستند معانى خود را چنان كه مفهوم همگان و مطبوع ناقدان و وافى بمقصودشان باشد بيان كنند و ازينرو چنان دچار ابتذال شدند كه شعر و شاعرى را از مقام بلند خود تنزل داده و از ارزش آن كاسته‌اند .\r\nبا همهء اين گفت‌وگوها اگرچه سخن شوكتا در پيچش سرانگشت خيال گاه به صورت كلافه‌يى سردرگم درمىآيد ، اما در ميان آن سخنهاى مبهم ديرياب بيتهاى دلپذير تازه و بسيار لطيف هم در شعرش كم نيست .\r\nاز ديوان قصائد و غزلها و مقطعات و رباعيات او نسخه‌هاى متعدد و از آن جمله يك نسخه در كتابخانهء موزهء بريتانيا و سه نسخه در كتابخانهء ملى پاريس موجودست كه بنابر يك رباعى كه ماده تاريخ جمع‌آورى آنست بسال 1093 فراهم آمد . من نسخهء شمارهء 761 .  Supp  كتابخانهء ملى پاريس را خوانده‌ام . قصيده‌هاى شوكت در مدح امام على بن موسى الرضا و سعد الدين محمد راقم است . ازوست :\r\n زهى موج نگاهت جوهر تيغ تغافلها * بدور كاكلت كوتاه زنجير تسلسلها\r\nشكفتن خودبخود باشد بهارستان حوبى را * نسيم اين گلستانست باد دامن گلها\r\nبدست ناز او تا مىرسد گل مىكند صدجا * فغان از غنچهء مكتوب چون منقار بلبلها\r\nاز آن گلگون بياض ديده تا كردم رقم شوكت * فرنگىخانه شد ديوانم از رنگ تخيلها \r\n*\r\n مسخر كرده‌اند اهل جنون اقليم هامون را * سواد چشم او چون مهر باداميست مجنون را\r\nبه خاك و خون حسرت كوهكن مستانه مىغلتد * خيال ساغر مى كرده نقش پاى گلگون را\r\nنشانى از هنرمندان نماند جز هنر باقى * بود لوح مزار از خشت خم خاك فلاطون را\r\nبه چشم من نمايد زخم دل شق قلم شوكت * خيال مصرع رنگين كنم فوارهء خون را \r\n\r\n","description":"","footnote":"","page_name":" 1336 ","page_number":720},
  {"content":"\r\n\r\n*\r\n مينا بلند شد كه ز خود واكند مرا * گردن كشيد خضر كه پيدا كند مرا\r\nچون قطره آرميدگيم عقدهء دلست * بيطاقتى كجاست كه دريا كند مرا\r\nاو داده با دو دست سر خويش را برون * از روزن دلم كه تماشا كند مرا\r\nشوكت كجاست شوق جنونى كه تا ابد * بيهوده گرد كوچهء دلها كند مرا \r\n*\r\n ره كى بود بخلوت ناز تو آه را * بيرون كند ز آينه عكست نگاه را\r\nاز بهر خواب ديدن زلف تو شام هجر * خوابانده‌ام بنكهت سنبل نگاه را\r\nشد تكيه‌گاه راحت ما سنگ كودكان * از كهربا بكوه بود پشت كاه را\r\nراهى كه كوتهست درازست بىرفيق * باشد دو پاى تيغ دو دم قطع راه را\r\nبيداردل كسيست كه وضع ملايمش * گيرد بموم آينهء صبحگاه را\r\nدير و حرم بديدهء روشن‌گهر يكيست * پيچيده چون دو رشته بهم اين دو راه را\r\nمستم ز صاف بادهء لعلى كه كرده است * آلودهء شراب حرير نگاه را\r\nشوكت ز فيض همت خود بارها بهم * آميختم چو شير و شكر مهر و ماه را \r\n*\r\n آنجا كه بود منزلم از بودنشان چيست * حيرت بمكانى كه مرا برد مكان چيست\r\nآيينه‌ام از نور نظر مىكشد آزار * تا عاقبت كار من از همنفسان چيست\r\nابناى جهان را دل بيدار نباشد * اين قافله را بار بجز خواب گران چيست\r\nكيفيت غفلت چو بود باده چه حاجت * چون هست گرانجانى ما رطل گران چيست\r\nكارت بخموشى كشد از گفتن بسيار * جز قطع سخن حاصل اين تيغ زبان چيست\r\nشوكت گذر از اطلس افلاك چو مردان * آرايش خود اينهمه مانند زنان چيست \r\n*\r\n نگه شوخ تو مست از مى آرام بود * گردش چشم تو باليدن بادام بود\r\nبادهء لعل لبت نشأهء رنگين دارد * خط ياقوت درين بزم خط جام بود\r\nنيست از لطف به من نيم‌نگاهى كه تراست * مژه‌ات چون بهم آيد لب دشنام بود\r\nبس‌كه از حلقهء احباب رميده است دلم * قطرهء باده بچشمم گره دام بود \r\n\r\n","description":"","footnote":"","page_name":" 1337 ","page_number":721},
  {"content":"\r\n\r\n قسمت شوكت مهجور ز چشم سيهش * نگهى باشد و آن نيز به پيغام بود \r\n*\r\n آبروى عشرت از ناشادى ما مىچكد * خون سيل از دامن آبادى ما مىچكد\r\nمىخوريم افسوس تا كرديم ترك بندگى * خون حسرت از خط آزادى ما مىچكد\r\nاى سواد كعبهء مقصود روشن شو كه باز * اشك گمراهى ز چشم هادى ما مىچكد\r\nقطرهء آبى كه مىگردد درِ گوش اثر * از فغان شوكت فريادى ما مىچكد \r\n*\r\n صبا رسيده‌اى از كوى او پيامم بر * جواب نامه‌يى آورده‌اى سلامم بر\r\nتمام حيرت عشق و صفاى معشوقم * دهان بچشمهء آيينه شوى و نامم بر\r\nمرا بمجلس خوبان كه بزم خاموشى است * اگر نمىبرى از روزگار نامم بر\r\nبشكر آنكه هم‌آغوش او شدى شوكت * يكى بديدن آن سرو خوش‌خرامم بر \r\n*\r\n آيينه‌خانهء نظر پاك خويش باش * آتش‌پرست شعلهء ادراك خويش باش\r\nاز گريه گرد هستى خود را فرونشان * يعنى كه مشت آب كف خاك خويش باش\r\nبيرون منه ز جادهء خود پاى زينهار * چون خون مى روان برگ تاك خويش باش\r\nمن مىنهم چو آب روان سر بپاى تاك * زاهد برو بسايهء مسواك خويش باش\r\nشوكت ز لاغرى نشوى صيد هيچكس * مژگان چشم حلقهء فتراك خويش باش \r\n*\r\n چون ناقه كند جلوهء مستانه خرابيم * از شعلهء آواز جرس سينه‌كبابيم\r\nآرام نداريم بصحراى محبت * از حلقهء زنجير جنون پا بركابيم\r\nما را جگر تشنه بميراث رسيدست * ما خشك‌لب سلسلهء موج سرابيم\r\nسيلاب بود موج هنر كلبهء ما را * ز آب گهر خود چو صدف خانه‌خرابيم\r\nبى خود شده از گرمى كيفيت ما خلق * در ساغر خورشيد قيامت مى نابيم\r\nباشد دل شيرين‌سخنان تنگ ز دستش * شوكت به نى خامهء خود در شكرآبيم \r\n*\r\n\r\n","description":"","footnote":"","page_name":" 1338 ","page_number":722},
  {"content":"\r\n\r\n ز بس گرم شتاب از جوش شوق برق تأثيرم * بمغز لاله رنگ داغ ريزد گرد شبگيرم\r\nنگاه شوخ او از بس مرا گرم جنون دارد * رم آهوست دود شعلهء آواز زنجيرم\r\nبرنگى از تغافلهاى خوبان آب گرديدم * كه مىريزد ز مژگان قلم چون آب تصويرم\r\nبگرد خانه‌ام سيل فنا رنگ وطن ريزد * همانا كرده‌اند از خاك دامنگير تعميرم\r\nنشان ناوك خود گشته‌ام از طالع وارون * بود از آب پيكان حلقهء گرداب زهگيرم\r\nدرين صحرا شكارى غير گمنامى نمىبينم * بود هم‌آشيان شهپر عنقا پر تيرم\r\nمباش از غفلت من زينهار آسوده اى دشمن * كه خونريزيست چون خوابيدن شمشير تعبيرم\r\nچنان باليد از تحسين آصف « 1 » شعر من شوكت * كه از آيينه بتوان ديد عكس حسن تقريرم \r\n*\r\n بيش از دو جهانيم و كم خويشتنيم * خورشيد جهان و شبنم خويشتنيم\r\nآنيم كه همچو صورت دورنما * خرديم و بزرگ عالم خويشتنيم \r\n*\r\n قطع نظر از مهر و مه و انجم كن * چندى خود را بكنج خلوت گم كن\r\nهم‌صحبت ديو و دد شو و باك مدار * اما حذر از مردم نامردم كن \r\n*\r\n عارف كه بود راستيش جادهء راه * شد از كثرت بسر وحدت آگاه\r\nصد شمع به خط مستقيم است ولى * يك شمع نمايد بمحاذات نگاه \r\n\r\n\r\n","description":"","footnote":"\r\n( 1 ) - مراد از آصف سعد الدين محمد راقم وزير خراسانست .\r\n","page_name":" 1339 ","page_number":723},
  {"content":"\r\n\r\n\r\n109 - ناصر على سرهندى « 1 »\r\nشيخ ناصر على سرهندى ( سهرندى ) ملقب به « صائباى نانى » و متخلص به « على » از شاعران معروف پارسىگوى هند در سدهء يازدهم و آغاز سدهء دوازدهم هجريست . ولادتش بسال 1048 ه « 2 » در سرهند ( سهرند ) « 3 » اتفاق افتاد و از عهد شباب شاعرى آغاز نمود و ملازمت ميرزا فقير الله بدخشى مخاطب بسيف خان حاكم اله‌آباد « 4 » اختيار كرده بمستقر حكومتش رفت و در آنجا بگلگشت كناره‌هاى گنگ و جمنا سرگرم شد و چون سيف خان بسال 1095 ه درگذشت ناصر بسرهند بازگشت و در آنجا گرفتار آزار يكى از عالمان دين\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 447 .\r\n* بهارستان سخن ، ص 607 - 615 .\r\n* ايضاح المكنون ، ج 1 ، ستون 533 .\r\n* نتايج الافكار ، ص 475 - 483 .\r\n* مآثر الكرام ( سرو آزاد ) ، ص 129 - 132 .\r\n* رياض الشعراء خطى .\r\n* فهرست نسخه‌هاى خطى فارسى در كتابخانهء موزهء بريتانيا ، ريو ، ج 2 ، ص 699 - 700 .\r\n* فهرست نسخه‌هاى خطى فارسى در كتابخانهء ملى پاريس ، بلوشه ، ج 3 ، ص 401 .\r\n* فهرست كتابخانهء اود ، اشپرنگر ، ص 126 ، 151 ، 329 .\r\n( 2 ) - هنگام مرگ بسال 1108 شصت ساله بود .\r\n( 3 ) - دربارهء سرهند ( سهرند ، سهنند ) بنگريد به بهارستان سخن ، ص 607 .\r\n( 4 ) - پدرش تربيت خان از امراى دورهء شاهجهان بود . در عهد اورنگ زيب بسال 1079 ه بصوبه‌دارى كشمير معين شد و پس از چند سال بعلتى منزوى گرديد و باز در سال 1086 به خدمت بازگشت و صوبه‌دار اله‌آباد شد تا در 1095 درگذشت ( مآثر الكرام ، ص 129 - 130 ) .\r\n","page_name":" 1340 ","page_number":724},
  {"content":"\r\n\r\nبنام شيخ احمد سهرندى و هجوم متعصبان شد ليكن مير محمد زمان راسخ سرهندى « 1 » بحمايت او برخاست و با كمك نزديكان مسلح خويش ناصر على را از معركه بيرون كشيد و بشاهجهان‌آباد برد ، و او پس از چندى بسرهند بازگشت و در آنجا بر دست شيخ محمد معصوم از پيشروان سلسلهء نقشبنديه توبه نمود « 2 » و امن و امان خويش بازيافت و بعد از آن بسال 1100 ه از سرهند به بيجاپور رفت و ملازمت امير الامرا ذو الفقار خان بهادر پسر اسد خان وزير اعظم اختيار نمود و چون ذو الفقار خان در سال 1103 مأمور تسخير كرناتك از نواحى دكن گرديد ناصر على بهمراه او رفت و مدتى در آنجا بسر برد و در همين سفر بود كه بيكى از مجذوبان هند بنام شاه حميد دست ارادت داد و در وصف او چنين گفت :\r\n اينك اينك ساقى شيرين رسيد * نوبت جام حميد الدين رسيد\r\nحلقهء درگاه بيچون جام او * از زمين تا آسمان در دام او\r\nجام او خورشيد ربانى بود * انجمن‌افروز سبحانى بود\r\nگر جمال او براندازد نقاب * روزن هر خانه گردد آفتاب\r\nور جلالش بركشد تيغ از نيام * غير او باقى نماند و السلام \r\nو سرانجام بوارستگى و بىنيازى و مصاحبت با اهل فقر گراييده در سرزمين هند بسياحت پرداخت و نيز بآهنگ گلگشت ايران به پنجاب رفت و چندگاهى آنجا ماند و در همان حال بود كه گفت :\r\n على امسال موقوفست سير گلشن ايران * چو داغ لاله دامنگير دل شد خاك پنجابم \r\n\r\n\r\n","description":"","footnote":"\r\n( 1 ) - اصلش از ايران بود ، نيايش مير عماد در عهد اكبر بهند رفت و منصب پانصدى يافت و پس از ترك خدمت دربارى در سرهند ماند . مير محمد زمان همانجا ولادت يافت و چون در خدمت شاهزاده محمد اعظم شاه فرزند اورنگ زيب تقربى يافت صاحب نفوذ و قدرت گشت . وفاتش بسال 1107 اتفاق افتاد ، شعر مىسرود ؛ بهارستان سخن ، ص 605 - 606 .\r\n( 2 ) - نتايج الافكار ، ص 476 - 477 .\r\n","page_name":" 1341 ","page_number":725},
  {"content":"\r\n\r\nو پس از آن تا مولتان رفت و از آنجا بشاهجهان‌آباد بازگشت و در انزوا بود تا در ششم رمضان سال 1108 ه بدرود حيات گفت و قرب مزار نظام - الدين اوليا نزديك دهلى به خاك سپرده شد . محمد افضل سرخوش فوتش را « آه على بعالم معنى رفت » يافت . از ناصر على پسرى ماند بنام « على عظيم » كه او نيز شعر مىگفت و در عهد محمد شاه ( 1131 - 1161 ه ) در پايتخت بسر مىبرد .\r\nاز كليات اشعار ناصر على كه متجاوز از 3500 بيت است بتمامى و باجزاء نسخه‌هاى متعدد در دستست . ديوانش بسال 1844 ميلادى ( 1281 ه ق ) در لكنهو و بار ديگر بسال 1917 ميلادى در كانپور چاپ شد . قصيده - هايش در ستايش پيامبر و پيشوايان خانقاهى شاعر ، و سيف خان و ذو الفقار خان و غضنفر خان حاكم يكى از شهرهاى دكن ، و شاه عادل پسر خواجه شاه ملقب بشريف خان وزير اورنگ زيب است . قسمت اساسى ديوانش را غزلهاى او بوجود مىآورد و جز آن منظومه‌يى بنام مثنوى در دو دفتر دارد كه بسال 1100 بنام اورنگ زيب نظم كرد ، باضافهء چند مثنوى كوتاه ديگر .\r\nوى در ميان شاعران پارسىگوى هند از جملهء سرآمدانست . ويژگيش در داشتن خيالات باريك و بسيار دقيق و دقت در يافتن مضمونهاى تازهء ديرياب و داشتن زبان سادهء متمايل به زبان محاوره است و ديوانش سير تكاملى اين گونه شعر را خاصه در معنيهاى غنائى تا ظهور عبد القادر بيدل بنيكى نشان مىدهد .\r\nمير عبد الرزاق خوافى در بهارستان سخن گويد كه او « در دار الملك بلند خيالى و نازك‌بندى كوس لمن الملكى نواخت . . . و الحق صنعت خيال را بدرجهء اعلى صعود بخشيده در دقت معانى و تازگى مضامين استاد و الا - دستگاهست » ، ولى اين بلندپروازيهاى خيال ناصر على را گاه در بيان معانيش ناتوان و الفاظش را نارسا مىساخت و « ازين جهت مستعدان عراق شعرش را به بىمحاورگى و كج مج الفاظى متهم مىكردند و از اشعارش استشهاد مىآوردند » ( بهارستان سخن ) .\r\nناصر على در شاعرى بيشتر بر ذوق خود تكيه داشت تا بر اطلاع و دانش\r\n\r\n","description":"","footnote":"","page_name":" 1342 ","page_number":726},
  {"content":"\r\n\r\nخويش و به همين سبب بود كه در اوايل كار شاعرى او بعضى از ناقدان عهد باور نداشتند كه شعرهايش ازوست . « سرخوش در كلمات الشعرا آورده كه روزى در اوايل مشق فقير با او گفت كه بعضى مردم مىگويند كه مسودهء اشعار ملا نديم بدست ناصر على افتاده آن را بنام خود مىخواند . گفت امتحان شاعر طرح غزلست ، بيائيد غزلى طرح كنيم . اول فقير اسب در ميدان تاخت و اين مطلع بديهه گفت :\r\n تن ز اشكم تا به گردن غرق آب استاده است * سر به روى او عيان همچون حباب استاده است \r\nناصر على . . . جواب مدعيان به اين عبارت ادا كرد :\r\n اهل همت را نشايد تكيه بر بازوى كس * خيمهء افلاك بىچوب و طناب استاده است » \r\n( نتايج الافكار )\r\nاين جودت طبع و حدت ذهن كه ناصر على را در يافتن و ادا كردن مضمونها چنين چيره كرده بود ، مايهء غرور وى نيز گشت و او را ببلندپروازيهايى وادار نمود كه از حد او فراتر بود چنان كه خود را از عرفى برتر مىشمرد « 1 » و بالادست صائب مىنهاد « 2 » و حتى تصور مىكرد كه سخنگويان ايرانى بايد در برابر گفتارش خاموش و بتقدمش معترف باشند « 3 » و همين بلندپروازيست كه او را بخودستايى بسيار در اشعارش برانگيخت غافل از آنكه پارسيش گاه مقرون بلغزشهايى بود و ضعف تأليف در برخى از بيتهايش آنها را نامفهوم مىساخت ، اگرچه بيتهاى پرمعنى و متضمن مضمونها و نكته‌هاى لطيف هم در ديوانش كم نيست ، و قدرتش در تمثيل نيز قابل توجهست . ازوست :\r\n\r\n\r\n","description":"","footnote":"\r\n( 1 ) - گويد :\r\n فرق بسيار بشعر من و عرفى باشد * نمك هند ندارند بتان شيراز \r\n( 2 ) - گويد :\r\n على شعرم بايران مىبرد شهرت از آن ترسم * كه صائب خون بگريد آب در دفتر شود پيدا\r\nهر بيت من برابر ديوان صائبست * از بس‌كه اهل طبع مكرر نوشته‌اند \r\n( 3 ) - گويد :\r\n ولى به مردم ايران پياله‌يى دارم * كه بعد از اين نكنند اين سياه‌مستان شور \r\n","page_name":" 1343 ","page_number":727},
  {"content":"\r\n\r\n از پى ضبط فغان بر دل گرفتم راه را * در گره بستم چو اخگر شعله‌هاى آه را\r\nصبح اقبال هما از استخوان طالع شود * نيست جز سختى نصيبى مردم آگاه را\r\nمدتى شد آرزومند عتاب قاتليم * ما به روى تيغ مىبينيم دايم ماه را\r\nدر زمستان جبهء درويش باشد آفتاب * پوستين گرم اگر مغرور دارد شاه را\r\nاينقدر بر خرمنم اى برق مىتازى چرا * در جهان مگذار از هستى نشان كاه را\r\nدر ضلالت تا نيفتادم سعادت رونداد * راهبر پيدا نشد تا گم نكردم راه را\r\nيك نفس غافل مشو از حيلهء دنيا على * از قفا شيرى نهان مىآيد اين روباه را \r\n*\r\n كرديم رفو از پر خود چاك قفس را * بستيم برو اين همه درهاى هوس را\r\nاز آبله‌هاى دل فريادپرستان * يك آبله در كام و زبانست جرس را\r\nاين صاف‌دلان محرم تسخير نسيمند * زنجير بود جوهر آيينه نفس را\r\nصد لخت جگر از دهن چاك فگنديم * آراسته‌ايم از چمن عشق قفس را\r\nاز شحنه مينديش و ز پيمانه مپرهيز * بىآب كند آتش مى تيغ عسس را\r\nآميزش غم با دل عشاق گرانست * گيرايى صحبت نبود شعله و خس را\r\nپابند هوس حاجت زنجير ندارد * دامست همين موج عسل پاى مگس را\r\nدر چشم صدف آب روان ريگ روانست * لب‌تشنهء زحمت نخورد شربت كس را\r\nدر شهر فنا هم ننموديم اقامت * از بس‌كه على تيز جهانديم فرس را \r\n*\r\n نكويى گر رود زين بحر نيكوتر شود پيدا * چو گيرد قطره‌يى راه عدم گوهر شود پيدا\r\nبطاعت كوش گر عشق بلاانگيز مىخواهى * متاعى جمع كن شايد كه غارتگر شود پيدا\r\nز رفتن وانخواهم ماند در راه طلب هرگز * چو شمع ار خارهاى پاى من از سر شود پيدا\r\nبپيرى سعى كن گر در جوانى رفت كار از دست * زر گم‌گشته در آتش ز خاكستر شود پيدا\r\nغبار خاطر داناست اظهار هنر كردن * صفا برخيزد از آيينه چون جوهر شود پيدا\r\nبرنگ ابر پنهانست دريا در غبار من * اگر خاك مرا جويند چشم تر شود پيدا\r\nعلى شعرم بايران مىبرد شهرت از آن ترسم * كه صائب خون بگريد آب در دفتر شود پيدا \r\n*\r\n\r\n","description":"","footnote":"","page_name":" 1344 ","page_number":728},
  {"content":"\r\n\r\n عشق سرگرم تماشا ، صنمى پيدا نيست * دانه‌ها ريگ روان گشته نمى پيدا نيست\r\nنيست مردى كه ز سرمنزل دنيا گذرد * دامن دشت فراخست درى پيدا نيست\r\nياد روزى كه بتان قسمت ما مىكردند * خاك ما نكهت گل شد كرمى پيدا نيست\r\nعشق بىجلوهء معشوق تجلى نكند * سينه‌ها چشمهء خون شد المى پيدا نيست\r\nجام خنديد كه ما آينهء معشوقيم * شيشه فرياد برآورد خمى پيدا نيست\r\nما على جلوهء بىاول و آخر ديديم * به گمان رفتم و بيشى و كمى پيدا نيست \r\n*\r\n بيحاصلان كه خانه بسيلاب داده‌اند * فرش كتان بغارت مهتاب داده‌اند\r\nگردون و نيم قطره مروت نصيب نيست * چون شيشه از گداز خودم آب داده‌اند\r\nناز اينقدر بنعمت دنيا ز بهر چيست * اين قطره را بدست تو در خواب داده‌اند\r\nديگر ز نارسايى اميد ما مپرس * اين رشته را بچرخ فلك تاب داده‌اند\r\nبا ناز عشق دم چه زند اى على حباب * اين پيچ و تاب شوق بگرداب داده‌اند \r\n*\r\n چو بزم بيخودى دامن گرفت از خويشتن رفتم * بخاطر لغزش پايى ازين ره ماند و من رفتم\r\nدهان غنچه بوسيدم ز خود رفتن به ياد آمد * به كف دامان بوى گل گرفتم از چمن رفتم\r\nنگيرد گرد الفت دامن غربت‌مزاجان را * برنگ موج هر جانب كه رفتم با وطن رفتم\r\nنمىدانند بىدردان سفرهاى حريفان را * كه تا اقصاى عالم بر پر و بال سخن رفتم\r\nعلى طاقت ندارد جلوهء نازك‌نهالان را * « فغانى گر دلى دارى تو باش اينجا كه من رفتم » \r\n*\r\n چه خوش بود كه خرامان درون خانه درآيى * به قدر نيم نگه بند آن نقاب گشايى\r\nبه شوخى تو غزالى درين ختن نشنيدم * چو بوى جامه بجاى خودى و در همه جايى\r\nهزار شيوهء نازست شاهدان دگر را * تويى كه دل برى از عاشقان و رخ ننمايى \r\n*\r\n آن شعله كه ياقوت دلم را رنگست * گوهر بمحيط است و شرر در سنگست\r\nروشن شده زو جهان و غافل همه خلق * اين معنى رنگين چقدر بىرنگست \r\n*\r\n\r\n","description":"","footnote":"","page_name":" 1345 ","page_number":729},
  {"content":"\r\n\r\n در بوتهء فقر خوش بسازم كردند * صد رنگ هوس صرف گدازم كردند\r\nكشكول گداييم تهى بازنگشت * همت دادند و بىنيازم كردند \r\n*\r\n خوبان ز غم و غصه نجاتم دادند * « در ظلمت شب آب حياتم دادند »\r\nاز داغ دلم جهان چراغان كردند * در عالم ديدار براتم دادند \r\n*\r\n از دهر ترنم بلا مىشنوم * آواز مخالف همه‌جا مىشنوم\r\nجز دل‌شكنى نوازش گردون نيست * زين دايره بانگ آشنا مىشنوم \r\n*\r\n فانوس خيال هر دو عالم ماييم * جوش دريا سكون شبنم ماييم\r\nآيينهء صورتيم بىصورت خويش * چيزى كه نديدنيست آن هم ماييم \r\n*\r\n نخفتم يك شب از خنديدن دل * كه دير سومناتم بود منزل\r\nبتى مىگفت پنهان با برهمن * خداى من تويى اى بندهء من\r\nمرا بر صورت خود آفريدى * برون از نقش خود آخر چه ديدى \r\n\r\n110 - وحيد قزوينى « 1 »\r\nعماد الدوله ميرزا طاهر قزوينى پسر ميرزا حسينخان قزوينى ، متخلص\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 17 - 20 .\r\n* سرو آزاد ، ص 132 - 136 .\r\n* هفت آسمان ، كلكته 1873 ، ص 151 - 152 . -\r\n","page_name":" 1346 ","page_number":730},
  {"content":"\r\n\r\nبه « وحيد » از خاندانى كه در خدمتهاى ديوانى روزگار مىگذرانيد ، برخاسته و خود ، از جملهء شاعران و منشيان معروف عهد صفوى بوده است كه در مراتب ديوانى تا بمرتبهء صدارت ارتقاء جست . وى پس از دانش‌اندوزى و كسب مهارت در ادب و خوشنويسى و ترسل و سياق وارد خدمتهاى ديوانى گرديد و در شمار دفترنويسان ديوان درآمد و بتدريج نامى برآورد تا آنكه در دورهء صدارت ميرزا تقى اعتماد الدوله معروف به « ساروتقى » وزير شاه صفى و شاه عباس دوم ، بدستيارى او برگزيده شد . چون ساروتقى در اوايل پادشاهى شاه عباس دوم ، بسال 1055 كشته شد ، خليفه سلطان ( سيد علاء الدين حسين ) عهده‌دار صدارت گرديد و منصب واقعه‌نويسى ( وقايع‌نگارى ) را بوحيد تفويض نمود و او درين سمت روزگار مىگذرانيد تا پس از مرگ شيخ عليخان زنگنه وزير شاه سليمان بسال 1101 ه با لقب اعتماد الدوله وزير اعظم شاه سليمان گرديد و در اوايل عهد شاه سلطان حسين چون سال عمرش از نود درگذشته و ضعف پيرى بر او مستولى گرديده ، و يا بقول بعضى مورد عتاب شده بود ، از كار كناره گرفت و اندك سالى بعد درگذشت .\r\n\r\n\r\n","description":"","footnote":"\r\n- * ايضاح المكنون فى الذيل على كشف الظنون ، ج 1 ، ستون 537 .\r\n* بهارستان سخن ، ص 598 - 602 .\r\n* نتايج الافكار ، ص 740 - 743 .\r\n* آتشكده ، تهران ، بتصحيح آقاى دكتر سادات ناصرى ، ص 1211 - 1220 .\r\n* تذكرهء سرخوش ، ص 119 - 121 .\r\n* صحف ابراهيم ، على ابراهيم خان خليل ، خطى .\r\n* روز روشن ، تهران 1343 ، ص 901 - 905 .\r\n* مجمع الفصحا ، ج 2 ، ص 50 .\r\n* شمع انجمن ، ص 513 - 515 .\r\n* تذكرهء حزين ، تهران ، چاپ دوم 1334 ، ص 46 - 51 .\r\n* فهرست كتابخانهء مدرسهء عالى سپهسالار ، ابن يوسف ، ج 2 ص 699 - 702 .\r\n* فهرست كتابخانهء مجلس شوراى ملى ، ج 3 ، ص 617 - 620 .\r\n","page_name":" 1347 ","page_number":731},
  {"content":"\r\n\r\nوفاتش در تذكرهء نصرآبادى بسال 1112 نوشته شده و درست نيست « 1 » و سال 1110 ه كه در روز روشن نقل گرديده درست‌تر به نظر مىآيد . در بعضى تذكره‌ها مانند بهارستان سخن و نتايج الافكار چنانست كه مرگش را بسال 1105 يعنى سال بر كنار شدن ميرزا طاهر پنداشته‌اند .\r\nميرزا طاهر سه برادر داشت بنام ميرزا يوسف و ميرزا فصيح و ميرزا امين كه هر سه مانند خود او براى احراز مقامهاى ديوانى تربيت شده بودند و به كارهاى دولتى اشتغال داشته‌اند . ميرزا يوسف كه در آغاز مجلس‌نويس بود در پايان عهد شاه عباس دوم و چند سالى از دوران شاه سليمان وزير توپخانه شد . وى كتابى در تاريخ از خلقت آدم تا بعهد شاه سليمان نوشت بنام خلد برين ، و شعر مىگفت و « واله » تخلص مىكرد « 2 » . آن دو برادر ديگر نيز در شعر و انشاء دست داشتند .\r\nميرزا طاهر از شاعران و منشيان پركار بود . مجموع شعرهايش را از سى تا نودهزار نوشته‌اند و اين شمارهء اخير مبالغه‌آميزست . با اين حال آذر نوشته است كه « نودهزار بيت از ايشان به نظر رسيده ، و به علت مناصب ديوانى تحسين بسيار از شعراى زمان شنيده ، بزعم حقير اگر خوف منصب نبود از هيچكس تحسين نمىشنود » اما هم عدد نودهزار آذر نادرستست و هم بدگويى او از وحيد چندان بجا نيست زيرا مجموع شعرهاى او از روى نسخه‌هاى موجود پيرامون پنجاه‌هزار بيت است و اگرچه بسبب پرگويى همهء آنها نمىتواند منتخب و استوار باشد ليكن در ميان آنها مىتوان كم و بيش شعر خوب و معنيهاى دلپذير برگزيدنى يافت ؛ و بر رويهم وحيد شاعرى متوسط بود و با زمانهء خود تناسب داشت .\r\n\r\n\r\n","description":"","footnote":"\r\n( 1 ) - اين تاريخ در نسخهء چاپى تذكرهء نصرآبادى ، در آخر اشعار ميرزا طاهر وحيد و خارج از متن شرح حالش نوشته و كار صاحب تذكره كه كتاب خود را در سال 1090 تمام كرده بود ، نيست بلكه تصرفى از كسى در نسخهء اساس آن چاپ به نظر مىرسد .\r\n( 2 ) - آتشكده ، تهران ، ص 1221 .\r\n","page_name":" 1348 ","page_number":732},
  {"content":"\r\n\r\nاز اثرهاى منظوم او ، غير از غزلها و قطعه‌ها و رباعيها كه از سىهزار بيت درمىگذرد ، اين مثنويهاست : 1 ) خلوت راز ببحر خفيف مخبون مقصور در دوهزار و دويست بيت متضمن موضوعها و معنيهاى اخلاقى و اندرزى . 2 ) ناز و نياز هم درينگونه موضوعها در بحر هزج مسدس مقصور يا محذوف كه بدوهزار و دويست بيت برمىآيد . 3 ) عاشق و معشوق بر وزن ليلى و مجنون در يكهزار و سيصد بيت . 4 ) فتح‌نامه در چهارصد و شصت بيت ببحر متقارب مثمن مقصور يا محذوف در ذكر فتح قندهار . 5 ) آلات جنگ هم ببحر متقارب در هشتصد بيت . 6 ) مثنوى كوتاهى هم ببحر متقارب در شصت بيت در تعريف نرد . 7 ) مثنوى كوتاهى در شصت و هشت بيت ببحر خفيف مخبون مقصور در وصف طنبور . 8 ) مثنوييى در تعريف عمارت شاهى در شصت بيت ببحر متقارب مثمن مقصور يا محذوف . 9 ) مثنوى ببحر هزج مسدس مقصور يا محذوف در شصت بيت در وصف همايون‌تپهء اشرف ( - بهشهر ) 10 ) گلزار عباسى ببحر خفيف مخبون مقصور در ششصد و شصت بيت در شرح عشقبازى فرزند پادشاه عراق كه تقليديست از هفت پيكر نظامى . 11 ) ساقى - نامه در چهارهزار و پانصد بيت ببحر متقارب و بنام شاه سليمان .\r\nوحيد گذشته از ديوان شعر اثرهايى بنثر دارد كه مهمترين آنها « عباسنامه » است در تاريخ دوران شاه عباس دوم كه بطبع رسيده است ؛ ديگر مجموعهء منشآت اوست كه خود گرد آورده و ديباچه‌يى بر آن نوشته است و آن نيز يك‌بار در كلكته بسال 1243 ه ق و ديگر بار در لكنهو بسال 1160 ه ق چاپ شد .\r\nاز اوست :\r\n چنان كز سنگ و آهن آتش پنهان شود پيدا * زنى گر هر دو عالم را بهم جانان شود پيدا\r\nز فانوس گلى نتوان فروغ شمع را ديدن * چو بنشيند غبار چشم نور جان شود پيدا \r\n*\r\n\r\n","description":"","footnote":"","page_name":" 1349 ","page_number":733},
  {"content":"\r\n\r\n عيش و غم نيست ، سراغ از دل سوزان مطلب * چشمهء خضر ز آتشگه گبران مطلب\r\nبا قناعت همه‌جا گلشن عيش ابدست * بسرابى چو رسى چشمهء حيوان مطلب\r\nآتش طور كجا پرتو ديدار كجا * قوت شعله ز سرپنجهء مرجان مطلب\r\nذوق آشفته‌دلان شيفتگان مىدانند * تا پريشان نشوى زلف پريشان مطلب\r\nاى وحيد از دل سودازده آرام مجو * رسم آسودگى از خون شهيدان مطلب \r\n*\r\n در غريبى بيش مىباشد هنرور را رواج * چون شرار از سنگ بيرون شد چراغش روشنست\r\nمردم هموار پيش از ما ز عالم رفته‌اند * اين درشتان مانده چون خاكى كه در پرويزنست \r\n*\r\n زبان بخامشى از حرف يار نتوان بست * بقفل غنچه در نوبهار نتوان بست\r\nز رشتهء نفس پاره پاره معلومست * كه دل بهستى ناپايدار نتوان بست \r\n*\r\n غير دانا در جهان از غم كسى را تاب نيست * ز آنكه از اعضا همين دل را نصيب از خواب نيست\r\nچشم اگر يعقوب پوشد از رخ يوسف رواست * بيشتر از يك نگه روى نكو را تاب نيست\r\nآبرو يك قطرهء آبست ، چون از چهره ريخت * پايهء ايوان عزت را كم از سيلاب نيست \r\n*\r\n نوشم بذوق گريهء مستى شراب تلخ * جز گريه نيست بهره چو ابرم ز آب تلخ\r\nمىبايد از عتاب تو زينسان حلاوتى * از سر نيايد از لب شيرين عتاب تلخ\r\nنامش چو بر زبان گذرانم بسان ابر * شيرين شود اگر به دهان گيرم آب تلخ\r\nكردم سؤال بوسه بشيرينى از لبت * نبود طريق لطف كه گويى جواب تلخ\r\nكوثر چو سرو جا دهدش پيش خود وحيد * هر كس گذشته است درين نشأه ز آب تلخ \r\n\r\n","description":"","footnote":"","page_name":" 1350 ","page_number":734},
  {"content":"\r\n\r\n*\r\n خاك مرا بدير مغان گر سبو كنند * گردند مست باده‌كشانش چو بو كنند\r\nيا رب چه زندگيست كه پيوسته دشمنان * از بهر ما درازى عمر آرزو كنند\r\nماند نشان چو ماه برويش ز نازكى * گر فى المثل ز دور اشارت به او كنند\r\nاز كس مجوى چارهء درد نهان وحيد * چاكت بجيب نيست كه او را رفو كنند \r\n*\r\n شد بهار از كمال خرسندى * جلوه‌گر در لباس گلبندى\r\nگشت از لاله باغ چون فانوس * تاج هدهد برشك تاج خروس\r\nكرد بلبل بسوى غنچه نگاه * چشم بادام بر بنفشه سياه\r\nغنچه‌اش قطره در گريبان داشت * يوسفى در چه زنخدان داشت\r\nهمچو ميناى مى ز خوردن سنگ * خون ز گل جستى از شكستن رنگ\r\nباز كردى ز شوق گل ديدن * خار ديوار چشم چون سوزن\r\nشاخ هر تاك از مى گلگون * بود لبريز همچو رگ از خون\r\nجام گل از رطوبت سرشار * بود روى عرق نمودهء يار\r\nبود ريزان شراب بيغش او * چشمهء آب بود آتش او\r\nغنچه‌هايش بديدهء احباب * بود چون شيشه‌هاى پر ز گلاب\r\nخار او داشت از صفاى هوا * همچو منقار عندليب نوا . . . \r\n( از منظومهء گلزار عباسى )\r\n\r\n111 - عظيماى نيشابورى\r\nملا عظيماى نيشابورى پسر ملا قيدى نيشابورى و برادر ملا مقيماى فوجى است كه پيش ازين ذكرش گذشت . نصرآبادى [ تذكره ، 316 
  ] او را مردى\r\n\r\n","description":"","footnote":"","page_name":" 1351 ","page_number":735},
  {"content":"\r\n\r\n« در كمال ملايمت و آدميت » وصف كرده و از خاندانى دانسته كه « همگى مردم آدمى و در كمال پاكى طينت و صلاح » بوده‌اند . « در هنگامى كه ميرزا سعد الدين راقم از پيشگاه شاه سليمان صفوى بوزارت ممالك خراسان مأمور بوده عظيما هم بمصاحبت وى اعتبارى عظيم بهمرسانيده بجمعيت خاطر مىگذرانيد و در سنهء احدى عشر و مأية و الف ( 1111 ) رهگراى عالم بقا گرديد » [ نتايج الافكار ، 484 
  ] . سال مرگش را در بعضى مأخذهاى ديگر 1110 نوشته‌اند .\r\nوى گويا هرگز بهند نرفته بود و با اين حال واله داغستانى در رياض الشعرا آورده است كه او از طرف شاهجهان ديوان لاهور داشت و اين خالى از اشتباه نيست . وى به غير از ميرزا سعد الدين راقم مشهدى بعضى ديگر از بزرگان ساكن خراسان را مدح گفت . تاريخهايى كه در قطعه‌ها و ماده تاريخهاى ديوانش يافته مىشود مربوط بميانهء سالهاى 1055 تا 1082 است .\r\nوى در شعر بنام خود « عظيم » تخلص مىكرد . اثر معروفش « فوز عظيم » است كه مثنويى است دربارهء خلقت و طبيعت انسان و آغاز مىشود بدين بيت :\r\n دارم سر حمد حق تعالى * ام للانسان ما تمنى \r\nاين منظومه را عظيما اندكى بعد از مرگ پدرش قيدى بسال 1064 ه در قندهار سرود و در مقدمهء آن شاه عباس دوم ، ميرزا سعد الدين راقم وزير خراسان وصفى قلى خان بيگلربيگى خراسان ( پسر ذو الفقار خان حاكم قندهار ) را ستوده است .\r\nديوانش متضمن قصيده‌ها و تركيب‌بندهايى كه بيشتر در ستايش امامانست ، و قطعه‌ها و غزل و مرثيه و چند رباعى است و از آن نسخه‌يى بشمارهء 7779 .  Add  در كتابخانهء موزهء بريتانيا موجود است « 1 » .\r\nاز عظيما غزل زيرين چه در عهد او و چه بعد از آن بسيار شهرت داشت .\r\nمحمد طاهر نصرآبادى دربارهء آن نوشته « غزل رديف گفت را ايشان گفته‌اند كه اول تا به آخر موقوف به يكديگر است و بيت مقطع را كه موقوف نيست بنوعى گفته كه هزار تحسين بايد گفت ، چون مشهور است ننوشتم . . . »\r\n\r\n\r\n","description":"","footnote":"\r\n( 1 ) - فهرست نسخه‌هاى فارسى در كتابخانهء موزهء بريتانيا ، ج 2 ، ص 701 .\r\n","page_name":" 1352 ","page_number":736},
  {"content":"\r\n\r\n[ تذكره ، 316 
  ] ، و اينك آن غزل :\r\n قاصد آمد گفتمش آن يار سيمين‌بر چه گفت * گفت با هجرم بسازد ، گفتمش ديگر چه گفت\r\nگفت ديگر پا ز حد خويش نگذارد برون * گفتمش جمعست از پا خاطرم ، از سر چه گفت\r\nگفت سر را بايدش از خاك ره كمتر كند * گفتمش كمتر شمردم ، زين تن لاغر چه گفت\r\nگفت جسم لاغرش را از غضب خواهيم سوخت * گفتمش من سوختم ، در باب خاكستر چه گفت\r\nگفت خاكستر چو گردد خواهمش بر باد داد * گفتمش بر باد رفتم ، در حق محشر چه گفت\r\nگفت در محشر بيكدم زنده‌اش خواهيم كرد * گفتمش من زنده گرديدم ، ز خير و شر چه گفت\r\nگفت خير و شر نباشد عاشقان را در حساب * گفتمش اين هم‌حسابى ، با لب كوثر چه گفت\r\nگفت با ما بر لب كوثر نشيند عاقبت * گفتمش گر عاقبت اينست زين بهتر چه گفت\r\nگفت ديگر نگذرد در خاطرش ياد عظيم * گفتمش ديگر بگو ، گفتا مگو ديگر چه گفت ! \r\nاو بجز ملا مقيماى فوجى كه شرح حالش را ديده‌ايد ، برادرى بنام ملا كريما داشت كه او نيز شاعر بود و بنابر شرح محمد طاهر نصرآبادى [ تذكره ، ص 317 
  ] كه خود او را ديده بود « در اوايل جوانى كمال شوخى و بيباكى داشت » اما بعد توبه نمود و به زيارت كعبه رفت و از آنجا باصفهان سفر كرد و چندى مقيم آن شهر بود . ازوست :\r\n ز روى تفكر درين كارگاه * بديباچهء عمر كردم نگاه\r\nگذشتم ز فرع و رسيدم باصل * بود زندگى مختصر در دو فصل\r\nبهار و خزان و خزان و بهار * تو خواهى يكى گير و خواهى چهار \r\n\r\n112 - جوياى تبريزى\r\nميرزا داراب بيگ متخلص بجويا پسر ملا سامرى از شاعران سدهء يازدهم و آغاز سدهء دوازدهم در هند است . خاندانش اصلا از تبريز بهند رفته بود و\r\n\r\n","description":"","footnote":"","page_name":" 1353 ","page_number":737},
  {"content":"\r\n\r\nدر كشمير سكونت گزيد . ميرزا داراب جويا و برادرش ميرزا كامران بيگ گويا هر دو در كشمير زاده شدند و با اين حال چون اصلشان از تبريز بود ، جويا را تبريزى نوشته‌اند . وى در شعر شاگرد چند تن از شاعران ايرانى بوده و يا در مصاحبت آنان كسب ادب كرده است مانند محمد سعيد اشرف مازندرانى ( م 1116 ه ) پسر ملا محمد صالح مازندرانى و دخترزادهء ملا محمد تقى مجلسى « 1 » ؛ و مانند ملا على رضا تجلى « 2 » كه هر دو بنوبت بهمراه ابراهيم خان حاكم كشمير به آن ديار رفته و در تربيت شعرى جويا كوشيده‌اند ، و نيز چنان كه على قلى خان واله داغستانى در رياض الشعرا نوشته است وى بصحبت ابو طالب كليم و ميرزا صائب نيز در كشمير رسيده بود .\r\nاز تشويق‌كنندگان بزرگ جويا ابراهيم خان حاكم كشمير بود كه بقول سيد على حسنخان صاحب صبح گلشن « در مراعات او بدل كوشيدى و در حسن سلوك با وى گرم جوشيدى » . اين ابراهيم خان كه مربى و پشتيبان اصلى جويا بود ، ميان سالهاى 1070 - 1114 ه سه بار بحكومت كشمير رسيد و چون مانند جويا بر مذهب شيعه بود ، همكيش خويش را از ياوريهاى خود برخوردار مىداشت . بجز او دو تن ديگر از حكمرانان كشمير كه پس از ابراهيم خان بر آن خطه حكومت مىكردند يعنى حفظ الله خان و فاضل خان در نيكوداشت جويا سهيمند . جويا اين هر سه حاكم و گروهى ديگر از بزرگان كشمير را در شعر خود ستوده و از ميان پادشاهان هند نيز در كليات او بستايش اورنگ زيب عالمگير ( 1068 - 1118 ه ) و شاه عالم بهادر شاه ( 1119 - 1024 ه ) بازمىخوريم .\r\nكليات جويا متضمن قصيده‌هايى در ستايش آفريدگار ، و قصيده‌ها و ترجيع‌بندهاى متعدد در منقبت امامان و چندين مثنوى كوتاه در موضوعهاى گوناگون و قطعه‌هايى در ستايش حاكمان و بزرگان كشمير و يا قطعه‌هاى تاريخ‌دار ، و غزل و رباعى و رقعات و چند ديباچه و از آن جمله ديباچه‌يى بر ديوان\r\n\r\n\r\n","description":"","footnote":"\r\n( 1 ) - نتايج الافكار ص 54 - 55 و جز آن .\r\n( 2 ) - همين كتاب و همين جلد ، ص 317 - 318 .\r\n","page_name":" 1354 ","page_number":738},
  {"content":"\r\n\r\nصائب است ، و بسال 1337 خورشيدى بسعى دوست فاضلم دكتر محمد باقر استاد دانشگاه پنجاب بطبع رسيد .\r\nجويا اگرچه در اقسام شعر طبع‌آزمايى كرده ليكن توجه او مانند ديگر همطرازانش بيشتر بغزلسرايى بود و حق آنست كه او را درين راه از شاعران موفق بشماريم . غزلهايش بشيوهء صائب انديشه‌هاى عارفانه و حكيمانه را با احساس عاشقانه همراه دارد و در آنها بيتها و مصراعهاى بسيار مىتوان يافت كه زادهء تفكرات شاعر است نه خواسته‌هاى عاطفى او ، و به همين سبب بسى از آنها را مىتوان در شمار مثلها و سخنان كوتاه عارفانه و ناصحانه پذيرفت . ازين گذشته تازگى مضمون و استعمال تركيبهاى استعارى و مجازى بسيار و خوش ادايى در بيان مقصود و معنى از ويژگيهاى شعر اوست . از اوست :\r\n سينهء صد چاك مانند قفس داريم ما * نالهء پهلوشكافى چون جرس داريم ما\r\nرازدار عشق را نبود مجال دم زدن * بخيه بر زخم دل از تار نفس داريم ما\r\nعاقبت با گوشه‌يى از هر دو عالم ساختيم * كنج چشم سرمه‌آلود هوس داريم ما\r\nعشق سركش را بجسم زار الفت داده‌ايم * صد نيستان شعله در آغوش خس داريم ما\r\nزندگانى در گرفتاريست ما را چون حباب * از قفس گوييم جويا تا نفس داريم ما \r\n*\r\n همتم تا دست پرزور هوس پيچيده است * در دل تنگم حباب‌آسا نفس پيچيده است\r\nمىچكد خون نياز عاشق از بال و پرت * اى كبوتر نامه را دست چه كس پيچيده است\r\nاز زمين تا آسمان آوازهء بيداد اوست * ناله‌ام در تنگناى اين قفس پيچيده است\r\nتا دل صد چاك را دردت بشور آورده است * در فضاى سينه آواز جرس پيچيده است\r\nشب شرارى در دل از گرمى خونى اوفتاد * بر سراپا آتشم مانند خس پيچيده است\r\nبادهء غفلت ز هوشش برده تا صبح نشور * بر تو بى جا اينقدر جويا عسس پيچيده است \r\n*\r\n پرده از كار تو بىباكى صهبا برداشت * كوه تمكين ترا زور مى از جا برداشت\r\nكاش برداشتى از خواهش دنيا دل را * آنكه بر دوش هوس بار تمنا برداشت\r\nداده رم وحشت ما كوهكن و مجنون را * اين بكهسار شد و آن ره صحرا برداشت \r\n\r\n","description":"","footnote":"","page_name":" 1355 ","page_number":739},
  {"content":"\r\n\r\n نقش نعلين تجرد سزدش مهر منير * آنكه پا از سر دنيا چو مسيحا برداشت\r\nكرد آزاد شب هجر تو فيض اشكم * زور اين سيل مرا سلسله از پا برداشت\r\nعشق جويا چو به تعمير خرابى پرداخت * طرح ويرانى دلها ز دل ما برداشت \r\n*\r\n شب كه عريان ببر آن شوخ قدح‌نوشم بود * يك بغل نور چو فانوس در آغوشم بود\r\nابر رحمت شد و باريد بدل مايهء فيض * گوهر چند كه از لعل تو در گوشم بود\r\nآنچه ميناى فلك ريخت بپيمانهء مهر * بىتكلف نمى از ساغر سرجوشم بود\r\nشكر كز عشق سبكبار تعلق شده‌ام * آرزو كوه گرانى بسر دوشم بود\r\nچون ز خود در ره بىپا و سرى مىرفتم * بيشتر نالهء نى راهزن هوشم بود\r\nشور در گنبد گردون شب هجران جويا * تا سحرگه ز فغان لب خاموشم بود \r\n*\r\n آنان كه ميل وصل تو خودكام مىكنند * آخر ز بوسه صلح بپيغام مىكنند\r\nيك قطره خونى از مژهء غم چكيده است * آن را كه عاشقان تو دل نام مىكنند\r\nمستان برنگ شيشهء ساعت ز رفتنت * گرد كدورت از دل هم وام مىكنند\r\nيابند لذت شكر از سركهء جبين * آنان كه خو بتلخى ايام مىكنند\r\nقفلى ز سعى بر در روزى نهاده‌اند * آن غافلان كه در طلب ابرام مىكنند\r\nآزادگان كه دست ز صهبا كشيده‌اند * مستى ز تلخى غم ايام مىكنند\r\nجمعى كه چون عقيق يمن پاك‌گوهرند * خون مىخورند و آرزوى نام مىكنند\r\nجويا نيافتند ز وسعتگه قفس * ذوقى كه عاشقان بخم دام مىكنند \r\n*\r\n گذشتم از سر عشقت من و خيال دگر * گل دگر چمن ديگر و نهال دگر\r\nبس است در شب هجر توام توانايى * همين‌قدر كه ز حالى روم به حال دگر\r\nاميدوار بعفوم چنان كه مىترسم * مباد بيم گناهم شود و بال دگر\r\nنشست تا بدلم چون نگين انگشتر * فزود جوهر حسن ترا جمال دگر\r\nز آه ما كه شد امروز تيره آينه‌ات * كشيده‌ايم ز روى تو انفعال دگر\r\nز قيد نفس رهايى بسعى ممكن نيست * ز دام خويش پريدن توان ببال دگر \r\n\r\n","description":"","footnote":"","page_name":" 1356 ","page_number":740},
  {"content":"\r\n\r\n شنيدن خبر مرگ همگنان جويا * بس است بهر دل زنده گوشمال دگر \r\n*\r\n دل عاشق ز فغان سير نگردد هرگز * جرس از ناله گلوگير نگردد هرگز\r\nراستان هيچگه از عزم پشيمان نشوند * بىرسيدن بنشان تير نگردد هرگز\r\nلذت گريه نه هر تيره‌دلى دريابد * آب در ديدهء زنجير نگردد هرگز\r\nنرود از دل جويا هوس لعل لبش * چشم پيمانه ز مى سير نگردد هرگز \r\n*\r\n دل بعشق از بستگى وامىشود غمگين مباش * عاقبت اين قطره دريا مىشود غمگين مباش\r\nدر حصول مدعا بىتابيى در كار نيست * گر نشد امروز فردا مىشود غمگين مباش\r\nعيش خود را تلخ از زهراب نوميدى مكن * كام دل آخر مهيا مىشود غمگين مباش\r\nگر نشد كام دلت حاصل مشو در اضطراب * صبر در كار است جويا مىشود غمگين مباش \r\n*\r\n هرگز نبود غير توام آرزوى دل * يا رب تهى مباد ازين مى سبوى دل\r\nجز غنچه‌يى كه مىشكفد از نسيم صبح * از كس نديده‌ايم درين باغ روى دل\r\nتا خنجر ترا لب زخم دلم مكيد * آمد مرا ز فيض تو آبى بجوى دل\r\nتا با خودى ز حضرت دل دور مانده‌اى * از خود برون خرام پى جستجوى دل \r\n*\r\n ما خاك ره جلوهء آن سرو روانيم * دل‌داده و جان‌باخته‌اش از دل و جانيم\r\nاز سيل سرابست خطر خانهء ما را * چون نقش قدم بر حذر از ريگ روانيم\r\nرفتند عزيزان و چو نقش پى سالك * ما خاك‌نشين از پى آن راهروانيم\r\nرفتيم ببال نگه از خويش چو شبنم * تا بر رخ خورشيدمثالش نگرانيم\r\nهرگز سر تسليم ز فتراك نپيچيم * ما حلقه‌بگوشان خم زلف بتانيم\r\nدر بند گرفتارى دلهاست شب و روز * تا بندهء آزادى آن سرو روانيم\r\nدر روز مجوييد ز جويا سخن عشق * شبها همه شب شمع‌صفت چرب‌زبانيم \r\n*\r\n نهانى در حجاب زندگانى * برون آى از نقاب زندگانى \r\n\r\n","description":"","footnote":"","page_name":" 1357 ","page_number":741},
  {"content":"\r\n\r\n بقيد جسم تا هستى گرفتار * گل‌آلودست آب زندگانى\r\nسواد نامه جز زير و زبر نيست * گذشتم بر كتاب زندگانى\r\nنفس را آمد و رفت پياپى * بود موج سراب زندگانى \r\n*\r\n چند دل را بجهان گذران شاد كنى * خانه بر رهگذر سيل چه بنياد كنى\r\nخانهء دل كه در او غير هوا را ره نيست * بهوس همچو حبابش ز چه آباد كنى\r\nپيچ و تاب الم عشق بود جوهر او * گر دلت را همه چون بيضهء فولاد كنى\r\nحلقهء دام تفكر شود ار قامت او * قاف تا قاف جهان صيد پريزاد كنى\r\nدل بىعشق گرفتار هوس شد جويا * كاش در بند غمش آرى و آزاد كنى \r\n\r\n113 - اثر شيرازى « 1 »\r\nشفيعاى شيرازى متخلص به « اثر » از شاعران اوايل سدهء دوازدهم\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* سرو آزاد ( مآثر الكرام ) ، ص 142 - 143 .\r\n* نتايج الافكار ، ص 57 .\r\n* فارسنامه ، حاج ميرزا حسن فسايى ، گفتار دوم ، ص 142 .\r\n* تذكرهء حزين ، چاپ دوم تهران 1334 ، ص 74 - 77 .\r\n* صحف ابراهيم ، خطى .\r\n* آتشكده ، چاپ هند ، ص 263 .\r\n* فهرست كتابخانهء مجلس شورى ، ج 3 ، ص 669 .\r\n* رياض الشعرا ، خطى .\r\n* فهرست ريو ، ج 2 ، ص 791 .\r\n","page_name":" 1358 ","page_number":742},
  {"content":"\r\n\r\nهجريست . اصلش ازديه پراشگفت از كوه مرهء شيراز و محل نشو و نمايش شيراز بود . در خردسالى ببيمارى آبله كور شد و به همين سبب است كه حاجى ميرزا حسن فسايى او را « اثر مشهور بشفيعاى اعمى شيرازى » معرفى كرده و مير غلامعلى آزاد نوشته است كه « در خردسالى چشمش از آبله بىنور گرديد اما چراغ بصيرتش روشنى كامل داشت » و همين نكته را هم ديگران كم‌وبيش بيان كرده‌اند .\r\nوى روزگار را در شيراز بسر مىبرد و باصفهان نيز مىرفت و دربارهء جلوس شاه سلطان حسين صفوى تاريخ « كمر بست و افسر بتارك نهاد » ( 1105 ) را يافت . ماده تاريخهاى ديگر او تا بسال 1110 ( سال مرگ ملا محمد باقر مجلسى كه ماده تاريخ آن را اثر چنين يافت : قدوهء اهل يقين رفت از ميان - 1110 ) و تا سال هزار و صد و يازده است . تاريخ وفاتش را ريو ( فهرست . . . ) بسال 1113 در لار نوشته و مير غلامعلى آزاد « بعد عشرين و مأية و الف » ( پس از 1120 ) و محمد قدرت الله گوپامو ( نتايج الافكار ) 1121 ه ضبط كرده است .\r\nدربارهء او نوشته‌اند ( سرو آزاد ) كه بسيار كريه‌منظر بود اما هرگاه در نطق مىآمد مجلسيان را شيفتهء حسن كلام مىساخت و حزين در تذكره گويد « از مشهوراتست كه هر اعمى ثقيل و گرانجان مىباشد مگر او كه سبكروح مشاهده شد » . آذر از هجوگويى او و « خيالات پست و بلندى » كه درين راه داشت سخن گفته است و گويد كه « بطريق متأخرين ديوانى تمام كرده » .\r\nازين ديوان نسخه‌هايى در هند و ايران و ديگر ديارها موجود است ، از آن جمله در مجموعهء ديوانها بشمارهء 1186 در كتابخانهء مجلس شورى ، و در كتابخانهء موزهء بريتانيا بشمارهء 695 .  Egerton  اين نسخهء اخير ديده شده و پيرامون 1800 بيت قصيده و غزل و رباعى دارد . غزلهايش بيشتر متضمن نكته‌هاى عرفانى و اجتماعيست . شعرش ساده است . ازوست :\r\n باشد بسردمهرى دوران مدار ما * چون نرگس است فصل زمستان بهار ما\r\nدور از تو بس‌كه زمزمه‌سنج مصيبتم * از موج گريه شد گل بحرى غبار ما \r\n\r\n","description":"","footnote":"","page_name":" 1359 ","page_number":743},
  {"content":"\r\n\r\n هر كس انيس شد بقلم روز خوش نديد * از اين زبانسياه خرابست كار ما\r\nمانند نال خامه محالست جز بتيغ * مهرت رود برون ز دل بيقرار ما\r\nگردد ز آه و نالهء ما مهربان به غير * بيگانه‌پرور است هواى ديار ما\r\nكافيست فيض اشك اسيران عشق را * از گريه مزد ماست اثر در كنار ما \r\n*\r\n مهيا از طمع تا چند سازى برگ عشرت را * به آب رو چه مىشويى ز دل گرد كدورت را\r\nبه صورت معنى انسان ميسر كى شود زاهد * مبند از جبه و دستار بر خود آدميت را\r\nبه اين هيأت نديدم صورتى بر صفحهء هستى * پى تحقيق گرديدم سراپا علم هيئت را\r\nعصا را بر كف از سنگينى عمامه مىگيرد * بدوش ديگران زاهد كشد بار شريعت را\r\nندارد بهره‌يى از نعمت فقر و فنا زاهد * بدندانش نخواهد زد فلك سنگ قناعت را\r\nصفا ترك ريا بخشد نه تجديد وضو زاهد * به آب از جبهه نتوان شست هرگز گرد نكبت را\r\nاثر دست ندامت كى بدندان مىگزد زاهد * عزيز از كاسه‌ليسى دارد انگشت شهادت را \r\n*\r\n روى شكفتگى گل عيشم نديده است * صبحم سياهروز چو سنبل دميده است\r\nاز طبع من مجو سرو برگ شكفتگى * كلكم زبان بتيغ خموشى بريده است\r\nخون از زبان خامه چو شنجرف مىچكد * در شكوه بس‌كه درد بجانم رسيده است\r\nاز شوخ‌طبعى خنك اهل روزگار * دايم دلم سياه چو سرما گزيده است\r\nتا زنده‌ام غم تو نگردد ز من جدا * مانند روح در همه اعضا دويده است\r\nسيلاب اشكم از سر كويت نمىرود * خون بسته مىشود به زمين تا چكيده است\r\nخود را اثر چو سرمه به ميزان هر نظر * سنجيده‌ام ، فروتنيم نور ديده است \r\n*\r\n به هيچ چيز منه دل درين سراى سپنج * كه عاقبت نبود حاصلت بجز غم و رنج\r\nبقصر عشرت و ايوان عيش شاهان بين * كه زاغ نغمه‌سرا گشت و جغد قافيه‌سنج\r\nبسى نماند كه آيد خزان ، غرور نگر * كه لاله بس نكند از دلال و غنچه ز غنج\r\nكمين حادثه‌يى هست در كمينگه تو * هزار حلقه و هر حلقه‌يى هزار شكنج\r\nنشان سنگ جفا مىشود اثر بجهان * عروس دهر بهر كس كه زد به مهر ترنج \r\n\r\n","description":"","footnote":"","page_name":" 1360 ","page_number":744},
  {"content":"\r\n\r\n*\r\n دل صاف مىكند ز كدورت اياغ صبح * مىافگند سياهى شب را ز داغ صبح\r\nتا آسمان ز عكس قدح گل شكفته است * رنگين‌تر است مجلس مستان ز باغ صبح\r\nواشد دلم ز فيض صبوحى درين بهار * آشفتگى بخواب نبيند دماغ صبح\r\nخواهم شبى كه مست شراب جنون شوم * خندم به روى ساغر و گيرم سراغ صبح\r\nسوزد ز رشك مجلسم امشب فلك ، اثر * مينا فتيله ساخته از بهر داغ صبح \r\n*\r\n شب كه يادت مجلس‌افروز دل بىتاب بود * از هجوم گريه طوق گردنم گرداب بود\r\nديدمش سرمايهء حسنى بجز ابرو نداشت * باقى از آثار اين مسجد ، همين محراب بود\r\nصبح پيرى شد سفيد و غفلت ما كم نشد * كاش بيدارى نصيب ما به قدر خواب بود\r\nپاك‌طينت برنمىآيد برنگ عارضى * از لباس رنگ عارى طبع ما چون آب بود\r\nشب بخوابم مىنمايد آنچه پيش آيد بروز * بيغمى در ملك غفلت هم اثر ناياب بود \r\n*\r\n ندارند اهل دل ذوقى اگر باشند دور از هم * چو موج و بحر مىآيند سرمستان بشور از هم\r\nببزم وصل هم پيوسته از راه سيه‌روزى * من و آن بيوفا شب در ميان بوديم دور از هم\r\nترش‌رويى ز رنجش نيست با هم اهل دنيا را * ز چين جبهه مىگيرند سرمشق غرور از هم\r\nگر افتد با بدان هم دوستى ربط آنچنان بايد * كه چون چپ راست نتواند جدا كردن به زور از هم\r\nنزاعى بهر خونم نيست چشمان فرنگش را * نمىرنجند هرگز مردم صاحب‌شعور از هم\r\nچنان از آتش حرصند بى خود مردم دنيا * كه مىگيرند نان رزق هم را در تنور از هم\r\nاثر با دوستان مانديم از بىمهرى دنيا * برنگ پنجه‌هاى دست سرما برده دور از هم \r\n*\r\n\r\n","description":"","footnote":"","page_name":" 1361 ","page_number":745},
  {"content":"\r\n\r\n بجاى شمع سوزد در شب هجران دماغ من * نگردد چون اجل پروانه بر گرد چراغ من\r\nباميدى كه گيرم بوسه‌يى از لعل ميگونت * برنگ گل ز خود لبريز مىگردد اياغ من\r\nجدا چون شبنم از خورشيد رويت نيست آرامم * نمىپرسى نمىگويى نمىگيرى سراغ من\r\nبه چشم اهل مجلس شعلهء جواله مىآيد * اثر از بس كه ساقى گرم مىسازد دماغ من \r\n*\r\n دلم فروغ تجلى است ز آتشين‌خويى * چو صبح آينه‌ام باصفاست از رويى\r\nبرنگ كاغذ ابرى بجا نمىماند * ز سرخ و زرد جهان غير چين ابرويى\r\nمحيط نقطهء خال تو گشت حلقهء زلف * چو مَندَلى كه كشد گرد خويش هندويى\r\nبه چشم كم نتوان ديد ناتوانان را * غبار ديدهء بينا شود سر مويى\r\nاثر بذكر جلى عبرت از كبوتر گير * كه گشت اسير قفس تا كشيد ياهويى \r\n*\r\n دل از دستم گرفت ابروكمانى آفت هوشى * برنگ آب پيكان با ستم‌كيشان هم‌آغوشى\r\nبداد صاحب مطلب رس ، از بيمُدّعا رنجى * ز ارباب غرض ياد آورى ، عاشق فراموشى\r\nببزم آنجا كه من دارم مقام از ناز ننشينى * بره از من بيك جانب روى با غير همدوشى\r\nبنقل من حديث مدعى را داستان سازى * ز قول مدعى حرف مرا هرگز مكن گوشى\r\nاثر در بند عشق آن جفاجو كيست مىدانى * بزهر هجر عادت كرده‌يى نيش جفا نوشى \r\n\r\n114 - عالى شيرازى « 1 »\r\nميرزا محمد شيرازى پسر حكيم فتح الدين ، معروف بنعمت خان عالى از\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* بهارستان سخن ، ص 624 - 626 . -\r\n","page_name":" 1362 ","page_number":746},
  {"content":"\r\n\r\nشاعران و مرتبه‌داران نامبردار هند در سدهء يازدهم و ربع اول قرن دوازدهم هجريست . خاندانش در شيراز پيشه و پيشينهء پزشكى داشت . عم‌زادگان وى حكيم محسن و حكيم حاذق خان در عهد پادشاهى اورنگ زيب عالمگير ( 1069 - 1118 ه ) در هند شهرت يافته و اين دومى در سال آخر عالمگيرى خطاب « حكيم الملك » و در عهد محمد شاه ( 1131 - 1161 ه ) منصب پنجهزارى و خطاب حكيم الملوك داشت .\r\nاما حكيم فتح الدين در همان اوان كه برادرزاده‌اش حكيم محسن و نوادهء برادرش حكيم حاذق خان در هند نام برمىآوردند ، بدان سرزمين رفت و پسرش ميرزا محمد در آن ديار ولادت يافت و در خردسالى همراه پدر بشيراز بازگشت و بعد از كسب كمال بهند معاودت نمود و در آنجا خدمت ملا شفيعاى يزدى ( م 1081 ه ) معروف به دانشمند خان « 1 » نيز شاگردى كرد و سپس در سلك خدمتگزاران اورنگ زيب عالمگير درآمد و در سال 1104 خطاب « نعمت خان » و داروغگى باورچى خانه يافت و سپس در آخرهاى عهد اورنگ زيب به دو لقب مقرب خان و داروغگى جواهرخانه دادند . بعد از مرگ اورنگ زيب ( 1118 ه ) ميرزا محمد در اختلافهاى ميان محمد اعظم شاه و شاه عالم بهادر شاه كه چندگاهى تا جلوس اين شاهزادهء اخير در سال 1119 ه بدرازا كشيده بود ، دخيل و با محمد اعظم شاه همراه بود و محافظت جواهر - خانه را بر عهده داشت .\r\nبعد از كشته شدن محمد اعظم شاه ميرزا محمد ملازمت شاه عالم بهادر شاه ( 1119 - 1124 ه ) پيشه كرد و ازو خطاب « دانشمند خان » يافت و نگارش\r\n\r\n\r\n","description":"","footnote":"\r\n- * نتايج الافكار ، ص 485 - 490 .\r\n* سرو آزاد ، ص 136 - 139 .\r\n* فهرست نسخه‌هاى خطى فارسى در كتابخانهء موزهء بريتانيا ، ج 2 ، ص 703 .\r\n* مآثر الامرا ، موردهاى مختلف از ج 2 و ج 3 .\r\n* تذكرهء حسينى ، و رياض الشعراء خطى .\r\n( 1 ) - دربارهء او بنگريد بمآثر الامراء ، ج 2 ، ص 30 - 32 .\r\n","page_name":" 1363 ","page_number":747},
  {"content":"\r\n\r\n« بهادر شاه‌نامه » بر عهدهء او نهاده شد ولى نتوانست آن را بپايان رساند و بسال 1121 ه درگذشت و در دايرهء مير مؤمن واقع در حيدرآباد به خاك سپرده شد . در تاريخ محمدى سال وفاتش 1122 در دهلى ذكر شده است .\r\nميرزا محمد در نظم و نثر دست داشت و بويژه نثر او در ميان ادب شناسان هند بسيار پسنديده و مشهور و مثنويش بنام « سخن عالى » كه مشتمل بر حكايتهاى تازه‌ييست معروف بود و جز آنها ديوان قصيده و غزل ازو باز مانده كه نسخه‌هايى از آن در دستست و از آن جمله نسخهء كتابخانهء موزهء بريتانيا بشمارهء 790 ، 16 .  Add  ملاحظه شد . وى در مقدمهء ديوانش نوشته است كه در آغاز « حكيم » تخلص مىكرد و بعد تخلص خود را تغيير داد . اين نكته گفتنى است كه ميرزا محمد قطعه‌هاى متضمن هجو و شوخى نسبت به معاصران خود بسيار دارد و ازينروى به « هاجى » معروف بود « 1 » ، ولى غالب اينها شوخى و انتقادست نه هجو بمعنى معهود خود ، و گويا درين راه چنان بود كه بقول مير عبد الرزاق خوافى « هيچ يكى از زبانش نرسته » « 2 » و حتى اين امر موجب آن شد كه بعضى ديگر از بزرگان اهل طبع او را هجوهاى ركيك كنند « 3 » ، بهرحال او را در اين راه توانا و « در طور خود يكتا » دانسته‌اند « 4 » .\r\nاز نثر نعمت خان عالى 1 ) رسالهء هجو حكما ، 2 ) رقعات ، 3 ) تاريخات فتوح عالمگير پادشاه و غيره ، 4 ) وقايع حيدرآباد كه دربارهء محاصرهء آن شهر بطريق طنز و هجو انشاء شده ، 5 ) شاه‌نامهء شاه عالم بهادر شاه ، نسخه‌هايى موجود است و از آن جمله است نسخه‌يى بشمارهء 875 ، 16 .  . Add \r\nازوست :\r\n حسن و عشق از يكدگر پيدا كند جانانه را * جلوهء هستى ز هم پاشد درخت و دانه را\r\nقيد وحشت نيست در گيرايى از آرام كم * از رگ سنگست زنجير دگر ديوانه را \r\n\r\n\r\n","description":"","footnote":"\r\n( 1 ) - مآثر الامرا ، ج 2 ص 689 و 745 ؛ ج 3 ، ص 627 و 651 و 660 .\r\n( 2 ) - ايضا ج 3 ، ص 651 .\r\n( 3 ) - ايضا ج 2 ص 690 .\r\n( 4 ) - ايضا ج 2 ص 745 .\r\n","page_name":" 1364 ","page_number":748},
  {"content":"\r\n\r\n جور معمار قضا كردست ما را تنگدل * سخت كوچك ساخت اينجا گنبد بتخانه را\r\nعاشقان را كى رسد پا بر زمين از شوق وصل * شمع باشد جادهء راه طلب پروانه را\r\nخامشى ذاتيست در طبع ملايم بىسبب * نيست بهر خواب مخمل هيچ دخل افسانه را\r\nكى كند فضل و هنر اصلاح حال مفلسان * كس نديده گنج آبادان كند ويرانه را\r\nبخت كو تا چون كمان عالى بقربانت شود * كاش چون سرفار بوسد آستان خانه را \r\n*\r\n خاموشى من ناله‌فروش تب و تابست * فرياد من سوخته‌دل بوى كبابست\r\nپروانهء لب‌تشنهء آن شمع جمالم * در مشرب من جلوهء مهتاب سرابست\r\nتنها ز وفادارى گل شكوه ندارم * از حلقهء خط حسن بيان پا بركابست\r\nبر خانهء دنيا ننهى دل كه چو غنچه * تا در بگشودست كسى ، خانه‌خرابست\r\nشادند باميد طرب اهل زمانه * اين طايفه را طولِ امل تار ربابست\r\nدنياطلبان بىخبر از مطلب اصلند * چون طفل كه مشغول بسرلوح كتابست\r\nدر پرده سخنهاست ز بىپردگى يار * آيينه ميان من و معشوق حجابست\r\nاز خال رخش مرتبهء حسن بيفزود * اين نقطه غلط گر نكنم صفرِ حسابست\r\nآن يار خطاديده كه رم كرده چو آهو * گر چشم بپوشد ز خطا عين صوابست\r\nاشكم شده آيينهء زخمِ دل و داغش * تا چشم كند كار همه موج حبابست\r\nامروز بترسيد ز بدمستى آهم * كز ياد رخش داغ دلم جام شرابست\r\nيا رب نرسد چشم بدى نازكيت را * مژگان تو خم گشته ز سنگينى خوابست\r\nبرداشته عالى ز سرم منت گل را * رويى كه رگ لعل بر او بند نقابست \r\n*\r\n بر من ز بس فراق تو تيغ جفا كشد * نقاش عضو عضو من از هم جدا كشد\r\nهركس چو سرمه خواسته عزت به چشم خلق * خود را بگوشه‌يى چو رسانيد واكشد\r\nچين جبين ز موجهء سيلاب بدترست * منت مباد آنكه كس از آشنا كشد\r\nيك گام بيش نيست ره منزل مراد * آن هم همين‌قدر كه كس از دهر پا كشد\r\nچون نقش جاده بر سر راهش فتاده‌ايم * گرديم خاك پاى سرى گر بما كشد\r\nطول امل كمند شكار هوس نشد * اين رشتهء دراز كسى تا كجا كشد \r\n\r\n","description":"","footnote":"","page_name":" 1365 ","page_number":749},
  {"content":"\r\n\r\n صدبار جان سپردن از آن به كه پيش خلق * يك بار كس نفس ز پى مدعا كشد\r\nدانى چرا ز گفتن حال دلم خموش * ترسم كه رفته رفته بچون و چرا كشد\r\nعالى شدست پيرو نكردست ترك عشق * نخل خميده‌ييست كه بار وفا كشد \r\n*\r\n به غير از حسرتى در دل نماند از صحبت دوشم * بيك شب رفتم از يادش ، مگر خواب فراموشم\r\nنمىدانم چرا در وصل او گم مىكنم خود را * نه او مهر و نه من سايه نه او باده نه من هوشم\r\nبرنگى نسبت خويشيست عشقم را بحسن او * كه گر گل مىشود بويم ، وگر مى مىشود جوشم\r\nهلال‌آسا من گم‌گشته كاهيدم ازين حسرت * كز آن خورشيد تابان يك شبى پر گردد آغوشم\r\nنگويم قصهء هجرش سراپا گر دهان گردم * نيم من غنچه ، دلتنگى چرا كردست خاموشم\r\nچراغانى بدل عالى ز مهر دلبرى دارم * فدايم ، عاشقم ، محوم ، غلام حلقه در گوشم \r\n*\r\n هجوم جلوه بحسن يگانهء خود كن * چو ديده آينه را آستانهء خود كن\r\nز هر خدنگ به روى تو واكنم چشمى * مرا بكورى دشمن نشانهء خود كن\r\nدل از خيال تو هر دم برنگ ديگر شد * بيا و سير چمن را بهانهء خود كن\r\nبراى گوشه‌نشين دورها بود نزديك * چو چشم سير جهانى بخانهء خود كن\r\nسوار ابلق چشمى ازين جهان بجهان * اشارهء مژه را تازيانهء خود كن\r\nهميشه وضع جهان بوده اين‌چنين عالى * قياس مردم پيش از زمانهء خود كن \r\n\r\n","description":"","footnote":"","page_name":" 1366 ","page_number":750},
  {"content":"\r\n\r\n\r\n115 - ميرنجات اصفهانى « 1 »\r\nمير عبد العال متخلص بنجات پسر مير محمد مؤمن حسينى از سادات كوه كيلويهء فارس ساكن اصفهان ، از شاعران سدهء دوازدهم هجرى و از مترسلان ماهر روزگار خود بود . بعهد شاه سليمان صفوى ( 1077 - 1105 ه ) در دفترخانهء شاهى به خدمت اشتغال داشت و در دورهء شاه سلطان حسين ( 1105 - 1135 ه ) در كتابخانهء سلطنتى خدمت مىكرد . نستعليق را خوش مىنوشت .\r\nبنابر نقل نصرآبادى ، پدرش مير محمد مؤمن نويسنده و محاسب و مستوفى كارآمدى بود و پسرش مير عبد العال شغل پدر را در كارهاى ديوانى دنبال نمود و در همان حال شاعرى نيز مىكرد و غزل و مثنوى مىساخت و شعرش را در مجلس اشراف مىخواند و از جايزه‌هاى آنان برخوردار مىشد . اما آذر خلاف نصرآبادى شاعرى نجات را كوششى بيهوده دانسته و گفته « شعر بسيارى ساخته كه قابل هيچ تذكره‌يى نيست . لطيفه‌هاى بىمزه موزون كرده و چون در آن زمان آن طريقهء غير مرضيه شايع بوده خيالات سيد مشار اليه درين فن سرآمد معاصرين خود بوده لهذا نزد خواص و عوام معزز و محترم بوده . . . »\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، ص 340 - 342 .\r\n* روز روشن ، تهران ، ص 804 .\r\n* صحف ابراهيم ، خطى .\r\n* تذكرهء حزين ، ص 62 - 66 .\r\n* ضميمهء فهرست نسخه‌هاى خطى فارسى در كتابخانهء موزهء بريتانيا ، ص 212 .\r\n* تاريخ تذكره‌هاى فارسى ، ج 1 ، ص 654 - 656 .\r\n* آتشكده ، تهران ، ص 1032 - 1033 .\r\n* رياض الشعراء واله داغستانى ، خطى .\r\n","page_name":" 1367 ","page_number":751},
  {"content":"\r\n\r\nآذر در اين گفتار كه نقل كرده‌ام در حقيقت دنبالهء سخن واله داغستانى را گرفته است . او ريشهء طرز و روش ميرنجات را در سخنورى تجاوزهاى كسانى مثل زلالى و اسير از حدود فصاحت و بلاغت مىداند كه به علت بىمايگى و كمى اطلاع از فنون ادب در وادى مهمل‌گويى بتصور نازك‌گويى ( نزاكت - گويى ؟ ) درافتاده بودند ، و گويد كه ميرنجات « ماوراى روش آنها طرز تازه‌يى اختراع كرده است كه پسنديدهء طبع عوام شده يعنى تابع روزمرهء اجامر و اوباش و بازاريان گرديده بطريق گفت‌وگوى ايشان بناى شاعرى را گذاشته است » و چون بيشتر مردم از راز فصاحت و بلاغت بىخبرند به اين شيوهء او متمايل شدند ، اگر طبعى داشتند به همان شيوه سخن گفتند و گرنه بشنيدن و خواندن آن رغبت نمودند . . .\r\nبا اينهمه واله از حسن خلق و لطافت ذوق ميرنجات و تواناييش در لطيفه‌گويى و مجلس‌آرايى سخن گفته و حزين لاهيجى هم كه دوست و معاشر ميرنجات بوده او را « گل هميشه بهار » انجمن دوستان و « انيسى بىسهيم و نديمى عديم النظير » دانسته بمهارت در انشاء و خوشنويسى و بجودت و لطافت در شعر وصف كرده و گفته است كه « اسلوبش از غرابت افسانهء روزگارست » .\r\nاين شيوهء نو و طرز تازهء ميرنجات در حقيقت همانست كه در مثنوى « گل كشتى » او مىبينيم و او حقا شايستهء آنهمه توبيخ واله داغستانى و آذر بيگدلى نيست زيرا چه درين منظومه و چه در غزلهايش كارى خلاف قانون ادب نكرده بلكه خواسته است شعر را از عالم تجرد كه در عهد اخير صفوى پيدا كرده و تنها بسير در عوالم « نازك‌خيالى » و « خيال‌بندى » افتاده بود بيرون آورد و بآميزش با زندگى روزانه بكشاند و در همان حال با بعضى طيبتها و لطيفه‌گوييها همراه كند ، يعنى همان كارى كه در گل كشتى كرده است و نمونه‌اش را خواهيد ديد .\r\nميرنجات در يك تركيب‌بند طولانى خود در « هجو صدر » كه در جنگ شمارهء 4772 .  Or  كتابخانهء موزهء بريتانيا ديده‌ام همين كار را كرده\r\n\r\n","description":"","footnote":"","page_name":" 1368 ","page_number":752},
  {"content":"\r\n\r\nاست . او اين تركيب‌بند را بر وزن دوازده‌بند محتشم سروده و چنين آغاز كرده است :\r\n اى صدر بىمثال كه در روزگار تو * كار جهان و خلق جهان جمله درهمست \r\nاو در غزلهاى خود هم سعى داشت تا به زبان اهل زمان و انديشه‌هاى آنان نزديك شود ، نزديكتر از آنچه ديگران رفته بودند .\r\nاز منظومهء گل كشتى او كه در وصف جوانى كشتىگير ساخته نسخه‌يى را بشمارهء 3668 .  Or  در كتابخانهء موزهء بريتانيا خوانده‌ام و آن مثنوييى است در حدود 270 بيت كه چند غزل هم بر همان وزن در ضمن آن آمده و بدين ترتيب آغاز شده :\r\n در گَپِ عشق هر آن نامه كه دلخواه بود * زينتش نام خوش حضرت الله بود \r\nدر اين مثنوى وصف زورخانه و آيينها و سنتهاى آن و طريقهء كار پهلوانان كشتىگير و مطربان زورخانه و آلتهاى طربشان و اصطلاحهاى گوناگون كه از همهء جهات در زورخانها به كار برده مىشد مىآيد و براى شناخت تاريخ زورخانها در ايران يكى از بهترين مأخذهاست . ميرنجات منظومهء خود را بدين بيتها پايان مىدهد :\r\n اى نهان عشق تو در جان نجات مجنون * داغ سوداى تو ديباچهء جان محزون\r\nاين سخنها كه ز دل سر زده اين غمگين را * بندهء كوى تو اين سوختهء ديرين را\r\nهست چون غنچهء دل‌تنگ دل ناكامش * كردم از گلشن لطفت گل كشتى نامش \r\nاين منظومه را ميرنجات بسال 1112 ه سرود و تاريخش را « غنچهء گل كه بود بر سر دل تاريخش » يافته [ يعنى « غنچهء گل » + « د » كه حرف اول از كلمهء دل است 
  ] و آن يك‌بار بسال 1881 ميلادى با شرحى از راتان سينگهه  Singh Ratan  در لكنهو ، و بار ديگر با شرحى از گوبيند رام  Ram Gobind  در مرادآباد هند بطبع رسيد و از آن نسخه‌هاى متعدد جداگانه يا بهمراه ديوان ميرنجات در دستست .\r\nكليات ميرنجات را حزين لاهيجى و مير عبد الغنى در تذكره‌هاى خود بده هزار بيت برآورد كرده و گفته‌اند كه ميرزا طاهر وحيد [ كه ميرنجات از\r\n\r\n","description":"","footnote":"","page_name":" 1369 ","page_number":753},
  {"content":"\r\n\r\nدوستان و همنشينان او بوده 
  ] بر آن ديباچه نوشته است .\r\nميرنجات عمرى طولانى يافت و « با آنكه عمرش از هشتاد متراقى شده طبع جوانش شكفته‌تر از گلزار و طرب‌افزاتر از خندهء بهار بود » [ تذكرهء حزين ص 62 
  ] . وفاتش بسال 1126 ه اتفاق افتاد . ازوست از مثنوى گل كشتى و از ديوان غزلهايش :\r\n باز دل برده ز من پرفن باتدبيرى * شيراندام بتى نوچهء كشتىگيرى\r\nنونيازى بفنون ستم آراسته‌يى * نوجوانى صنم و دلبر نوخاسته‌يى\r\nشعله كردار نگاهى همه طور و انداز * تلخ و پرزور و بلا همچو شراب شيراز\r\nسرو بالاصنمى آمده خوش بر سر پا * ز سر صدق بگوييد همه نام خدا \r\n[ در ضمن وصف طولانى اين كشتىگير بسى از اصطلاحات زورخانه‌يى آمده است مثل : 
  ]\r\n دل نسر فلك از رشك كنى ديوانه * همچو طاوس زنى چتر تو در شل‌خانه\r\nدل دگر گرم تپيدن شده در سينهء تنگ * مىزند آن بت طناز مگر تخته شلنگ\r\nهست بر تخته شلنگ تو به آن زيبايى * كه زند تخته بهنگام سحر ترسايى\r\nاى كه در هند خط تيغ تو كارى باشد * منصب تخته شلنگ تو هزارى باشد\r\nچه عجب تخته اگر عود قمارى گردد * جايگير قدمت بيست هزارى گردد\r\nدر شلنگ است عرق‌ريز دگر دلبر ما * گل شبنم‌زده گرديده ستم‌گستر ما\r\nمطربا بلبل باغ چمن رندان را * گرم كن از دم خود انجمن رندان را\r\nناله‌ات صيقل آيينهء جانست بلى * تنبكت تاج سر سوختگانست بلى\r\nنوبت زمزمهء تخته شلنگ است شلنگ * چهرهء يار فرنگست فرنگست فرنگ\r\nتو كه از اهل تلنگى بر ارباب نياز * ناتلنگى مكن و بهر حريفان بنواز\r\nمحفل پير و جوانست مقامى شد كن * بزم خونابه‌خورانست پيامى شد كن\r\nبىاصول قدمش سكهء رايج نزنى * خارجى ، واقف دم باش كه خارج نزنى\r\nتنبك عربده‌جو را بسر چنگ بگير * راك را شد كن و آنگاه ره رنگ بگير\r\nجرگ را ديدهء حيرت‌زدهء محشر كن * تازه كن زمزمه و شد پياپى سر كن\r\nتا بمعشوق كند دود دل عاشق زار * قال كن شور كن و جهد كن انديشه مدار \r\n\r\n","description":"","footnote":"","page_name":" 1370 ","page_number":754},
  {"content":"\r\n\r\n مطربا جقجق ما از دَم پويندهء تست * اينهمه كل مكل از تنبك گويندهء تست\r\nارغنون و نى و قانون برد از دل شك را * كوك كن تنبك و طنبور و دف و طوطك را\r\nنوبت تخته شلنگ است حريفان دستى * تنبك ما بتلنگ است حريفان دستى . . .\r\n. . . بخروشيد و بجوشيد و طربناك شويد * باعث ربط من و آن بت چالاك شويد\r\nمطربا اين سخن تازه‌تر از آب حيات * غزلى لطف كن از سيد ما ميرنجات \r\n*\r\n باز هنگامهء حس و حركت خواهم شد * محو ديدار تو آيينه صفت خواهم شد\r\nمطربا خانه‌ات آباد شود جزم بدان * كه بيك نالهء ديگر بركت خواهم شد\r\nاز تغافل جگرم سوخت ندانم آخر * كه سزاوار عتاب و شفقت خواهم شد\r\nهمه كس را بتماشا طلبى روز وصال * كه بدانى بچه شورى صدقت « 1 » خواهم شد\r\nگرچه دردىكش ميخانه‌ام امروز نجات * دم نگهدار كه صاحب عظمت خواهم شد \r\n*\r\n كوه و صحرا پر است از نامت * بس‌كه فرياد كرده‌ايم ترا\r\nآنقدرها كه ياد ما نكنى * آنقدر ياد كرده‌ايم ترا\r\nمن غلام كسى كه گفت ، نجات * « ما كى آزاد كرده‌ايم ترا » \r\n*\r\n رسا افتاده لطف آن لب ميگون بمشربها * به غير از بوسه حرفى نيست عاشق را بر آن لبها\r\nگل آرام بارآيد ز خار رنج مردان را * كه خواب راحت شيرين بود در بستر تبها\r\nبگاه گريه پنهانست از بهر تماشايش * بهر اشكم نگاهى چون نظر در سير كوكبها \r\n*\r\n گرچه شوخيهاش تمكين دستگاه افتاده است * نرگسش بسيار بىپروا نگاه افتاده است\r\nگرد سر تا پاى ساقى كامشب از بالاى او * نالهء مستانه‌ام رفعت‌پناه افتاده است\r\nبسملش را راه پرواز تپيدن بسته‌اند * واى بر مرغى كه در اين دامگاه افتاده است\r\nپرتو افگندست در دل باز عشق گلرخى * صد تجلى برق در مشت گياه افتاده است \r\n\r\n\r\n","description":"","footnote":"\r\n( 1 ) - صدقت : تلفظ عاميانه از « صدقه‌ات » .\r\n","page_name":" 1371 ","page_number":755},
  {"content":"\r\n\r\n گر گنهكار محبت مىكشى ، اول نجات ! * گرچه او در عشقبازى بىگناه افتاده است \r\n*\r\n امشب كه حسنش آينهء اهل ديد بود * دل گلشن هميشه بهار اميد بود\r\nاز گريه‌هاى مستيم آخر گشود دل * سيلاب قفل خانهء ما را كليد بود\r\nروزى كه خط بندگى از ما گرفت عشق * اين لوح از نگارش هستى سفيد بود\r\nمنعش مكن بپيرى ز اخلاص كودكان * اين قوم را نجات بطفلى مريد بود \r\n*\r\n در كمين لشكرى از گريه دلا داشته‌اى * خوش لواى دگر از آه برافراشته‌اى\r\nلاله خاكسترى از خاك برون مىآيد * بس‌كه در هر قدمى سوخته‌يى كاشته‌اى\r\nسرمه كردند غزالان حرم خاكم را * مىتوان يافت كه با ما نظرى داشته‌اى\r\nگنهت سخت عظيمست به چشم تو نجات * وسعت رحمت حق را تو چه پنداشته‌اى \r\n*\r\n از لعن بر يزيد عيان شد كه شيعه را * آزادى از جحيم بيك آبخوردنست ! \r\n\r\n116 - سرخوش كشميرى « 1 »\r\nمحمد افضل سرخوش پسر محمد زاهد بسال 1050 در كشمير ولادت\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* بهارستان سخن ، ص 628 - 631 .\r\n* نتايج الافكار ، ص 344 - 351 .\r\n* سرو آزاد ، ص 143 - 144 .\r\n* صحف ابراهيم ، خطى .\r\n* سفينهء خوشگو بنقل از تاريخ تذكره‌هاى فارسى ، گلچين معانى ، ج 2 تهران 1350 ، ص 38 - 40 .\r\n* تذكرهء نصرآبادى ، ص 450 .\r\n","page_name":" 1372 ","page_number":756},
  {"content":"\r\n\r\nيافت و بنابراين ، خلاف قول نصرآبادى ، لاهورى نيست . پدرش منصب ديوانى داشت و پس از وى پسرانش خدمت دولتى را در پادشاهى اورنگ زيب عالمگير ( 1069 - 1118 ) رها نكردند و خود محمد افضل چنان كه از كارهايش برمىآيد مدتها بعد از آن پادشاه خدمت دولتى را ادامه مىداد .\r\nوى در بدايت جوانى بكسب علم و ادب و تمرين نظم و نثر پارسى پرداخت .\r\nدر آغاز كار نزد منعم حكاك شيرازى « 1 » ادب مىآموخت و سپس با ناصر على سرهندى ( م 1108 ه ) طرح مودت ريخت و صحبت و شاگردى شيخ محمد على ماهر اكبرآبادى مخاطب به « مريد خان » « 2 » و موسوى خان فطرت « 3 » اختيار نمود .\r\nخوشگو صاحب سفينهء خوشگو از شاگردان و ارادتمندان او بود و شرح\r\n\r\n\r\n","description":"","footnote":"\r\n( 1 ) - وى از شيراز بهند رفت و در اكبرآباد اقامت گزيد و همانجا در دوران پادشاهى عالمگير بدرود حيات گفت ( روز روشن ، ص 773 ) .\r\n( 2 ) - ماهر از هندوزادگانى بود كه اسلام پذيرفت و از خدمت كليم كاشانى و قدسى مشهدى بهره‌ها برگرفت و در شمار ملازمان داراشكوه ( كشته در 1069 ) درآمد و بعد ازو چندى در عهد اورنگ زيب به خدمت ادامه داد و بسال 1089 بدرود حيات گفت . ازوست :\r\n زاهد ما گر حريف باده و ساغر شود * زهد خشك و سردش از يك جام گرم و تر شود \r\n( روز روشن ، ص 705 - 706 )\r\n( 3 ) - ميرزا معز فطرت مخاطب به « موسوى خان » دخترزادهء مير محمد زمان مشهدى و پسر ميرزا فخراى قمى از سادات موسوى قم بود كه پس از كسب علم و ادب در سال 1082 بهند رفت و در دستگاه اورنگ زيب ارج و پايه يافت . در خيالبندى مبالغه مىكند و مضمون‌آفرينى خوش‌بيانست ، ازوست :\r\n زهى از شور سودايت نمكدان كاسهء سرها * ز شوق ديدن روى تو احول چشم ساغرها\r\nحديثى گفتم از بيمارى شوق تو بنويسم * چو نبض خسته آمد در تپيدن تار مسطرها\r\nبطفلى جنبش گهواره‌اش بود از رم آهو * ز شوخى كى تواند خفت در آغوش بسترها\r\nز بس خون شكايت مىچكد از نامهء شوقم * نگارينست چون دست بتان بال كبوترها\r\nهنرور از كمال خويش دايم در خطر باشد * صدف را مىدهد كشتى بطوفان آب گوهرها \r\n( بنگريد به بهارستان سخن ص 619 - 622 )\r\n","page_name":" 1373 ","page_number":757},
  {"content":"\r\n\r\nحالش را بتفصيل بيشترى از ديگران نوشته است .\r\nهمچنانكه گفته‌ايم سرخوش كار ديوانى را مدتها ادامه مىداد ولى اواخر زندگانى خود را در شاهجهان‌آباد دهلى بانزوا مىگذرانيد تا درگذشت .\r\nسال وفاتش را محمد قدرت الله گوپاموى صاحب نتايج الافكار 1127 ( سبع و عشرين و مأية و الف ) « 1 » نوشته و اين بقول خوشگو كه مرگ استادش را در هفتاد و شش سالگى ( 1126 ه ) دانسته نزديك و با گفتار مير عبد الرزاق خوافى كه فوت او را در عهد پادشاهى فرخ سير ( 1124 - 1131 ه ) نوشته موافقست .\r\nشاگردش خوشگو كليات او را در پنجاه‌هزار بيت برشمرده و از مثنويهايش « نور على نور » را در جواب مثنوى ملاى روم ، و منظومهء حسن و عشق ، و ساقىنامه ، و يك مثنوى در بيان بعضى از ويژگيهاى هندوستان ، جنگنامهء محمد اعظم شاه ( 1118 - 1119 ه ) را نام برده است . مير عبد الرزاق « واقعيات بهادر شاه » را به دو نسبت داده و از آن شعر نقل كرده است . پادشاهى بهادر شاه از 1118 تا 1124 ه بود .\r\nاز اثرهاى مشهور سرخوش كلمات الشعراست كه تذكره‌ييست به ترتيب الفبايى شاعران نزديك بعهد يا معاصرش از مير الهى همدانى تا مير يحيى كاشى ، و سرخوش در فراهم آوردن آن از بياض مير معز موسوى خان موسوم به « گلشن فطرت » و بعضى از منتخبات مير محمد زمان راسخ « 2 » و مير محمد على ماهر استفاده كرده است ولى بر رويهم تذكرهء سودمندى نيست و بيشتر بجنگ يا بياضى مىماند كه كسى با يادداشتهايى براى خود ترتيب دهد « 3 » . كلياتش را\r\n\r\n\r\n","description":"","footnote":"\r\n( 1 ) - در نسخهء چاپى نتايج الافكار كاتب تاريخ رقومى را باشتباه 1117 نوشته است .\r\n( 2 ) - وى از يك خاندان ايرانى بود كه در هند ولادت يافت و بيشتر در سرهند ( سهرند ) اقامت داشت . شاعرى خيالبند و باريك‌انديش بود . ( بهارستان سخن ، ص 605 - 606 ) .\r\n( 3 ) - دو چاپ از آن در لاهور و مدراس شد . دربارهء آن بنگريد بتاريخ تذكره‌هاى فارسى ، تهران 1350 ، ص 36 - 38 .\r\n","page_name":" 1374 ","page_number":758},
  {"content":"\r\n\r\nنديده‌ام و آنچه از شعرش نقل مىكنم منتخبى است از بياض ميرزا بيدل ( بشمارهء 803 ، 16 و 802 ، 16 .  Add  كتابخانهء موزهء بريتانيا ) و بهارستان سخن مير عبد الرزاق ، و غلامعلى آزاد و محمد قدرت الله گوپامو فردها ( تك‌بيتها ) ى متعددى ازو انتخاب كرده‌اند . كلامش پخته و خالى از عيبهاى لفظى است و در ديگر ويژگيهاى شعر با هموطنان همزمان خود تفاوت بسيار ندارد . از اوست :\r\n بهم نايد چو گل از خندهء شادى دهان ما * چه خوش‌نامى برآمد اللّه اللّه از زبان ما\r\nبسر داريم سوداى گل ديدار خورشيدى * كه چون شبنم همه چشم است بار كاروان ما\r\nفسون حيرت حسن تو تا مهر خموشى شد * بود از بوى گل يك پرده نازكتر فغان ما \r\n*\r\n بيهوده دل دردكشان وسوسه‌ناكست * از يك قدح باده حساب همه پاك است\r\nاز خوشهء انگور عيان شد كه درين باغ * شيرازهء جمعيت دلها رگ تاكست \r\n*\r\n برخش بيخودى تا عرش از يك تاختن رفتم * تو هم زاهد اگر مردى بيا اينجا كه من رفتم\r\nنهادم سر بدرگاه و شدم محو تماشايت * تو بيرون نامدى از خانه من از خويشتن رفتم\r\nنشد آن بىوفا يكرنگ با من چون گل رعنا * در اين گلشن به او « 1 » هرچند در يك پيرهن رفتم\r\nمرا چون زين معما هيچ مضمونى نشد روشن * بسرحد عدم آخر بفكر آن دهن رفتم\r\nچو برق از بيقراريها گزيرم كى بود سرخوش * در آغوش تپش رفتم بهر منزل كه من رفتم \r\n*\r\n ز آبادى فزايد شور سودا در دماغ من * سواد شهر مشك‌سوده افشاند بداغ من\r\nچه پروا عاشق وارسته را از آفت دوران * كه باشد آستين چون غنچه دامن بر چراغ من\r\nفزايد كاوش غم جوش شورانگيز سودا را * كه ناخن جلوهء ابرو كند بر چشم داغ من\r\nز بس هر لحظه دوران سخت گيرد كار بر عيشم * سزد چون لعل اگر مى سنگ گردد در اياغ من\r\nبرنگى جسته‌ام از خويش سرخوش در شب هجران * كه وحشت با چراغ برق مىگيرد سراغ من \r\n\r\n\r\n","description":"","footnote":"\r\n( 1 ) - به او ، بجاى با او !\r\n","page_name":" 1375 ","page_number":759},
  {"content":"\r\n\r\n*\r\n زاهد گفتا كه نيست مقبول دعا * ز آن دست كه آلود بجام صهبا\r\nرندى مىگفت تا بود جام بدست * ديگر بدعا كسى چه خواهد ز خدا \r\n*\r\n در اهل جهان بود قناعت كمتر * مادرزادست حرص در طبع بشر\r\nبنگر كه خورد طفل ز يك پستان شير * در دست بگيرد سر پستان دگر \r\n\r\n117 - بيدل عظيم‌آبادى « 1 »\r\nميرزا عبد القادر پسر ميرزا عبد الخالق عظيم‌آبادى هندوستانى متخلص\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء نصرآبادى ، تهران 1317 ص 451 .\r\n* سرو آزاد ، لاهور 1913 ، ص 148 - 154 .\r\n* ايضاح المكنون ، ج 1 ، ستون 494 .\r\n* صحف ابراهيم ، خطى .\r\n* نتايج الافكار ، ص 112 - 118 .\r\n* رياض الشعراء خطى .\r\n* خلاصة الافكار ، خطى .\r\n* بهارستان سخن ، ص 631 - 650 .\r\n* فهرست كتابخانهء مدرسهء عالى سپهسالار ، ج 2 ، ص 571 - 572 .\r\n* فهرست نسخه‌هاى خطى فارسى كتابخانهء ملى پاريس ، ج 3 ، ص 407 .\r\n* فهرست نسخه‌هاى خطى كتابخانهء موزهء بريتانيا ، ج 2 ، ص 706 - 707 .\r\n* ضميمهء فهرست ريو ، ص 212 .\r\n* مرآة الخيال شير على خان لودى و سفينهء خوشگو و جز آنها . . .\r\n","page_name":" 1376 ","page_number":760},
  {"content":"\r\n\r\nبه بيدل بزرگترين شاعر پارسىگوى در پايان دوره‌ييست كه مورد مطالعهء ماست . اصلش از تركان جغتايى ارلات « 1 » است ، و او در عظيم‌آباد پتنا بسال 1054 ولادت يافت و در همانجا كسب دانش كرد و در آغاز جوانى در زمرهء اطرافيان شاه‌زاده محمد اعظم شاه سومين پسر اورنگ زيب درآمد و منصب لشكرى بلندى به دو تفويض شد ليكن وى استعداد شعرى خود را در خدمت شاهزاده و بزرگان درگاهش نگذارد . روزى در مجلس محمد اعظم شاه سخن از شعر و شاعران بزرگ مىرفت ، به دو گفتند كه امروز در سراسر هند بلند مرتبه‌تر از ميرزا عبد القادر بيدل در شعر نيست . گفت پس قصيده‌يى در ستايش من گويد تا پايهء سخنش بدانم و بر مرتبه‌اش بيفزايم . چون اين سخن به بيدل بازگفتند برآشفت و از كار كناره گرفت و از آن پس بآزادگى و قناعت سر كرد و خانه‌اش در شاهجهان‌آباد محل آمد و شد اهل ادب و دوستداران سخن و بزرگان دولت گرديد و با عزت و احترام بسيار از آخرهاى عهد اورنگ زيب عالمگير ( 1069 - 1118 ه ) تا اولهاى دوران محمد شاه ( 1131 - 1161 ه ) سرگرم فراهم آوردن اثرهاى متعددش در نظم و نثر پارسى بود تا بسال 1133 ه بهفتاد و نه سالگى بدرود حيات گفت . او را در صحن خانه‌اش به خاك سپردند و در آيين عرس « 2 » او همه شاعران و صاحب كمالان پايتخت حاضر بودند .\r\nاز كليات آثار بيدل نسخه‌هاى مختلف بتمامى يا باجزاء در دستست و\r\n\r\n\r\n","description":"","footnote":"\r\n( 1 ) - اين نام را « ارلاس » ( نتايج الافكار ، ص 112 ) و « برلاس » ( بهارستان سخن ص 632 ؛ سرو آزاد ، ص 148 ) هم نوشته‌اند و من در گنج سخن ( ج 3 ص 122 ) صورت اخير را ضبط كرده‌ام .\r\n( 2 ) - عرس بضم اول اصلا بمعنى مهمانى عروسيست و در عرف صوفيان ضيافت و اطعام كه در مراسم بعد از مرگ يا در سالروزها و سالگردهاى مشايخ و بزرگان تصوف ترتيب دهند و هنوز به همين نام ميان مسلمانان هند خاصه صوفيان آن ديار متداولست و من خود در بعضى از آنها حاضر بودم . مسلمانان شهر سرايه و ( يوگسلاوى ) نيز سال شب زندگانى جلال الدين مولوى را « شب عروس » مىخوانند .\r\nعرس صوفيان با سماع همراهست و قوالان در آن حاضر مىشوند .\r\n","page_name":" 1377 ","page_number":761},
  {"content":"\r\n\r\nآن شامل بخش‌هاى مختلفى از نظم و نثرست مانند : « نكات » و « مراسلات » و مثنويهاى عرفات ، طلسم حيرت ، طور معرفت ، محيط اعظم ، تنبيه المهوّسين ؛ و ديوان قصيده‌ها و غزلها و ترجيعها و تركيبها و مربع و مخمس و مقطع و مستزاد و رباعى . از مجموعهء رباعيهاى او كه بسيارست دفترهاى مستقلى نيز ترتيب داده‌اند . كلياتش بسال 1287 ه ق در لكنهو بطبع رسيده و چاپ ديگرى از آن در هند بسال 1299 ه ق كرده‌اند ، و جز آنها .\r\nپارسىشناسان هند به بيدل از دو راه اعتقاد مىورزند : نخست آنكه او را از صاحب‌كمالان و پيشروان بزرگ طريقت مىشمارند و دوم آنكه او را بزرگترين شاعر پارسىگوى متأخر بعد از استادانى مانند امير خسرو دهلوى و عبد الرحمن جامى مىدانند . علت آنست كه او در نثر و نظم صاحب شيوهء خاص بوده و در بيان معنيها و مقصودهاى گوناگون خويش در آن شيوه با نهايت توانايى سخن گفته است . وى از « خيالبندان » چيره‌دست بود و در ايراد مضمونهاى باريك مبالغه و اصرار مىورزيد . در اثرهايش انديشه‌هاى عرفانى و غنايى با مضمونهاى پيچيدهء شاعرانه و تشبيه‌ها و تركيبهاى استعارى تخيلى و توهمات پردامنه و خيال‌پردازيهاى دور و دراز بهم درآميخته و ازين راهها كلامى با رنگ و نگار تازه و كاملا بديع فراهم آمده است كه به كلى با آنچه در ديوانهاى پيشينيان مىيابيم متفاوتست . بايد گفت شيوه‌يى از شعر كه نزد ما به « سبك هندى » معروف شده در اثرهاى بيدل به حدى مبالغه‌آميز از توسعه رسيده است . مير عبد الرزاق خوافى كه بارزش كار بيدل درين راه واقف بود و مانند همهء سخن‌شناسان هند به دو اعتقاد مىورزيد ، دربارهء وى مىنويسد كه : « سرآمد غامض‌خيالان والااستعداد و جمع معنىبندان خوش فكر را استادست . بر سرير سخن‌گسترى فرّ دارايى و شكوه جمشيدى داشته و در دار الملك سخنورى كوس رستمى نواخته . . . از به دو نمايش سخن چنين معنى سنج بلندفكرت جلوه‌فرماى ظهور نگشته ، اگرچه در متقدمين امير خسرو دهلوى و در متأخرين مولانا عبد الرحمن با فضايل صورى و كمالات معنوى در فنون شاعرى جامعيت تمام داشتند ، اما درين زمانه وى بدستيارى فكر رسا\r\n\r\n","description":"","footnote":"","page_name":" 1378 ","page_number":762},
  {"content":"\r\n\r\nو پايمردى طبع بلند راه و رسم سخندانى را بشايستگى تمام ورزيده در همه مشام سخندانى و انواع معنىيابى بكمال جامعيت شهرهء آفاق گرديد بلكه بمتانت الفاظ و تناسب فقرات و بست تراكيب و نشست مفردات و رنگينى خيال و رسايى انداز موجد آيين تازه و واضع روشى جداگانه كه ناسخ طرزهاى مستعار و ماحى طورهاى باستانى تواند بود ، گشت .\r\n بستست قضا بر كهن اوراق سپهر * شيرازهء نو از سخن تازهء او . . . » « 1 » . \r\nاين سخنان مير عبد الرزاق دربارهء نوآوريهاى بيدل اگرچه درستست ، اما اينكه شيوهء او به كلى با آنچه ديگران داشته‌اند مغايرت دارد ، درست نيست . بيدل و همطرازان او در هند كه كم نيستند ، در حقيقت دنباله‌رو كسانى هستند كه شعر پارسى را از سدهء نهم ببعد « 2 » از طريقهء سنتى آن بيرون كشيدند و همچنانكه بجاى خود گفته‌ام زيبايى سخن را در ابهام آن پنداشتند ، ابهامى كه از پيچيدن مقصود در جامهء تشبيه‌ها و استعاره‌هاى ديرياب خيالى و وهمى و بنا نهادن كلام بر آنها حاصل مىشود . اين نحوه از بيان مقصود هرچه بيشتر زمان گرفت توسعه و تكامل بيشتر يافت تا آنجا كه اندك‌اندك از دو جناح سخن يعنى معنى و لفظ جناح معنى بلندتر و تناورتر و جناح لفظ ضعيف‌تر و ناتوان‌تر گرديد و بتدريج كار بدانجا كشيد كه هر شعرى كه مضمون و معنى در آن خيالىتر و بقول طرفداران آن شيوه « نازك » تر بود پسنديده‌تر شمرده شد و هر شاعر كه « خيال‌بند » تر و « غامض‌خيال » تر بود استادتر ؛ و بايد اقرار داشت كه بيدل درين ميدان خيالپرورى و مضمون‌آورى از همه شاعران ديگر كه در زمانهاى نزديك به او و يا در عهد او در هند و ايران پديد آمده بودند پيشى جست و دست همگى آنان را از پشت بست .\r\nپيداست كه اين زياده‌رويها در « خيال‌بندى » و « نازك‌انديشى » و فزونى دادن مظروف بر ظرف كلام در همان حال كه گاه با آفرينش بدايعى در سخن\r\n\r\n\r\n","description":"","footnote":"\r\n( 1 ) - بهارستان سخن ، ص 631 - 632 .\r\n( 2 ) - بنگريد به همين كتاب ، ج 4 ، ص 163 - 169 ، و همين جلد ص 521 ببعد .\r\n","page_name":" 1379 ","page_number":763},
  {"content":"\r\n\r\nهمراهست ، حتى در نزد شاعران چيره‌دست گاه كار را بسستى و بيمايگى كلام و يا ابهام شديد و بىمعنى بودن آن مىكشاند ، و بيدل نيز ازين نقص بر كنار نماند چنان كه بعضى از بيتهاى او را بايد با سريشم خيال بمعنى چسبانيد مانند :\r\n حسرت دميده‌ام گل داغم بهانه‌ييست * طاوس جلوه‌زار تو آيينه‌خانه‌ييست\r\nحسرت كمين مژدهء و صلى است حيرتم * چشم بهم نيامده گوش فسانه‌ييست\r\nبه ياد آرد دل بىتاب اگر نقش ميانش را * برنگ موىچينى سرمه مىگردد فغانش را\r\nاينهمه دام خيالاتى كه بر هم چيده‌ايم * نيست جرم ما و تو معجون هستى سنگ داشت\r\nسامان روزى از عرق سعى مشكل است * يعنى در آبرو نتوان نان شكست و ريخت \r\nدر عالم ابداع تركيبهاى نو هم بيدل گاه لغزشهاى نابخشودنى دارد چنان كه در اين بيتها :\r\n جنون جولانيم هرجا بوحشت آشنا گردد * دو عالم گردبادم در هواى نقش پا گردد \r\nتركيب « جنون جولانى » و « آشنا گرديدن » بمعنى « همراه شدن » و عبارت « دو عالم گردبادم . . . » بمعنى « دو عالم بمنزلهء گردبادى براى من . . . » در اين بيت شايستهء نقد است . و يا :\r\n تغافل چه خجلت به خود چيده باشد * كه آن نازنين سوى ما ديده باشد \r\n« به خود چيدن » را بجاى « بر خود حمل كردن ، بر خود نهادن » آورده و بيت هم بر رويهم بسيار بىمزه است ، و بيدل ازينگونه بيتها بسيار دارد .\r\nاما سخن بيدل را نبايد فقط در پردهء اين نقصها و لغزشها مستور شمرد ، چه او بيتهاى خوب هم بسيار دارد مانند :\r\n مطلبى گر بود از هستى همين آزار بود * ورنه در كنج عدم آسودگى بسيار بود\r\nبدل گفتم كدامين شيوه دشوارست انجامش * نفس در خون تپيد و گفت پاس آشناييها\r\nدر جگر صد رنگ طوفان كرده‌ايم * تا سرشكى نذر مژگان كرده‌ايم\r\nاز هجوم اشك ما بيدل مپرس * يار مىآيد چراغان كرده‌ايم \r\nبر رويهم بيدل شاعريست خيال‌پرداز و معنىساز كه كوشش دارد تا\r\n\r\n","description":"","footnote":"","page_name":" 1380 ","page_number":764},
  {"content":"\r\n\r\nواژه‌ها و تركيبها را از هر نوع كه باشد تابع خيال خود كند و براهى از معنى رسانى ببرد كه قريحهء او مىخواهد اما چه توان كرد كه مرغ خيال همواره بر ستيغهاى بلند مىنشيند و كميت لفظ حتى در زمين هموار هم بدشوارى راه مىپيمايد . هرچه دربارهء او بگويند و بخواهند اين حقيقت را نمىتوان انكار كرد كه در موج خيالات او گاه صافيها و پاكيزگيهاييست كه ناديده گرفتن آنها نوعى از بىانصافيست . پستيها و بلنديها در سخن بسيارى از شاعران عهد او ، خاصه در سرزمين او ، ديده مىشود اما سخنان بلند را هيچگاه نبايد فداى ضعفها و ناتوانيهايى كرد كه در مواردى ديگر بر گويندهء آنها دست مىدهد .\r\nازوست :\r\n عصا باشد مددكار طريقت قامت خم را * مدار كارفرمايى بر انگشت است خاتم را\r\nبه چشم شوخ تا كى عيب‌جوى يكدگر بودن * مژه بر هم زنيد و نشكنيد آيينهء هم را\r\nنشاط زندگى خواهى نم چشمى مهيا كن * همين اشكست اگر هست آبيارى نخل ماتم را\r\nنمايانست حال رفتگان از خاك اين وادى * ز نقش پا توان كردن سراغ خاتم جم را\r\nكج‌انديشان ندارند آگهى از راستان بيدل * ز انگشتست دايم ميل كورى چشم خاتم را \r\n*\r\n به مهر مادر گيتى مكش رنج اميد اينجا * كه خونها مىخورد تا شير مىگردد سفيد اينجا\r\nمقيم پارسايى باش پيش از خاك گرديدن * كه سعى هر دو عالم چون عرق خواهد چكيد اينجا\r\nمحيط از جنبش هر قطره صد طوفان خون دارد * شكست رنگ امكان بود گر يك دل تپيد اينجا\r\nز ساز الفت آهنگ عدم زد پردهء گوشم * نوايى مىرسد كز بيخودى نتوان شنيد اينجا\r\nدرين وحشت‌سرا آيينهء اشك يتيمانم * كه در بىدست و پايى هم مرا بايد دويد اينجا\r\nكباب خامسوز آتش حيرت دلى دارم * كه هر جايى نوايى سوخت دودش سركشيد اينجا\r\nنياز سركشان حسن آشوب دگر دارد * كمينگاه تغافل شد اگر ابرو خميد اينجا\r\nبلندست آنقدرها آشيان عجز ما بيدل * كه با سعى شكسته بال و پر نتوان رسيد اينجا \r\n*\r\n هوس نماند ز بس عشق خامكارم سوخت * خوشم كه شعلهء اين شمع خارخارم سوخت\r\nچو موم دوريم از جلوه‌گاه شمع وصال * اشاره‌ييست كه نتوان جدا ز يارم سوخت \r\n\r\n","description":"","footnote":"","page_name":" 1381 ","page_number":765},
  {"content":"\r\n\r\n بهار بىثمرى جمله باب سوختن است * خيال مصلحت‌انديشى چنارم سوخت\r\nچو شمع كشته نرفتم بداغ منت غير * فتيلهء نفسى بود و بر مزارم سوخت\r\nسرشك هر مژه‌اندازش آنسوى نظرست * شرر عنانى اين طفل نىسوارم سوخت\r\nسرشت آگهيم بوتهء گداز خودست * فروغ ديدهء بيدار شمع‌وارم سوخت\r\nهواى وصل به خاك سيه نشاند مرا * برنگ داغ جنون نكهت بهارم سوخت\r\nدلى ز پهلوى داغم نديده گرمى شوق * محبت تو ندانم پى چه كارم سوخت\r\nنسيمى از چمن صيدگاه شوق وزيد * كباب كيست ندانم دل فگارم سوخت\r\nفلك نيافت علاج كدورتم بيدل * نفس بسينهء اين دشت از غبارم سوخت \r\n*\r\n مست عرفان را شراب ديگرى در كار نيست * جز طواف خويش دور ساغرى در كار نيست\r\nعالم عجزست اينجا جاه كو شوكت كدام * تا توانى ناله كن كر و فرى در كار نيست\r\nخشت بنياد تو هم برچيدن مژگان تست * در تغافلخانه نام و منظرى در كار نيست\r\nشعله‌ها در پردهء ساز جهان خوابيده است * گر نفس سوزد كسى آتشگرى در كار نيست\r\nمشت خاك ما سراپا فرش تسليم است و بس * سجدهء ما را جبينى و سرى در كار نيست\r\nحرص قانع نيست بيدل ورنه از ساز معاش * آنچه ما در كار داريم اكثرى در كار نيست \r\n*\r\n مباد چشمهء شوق مرا فسردن موج * چو اشك عرض گهرديده‌ام بدامن موج\r\nز بيقرارى ما فارغست خاطر يار * دل گهر چه خبر دارد از تپيدن موج\r\nفسادها بتجمل صلاح مىگردد * سرى ز تيغ كشيدست آرميدن موج\r\nتوان بضبط نفس معنى دل افشا كرد * حيات شيشه نهفته است در شكستن موج\r\nز بيدلان مشو ايمن كه تير آه حباب * بيك نفس گذرد از هزار جوشن موج\r\nچو گوهر از دم تسليم كن سپر بيدل * درين محيط كه تيغست سر كشيدن موج \r\n*\r\n جگرى آبله زد تخم غمى پيدا شد * دل برآشفت غبار المى پيدا شد\r\nصفحهء سادهء هستى خط نيرنگ نداشت * خيرگى كرد نظر تا رقمى پيدا شد\r\nنغمهء پردهء دل مختلف آهنگ نبود * ناله دزديد ز بس زير و بمى پيدا شد \r\n\r\n","description":"","footnote":"","page_name":" 1382 ","page_number":766},
  {"content":"\r\n\r\n عدمم داد ز جولانگه دلدار سراغ * خاك ره گشتم و نقش قدمى پيدا شد\r\nرشك آن برهمنم سوخت كه در فكر وصال * گم شد از خويش و ز جيب صنمى پيدا شد\r\nنقد پيرى ثمر عافيت‌انديشى ماست * زندگى زير قدم ديد خمى پيدا شد\r\nهستى صرف همان غفلت آگاهى بود * خبر از خويش گرفتم عدمى پيدا شد\r\nخواب ما برد ز ما زحمت جولان بيدل * مشق بيكارى ما را قلمى پيدا شد \r\n*\r\n روشندلان چو آينه بر هرچه رو كنند * هم در طلسم خويش تماشاى او كنند\r\nاين موجها كه گردن دعوى كشيده‌اند * بحر حقيقتند اگر سر فروكنند\r\nعنقاست در قلمرو امكان بقاى عيش * اينجا بهار را ز قفس رنگ و بو كنند\r\nاى غفلت آبروى طلب بيش ازين مريز * عالم تمام اوست كرا جستجو كنند\r\nپرسركش است حسن ، همان به كه بيدلان * آيينه‌دارى دل بىآرزو كنند\r\nآسوده زى كه اهل فنا پيش از انتقام * از وضع خويش خاك به چشم عدو كنند\r\nبيدل به اين طراوت اگر باشد انفعال * بايد جهانيان ز جبينم وضو كنند \r\n*\r\n نه جام باده شناسم نه كاسهء طنبور * جزين قدر كه جهان يكسرست معدن شور\r\nسفال خويش غنيمت شمر كه مدتهاست * شكست چينى و مو ريخت از سر فغفور\r\nاگرنه كورى غفلت فسرده مژگانت * گشاد چشم مدان جز تبسم لب گور\r\nوجود عاريت آيينه‌دار تسليم است * مخواه غير خميدن ز پيكر مزدور\r\nمروتست نگهبان عاجزان ورنه * كسى ديت ننمايد طلب ز كشتن مور\r\nكشيده‌اند درين معرض پشيمانى * عسل تلافى نيش از طبيعت زنبور\r\nز يار دورم و صبرى ندارم ، اى ناصح * دل شكسته همين ناله مىكند ، معذور\r\nمنى بجلوه رساندم كه در تويى گم شد * نداشت آينهء عجز بيش ازين مقدور\r\nز سردمهرى ايام دم مزن بيدل * مباد چون سحرت از نفس دمد كافور \r\n*\r\n رنگ طاقت سوخت اما وحشت آغازم هنوز * چشم بر خاكستر بالست پروازم هنوز\r\nزندگى وصلست اما كو سر و برگ تميز * چون نفس صيدم بفتراكست و مىتازم هنوز \r\n\r\n","description":"","footnote":"","page_name":" 1383 ","page_number":767},
  {"content":"\r\n\r\n كى برم چون صبح كام از عشرت جان باختن * من كه چون گل از ضعيفى رنگ مىبازم هنوز\r\nرفته است عمريست زين محفل نواى فرصتم * ساده‌لوحان رشته مىبندند برسازم هنوز\r\nسوختن از شعلهء من حيرت خامى نبرد * ديده‌ام انجام كار و داغ آغازم هنوز\r\nيك نفس قمريست از شور جنون خاكسترم * چون نگه در سرمه هم مىبالد آوازم هنوز\r\nمشت خاكم تا كجا چرخم بپستى افگند * نقش پا گر افسرم سازد سرافرازم هنوز\r\nشبنم رم‌طينتم بيدل گر افسردم چه باك * مىرسد بر يك جهان بىطاقتى نازم هنوز \r\n*\r\n ذوق شهرت‌ها دليل فطرت خامست و بس * صورت نقش نگين خميازهء نامست و بس\r\nهرچه مىبينى بساط آراى عرض حيرتست * اين گلستان سربسر يك نخل بادامست و بس\r\nبسته است از موىچينى صورتم نقاش صنع * صبح ايجادم همان گل كردن شامست و بس\r\nكاش از خجلت شرارم برنمىآمد ز سنگ * سوختم از شرم آغازى كه انجامست و بس\r\nهيچكس را قابل آن جلوه نپسنديد صبح * جوهر حيرانى آيينه اوهامست و بس\r\nاز تعلق اينقدر خشت بناى كلفتى * اندكى از خود برآ عالم سر بامست و بس\r\nبال آهى مىكشد اشكى كه مىريزيم ما * شبنم ما را هوا گشتن سرانجامست و بس\r\nاز نشان كعبهء مقصود واقف نيستم * اينقدر دانم كه هستىساز احرامست و بس\r\nپختگى ديك سخن را بازمىدارد ز جوش * تا خموشى نيست بيدل مدعا خامست و بس \r\n*\r\n چند باشى ز جنون خاك هوس بر سر خويش * اى گل اين پيرهن رنگ برآر از بر خويش\r\nصبح جمعيت ما سوخته‌جانان دگرست * چشم شبگير كن اى شعله بخاكستر خويش\r\nفكر لذات جهان كلفت جان مىآرد * نى به صد عقده فشرده است لب از شكر خويش\r\nخودشناسى است تلافىگر پرواز دلت * نيست بر آينه‌ها منت روشنگر خويش\r\nعمرها شد قدم عافيتى مىشمريم * شمع هر چشم زدن مىگذرد از سر خويش\r\nبىتو غواصى درياى ندامت داريم * غوطه زد شبنم ما ليك به چشم تر خويش\r\nكاش بيدل الم بىكسيم درسوزد * تا ز خاكستر خود دست نهم بر سر خويش \r\n*\r\n من نمىگويم زيان كن يا بفكر سود باش * اى ز فرصت بىخبر در هرچه هستى زود باش \r\n\r\n","description":"","footnote":"","page_name":" 1384 ","page_number":768},
  {"content":"\r\n\r\n در طلب تشنيع كوتاهى مكش از هيچكس * شعله‌ات گر بال بىتابى گشايد دود باش\r\nدر زيانگاه سلامت نيست حسن عافيت * گر توانى آب شد آيينهء مقصود باش\r\nرنگ آسايش در آغوش بهار بىخوديست * يك قلم لغزش چو مژگانهاى خواب‌آلود باش\r\nدر خموشى گر ندارى ساز و برك عافيت * گفت‌وگو هم عالمى دارد ، نفس‌فرسود باش\r\nچيست دل تار و كش ديدار بايد ساختن * حسن بىپروا خوشست آيينه‌گو مردود باش\r\nنقد حيرتخانهء هستى صدايى بيش نيست * اى عدم نامى بدست آورده‌اى موجود باش \r\n*\r\n ازين صحراى بىحاصل دگر با خود چه بردارم * نگاه عبرتى همچون شررزاد سفر دارم\r\nبموج وحدتم نقش دويى صورت نمىبندد * اگر آيينه‌ام سازى همان حيرت ببر دارم\r\nسراغم مىتوان از دست بر هم سوده پرسيدن * رم وحشى غزال فرصتم گردى دگر دارم\r\nمجو صاف طرب از طينت كلفت‌سرشت من * كف خاكم غبار از هرچه گويى بيشتر دارم\r\nبهر تقدير اگر تقدير دست حيرتم بندد * برنگ خون بسمل در چكيدنها جگر دارم\r\nتوانم جست از تاب فريب اين چمن بيدل * چو شبنم گر بجاى كام من هم چشم تر دارم \r\n*\r\n هم عنان آهم آشوب جهان خواهم شدن * پيرو اشكم محيط بىكران خواهم شدن\r\nاشك بىتابم تسلى در مزاجم تهمت است * از چكيدن گر برون آيم روان خواهم شدن\r\nغير جيب بيخودى خلوتگه آرام نيست * در شكست رنگ چون آتش نهان خواهم شدن\r\nدل ز نيرنگ تغافلهاى او مايوس نيست * باز مىگويد كه آخر مهربان خواهم شدن\r\nبا همه افسردگى بيدل چو آواز جرس * گر روم از خود دليل كاروان خواهم شدن \r\n*\r\n واماند دل و ننگ نشان كرد مرا * دنبالهء گرد كاروان كرد مرا\r\nهمدوش رفيقان نگذشتم از خويش * بار نفسى چند گران كرد مرا \r\n*\r\n گاهى غم آب و دانه مىبايد گفت * گاه از عيش و ترانه مىبايد گفت\r\nتا مرگ همى بگفت‌وگو بايد ساخت * تا خواب برد فسانه مىبايد گفت \r\n*\r\n\r\n","description":"","footnote":"","page_name":" 1385 ","page_number":769},
  {"content":"\r\n\r\n ز آن طره كه با رخش بتاب افتادست * در گردن خورشيد طناب افتادست\r\nگفتم ز چه‌رو پرشكنست اعضايش * گفتا كه ز بام آفتاب افتادست \r\n*\r\n هر صبح كه درهاى فلك باز كنند * مردم قانون جست‌وجو ساز كنند\r\nقوال فلك بدست گيرد دف مهر * دنياطلبان پا زدن آغاز كنند \r\n*\r\n كس نشأه نديد تا مى ناب نخورد * گوهر نگرفت رشته تا تاب نخورد\r\nاز سفله مدار چشم راحت بيدل * كز چشمهء آيينه كسى آب نخورد \r\n*\r\n دى آينه‌يى فتاده ديدم برهى * در گرد كلف شكسته سامان مهى\r\nاز پردهء رنگش اين نوا مىباليد * كاى خودبينان بجانب ما نگهى ! \r\n\r\n118 - مخلص كاشانى « 1 »\r\nميرزا محمد متخلص بمخلص و معروف به « مخلصاى كاشى » از شاعران نيمهء نخستين از سدهء دوازدهم هجريست . در دوران پادشاهى شاه سلطان\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* تذكرهء حزين ، چاپ دوم ، تهران 1334 ، ص 77 - 78 .\r\n* سرو آزاد ، ص 125 - 126 .\r\n* نتايج الافكار ، ص 651 - 657 .\r\n* رياض الشعراء واله داغستانى ، خطى .\r\n* صحف ابراهيم ، خطى و تذكره‌هاى ديگر مانند مرآت آفتاب‌نما و نغمهء عندليب .\r\n* فهرست نسخه‌هاى خطى فارسى در كتابخانهء موزهء بريتانيا ، ج 2 ، ص 708 - 709 .\r\n","page_name":" 1386 ","page_number":770},
  {"content":"\r\n\r\nحسين ( 1105 - 1135 ) اعتماد الدوله محمد مؤمنخان شاملو او را از كاشان باصفهان خواند و او در پايتخت مدتى از رعايت و نگاهداشت اعتماد الدوله برخوردار و با حزين لاهيجى معاشر و انيس بود و حزين در شرح حالش گفته است كه مخلص در مراحل شصت سالگى در اصفهان بدرود حيات گفت و در مقبرهء جامع عتيق آن شهر به خاك سپرده شد و هم او درباره‌اش گفته « طبعى بسخن آشنا و رغبت و ميلى مفرط بشعرا داشت ، اشعار خوب دارد ، سليقه‌اش را در شعر قصورى نبود ليكن چون از سرمايهء دانشورى عاريست و صنعت ابهام را بجد گرفته گاهى بلكه اكثر سخنش با وجود تناسب الفاظ سبك و خام مىافتد . . . » . ديوان غزلها و مفرداتش بشمارهء 19620 .  Add  در كتابخانهء موزهء بريتانيا ملاحظه شد كه در حدود 2500 ( دوهزار و پانصد ) بيت دارد . ازوست :\r\n ناز و تمكين مىفزايد گاه خشم و كين ترا * مىكند رشك بت‌چين جبههء پرچين ترا\r\nبس‌كه از خورشيد رخسارت كند كسب ضيا * چون هلال عيد بالد شمع بر بالين ترا\r\nفرق نتوان كرد آرام و خرامت را ز هم * بس‌كه يك مو بر سراپا نيست بىتمكين ترا\r\nابروى پيوستهء پروسمه دارى در نظر * بس بود در شاعرى اين وسمهء رنگين ترا\r\nزاهد اين تقوى و پرهيز تو بىتزوير نيست * درد دل گيرد ترا گر هست درد دين ترا\r\nداريش چون كودك يك دانه دايم در كنار * بس‌كه طفل اشك باشد در نظر شيرين ترا\r\nملزم دانا شدن مخلص ندارد خفتى * خفت آن باشد كه نادانى كند تحسين ترا \r\n*\r\n نزد مردان ملك دنيا قابل تسخير نيست * دست همت چون بلند افتاد عالمگير نيست\r\nمهر لب شد خار صحراى مرا ننگ سؤال * ورنه پستان تمنى يك نفس بىشير نيست\r\nگرم رفتن مىشود شبنم چو سرزد آفتاب * در سفر روشندلان را حاجت شبگير نيست\r\nمىتوان يكدم هزاران دوست با خود خصم كرد * در پى قطع محبت حاجت شمشير نيست\r\nگشته قدش زير بار گنبد عمامه خم * ورنه شيخ جاهل ما اينقدرها پير نيست\r\nچند از بهر عمارت آب‌رو ريزى به خاك * اين كهن ويرانه مخلص قابل تعمير نيست \r\n*\r\n روح را آميزش بىهمتان تن مىكند * امتزاج آب و خاك اين نكته روشن مىكند \r\n\r\n","description":"","footnote":"","page_name":" 1387 ","page_number":771},
  {"content":"\r\n\r\n صبح پيرى سوزدم دل شوق شبهاى شباب * شمع ما در وقت مردن خانه روشن مىكند\r\nسر فرو نارد بقتلم تيغ استغناى يار * چارهء كارم بمرگ خويش مردن مىكند\r\nمستى هستى كه دارد زاهدان را در خمار * ساقى ما چاره در يك آبخوردن مىكند\r\nنازنين‌يارى كه من دارم ز بس نازك‌لقاست * خواهش دل بر لبش كار مكيدن مىكند \r\n*\r\n ز باده هركه بعهد شباب مىگذرد * نخورده جام فريب از سراب مىگذرد\r\nچو قد دوتا شود از مى گذشتن آسانست * خوش آنكه بىپل ازين روى آب مىگذرد\r\nهميشه لازم طبع جوان بود غفلت * كه روزهاى بهارى بخواب مىگذرد\r\nچه گل ز دولت بيدار مىتوان چيدن * ترا كه عمر چو مخمل بخواب مىگذرد\r\nجدا ز خدمت ياران نكته‌دان مخلص * مَدارِ صحبت ما با كتاب مىگذرد \r\n*\r\n از نارسيدگيست كه صوفى كند خروش * سيلاب چون ببحر رسد مىشود خموش\r\nما ترك مى بگفتهء واعظ نمىكنيم * مينا بگو برآورد اين پنبه را ز گوش\r\nتا آورد مرا ز حقارت سبك به چشم * خواهم خريد رطل گرانى ز ميفروش\r\nپوشيدن آشكار كند عيب جامه را * خواهى ز خلق عيب تو پنهان شود مپوش\r\nچون چشمه‌سار دامن الوند در بهار * مخلص ز وصل لاله‌عذاران زديم جوش \r\n*\r\n ما چون قلم سخن به زبان دگر كنيم * چون كار ما به حرف رسد گريه سركنيم\r\nاين خواريى كه بر سر كوى تو مىكشيم * هرگز نشد كه نقل بجاى دگر كنيم\r\nاز خاكيان به غير سرافگندگى خطاست * بايد باصل خويش چو نرگس نظر كنيم\r\nدر پيش كس به خاك نريزيم آب رو * ما نان خشك خويش به اين آب تر كنيم\r\nديديم بس خلاف توقع ز دوستان * از صندل ار سخن گذرد دردسر كنيم\r\nچشم زمانه باز چو مقراض در قفاست * از زخم اگر لباس مقطع ببر كنيم\r\nخوش درگرفته است چراغان داغ ما * رفتيم تا بناله دلش را خبر كنيم\r\nمخلص بما رعايت بيداد مشكل است * گر رد مدعا نبود ترك سر كنيم \r\n*\r\n\r\n","description":"","footnote":"","page_name":" 1388 ","page_number":772},
  {"content":"\r\n\r\n ره بقرب حق نيابى گر به دنيا مايلى * تا ازين باطل نگردى فرد فرد باطلى\r\nگر به كار حق دهى تن مىتوانى ساختن * خانهء فرداى خود معمور از مشت گلى\r\nعالمى را چشم بر دلجويى پيكان اوست * شست تا نگشايد آن بىرحم نگشايد دلى\r\nاحتياج شمع نبود كلبهء عشاق را * ز آنكه در هر گوشه‌يى از داغ مىسوزد دلى\r\nمن كه دايم با خيال يار گرم صحبتم * جز سر زانو نمىباشد مرا سرمنزلى\r\nهمچو دهقانى كه كشتش را ز دهر آفت رسد * نيست در پيرى مرا از زندگانى حاصلى\r\nخانه بىصاحب چو باشد زود مىگردد خراب * سعى كن مخلص مگر پيدا كنى صاحبدلى \r\n\r\n119 - عالى نيشابورى « 1 »\r\nميرزا ابو المعالى متخلص بعالى از يك خاندان اصيل نيشابورى برخاست كه نسب خود را بفريد الدين عطار شاعر بزرگ مىرسانيد ، و او خود عارف و عالم فاضلى بود كه با فرخ سير ، پيش از جلوس بر تخت پادشاهى ، ملازم و مجالس بود و در عهد سلطنتش ( 1124 - 1131 ) مقام و مرتبه‌يى بلند داشت و خطاب « وزارت خان » يافت . ديوان قصائد و مقطعات و غزل و رباعى و مفردات\r\n\r\n\r\n","description":"","footnote":"\r\n( 1 ) - دربارهء او بنگريد بفهرست نسخه‌هاى خطى فارسى در كتابخانهء موزهء بريتانيا ، ج 2 ، ص 705 ، و در آنجا بمأخذهايى مثل هميشه بهار و فهرست اود ، ص 126 و كتاب ادبيات هند تأليف گارسن دوتاسى  Tassy de Garcin  ج 1 ، ص 191 اشاره شده است . حزين ( تذكره ، ص 90 - 91 ) از ميرزا ابو المعالى مشهدى نام مىبرد كه در همان شهر مشهد درگذشت و او را نبايد با اين ميرزا ابو المعالى نيشابورى اشتباه كرد . يك عالى ديگر بنام ميرزا مهدى داريم از اهل مشهد كه او نيز معاصر حزين بود و در همان شهر مرد ( تذكرهء حزين ، ص 90 ) ؛ و بنگريد به صحف ابراهيم و روز روشن و سرو آزاد .\r\n","page_name":" 1389 ","page_number":773},
  {"content":"\r\n\r\nاو كه پيرامون سه‌هزار و سيصد بيت شعر دارد ، در كتابخانهء موزهء بريتانيا بشمارهء 16795 .  Add  ملاحظه شد . بعضى از قطعاتش در ستايش فرخ سير و نيز حاوى تاريخهايى ميان سالهاى 1124 تا 1127 است كه غالبا متضمن موضوع ولادت يا ازدواج در خاندان پادشاهيست . قصيده‌هايش در ستايش پيامبر و امامان و فرخ سير و بزرگان عهدست .\r\nشعر عالى نيشابورى به نسبت با شاعران عهدش خوب و استوارست .\r\nغزلهايش دلنشين و گرم و مقرون بتخيل‌هاى دلچسب و قصيده‌هايش روان و محكم است و بر رويهم در شعر زبانى خالى از عيب دارد و هنوز جلوهء زبان خراسانيان در سخنش مشهود است و او با آنكه بعد از صائب مىزيسته و شاعرى مىكرده كمتر شيوهء او و پيروانش را در توجه به زبان نزديك بمحاوره پذيرفته است . در ديوان عالى بارها ببدگويىهاى تندش از زاهدنمايان و ملايان بازمىخوريم و معلوم نيست اين نقار و ملالت خاطر او از كجا برخاسته است . ازوست :\r\n كى شود دلتنگ از غم هركه با دل آشناست * بىتكلف گوشهء دل بوستانى دلگشاست\r\nاز تماشاى گلستان جهان در حيرتم * آن چمن‌پيرا كه اين گلزار دارد خود كجاست\r\nنيست چاك سينه‌ام همچون قلم مرهم‌پذير * جامهء عريانيم بر تن ز رسوايى قباست\r\nمنقلب گرديده است از بس هواى روزگار * دهر بر اهل جهان ز افسردگى ماتم‌سراست\r\nچار فصل دهر را كردم تماشا ماه و سال * عمر چون باد بهارى بىثبات و بىبقاست\r\nبار سنگين موج طوفان‌خيز و آفت بادبان * كشتىِ درچار موجم را توكل ناخداست\r\nدر محبت هركه را كرديم در دهر امتحان * همچو عهد گلرخان ناپايدار و بىبهاست\r\nهركه را چون آينه كردم تصور صافدل * از برون دارد جلا اما درونش بىصفاست\r\nاز پى مطلب دويدن زحمت آرد بيشمار * در جهان آسودگى با خاطر بىمدعاست\r\nگوشه‌گيرى در جهان خوشتر ز عالم‌گيرى است * سايهء ديوار عزلت سايهء بال هماست\r\nبىتكلف چون تواند گوشه از دنيا گرفت * زاهد خودبين كه سر تا پا ملوث از رياست\r\nريسمان‌بازى كند تسبيح بر كف زير دلق * در كمنداندازى از مكر و حيل مشقش رساست\r\nدام تزويرى كه دارد او براى صيد خلق * شانه و عمامه و تسبيح و مسواك و رداست \r\n\r\n","description":"","footnote":"","page_name":" 1390 ","page_number":774},
  {"content":"\r\n\r\n تا نبيند از شكستن گردن او پاى لغز * دستگير و راهبر آن كورباطن را عصاست\r\nبس‌كه هست از كردهء خود منفعل بعد از نماز * مىكشد در پيش رو دست و بهانه بر دعاست\r\nآنچه مىگويد سزاوارست ليكن آن دغل * خود نيارد در عمل ، تقريرش از روى رياست . . . \r\n*\r\n « 1 » كرده بى خود مستى آن نرگس فتان مرا * مىپرستم مىكشد دل در فرنگستان مرا\r\nدردسر گرديده است اى دوستان مهمان مرا * صندل سرخِ مى آريد از پى درمان مرا\r\nمىكند يادش بخير اى دوستان شادان مرا * ز آشنايان هركه سازد از فراموشان مرا\r\nبس‌كه خود را محو حسن بىنشانش ديده‌ام * مىتوان در ديده كردن چون نگه پنهان مرا\r\nبندبندم گرچه چون نى مايه‌دار ناله است * داغ دارد در گلستان بلبل نالان مرا\r\nچون نيفروزم چو شمع و چون ننالم در گداز * نيست غير از درد و داغ عاشقى سامان مرا\r\nهيچگه از غمزهء دلدوز دلدارى نكرد * ماند از آن بيرحم كافر در دل اين ارمان مرا\r\nتا خيالش شد بهارافروز كنج خلوتم * هست سير خاطرم هم باغ و هم بستان مرا\r\nگرم صحبت فكر چون با شاهد معنى شود * مىكند لطف سخن عالى چو گل خندان مرا \r\n*\r\n تا بذوق سوختن آراستم هنگامه را * شمع‌سان از تاروپود شعله كردم جامه را\r\nرشك دارد غيرتم بر خويش و مىشويم ز اشك * از سواد ديدهء خود گر نويسم نامه را\r\nاز نگاه گرم او نقاش خجلت مىكشد * در كف صورتگر چين مىگذارد خامه را\r\nدر بزرگى عالى از گنبد بود در رتبه بيش * سخت پيچيده است شيخ شهر ما عمامه را \r\n*\r\n بعزم رقص چون برخاست آن مهر و ز جا امشب * برعنايى جلا بخشيد از طرز ادا امشب\r\nچو خورشيد جهان‌افروز روشن ساخت عالم را * به كف ساغر چو آمد آن نگار دلربا امشب \r\n\r\n\r\n","description":"","footnote":"\r\n( 1 ) چنان كه پيش ازين گفته‌ام شاعران اين عهدگاه براى يك غزل چند مطلع مىساختند تا كداميك مقبولتر افتد . اين غزل يكى از آنهاست .\r\n","page_name":" 1391 ","page_number":775},
  {"content":"\r\n\r\n چو برگ لاله كز باد خزان بر خاك مىغلتد * تپيدن در هوايش تا سحر زد دست و پا امشب\r\nگل‌افشان تماشايست آيين بر سر انگشتش * كف دستش بهارستان شد از رنگ حنا امشب\r\nبجان انداخت آتش زخم تيغ نازش از رمزى * نماند از بيقرارى پاىبرجا هوش را امشب\r\nحلاوت‌بخش جان شد غمزه‌اش از عشوهء شوخى * ادا در بىادايى كرد آن شيرين‌ادا امشب\r\nبرنگ چشمهء خورشيد عالى در تماشايش * نظر تار شعاعى بست از آن زرين‌قبا امشب \r\n*\r\n فتنه بيدار از فريب چشم خون‌آلود كيست * دلپريشانى نصيب از زلف مشك‌اندود كيست\r\nچشم و دل با عقل و دانش يكجهت گرديده‌اند * باز يا رب آن سر كو قبلهء مقصود كيست\r\nدر كسوف افتاد از رشك رخ او آفتاب * مىتوان معلوم كرد از حسن او محسود كيست\r\nاهل عالم از محبت رنجها برداشتند * در زيان نقد جان دادن ندانم سود كيست\r\nهر يكى دارد تلاش سوختن پروانه‌وار * شور عشقش تا نصيب جان غم‌فرسود كيست\r\nدر طلب عالى ز پا منشين و همت برگمار * گر شود توفيق رهبر خود مگو بهبود كيست \r\n*\r\n گره سخت توان از همه مشكل برداشت * ليك نتوان ز جهان گذران دل برداشت\r\nبود از بس‌كه گران‌بار محبت ليلى * نتوانست ز جا پردهء محمل برداشت\r\nكبك دل بال‌فشان بود كه شوق نگهش * همچو شهباز بچنگ مژه غافل برداشت\r\nفضلش افزود و كرامت ز ملامت دريافت * فاضل از حرف درستى كه ز جاهل برداشت\r\nدل ديوانه ندانست كه آسايش چيست * گشت آواره و آرام ز منزل برداشت\r\nچشم بستم كه ز آشوب كنارى گيرم * موج زد شوق و دل‌آرام ز ساحل برداشت\r\nعالى از بس‌كه كند نطق تو تأليف قلوب * نسخهء شعر تو ديوانه و عاقل برداشت \r\n\r\n","description":"","footnote":"","page_name":" 1392 ","page_number":776},
  {"content":"\r\n\r\n*\r\n بدلدارى دل ديوانه فكر سازشى دارد * كه چشم او هزاران فتنه در هر گردشى دارد\r\nنمىدانم چه آشوبست يا رب در دل خونين * كه هريك قطره اشكم همچو دريا شورشى دارد\r\nنمىآيد بفهم ناقص از نقص ادا فهمى * كه در هر گردش آن چشم سخنگو پرسشى دارد\r\nبه چشم كم مبين در جان‌نثار خود ز بىقدرى * كه جان بىبهاى عاشق اى جان ارزشى دارد\r\nدو چشم عشوه‌ساز مست نازش با دل پرخون * به زور پنجهء مژگان مدام او برّشى دارد\r\nبه پيچ و تاب افتادست جانها در كمند او * كه پيچان طره‌اش با ناتوانان پيچشى دارد\r\nبهار گلشن يكرنگيم تا عشق مىورزم * دلم با مهر او چون بوى و گل آميزشى دارد\r\nندارم در بساط از الفتش جز مايهء داغى * اگر دل گر جگر گر سينه هريك جوششى دارد\r\nبنازم اين درافشانى كه سرزد عالى از طبعت * سخن از خامه‌ات چون ابر نيسان ريزشى دارد \r\n*\r\n گلهاى كام از چمن دهر چيده گير * عبرت اگر پذيرى ناديده ديده گير\r\nتوفيق اگر به راه طلب رهبرى كند * بىسعى پا به منزل و مقصد رسيده گير\r\nدر خلوت دلست تماشاى هر دو كَون * چشمت ببند و پردهء گردون دريده گير\r\nبر حرف ابلهان منه انگشت اعتراض * هر هرزه‌يى كه مىشنوى ناشنيده گير\r\nبردى چو ره بعافيت‌آباد شهر عشق * پيوند الفت از همه عالم بريده گير\r\nنوشيدنش چو نيست ميسر بكام دل * عالى نمك ز وصف لب او مكيده گير \r\n*\r\n بر هرچه نظر دوختم از ياد نگارى * زد موج تماشاى گل و باغ بهارى\r\nبشتاب كه از گرم روان ره وحشت * برخاسته از دور درين دشت غبارى\r\nتا رفته ز پيش نظر آن مايهء آرام * برده است ز دل رفتن او صبر و قرارى\r\nبر خاك‌نشينان ز سر عجب منازيد * شايد كه برآيد ز پس گرد سوارى\r\nآيينهء رخسار مكدر ننمايد * بر دامن دل تا ننشسته است غبارى\r\nعالىسخن از فرط سخنور شده بىقدر * از اهل سخن كاش بگيرند عيارى \r\n\r\n","description":"","footnote":"","page_name":" 1393 ","page_number":777},
  {"content":"\r\n\r\n\r\n120 - شهرت شيرازى « 1 »\r\nحكيم الممالك شيخ حسين طبيب شيرازى از پزشكان و شاعران ايرانى بود كه بهند رفت و بشغل پزشكى دربار سرگرم شد . نخست خدمت محمد اعظم شاه اختيار كرد كه بعد از مرگ پدرش اورنگ زيب ( 1118 ه ) مدتى كوتاه زمام حكومت در دست داشت و پس از وى در درگاه قطب الدين شاه عالم بهادر شاه اول ( 1119 - 1124 ه ) عزت و احترام بسيار بهم رسانيد و در عهد محمد فرخ سير ( 1124 - 1131 ) عنوان حكيم الممالك يافت و در دوران پادشاهى ناصر الدين محمد شاه ( 1131 - 1161 ) به زيارت كعبه رفت و باز ببارگاه شاهان هند برگشت و بمنصب چهارهزارى مفتخر گرديد تا بسال 1149 ه در شاهجهان‌آباد بدرود زندگانى گفت ، و مير غلامعلى آزاد بلگرامى ( م 1200 ه ) ماده تاريخ وفاتش را چنين يافت :\r\n بىنظير زمانه شيخ حسين * گوى معنى ز نكته‌سنجان برد\r\nهاتفى از براى رحلت او * سال تاريخ گفت « شهرت مرد » ( 1149 ) . \r\nديوان غزلها و مخمس‌ها ( با تضمين اشعار محتشم و صائب و كليم و اسير ) و مفردات و مقطعات او در كتابخانهء ملى پاريس بشمارهء 758 .  - Supp  61  Bruix  ملاحظه شد . شاعريست خوش‌فكر با بيانى خوب و كلامى روشن و نو همراه با معنيهاى عرفانى و تحقيق و تهذيب . ازوست :\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* ايضاح المكنون ، ج 1 ، ستون 511 .\r\n* نتايج الافكار ، ص 393 - 394 .\r\n* سرو آزاد ، ص 201 - 202 .\r\n* فهرست نسخه‌هاى خطى فارسى در كتابخانهء ملى پاريس ، ج 3 ، ص 409 .\r\n","page_name":" 1394 ","page_number":778},
  {"content":"\r\n\r\n « 1 » بگوشها نبود الفتى صداها را * ز بس‌كه نيست وفا با هم آشناها را\r\nهميشه سفله كند صيد طاير دولت * كه هست دانهء دام استخوان هماها را\r\nچو مىروى پى آوازه خوش مكن منزل * مقام سرمه بود نالهء دراها را\r\nصداى چينى فغفور اگر دهد كشكول * كسى نمىشنود نالهء گداها را\r\nشود چو كاسهء طنبور پرصدا نكند * كه كرده دست تهى كار بينواها را\r\nهمين نه گندم از آدم گرفت صبر و سكون * كه چرخ دارد سرگشته آسياها را\r\nاگرنه وقف خرابيست شهر آبادى * كه داده است بويرانى اين بناها را\r\nشود ز همدم بد آه عشقبازان سرد * و گرنه گرم بود خاصيت هواها را\r\nز بس‌كه شهرت فريادرس نمىباشد * بگوشها نبود الفتى صداها را \r\n*\r\n دگر طوطى خطى برد از ميان دلها و دينها را * كه نامش محشر آيينه مىسازد نگينها را\r\nبجز نرگس نرويد سبزه از خاك نظربازان * مگر از چشم حيرت آب دادند اين زمينها را\r\nلباس آدميت آن‌چنان شد خالى از مردم * كه جز نال قلم دستى نباشد آستينها را\r\nز بس شد عام عكس مدعا گر گل شود خرمن * به غير از خار در دامان نباشد خوشه‌چينها را\r\nكسى در دار دنيا جاى آسايش نمىخواهد * اگر باشد خبر از تنگى جا خوش‌نشينها را\r\nبرون مىرفتم از چاك قفس چون نالهء بلبل * دمى گر خالى از صياد مىديدم كمينها را\r\nگر استقبال را در حال بيند اهل دل شايد * كه باشد عينك از روشن‌ضميرى پيش‌بينها را\r\nببند زلف مىديدند احوال دل شهرت * وقوفى بود از مشاطگى گر شانه‌بينها را \r\n*\r\n همين نه روى زمين در قلمرو پاهاست * كه زير هر قدمى شهرها و دنياهاست\r\nبدولت دو جهان آبروى فقر مده * غلط مبين كه در آغوش قطره درياهاست\r\nچو ره بخانهء دل يافتى بگو شهرت * جنون كجاست كه در اين خرابه صحراهاست \r\n*\r\n تپيدن از دل من آرزو برون آورد * شكفتن از گره غنچه بو برون آورد \r\n\r\n\r\n","description":"","footnote":"\r\n( 1 ) درين غزل و بسيار جايهاى ديگر شهرت نامهاى جانداران را با « ها » جمع مىبندد .\r\n","page_name":" 1395 ","page_number":779},
  {"content":"\r\n\r\n مبين به چشم كمم كز ميان گمشدگان * مرا زمانه به صد جستجو برون آورد\r\nسخن ز قيد خموشى رهاييم بخشيد * ازين طلسم مرا گفتگو برون آورد\r\nز بس شبيه خطش را بنفشه گفت و كشيد * زبان خامهء نقاش مو برون آورد\r\nز بس‌كه بخيهء مردم ز روى كار افتاد * قماش اكثر ياران رفو برون آورد\r\nببزم ميكده پشتش بكوه سرخابست * بدوش هركه از آنجا سبو برون آورد\r\nبرآمد اختر بختش ز تيرگى چون مهر * چو شهرت آنكه ز هند آبرو برون آورد \r\n*\r\n دگر ديوانهء زلف كه از جان سير مىگردد * كه شيون اشك چشم حلقهء زنجير مىگردد\r\nشب خواب حيات از بس‌كه با صبح است هم‌بالين * جوان پهلو بپهلو تا بگردد پير مىگردد\r\nمخواه از جام خالى باده جز در عالم حيرت * كه اين پيمانه در ميخانهء تصوير مىگردد\r\nبصيد ذره چون خورشيد كى قانع شود فكرم * شود گيرنده گر اين‌بار عالمگير مىگردد\r\nچنان طول امل ديوانه دارد اهل دنيا را * كه هركس را كه ديدم پاى در زنجير مىگردد\r\nبود در هند دايم چشم معشوق از پى عاشق * در اينجا آهو از دنبال آهوگير مىگردد\r\nنظربازست با سبزان هند از بس‌كه ايرانى * نگه را در صفاهان سرمه دامنگير مىگردد\r\nكسى شهرت گره نگشايد از كار دل حيران * شكفتن كى نصيب غنچهء تصوير مىگردد \r\n*\r\n چون سرو دود سركشد از مجمرم هنوز * آيد به كار فاخته خاكسترم هنوز\r\nدارم در استخوان تب هجر ترا چو شمع * گرمست ازين دوآتشه صهبا سرم هنوز\r\nبا آنكه فاضلست حساب وفاى من * باقى بود ستمگرى دلبرم هنوز\r\nبرده است آب آينه خاكستر مرا * من محو رهنمايى روشنگرم هنوز\r\nشهرت فسرده شد كف خاكسترم ولى * گرمست در بغل دل چون اخگرم هنوز \r\n*\r\n ز ياد غير حق خالى دل بىكينه را ديدم * به آن صورت كه من مىخواستم آيينه را ديدم\r\nندارد غنچهء تصوير دلها نكهت وردى * تهى از گوهر مقصود اين گنجينه را ديدم\r\nبود روشندلان را بس‌كه از پهلوى هم كلفت * گرفتار غبار دل صفاى سينه را ديدم\r\nز بس پوشيده مىنوشند اهل فقر صهبا را * لباس دختر رز خرقهء پشمينه را ديدم \r\n\r\n","description":"","footnote":"","page_name":" 1396 ","page_number":780},
  {"content":"\r\n\r\n ز مى گلرنگ شد روى سياه زاهدان شهرت * بروز شنبهء مستان شب آدينه را ديدم \r\n*\r\n غير از نگاه يار نيفتد ببند من * نگرفته است جز رم آهو كمند من\r\nدر صيدگاه سوختگى دانه ريختم * آتش بدام شعله فتاد از سپند من\r\nحاجت بتاب نيست دل بىقرار را * ناز طبيب را نكشد دردمند من\r\nدلچسب خلق شد سخنم از زبان تو * شيرينى از لب تو گرفتست قند من\r\nشهرت به گوش يار بخوان تا اثر كند * آن ناله‌يى كه كرد در آتش سپند من \r\n*\r\n چو دل صيد محبت شد ندارد با بدن كارى * اسير حسن غربت را نباشد با وطن كارى\r\nزبان حيرت آيينه را فهميده مىگويم * به غير از ديدن رويت نمىآيد ز من كارى\r\nبياران مىنمايد خامه‌ام شيرين‌زبانى را * و گرنه طوطيم را نيست بىمشق سخن كارى\r\nمكرر ديدم و گفتم بد از نيكان نمىآيد * نمىآيد قبيح از آنكه دارد با حسن كارى\r\nنگردد گر دل نازك اسير روى او شهرت * كمند كاكلش را نيست با صيدشكن كارى \r\n*\r\n در بزم جهان كه نيست مأواى درنگ * تا چند گهى شيشه شوى گاهى سنگ\r\nيا نامردى قبول كن يا مردى * يا رومى روم باش يا زنگى زنگ \r\n*\r\n در فكر بود هركه خيالى دارد * پرواز كند هر آنكه بالى دارد\r\nگويند كمالست گذشتن ز جهان * از هيچ گذشتن چه كمالى دارد \r\n\r\n121 - ثابت اله‌آبادى « 1 »\r\nمير محمد افضل اله‌آبادى در شعر « ثابت » تخلص مىكرد . نياى او\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* سرو آزاد ، ص 203 . -\r\n","page_name":" 1397 ","page_number":781},
  {"content":"\r\n\r\nمير ضياء الدين حسين بدخشانى ملقب به « اسلام خان » و متخلص به « و الا » از مرتبه‌داران عهد عالمگير اورنگ زيب بود و چه در عهد شاهزادگى و چه در دورهء پادشاهى او ( 1069 - 1118 ه ) ملازمت وى مىكرد و اتاليقى محمد خان پسر او را بر عهده داشت و چندى هم صوبه‌دار كشمير و اكبرآباد بود تا بسال 1074 درگذشت « 1 » . پسرش مير عيسى بدخشى ملقب به « همت خان » ( م 1092 ) هم در عهد اورنگ زيب مقامات بلند داشت و مير محمد افضل برادرزادهء او بود .\r\nولادت مير محمد افضل در اله‌آباد اتفاق افتاد و همانجا تربيت شد و دانشهاى زمان را فراگرفت و به زودى در شعر نام برآورد و رخت اقامت در شاهجهان‌آباد دهلى افگند و اگرچه چندگاهى در اردوى پادشاهى جاى داشت ليكن به زودى عزلت اختيار كرد و در دهلى بارشاد مريدان اشتغال جست و همانجا بود تا بقول مير غلامعلى آزاد در ربيع الاول سال 1150 ه و بگفتهء محمد قدرت الله گوپامو در نتايج الافكار بسال 1151 درگذشت . آزاد ( در سرو آزاد ) نوشته است كه ثابت « در جميع اقسام شعر استادانه مىگويد ، خصوص در قصيده شأنى بلند دارد . ديوانش حاوى انواع سخن است . »\r\nنسخهء ديوان او كه در حدود سه‌هزار بيتست ، در كتابخانهء موزهء بريتانيا ديده شد . متضمن قصائد در توحيد و نعت پيامبر و ستايش امامان و بعضى از معاصران ، مثنوييى در رثاء شهيدان كربلا ، غزل ، رباعى ، قطعات و مخمسات ؛ و آن را پس از مرگش يكى از ارادتمندان وى بنام « بندعلى » گرد آورده و در آخر آن چنين گفته است : « آنچه مسودات حضرت مير و مرشد بر حق مير - افضل الدين محمد ثابت قدس الله سره العزيز بدست آمده غلام ازلى بندعلى\r\n\r\n\r\n","description":"","footnote":"\r\n- * رياض الشعراء واله داغستانى ، خطى .\r\n* صحف ابراهيم ، خطى .\r\n* نتايج الافكار ، ص 134 .\r\n* فهرست نسخه‌هاى خطى فارسى در كتابخانهء موزهء بريتانيا ، ج 2 ، ص 709 .\r\n* تاريخ محمدى ، مرآت آفتاب‌نما و جز آنها .\r\n( 1 ) - دربارهء او بنگريد به مآثر الامرا ، ج 1 ، ص 217 - 220 ؛ روز روشن ص 886 .\r\n","page_name":" 1398 ","page_number":782},
  {"content":"\r\n\r\nفراهم آورده استكتاب كنانيده . . . »\r\nديوانى بسال 1328 ه ق در هند بنام ثابت چاپ شده است كه گمان مىرود از ثابت ديگرى هم از شاعران هند ، باشد . بيتهاى سست در آن بسيار است و بسخن ثابت اله‌آبادى نمىماند .\r\nهمانطور كه مير غلامعلى آزاد در سرو آزاد نوشته است ، مير افضل ثابت قصيده را خوب مىساخت و درين قسم از شعر درازنفس بود . مثلا قصيده‌يى دارد بنام شهاب ثاقب در 450 بيت بمطلع :\r\n چو نامهء دلم از دست غم رسد بگشاد * زند ز مهر سويداى خويش نقش مراد \r\nو در آن در پاسخ اعتراضهاى خلق و جواب بايرادهايى كه بر او گرفته‌اند بتفصيل سخن گفت و سخنوران يا مدعيان سخنورى عهد خود را سخت بباد انتقاد گرفت و ازينكه بعضى اسمها و واژه‌ها و اصطلاحهاى دشوار را مثل قسطا و لوقا و مانند آنها در شعر آورده ، دفاع كرده و گفته است كه اين گونه واژه‌ها را كسانى ديگر مثل حكيم شفايى هم به كار برده‌اند و حرجى بر او نيست ؛ و در همين قصيده از يك قصيدهء ديگر خود سخن گفته است كه در آن اصطلاحهاى پزشكى و نام بزرگان علم را به كار برده . و من آن را در ذيل ترجمهء حال او نقل خواهم كرد زيرا از قصيده‌هاى نادر اين عهدست كه بناى آن بر علم گذاشته شده باشد .\r\nمير افضل شيعه‌يى معتقد بود ، دربارهء تعزيهء محرم مثنوييى طولانى دارد و در آن از جريان شهادت شهيدان كربلا بگرمى تمام سخن گفته ، آغاز آن چنين است :\r\n محرم آمد و گرديد حال دهر تباه * كشيد تيغ مصيبت هلال بر سر ماه\r\nنشد به هيچ در و دشت ماهتاب سفيد * كه همچو پنبهء ناسور خون ازو نچكيد . . . \r\nازوست :\r\n برپاست ز ما سلسلهء جوهر شمشير * شيرازهء مجموعهء زخميم چو زنجير\r\nتا چند ز بيداد تو چون تركش خالى * خميازه كشد زخم دلم در هوس تير\r\nتا مغز سرم آب شد از عشق تو جوشيد * با چاشنى درد برغم شكر و شير \r\n\r\n","description":"","footnote":"","page_name":" 1399 ","page_number":783},
  {"content":"\r\n\r\n پيدا نشود در نظر از ضعف شبيهم * هرچند كه غربال كند گردهء تصوير\r\nگرم سفر شام فراقست مگر شمع * دارد به كف از داغ چراغ ره شبگير\r\nسيل آمد و صد خانه‌خرابى بسر آورد * ويرانهء من بود مگر قابل تعمير\r\nچون نيشكر از خشكى طالع چه نويسم * خورديم اگر مغز قلم گشت گلوگير\r\nجوياى توام دربدر و خانه به خانه * از شور جنون تا شده‌ام نالهء زنجير\r\nآب دم تيغيم و دل سخت تو فولاد * ما را نتوان كرد جدا از تو بشمشير\r\nاز آتش غم نام تو دل را نرهاند * تب دور بتعويذ نگردد ز تن شير\r\nبر گردن من طوق چو قمريست خداساز * صد شكر سرم نيست برون از خط تقدير\r\nتا خرمن ما را سروكارست بآفت * صد مور بود در دل يك دانه چو انجير\r\nبر خاك شهيدان مس خود عرض نمودم * سيماب‌صفت گرچه نيم كشتهء اكسير\r\nفلس از تن ماهى نتواند كه كشد خار * كارم نبود در گره ناخن تقدير\r\nدر پردهء دل غير وفا نقش نبندد * از پيش جفا گرچه شود گردهء تصوير\r\nپيوسته بلندست مقام سخن عشق * اين نغمه گهى بم نسرايند گهى زير\r\nچون شمع ز مشت گل من اشك روان بود * آن روز كه از عشق شدم قابل تعمير . . . \r\n*\r\n ز بخت تيرهء سودائيان عشق افسوس * گرفته است فلك را تمام شب كابوس\r\nچراغ مردم چشمش نمىشود روشن * كه شمع ديده خيالى ز صورت فانوس\r\nز اعتدال مزاجى بهار منحرفست * كه كرده گل بهق اسود از تن طاوس\r\nعجب كه دم زند از ناله‌يى بنفحهء صور * ز حبس ريح ورم كرده كلهء ناقوس\r\nبسان بحر كه پيداست رعشه از تن او * نشان سقم عيان شد ز نسخهء قاموس\r\nمسام كاسهء سر از نخاله لبريزست * چنان كه روزن غربال پر شود ز سبوس\r\nمگر علاج رعاف شفق كند خورشيد * كه از سفيدهء صبح آورد گل شاموس\r\nدرين زمان كه ز تأثير فقر و نادانى * كسى رجوع ندارد بطب جالينوس\r\nبراى آنكه برد سدرهء تهىدستى * طلا به روى شكم مىكنند مغز فلوس\r\nبرغم يافتن حيلهء بنى موسى * فتاد كار مريضان بزاهد سالوس\r\nدمادم از نفس صبح اول و ثانى * پديد شد برص از آسمان چو مردم روس \r\n\r\n","description":"","footnote":"","page_name":" 1400 ","page_number":784},
  {"content":"\r\n\r\n بنزد ناخنهء ماه نو ز ديدهء خويش * اگرچه داشت سراپا سپهر رنگ الوس\r\nدوا به حال مرض گريه مىكند هردم * بود گواه بر اين حال دمعهء افيوس\r\nكشيده رنج حباب از رطوبت دريا * شدست ريح درون مثانه‌اش محبوس\r\nنديده زنگى شب رنگ خرمى يك دم * هليله‌وار ز سودا بود هميشه عبوس\r\nغرض كه گشته مزاج جهان بسى فاسد * مگر علاج كند اوستاد بطليموس\r\nسپهر فضل و سيادت حكيم امام الدين * كه هست به ز فلاطون و ديسقوريدوس\r\nبحكمت عملى شرع را رواج دهد * نصير ملت و دينست چون محقق طوس \r\n*\r\n دشنه حاجت نيست خونريز دل بىتاب را * كار با خنجر نباشد كشتن سيماب را\r\nهوش و غفلت را مكرر عارف از يك چشم ديد * جا بود در ديده هم بيدارى و هم خواب را\r\nچون بكام غير بينم تيغ خونريز ترا * از گلوى خويش نتوانم بريدن آب را\r\nگر به اين شرم گنه رو سوى مسجد آورم * چشمهء پل مىكند جوش عرق محراب را\r\nگرچه در پيش نظر چون اشك چشم حيرتست * ديدهء مردم نديد آن گوهر ناياب را\r\nگر به اين نيرنگ زاهد سوى مسجد بگذرد * مىدهد پيرايهء قوس قزح محراب را\r\nچون دو نقش پا كه بنشينند با هم بر زمين * گرد كلفت مايهء صحبت بود احباب را\r\nآن خط كافر كه چون حجاج يوسف ظالمست * آشناى مصحف روى تو كرد اعراب را\r\nوصل چون باشد بكام دل جدايى مشكلست * بازگشت از بحر كى ممكن بود سيلاب را \r\n\r\n","description":"","footnote":"","page_name":" 1401 ","page_number":785},
  {"content":"\r\n\r\n جان روشن روى دلتنگى نبيند يك نفس * غنچه بودن نيست در طالع گل مهتاب را\r\nكرد افلاطون ز فيض باطن خم كسب فيض * ثابت از مستان تو هم تحصيل كن آداب را \r\n*\r\n ساقى من كه جهان مست ز ميخانهء اوست * آسمان حلقه‌بگوش خط پيمانهء اوست\r\nچشم از حيرت آن شعلهء فانوس خيال * گر شود صورت ديوار كه پروانهء اوست\r\nيار من با همه نزديكتر از خويشانست * كيست در عالم ايجاد كه بيگانهء اوست\r\nكعبه پيداست كه خالى ز اثاث البيت است * دل هركس كه تهى شد ز هوس خانهء اوست\r\nشمع‌رويى كه شب‌افروزى او در همه‌جاست * در هر خانه كه ديدم ره كاشانهء اوست\r\nهمچو دريا كه ز مهتاب لبالب گردد * عالم آب پر از جلوهء مستانهء اوست\r\nيا رب آن مايهء آرام چه شورانگيزست * هركه را خواب برد گوش بر افسانهء اوست\r\nخودنمايى همه‌جا گرچه بود عيب ولى * داغم از حسرت آن شمع كه در خانهء اوست\r\nثابت از دلبرى ليلى ما هيچ مپرس * عقل با اين عظمت عاشق ديوانهء اوست \r\n*\r\n مرد هردم قطع اسباب معيشت مىكند * هرچه مىافتد بدست تيغ قسمت مىكند\r\nبرنمىدارد سرشك از داغهاى سينه چشم * طبع اين طفلان بسير باغ رغبت مىكند\r\nحسن بازارى نبيند پاكى دامن بخواب * صورت مخمل بهرجا استراحت مىكند\r\nدانهء زنجير ما مزد جنون من بس است * دل بيك بادام تا عمرى قناعت مىكند\r\nترك چشمت مىدهد گر آب تيغ غمزه را * تشنهء خون خودم با من عنايت مىكند\r\nچشم او از كم‌نگاهى صبرم از دل مىبرد * ترك مفلس بيشتر در شهر غارت مىكند\r\nهستى او چون نماز بىوضو باطل بود * هركه ثابت در جهان بىمى اقامت مىكند \r\n*\r\n تا بكى مىكنى از بخل سيه محضر خويش * همچو خاتم چه زنى مهر بسيم و زر خويش\r\nعزت خاك ره عشق نگه مىدارد * سود اگر بر قدمم آبله چشم تر خويش\r\nبس‌كه در دام تو مانديم چو طوطى ديديم * صورت رنگ ز آيينهء بال و پر خويش \r\n\r\n","description":"","footnote":"","page_name":" 1402 ","page_number":786},
  {"content":"\r\n\r\n اى فلك راز كسى از تو چسان بگشايد * روز و شب قفل مه و مهر زدى بر در خويش\r\nگشت گويا ز خط جام سوادم روشن * كه سيه‌مست شدم از ورق دفتر خويش\r\nنمك شور جنون سوخته‌يى بشناسد * كه چو قمرى شنود ناله ز خاكستر خويش\r\nدل خورشيدضميران نكشد منت مى * هست سرگرمى اين طايفه از ساغر خويش\r\nبس‌كه از طالع پست است مكدر ثابت * معنى مهرهء گل يافته از اختر خويش \r\n*\r\n لباس سبز در بر كرد سرو من برعنايى * برآمد آفتاب طالعم از چرخ مينايى\r\nبه خود مىبالد از لطف بدن پيراهن سبزش * ندارد اينهمه آب زمرد گلشن‌آرايى\r\nبهار بادهء گلگون شود از سبزهء مينا * تن او را لباس سبز در چشم تماشايى\r\nشد از رخت زمردرنگ افزون آب و تاب او * اگرچه مىبرد زنگار از آيينه زيبايى\r\nنمىپوشم نظر از جامهء آن شاخ گل يك دم * كه افزون مىشود از سبزه ديدن نور بينايى\r\nتواند يافت اقبال سكندر حسن او ثابت * كه خواهد كرد آن مه در لباس سبز دارايى \r\n*\r\n تا چند رو بعالم صورت كند كسى * آيينه‌سان نگاه بحيرت كند كسى\r\nجايى كه چون نماز سفر عمر كوتهست * بى جا بود كه ذكر اقامت كند كسى\r\nاين ظلم ديگرست كه آن تيغ آبدار * فرصت نمىدهد كه شكايت كند كسى\r\nعكس رخ تو آينه را رو نمىدهد * تسكين خاطرش بچه صورت كند كسى\r\nانداز مهر و كين تو پر بىنهايتست * شكر كدام جور و عنايت كند كسى \r\n\r\n122 - آفرين لاهورى « 1 »\r\nفقير الله لاهورى متخلص به « آفرين » از شاعران سدهء دوازدهم هجرى\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* سرو آزاد ، ص 205 - 207 . -\r\n","page_name":" 1403 ","page_number":787},
  {"content":"\r\n\r\nدر هند است كه هم در عهد خود نام‌آور بود . او بجز آفرين ديگرى بنام شمس الدين مشهدى « 1 » و نيز آفرين ديگر باسم مير زين العابدين اصفهانى ( م 1125 ه ) « 2 » است و همانست كه مير غلامعلى آزاد بلگرامى ( م 1200 ه ) در كتاب معروف خود سرو آزاد ( دفتر ثانى از مآثر الكرام ) كه بسال 1166 تأليف نموده شرحى درباره‌اش آورده و گفته است كه در سال 1143 در لاهور به دو بازخورد كه سرگرم نظم قصهء هير و رانجها بود ، و بار ديگر بسال 1147 نيز او را در همان شهر ملاقات كرد و از او شعر براى درج در تذكرهء « يد بيضا » كه در آن ايام تأليف مىنمود ، خواست و آفرين از منظومه‌هاى خود مثنوى « انبان معرفت » را به خط خود در مسودهء آن كتاب درج كرد . آزاد گويد كه ديوان آفرين را « مشتمل بر قصايد و غزليات و ديگر جنس شعر » ديد و از آن شعر برداشت . قدرت الله گوپامو ( نتايج الافكار ) اين ديوان را ضخيم توصيف نموده و شاعر را « بنغزگويى قابل آفرين » دانسته و وفاتش را بسال 1154 ثبت كرده است .\r\nحق آنست كه آفرين را از شاعران تواناى هند بدانيم كه هم در زبان آورى و هم در « خيالبندى » و مضمون‌آفرينى چيره‌دست بود . ديوان او بشمارهء 274 .  Or  در كتابخانهء موزهء بريتانيا ملاحظه شد كه تاريخ تحرير آن 1147 ه يعنى سالى بود كه مير غلامعلى آزاد بملاقات دوم با آفرين مىرفت . اين ديوان داراى بيش از چهارهزار بيت غزل و مخمس و قصيده‌هايى در ستايش پيامبر و ترجيع‌بندى در ذكر مصيبت حسنين است .\r\nاثر ديگر او منظومهء « ناز و نياز » است ببحر متقارب مثمن مقصور كه\r\n\r\n\r\n","description":"","footnote":"\r\n- * نتايج الافكار ، ص 59 - 61 .\r\n* رياض الشعراء واله داغستانى ، خطى .\r\n* صحف ابراهيم ، خطى ، تاريخ محمدى و مأخذهاى ديگر .\r\n* فهرست كتابخانهء اود ، ص 150 - 154 .\r\n* فهرست نسخه‌هاى خطى كتابخانهء موزهء بريتانيا ، ج 2 ، ص 710 .\r\n( 1 ) - روز روشن ، ص 10 .\r\n( 2 ) - ايضا ، ص 11 .\r\n","page_name":" 1404 ","page_number":788},
  {"content":"\r\n\r\nموضوع آن داستان عشق هير با رانجهاست و بدين بيت آغاز مىشود :\r\n بنام چمن‌ساز ناز و نياز * كه خار نيازش بود سروناز \r\nو چنان كه ديده‌ايم مير غلامعلى آزاد در نخستين ملاقات با آفرين بسال 1143 ه او را سرگرم نظم آن يافته بود ، و آن در هند بطبع رسيده است .\r\nواله داغستانى هم كه آفرين را بسال 1147 ه در زادگاهش ملاقات كرده و او را شناخته است ، دربارهء وى با اعجاب و تحسين ياد نموده و گفته است كه اگر او در ايران زاده مىشد بزرگترين شاعر عهد خود مىگرديد .\r\nاز اوست :\r\n سخت دشوارست تعمير دل ديوانها * خانه بر دوش رم سيل‌اند اين ويرانها\r\nبرنمىتابد خلل جمعيت روشندلان * كى شود از خوشهء پروين پريشان دانها\r\nآه مظلومان اثر دارد اثر ، هشيار باش * نيست بىتعبير ظالم خواب اين افسانها\r\nحسن را در اضطراب آرد شكوه عجز عشق * شمع مىلرزد بخويش از شوخى پروانها\r\nفيض عشرت‌آفرين در گردش افلاك نيست * از مى بىنشأه پر كردند اين پيمانها \r\n*\r\n زهى نخل قدت چون شمع آيين‌بند محفلها * دوانده خال رويت چون سويدا ريشه در دلها\r\nمى از جوش نشاط دست ساقى مانده از احسان * سفيد افتاد خونها رنگ الفت رفت از دلها\r\nبيادم دور عيشى مىدهد هر حلقهء زلفى * مگر از پنبهء ميناست تار شمع محفلها\r\nهنوز آواره‌ام در آرزوى كعبهء مقصد * درين ره عمر آخر گشت و باقى ماند منزلها\r\nتجلى كشتهء شوقم تمناى كسى دارم * كه گاهى آتش طور است و گاهى شمع محفلها \r\n\r\n","description":"","footnote":"","page_name":" 1405 ","page_number":789},
  {"content":"\r\n\r\n به دريا قطره آخر آفرين گرداب مىگردد * ز دوران بيشتر اينجا تهىچشمند واصلها \r\n« 1 » *\r\n جلوه‌هاى حسن رنگينت ندارد آفتاب * ديدهء تصوير ريزد در تماشاى تو آب\r\nسفله‌گر در اهل معنى يافت جا دورست دور * مىپرد آخر بيك بر هم زدن گرد از كتاب\r\nيك نسيم آشنا كافيست در تسخير ما * دام از پهلوى ما گل مىكند چون موج آب\r\nدل بغفلت‌بسته را ز اسباب هشيارى چه سود * كى بسعى آب گوهر چشم بگشايد ز خواب\r\nدر كتاب ماسوى ديدم ، ندارد آفرين * مصرعى غير از عنان دل كشيدن انتخاب \r\n*\r\n در دل سوخته ياد گل رخسارى هست * كف خاكسترم آيينهء گلزارى هست\r\nرفتى و بىتو چمن حلقهء ماتم گرديد * هر گلى در نظرم ديدهء خونبارى هست\r\nاينقدر مىشود از جلوهء خوبان معلوم * عالم آينه نيرنگى ديدارى هست\r\nبيدلان رفته بيك گردش چشمت از خويش * دهر مدهوش ز بىتابى بيمارى هست\r\nچاك‌دامان و گريبان تو بىچيزى نيست * آفرين در نظرت شوخ ستمكارى هست \r\n*\r\n قانون‌نواز وحدت دمساز هر نواييست * بيگانه هركه بينى در پرده آشناييست\r\nهر شاخ گل درين باغ دستى بود نگارين * هر سرو اين گلستان رند برهنه‌پاييست\r\nهر سبزه‌يى درين دشت خطى به خون نوشتست * هر غنچه‌يى كه خندد گلبانگ دلرباييست\r\nدرياب گوهر فيض در گرد سايهء فقر * بر فرق پادشاهان اينست اگر هماييست\r\nهر گردباد اين دشت غمنامهء فراقست * هر گرد اين بيابان آشفته‌ماجراييست\r\nچون شمع زر فشاند چندانكه آب گردد * در هر گداز عاشق سامان كيمياييست\r\nدر مصر حسن و خوبى روشندلان عزيزند * آيينه شو كه يوسف مشتاق رونماييست\r\nيك جلوه آفرين شد در هر نظر برنگى * از يك بهار چون گل هر بزم را صفاييست \r\n\r\n\r\n","description":"","footnote":"\r\n( 1 ) - در غزلى بدين كوتاهى تكرار قوافى قابل توجهست !\r\n","page_name":" 1406 ","page_number":790},
  {"content":"\r\n\r\n شعلهء نيرنگ حسنش تا چراغ خانه بود * جلوهء طاوس بال آفت پروانه بود\r\nشيشه امشب جز خراش نيمكش آهى نداشت * موج صهباى تو چين جبههء پيمانه بود\r\nعشرت امروز سامان غم فرداى ماست * خندهء دندان‌نما در كشت حسرت دانه بود\r\nدر وطن صاحب‌هنر پامال بىقدرى شود * با صدف اينجا گهر چون آسيا و دانه بود\r\nآفرين عشق دوبينىها محال آمد محال * حرف پرويز و شكرشيرين كهن‌افسانه بود \r\n*\r\n جمعى نظر بمصحف رخسار او كنند * كز خون دل چو ديدهء عاشق وضو كنند\r\nكوثر كمند عشوه‌فگن خلد دام رزق * مشكل كه عاشقان سر همت فروكنند\r\nطرح نشست و خاست ندارد نماز عشق * تسليم سجده‌ييست كه در كوى او كنند\r\nبىخارى از جهان گل عشرت نچيد كس * سيراب اين چمن بنم آبرو كنند\r\nآن كيست آفرين كه ندارد هواى دوست * بخت شكفته را ز خدا آرزو كنند \r\n*\r\n دل ز غم فرسود و ريزد اشك از مژگان هنوز * توتيا شد گوهر و آبست در عمان هنوز\r\nبرق جولانى كه بىپروا ازين گلشن گذشت * مىكند موج شكست رنگ گل طوفان هنوز\r\nصبحدم شايد دچار آن بهشت جلوه شد * از گل آيينه مىآيد نسيم جان هنوز\r\nدر ازل يك جلوه تيغ افشاند شرم‌آلود من * مىكند چون غنچه زخم شوق دل پنهان هنوز\r\nدر چنين وقتى كه منظورست طاعت آفرين * عشق مىبازد هوس با شاهد عصيان هنوز \r\n*\r\n حجاب حسن دارد اين‌چنين پيوسته بدخويش * حيا تعويذ بازو كرده نقش چين بر ابرويش\r\nاثرجوشيست ز آه كشتگان خنجر نازش * بود دست دعا گردى كه برمىخيزد از كويش\r\nچه خواهد كرد با ما سينه‌ريشان زلف مشكينى * كه مىريزد ختن جاى رقم در وصف گيسويش\r\nاگر از دل تراوش كم كند خوناب معذورم * كباب من ندارد اشك از بس گرمى خويش \r\n\r\n","description":"","footnote":"","page_name":" 1407 ","page_number":791},
  {"content":"\r\n\r\n كه دارد آفرين تاب تماشاى رخ آن گل * كه من از خود روم چون در دماغم مىرسد بويش \r\n*\r\n پرافشان شد تب سوز دلم از خويشتن رفتم * چو اخگر جوش خاكستر زدم چندانكه من رفتم\r\nجدا ز آن كام دل زد شعله حسرتها بجان من * گرفت آتش بدل چون شمع تا در انجمن رفتم\r\nخط پيشانى من بخيهء دامان من باشد * بحدّى سر به زانو در پى فكر سخن رفتم\r\nنسيم گل دو بالا كرد آشوب دماغم را * به ياد يوسفى از خود ببوى پيرهن رفتم\r\nبخواب اى آفرين مورى بتاراج شكر ديدم * بتعبيرش بفكر بوسه ز آن كنج دهن رفتم \r\n*\r\n در آتش بس‌كه دل را مىگدازد ياد ايامى * چو شمعم نيست غير از سوختن در نامه پيغامى\r\nبهم حسن و محبت تازه‌آيين صحبتى دارند * نظرها وقف ديدارى دعاها نذر دشنامى\r\nبه محفل بس‌كه امشب بىتو طوفان كرد بىتابى * خط ساغر ندارد همچو نبض موج آرامى\r\nخيال عشوهء چشم كه طوفان مىكند در دل * حباب اشك گل ناكرده و باليده بادامى\r\nمحبت در دل هر ذره طوفان جلوه‌يى دارد * زند جوش دگر اين بادهء رنگين بهر جامى\r\nچه دورست آفرين گر نقشبند صورت خويشم * نگين هم آخر از فيض سخن پيدا كند نامى \r\n\r\n","description":"","footnote":"","page_name":" 1408 ","page_number":792},
  {"content":"\r\n\r\n\r\n123 - گرامى كشميرى « 1 »\r\nميرزا گرامى پسر ميرزا عبد الغنى قبول كشميرى از پارسىگويان سدهء دوازدهم در هند است . پدرش ميرزا عبد الغنى متخلص بقبول شاگرد ميرزا داراب بيگ جوياى كشميرى تبريزى شاعر معروف بود كه در شاهجهان‌آباد دهلى بسر مىبرد و همانجا بسال 1139 درگذشت . پسرش ميرزا گرامى پارسى را در محضر پدر آموخت و در شعر نيز شاگرد او بود ، زندگى را در شاهجهان آباد قلندرانه بآزادگى گذراند تا بسال 1156 ه بدرود حيات گفت و ماده تاريخ مرگش را چنين يافتند « رندى عجبى ازين جهان رفت » .\r\nاز ديوانش نسخه‌يى بشمارهء 619 .  Supp  در كتابخانهء ملى پاريس ملاحظه شد كه پيرامون 1750 بيت از قصيده و غزل و رباعى دارد . قصيده‌هاى او همه باستقبال از قصيده‌گويان پيشين سروده شده است . شعرش غالبا عرفانى و از پاره‌يى از آنها ارادتش بمولوى آشكارست « 2 » و نيز معلوم مىشود كه او از صوفيان قادرى بود « 3 » . ازوست :\r\n نيست جز صحرانوردى در جنون تدبير ما * خودبخود وا مىشود از پاى ما زنجير ما \r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* فهرست نسخه‌هاى خطى فارسى در كتابخانهء ملى پاريس ، ج 3 ، ص 410 .\r\n* سرو آزاد ، ص 197 - 198 .\r\n* نتايج الافكار ، ص 607 - 608 .\r\n* صحف ابراهيم ، خطى ؛ و جز آنها . . .\r\n( 2 ) -\r\n من بدام مولوى رومى شدم * مست جام مولوى رومى شدم . . . \r\nتا آخر غزل .\r\n( 3 ) -\r\n الهى خير گردانى به حق شاه جيلانى * به حق شاه جيلانى الهى خير گردانى . . . \r\nتا آخر غزل .\r\n","page_name":" 1409 ","page_number":793},
  {"content":"\r\n\r\n يك نفس گر درد را سرگرم بىتابى كنيم * بگذرد از چرخ هفتم نالهء شبگير ما\r\nما بآهو ياد انداز « 1 » رميدن مىدهيم * كشور وحشت بود در پنجهء تسخير ما\r\nداغ را هرچند ما در سينه پنهان كرده‌ايم * گل ز داغ لاله ثابت مىكند تقصير ما\r\nلذت آوارگى در عاشقيها راحتست * گرد غربت شد گرامى خاك دامنگير ما \r\n*\r\n بهار بيخوديها كى بدل فكر خزان دارد * بوقت برگريزان گلستان در گلستان دارد\r\nندارد بيم آفت هركه دارد جرأتى در دل * بصحرا گلهء شيران چه پرواى شبان دارد\r\nبه روى بستر گل شبنم بىدست‌وپا بنگر * بيمن عشق از خورشيد تابان سايه‌بان دارد\r\nشراب لاله‌گون ما ندارد رنگى از سامان * ز خوناب جگر پيوسته بحر بيكران دارد\r\nگرامى چند فكر شعر گفتنها خلد در دل * تو خاموشى گزين لب را گشودنها زيان دارد \r\n*\r\n ما را همه نياز و ترا ناز داده‌اند * هر نغمه را برنگ دگر ساز داده‌اند\r\nبال سپند از مدد شعله بوده است * رنگ مرا ز روى تو پرواز داده‌اند\r\nمژگان او به چشم زدن ساخت كار دل * چنگل به قدر قوت شهباز داده‌اند\r\nهر صبح مهر روى ترا ديده سركشد * آيينه را بآينه‌پرداز داده‌اند\r\nراز نهان دل بدرآمد ز دست اشك * تا بال و پر بريده بپرواز داده‌اند \r\n*\r\n عمرم گذشت و ساكن ميخانه‌ام هنوز * خمها ز مى تهى شد و فرزانه‌ام هنوز\r\nهرچند فصل گل شد و باد بهار رفت * جوش نشاط هست بكاشانه‌ام هنوز\r\nگر محتسب شكست خم مى چه مىشود * ميريزد آب خضر ز پيمانه‌ام هنوز\r\nبرداشتند شمع وز مشرق سحر دميد * من از نشاط وجد چو پروانه‌ام هنوز\r\nسوداى عشق درخور هر ظرف داده‌اند * مجنون به هوش آمد و ديوانه‌ام هنوز\r\nهرچند گشته از دل مجنون خراب‌تر * سيلست در كمينگه ويرانه‌ام هنوز\r\nبشنو گرامى اينكه نظيرى چه گفته است * « مردم گمان برند كه فرزانه‌ام هنوز » \r\n\r\n\r\n","description":"","footnote":"\r\n( 1 ) - انداز : طرز ، شيوه .\r\n","page_name":" 1410 ","page_number":794},
  {"content":"\r\n\r\n*\r\n بسى در عالم تدبير با خوف و رجا گشتم * ز قيد فكر رستم تا بتسليم آشنا گشتم\r\nتجردپيشه را طى مدارج مىكند كامل * ز يمن عاشقى تا استخوان گشتم هما گشتم\r\nرفيق مهربان مىخواستم در گوشهء عزلت * چه مستغنى شدم تا با دل خود آشنا گشتم\r\nبه راه شوق او از بيدلى كارى نمىآيد * كه روز خوش نديدم از دل خود تا جدا گشتم\r\nكسى جز من نمىداند طريق عشقبازى را * گرامى در طريق عشق آخر رهنما گشتم \r\n*\r\n جبين از جوش مى صبح نمايانست پندارى * صفاى عارضش خورشيد تابانست پندارى\r\nگل عارض بهار خرمى دارد ببدمستى * به چشم عاشقان رشك گلستانست پندارى\r\nرخ خَو كرده‌اش را ديدم و روشن شد اين معنى * لب ميگون ز شادى صبح خندانست پندارى\r\nبهرسو مىروم بوى شراب ناب مىآيد * مگر ساقى كنون در فكر سامانست پندارى \r\n\r\n124 - غنيمت پنجابى « 1 »\r\nمحمد اكرم متخلص به غنيمت از شاعران سدهء دوازدهم هجرى در هند\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* رياض الشعراء واله داغستانى ، خطى .\r\n* روز روشن ، تهران ، ص 589 .\r\n* نتايج الافكار ، بمبئى ، ص 516 - 518 .\r\n* صحف ابراهيم ، خطى .\r\n* تذكرهء حسينى ، نغمهء عندليب و جز آنها .\r\n* مقدمهء ديوان غنيمت ، چاپ لاهور ، 1958 ميلادى .\r\n* فهرست كتابخانهء اود ، ص 127 و 410 .\r\n* فهرست نسخه‌هاى خطى فارسى در كتابخانهء موزهء بريتانيا ، ج 2 ، ص 700 .\r\n","page_name":" 1411 ","page_number":795},
  {"content":"\r\n\r\nاست . نياكانش از شام بهندوستان مهاجرت كردند و در سرزمين پنجاب سكونت گزيدند و محمد اكرم در محل كنجاه و بقولى ديگر در « قصور » از ناحيتهاى پنجاب ولادت يافت و پس از كسب مقدمات چندگاهى در خدمت مير محمد زمان راسخ لاهورى به تحصيل ادب و آموختن فن شاعرى پرداخت .\r\nاين محمد زمان راسخ از ملازمان محمد اعظم شاه پسر عالمگير اورنگ زيب بود و در خدمتش منصب هفتصدى داشت تا بسال 1107 ه درگذشت .\r\nغنيمت چندگاهى در مصاحبت مير محمد اسحق مخاطب به مكرم خان كه از سال 1106 تا سال 1108 ناظم لاهور بوده است ، بسر مىبرد ولى پس از آن به علت پيوستن بسلسلهء صوفيان قادرى از ملازمتهاى دربارى و حكومتى دست برداشت و مدتى را بسياحت گذراند و چندگاهى در كابل بسر برد و سپس به پنجاب بازگشت تا پيرامون سال 1158 همانجا درگذشت و مزارش در كنجاه باقيست .\r\nاثر معروف غنيمت مثنوى « نيرنگ عشق » يا « شاهد و عزيز » اوست كه ببحر هزج مسدس مقصور يا محذوف سروده و در هند رواج بسيار دارد .\r\nغنيمت اين منظومه را در سال 1096 ه بپايان برد و آن بسال 1263 ه ق در لكنهو بطبع رسيد . ديوان غزلهاى او نيز بسال 1958 ميلادى در لاهور چاپ شده است . وى باحساس رقيق و « شيرين‌گفتارى و خوش‌تقريرى » خاصه در مثنوى نيرنگ عشق خود مشهورست . ازوست :\r\n بنام شاهد نازك‌خيالان * عزيز خاطر آشفته‌حالان\r\nز مهرش سينه‌ها جولانگه برق * دل هر ذره در جوشِ انا الشرق\r\nجگرسوزى چراغ خانهء او * تپشها شوخى پروانهء او\r\nبشوقش لخت دل ديوانهء عشق * چراغان ديده شد در خانهء عشق\r\nبيادش شور بلبل رنگ بسته * نمكدانها به زخم گل شكسته \r\n*\r\n مرا روزى بدل شوق آشنا شد * كتاب صبر را شيرازه واشد\r\nباميد تماشاى نگارى * نمودم جانب مكتب گذارى\r\nبرآمد بر در مكتب خروشم * كه من سى پارهء دل مىفروشم \r\n\r\n","description":"","footnote":"","page_name":" 1412 ","page_number":796},
  {"content":"\r\n\r\n به گوش شاهد آمد نالهء من * بغل‌پروردهء تبخالهء من\r\nمرا از مهربانيها درون خواند * خرد از همرهى بيرون در ماند\r\nز سر پا كرده رفتم يك قدم پيش * بلاگردان لطف طالع خويش\r\nبگفتا پيشتر آ ، پيش رفتم * تكلف بر طرف از خويش رفتم\r\nز دست من به صد اعزاز برداشت * غلط كردم به چندين ناز برداشت\r\nبه مهر اول غبارش را برافشاند * پس آنگه سورهء اخلاص برخواند\r\nپسندش كرد و گفتا من خريدار * بگفتم گر شود طالع مددكار\r\nبگفتا قيمتش ؟ گفتم نگاهى * بگفتا كمترك گفتم كه گاهى\r\nبگفتا يافتم زين بيش مخروش * مبادا بشنود آخوند ، خاموش ! . . . \r\n( از : نيرنگ عشق )\r\n طاقت باخته آمادهء جنگست اينجا * ناخن ريخته همدست پلنگست اينجا\r\nبىتو روى چمن آمد به نظر پشت پلنگ * نكهت گل نفس كام نهنگست اينجا\r\nدل گرفتار اداهاى تو كافرستمست * كعبه حيران تماشاى فرنگست اينجا\r\nتا كمان‌ابروى ما رفت غنيمت از بزم * بىرخش نغمهء نى تير خدنگست اينجا \r\n*\r\n بشوق لعل نوشين تو اى جان‌بخش ساغرها * ز موج خويشتن افتاده در خميازه كوثرها\r\nبرنگ تاك مىبالد رگ جان شهيدانت * چو ميخوردند بىباكانه از بس آب خنجرها\r\nسجود زاهدان و عشقبازان فرقها دارد * چه نسبت سر به خاك افگنده را با خاك‌برسرها\r\nنمك زد بسكه شور ناله‌ام در ديده انجم * فلك زورق بطوفان داده ز آب چشم اخترها\r\nچه شد گر جادهء الفت برنگ رشته باريك است * بپاى دل توان اين راه طى كردن چو گوهرها\r\nز دست جلوه‌هاى دل‌رباى اين پريزادان * بود پاى دل آيينه در زنجير جوهرها \r\n\r\n","description":"","footnote":"","page_name":" 1413 ","page_number":797},
  {"content":"\r\n\r\n شوخى مژگانت امشب راه در انديشه داشت * دل بجان و تن بجان ديدم كه كاوش پيشه داشت\r\nشب كه گرم گريه بودم در خيال جلوه‌اش * هر سرشكى را كه مىديدم پرى در شيشه داشت\r\nنقش خسرو از دل سنگين شيرين شسته بود * كوهكن ز آن قطرهء آبى كه اندر تيشه داشت\r\nشوخ‌چشمان بس‌كه پامال خرامش بوده‌اند * سرو رعنايش ز مژگان غزالان ريشه داشت\r\nدر بيابانى كه صيدم را غنيمت خواب برد * شير هم از نيزه‌بازيهاى خار انديشه داشت \r\n*\r\n ز بس گشتم سرشك‌افشان به ياد چشم مخمورى * نمايد جاده در صحرا بچشمم تاك انگورى\r\nمبادا درد تنهايى نصيب هيچ مهجورى * ز آغوش تهى بهتر بود در سينه ناسورى\r\nصفاى دل هوس دارى گداز درد پيدا كن * بود بىباده ساغر در نگاهم چشم بىنورى\r\nمرو از راه و حرف منكر ديدار را مشنو * چراغى در كف اين رهبرست از ديدهء كورى\r\nبگرد خود حصار عافيت خواهد بنا كردن * به مهر آن كس كه بردارد غبار خاطر از مورى\r\nخبر از دل ندارم ناله‌يى در گوش مىآيد * غنيمت ماند باقى از كباب ما همين شورى \r\n\r\n125 - اميد همدانى « 1 »\r\nميرزا محمد رضا همدانى ملقب به « قزلباش خان » از شاعران سدهء دوازدهم هجريست . در شعر « اميد » تخلص مىكرد . ولادتش در همدان اتفاق افتاد و\r\n\r\n\r\n","description":"","footnote":"\r\n( 1 ) - دربارهء او بنگريد به :\r\n* رياض الشعراء واله داغستانى ، خطى .\r\n* سرو آزاد ، ص 209 - 210 .\r\n* نتايج الافكار ، ص 62 - 67 .\r\n* فهرست نسخه‌هاى خطى كتابخانهء موزهء بريتانيا ، ج 2 ، ص 711 .\r\n* فهرست نسخه‌هاى خطى فارسى در كتابخانهء ملى پاريس ، ج 3 ، ص 412 .\r\n","page_name":" 1414 ","page_number":798},
  {"content":"\r\n\r\nدر عنفوان جوانى از آنشهر باصفهان رفت و آنجا در محضر ميرزا طاهر وحيد و سپس در خدمت مير نجات بشاگردى و ادب‌آموزى نشست و در اواخر عهد اورنگ زيب ( 1069 - 1118 ) بهندوستان رفت و مرتبه و منصبى به دو واگذار شد و در دوران پادشاهى قطب الدين بهادر شاه ( 1119 - 1124 ه ) بر مرتبه‌اش افزودند و او را لقب « قزلباش خان » دادند و در زمان محمد معز الدين جهاندار ( 1124 ه ) مأمور دكن شد و در گيرودار اختلافهايى كه ميان اميران دولت در دكن رخ داد دخالتهايى نمود تا آنكه ملازم مبارز خان ناظم حيدرآباد دكن گرديد و بعد از آنكه مبارز خان بنيروى نظام الملك آصف‌جاه « 1 » از ميان رفت قزلباش خان اسير او گرديد . آصف‌جاه او را بخشيد و در شمار ملازمان خود درآورد و بسال 1150 بعهد پادشاهى ناصر الدين محمد شاه ( 1131 - 1161 ه ) او را بهمراه خود بشاهجهان‌آباد برد . مير غلامعلى آزاد قزلباش خان را در دكن ديده و او را مردى « خوش‌خلق رنگين » يافته بود . پس از آن ميرزا محمد رضا در دهلى بسر برد تا در نهم جمادى الاولى سال 1159 ه درگذشت و مير غلامعلى آزاد تاريخ وفاتش را چنين يافت :\r\n خان سخن‌گستر سحرآفرين * رخت سفر بست ازين خاكدان\r\nسال وفاتش دل نالان من * يافته « جان داده قزلباش خان » ( 1159 ) \r\nميرزا محمد رضاى قزلباش خان در موسيقى از جملهء سرآمدان عهد خود بود و حتى بقول مير غلامعلى آزاد موسيقى هندى را « با وصف ولايت‌زا بودن » يعنى خارجى بودن ( هندى نبودن ) خوب مىدانست .\r\nوى با آنكه در هند مقامهاى بلند يافته بود دل‌خوشى از آن سامان نداشت و اميدوار بود كه بزادگاه خود بازگردد « 2 » .\r\n\r\n\r\n","description":"","footnote":"\r\n( 1 ) - دربارهء او رجوع كنيد به سرو آزاد ، ص 173 - 174 .\r\n( 2 ) - گويد :\r\n از هند نجات من به امداد عليست * از درد شفاى دلم از ياد عليست\r\nكى از دگرى چشم ترحم دارم * اميد من از على و اولاد عليست \r\n","page_name":" 1415 ","page_number":799},
  {"content":"\r\n\r\nسخن او ساده ولى متضمن خيالهاى باريك و مضمونهاى وهم‌انگيز است و به همين سبب واله داغستانى شيوه‌اش را ميان طرز زلالى و اسير و سبك ميرنجات دانسته و گفته است كه « نازك‌مهملىهاى طرز زلالى و اسير را علاوهء طرز ميرنجات نموده كوس مزخرفات بر بام فضيحت مىنوازند و اگر احيانا كسى خواهد كه درين باب سخنى گويد كه خلاف رويه و اعتقاد ايشان باشد بالطبع آزرده شده بلكه دم از خصومت مىزنند » .\r\nديوان اميد متضمن قصيده‌هايى در ستايش پيامبر اسلام و على بن ابى طالب و ناصر الدين محمد شاه و ذو الفقار خان بن اسد خان از وزيران عهدش ، و چند تن ديگر ؛ قطعه‌ها كه يكى از آنها در ستايش فرخ سير ( سلطنت در 1124 ه ) است ؛ غزلها و مخمس‌ها و مفردها و رباعيهاست . نسخه‌يى از آن در كتابخانهء موزهء بريتانيا بشمارهء 345 .  Or  و نسخه‌يى ديگر در كتابخانهء ملى پاريس بشمارهء 962 .  Supp  ملاحظه شد كه متجاوز از 4700 بيت دارد .\r\nوى منظومه‌يى عاشقانه دارد بنام كارستان كه در نسخهء كتابخانهء ملى پاريس ثبت است . اين منظومه در شرح عشقبازيهاى والى اختر پادشاه هرموز است . ازوست :\r\n قسم بپيرى و سوگند بر جوانى ما * كه همچو صبح بود بىتو زندگانى ما\r\nبه غير باده مده تا نميرم از غيرت * عبث به خاك مريز آب زندگانى ما\r\nبچشم‌روشنى سبز هند آمده است * لباس سرمه ببر شوخ اصفهانى ما\r\nچو گوهرى كه فتد بىبها نرفت آخر * برون ز خاطر كم‌مايگان گرانى ما\r\nبتاج قيصر و فغفور سر فرونايد * اميد داغ بود افسر كيانى ما \r\n*\r\n خانهء طاقت ز سيل اشك ويران كرده بود * ديده امشب در فراقت باز طوفان كرده بود\r\nدوش از بهر نثار خاك پاى قاصدت * چشم من هم گوهر اشكى بدامان كرده بود\r\nناله مىرويد بجاى نى ز دامان دلش * در بيابانى كه مجنون تو افغان كرده بود\r\nكرده اميد وصالش كار را مشكل اميد * ورنه با من نااميدى سخت آسان كرده بود \r\n*\r\n از كوى عشق بانگ درايى نمىرسد * گم گشت راه و راهنمايى نمىرسد \r\n\r\n","description":"","footnote":"","page_name":" 1416 ","page_number":800},
  {"content":"\r\n\r\n پيراهنى ز شوق تو هركس نموده چاك * بيچاره دست من كه بجايى نمىرسد\r\nبهر سگان كوى تو دارم ، عجب مدار * گر استخوان من بهمايى نمىرسد\r\nاميد چند شكر كنى در جفاى يار * هر پادشه به حال گدايى نمىرسد \r\n*\r\n سرى داريم از شور جنون چون سيل صحرايى * دلى داريم مانند خيال تازه هر جايى\r\nچو بو در حلقهء زلف تو شب تا صبح مىگشتم * خوشا آن كوچه‌گرديها خوشا آن ذوق رسوايى\r\nز شوق بيقرارى شعلهء جواله خواهم شد * مرا سيماب اگر كشته است از رشك شكيبايى\r\nتكلف بر طرف كردند ليلىطلعتان مجنون * مرا ديوانهء شهرى ترا پرشور صحرايى\r\nشب هجر از درازى كرد پيرم همچو صبح آخر * تو خود رفتى چو عمر اى بىوفا گويا نمىآيى\r\nپريشان‌گويى ما نيست بىصورت ز حق مگذر * كه ذكر حلقهء زلف تو ما را كرد سودايى\r\nبهر گلشن كه رفتم بىتو چون نى بس كه ناليدم * مرا بلبل فغانى خواند و گل هم گفت غوغايى\r\nبجان ما بگو اميد بارى هر كجا بينى * جناب يار را بسيار از ما عرض تنهايى \r\n\r\n126 - فقير دهلوى\r\nمير شمس الدين شاهجهان‌آبادى متخلص به « فقير » از شاعران سدهء دوازدهم هجرى در هندست . وى از خاندانى بود كه نسب خود را بعباس بن عبد المطلب مىكشانيد و چون مادر شمس الدين علوى بود او خود را مير يعنى سيد ميخواند . ولادتش بسال 1115 ه در دهلى اتفاق افتاد و هم در آن شهر بفراگرفتن ادب و دانش همت گماشت و به زودى در نظم و نثر و دانشهاى ادبى خاصه علوم بلاغى ( معانى و بيان و بديع و عروض و قوافى ) از برگزيدگان زمان گرديد و چنان كه نوشته‌اند در آغاز پنجمين دهه از سدهء دوازدهم دست از وابستگيهاى اين جهانى بريد و جامهء فقر در بر كشيد و در همان روزگار پاى بجهانگردى گشود و بجانب دكن رفت و پنج سال در اورنگ‌آباد بماند\r\n\r\n","description":"","footnote":"","page_name":" 1417 ","page_number":801},
  {"content":"\r\n\r\nو در همان شهر با ميرزا محمد رضا همدانى ملقب بقزلباش خان و متخلص به اميد كه شرح حالش را ديده‌ايد طرح دوستى ريخت و با او بشاهجهان‌آباد دهلى بازگشت و در آنجا باحترام مىزيست و با رجال معروف دولت مانند عماد الملك فيروز جنگ پسر نظام الملك آصفجاه ، و على قلى خان ظفر جنگ داغستانى دوستى و نزديكى بسيار داشت ليكن چندى بعد در اكبرآباد گوشه‌يى گزيد و در آخرهاى زندگانى به زيارت كعبه رفت و در بازگشت ميان راه بصره و هند غرقهء درياى بىكرانه شد و زندگى جاودانه يافت و اين ماجرا در سال 1183 ه روى داد .\r\nاز اثرهاى او يكى حدايق البلاغه است در دانشهاى بلاغى فارسى ، ديگر ديوان قصيده‌ها و غزلهاى او ، و سوم مثنوى « واله و سلطان » كه در ادب فارسى هند شهرت بسيار دارد و بسال 1971 در لاهور بطبع رسيد . - وى يكى از سازندگان قصيدهء مصنوع درين عهد است . خان آرزو در مجمع النفائس تمام قصيدهء مصنوع او را كه بروش معهود داراى صنعتهاى مختلف بديعى است ، آورده .\r\nمثنوى واله و سلطان سرگذشت عشق حاد على قلى خان واله داغستانى مؤلف تذكرهء مشهور رياض الشعراست بدخترعم خود خديجه سلطان كه بر اثر انقلابهاى پايان عهد صفوى و فرار واله بهندوستان كار آن بناكامى كشيد و « فقير » داستان آن عشق بدفرجام را چنان كه از واله شنيده بود بنظم كشيد و به مدت يك سال در سه‌هزار و دويست و سى بيت بسال 1160 ه بپايان برد . كلام فقير در اين مثنوى زيبا استادانه و روان و نشانه‌ييست از توانايى گوينده در زبان و ادب پارسى . فقير در اين مثنوى پس از ستايش آفريننده و نعت پيامبر و على بن ابى طالب و ديگر مقدماتى كه در مثنوىسرايى متداول بود ، سرگذشت واله را با بيان وضع ايران بعد از حملهء افغانيان و آشوب و فتنهء آنان كه انگيزهء بدفرجامى اين عشق بود ، آغاز كرده و چنين گفته است :\r\n اى آنكه ز چرخ كين نديدى * گر در همه عمر اين نديدى ،\r\nبشنو سخنى ز حال واله * وز قصهء پرملال واله \r\n\r\n","description":"","footnote":"","page_name":" 1418 ","page_number":802},
  {"content":"\r\n\r\nو آنگاه بيتهاى زيرين را در وصف آبادانى ايران در عهد صفويان سروده :\r\n گويند كه در عجم باقبال * نسل صفويه تا دو صد سال\r\nپيرايهء تاج و تخت بودند * سرمايهء جاه و بخت بودند\r\nز آن تاجوران معدلت فن * ايران شده بود رشك گلشن\r\nاز عدل بعهد آن بزرگان * چوپانى پيشه كرده گرگان\r\nآهو بره خفته در بر شير * بالين گوزن از سر شير\r\nظالم چو كمر بظلم بسته * چون تير به خاك و خون نشسته\r\nاز كس به كسى نرفت بيداد * ز آتش بخسى نرفت بيداد\r\nشاهان باطاعت ايستاده * سر بر خط حكمشان نهاده\r\nهريك چون مهر در دم حرب * بگرفته بتيغ شرق تا غرب\r\nصد تاخت بروم و زنگ برده * وز روى فرنگ رنگ برده\r\nاز غزنين تا حدود بغداد * ايران همه گشت ايمن‌آباد\r\nبا فتنه نماند هيچ توشه * در چشم بتان گرفت گوشه\r\nدر دهر نماند شور و غوغا * جز در سر عاشقان شيدا\r\nاز دولت آن بلندنامان * گرديد اكسير خاك ايران . . . \r\nو ماجراى وداع واله را با « خديجه سلطان بيگم » بدينگونه بازنموده است :\r\n« غزل خواندن واله در وداع معشوقه »\r\n از كوى تو اى نگار رفتم * اما بدل فگار رفتم\r\nكردم ز در تو عزم رفتن * رفته اما ز كار رفتم\r\nآن بلبل بيدلم كه از باغ * در جوش گل و بهار رفتم\r\nچون لاله ز گلشن وصالت * با سينهء داغدار رفتم\r\nديدم كه تو در كنار غيرى * از بزم تو بر كنار رفتم\r\nاميد من از تو برنيامد * با جان اميدوار رفتم\r\nبودم سبب كدورت تو * زين‌رو من خاكسار رفتم \r\n\r\n","description":"","footnote":"","page_name":" 1419 ","page_number":803},
  {"content":"\r\n\r\n همپاى شدم بصرصر آه * از كوى تو چون غبار رفتم\r\nديدم سر صيد لاغرت نيست * از پيش تو دل‌شكار رفتم\r\nبا عشق قرار من همانست * از كوى تو بيقرار رفتم\r\nهمرنگ « فقير » در وفايم * هرچند ازين ديار رفتم\r\nواله چو بيار اين غزل خواند * گويى نمكى بداغش افشاند\r\nبگريست بر آن ستم‌رسيده * گل كرد زمين ز آب ديده\r\nتا پاى به گل بماند آنجا * كى در گل مانده سيل را پا\r\nحاصل چو ز حد گذشت زارى * و آن محنت و درد و بيقرارى\r\nكردند وداع يكدگر را * بستند ز زندگى نظر را\r\nواله چو قدم نهاد در راه * از نقش قدم فتاده در چاه\r\nاز پستى طالع زبونش * شد راه بچاه رهنمونش\r\nگردون كه ستيزه‌اش بود خو * بربست كمر بخصمى او\r\nسرگشته چو گردباد كردش * آوارهء صد بلاد كردش . . . \r\n\r\n","description":"","footnote":"","page_name":" 1420 ","page_number":804},
  {"content":"\r\n . \r\n","description":"","footnote":"","page_name":" 1421 ","page_number":805},
  {"content":"\r\n . \r\n","description":"","footnote":"","page_name":" 1422 ","page_number":806},
  {"content":"\r\n . \r\n","description":"","footnote":"","page_name":" 1423 ","page_number":807},
  {"content":"\r\n . \r\n\r\n","description":"","footnote":"","page_name":" 1424 ","page_number":808}
  ]